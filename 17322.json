[
  {"content":"\r\n\r\nاصول كافى\r\nتأليف :\r\nثقة الاسلام أبى جعفر محمد بن يعقوب بن اسحاق\r\nالكلينى الرازي رحمه الله\r\nالمتوفى سنة 328 / 329 ه‍\r\nباترجمه و شرح\r\nبقلم دانشمند محترم آقاى حاج سيدجواد مصطفوى\r\nاز انتشارات\r\nكتابفروشى علميه اسلاميه\r\nطهران خيابان ناصرخسرو\r\nالجزء الثانى\r\nحقوق طبع محفوظ\r\nتلفن 50300\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nجلد دوم\r\nبِسْمِ اللَّهِ الرَّحْمنِ الرَّحِيمِ\r\n\r\n[ ادامهء كتاب الحجة 
  ]\r\n\r\nواگذارى امر دين به پيغمبر و ائمه عليهم السلام\r\n\r\n1 -\r\nابو اسحاق نحوى گويد : بر امام صادق عليه السلام وارد شدم و شنيدم ميفرمود : خداى عز و جل پيغمبرش را بمحبت خود تربيت كرد و سپس فرمود : « تو داراى خلق عظيمى هستى 4 سوره 68 » و آنگاه به او واگذار كرد و فرمود « هر چه را پيغمبر براى شما آورد بگيريد ؛ و از هر چه منعتان كند باز ايستيد - 7 سوره 59 » و باز فرمود : « هر كس از رسول خدا اطاعت كند ، خدا را اطاعت كرده است - 80 سوره 4 - » سپس امام فرمود : پيغمبر خدا كار را بعلى واگذار كرد و او را امين شمرد ، شما ( شيعيان ) تسليم شديد و آن مردم ( اهل سنت ) انكار كردند ، به خدا ما شما را دوست داريم كه هر گاه بگوئيم بگوئيد ، و هر گاه سكوت كنيم ، سكوت كنيد ، و ما واسطه ميان شما و خداى عز و جل هستيم ، خدا براى هيچ كس در مخالفت امر ما خيرى قرار نداده است .\r\n\r\nشرح\r\n- در اينجا چند مطلب نياز بتوضيح دارد :\r\n1 - جمله اول حديث از عبارات پر مغز عربى است ، خصوصا باعتبار صدور آن از خاندان وحى ، و بطور خلاصه پنج معنى را متحمل است : 1 - خداى عز و جل پيغمبرش را طورى كه ميخواست و دوست داشت\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتربيت كرد 2 - چون پيغمبر ، خدا را دوست داشت ، خدا هم او را تربيت كرد 3 - خدا پيغمبرش را تربيت كرد تا دوست او باشد 4 - خدا طريق محبتش را بپيغمبرش آموخت 5 - خدا در حالى كه پيغمبرش را دوست داشت او را تربيت كرد .\r\n2 - در باره خلق عظيم پيغمبر صلّى اللَّه عليه و آله كه خداى تعالى آن را ميستايد ، مرحوم طبرسى گويد : خلق آنست كه انسان خود را بر حفظ آداب وادار كند ، و اين قوه مانند خلقت در وجود او پا بر جا شده و مرحوم مجلسى گويد : مراد از خلق عظيم پيغمبر صلّى اللَّه عليه و آله اينست كه : علم و عمل بدرجه كاملش در وجود آن حضرت گرد آمده بود .\r\n3 - آيه شريفه  ما آتاكُمُ الرَّسُولُ فَخُذُوهُ  . . . در سياق آيات مربوط بفىء و غنيمت در جنگ است و راجع باموال منقول و غير منقول از طايفه بنى قريظه و بنى نضير از يهود است كه نصيب مسلمين شده بود خداى تعالى در اين آيه شريفه بپيغمبر اكرم اختيار ميدهد و مسلمين را آگاه ميسازد كه در تقسيم و صرف اين اموال بداورى آن حضرت رضا دهند و تسليم شوند ، ولى از لحاظ عموم و شمول آيات شريفه قرآنى و هم از نظر استشهاد امام عليه السلام در اين روايت معنى وسيعترى از آن استفاده مىشود و آن معنى اينست كه : پيغمبر صلّى اللَّه عليه و آله هر امرى بشما كرد و هر دستورى كه فرمود ، بپذيريد و عمل كنيد ، و از هر چه شما را نهى كرد و بازداشت آن را ترك كنيد و باز ايستيد ، زيرا امر و نهى او عين امر و نهى خداى تعالاست و او از پيش خود چيزى نميگويد . لذا در آيه بعد كه امام عليه السلام به آن استشهاد مىكند ميفرمايد : « هر كس از رسول خدا صلّى اللَّه عليه و آله اطاعت كند ، خدا را اطاعت كرده است » يعنى پيغمبر فقط نماينده و پيغام رسان و مأمور است ، و نيز به همين جهت در آخر روايت فرمود : ما واسطه ميان شما و خداى عز و جل هستيم .\r\n4 - راجع بتفويض و واگذارى امر دين بپيغمبر و امامان عليهم السلام كه مقصود اصلى اين حديث و احاديث بعد است ، علامه مجلسى ( ره ) توضيحى بيان كرده كه خلاصه‌اش اينست : تفويض به چند معنى استعمال مىشود :\r\nالف - تفويض در امر آفرينش و روزى دادن مخلوق و زنده كردن و تربيت و ميراندن آنها ، چنانچه جماعتى عقيده دارند كه خداى تعالى ابتدا پيغمبر اكرم صلّى اللَّه عليه و آله و ساير اولياءاش را خلق كرد سپس خلقت و تربيت ساير موجودات را به اختيار ايشان گذاشت ، پس آنها بيافرينند و روزى دهند و بميرانند و اين طايفه بنام غلات ( جمع غالى متجاوز از حد ) يا مفوضه ناميده ميشوند .\r\nشكى نيست كه اين عقيده كفر است و معتقدين به آن از زمره مسلمين خارجند مگر اينكه مقصودشان اين باشد كه ائمه علت غائى ايجادند و خدا آنها را در آسمان و زمين و نسبت بهر چيز فرمانده و مطاع قرار داده و حتى جمادات از ايشان فرمان برند و هر چه خواهند خدا انجام دهد ولى آنها جز آنچه خدا خواهد نخواهند ، اين عقيده درست است و اخبارى هم بر آن دلالت دارد .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nشيخ صدوق ( ره ) در رساله عقايدش گويد : اعتقاد ما شيعيان در باره غلات و مفوضه اينست كه ايشان كافرند و بدتر از يهود و نصارى و مجوس و همهء بدعت‌گذاران و گمراهان ، زيرا هيچ كس مانند ايشان خدا را كوچك نكرده است - تا آنجا كه گويد : امام رضا عليه السلام در دعايش ميفرمود :\r\nخدايا من از هر توان و نيروئى بيزارى جويم و بسوى تو گرايم ، توان و نيروئى جز از جانب تو نيست ، خدايا من بسوى تو بيزارى جويم از كسانى كه براى ما آنچه را سزاوار نيست ادعا ميكنند ، خدايا من بسوى تو بيزارى ميجويم از كسانى كه در باره ما آنچه را خود نگوئيم ميگويند ، خدايا آفرينش مخصوص تو و روزى از جانب تو است ، ترا ميپرستيم و از تو يارى ميجوئيم ، خدايا تو خالق ما و خالق پدران پيشينيان و پدران آيندگانى ، ربوبيت جز براى تو سزاوار نيست و خدائى جز ترا نشايد . . .\r\nشيخ مفيد ( قده ) فرمايد : غلات مسلمان نما همان كسانند كه امير المؤمنين و امامان از فرزندانش را بخدائى و پيغمبرى نسبت دهند و ايشان را در فضيلت دين و دنيا ، بيشتر از مقدار واقعش ستايند ، ايشان گمراه و كافرند و امير المؤمنين عليه السلام فرمان كشتن و سوختن آنها را داده است .\r\nب - تفويض در امر دين و آن معانى و تفاسير مختلفى دارد ( كه خود مجلسى ره توضيح ميدهد ) و ميفرمايد : معنائى كه صحيح است و حكم عقل هم بر آن دلالت دارد و مقصود از اين رواياتست اينست كه : خدا امر سياست و تأديب و تكميل و تعليم مردم را به آنها واگذار فرموده است و نيز امر كردن مردم را باطاعت از خودشان نسبت به آنچه خواهند و نخواهند و در آنچه صلاح دانند و صلاح ندانند بايشان واگذار نموده است ، و در روايات بعد اين مطلب توضيح بيشترى داده مىشود .\r\n\r\n2 -\r\nموسى بن اشيم گويد : خدمت امام صادق عليه السلام بودم كه مردى راجع بآيه‌ئى از قرآن پرسيد و حضرت جوابش فرمود ، سپس مردى وارد شد و همان آيه را پرسيد ، حضرت بر خلاف آنچه به اولى فرموده بود ، به او جواب گفت ، از اختلاف گوئى آن حضرت آنچه خدا خواهد ، در دلم وارد شد ، بطورى كه گويا دلم را با كاردها مىبرند . با خود گفتم من ابو قتاده را كه در يك « واو » اشتباه نميكرد ، در شام رها كردم و نزد اين مرد آمدم كه چنين اشتباه بزرگى مىكند ، در آن ميان كه من آن افكار داشتم ، مرد ديگرى وارد شد و از همان آيه سؤال كرد ، حضرت بر خلاف آنچه به من و [ دو 
  ] رفيقم گفته بود ، به او جواب داد ، من دلم آرام گرفت ، زيرا دانستم اختلاف گوئى حضرت بخاطر تقيه است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nسپس آن حضرت به من توجه كرد و فرمود : پسر اشيم ! خداى عز و جل امر را بسليمان بن داود واگذار كرد و فرمود « اينست عطاء ما خواهى ببخش يا نگهدار ، حسابى بر تو نيست - 40 سوره 38 - » و بپيغمبرش صلّى اللَّه عليه و آله واگذار كرد و فرمود : « آنچه را رسول براى شما آورده بگيريد و از آنچه منعتان كرده باز ايستيد - 7 سوره 59 - » و آنچه برسول خدا صلّى اللَّه عليه و آله واگذار نموده ، بما واگذار كرده است .\r\n\r\nتوضيح\r\n- علامه مجلسى ( ره ) در اينجا روايت ديگرى هم ذكر مىكند كه خود موسى بن اشيم هم ابتدا همان سؤال را از امام كرده است و جوابى مخالف دو جواب ديگر شنيده است ، از اين جهت در آخر گفت « بر خلاف آنچه به من و دو رفيقم گفته بود » ولى مطابق اين روايت بايد بگوئيم شنيدن خودش را هم به حساب آورده است . ( براى توضيح بيشتر بحديث 540 مراجعه شود ) .\r\n\r\n3 -\r\nزرارة گويد : من از امام باقر و امام صادق عليهما السلام شنيدم كه ميفرمودند : خداى عز و جل امر خلقش را بپيغمبرش واگذار فرمود ، تا ببيند چگونه اطاعت ميكنند ( پيغمبرش را و چون اطاعت پيغمبر بر نفوس مردم دشوارتر از اطاعت خدا است اجرش بيشتر است - مرآت - ) سپس اين آيه را تلاوت فرمود : « آنچه را رسول براى شما آورده بگيريد و از آنچه منعتان كرده باز ايستيد - 7 سوره 59 - » .\r\n\r\n4 -\r\nفضيل بن يسار گويد : شنيدم امام صادق عليه السلام ببعضى از اصحاب قيس ماصر ميفرمود : همانا خداى عز و جل پيغمبرش را تربيت كرد و نيكو تربيت كرد ، چون تربيت او را تكميل نمود ، فرمود : « تو بر خلق عظيمى استوارى - 4 سوره 68 - » سپس امر دين و امت را به او واگذار فرمود تا سياست بندگانش را به عهده گيرد ، سپس فرمود : « آنچه را رسول براى شما آورده بگيريد و از آنچه شما را نهى كرده باز - ايستيد - 7 سوره 59 - »\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nهمانا رسول خدا صلّى اللَّه عليه و آله استوار و موفق و مؤيد بروح القدس بود ، نسبت بسياست و تدبير خلق هيچ گونه لغزش و خطائى نداشت ، بآداب خدا تربيت شد . خداى عز و جل نمازهاى پنجگانه را دو ركعت دو ركعت واجب ساخت تا ده ركعت شد . سپس رسول خدا صلّى اللَّه عليه و آله به دو ركعت ( ظهر و عصر و عشا ) دو ركعت و به مغرب يك ركعت افزود ، و اين اضافات با واجب خداى تعالى همدوش گشت ، بطورى كه ترك آنها جز در سفر جايز نيست و چون در نماز مغرب يك ركعت افزود ، آن را در سفر و حضر بر جا گذاشت . خداى عز و جل تمام اين اضافات پيغمبر را اجازه كرد و نمازهاى يوميه واجب هفده ركعت گشت .\r\nسپس رسول خدا صلّى اللَّه عليه و آله نمازهاى نافله را كه سى و چهار ركعت دو برابر نمازهاى واجب است مستحب قرار داد . خداى عز و جل هم آن را اجازه كرد ، و نمازهاى واجب و مستحب پنجاه و يك ركعت گشت دو ركعت نماز نشسته بعد از عشا بجاى نماز وتر است و يك ركعت به حساب مىآيد .\r\nو خدا در ميان سال ، تنها روزه ماه رمضان را واجب ساخت و رسول خدا صلّى اللَّه عليه و آله روزه ماه شعبان و سه روز از هر ماه را سنت كرد تا دو برابر مقدار واجب شد ( زيرا چون در ده ماه غير از رمضان و شعبان ماهى سه روز روزه بدارد ، سى روز مىشود و باضافه ماه شعبان ، دو برابر سى روز رمضان ميگردد ) خداى عز و جل اين را هم براى او اجازه كرد .\r\nو باز خداى عز و جل خصوص شراب انگور را حرام ساخت و رسول خدا صلّى اللَّه عليه و آله هر نوشابه مست‌كننده‌اى را حرام كرد ، خدا هم براى او اجازه كرد ، و رسول خدا صلّى اللَّه عليه و آله از چيزهائى خود - دارى كرد و آنها را بد دانست ولى بطور حرمت از آنها نهى نكرد ، و تنها نهى خوددارى و كراهت نمود و در ارتكاب آنها رخصت داد ، اخذ برخصت او هم بر بندگان واجب گشت ، مانند واجب بودن اخذ بنهى\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nو غدقنهاى او ، رسول خدا صلّى اللَّه عليه و آله نسبت به آنچه نهى حرام نمود و امر واجب فرمود ، بمردم رخصت تخلف نداد ، از اين جهت بيشتر نوشابه‌هاى مست‌كننده را كه از آن نهى حرام فرمود ، رخصت ارتكاب آن نداد و نيز نسبت به دو ركعت نمازى كه بواجب خداى عز و جل اضافه فرموده بود ، به هيچ كس رخصت تقصير نداد ، بلكه آن را بطور واجب بر ايشان ملزم ساخت ، براى هيچ كس جز مسافر رخصت تقصير نداد ، و هيچ كس را نرسد كه نسبت به آنچه رسول خدا صلّى اللَّه عليه و آله رخصت نداده رخصت دهد ، پس امر رسول خدا صلّى اللَّه عليه و آله با امر خداى عز و جل و نهى او با نهيش موافق و برابر است ، بر بندگان لازمست تسليم او باشند همچنان كه تسليم خداى تبارك و تعالى هستند .\r\n\r\n5 -\r\nزرارة گويد شنيدم كه امام باقر و امام صادق عليهما السلام ميفرمودند : خداى تبارك و تعالى امر خلقش را بپيغمبرش صلّى اللَّه عليه و آله واگذار فرمود تا به بيند چگونه اطاعت ميكنند ، سپس اين آيه را تلاوت فرمود : « آنچه را رسول براى شما آورده بگيريد و از آنچه منعتان كرده باز ايستيد » ( بحديث 688 رجوع شود ) .\r\n\r\n6 -\r\nامام صادق عليه السلام فرمود : خداى تبارك و تعالى پيغمبرش را تربيت نمود و چون به آنجا كه خدا ميخواست رسيد ، در باره او فرمود « تو بر خلق بزرگى استوارى - 4 سوره 68 - » سپس امر دينش را\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nبه او واگذاشت و فرمود « آنچه را رسول براى شما آورده بگيريد و از آنچه منعتان كرده باز ايستيد - 7 سوره 59 - » .\r\nخداى عز و جل سهام ارث را معين كرد و براى جد ميت چيزى قرار نداد ، رسول خدا صلّى اللَّه عليه و آله شش يك مال ميت را طعمه و بهره او ساخت . خداى - جل ذكره - هم اين را براى او اجازه كرد براى همين است كه خداى عز و جل فرمايد : « اينست بخشش بيحساب ما ، خواهى بده و خواهى نگهدار 40 سوره 47 - » .\r\n\r\n7 -\r\nحضرت ابى جعفر عليه السلام فرمود : قانون خونبهاى چشم و خونبهاى جان را پيغمبر صلّى اللَّه عليه و آله وضع فرمود و نبيذ ( شراب خرما ) و هر مست‌كننده‌ئى را او حرام كرد ، مردى عرضكرد : پيغمبر صلّى اللَّه عليه و آله وضع قانون كرد بدون آنكه دستورى نسبت به آنها آمده باشد ؟ ! فرمود : آرى تا كسانى كه اطاعت رسول ميكنند از نافرمانان او مشخص شوند .\r\n\r\n8 -\r\nامام صادق عليه السلام فرمود : نه ، به خدا سوگند كه خدا امرى را بخلقش واگذار نفرموده است ، مگر بپيغمبر صلّى اللَّه عليه و آله و ائمه عليهم السلام . خداى عز و جل فرموده است « ما اين كتاب را به حق و درستى بر تو نازل كرديم تا به آنچه خدايت ارائه داده حكم كنى - 106 سوره 4 - » و اين آيه در باره اوصياء پيغمبر هم جاريست .\r\n\r\n9 -\r\nامام صادق عليه السلام ميفرمود : خداى عز و جل رسولش را تربيت كرد تا چنان كه ميخواست او را\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nاستوار ساخت ، سپس به او واگذار كرد و فرمود « آنچه را رسول براى شما آورد بگيريد و از آنچه نهيتان كرد باز ايستيد » و آنچه را خدا بپيغمبرش واگذار كرده ، بما واگذار فرموده است .\r\n\r\n10 -\r\nزيد شحام گويد : از امام صادق عليه السلام راجع بقول خداى تعالى « اينست عطاء ما ، خواهى ببخش و خواهى نگهدار ، حسابى نيست » پرسيدم . فرمود : خدا بسليمان سلطنت بزرگى داد ( و اين آيه در باره اوست ) سپس اين آيه در باره رسول خدا صلّى اللَّه عليه و آله جارى گشت ، پس براى او رواست كه هر چه خواهد ، بهر كه خواهد ببخشد و از هر كه خواهد باز گيرد ، و خدا به او بهتر از آنچه بسليمان داد عطا فرمود ، زيرا فرموده است « آنچه را رسول براى شما آورده بگيريد و از آنچه منعتان كرده باز ايستيد 7 سوره 59 - » ( پس اختيارات جناب سليمان نسبت بمال دنيا و اختيارات رسول خدا صلّى اللَّه عليه و آله نسبت بامر و نهى بندگانست در امور دينى ) .\r\n\r\nشرح\r\n- از تأمل و دقت در اين روايات استفاده مىشود كه چون خداى تعالى پيغمبرش را تربيت كرد و پرورش داد و حقايق را به او فهمانيد ، آن حضرت بدرجه‌اى رسيد كه جز حق و صواب اختيار نميكرد و در هيچ موضوعى بر خلاف خواست خدا چيزى بخاطرش نمىآمد ، از اين جهت خداى تعالى وضع و تعيين بعضى از امور دين را به او تفويض كرد ، مانند افزايش ركعتهاى نماز و وضع نماز و روزه مستحب و تعيين ارث جد و خونبهاى انسان و چشم او ، بعلاوه خداى تعالى تعيين و وضع او را بوسيله وحى تأكيد و امضا ميفرموده است و اعطاء چنين اختيارى بپيغمبر صلّى اللَّه عليه و آله مانع عقلى ندارد و روايات بسيارى هم شاهد آنست ( مضمون كلام علامه مجلسى ( ره ) مرآت ص 192 ) .\r\n\r\nدر اينكه ائمه بكدام دسته از گذشتگان مىمانند و كراهت قول بنبوت ايشان\r\n\r\n1 -\r\nحمران بن اعين گويد : به امام باقر عليه السلام عرضكردم : علماء ( امامان ) چه موقعيتى دارند ؟ فرمود :\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nمانند ذو القرنين و همدم سليمان ( آصف بن برخيا ) و همدم موسى عليهم السلام ( يوشع بن نون يا جناب خضر ) ميباشند .\r\n\r\n2 -\r\nامام صادق عليه السلام فرمود : در باره ما بدانستن حلال و حرام بايد توقف كرد . اما نبوت ، نه ( ما تنها حلال و حرام مىدانيم و پيغمبر نيستيم ) .\r\n\r\n3 -\r\nايوب بن حر گويد شنيدم امام صادق عليه السلام ميفرمود : خداى - عز ذكره - با پيغمبر شما بپيغمبران خاتمه داد ، پس از او هرگز پيغمبرى نباشد و با كتاب شما ( قرآن ) بكتب آسمانى خاتمه داد ، پس بعد از آن هرگز كتابى نباشد ، و بيان همه چيز را در آن نازل فرمود ، و آفرينش شما و آسمانها و زمين و خبر پيش از شما و داورى ميان شما و خبر بعد از شما و موضوع بهشت و دوزخ و پايان كار شما در قرآن هست .\r\n\r\n4 -\r\nحارث بن مغيره گويد امام باقر عليه السلام فرمود : على عليه السلام محدث بود ، عرضكردم : ميفرمائيد پيغمبر بود ؟ ( چون اين سؤال در بين سخن آن حضرت بود ، براى جواب نفى ) امام عليه السلام دست خود را اين چنين ( به بالا ) حركت داد . سپس فرمود : بلكه مانند همدم سليمان يا همدم موسى يا مانند ذو القرنين بود ، مگر بشما خبر نرسيده است كه خود على فرمود : در ميان شما هم مانند ذو القرنين هست ( و او خود على عليه السلام است ) .\r\n\r\nشرح\r\nمحدث ( مانند مقدم به صيغه اسم مفعول از باب تفعيل ) در لغت بمعنى كسى است كه به او حديث و خبر تازه گويند و در لسان اخبار امام عليه السلام را محدث گويند ، زيرا خداى تعالى علوم و اخبار آسمانى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nرا بوسيله الهام يا صداى فرشته به او مىرساند ولى امام شخص فرشته را نمىبيند ، اما پيغمبر صلّى اللَّه عليه و آله او را مىديد ، چون راوى معنى محدث را نمىدانست و خيال مىكرد كه محدث شامل پيغمبر هم مىشود ، از آن سؤال كرد ، امام عليه السلام با اشاره دست فرمود : نه ، على عليه السلام محدث بود و پيغمبر نبود و محدث مانند آصف و خضر و ذو القرنين است ، و چون در روايتى كه على بن ابراهيم در تفسيرش نقل مىكند ، امير المؤمنين عليه السلام مقام و موقعيت ذو القرنين را بيان مىكند و سپس مىفرمايد : در ميان شما هم مانند او هست يعنى خود على عليه السلام لذا امام باقر عليه السلام در اينجا به آن روايت هم اشاره مىكند .\r\n\r\n5 -\r\nبريد بن معاوية گويد : از امام باقر و امام صادق عليه السلام پرسيدم كه مقام و منزلت شما چيست ؟ و بكدام كس از گذشتگان ميمانيد ؟ فرمود : مانند همدم موسى ( جناب خضريا يوشع ) و ذو القرنين كه هر دو عالم بودند ولى پيغمبر نبودند .\r\n\r\n6 -\r\nسدير گويد ، به امام صادق عليه السلام عرضكردم : مردمى عقيده دارند كه شما خدا و معبوديد و براى دليل عقيده خود اين آيه قرآن را ميخوانند : « اوست كه در آسمان معبود است و در زمين معبود است - 84 سوره 43 - » ( اينها گمان ميكنند كه معبود زمين امامانند ) امام فرمود : اى سدير ! شنوائى و بينائيم ، پوست و گوشتم ، خون و مويم از اينان بيزار است و خدا از ايشان بيزار باشد ، اينان دين من و دين پدران مرا ندارند . خدا در روز قيامت ، مرا با آنها گرد هم نياورد ، جز آنكه بر آنها خشمگين باشد . عرضكردم : مردمى نزد ما هستند كه عقيده دارند شما پيغمبريد ! و اين آيه قرآن را براى دليل سخن خود قرائت ميكنند : « اى رسولان از چيزهاى پاكيزه بخوريد و كار شايسته كنيد كه من بكردار شما دانايم - 51 سوره 23 - » امام فرمود : اى سدير ! شنوائى و بينائيم ، مو و پوستم ، گوشت و خونم از اينها بيزار\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاست و خدا و رسولش از اينان بيزار باشد ، اينها بدين من و دين پدرانم نيستند ، خدا در قيامت مرا با ايشان گرد هم نياورد جز اينكه بر آنها خشمگين باشد . عرضكردم : پس شما چه موقعيتى داريد ؟ فرمود : ما خزانه دار علم خدائيم ، ما مترجم امر خدائيم ، ما مردمى معصوم هستيم ، خداى تبارك و تعالى مردم را بفرمانبرى ما امر فرموده و از نافرمانى ما نهى نموده است ، ما حجت رسائيم بر هر كه زير آسمان و روى زمين است .\r\n\r\nشرح\r\n- راجع به آيه اول بحديث 330 رجوع شود و اما راجع به آيه دوم گويا طريق استدلال غلط آنها اينست كه : با لفظ جمع برسولان خطاب شده است و مخاطب بايد حاضر باشد ، پس ممكن نيست كه مقصود از رسولان پيغمبران گذشته باشند ، زيرا آنها در زمان نزول قرآن حاضر نبودند پس مقصود از رسولان پيغمبر و امامان عليهم السلام ميباشند ، ولى جوابش اينست كه علاوه بر اينكه خود امام از اين مردم بيزارى ميجويد خطاب در آيه حكايت از خطابهاى متعدد مىكند ، يعنى بهر رسولى در زمان حياتش چنين دستورى داده شده ، نه آنكه اين خطاب در زمان واحد متوجه همگى باشد و بتعبير ديگر مىتوان گفت اين خطاب بالاصاله متوجه پيغمبر ما صلّى اللَّه عليه و آله و بالتبع متوجه پيغمبران گذشته است و بعضى گفته‌اند خطاب متوجه شخص پيغمبر و صيغه جمع از نظر احترام و تشريف آن حضرتست ، و مقصود از چيزهاى پاكيزه ، لذائذ حلالست كه خدا براى همه بندگانش جايز و مباح فرار داده است و اين آيه رد بر رياضت كشانىست كه ترك دنيا و لذائذ آن كنند .\r\n\r\n7 -\r\nامام صادق عليه السلام ميفرمود : ائمه مقام و منزلت پيغمبر را دارند ولى پيغمبر نيستند و آنچه از زنها براى پيغمبر صلّى اللَّه عليه و آله حلالست ( زيادتر از چهار زن دائم و زن موهوبه ) براى ايشان حلال نيست و اما نسبت به غير آن ايشان بمنزلت رسول خدايند صلّى اللَّه عليه و آله .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nائمه عليهم السلام محدث و مفهمند\r\n\r\nتوضيح\r\n- كلمه محدث در روايت 699 توضيح داده شد و توضيح كلمه مفهم در روايت 705 مىآيد .\r\n\r\n1 -\r\nعبيدة بن زراره گويد : امام باقر عليه السلام نزد زراره فرستاد تا به حكم بن عتيبة گويد كه : اوصياء محمد عليه و عليهم السلام محدثند .\r\n\r\nشرح\r\n- حكم بن عتيبه زيدى مذهب و استاد زراره بود پيش از شيعه‌شدنش و مقصود امام از سفارش به او اينست كه بداند زيد امام نيست ، زيرا خود حكم ميدانسته كه زيد با عالم غيب ارتباط ندارد .\r\n\r\n2 -\r\nحكم بن عتيبه گويد : روزى خدمت على بن الحسين عليهما السلام رفتم . حضرت فرمود : اى حكم آيا تو ميدانى آن آيه‌ئى را كه على بن ابى طالب عليه السلام قاتل خود را بدان مىشناخت و امور بزرگ ( غيبى ) را بمردم خبر مىداد ؟ حكم گويد : من با خود گفتم : رشته‌اى از علم على بن الحسين بدستم آمد كه من هم بوسيله آن امور بزرگ را بدانم ، به حضرت عرضكردم : نه . به خدا ، نمىدانم و گفتم : پسر پيغمبر ! ممكن است آن آيه را به من بفرمائيد ؟ فرمود : به خدا آن آيه قول خداى - عز ذكره - است ، كه مىفرمايد :\r\n« پيش از تو هيچ رسول و پيغمبر و محدثى نفرستاديم - 52 سوره 22 - در قرآن كلمه محدث نيست بحديث 437 رجوع شود » و على بن ابى طالب عليه السلام محدث بود ، مرديكه نامش عبد اللَّه بن زيد و برادر مادرى على بن الحسين بود ، ( زيرا امام چهارم از مادر او شير خورده بود ) مثل اينكه انكار كند ، گفت : سبحان\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاللَّه ! او محدث بود ؟ ! ! امام باقر عليه السلام ( كه در آن مجلس حاضر بود ) بما توجه كرد و فرمود : هان ، به خدا ، پسر مادر تو اين را ميداند ، چون چنين فرمود : آن مرد خاموش شد ، امام فرمود : همين است آنچه ابو الخطاب نسبت به آن هلاك و گمراه شد و معنى محدث و نبى ( پيغمبر ) را نفهميد .\r\n\r\nتوضيح\r\n- ابو الخطاب ، كنيه محمد بن مقلاص است كه عقيده داشت : ائمه عليهم السلام پيغمبرند زيرا شنيده بود كه ايشان محدثند و خيال مىكرد هر محدثى پيغمبر است ( فرق ميان آنها در حديث 436 گذشت ) ابو الخطاب سپس غلو بيشترى كرد و گفت ائمه معبودند .\r\nعلامه مجلسى ( ره ) گويد : بعقيده من نويسندگان در اين حديث اشتباه كرده و صدر يك حديث را بذيل حديث ديگر چسبانيده‌اند و آن دو حديث را در مرآت ص 196 نقل مىكند .\r\n\r\n3 -\r\nمحمد بن اسماعيل گويد : شنيدم : حضرت ابو الحسن عليه السلام مىفرمود : ائمه دانشمندان ، راستگويان ، فهميدگان ، محدثانند .\r\n\r\nشرح\r\n- علماء ( دانشمندان ) اشاره به آيه شريفه  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  دارد و صادقون ( راستگويان ) اشاره به آيه شريفه  وَ كُونُوا مَعَ الصَّادِقِينَ  دارد كه در حديث 531 و 547 بائمه عليهم السلام تأويل شد و مفهم بر وزن مقدم بمعنى فهميده است و أئمه عليهم السلام را مفهم گويند ، زيرا پيغمبر صلّى اللَّه عليه و آله تفسير و تأويل قرآن را بايشان فهمانيده است و محدث چنان كه گفتيم براى اينست كه از غيب به امام حديث و الهام ميرسد .\r\n\r\n4 -\r\nمحمد بن مسلم گويد : كلمه محدث نزد امام صادق عليه السلام ذكر شد ، حضرت فرمود ، محدث كسى است كه صدا را بشنود و شخص را نبيند ، به حضرت عرضكردم : قربانت گردم . امام از كجا ميفهمد كه آن كلام فرشته است ؟ فرمود آرامش و وقارى به او عطا مىشود كه ميفهمد آن كلام از فرشته است .\r\n\r\n5 -\r\nحمران بن اعين گويد : امام باقر عليه السلام فرمود : همانا على عليه السلام محدث بود ، حمران گويد : من نزد رفقايم رفتم و گفتم : خبر شگفتى براى شما آورده‌ام ، گفتند : چه خبر ؟ گفتم از امام باقر عليه السلام\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nشنيدم كه ميفرمود : همانا على عليه السلام محدث بود ، گفتند : تا از او نپرسى كى به او حديث مىگويد ، كارى نكرده‌اى ، من بسوى امام مراجعت كردم و عرضكردم : آنچه به من خبر داديد برفقايم بازگو كردم ، آنها گفتند : تا از او نپرسى كى به او حديث ميگويد ، كارى نكرده‌اى ، به من فرمود : فرشته‌اى با او حديث ميگويد ، عرضكردم : ميفرمائيد : على پيغمبر است ، امام با دست اين چنين اشاره كرد ( يعنى نه ) و فرمود : بلكه مانند همدم سليمان يا همدم موسى يا ذو القرنين است ، مگر بشما خبر نرسيده كه خودش فرمود : در ميان شما هم مانند او هست . ( بحديث 699 رجوع شود ) .\r\n\r\nبيان ارواحى كه در ائمه عليهم السلام موجود است\r\n\r\n1 -\r\nجابر جعفى گويد : امام صادق عليه السلام فرمود : اى جابر ! همانا خداى - تبارك و تعالى - مخلوق را سه دسته آفريد ، چنانچه فرمايد : « و شما سه دسته جفت هم باشيد : دست راستيها و چه دست راستيها ؟ ! ! ( چگونه در نعمتهاى بهشت ميخرامند ) و دست چپيها ، چه دست چپيها ؟ ! ! ( چگونه در عقوبات دوزخ گرفتارند ) و پيشى گرفتگان كه پيشى گرفته‌اند تنها ايشان مقربانند - 6 تا 11 سوره 56 - » پيشى گرفتگان همان رسولان خدا و مخصوصين درگاه او از ميان مخلوق ميباشند . كه خدا در ايشان پنج روح قرار داده است :\r\n1 - ايشان را بروح القدس مؤيد ساخت و بوسيله آن همه چيز را بدانند و بشناسند . 2 - ايشان را با روح ايمان مؤيد ساخت و با آن از خداى عز و جل بترسند 3 - آنها را بروح قوه مؤيد ساخت و با آن بر اطاعت خدا توانائى يافتند 4 - آنها را بروح شهوت ( ميل و اشتها ) مؤيد ساخت و با آن اطاعت خدا را خواستند\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nو از نافرمانيش كراهت يافتند 5 - در ايشان روح حركت نهاد كه همه مردم با آن رفت و آمد كنند .\r\nو در مؤمنين دست راستىها روح ايمان نهاد كه با آن از خدا بترسند و در ايشان روح قوه نهاد و با آن بر اطاعت خدا توانائى يافتند ، و در ايشان روح شهوت نهاد و يا آن خواهان اطاعت خدا گشتند و در ايشان روح حركت نهاد كه مردم با آن روح رفت و آمد كنند .\r\n\r\nشرح\r\n- كلمهء روح در اين حديث شريف بمعنى قوه و نيروئى است باطنى و معنوى كه منشأ و مبدأ آثاريست كه امام عليه السلام بيان مىكند ، زيرا رفت و آمد انسان و ترس او از خدا و شناختن و دانستن چيزها آثار و اعمالى است كه از انسان بروز مىكند و اين آثار ناچار بايد مبدأ و علت و موجب و محركى داشته باشند كه هستى و قيامشان به آن باشد .\r\nكلمه روح در اين روايت همان مبدأ و علتى است كه سبب پيدايش اين آثار گشته است ، چه آنكه اين ارواح پنج روح جدا و مستقل باشند يا آنكه درجات و مراتب يك روح باشند كه همان روح ناطقه انسان و فصل مميز او از حيوان باشد ، ولى ظاهر اينست كه هر يك روحى جدا هستند و روح القدس و روح ايمان از خارج بكمك انسان ميرسد و سه روح ديگر از درون و داخل او را كمك ميدهد و هم از اين حديث استفاده مىشود كه روح حركت ، عموميت دارد و در هر انسانى هست و روح القدس مختص برسولان و پيغمبرانست و حتى در مؤمنين دست راستيها هم نيست و تعبير بدست راستيها از اين جهت است كه روز قيامت نامه اعمالشان بدست راستشان داده شود و يا به جهت اينست كه اهل ميمنت و بركنند ، بر خلاف دست چپيها .\r\n\r\n2 -\r\nجابر گويد : از امام باقر عليه السلام در بارهء علم عالم ( يعنى پيغمبر و امام ( ص ) پرسيدم ، فرمود : اى جابر ! همانا در پيغمبران و اوصياء پنج روحست : 1 - روح القدس 2 - روح ايمان 3 - روح زندگى ( حركت ) 4 - روح قوه 5 - روح شهوت ، اى جابر ، ايشان بوسيله روح القدس امور و مطالب زير عرش\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nرا تا زير خاك بدانند . سپس فرمود اى جابر اين چهار روح اخير را پيش آمد و آفت ميرسد ، ولى روح - القدس بازى و ياوه‌گرى نكند .\r\n\r\nشرح\r\n- مراد بآفت و پيش آمدى كه به آن چهار روح ميرسد اينست كه : گاهى آنها را مانعى عارض مىشود كه از تأثير باز ميمانند و بازى و ياوه‌گرى ميكنند ، مانند روح شهوت و حركت در زمان پيرى و مرض و اما روح القدس كه مبدأ و سبب علم و فهم امامست ، آفت و ياوه‌گرى ندارد و هميشه حقايق را بدون زياده و نقصان به آنها ميفهماند .\r\n\r\n3 -\r\nمفضل بن عمر گويد : از امام صادق عليه السلام پرسيدم راجع بدانستن امام عليه السلام آنچه را در اطراف زمين است ، با اينكه خودش در ميان اتاقىست كه پرده‌اش انداخته است فرمود : اى مفضل ! خداى تبارك و تعالى در پيغمبر صلّى اللَّه عليه و آله پنج روح قرار داد : 1 - روح زندگى كه با آن بجنبد و راه رود 2 - روح قوه كه با آن قيام و كوشش كند 3 - روح شهوت كه با آن بخورد و بياشامد و با زنان حلال خود نزديكى كند 4 - روح ايمان كه با آن ايمان آورد و عدالت ورزد 5 - روح القدس كه با آن بار نبوت كشد .\r\nچون پيغمبر صلّى اللَّه عليه و آله وفات كند ، روح القدس از او به امام ( جانشينش ) منتقل شود و روح - القدس خواب و غفلت و ياوه‌گرى و تكبر ندارد و چهار روح ديگر خواب و غفلت و تكبر و ياوه‌گرى دارند و بوسيله روح القدس همه چيز درك مىشود .\r\n\r\nروحى كه خدا ائمه را به آن استوار ميسازد\r\n\r\n1 -\r\nابو بصير گويد : از امام صادق عليه السلام قول خداى تعالى « و همچنين روحى از امر خود را بسويت\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nوحى كرديم ، تو نميدانستى كتاب و ايمان چيست ؟ - 52 سوره 42 - » را پرسيدم . فرمود : آن مخلوقيست از مخلوقات خداى عز و جل ، بزرگتر از جبرئيل و ميكائيل ، كه همراه پيغمبر صلّى اللَّه عليه و آله است ، به او خبر ميدهد و رهبريش مىكند و همراه امامان پس از وى هم مىباشد .\r\n\r\n2 -\r\nاسباط بن سالم گويد : من حاضر بودم كه مردى از اهل هيت ( شهرى در كنار فرات بوده ) از امام عليه السلام در باره قول خداى - عز و جل - « و همچنين روحى از امر خود را بسوى تو وحى كرديم » پرسيد امام فرمود : از زمانى كه خداى عز و جل آن روح را بر محمد صلّى اللَّه عليه و آله فرو فرستاده ، به آسمان بالا نرفته است و آن روح در ما هست .\r\n\r\n3 -\r\nابو بصير گويد : از امام صادق عليه السلام راجع بقول خداى عز و جل « از تو در باره روح ميپرسند بگو روح از امر پروردگار من است 87 سوره 17 - » پرسيدم . فرمود : آن مخلوقى است بزرگتر از جبرئيل و ميكائيل كه همراه رسول خدا صلّى اللَّه عليه و آله و همراه ائمه است و آن از عالم ملكوتست ( يعنى آسمانى و روحانى است ) .\r\n\r\n4 -\r\nابو بصير گويد : شنيدم امام صادق عليه السلام در باره  يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي  ميفرمود : مخلوقى است بزرگتر از جبرئيل و ميكائيل كه همراه هيچ يك از پيغمبران گذشته جز محمد صلّى اللَّه عليه و آله نبوده است ، و آن همراه ائمه مىباشد و ايشان را رهبرى مىكند ، چنان نيست كه\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nهر چه طلب شود ، بدست آيد ( پس همراهى اين روح با پيغمبر و امامان فضلى است از خداى تعالى كه بهر كس خواهد عطا كند ، و با طلب و كوشش بدست نيايد ) .\r\n\r\nشرح\r\n- در باره روحى كه در اين آيه ، مورد سؤال واقع شده اختلافست يك قول اينست كه يهود در كتاب تورات خود ديده بودند كه از پيغمبر ( ص ) در باره هر چه بپرسند جوابگويد ، ولى در باره روح كه سؤال كنند ، جواب نگويد ، لذا آنها بقريش گفتند : شما از محمد در باره روح بپرسيد ، اگر جواب صريح داد ، بدانيد كه او پيغمبر نيست و اگر به خدا واگذار كرد ، او پيغمبر است .\r\n\r\n5 -\r\nابو حمزه گويد : از امام صادق عليه السلام راجع بعلم امام پرسيدم ، كه آيا امام آن علم را از دهان رجال علم فرا ميگيرد يا آنكه نزد شما كتابيست كه آن را ميخوانيد و فرا ميگيريد ؟ فرمود : اين مطلب از آنچه تو گفتى بزرگتر و استوارتر است ، مگر نشنيده‌ئى قول خداى عز و جل را : « و همچنين روحى از امر خود به تو وحى كرديم ، و تو نميدانستى كه كتاب و ايمان چيست - 52 سوره 42 - » .\r\nسپس فرمود : اصحاب شما در باره اين آيه چه ميگويند ؟ آيا اقرار دارند كه پيغمبر صلّى اللَّه عليه و آله در حالى بود كه كتاب و ايمان نمىدانست ؟ عرضكردم : قربانت گردم ، نميدانم چه ميگويند فرمود : آرى در حالى بسر ميبرد كه نميدانست كتاب و ايمان چيست ، تا آنكه خداى تعالى روحى را كه در كتابش ذكر مىكند مبعوث كرد ، و چون آن را بسوى او وحى فرمود : بسبب آن علم و فهم آموخت ، و آن همان روحست كه خداى تعالى بهر كه خواهد عطا كند ، و چون آن را به بنده‌ئى عطا فرمايد ، به او فهم آموزد .\r\n\r\n6 -\r\nسعد اسكاف ( كفاش ) گويد : مردى خدمت امير المؤمنين عليه السلام آمد و در باره روح پرسيد كه آيا او\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nهمان جبرئيل است ؟ امير المؤمنين عليه السلام به او فرمود : جبرئيل عليه السلام از ملائكه است و روح غير جبرئيل است - و اين سخن را تكرار فرمود - او عرضكرد : سخن بزرگى گفتى ! ! هيچ كس عقيده ندارد كه روح غير از جبرئيل است . امير المؤمنين به او فرمود : تو خود گمراهى و از اهل گمراهى روايت ميكنى خداى تعالى بپيغمبرش صلّى اللَّه عليه و آله ميفرمايد : « فرمان خدا آمد نيست ، آن را بشتاب مخواهيد ، خدا منزه است و از آنچه مشركان با وى انباز ميكنند برتر است ، ملائكه روح را فرود مىآورند - 1 سوره 16 - » پس روح غير از ملائكه صلوات اللَّه عليهم مىباشد .\r\n\r\nزمانى كه امام به تمام علوم امام پيش از خود آگاه مىشود\r\n\r\n1 -\r\nيكى از اصحاب گويد : به امام صادق عليه السلام عرضكردم : چه زمانى امام پسين به آنچه نزد امام پيشين است آگاه مىشود ؟ فرمود : در آخرين دقيقه‌ئى كه از روح او باقى مانده است .\r\n\r\n2 -\r\nامام صادق عليه السلام ميفرمود : جانشين امام ، بعلم امام پيش از خود را در آخرين دقيقه‌ئى كه از روح او باقى مانده آگاه مىشود .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\n3 -\r\nيكى از اصحاب گويد : به امام صادق عليه السلام عرضكردم : چه زمانى امام ، امامت و رسيدن امر را به خود ميفهمد ؟ فرمود : در آخرين دقيقه زندگى امام پيشين .\r\n\r\nائمه صلوات اللَّه عليهم در علم و شجاعت و اطاعت برابرند\r\n\r\n1 -\r\nامام صادق عليه السلام در باره آيه « كسانى كه ايمان آوردند و فرزندانشان هم در ايمان از آنها پيروى كردند ، فرزندانشان را بايشان ملحق كنيم و از عملشان چيزى كمشان ندهيم ( يعنى به حساب فرزندانشان نگذاريم ) « - 21 سوره 52 - » فرمود : كسانى كه ايمان آوردند ، پيغمبر صلّى اللَّه عليه و آله و امير المؤمنينند ، و فرزندان او ، ائمه و اوصياء صلوات اللَّه عليهم باشند كه خدا فرمايد : به آنها ملحق ميكنيم و حجتى را كه محمد صلّى اللَّه عليه و آله در باره على آورد ، نسبت باولادش كاهش ندهيم و حجت همه يكى است و طاعتشان هم يكى است .\r\n\r\n2 -\r\nحضرت ابو الحسن عليه السلام فرمود : ما خانواده در علم و شجاعت برابريم و در بخشيدن ( علم و مال بمردم ) بهر اندازه كه دستور داريم ، ميبخشيم .\r\n\r\n3 -\r\nحارث بن مغيرة گويد : شنيدم امام صادق عليه السلام مىفرمود رسول خدا صلّى اللَّه عليه و آله فرمود :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nما نسبت بامر و فهم و حلال و حرام در يك روش هستيم و اما پيغمبر صلّى اللَّه عليه و آله و على فضيلت خود را دارند .\r\n\r\nشرح\r\n- مقصود از امر يا امر امامت و خلافتست و يا فرمانيست كه بمردم ميدهند و اطاعتش واجبست و نسبت بفضيلت على عليه السلام بر امامان ديگر رواياتى وارد شده كه از جمله آنها همين روايت است و روايت ديگريست كه لقب امير المؤمنين را منحصر و مختص به آن حضرت بيان مىكند و نيز از رواياتى استفاده مىشود كه بعد از آن حضرت حسنين و پس از آنها امام دوازدهم عليهم السلام فضيلت دارد ، و بقيه هشت امام ديگر برابرند .\r\n\r\nامام عليه السلام امام پس از خود را ميشناسد و آيه « خدا بشما فرمان ميدهد كه امانات را باهلش بپردازيد » در باره آنها نازل شده است\r\n\r\n1 -\r\nبريد عجلى گويد : از امام باقر عليه السلام در باره قول خداى عز و جل « خدا بشما فرمان ميدهد كه امانتها را به صاحبانش برسانيد و چون ميان مردم داور شديد به عدالت حكم كنيد - 62 سورهء 4 - » پرسيدم ، فرمود : خدا ما را قصد كرده است ، كه بايد امام پيشين كتابها و علم و سلاح را به امام بعد از خود برساند « و چون ميان مردم داور شديد ، به عدالت حكم كنيد » يعنى به آنچه دست شماست ( از احكام و قوانين خدا حكم كنيد ) سپس خداى تعالى بمردم فرمايد : « كسانى كه ايمان آورده‌ايد ! خدا را اطاعت كنيد و رسول و\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nواليان امر از خودتان را اطاعت كنيد - 63 سوره 4 - » خدا خصوص ما را قصد كرده ، ( مائيم واليان امر ) خدا همه مؤمنين را تا روز قيامت باطاعت ما امر فرموده « و چون از نزاع و اختلاف در باره امرى ترسيديد ، آن را به خدا و رسول و واليان امر از خود ارجاع دهيد - آيه 59 سوره 4 » اين گونه نازل شده است - چگونه ممكن است خداى عز و جل باطاعت واليان امر فرمان دهد و نزاع و اختلاف با ايشان را رخصت فرمايد ، ؟ ! ! همانا امر بارجاع نسبت بمأمورينى است كه به آنها گفته شده « اطاعت كنيد خدا را و اطاعت كنيد رسول و واليان امر از خود را » .\r\n\r\nشرح\r\nراجع برسانيدن امانتها به صاحبانش چند قولست : 1 - شامل هر گونه امانتى است ، امانات خدا امر و نهى و دستورات اوست ، و امانات مردم سپرده‌هاى آنهاست به يكديگر 2 - رعيت امانت خداست در دست پيشوايان و زعما كه بايد در تعليم و تربيت آنها رعايت كنند و استدلال در آخر روايت براى رد كسانى است كه ميگويند معنى آيه اينست : اگر شما با واليان امر در امر دين اختلاف كرديد بكتاب و سنت مراجعه كنيد و دليل ردش اينست كه چگونه ممكن است خدا در يك جا بگويد : از واليان امر اطاعت كنيد و در جاى ديگر بفرمايد : اگر با آنها اختلاف و نزاع پيدا كرديد . . . . ؟ ! پس معلوم مىشود كه واليان امر همان ائمه هستند كه مردم بايد در اختلافات خود بقول آنها رجوع كنند و داورى ايشان را بدون چون و چرا بپذيرند ، نه آنكه نسبت بقول امام هم رد و انكار داشته باشند تا آنجا هم نزاع و اختلاف پيدا شود . و اما راجع به آنچه فرمود : اين گونه نازل شده است ، اصل آيه در قرآن اينست :  فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ  و كلمه  « أُولِي الْأَمْرِ »  در قرآن نيست ، پس ممكن است عثمان آن را انداخته باشد و ممكن است قول امام تفسير ارجاع به خدا و رسول باشد ، زيرا ارجاع بائمه هم ارجاع برسولست و « اين چنين نازل شده » از نظر معنى است .\r\n\r\n2 -\r\nاحمد بن عمر گويد : از امام رضا عليه السلام در باره قول خداى عز و جل « خدا شما را امر مىكند كه امانتها را به صاحبانش رد كنيد 52 سوره 4 - » پرسيدم ، فرمود : ايشان ائمه از آل محمد صلّى اللَّه - عليه و آله ميباشند كه بايد هر امامى امانت امامت را به امام بعد از خود بسپارد ، به ديگرى ندهد و از امام هم دريغ ندارد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\n3 -\r\nامام رضا عليه السلام در باره قول خداى عز و جل « خدا بشما امر مىكند كه امانتها را به صاحبانش رد كنيد » فرمود : ايشان ائمه هستند . هر امامى بايد آن را به امام بعد از خود بسپارد ، به ديگرى ندهد و از او هم دريغ ندارد .\r\n\r\n4 -\r\nمعلى بن خنيس گويد : از امام صادق عليه السلام در باره قول خداى عز و جل » خدا شما را امر مىكند كه امانتها را به صاحبانش رد كنيد » پرسيدم فرمود : خدا امام پيشين را دستور ميدهد كه هر چه ( از علائم امامت ) نزد اوست به امام بعد از خود رد كند .\r\n\r\n5 -\r\nامام صادق عليه السلام فرمود : امام نمىميرد تا امام بعد از خود را بشناسد و به او وصيت كند .\r\n\r\n6 -\r\nو فرمود : امام ، امام بعد از خود را ميشناسد و به او وصيت مىكند .\r\n\r\n7 -\r\nعالمى ( امامى ) نميرد تا خداى عز و جل به او بياموزد كه بچه كس وصيت كند .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nامامت عهديست از جانب خدا كه براى هر يك از ائمه بسته شده\r\n\r\n1 -\r\nابو بصير گويد : خدمت امام صادق عليه السلام بودم كه نام اوصياء را بردند و من هم اسماعيل را نام بردم . حضرت فرمود : نه به خدا ، اى ابا محمد ، تعيين امام به اختيار ما نيست ، اين كار تنها بدست خداست كه در باره هر يك پس از ديگرى فرو ميفرستد .\r\n\r\nتوضيح\r\n- اسماعيل فرزند ارشد امام صادق عليه السلام است كه در زمان حيات امام وفات يافت ، با وجود اين طايفه اسماعيليه او را امام ميدانند ، در اين مجلس هم ابو بصير امامت را براى او نام برد و حضرت صادق رد فرمود .\r\n\r\n2 -\r\nعمرو بن اشعث گويد : شنيدم امام صادق عليه السلام ميفرمود : شما گمان ميكنيد هر كس از ما امامان كه وصيت مىكند ، بهر كس ميخواهد وصيت مىكند ؟ ! نه به خدا ، چنين نيست ، بلكه امر امامت عهد و فرمانى است از جانب خدا و رسولش صلّى اللَّه عليه و آله براى مردى پس از مردى ( از ما خانواده ) تا به صاحبش برسد ( يعنى تا برسد به امام دوازدهم و يا اينكه امر امامت بدست خدا و رسولست تا باهل و مستحقش برسد ) .\r\n\r\n3 -\r\nمعاوية بن عمار گويد : امام صادق عليه السلام فرمود : امامت عهد و پيمانست از جانب خداى عز و جل كه براى مردانى نامبرده بسته شده است ، امام حق ندارد آن را از امام بعد از خود دور دارد و\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبگرداند ، همانا خداى تبارك و تعالى بداود عليه السلام وحى كرد كه از خاندان خود وصيى انتخاب كن ، زيرا در علم من پيشى گرفته كه هيچ پيغمبرى را مبعوث نسازم جز اينكه براى او وصيى از خاندانش باشد .\r\nداود فرزندان بسيارى داشت و در ميان آنها جوان نورسى بود كه مادرش نزد داود بود و داود آن زن را دوست مىداشت ، چون اين وحى بداود رسيد ، نزد آن زن آمد و به او گفت خداى عز و جل به من وحى فرستاده و امر كرده است كه از خاندان خودم وصيى انتخاب كنم ، همسرش به او گفت : خوبست پسر من باشد ، داود گفت : من هم همين را خواستارم ، ولى در علم پيشين و حتمى خدا گذشته بود كه وصى او سليمان باشد ، خداى تبارك و تعالى بداود وحى كرد ، تا فرمان من به تو نرسد ، در اين كار شتاب مكن ، ديرى نگذشت كه دو مرد نزد داود آمدند و در باره گوسفندان و باغ انگور مرافعه كردند ، ( زيرا گوسفندان يكى باغ انگور ديگرى را خورده بود ) خداى عز و جل بداود وحى كرد كه پسرانت را جمع كن ، هر كه در اين قضيه حكم درست دهد ، او وصى بعد از تو است . داود پسرانش را جمع كرد ، چون دو طرف نزاع قصه خود گفتند سليمان عليه السلام گفت : اى صاحب باغ ! گوسفندان اين مرد ، كى بباغ تو ريخته‌اند ؟ گفت : شب در آمده‌اند ، سليمان گفت : اى صاحب گوسفند ! من حكم دادم كه بچه‌ها و پشم امسال گوسفندان تو مال صاحب باغ باشد ، داود به او گفت : چرا حكم نكردى كه خود گوسفندان را بدهد ، با اينكه علماء بنى - اسرائيل آن را قيمت كرده‌اند و بهاى انگور با قيمت گوسفندان برابر است ؟ سليمان گفت : تاكها از ريشه كنده نشده و تنها بار آن خورده شده است و سال آينده بار ميدهد .\r\nخداى عز و جل بداود وحى فرستاد : حكم در اين قضيه همانست كه سليمان صادر كرد ، اى داود تو چيزى را خواستى و ما چيز ديگرى را ( تو آن پسرت را براى جانشينى خواستى و ما سليمان را ) داود نزد\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nهمسرش آمد و گفت : ما چيزى را خواستيم و خداى عز و جل چيز ديگرى را خواست و جز آنچه خدا خواهد نشود ، ما نسبت بامر خداى عز و جل راضى و تسليميم ( پس از نقل اين داستان امام فرمود : ) و همچنين است امر اوصياء و امامان ، ايشان هم حق ندارند از امر خدا تجاوز كنند و امامت را از صاحبش به ديگرى دهند .\r\nمرحوم كلينى گويد : معنى حديث اول ( راجع به حكم سليمان ) اينست كه : اگر گوسفندان در روز داخل باغ ميشدند بر صاحب گوسفندان جريمه‌ئى نبود ، زيرا صاحب گوسفند حق دارد كه در روز آنها را رها كند و بچراند و بر صاحب باغست كه باغش را حفظ كند ولى در شب صاحب گوسفند بايد آنها را در بند كند و صاحب باغ بايد در خانه‌اش بخوابد .\r\n\r\n4 -\r\nعمرو بن مصعب گويد : شنيدم امام صادق عليه السلام ميفرمود : شما گمان ميكنيد هر كس از ما امامان كه وصيت مىكند بهر كس ميخواهد وصيت مىكند ؟ نه به خدا ، چنين نيست ، بلكه امر وصيت عهد و فرمانيست از رسول خدا صلّى اللَّه عليه و آله به مردى پس از مردى - تا به خودش ( امام ششم ) رسيد - ( يعنى شش مرتبه فرمود : به مردى پس از مردى - مرآت - ) .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nائمه عليهم السلام جز بعهد و فرمان خدا كارى را انجام نداده و نميدهند و از آن تجاوز نميكنند\r\n\r\n1 -\r\nمعاذ بن كثير گويد : امام صادق عليه السلام فرمود : امر وصيت از آسمان در مكتوبى بر محمد نازل شد ، و مكتوب سر به مهر جز راجع به وصيت بر محمد صلّى اللَّه عليه و آله نازل نگشت . جبرئيل عليه السلام عرضكرد : يا محمد ؛ اين است وصيت تو در باره امتت نزد اهل بيتت ، رسول خدا صلّى اللَّه عليه و آله فرمود اى جبرئيل كدام اهل بيتم ؟ گفت : برگزيده خدا از ميان ايشان و ذريه او ( على و اولادش عليهم السلام ) و اين وصيت براى اينست كه على علم نبوت را از تو ارث ببرد ، چنان كه ابراهيم به ارث داد و ميراث اين علم براى على عليه السلام و ذريه تو از پشت او است .\r\nآنگاه امام صادق عليه السلام فرمود : آن مكتوب چند مهر داشت ، على عليه السلام مهر اول را گشود و به آنچه در آن بود عمل كرد ، سپس حسن عليه السلام مهر دوم را گشود و به آنچه در آن مأمور شده بود عمل كرد ، چون حسن وفات كرد و درگذشت ، حسين عليه السلام مهر سوم را گشود ، ديد در آن نوشته است : « جنگ كن و بكش و كشته ميشوى و مردمى را براى شهادت با خود ببر ، براى ايشان شهادتى جز همراه تو نيست » او هم عمل كرد و چون خواست درگذرد ، پيش از آن ، مكتوبرا بعلى بن الحسين عليه السلام داد ، او مهر چهارم را گشود و ديد در\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nآن نوشته است : سكوت كن و چون علم در پرده شده سر به زير انداز [ نسبت بعلمى كه پوشيده شده سر به زير انداز 
  ] چون او خواست وفات كند و درگذرد ، آن را بمحمد بن على داد ، او مهر پنجم را گشود ، ديد در آن نوشته است : سكوت كن و چون علم در پرده شده سر به زير انداز [ نسبت بعلمى كه پوشيده شده سر به زير انداز 
  ] چون او خواست وفات كند و درگذرد ، آن را بمحمد بن على داد ، او مهر پنجم را گشود ، ديد در آن نوشته است : « كتاب خداى تعالى را تفسير كن و پدرت را تصديق نما ( مثل او خاموشى گزين ) و ارث امامت را بپسرت بده ، و امت را نيكو تربيت كن ، و به حق خداى عز و جل قيام كن ، و در حال ترس و امنيت حق را بگو و جز از خدا مترس » او هم عمل كرد و سپس آن را به شخص بعد از خود داد ، معاذ گويد :\r\nمن عرضكردم : قربانت گردم ، آن شخص شمائيد ؟ فرمود : اى معاذ ؛ من از چيزى باك ندارم جز اينكه بر وى و عليه من روايت كنى ( يعنى آرى منم ، اما اين خبر را بمخالفين و دشمنان ما مگو ) عرضكردم : من از خدائى كه اين مقام را از پدرانت به تو رسانيده است ، خواستارم كه تا پيش از وفات شما ، مانند آن را با ولادت عطا كند ، فرمود : اى معاذ ؛ چنين كرده است ، عرضكردم : او كيست قربانت گردم ؟ فرمود اين شخص خوابيده ، و با دست خود اشاره بعبد الصالح ( موسى بن جعفر عليه السلام ) كرد كه خوابيده بود .\r\n\r\n2 -\r\nامام صادق عليه السلام فرمود : خداى عز و جل پيش از وفات پيغمبر ، مكتوبى بر او نازل كرد و فرمود : اى محمد ! اينست وصيت من بسوى نجيبان و برگزيدگان از خاندان تو ، پيغمبر گفت : اى جبرئيل نجيبان كيانند ؟ فرمود : على بن ابى طالب و اولادش عليهم السلام ، و بر آن مكتوب چند مهر از طلا بود ، پيغمبر صلّى اللَّه عليه و آله آن را بامير المؤمنين عليه السلام داد و دستور فرمود كه يك مهر آن را بگشايد و به آنچه در آنست عمل كند ، امير المؤمنين عليه السلام يك مهر را گشود و به آن عمل كرد ، سپس آن را بپسرش حسن\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nعليه السلام داد ، او هم يك مهر را گشود و به آن عمل كرد ، سپس او آن را بحسين عليه السلام داد ، او يك مهر را گشود و در آن ديد نوشته است : با مردمى به طرف شهادت برو ، براى آنها شهادتى جز با تو نيست ، و خود را بخداى عز و جل به فروش ، او هم انجام داد ، سپس آن را بعلى بن الحسين عليه السلام داد . او نيز يك مهر گشود و ديد در آن نوشته است : سر به زير انداز و خاموشى گزين و در خانه‌ات بنشين ، و پروردگارت را عبادت كن تا مرگت فرا رسد ، او هم انجام داد سپس آن را بپسرش محمد بن على عليه السلام داد ، او يك مهر را گشود ، ديد نوشته است : مردم را حديث گو و فتوى ده و جز از خداى عز و جل مترس : هيچ كس عليه تو راهى نيابد ، او هم عمل كرد و سپس آن را بپسرش جعفر عليه السلام داد ، او هم يك مهر گشود ، ديد در آن نوشته است ، مردم را حديث گو و فتوى ده و علوم اهل بيت خود را منتشر كن و پدران نيكوكارت را تصديق نما و جز از خداى عز و جل مترس كه تو در پناه و امانى ، او هم عمل كرد و سپس آن را بپسرش موسى عليه السلام داد ( يعنى من هم عمل كردم و سپس آن را بپسرم موسى عليه السلام خواهم داد ، راوى عبارت را تغيير داده است ) و همچنين موسى به امام بعد از خود ميدهد و تا قيام حضرت مهدى صلّى اللَّه عليه و آله اين چنين است .\r\n\r\n3 -\r\nحمران به امام باقر عليه السلام عرضكرد : قربانت گردم به من خبر دهيد كه موضوع نهضت على و حسن و حسين عليهم السلام و قيام ايشان براى دين خداى عز و جل و مصيبتهائى كه ديدند ، از كشته شدن بدست طغيانگران و پيروزى آنها بر ايشان تا آنجا كه كشته شدند و مغلوب گشتند چگونه بود ؟ امام باقر عليه السلام فرمود :\r\nاى حمران : خداى تبارك و تعالى آن مصيبات را بر ايشان مقدر كرد و حكم فرمود و امضاء نمود و حتمى ساخت ، و سپس اجرا كرد ( پس همه آن مصيبات با علم و اجازه خدا بوده ) و على و حسن و حسين از روى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبصيرت و دانشى كه قبلا از رسول خدا صلّى اللَّه عليه و آله دريافته بودند قيام كردند ، و هر كس از ما خانواده هم كه خاموشى گزيند . از روى علم است .\r\n\r\n4 -\r\nابو موسى ضرير ( نابينا ) گويد : موسى بن جعفر عليهما السلام به من فرمود كه : من به امام صادق عليه السلام گفتم : مگر امير المؤمنين عليه السلام كاتب وصيت و پيغمبر ديكته گو و جبرئيل و ملائكه مقربون شهود آن نبودند ؟ ! حضرت مدتى سر به زير انداخت و سپس فرمود :\r\nچنان بود كه گفتى ، اى ابو الحسن ؛ ولى زمانى كه وفات رسول خدا صلّى اللَّه عليه و آله در رسيد ، امر وصيت از جانب خدا در مكتوبى سر به مهر فرود آمد ، آن مكتوب را جبرئيل همراه ملائكهء امين خداى تبارك و تعالى فرود آورد . جبرئيل گفت : اى محمد ! دستور ده هر كه نزدت هست ، جز وصيت يعنى على بيرون روند ، تا او مكتوب وصيت را از ما بگيرد و ما را گواه گيرد كه تو آن را به او دادى و خودش ضامن و متعهد آن شود ، پيغمبر صلّى اللَّه عليه و آله باخراج هر كه در خانه بود ، جز على عليه السلام دستور داد ، و فاطمه در ميان در و پرده بود .\r\nآنگاه جبرئيل گفت : اى محمد ! پروردگارت سلام مىرساند و ميفرمايد : اين همان مكتوبست كه ( در شب معراج ) با تو پيمان كردم و بر تو شرط نمودم و خودم نسبت به آن بر تو شاهد بودم و فرشتگان خود را هم گواه گرفتم ، در صورتى كه شهادت خودم تنها كافى است اى محمد ؛ بندهاى استخوان پيغمبر بلرزه در آمد و گفت : اى جبرئيل ! پروردگار من خودش سلام است ( يعنى سلامتى از هر عيب ) و سلام از جانب\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاوست و سلام بسوى او باز ميگردد . خداى عز و جل راست فرموده و احسان كرده است ، مكتوبرا بده ، جبرئيل آن را به او داد و دستور داد كه بامير المؤمنين تسليم كند و به او گفت : آن را بخوان ، حضرت آن را كلمه به كلمه قرائت كرد .\r\nسپس پيغمبر فرمود : اى على ! اين پيمانى است كه پروردگارم - تبارك و تعالى - با من كرده و امانت او و شرط او بر من است ، من رسانيدم و خير خواهى كردم و ادا نمودم . على عليه السلام گفت [ پدر و مادرم بفدايت 
  ] من در اين رسانيدن و خير خواهى و تصديق آنچه گفتى گواه توأم و گوش و چشم و گوشت و خونم براى تو گواهى ميدهد ، جبرئيل عليه السلام گفت : من هم در اين موضوع گواه شما هستم ، پس رسول خدا صلّى اللَّه عليه و آله فرمود ، اى على ! وصيت مرا گرفتى و آن را فهميدى و وفاء بمضامينش را براى خدا و من ضمانت كردى ؟ على عليه السلام گفت : آرى پدر و مادرم بقربانت ، ضمانت آن بر من ، و يارى من و توفيق دادن مرا بر انجام آن بر خداست . رسول خدا صلّى اللَّه عليه و آله فرمود : اى على ؛ من ميخواهم بر تو گواه گيرم كه عمل كردن به اين وصيت را روز قيامت به من خبر دهى ، على عليه السلام گفت : آرى ، گواه بگير ، پيغمبر صلّى اللَّه عليه و آله فرمود : الان جبرئيل و ميكائيل ميان من و تو حاضرند و ملائكه مقربين همراه ايشانند ، آنها را بر تو گواه ميگيرم ، على عليه السلام گفت : آرى گواه باشند ، من هم پدر و مادرم بقربانت ايشان را گواه مىگيرم .\r\nپس رسول خدا صلّى اللَّه عليه و آله ايشان را گواه گرفت . و از جمله آنچه پيغمبر بر على بدستور جبرئيل و فرمان خداى عز و جل شرط كرد ، اين بود كه به او گفت : اى على ! وفا ميكنى به آنچه در اين وصيت است ،\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاز دوست داشتن كسانى كه خدا و رسولش را دوست دارند و ، بيزارى و دشمنى نسبت به كسانى كه با خدا و رسولش دشمنى كنند ، با شكيبائى و فرو خوردن خشمت ، در صورت از ميان رفتن حقت و غصب كردن خمست و دريدن پرده احترامت ؟ گفت : آرى حاضرم ، اى رسول خدا ! سپس امير المؤمنين عليه السلام فرمود : سوگند به آن كه دانه را شكافت و انسان را آفريد كه من از جبرئيل عليه السلام شنيدم كه بپيغمبر صلّى اللَّه عليه و آله مىگفت اى محمد ! بعلى بفهمان كه پرده احترام او كه همان احترام خدا و رسول خدا صلّى اللَّه عليه و آله است دريده مىشود ، و اين وصيت با اين شرط است كه ريشش از خون تازه سرش رنگين شود ، امير المؤمنين عليه السلام گويد : چون اين جمله را از جبرئيل امين فهميدم ، فريادى زدم و برو بر زمين افتادم و گفتم : آرى قبول دارم و راضى هستم ، اگر چه پرده احترام دريده شود ! و سنتها تعطيل شود و قرآن پاره شود و خانه كعبه خراب گردد و ريشم از خون تازه سرم رنگين شود : همواره شكيبائى كنم و به حساب خدا گذارم تا بر تو وارد شوم .\r\nسپس رسول خدا صلّى اللَّه عليه و آله فاطمه و حسن و حسين را بخواند و چنانچه بامير المؤمنين اعلام فرمود ، به آنها نيز اعلام كرد ، ايشان هم مانند او جوابدادند ، سپس آن وصيت با چند مهر از طلا كه آتش به آن نرسيده بود [ ساخته دست بشر نبود 
  ] مهر شد و بامير المؤمنين عليه السلام تحويل داده شد .\r\nابو موسى گويد : من بموسى بن جعفر عرضكردم : پدر و مادرم بقربانت ، نمىفرمائى در آن وصيت نامه چه نوشته بود ؟ فرمود : سنت‌هاى خدا و سنتهاى رسولش بود ، عرضكردم : طغيان جستن و مخالفت آنها ( كه بعد از پيغمبر صلّى اللَّه عليه و آله طغيان كردند ) بر امير المؤمنين عليه السلام در آن وصيتنامه نوشته بود ؟ فرمود : آرى ، به خدا ، يك بيك و حرف به حرف ، مگر نشنيده‌ئى قول خداى عز و جل را « ما خود\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nهستيم كه مردگان را زنده كنيم و اعمالى را كه از پيش انجام داده‌اند با آثار ايشان بنويسيم و همه چيز را در كتابى روشن آمارگيرى كرده‌ايم - 12 - يس - » ( پس نوشته شدن همه چيز در وصيتنامه استبعادى ندارد ) به خدا كه پيغمبر صلّى اللَّه عليه و آله بامير المؤمنين و فاطمه عليهما السلام فرمود : مگر چنين نيست كه آنچه را بشما وصيت كردم و دستور دادم فهميديد و پذيرفتيد ؟ گفتند : چرا ، و بر آنچه ما را ناراحت كند و بخشم آورد صبر كنيم و در نسخه صفوانى زياده بر اين است :\r\n\r\nتوضيح\r\n- اين جمله سخن يكى از روات مرحوم كلينى است ، زيرا كتاب كافى چند نسخه داشته و رواتش مختلفند ، يكى همين صفوانى است كه نامش محمد بن احمد بن عبد اللَّه بن قضاعة بن صفوانست كه مردى مورد اعتماد و فقيه و فاضل بوده است . و ديگر از روات كافى محمد بن ابراهيم نعمانى و هارون بن موسى تلعكبرى است .\r\nو ميان نسخه‌هاى كافى اختلافى بوده و شيخ صدوق و شيخ مفيد و أمثال اينها رحمة اللَّه عليهم نسخه‌هاى كافى را جمع كرده و مورد اختلاف را در كتابهاى خود ذكر نموده‌اند و چون اين خبر شريف در نسخه صفوانى اضافه‌اى را كه اكنون ذكر مىشود داشته و در نسخ ديگر نبوده ، با اين جمله به آن اشاره شد . و آن اضافه اينست :\r\nحريز گويد : به امام صادق عليه السلام عرضكردم : قربانت گردم ، با وجود احتياجى كه مردم بشما دارند چقدر عمر شما اهل بيت كوتاه و اجل شما خانواده به يكديگر نزديكست ؟ ! ! فرمود : براى هر يك از ما صحيفه و مكتوبى است كه آنچه در مدت عمرش راجع ببرنامه كارش احتياج دارد در آن نوشته است ، چون او امر و دستوراتى كه در آنست پايان يابد ، امام ميفهمد كه اجل او رسيده است . سپس پيغمبر صلّى اللَّه عليه و آله نزد او آيد و خبر مرگش را به او گويد ، و آنچه نزد خدا دارد ، به او گزارش دهد ، و امام حسين عليه السلام مكتوبى را كه به او دادند ، قرائت كرد ، و خبر مرگى كه در پيش داشت برايش تفسير شد ، ولى چيزهائى در آن مكتوب باقى بود كه هنوز انجام نشده بود ، او براى جنگ بيرون رفت ، و چيزهائى كه باقى بود ، اين بود كه ملائكه يارى كردن او را از خدا خواسته‌اند و خدا اجازه فرموده است ملائكه مهيا و آماده جنگ گشته و در انتظار\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبودند تا آن حضرت شهيد شد ، ملائكه فرود آمدند ، در زمانى كه عمر آن حضرت تمام شده و شهيد گشته بود .\r\nملائكه گفتند : پروردگارا ! تو بما اجازه فرود آمدن و اجازه ياريش را دادى ، ولى ما فرود آمديم و تو قبض روحش نمودى ! ! خدا بايشان وحى كرد : شما بر سر قبر او باشيد تا او را ببينيد كه بيرون آمده است آنگاه ياريش كنيد ، اكنون گريه كنيد بر او و بر از دست رفتن يارى او از شما ، زيرا شما براى يارى او و گريه بر او اختصاص يافته‌ايد ، پس آن ملائكه براى عزا دارى امام حسين و براى افسوس از دست رفتن ياريش گريستند و چون بيرون آيد ياور او باشند .\r\n\r\nشرح\r\n- جمله اخير اشاره بموضوع رجعت دارد و آن يكى از مسائل مذهبى است كه در كتب اعتقاديه ذكر مىشود و مقصود از رجعت بازگشت بعضى از ائمه و جمعى از مؤمنين و كافران است به دنيا پيش از قيامت ، تا مؤمنين از آنها انتقام گيرند و بدولت حقه شادمان باشند .\r\nموضوع رجعت از عقايد مخصوص باماميه است كه بر آن اتفاق دارند ، اخبار در اين باره متواتر است و برخى از آيات قرآن هم بر آن دلالت دارد ، علامه مجلسى ( ره ) در جلد 13 بحار الانوار بيش از دويست حديث از چهل و چند اصل معتبر در اثبات رجعت ذكر مىكند ، مجلسى ( ره ) ميگويد : اصل موضوع رجعت مورد اتفاق علماء شيعه است ، ولى در باره خصوصيات آن ، اخبارش اختلاف دارد ، مثل اينكه : آيا رجعت همزمان با ظهور امام قائم عليه السلام است يا جلوتر و يا عقب‌تر است و نيز در مدت رجعت هر يك اختلافست ولى تحقيق اين خصوصيات لزومى ندارد و ايمان اجمالى به آن كافى است - انتهى - .\r\nروايتى كه در موضوع رجعت ما را با استدلالى متين و دندان شكن مواجه مىكند اينست : ابو بصير ( الصباح ) گويد : امام باقر عليه السلام به من فرمود : « در باره بازگشتنها از من سؤال ميكنى ؟ گفتم آرى ، فرمود : آن از قدرتست و جز قدريه منكر آن نباشند ، چنين قدرتى را انكار مكن » چنانچه در موضوع معاد و زنده شدن روز قيامت آيات شريفه آخر سوره يس قدرت خدا را دليل آن مىداند ، در اين روايت هم دليل رجعت را همان قدرت خدا ذكر مىكند ، يعنى خداوندى كه آن قدرت و توانائى داشت كه انسان را در ابتدا بدون هيچ سابقه و نمونه‌اى خلق كند ، مىتواند او را رجعت دهد و يا در قيامت دوباره زنده كند .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nامورى كه امامت امام عليه السلام را ثابت مىكند\r\n\r\n1 -\r\nابن ابى نصر گويد : به امام رضا عليه السلام عرضكردم ، چون امام بميرد ، امام پس از وى بچه دليل شناخته مىشود ؟ فرمود : امام را علاماتيست : از جمله آنها اينست كه بزرگترين فرزند پدرش مىباشد و داراى فضيلت و وصيت است ، بطورى كه جماعت مسافرين مىآيند و مىپرسند : فلان امام ( كه وفات كرد ) بچه شخصى وصيت كرد ؟ همه مىگويند بفلان كس ، و سلاح در ميان ما ، مانند تابوتست در بنى اسرائيل ، امامت همراه سلاحست هر كجا كه باشد ( باحاديث 625 - 628 رجوع شود ) .\r\n\r\nتوضيح\r\n- موضوع بزرگترين فرزند دو استثنا دارد : 1 - در باره امام حسن و امام حسين 2 - در صورتى كه فرزند بزرگتر را عيبى باشد چنان كه در حديث 743 بيايد و مقصود از فضيلت ، كمال علم و شجاعت و سخاوت و ساير صفات كماليه است كه امام بايد از همه مردم در آن صفات كاملتر باشد .\r\n\r\n2 -\r\nعبد الاعلى گويد : به امام صادق عليه السلام عرضكردم : كسى كه منصب امامت را غصب كرده و بناحق ادعا مىكند ، چه دليلى بر رد اوست ؟ فرمود : راجع بحلال و حرام از او بپرسند ( درست پاسخ نگفتنش دليل بر ادعاى دروغش مىباشد ) سپس به من رو كرد و فرمود : سه دليل هست كه جز در صاحب امر امامت فراهم نيايد : 1 - سزاوارترين مردمست نسبت به امام پيش از خود ( از لحاظ خويشاوندى ، صفات كماليه ، و اخلاق و رفتار ) 2 - و سلاح نزد اوست 3 - و وصيت امام سابق در باره او مشهور است بطورى كه چون در شهر امام وارد شوى و از عموم مردم و كودكان هم كه بپرسى : فلان امام بچه شخصى وصيت كرده ؟\r\nميگويند بفلان پسر فلان .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\n3 -\r\nبه امام صادق عليه السلام عرض شد : امام بچه دليل شناخته شود ؟ فرمود : به وصيت معروف و فضيلت ، همانا هيچ كس نمىتواند نسبت به امام در باره دهان و شكم و عورت طعنى زند ، باينكه بگويد : او دروغگوست و مال مردم را مىخورد و مانند اينها .\r\n\r\n4 -\r\nمعاوية بن وهب گويد : به امام باقر عليه السلام عرضكردم : علامت جانشين امام چيست ؟ فرمود :\r\nپاكيزگى ولادت ( حلال‌زادگى ، ختنه شده ، به خون آلوده نبودن ) و تربيت خوب [ رشد و نموش بفضيلت و كمال و سعادت مقرون باشد 
  ] و ياوه‌گرى و بازى نكند .\r\n\r\n5 -\r\nاحمد بن عمر گويد : از حضرت رضا عليه السلام در باره دليل امامت صاحب الامر پرسيدم ، فرمود : دليلش بزرگى سن و فضيلت و وصيت است ، زمانى كه كاروان به شهر در آيد و بگويد : فلانى بكه وصيت كرد ؟ جواب دهند : بفلان پسر فلان و هر كجا سلاح گرديد ، شما هم ( براى يافتن امام ) بگرديد ، اما جواب گفتن مسائل دليل نيست ( يعنى نسبت بعوام و نوع مردم ، بلكه تنها دليل براى دانشمندان و خواص از مردم است ) .\r\n\r\n6 -\r\nامام صادق عليه السلام فرمود : امر امامت به فرزند بزرگ مىرسد ، در صورتى كه عيبى نداشته باشد .\r\n\r\nشرح\r\n- پسر بزرگتر امامست در صورتى كه در خلقت و اخلاق او نقصى نباشد كه در نظر مردم زشت و منفور آيد . مانند عبد اللَّه افطح كه بعد از اسماعيل بزرگترين فرزند امام صادق عليه السلام بود ولى دو عيب\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nداشت : 1 - پاهايش بىاندازه پهن و درشت بود . 2 - نادان و فاسد العقيده بود و بقول شيخ مفيد نزد پدر خود آبروئى نداشت و با طايفه حشويه رفت و آمد مىكرد و بمذهب مرجئه مىگرائيد .\r\n\r\n7 -\r\nابو بصير گويد : به حضرت ابو الحسن عليه السلام عرضكردم : قربانت گردم ، امام بچه دليل شناخته شود ؟ فرمود : به چند خصلت : اولش اينكه : چيزى از پدرش كه به او اشاره داشته باشد در باره‌أش پيشى گرفته باشد ( مانند تصريح بر امامت و وصيت در باره او و سپردن علم و سلاح و ساير نشانه‌هاى امامت به او ) تا براى مردم حجت باشد و از هر چه بپرسند فورا جوابگويد و اگر در محضرش سكوت كنند . او شروع كند و از فردا خبر دهد و بهر لغتى با مردم سخن گويد ، سپس به من فرمود : اى ابا محمد ! پيش از آنكه از اين مجلس برخيزى نشانه ديگرى به تو مىنمايانم .\r\nطولى نكشيد كه مردى از اهل خراسان وارد شد و بلغت عربى با حضرت سخن گفت و امام عليه السلام به فارسى جوابش داد ، مرد خراسانى گفت . قربانت گردم ، به خدا من از سخن گفتن بلغت خراسانى با شما مانعى نداشتم جز اينكه گمان مىكردم شما آن لغت را خوب نمىدانيد ، فرمود : سبحان اللَّه ! اگر من نتوانم خوب جوابت گويم چه فضيلتى بر تو دارم ؟ ! ! سپس به من فرمود : اى ابا محمد : همانا سخن هيچ يك از مردم بر امام پوشيده نيست و نه سخن پرندگان و نه سخن چار پايان و نه سخن هيچ جاندارى ، پس هر كه اين صفاترا نداشته باشد ، امام نيست .\r\n\r\nثبوت امامت در اعقاب و عدم رجوعش ببرادر و عمو و خويشان ديگر\r\n\r\n1 -\r\nامام صادق عليه السلام فرمود : بعد از امام حسن و امام حسين ، امامت هرگز به دو برادر نميرسد ،\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nو از دوران على بن الحسين ، چنان كه خداى تبارك و تعالى فرمايد جارى گشت : « خويشاوندان در كتاب خدا به يكديگر سزاوارترند - 75 - انفال و 6 - أحزاب - » پس از دوران على بن الحسين عليه السلام امامت جز در ميان فرزندان و فرزندان آنها نباشد ( يعنى پشت به پشت از پدر بپسر رسد ) .\r\n\r\nشرح\r\n- علامه مجلسى ( ره ) گويد : اين آيه شريفه در دو مورد از قرآن ذكر شده است : 1 - آيه 75 سوره انفال 2 - آيه 6 سوره أحزاب و گويا در اينجا مقصود همان آيه سوره أحزابست و آن چنين است  النَّبِيُّ أَوْلى بِالْمُؤْمِنِينَ مِنْ أَنْفُسِهِمْ وَ أَزْواجُهُ أُمَّهاتُهُمْ وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ مِنَ الْمُؤْمِنِينَ وَ الْمُهاجِرِينَ  پيغمبر بمؤمنان از خودشان سزاوارتر است و همسران او مادران مؤمنانند و خويشاوندان در كتاب خدا بهمديگر از مؤمنان و مهاجران سزاوارترند » و اين آيه دو وجه دارد : 1 - آنكه  « مِنَ الْمُؤْمِنِينَ »  بيان  « أُولُوا الْأَرْحامِ »  باشد ، بنا بر اين معنى آيه اينست كه :\r\nخويشان نزديك از خويشان دور سزاوارترند ، چنانچه در مقام ارث تا زمانى كه اولاد و پدر و مادر باشند ببرادر و خواهر ارث نمىدهند 2 - اينكه  « مِنَ الْمُؤْمِنِينَ »  صله  « أُولُوا الْأَرْحامِ »  باشد ، پس معنى آيه اينست كه خويشاوندان از بيگانگان سزاوارترند و ظاهر اينست كه همين معنى در اينجا مقصود است ، زيرا در صدر آيه حق پيغمبر و همسرانش ذكر شده و مناسب اينست كه سپس حق خويشاوندان و نزديكانش ذكر شود و آنها را بر بيگانگان مقدم دارد .\r\n\r\n2 -\r\nيونس بن يعقوب گويد : شنيدم امام صادق عليه السلام مىفرمود : خدا ابا و امتناع فرموده از اينكه امامت را بعد از حسن و حسين عليهما السلام براى دو برادر قرار دهد .\r\n\r\n3 -\r\nابن بزيع از امام رضا عليه السلام سؤال كرد : آيا امامت بعمو و دائى ( امام سابق ) ميرسد ؟ فرمود : نه گويد : عرضكردم . به برادر ؟ فرمود : نه ، عرضكردم : پس به كى ميرسد ؟ فرمود : بپسر من - و در آن روز امام رضا عليه السلام پسرى نداشت .\r\n\r\n4 -\r\nامام صادق عليه السلام فرمود : بعد از امام حسن و امام حسين ، امامت در دو برادر جمع نشود ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبلكه فقط در فرزندان و فرزندان آنها باشد .\r\n\r\n5 -\r\nعيسى بن عبد اللَّه گويد : به امام صادق عليه السلام عرضكردم : اگر حادثه‌اى رخ دهد ( يعنى اگر شما وفات كنيد ) كه خدا به من نشان ندهد ؟ ؟ ، از كى پيروى كنم ؟ حضرت بپسرش موسى عليه السلام اشاره كرد ، عرضكردم : اگر براى موسى حادثه‌اى پيش آمد ، از كى پيروى كنم ؟ فرمود : از پسرش ، عرضكردم :\r\nاگر براى پسرش حادثه‌اى رخ دهد و برادر بزرگ و پسر كوچكى داشته باشد ، از كى پيروى كنم ؟ فرمود :\r\nاز پسرش ، بعد هم يكى پس از ديگرى - و در نسخه صفوانيست : سپس هميشه همين طور .\r\n\r\nمواردى كه خداى عز و جل و رسولش بر ائمه عليهم السلام يكى پس از ديگرى تصريح كرده‌اند\r\n\r\n1 -\r\nابو بصير گويد : از امام صادق در باره قول خداى عز و جل « خدا را فرمان بريد و پيغمبر و كارداران خود را فرمان بريد - 59 نساء » پرسيدم ، فرمود : در باره على بن ابى طالب و حسن و حسين عليهم السلام نازل شده است ( زيرا در آن زمان همان سه نفر از ائمه حاضر بودند ) ، به حضرت عرضكردم :\r\nمردم ميگويند : چرا نام على و خانواده‌اش در كتاب خداى عز و جل برده نشده ؟ فرمود : به آنها بگو : آيه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nنماز ، بر پيغمبر صلّى اللَّه عليه و آله نازل شد و سه ركعتى و چهار ركعتى آن نامبرده نشد تا اينكه پيغمبر صلّى اللَّه عليه و آله خود براى مردم بيان كرد و آيه زكات بر آن حضرت نازل شد و نامبرده نشد كه زكات از هر چهل درهم يكدرهم است ، تا اينكه خود پيغمبر آن را براى مردم شرح داد و امر به حج نازل شد و بمردم نگفت هفت دور طواف كنيد تا اينكه خود پيغمبر صلّى اللَّه عليه و آله براى آنها توضيح داد .\r\nو آيه  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  نازل شد و در باره على و حسن و حسين هم نازل شد ، پس پيغمبر صلّى اللَّه عليه و آله در باره على عليه السلام فرمود : « هر كه را من مولا و آقايم على مولا و آقاست » و باز فرمود : در باره كتاب خدا و اهل بيتم بشما سفارش ميكنم . من از خداى عز و جل خواسته‌ام كه ميان آنها جدائى نيندازد تا آنها را در سر حوض به من رساند ، خدا خواسته مرا عطا كرد ، و نيز فرمود : شما چيزى به آنها نياموزيد كه آنها از شما داناترند ، و باز فرمود : آنها شما را از در هدايت بيرون نكنند و بدر گمراهى وارد نسازند .\r\nاگر پيغمبر خاموشى ميگزيد و در باره اهل بيتش بيان نمىكرد ، آل فلان و آل فلان آن را براى خود ادعا مىكردند ، ولى خداى عز و جل براى تصديق پيغمبرش بيان آن حضرت را ( كه مقصود آل پيغمبر است نه آل فلان و فلان ) در كتابش نازل فرمود « همانا خدا ميخواهد ناپاكى را از شما اهل اين خانه ببرد و پاكيزه‌تان كند ، پاكيزه كامل - 33 سوره احزاب - » در خانه‌ام سلمه و على و حسن و حسين و فاطمه عليهم - السلام بودند كه پيغمبر صلّى اللَّه عليه و آله آنها را زير عبا گرد آورد و سپس فرمود : خدايا هر پيغمبرى اهل و حشمى داشت ، و اهل و حشم من اينهايند ، ام سلمه گفت : من از اهل شما نيستم ؟ فرمود : تو به خوبى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nميگرائى ، ولى اينها اهل و حشم من هستند .\r\nبنا بر اين چون پيغمبر صلّى اللَّه عليه و آله وفات يافت ، براى پيشوائى مردم ، على از همه مردم سزاوارتر بود ، به جهت تبليغات بسيارى كه رسول خدا صلّى اللَّه عليه و آله نسبت به او فرموده بود ، و دست او را گرفته و در ميان مردم به پا داشته بود ، و چون على درگذشت ، نمىتوانست و اقدام هم نمىكرد كه محمد بن على و نه عباس بن على و نه هيچ يك از پسران ديگرش را ( غير از حسنين عليهما السلام ) در اهل پيغمبر داخل كند ، زيرا در آن صورت حسن و حسين مىگفتند : خداى تبارك و تعالى آيه اهل بيت را در باره ما نازل فرمود ، چنان كه در باره تو نازل كرد و مردم را باطاعت ما امر كرد ، چنان كه باطاعت تو امر فرمود ، و رسول خدا صلّى اللَّه عليه و آله نسبت بما تبليغ كرد ، چنان كه نسبت به تو ، تبليغ فرمود و خدا ناپاكى را از ما برد چنان كه از تو برد ، و چون على درگذشت ، حسن عليه السلام بامامت سزاوارتر بود براى بزرگساليش و چون وفات نمود ، نمىتوانست و اقدام هم نمىكرد كه فرزندان خودش را در امر امامت داخل كند و در ميان آنها قرار دهد ، در صورتى كه خداى عز و جل ميفرمايد : « خويشاوندان در كتاب خدا به يكديگر سزاوار ترند » زيرا در آن صورت حسين عليه السلام ميگفت : خدا مردم را باطاعت من امر نمود ، چنان كه باطاعت تو و اطاعت پدرت امر فرموده و رسول خدا صلّى اللَّه عليه و آله در باره من هم تبليغ كرده ، چنان كه در باره تو و پدرت تبليغ فرموده و خدا ناپاكى را از من برده ، چنان كه از تو و پدرت برده است ، پس چون امامت بحسين رسيد ، هيچ يك از اهل بيت او نمىتوانست بر او ادعا كند ، همچنان كه او بر برادر و پدرش ادعا مىكرد ، اگر آن دو مىخواستند امر امامت را از او به ديگرى بگردانند ، ولى آنها چنين كارى نمىكردند ، سپس زمانى كه امامت بحسين عليه السلام رسيد ، معنى و تأويل آيهء  وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ  جارى گشت ، و بعد از حسين بعلى بن الحسين رسيد ، و بعد از على بن الحسين بمحمد بن على رسيد ، آنگاه امام فرمود : مقصود از ناپاكى همان شك است ، به خدا كه ما در باره پروردگار خود هرگز شك نكنيم .\r\n\r\nشرح\r\n- جمله\r\n« من كنت مولاه فعلى مولاه »\r\nكه در اين روايت از قول پيغمبر اكرم ( ص ) نقل شد ، سخن\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nروز غدير آن حضرتست كه از بزرگترين ادله امامت و خلافت امير المؤمنين عليه السلام بشمار مىآيد .\r\nعلامه مجلسى ( ره ) در اينجا توضيح مفصّلى در اين باره مىدهد كه ما خلاصه و عصاره آن را ذكر مىكنيم :\r\nاستدلال بخبر غدير براى امامت آن حضرت به دو مطلب توقف دارد . 1 - اثبات اصل خبر و صدور آن كلمات از پيغمبر ( ص ) 2 - اثبات دلالت آن بر امامت و خلافت آن حضرت : در قسمت اول گمان ندارم هيچ خردمندى در ثبوت و تواتر اين خبر شك و ترديد كند ، تا آنجا كه ابن جزرى شافعى در رساله « اسنى المطالب » خود متواتر بودن اين حديث را ثابت كرده و منكرش را جاهل و متعصب ناميده است ، و دانشمندان بزرگ عامه مانند ابن اثير در جامع الاصول و بغوى در مصابيح و ابن حجر در فتح البارى ، از صحيح ترمذى بسندهاى خود از زيد بن ارقم نقل كرده‌اند .\r\nسيد مرتضى در كتاب شافى گويد : صدور اصل خبر غدير ظاهر و معلومست مانند غزوات پيغمبر و اصل قضيه حجة الوداع و احوال معروف آن حضرت و دليل ديگر بر صحت اين خبر اجماع شيعه و سنى است بر نقل آن ، چه آنكه اعتراض و اشكال عامه بر دلالت اين خبر دليل تصديق بصدور آنست و دليل ديگرش اخبار متظافرى است كه احتجاج امير المؤمنين عليه السلام را در شورى بيان مىكند ، كه آن حضرت در شورى فرمود :\r\n« شما را به خدا در ميان شما جز من كسى هست كه پيغمبر صلّى اللَّه عليه و آله دست او را گرفته و گفته باشد :\r\nمن كنت مولاه فهذا مولاه ، اللهم وال من والاه و عاد من عاداه\r\n. همه گفتند : نه ، به خدا ، و چون آن مردم مشهور و معروف شورى اعتراف كردند و ديگرانى هم كه بعدا آن خبر را شنيدند ، انكار نكردند با وجود اينكه مىدانيم بسيار مىخواستند اگر آن سخن دروغ باشد ، انكار كنند ، موجب يقين به صحت آن خبر مىگردد .\r\nو اما در مقام دوم كه مقام اثبات دلالت اين خبر است بر امامت ، چون بعضى از متعصبين عامه كه نتوانسته‌اند اصل خبر را انكار كنند گفته‌اند : كلمه « مولى » در سخن پيغمبر صلّى اللَّه عليه و آله معنى امامت و ولايت را نمىفهماند ، بدين جهت علماء ما رضوان اللَّه عليهم اجمعين از چند راه اين شبهه را حل كرده و توضيح داده‌اند .\r\n\r\nاول\r\n- طريقه‌ايست كه گويا شيخ صدوق عليه الرحمه مبتكر آن بوده و در معانى الاخبار و خصالش بيان كرده است ، و آن طريقه اينست كه : كلمه « مولى » در لغت عربى علاوه بر اينكه در معنى صاحب اختيار و سر پرست و أولى به تصرف استعمال مىشود ، بمعانى ديگرى هم به كار ميرود : 2 - بنده ، 3 - آزاد شده 4 - هم سوگند 5 - آزادكننده 6 - مالك 7 - همسايه 8 - داماد 9 - جلو 10 - دنبال 11 - پسر عمو 12 - نعمت\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nپرورده 13 - دوست 14 - ناصر و ياور . اما مسلم است كه قرائن حال و مقام اقتضا مىكند كه هيچ يك از آن معانى جز معنى اول مقصود پيغمبر اكرم صلّى اللَّه عليه و آله نبوده است ، زيرا نسبت بمعنى دوم و سوم و چهارم پيداست كه پيغمبر صلّى اللَّه عليه و آله بنده و آزاد شده و هم قسم كسى نبوده است تا در آن موقع حساس بفرمايد : هر كس من هم قسم او بوده‌ام ، على هم قسم اوست . و اما 8 معنى ديگر ( آزادكننده ، مالك ، همسايه ، داماد ، جلو ، دنبال ، پسر عمو ، نعمت پرورده ) بسيار واضحست كه اراده آنها توضيح واضحات و بلكه سخنى است بيهوده و خنده آور كه از هيچ عاقلى صادر نميشود ، مگر ممكن است انسان عاقل مردم را در شدت گرما وسط بيابان گرد آورد و بگويد : هر كس من همسايه او هستم على همسايه اوست يا آنكه هر كس را كه من پسر عمو هستم ، على هم پسر عمويش هست ، باقى ميماند معنى دوست و ياور كه بيشتر عامه به آن تمسك كرده‌اند . ولى بر هيچ خردمندى پوشيده نيست كه براى بيان اين معنى پيغمبر صلّى اللَّه عليه و آله بايد بعلى عليه السلام سفارش كند كه هر كس را من دوست ميداشتم و يارى ميكردم تو هم دوست داشته باش و يارى كن ، نه آنكه مردم را گرد آورد و به آنها چنين سخنى بگويد و اگر بگوئيد مقصود ياورى امراء است از رعايا و جلب دوستى رعايا نسبت بامرا ، در اين صورت دليل بر گفتهء ما و امامت و خلافت آن حضرتست و نيز ميگوئيم : هر گاه سلطانى رعيت خود را نزديك وفاتش جمع كند و دست يكى از خويشان و نزديكانش را بگيرد و بگويد : هر كرا من دوست و ياورش بوده‌ام ، اين شخص دوست و ياور اوست ، با توجه باينكه چنين سخنى را در باره ديگرى نگفته و براى جانشينى خودش هم هنوز كسى را انتخاب نكرده است ، هر كسى از اين بيان معنى جانشينى و خلافت و ترغيب رعيت را بامتثال فرمان و دوستى او ميفهمد .\r\n\r\nدوم\r\n- در روايات بسيارى كه عامه و خاصه نقل كرده‌اند چنانست كه : پيغمبر صلّى اللَّه عليه و آله پيش از آنكه آن جمله را در باره على بفرمايد ، فرمود :\r\nأ لست اولى بكم من أنفسكم\r\n؟ « من نسبت بشما از خود شما أولى نيستم ؟ » همه گفتند : چرا ، سپس فرمود : هر كه را من مولاى او هستم على مولاى اوست و بسيار روشن است كه آن اولويتى را كه ابتداء از مردم ، براى خود اقرار گرفته است ، همان اولويت و سرپرستى و صاحب اختيارى است كه در جمله بعد براى على عليه السلام ثابت مىكند .\r\n\r\nسوم\r\n- كلمه « مولى » در معنى « اولى به تصرف » حقيقت است و معانى ديگر از فروع اين معنى است و محتاج باضافه قيدى ديگر است و نيز محتاج بعنايت و قرينه است ، زيرا مالك را مولى گويند ، چون نسبت بمملوك اولويت دارد و مملوك را مولى گويند . چون باطاعت مالك اولى است و همچنين همسايه و هم قسم را مولى گويند چون آنها به يارى هم قسم و همسايه خويش اولويت دارند و همچنين نسبت بمعانى ديگر\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nپس چون لفظ « مولى » در معنى اول حقيقت است و قرينه‌ئى براى معانى ديگر نيست بايد بر آن معنى حمل شود ، و اگر معنى دوست و ياور را ادعا كنند ميگوئيم : اگر معنى « مولى » سرپرست و اولى به تصرف باشد ، مقصود پيغمبر صلّى اللَّه عليه و آله اينست كه مردم او را دوست بدارند و متابعت كنند و يارى نمايند و اگر معنى « مولى » دوست و ياور باشد ، مقصود اينست كه : على عليه السلام ياور و دوست مردم است و پيداست كه دعائى كه پيغمبر صلّى اللَّه عليه و آله بلفظ\r\n« اللهم وال من والاه و عاد من عاداه »\r\nمىفرمايد با معنى اول مناسب است نه با معنى دوم .\r\n\r\nچهارم\r\n- اخبارى كه از طريق عامه و خاصه رسيده است باينكه آيه شريفهء  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي  3 - سوره مائده - « امروز دينتان را براى شما كامل كردم و نعمتم را بر شما تمام كردم » در روز عيد غدير نازل شده است دلالت دارد بر اينكه كلمه « مولى » در سخن پيغمبر صلّى اللَّه عليه و آله در معنى امامت و خلافت به كار رفته است و مقصود آن حضرت از آن عمل و آن خطبه تعيين جانشين خود و حجت خداست بر مخلوق ، زيرا امرى كه كامل‌كننده دين و نعمت خدا باشد ، جز نصب امام و پيشواى روحانى براى مردم نتواند بود .\r\n\r\nپنجم\r\n- يكى از آيات ديگرى كه در آن روز نازل شد ، اين آيه شريفه است  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ  « اى پيغمبر آنچه از پروردگارت به تو نازل شده بمردم برسان ، اگر انجام ندهى ، پيام وى را نرسانيده‌ئى ، خدا ترا از شر مردم حفظ مىكند » مفسرين گويند : تهديدى كه خداى تعالى پيغمبرش را ميفرمايد ، با وعدهء حفظ و نگهدارى او ، بزرگتر دليل بر اينست كه : امر مهمى كه خدا در اين آيه بپيغمبرش تذكر ميدهد ، موضوع تعيين امام و جانشين است كه اگر انجام نشود ، زحمات بيست و سه ساله پيغمبر اكرم صلّى اللَّه عليه و آله ، پس از مرگش بهدر ميرود ، و مردم يكباره بجاهليت خود بر مىگردند ، و مثل اينست كه پيغمبر رسالت و پيام خدا را نرسانيده است ، و نيز چون امير المؤمنين عليه السلام بواسطه جنگهاى معروف و مشهورش كه پايه اسلام را محكم كرده بود . در دل منافقين كينه و خشمى ايجاد نموده بود ، كه در اواخر عمر پيغمبر صلّى اللَّه عليه و آله گاه و بيگاه اظهار ميكردند و آن حضرت هم آگاه بود كه نصب على عليه السلام بمقام پيشوائى بر آنها گران و سنگين خواهد آمد و كارشكنى و فتنه انگيزى خواهند كرد ، از اين جهت خداى تعالى ضمانت نگهدارى پيغمبرش را در آيه شريفه تذكر ميدهد .\r\n\r\nششم\r\n- جمعيتى كه در آن روز حاضر بودند و سخنان پيغمبر صلّى اللَّه عليه و آله را ميشنيدند ، همگى مقصود آن حضرت را فهميدند و على عليه السلام را بمقام امامت و خلافت تبريك گفتند ، نخستين آنها عمر بن الخطاب بود كه گفت بخ بخ لك يا ابا الحسن لقد أصبحت مولاى و مولا كل مؤمن و مؤمنة\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n« خوشا به حال تو اى ابو الحسن ! كه امروز آقاى من و آقاى هر مرد و زن با ايمان گشتى » و حسان بن ثابت نيز در آن روز اشعارى در تبريك و تهنيت آن حضرت بمقام امامت سروده كه بتواتر از او نقل شده است و همچنين شعراء ديگر صحابه و تابعين اين موضوع را بتفصيل بيان كرده و همه معنى امامت و خلافت را از سخن پيغمبر فهميده‌اند .\r\nعلامه مجلسى ( ره ) در اينجا راجع بجمله\r\nاوصيكم بكتاب اللَّه و اهل بيتى\r\nو نيز در باره آيه شريفه  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ  توضيحات مفيدى بيان مىكند كه ما از ترس ملال خاطر خوانندگان آن را بفصول بعد حواله مىدهيم .\r\n\r\n2 -\r\nعبد الرحيم بن روح قصير گويد : از امام باقر عليه السلام راجع بقول خداى عز و جل « پيغمبر بمؤمنان از خودشان سزاوارتر است و همسران او مادران مؤمنانند و خويشاوندان بعضى نسبت ببعضى در كتاب خدا سزاوارترند - 6 سوره 33 - » پرسيدم در باره كى نازل شده است ؟ فرمود در باره امر ولايت و امامت نازل شده است ، اين آيه پس از حسين عليه السلام در ميان اولادش جارى شد ، پس ما نسبت بپيغمبر و امر امامت از مؤمنين و مهاجرين و انصار سزاوارتريم ، گفتم اولاد جعفر از امامت بهره‌ئى دارند ؟ فرمود : نه ، گفتم :\r\nبراى اولاد عباس بهره‌ئى هست فرمود : نه ، پس من تمام شعبه‌هاى فرزندان عبد المطلب را براى آن حضرت بر شمردم ، نسبت به همه ميفرمود : نه ، ولى اولاد حسن عليه السلام را در آن مجلس فراموش كردم ، بعدا خدمتش رسيدم و عرضكردم : براى اولاد حسن از امامت بهره‌ئى هست ؟ فرمود : نه : به خدا اى عبد الرحيم براى هيچ فردى كه بمحمد منسوبست جز ما از آن بهره‌ئى ندارد ( بحديث 745 رجوع شود ) .\r\n\r\n3 -\r\nامام صادق عليه السلام راجع بقول خداى عز و جل « همانا ولى شما خداست و رسولش و كسانى كه ايمان آورده‌اند » فرمود : يعنى اولى بشما و سزاوارتر بشما و كارهاى شما و جان و مال شما خداست و رسولش و\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكسانى كه ايمان آورده‌اند ، يعنى على و اولادش كه ائمه عليهم السلام هستند تا روز قيامت ، سپس خداى عز و جل ايشان را وصف كرد و فرمود : « كسانى كه نماز ميخوانند و در حال ركوع زكات ميدهند » .\r\nامير المؤمنين مشغول نماز ظهر بود ، بعد از آنكه دو ركعت را خوانده و در ركوع بود ، در حالى كه حله‌ايكه هزار دينار قيمت داشت ، در برش بود و آن حله را نجاشى بپيغمبر ( ص ) هديه كرده و او بامير المؤمنين پوشانيده بود ، مرد سائلى آمد و گفت : سلام بر تو اى ولى خدا و اى كسى كه نسبت بمؤمنين از خودشان سزاوارترى ! به فقير صدقه‌اى ده ، على عليه السلام آن حله را بجانب او انداخت و با دست اشاره كرد كه بردار ، سپس خداى عز و جل آن آيه را در شأن او نازل فرمود . و تصدق اولادش را بتصدق او متصل ساخت [ و نعمت بر اولادش را بوسيله نعمت بر او قرار داد 
  ] پس هر يك از اولاد او كه بدرجه امامت رسد ، مانند خود او همين صفت را دارد كه در حال ركوع تصدق ميدهد ، و آن سائلى كه از امير المؤمنين تقاضا كرد از ملائكه بود ، و آنها كه از ائمه اولادش سؤال كنند ، از ملائكه ميباشند .\r\n\r\nشرح\r\n- راجع به آيه شريفه در حديث 480 توضيح داده شد ، در آنجا بيان كرديم كه بيشتر مفسرين اين آيه را در شأن امير المؤمنين عليه السلام و راجع بخاتم بخشى آن حضرت در حال ركوع ميدانند ولى در اين حديث بجاى انگشتر حله ذكر شده است و آن نوعى از عبا و رولباسى مرسوم آن زمان است ، علامه مجلسى ( ره ) در باره آن روايت ميفرمايد : « حسن كالصحيح » و در باره اين روايت ميفرمايد « ضعيف على المشهور » بنا بر اين آن روايت از لحاظ اعتبار و وثوق بيشتر مورد اعتماد است ، علاوه بر اينكه مانعى ندارد كه هر دو قضيه واقع شده باشد و حضرت انگشتر و حله را در يك نماز يا دو نماز تصدق داده باشد .\r\n\r\n4 -\r\nعمر بن اذينه از زراره و فضيل و بكير و ابن مسلم و بريد و ابى الجارود ، همگى از امام باقر عليه السلام روايت كنند كه فرمود : خداى عز و جل رسولش را بولايت على عليه السلام امر كرد و آيهء « سرپرست شما تنها\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nخداست و رسولش و كسانى كه ايمان آورده ، نماز به پا دارند و زكات دهند - 55 سورهء مائده - » را بر او نازل فرمود و ولايت اولو الامر ( كار داران ) را واجب ساخت ، مردم ندانستند مقصود از ولايت چيست ، خدا بمحمد صلّى اللَّه عليه و آله امر فرمود تا ولايت را براى آنها توضيح دهد ، چنان كه نماز و زكات و روزه و حج را توضيح داد ، و چون امر بولايت از جانب خدا بپيغمبر رسيد حضرتش دلتنگ شد و ترسيد مردم از دين برگردند و او را تكذيب كنند ، از اين جهت دلتنگ شد و بپروردگارش مراجعه كرد ، خداى عز و جل به او وحى فرستاد « اى پيغمبر آنچه از پروردگارت به تو نازل شده برسان ، و اگر نكنى پيام او را نرسانيده‌ئى ، خدا ترا از گزند مردم حفظ مىكند - 67 سوره مائده - » او هم امر خداى - تعالى ذكره - را اعلان كرد و بامر ولايت على عليه السلام در روز غدير خم قيام نمود و مردم را براى نماز جماعت بانگ زد و فرمان داد كه حاضرين بغائبين برسانند .\r\nعمر بن اذينه ( كه از آن شش نفر روايت مىكند ) گويد : همگى جز ابى الجارود گفتند : امام باقر عليه السلام فرمود : واجبات خدا يكى پس از ديگرى نازل ميشد و امر ولايت آخرين آنها بود ، كه خداى عز و جل اين آيه را نازل فرمود : « امروز دين شما را كامل كردم و نعمتم را بر شما تمام نمودم - 3 سوره مائده - » امام باقر عليه السلام فرمود : خداى عز و جل ميفرمايد : بعد از اين واجبى بر شما نازل نكنم ، واجبات را براى شما كامل كردم .\r\n\r\n5 -\r\nابو بصير گويد : خدمت امام باقر عليه السلام نشسته بودم كه مردى به آن حضرت عرضكرد : مرا از\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nولايت على خبر ده ، كه آن از جانب خدا هست يا از جانب پيغمبر ؟ حضرت خشمگين شد و فرمود : واى بر تو ! پيغمبر از خدا بيمناكتر از آنست كه چيزى را كه خدا دستورش داده بگويد ، بلكه ولايت على را خدا واجب ساخت . چنان كه نماز و زكات و روزه و حج را واجب ساخت .\r\n\r\n6 -\r\nابى الجارود گويد : شنيدم امام باقر عليه السلام ميفرمود : خداى عز و جل پنج چيز بر بندگان واجب ساخت و آنها چهار چيزش را گرفتند و يكى را رها كردند ، عرضكردم : قربانت گردم : آنها را براى من نام ميبرى ؟ فرمود : 1 - نماز ، و مردم نميدانستند چگونه نماز گزارند تا جبرئيل عليه السلام فرود آمد و گفت : اى محمد ! وقتهاى نماز را بمردم خبر ده 2 - زكات پس از نماز نازل شد ، جبرئيل گفت : اى محمد راجع بزكاة آنها را خبر ده چنان كه راجع به نماز خبر دادى . 3 - روزه بعد از زكات نازل شد ، چون روز عاشورا مىآمد ، پيغمبر صلّى اللَّه عليه و آله بدهات اطراف خود كس ميفرستاد تا آن روز را روزه بدارند ، سپس روزه ماه رمضان ، ميان شعبان و شوال نازل شد . 4 - سپس امر به حج رسيد ، و جبرئيل عليه السلام فرود آمد و گفت : چنان كه در باره نماز و زكات و روزه بمردم خبر دادى ، در باره حج هم خبر ده : 5 - سپس امر بولايت رسيد ، و آن امر روز جمعه در عرفه رسيد ، و خداى عز و جل آيه « امروز دينتان را براى شما كامل كردم و نعمتم را بر شما تمام نمودم » را نازل كرد ، و كمال دين بسبب ولايت على بن ابى طالب عليه السلام بود ، پيغمبر صلّى اللَّه عليه و آله در آنجا فرمود : امت من هنوز بدوران جاهليت نزديكند ( تازه از جاهليت باسلام گرائيده‌اند ) اگر من نسبت بپسر عمويم به آنها خبرى دهم ، هر كسى نقى مىزند - من اين مطلب را\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nبدون اينكه به زبان آورم در دلم ميگفتم - تا آنكه فرمان حتمى خداى عز و جل به من رسيد و مرا تهديد كرد كه اگر ابلاغ نكنم ، عذابم خواهد كرد ، و اين آيه نازل شد « اى پيغمبر آنچه از پروردگارت به تو نازل شده برسان ، و اگر نكنى رسالت خدا را نرسانيده‌ئى . خدا ترا از شر مردم نگه مىدارد و خدا مردم كافر را هدايت نميكند - 67 سوره 5 - » پس رسول خدا صلّى اللَّه عليه و آله دست على عليه السلام را گرفت و فرمود :\r\nاى مردم : خدا همه پيغمبران پيش از مرا عمرى معين داد و سپس بجانب خود خواند و آنها هم اجابتش كردند ( از دار فانى بعالم باقى رهسپار گشتند ) و نزديكست كه مرا هم بخواند و اجابت كنم ، من مسئوليت دارم و شما هم مسئوليت داريد ، اكنون شما چه ميگوئيد ؟ آنها گفتند : گواهى دهيم كه تو ابلاغ كردى و خيرخواهى نمودى و آنچه بر تو بود رسانيدى ، خدا بهترين پاداش پيغمبران را به تو دهد . پيغمبر سه مرتبه فرمود : خدايا شاهد باش ، سپس فرمود : اى گروه مسلمين : اين ( شخصى كه روى دست من و نامش على بن ابى طالب عليه السلام است ) ولى شماست پس از من ، شما كه حاضريد بغائبين برسانيد .\r\nامام باقر عليه السلام فرمود : به خدا كه على عليه السلام امين خدا بود بر خلقش و راز پنهانش و دينى كه براى خود پسنديده بود ، سپس وفات رسول خدا صلّى اللَّه عليه و آله فرا رسيد ، آن حضرت على عليه السلام را طلبيد و به او فرمود : اى على من ميخواهم آنچه را كه خدا مرا بر آن امين ساخته و به من سپرده ، ترا بر آن امين سازم و به تو سپارم و آن راز پنهان خدا و علم خدا و مخلوق خدا و دينى است كه براى خود پسنديده - امام باقر عليه السلام فرمود : به خدا اى زياد هيچ كس را در اينها شريك على نساخت - .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nسپس وفات على عليه السلام فرا رسيد ، آن حضرت فرزندانش را كه دوازده پسر بودند ، نزد خود خواند و به آنها فرمود : فرزندان عزيزم ! خداى عز و جل اراده حتمى فرمود كه سنتى از يعقوب در من قرار دهد .\r\nيعقوب دوازده پسر داشت ، آنها را نزد خود خواند و صاحب آنها ( و جانشين خود را ) به آنها معرفى كرد ، آگاه باشيد كه من هم صاحب شما را معرفى ميكنم ، همانا اين دو ، پسران رسول خدا صلّى اللَّه عليه و آله حسن و حسينند عليهما السلام ، از آنها بشنويد و فرمان بريد و پشتيبانى نمائيد كه من آنچه را رسول خدا به من سپرده و خدا به او سپرده بود به آنها ميسپارم ، و آن چيز مخلوق خدا و راز پنهان خدا و دينى است كه او براى خود پسنديده است . پس خدا براى آنها از جانب على واجب ساخت ، آنچه را كه براى على از جانب پيغمبر صلّى اللَّه عليه و آله واجب ساخت ( و آن شنيدن و فرمانبرى و پشتيبانى امت است از ايشان ) و هيچ يك از آن دو بر ديگرى برترى نداشت ، جز بواسطه بزرگساليش ( كه مخصوص امام حسن عليه السلام بود ) و چون حسين بمحضر حسن عليهما السلام مىآمد ، در آن مجلس سخن نميگفت تا برميخاست .\r\nسپس وفات حسن عليه السلام فرا رسيد و او آن سپرده را بحسين تسليم نمود ، سپس وفات حسين عليه السلام فرا رسيد ، آن حضرت دختر بزرگترش فاطمه بنت الحسين عليه السلام را طلبيد و مكتوبى پيچيده و وصيتى آشكار به او سپرد و على بن الحسين عليه السلام بيمارى از نظر معده داشت كه در حال احتضارش ميديدند ، پس فاطمه آن مكتوب را بعلى بن الحسين داد ، سپس به خدا آن مكتوب بما رسيد .\r\n\r\n7 -\r\nابو بصير گويد : به امام باقر عليه السلام عرضكردم مردى از طايفه مختاريه مرا ديد و عقيده داشت\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nكه محمد بن حنفيه امامست ، امام باقر عليه السلام در خشم شد و فرمود : چيزى به او نگفتى ؟ عرضكردم :\r\nنه ، به خدا ، ندانستم چه بگويم ، فرمود ، چرا به او نگفتى . همانا رسول خدا صلّى اللَّه عليه و آله بعلى و حسن و حسين وصيت كرد و چون على عليه السلام خواست درگذرد ، بحسن و حسين وصيت كرد ، و اگر وصيتش را از آنها باز مىداشت - در صورتى كه او چنين كارى نميكرد - آنها ميگفتند : ما هم مانند تو وصى هستيم ، و امام حسن به امام حسين وصيت نمود و اگر از او باز ميداشت - در صورتى كه او چنين كارى نميكرد - حسين عليه السلام به او ميگفت : من هم مانند تو از طرف پيغمبر و پدرم وصى هستم ، خداى عز و جل فرمايد :\r\n« خويشاوندان بعضى از بعضى ديگر سزاوارترند » اين آيه در باره ما و پدران ماست .\r\n\r\nاشاره و نص بر امير المؤمنين عليه السلام\r\n\r\nتوضيح\r\n- از اينجا مرحوم كلينى ( قده ) دوازده باب منعقد مىكند كه در آنها احاديث و رواياتى را كه متضمن اشاره يا تصريح بر امامت ائمه دوازده‌گانه است به ترتيب ذكر مىكند .\r\n\r\n1 -\r\nزيد بن جهم هلالى گويد : شنيدم امام صادق عليه السلام ميفرمود : چون امر ولايت على بن ابى طالب عليه السلام نازل شد و پيغمبر صلّى اللَّه عليه و آله فرموده بود ، بلقب « امير المؤمنين » بعلى سلام كنيد ، اى زيد :\r\nاز جمله تأكيداتى كه خدا در آن روز بر آن دو نفر ( ابو بكر و عمر ) نمود ، اين بود كه رسول خدا صلّى اللَّه عليه و آله به آنها فرمود : برخيزيد و بعنوان « امير المؤمنين » بعلى سلام كنيد ، آن دو نفر گفتند : اى رسول خدا اين\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nامر از جانب خدا است يا از جانب رسولش ؟ رسول خدا صلّى اللَّه عليه و آله به آنها فرمود : از جانب خدا و رسولش ، پس خداى عز و جل اين آيه نازل فرمود : « و سوگندها را پس از محكم كردنش كه خدا را ضامن آن كرده‌ايد مشكنيد ، زيرا خدا ميداند چه ميكنيد - 91 سوره 16 - » مقصود فرمايش رسول خدا صلّى اللَّه عليه و آله است به آنها و گفته آنها كه : اين امر از جانب خداست يا رسولش ؟ « و چون آن زن مباشيد كه رشته خود را پس از تابيدن ، پنبه ميكرد و پراكنده مىساخت ، شما هم سوگندهايتان را ميان خودتان براى آنكه ( ائمه‌ئى پاكتر از ائمه شما هستند ) وسيله نيرنگ مسازيد ، زيد گويد : عرضكردم : ائمه فرموديد ؟\r\nفرمود : آرى به خدا أئمه است ، عرضكردم : ما « أربى » قرائت ميكنيم ، فرمود : أربى چيست ؟ و با دست اشاره كرد و آن را افكند - « فقط خدا شما را بوسيله آن آزمايش مىكند » يعنى بوسيله على عليه السلام « و براى اينكه در روز قيامت آنچه را در آن اختلاف داريد ، براى شما واضح سازد . اگر خدا مىخواست شما را يك امت كرده بود ، ولى هر كه را خواهد گمراه كند ، و هر كه را خواهد هدايت كند ، و از آنچه ميكرده‌ايد ، باز خواست ميشويد .\r\nسوگندهايتان را ميان خود دستاويز نيرنگ مكنيد ، مبادا قدمى پس از استواريش بلغزد - 92 و 93 سوره 16 - » يعنى بعد از گفتهء رسول خدا صلّى اللَّه عليه و آله در باره على « و بسزاى باز داشتن از راه خدا بشما بدى برسد » مقصود از راه خدا على عليه السلام است « و براى شما غذايى بزرگ باشد 94 سوره 16 - » .\r\n\r\nشرح -\r\nعلامه مجلسى ( ره ) راجع بزنى كه رشته‌هايش را پنبه ميكرد ، از مجمع البيان نقل مىكند كه : زنى بود در قريش بنام « ريطه » كه بحماقت و خرافت مشهور بود ، خودش با كنيزانش از صبح تا ظهر پنبه‌ها را ميريسيدند و بعد از ظهر بكنيزانش دستور ميداد همه را واتابند و پنبه كنند - انتهى - و اما راجع بجمله\r\n« أن تكون ائمة هى ازكى من ائمتكم »\r\nكه امام فرمود ، اين جمله در قرآن كريم به اين - صورتست : «  أَنْ تَكُونَ أُمَّةٌ هِيَ أَرْبى مِنْ أُمَّةٍ  » مجلسى ( ره ) گويد : شايد بنا بر اين تاويل جملهء\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n« ان تكون . . . » مفعول له براى تتخذون باشد ، به اين معنى كه : پيمان‌شكنى را در دل ميگيرند تا پيشوايان گمراهى بهتر و پاكتر از پيشوايان شما كه پيشوايان هدايتند بوده باشند و يا مقصود اينست كه : پيمان‌شكنى را در دل ميگيرند ، زيرا نمىخواهند كه پيشوايان حق بهتر و پاكتر از پيشوايان گمراه شما باشند . و ظاهر اينست كه قرائت أئمه به همين صورتست كه امام فرمود : و ممكن است توجيه شود كه « أربى » بمعنى « ازكى » است و « امة » بمعنى « ائمه » است ، ولى اين توجيه بعيد است - پايان كلام مجلسى .\r\n\r\n2 -\r\nابو حمزه ثمالى گويد : شنيدم امام باقر عليه السلام ميفرمود : چون محمد وظيفه نبوت خود را انجام داد و عمرش بپايان رسيد ، خداى تعالى به او وحى كرد : اى محمد ! نبوتت را گذرانيدى و عمرت به آخر رسيد اكنون آن دانشى كه نزد تو است و ايمان و اسم اكبر و ميراث علم و آثار علم نبوت خاندان خود را بعلى بن ابى طالب بسپار ، زيرا من هرگز علم و ايمان و اسم اكبر و ميراث علم و آثار علم نبوت را از نسل و ذريه تو قطع نكنم ، چنان كه از ذريه‌هاى پيغمبران قطع نكردم .\r\n\r\nشرح\r\n- مجلسى ( ره ) گويد : مقصود از علم علومى است كه خداى تعالى به آن حضرت وحى نموده بود و ايمان تصديق به آنها و اطاعت و انقياد است و اشاره دارد به آيه شريفه  وَ قالَ الَّذِينَ أُوتُوا الْعِلْمَ وَ الْإِيمانَ  و مراد به اسم اكبر ، اسم اعظم است يا قرآن و سائر كتب آسمانى و مقصود از ميراث علم جفر ابيض است و يا خلافت كبراى الهيه و يا اخلاق خدائى را دارا بودن و مراد به آثار علم نبوت تمام علوم پيغمبر است تا تأكيد سابق باشد - و مرحوم مجلسى وجوه ديگرى هم بيان مىكند .\r\n\r\n3 -\r\nامام صادق عليه السلام فرمود : موسى عليه السلام بيوشع بن نون وصيت كرد و يوشع بن نون بفرزندان هارون وصيت كرد و بفرزندان خودش و فرزندان موسى وصيت نكرد ، همانا خداى تعالى صاحب اختيار است ، هر كه را خواهد و از هر خاندانى كه خواهد اختيار كند ، و موسى و يوشع مردم را بوجود مسيح عليه السلام مژده دادند\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو چون خداى عز و جل مسيح را مبعوث ساخت ، مسيح عليه السلام بمردم گفت : همانا پس از من پيغمبرى كه نامش احمد و از اولاد اسماعيل عليه السلام است خواهد آمد كه مرا و شما را تصديق مىكند ( بنبوت من و پيروى شما باور دارد ) و حجت و عذر مرا و شما را مىآورد مانند من و شما احتجاج مىكند و قول بالوهيت مرا از من و شما نفى مىكند ) و امر وصيت پس از عيسى در حواريين مستحفظ جارى گشت و از اين جهت خدا ايشان را مستحفظ ناميد كه نگهدارى اسم اكبر بايشان واگذار شد و آن كتابيست كه علم هر چيز از آن دانسته شود و همراه پيغمبران صلوات اللَّه عليهم بوده است . خداى تعالى فرمايد : « بتحقيق كه ما رسولانى پيش از تو فرستاديم و بهمراه ايشان كتاب و ميزان ( قانون عدالت ) نازل كرديم - 25 سوره حديد - » ( در قرآن صدر آيه چنين است :\r\n لَقَدْ أَرْسَلْنا رُسُلَنا بِالْبَيِّناتِ  كتاب همان اسم اكبر است ، و از آنچه بنام كتاب معروفست : تورات و انجيل و فرقان ( قرآن ) است ، ولى در آن كتاب ، ( كه همراه اوصياء است ) كتاب نوح عليه السلام و كتاب صالح و شعيب و ابراهيم عليهم السلام است كه خداى عز و جل خبر ميدهد « همانا اين در صحف نخستين است ، يعنى صحف ابراهيم و موسى - 18 - 19 سوره 87 - » پس ( اگر كتاب منحصر بتورات و انجيل و قرآنست ، ) صحف ابراهيم كجاست ! همانا صحف ابراهيم ، اسم اكبر است و صحف موسى هم اسم اكبر است : ( كه بايد پيغمبر بعلى صلّى اللَّه عليه و آله سپارد ) پس هميشه وصيت نسبت بعالمى پس از عالم ديگر جريان داشت ، تا آن را بمحمد صلّى اللَّه عليه و آله رسانيدند ، و چون خداى عز و جل محمد صلّى اللَّه عليه و آله را مبعوث كرد ، مستحفظين پسين به او اسلام آوردند و بنى اسرائيل تكذيبش نمودند ، او بسوى خداى عز و جل دعوت كرد و در راهش جهاد نمود تا آنكه خداى - جل ذكره - به او امر فرستاد كه فضيلت وصيت را آشكار كن ، پيغمبر عرض\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nكرد : پروردگارا ! عرب مردمى خشنند ، در ميان ايشان كتابى نبوده و براى آنها پيغمبرى مبعوث نگشته و بفضيلت و شرف پيغمبران آگاه نيستند ، اگر من فضيلت اهل بيتم را به آنها بگويم ، ايمان نمىآورند ، پس پس خداى جل ذكره - فرمود : « غم آنها را مخور - 127 سوره 16 - و بگو سلام شما در آينده ميدانيد 89 سوره 43 - » پيغمبر اندكى از فضيلت وصيش تذكر داد ، و در دلها نفاق افتاد : رسول خدا صلّى اللَّه - عليه و آله آن نفاق و گفتار ايشان بدانست ، خداى - جل ذكره - فرمود : اى محمد ! « محققا ما ميدانيم كه تو سينه‌ات از آنچه ميگويند تنگ مىشود - 97 سوره 15 - » ايشان ترا تكذيب نميكنند بلكه ستمگران آيات خدا را انكار ميكنند - 33 سورهء 6 » يعنى بلكه بدون اينكه دليلى داشته باشند انكار ميكنند .\r\nرسول خدا صلّى اللَّه عليه و آله ايشان را الفت ميداد و بعضى را ياور بعضى ديگر ميساخت و هميشه چيزى از فضيلت وصيش را به آنها گوشزد ميكرد ، تا آنكه اين سوره ( انشراح ) نازل شد و پيغمبر زمانى كه از مرگ خود آگاه شد و گزارش آن را شنيد ، بر آنها احتجاج كرد ، و خداى - جل ذكره - فرموده : « چون فراغ يافتى در عبادت كوش [ نصب كن 
  ] و بسوى پروردگارت راغب شو - 7 و 8 سوره انشراح - » ميفرمايد :\r\nچون ( از تبليغ رسالت ) فراغ يافتى پرچم و نشانه‌ات ( يعنى على عليه السلام ) را نصب كن و وصيتت را آشكار نما پيغمبر هم ( در روز غدير ) فضيلت على عليه السلام را آشكارا اعلام كرد . و فرمود : هر كس من مولاى او هستم على مولاى او است ، خدايا دوست او را دوست بدار و دشمن او را دشمن - تا سه مرتبه - .\r\nو باز ( در جنگ خيبر بعد از آنكه چند تن را پرچمدار كرد و نتوانستند فتح كنند ) فرمود : همانا مردى را اعزام كنم كه او خدا و رسولش را دوست دارد و خدا و رسولش او را ، او فراركننده نيست - با اين جمله پيغمبر صلّى اللَّه عليه و آله گوشه مىزند به كسى كه ( از در قلعه خيبر ) برگشت ، او اصحابش را ترسو ميشمرد\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو اصحابش او را - و باز پيغمبر صلّى اللَّه عليه و آله فرمود : على آقاى مؤمنين است و فرمود : على ستون دين است و فرمود : اينست همان كسى كه پس از من از روى حق با شمشير گردن مردم را مىزند ، و فرمود : بهر جانب كه على رود ، حق همراه اوست ، و فرمود : همانا من دو امر در ميان شما ميگذارم ، اگر آنها را بپذيريد ، هرگز گمراه نشويد : 1 - كتاب خداى عز و جل ( قرآن ) 2 - اهل بيت و عترت من ، اى مردم گوش كنيد كه من تبليغ كردم ، شما در قيامت سر حوض بر من وارد ميشويد و من از آنچه نسبت بثقلين انجام داده‌ايد از شما بازخواست ميكنم ، و ثقلين ، كتاب خدا - جل ذكره - و أهل بيت منند ، برايشان پيشى نگيريد كه هلاك شويد ، و بايشان چيزى نياموزيد كه آنها از شما داناترند . بنا بر اين حجت ( خدا براى مردم ) با قول پيغمبر صلّى اللَّه عليه و آله و قرآنى كه خود مردم آن را ميخوانند ثابت شد ، زيرا پيغمبر همواره فضيلت اهل بيتش را بوسيله بيان القا ميفرمود و بوسيله قرآن براى مردم روشن ميساخت .\r\n\r\nآياتى كه متضمن فضيلت اهل بيت است از اين قرار است :\r\n1 - « خدا ميخواهد ناپاكى را از شما اهل اين خانه ببرد و پاكيزتان كند ، پاكيزه كامل - 33 سورهء 33 - » .\r\n2 - خداى - عز ذكره - فرمود : « بدانيد كه هر چه غنيمت بدست آريد ، پنج يك آن از آن خدا و پيغمبر او و خويشان او . . . . است - 41 سوره 8 - » .\r\n3 - و سپس فرمود : « حق خويشاوندان را بده - 26 سوره 17 - » مقصود از خويشاوندان على عليه السلام است و حق او وصيتى است كه براى او قرار داده و اسم اكبر و ميراث علم و آثار علم نبوتست .\r\n4 - و فرمود : بگو من از شما براى پيغمبرى مزدى جز دوستى خويشاوندان نمىخواهم - 23 سورهء 42 - » .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n5 - سپس فرمود : « و زمانى كه در باره دختر زنده بگور رفته بازخواست شود كه بچه گناهى كشته شد ؟ - 8 و 9 سوره 82 - » خدا ميفرمايد در باره مودت و دوستى كه فضيلت آن را بر شما نازل كردم از شما بازخواست ميكنم و آن مودت خويشاوندان پيغمبر است كه ايشان را بچه گناه كشتيد ؟\r\n6 - و باز خدا - جل ذكره - فرمود : « اگر نميدانيد از اهل ذكر بپرسيد ، - 43 سوره 16 - » فرمايد قرآن ذكر است و اهل قرآن آل محمدند عليهم السلام كه خداى عز و جل مردم را بسؤال از ايشان امر كرده است ، و مردم بسؤال از جهال و نادانان دستور ندارند ، و خداى عز و جل قرآن را ذكر ناميده ، در آنجا كه فرمايد : « ما ذكر را به تو نازل كرديم تا براى مردم آنچه نازل شده بيان كنى شايد انديشه كنند - 44 سوره 16 - » و باز فرمود ، قرآن براى تو و قوم تو ذكر است و در آينده باز خواست شويد - 43 سوره 43 - » .\r\n7 - و خداى - عز و جل - فرمود : خدا را فرمان بريد و پيغمبر و صاحبان امر از خودتان را فرمان بريد - 59 سورهء 4 - » 8 - و فرمود : « و اگر آن را ( به خدا و ) رسول و صاحبان امر از خود ارجاع دهند ، كسانى كه از آنها اهل استنباطند ، بدانند ، پس مقصود از ارجاع امر ، ارجاع امر مردم است به صاحبان امر از آنها كه خدا مردم را باطاعت از ايشان و رجوع بايشان دستور داده است .\r\nو چون رسول خدا صلّى اللَّه عليه و آله از حجة الوداع بازگشت ، جبرئيل عليه السلام بر او نازل شد و گفت :\r\n« اى پيغمبر ؟ آنچه از پروردگارت به تو نازل شده ابلاغ كن ، و اگر نكنى رسالت او را نرسانيده‌ئى ، خدا ترا از شر مردم نگه مىدارد ، همانا خدا كافران را هدايت نميكند - 69 سورهء 5 - » پيغمبر مردم را فرياد زد ، تا گرد آمدند و دستور داد تا خارهاى بوته‌هاى خار را تراشيدند ( تا بتوان روى آنها نشست و ايستاد ) .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nسپس آن حضرت صلّى اللَّه عليه و آله فرمود : اى مردم ولى شما و سزاوارتر از خود بشما كيست ؟\r\nگفتند : خدا و رسولش ، پس فرمود : هر كه من مولاى او هستم على مولاى اوست ، خدايا دوست او را دوست بدار و دشمن او را دشمن - تا سه بار - .\r\nپس خار نفاق در دل آن مردم افتاد و گفتند : خدا - جل ذكره هرگز - چنين امرى بر محمد نازل نكرده بلكه او ميخواهد بازوى پسر عمويش را بلند كند ( او را بر ما رئيس كند ) چون پيغمبر بمدينه وارد شد ، انصار نزد او آمدند و گفتند : اى رسول خدا : خداى - جل ذكره - بما احسان فرمود و از بركت تشريف فرمائى شما در ميان ما ، بما شرافت بخشيد ، و دوست ما را شاد و دشمن ما را سركوب كرد ، اكنون واردين نزد شما مىآيند و بسا چيزى ندارى كه به آنها عطا كنى و موجب شماتت دشمن مىشود ، ما دوست داريم كه شما يك سوم اموال ما را قبول فرمائى تا اگر از مكه اشخاصى بر شما وارد شدند ، براى عطاء به آنها چيزى داشته باشى ، رسول خدا ( ص ) جوابى بايشان نداد و منتظر بود كه از پروردگارش چه دستور برسد . تا آنكه جبرئيل عليه السلام اين آيه آورد : « بگو من براى پيغمبرى از شما مزدى جز دوستى خويشاوندان نميخواهم - 23 سورهء 42 - » و پيغمبر اموال ايشان را نپذيرفت : باز منافقان گفتند : خدا اين را بر محمد نازل نكرده و او مقصودى جز بلند كردن بازوى پسر عمويش و تحميل خاندان خود را بر ما ندارد ، ديروز ميگفت : هر كس من مولاى او هستم ، على مولاى اوست ، و امروز ميگويد : « بگو من براى پيغمبرى از شما مزدى جز دوستى خويشان نميخواهم . سپس آيه خمس بر پيغمبر نازل گشت و باز آنها گفتند : مىخواهد اموال و غنيمت ما را به آنها دهد .\r\nسپس جبرئيل عليه السلام نزد آن حضرت آمد و گفت : اى محمد ! وظيفه پيغمبريت را انجام دادى و عمرت\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبه آخر رسيد اكنون اسم اكبر و ميراث علم و آثار علم نبوت را بعلى عليه السلام بسپار ، زيرا من هرگز زمين را خالى نگذارم ، از دانشمندى كه اطاعت و ولايت من بوسيله او شناخته شود و او براى كسانى كه در ميان وفات پيغمبر گذشته تا آمدن پيغمبر آينده متولد ميشوند حجت باشد ، پس پيغمبر اسم اكبر و ميراث علم و آثار علم نبوت را بعنوان وصيت بعلى سپرد و او را بهزار كلمه و هزار باب وصيت فرمود كه از هر كلمه و بابى هزار كلمه و باب گشوده ميشد .\r\n\r\nشرح\r\n- كلمه « حواريين » كه لقب أصحاب مخصوص حضرت عيسى است از ماده « تحوير » مشتق است كه بمعنى سفيد كردنست ، بعضى گفته‌اند : ايشان لباسشوئى مىكردند و بعضى گفته‌اند . چون كه با پند و اندرزهاى حكيمانه خود ، آلودگى گناه را از دلها مىشستند ، ايشان را « حواريين » ناميدند .\r\nآيه شريفه  فَإِذا فَرَغْتَ فَانْصَبْ  در قرائت مشهور بفتح صاد و از « نصب » بمعنى كوشش كردن و رنج بردن مشتق است ، يعنى چون از عبادتى فارغ شدى ، در عبادت ديگر كوش و چون از جنگ فارغ شدى بعبادت پرداز و چون از نماز فارغ شدى بدعا پرداز ولى مطابق اين حديث شريف بكسر « صاد » و از نصب بمعنى گماشتن و بپاداشتن مشتق است : يعنى چون از تبليغ رسالت فارغ شدى جانشينت را براى رهبرى مردم نصب كن تا رشته ارتباط بين خدا و بندگانش بريده نشود ، و بنا بر اين معنى هم ممكن است كلمه فانصب بفتح صاد باشد و تفسير امام عليه السلام بيان يكى از مصاديق كوشش و رنج در عبادت و انجام وظيفه الهى باشد .\r\nدر اينجا علامه مجلسى ( ره ) از زمخشرى نقل مىكند كه او در تفسير كشاف خود گفته است : از جمله بدعتهاى روافض اينست كه گويند : فانصب بكسر صاد هم قرائت شده و معنيش اينست كه على را بامامت نصب كن ، ولى اگر اين توجيه براى رافضى درست باشد ، ناصبى را هم مىرسد كه بگويد : فانصب بكسر صاد بمعنى امر بكينه و دشمنى على است .\r\nمجلسى گويد : به اين متعصب بدخواه بنگر كه چگونه خدا بصيرتش را با پرده عصبيت كور كرده تا آنكه چنين سخن پست و زشتى را اظهار كرده است ، زيرا اولا مناسبتى نيست بين فراغت از انجام وظيفه و امر بدشمنى على ولى بين فراغ از تبليغ رسالت و نصب جانشين كمال مناسبت است و ثانيا احتمالى كه تو دادى هيچ مسلمانى نگفته ولى احتمالى كه ما گفتيم ، بيشتر مؤمنين پرهيزگار ميگويند و ثالثا - آنچه شيعه ميگويد : دلبخواهى و اختراعى آنها نيست ، بلكه آن را از پيشوايان خود نقل ميكنند كه تمام مسلمين فضيلت آنها را اعتراف دارند و خود اين ناصبى ( زمخشرى ) هم در بسيارى از موارد ، قراءات و تفاسير را از ايشان نقل مىكند ، آنچه از ائمه هدى نقل مىكند كه كمتر از قول قتاده و كعب و ابن مسعود و ديگران نيست - انتهى - .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبعقيده ما تنها باعث زمخشرى بر نوشتن چنين جمله‌اى همان بغض و عداوت مكنونى است كه نسبت بعلى بن ابى طالب عليه السلام در نهاد هر سنى نهفته است و گاه و بيگاه از گوشه و كنار قلم و زبان آنها بىاختيار بيرون ميجهد تا باطن و سريرهء آنها بناچار ظاهر گردد و حقايق براى مردم كنجكاو و حق جو آشكار شود ، چنانچه خود مولاى متقيان امير المؤمنين على عليه السلام مىفرمايد : ما أضمر أحد شيئا الا و قد يظهر في فلتات لسانه و صفحات وجهه « هيچ كس چيزى در دل پنهان نكند ، جز اينكه گاهى در سخنانى كه از دهانش مىپرد يا در تابلو رخسارش هويدا ميگردد » درست است كه زمخشرى از لحاظ عقيده با شيعه و روافض مخالفست و براى اظهار عقيده خود بايد با ايشان مخالفت كند ، اما چرا نسبت بعلى بن ابى طالب كه خودش او را خليفه و امام مىداند چنين جسارتى اگر چه بنحو قضيه شرطيه است مىكند ، آيا او در تمام نوشتجاتش نسبت بخلفاء ديگر چنين سخنى گفته است ؟ ! !\r\n\r\n4 -\r\nامام صادق عليه السلام فرمايد : رسول خدا صلّى اللَّه عليه و آله در مرض وفات خود فرمود : دوستم را نزد من حاضر كنيد ، آن دو زن ( حفصه و عايشه ) بدنبال پدران خود فرستادند ، چون نظر رسول خدا صلّى اللَّه عليه و آله بر آنها افتاد ، رو بگردانيد و فرمود : دوستم را نزد من حاضر كنيد پس بدنبال على فرستادند ، چون ديدارش بعلى افتاد ، به او متوجه شد و حديثش گفت . و چون على بيرون آمد ، آن دو نفر ( ابو بكر ) و عمر را ملاقات كرد ، به او گفتند : دوستت به تو چه حديث كرد ؟ فرمود : هزار باب به من حديث كرد كه هر بابى مفتاح هزار بابست .\r\n\r\n5 -\r\nامام باقر عليه السلام فرمود : رسول خدا صلّى اللَّه عليه و آله بعلى هزار حرف آموخت كه از هر حرفى هزار حرف گشوده گشت .\r\n\r\n6 -\r\nابو بصير گويد امام صادق عليه السلام فرمود : در گوشهء دسته شمشير پيغمبر صلّى اللَّه عليه و آله دفترچه‌ئى بود ، به امام صادق عليه السلام عرضكردم : در آن دفترچه ، چه نوشته بود ؟ فرمود حروف بود كه\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nحرف آن مفتاح هزار حرف بود ، ابو بصير گويد ، امام صادق عليه السلام فرمود : تا اكنون دو حرف از آنها خارج نشده است ( براى مردم ظاهر نگشته است ) .\r\nشرح - ذوابة در لغت بمعنى پيشانى و گيسو و بلندى هر چيز است ، گاهى براى دسته شمشير دو گوشه مانند دو گيسو مىساختند ، تا دست نلغزد و هم محفظه بعضى از اشياء كوچك باشد .\r\n\r\n7 -\r\nفضيل گويد : به امام صادق عليه السلام عرضكردم : قربانت گردم ، آيا آبى كه ميت را با آن غسل مىدهند ، اندازه معينى دارد ؟ فرمود : همانا رسول خدا صلّى اللَّه عليه و آله بعلى عليه السلام فرمود : چون من مردم شش مشك از آب چاه غرس بكش و مرا غسل بده و كفن پوش و حنوط نما ، و چون از غسل و كفنم فارغ شدى ، اطراف كفنم را بگير و مرا بنشان و سپس هر چه خواهى از من بپرس ، به خدا كه از هر چه پرسى پاسخت گويم .\r\n\r\n8 -\r\nامام صادق عليه السلام فرمود : چون وفات رسول خدا صلّى اللَّه عليه و آله نزديك شد ، على عليه السلام نزدش آمد و سر درون برد [ پيغمبر سر زير روپوش كرد - سر على را در برگرفت 
  ] و فرمود : اى على ! چون من مردم غسلم بده و كفنم پوش ، سپس مرا بنشان و بپرس و بنويس .\r\n\r\n9 -\r\nيونس بن رباط گويد : من و كامل خدمت امام صادق عليه السلام رسيديم ، كامل به حضرت عرض كردم : قربانت گردم ، فلان شخص حديثى روايت كند ، فرمود : آن را بازگو ، عرضكرد : او گفت :\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nرسول خدا صلّى اللَّه عليه و آله در روز وفاتش بعلى عليه السلام هزار باب حديث كرد و هر بابى مفتاح هزار حديث بود ، كه جمعا يك ميليون باب مىشد ، فرمود : آرى چنين بود ، عرضكردم : قربانت ، آن بابها براى شيعيان و دوستان شما هم ظاهر شد ؟ ( از آن علوم آگاه گشتند ؟ ) فرمود : اى كامل يك باب يا دو باب آن ( از يك باب بيشتر و به دو باب نرسيده ) ظاهر گشت . عرضكردم : قربانت ، بنا بر اين ، از يك ميليون باب از فضل شما جز يك يا دو باب روايت نشده است ؟ فرمود : توقع داريد كه شما از فضل ما چه اندازه روايت كنيد ؟ شما از فضل ما جز يك ألف غير متصل روايت نكنيد .\r\n\r\nشرح\r\n- گويا كامل از سخن امام صادق عليه السلام چنين فهميد كه گفتار پيغمبر صلّى اللَّه عليه و آله با على عليه السلام در بارهء فضائل اهل بيت بوده است ، آن حضرت هم طبق همين معنى جواب داد كه فضائل اهل بيت بواسطه نقصان عقول بيشتر مردم از درك و فهم آن ، نسبت بعلوم ديگر كمتر منتشر شده است و آنچه منتشر شده و مردم ميدانند ، نسبت ، يك و اند است بيك ميليون يا مانند نسبت يك ألف ناقص است به تمام حروف و كلمات .\r\nزيرا كه حرف الف در ميان حروف الفبا ساده و بسيط ترين آنهاست مخصوصا وقتى كه به چيزى مانند نقطه يا حرف يا شكل ديگر متصل نشود . و ممكن است گفتار پيغمبر صلّى اللَّه عليه و آله بعلى عليه السلام علومى باشد كه مورد احتياج بشر است و از آن سؤال مىكنند و پاسخ ميخواهند و معنى گشوده شدن هزار باب از هر باب اين است كه آن علوم قواعد كلى و قوانين جامعى بود كه هزارها مصاديق و جزئيات دارد چنان كه قواعد كلى هر علمى اين امتياز را دارد :\r\n\r\nاشاره و نص بر حسن بن على عليهما السلام\r\n\r\n1 -\r\nسليم بن قيس گويد : زمانى كه امير المؤمنين عليه السلام بپسرش حسن عليه السلام وصيت مىفرمود ، حاضر بودم ، على عليه السلام حسين و محمد ( بن حنفيه ) عليهما السلام و ساير فرزنداش را با رؤساء شيعه و اهل\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبيتش گواه گرفت ، سپس كتاب و سلاح امامت را به او تحويل داد و فرمود : پسر عزيزم ! رسول خدا صلّى اللَّه عليه و آله مرا امر فرمود كه به تو وصيت كنم و كتب و سلاحم را به تو سپارم ، چنان كه پيغمبر به من وصيت فرمود و كتب و سلاحش را به من سپرد و باز مرا امر كرد كه به تو امر كنم ، چون مرگت فرا رسد ، آنها را ببرادرت حسين عليه السلام بسپارى ، سپس بپسرش حسين عليه السلام متوجه شد و فرمود : و رسول خدا صلّى اللَّه عليه و آله به تو أمر فرموده كه آنها را به اين پسرت بسپارى ، سپس دست على بن الحسين عليه السلام را گرفت و فرمود : رسول خدا صلّى اللَّه عليه و آله به تو امر فرموده است كه آنها را بپسرت محمد بن على بسپارى و از جانب پيغمبر و من به او سلام رسانى .\r\n\r\n2 -\r\nامام باقر عليه السلام فرمود : چون وفات امير المؤمنين صلوات اللَّه عليه فرا رسيد ، بپسرش حسن فرمود : نزديك من بيا تا آنچه را رسول خدا صلّى اللَّه عليه و آله با من براز گفت ، با تو براز گويم ، و آنچه را به من سپرد به تو سپارم ، سپس همين كار را كرد .\r\n\r\n3 -\r\nشهر بن حوشب گويد : چون على عليه السلام ( از مدينه ) بكوفه رفت ، كتابها و وصيتش را بام سلمه سپرد و چون امام حسن عليه السلام بمدينه بازگشت ، آنها را به او تحويل داد .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو در نسخه صفوانى است .\r\n\r\n4 -\r\nامام صادق عليه السلام فرمود : چون على صلوات اللَّه عليه ( از مدينه ) بكوفه رفت ، كتابها و وصيتش را بام سلمه سپرد ، و چون امام حسن عليه السلام بمدينه بازگشت ، آنها را به او تحويل داد .\r\n\r\nشرح\r\n- راجع بنسخه صفوانى در حديث 737 توضيح داديم و در اينجا مقصود اينست كه : اين روايت كه عين روايت سابق است و فقط در سلسله سند اختلاف دارد ، در نسخه صفوانى هست و در نسخه ؟ ؟ ؟ و ديگران نيست .\r\n\r\n5 -\r\nجابر گويد : امام باقر عليه السلام فرمود : امير المؤمنين عليه السلام بحسن وصيت كرد و حسين و محمد ( بن حنفيه ) عليهم السلام را با همه فرزندان و رؤساى شيعيان و خانواده‌اش بر آن وصيت گواه گرفت ، سپس كتاب و سلاح را تحويلش داد و به او فرمود : پسر جانم ! رسول خدا صلّى اللَّه عليه و آله به من امر فرمود كه به تو وصيت كنم و كتابها و سلاحم را به تو سپارم ، چنان كه رسول خدا صلّى اللَّه عليه و آله به من وصيت كرد و كتابها و سلاحش را به من سپرد و به من امر فرمود كه به تو امر كنم ، چون مرگت فرا رسد ، آن را ببرادرت حسين سپارى ، سپس متوجه پسرش حسين شد و گفت : رسول خدا صلّى اللَّه عليه و آله ترا امر كرد كه آن را به اين پسرت سپارى ، سپس دست پسرش على بن الحسين را گرفت و فرمود : پسر عزيزم ! رسول خدا صلّى اللَّه عليه و آله به تو هم امر فرمود كه آن را بپسرش محمد بن على سپارى و او را از جانب رسول خدا صلّى اللَّه عليه و آله و من سلام رسانى ، باز بپسرش حسن متوجه شد و فرمود : پسر جانم ، تو صاحب امر ( امامت ) و صاحب\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nخونى ، اگر ( ابن ملجم را ) ببخشى حق دارى و اگر بكشى ، بجاى يك ضربت فقط يك ضربت بزن و كار ناروا مكن .\r\n\r\n6 -\r\nيكى از اصحاب گويد : چون امير المؤمنين عليه السلام ضربت خورد ، عيادت‌كنندگان گردش را گرفتند ، به حضرت عرض شد : اى امير مؤمنان ! وصيت نما ، فرمود : براى من متكائى گذاريد ( تا بتوانم بنشينم و با شما سخن گويم ) سپس فرمود : سپاس خدا را به اندازه شايستگيش ، همه از فرمانش پيروىكننده‌ايم ، چنان كه دوست دارد ، او را ميستايم ، و شايسته پرستشى جز خداى يگانه يكتاى بىنياز نيست ، چنان كه خود را ( در سوره توحيد ) نسبت داده است .\r\nاى مردم هر شخصى از آنچه مىگريزد ، در حالت گريزش به آن مىخورد ، ( انسان ميخواهد از مرگ بگريزد ، ولى گريز از مرگ همان استقبال از مرگست زيرا در حال گريز هم از عمرش كم مىشود و از نيرويش كاسته ميگردد و معالجات پزشكان حاذق برعكس نتيجه ميدهد .\r\n از قضا سركنگبين صفر افزود * روغن بادام خشكى مينمود ) \r\nمدت زندگى ميدان راندن جانست بسوى أجل ( مانند مركبى كه مسافت معينى را بدون توقف ميپيمايد ، مركب جان انسان هم در ميدان مدت عمرش بدون توقف حركت مىكند و بمقصدى كه مرگست ميرسد ) گريز از مرگ ، در آمدن و رسيدن بمرگست ، چقدر از روزها را گذراندم و از نهان اين امر كنجكاوى نمودم ، و خدا جز پنهان داشتن آن را نخواست ، هيهات ؟ علمى است نهان و پوشيده .\r\nاما وصيت من اينست كه چيزى را براى خداى - جل ثناؤه - شريك نگيريد و سنت محمد ( ص ) را ضايع نكنيد ( احكام و دستورهاى پيغمبر را ترك نكنيد ) اين دو ستون را ( كه يكتا دانستن خدا و عمل بدستورهاى پيغمبر است ) به پا داريد ، و اين دو چراغ را روشن نگهداريد ، تا زمانى كه پراكنده نشويد از سرزنش بر كنار باشيد ، خدا هر كس را به اندازه توانائيش تكليف كرده و بر نادانان سبك گرفته ( زيرا توبه كسانى را كه از روى نادانى مرتكب گناه شوند ، قبول دانسته ) شما پروردگارى مهربان ، پيشوائى دانا و دينى محكم داريد ، من ديروز همدم شما بودم و امروز براى شما درس پند و عبرتم ( تا بدانيد اين بستر مرگ براى همه شما گسترده مىشود ) و فردا از شما جدا ميشوم . اگر جاى پا در اين لغزشگاه دنيا استوار\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nماند ، همانست مراد و مطلوب ، ( اگر زنده بمانم مطابق مقصود شماست و من هم بقضاء و قدر خدا خرسندم ) و اگر قدم بلغزد ، بدانيد كه ما در سايه شاخه‌هاى درختان و پراكنده‌هاى بادها و زير سايه ابرى كه ، متراكمش در فضا از هم بپاشد و اثرش در زمين نابود گردد ، زندگى ميكنيم ( پس اگر من مردم تعجب نكنيد و بدانيد كه من هم يكى از اجزاء جهان بىثبات و زود گذرى بوده‌ام كه سايه و باد و ابر آن را توضيح دادم ، بدانيد كه دنيا لغزشگاهست و آخرت پا برجا ) .\r\nهمانا من براى شما همسايه‌اى بودم كه تنها پيكرم چند روزى در كنار شما بود ( اما روح من از روح شما اوج بسيارى گرفته بود ) و به زودى پيكر بىروح مرا تشييع ميكنيد ، كه بعد از حركت آرامش يافته و پس از سخنگوئى دم فرو بسته باشد ، بايد همان آرامش پيكرم و ديده فرو بستنم و سكون اعضايم شما را موعظه مىكند ، زيرا همان‌ها براى شما از سخنور شيوا پند دهنده‌تر است ، باميد ديدار ( در روز قيامت ) با شما خداحافظى ميكنم . ( تا زنده بودم قدر مرا ندانستيد ، ولى ) فردا روزگار حكومت مرا ميفهميد و خداى - عز و جل - از اسرار كار من براى شما پرده بر ميدارد و پس از آنكه مسند من خالى شد و ديگرى بجايم نشست ( و شما را بچنگال ستم خود گرفت ) مرا مىشناسيد ( و قدرم را مىدانيد و آرزوى يك ساعت ديدار و حكومت مرا ميبريد ولى افسوس كه جز آه و اندوه بهره‌ئى نداريد .\r\nاگر زنده ماندم ، خودم صاحب اختيار خون و جانم هستم ( يا ابن ملجم را ميبخشم و يا قصاصش ميكنم ) و اگر مردم ، مردن وعده‌گاه من است ، [ اگر گذشت كنم 
  ] آن گذشت براى من موجب قربت و براى شما حسنه و ثوابست ، پس درگذريد و چشم پوشيد ، مگر شما نميخواهيد كه خدا از شما درگذرد ( مقصود حضرت اظهار در گذشت از اصحاب و حليت خواستن از آنهاست با آنكه كوچكترين تجاوزى نسبت به آنها ننموده ، چنان كه پيغمبر اكرم صلّى اللَّه عليه و آله هم از امتش حليت طلبيد و يا مقصود در گذشتن نسبت بضربت خوردن خود او است ،\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nيعنى اگر من مردم ، بجان مردم نيفتيد و بخاطر من عده‌ئى را نكشيد و يا اگر كسى نسبت بشما چنين كرد تا ممكن است از او درگذريد ) اى واى ! دريغا بر آن غافلى كه عمرش عليه خود او حجت شود ، يا روزگار زندگيش او را ببدبختى كشاند ، خدا ما و شما را از كسانى قرار دهد كه هيچ خواهش و تمايلى او را از اطاعت خدا باز ندارد و پس از مرگ عقوبتى به او نرسد ، همانا ما مملوك خدائيم و به او زنده‌ايم ، سپس متوجه امام حسن عليه السلام شد و فرمود : پسر جانم ، بجاى يك ضربت ، يك ضربت بزن و كار ناروا مكن .\r\n\r\nشرح\r\n- اين روايت با اندكى اختلاف در نهج البلاغه ( خطبه 147 ) مذكور است و شارحين دانشمند نهج البلاغه و اصول كافى در بيان جملات عالى و پر مغز آن حضرت ، كم و بيش توضيحاتى داده‌اند كه ما خلاصه و لباب آنها را در اينجا ذكر نموديم ، موضوعى كه از همه بيشتر مورد توجه دانشمندان گشته اينست كه آيا آن حضرت كيفيت و زمان قتل خود را ميدانست يا نه ؟ در بارهء جمله\r\nكم اطردت الايام ابحثها . . .\r\nاز كلمات ابن ابى الحديد و ابن ميثم بر مىآيد كه اگر چه آن حضرت كشته‌شدنش را با شمشير ابن ملجم و با ضربت بسر و خون آلود شدن محاسن و در ماه رمضان ميدانست ، زيرا پيغمبر اكرم صلّى اللَّه عليه و آله به او خبر داده بود ، و خود او بارها باصحابش فرموده بود ، ولى ساعت وفات و بعضى از خصوصيات ديگر را نميدانست و معنى اين جمله حضرت اينست كه : هر روز كه مىآمد ، گمان ميكردم مرگم در آن روز است و چون ميگذشت و اجلم نمىرسيد ، روز ديگر را در آن انتظار بسر ميبردم و به همين ترتيب هر روز را پشت سر ميگذاشتم تا امروز رسيد ، و دليل سخن ما اينست كه سپس بطور ترديد ميفرمايد : اگر قدم بلغزد . . اگر زنده ماندم . . . و نيز آيه شريفه  وَ ما تَدْرِي نَفْسٌ بِأَيِّ أَرْضٍ تَمُوتُ  « هيچ كس نميداند در چه زمينى مىميرد » شاهد قول ماست .\r\nاز طرف ديگر صاحب منهاج البراعة اين عقيده را فاسد و باطل مىداند و از آن دو فاضل اظهار تعجب مىكند كه چگونه خود آنها در يك جا مىگويند ، امام عالم بگذشته و آينده است و خود على عليه السلام مىفرمايد « پيش از آنكه مرا نبينيد ، هر چه مىخواهيد از من بپرسيد » و ابن ميثم كه عقيده دارد ، امام علم منايا و بلايا دارد ، چگونه در اينجا چنين مىگويد ، و نيز روايت شده است كه آن حضرت بحارث اعور فرمود : هر مؤمن و منافقى كه بميرد مرا مىبيند ، پس كسى كه زمان مردن مردم را مىداند ، چگونه از زمان وفات خود خبر ندارد .\r\nسپس حديث 667 - اصول كافى را با توضيح علامه مجلسى ( ره ) نقل مىكند و در آخر مىگويد :\r\nمعنى آن جمله حضرت اينست كه : من در باره پنهان بودن حق و مظلوميت اهل آن و ظهور باطل و پيروزى اصحابش كنجكاوى و تحقيق مىكردم ، زيرا آن حضرت در ابتداى كار ، بعد از وفات پيغمبر صلّى اللَّه عليه\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nو آله نهايت كوشش و سعى را در گرفتن حق خود نمود ولى به دستش نيامد و پيش آمدهائى شد كه هيچ كس گمان نمىبرد ، سپس هم كه بعد از سالها خانه‌نشينى خلافت به او رسيد ، و ياران و انصارى پيدا كرد ، و در راه خدا در صفين به خوبى جهاد كرد و بر دشمن پيروز شد ، فتنه و بلاى حكمين پيش آمد كه از عجائب امور است ، سپس چون لشكرى جمع كرد و مىخواست بر آنها بتازد ، اين فاجعه عظمى پيش آمد كرد ، پس مقصود حضرت از علم نهان ، سر و سبب اين امور است كه براى آن حضرت معلومست ولى براى مردم خدا نمىخواهد آشكار شود ، زيرا عقول آنها ناقص است و اين موضوع از مشكلات مسائل قضا و قدر است . و از اشكال دو جمله ترديدى حضرت جواب مىدهد كه گاهى براى بعضى از مصالح ، شخص عالم خود را به صورت شاك در مىآورد ، چنانچه خداى تعالى فرمايد :  أَ فَإِنْ ماتَ أَوْ قُتِلَ انْقَلَبْتُمْ  « اگر پيغمبر بميرد يا كشته شود . . . » - انتهى - .\r\nآنچه به نظر ما مىرسد ، اين ادله براى پاسخ قول اول كافى نيست ، زيرا چه مانعى دارد كه امام عليه السلام ، آن علوم را داشته باشد ولى به جهت مصالحى ساعت وفات خود را نداند ، چنانچه از قول شيخ مفيد ( قده ) در بيان حديث 660 و 667 بيان كرديم ، علاوه بر اينكه قول آنها طبق سياق صدر و ذيل روايت است ولى قول ايشان از نظر سبك و سياق عبارت بيگانه و أجنبى مىنمايد ، علامه مجلسى ( ره ) هم همين قول را تحسين مىكند و قول سومى هم نقل مىكند كه حاصلش اينست . امام عليه السلام مىفرمايد : من سر و علت اين را نمىفهميدم كه چرا هر كس عمر و اجل معينى دارد .\r\n\r\n7 -\r\nعقيلى از اشخاصى نقل كند ، تا آنكه گويد : چون ابن ملجم بامير المؤمنين عليه السلام ضربت زد ، آن حضرت به امام حسن فرمود : پسر جانم ! چون من مردم ، ابن ملجم را بكش و براى او در كناسه گودال گورى بكن و او را در آنجا انداز كه آنجا يكى از واديهاى دوزخست - عقيلى گويد كناسه موضعى است در باب طاق محامل در محل كبابىها و كله‌پزها - .\r\n\r\nاشاره و نص بر حسين بن على عليهما السلام\r\n\r\n1 -\r\nمحمد بن مسلم گويد : شنيدم امام باقر عليه السلام مىفرمود : چون وفات حسن بن على عليهما السلام نزديك\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nشد ، بحسين عليه السلام فرمود : برادرم ! به تو وصيتى مىكنم ، آن را حفظ كن ، چون من مردم ، جنازه‌ام را ( با غسل و كفن و حنوط ) آماده دفن كن ، سپس مرا بر سر قبر رسول خدا صلّى اللَّه عليه و آله ببر تا با او تجديد عهد كنم ، آنگاه مرا به طرف قبر مادرم عليها السلام برگردان ، سپس مرا در بقيع دفن كن . و بدان كه از عايشه به من مصيبتى رسد و منشأش آنست كه خدا و مردم زشتكارى و دشمنى او را با خدا و پيغمبر و ما خانواده مىدانند .\r\nچون امام حسن عليه السلام وفات يافت [ و 
  ] در همان جا روى تابوتش گذاشتند ، او را به محل مصلاى پيغمبر صلّى اللَّه عليه و آله كه بر جنازه‌ها نماز مىخواند بردند ، امام حسين عليه السلام بر جنازه نماز خواند و سپس برداشتند و به مسجد بردند ، چون بر سر قبر رسول خدا صلّى اللَّه عليه و آله نگاهداشتند ، جاسوسى نزد عايشه رفت و گفت : بنى هاشم جنازه حسن را آورده‌اند تا نزد پيغمبر دفن كنند ، او روى استرى زين كرده‌ئى نشست و بشتاب بيرون شد - و او نخستين زنى بود كه در اسلام برزين نشست - آمد و گفت فرزند خود را از خانه من بيرون بريد ، او نبايد در خانه من دفن شود و حجاب رسول خدا صلّى اللَّه عليه و آله دريده شود ، امام حسين عليه السلام به او فرمود : تو و پدرت در سابق حجاب رسول خدا صلّى اللَّه عليه و آله را پاره كرديد و در خانه او كسى را در آوردى كه دوست نداشت نزديك او باشد ( مقصود ابو بكر و عمر است ) اى عايشه خدا از اين كارت از تو بازخواست مىكند .\r\n\r\nشرح\r\n- دلالت اين روايت بر امامت امام حسين عليه السلام از اين جهت است كه امام حسن عليه السلام به او وصيت كرد و هم از اين جهت كه او بر جنازه امام حسن عليه السلام نماز خواند و اين هر دو از علائم امامت است .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\n2 -\r\nامام صادق عليه السلام فرمود : چون وفات حسن بن على عليهما السلام فرا رسيد بقنبر فرمود : اى قنبر ! ببين پشت در ، مؤمنى از غير آل محمد عليهم السلام هست ؟ عرضكرد : خداى تعالى و پيغمبر و پسر پيغمبرش آن را از من بهتر ميدانند . فرمود : محمد بن على را ( كه مادرش حنفيه است ) نزد من آور ( پس مقصود از سؤال كردن حضرت اين بود كه بقنبر بفرمايد : من ميدانم كسى جز محمد بن حنفيه آنجا نيست ، او را بياور و گفته‌اند مقصودش از مؤمن عزرائيل است ، زيرا او بر در خانه ائمه اجازه ميگرفت ) قنبر گويد : من نزدش رفتم ، چون وارد شدم ، گفت : اميدوارم جز خير پيش نيامده باشد . عرضكردم : ابا محمد را اجابت كن ( كه ترا ميخواند ) او با شتاب بدون اينكه بند كفش خود را به بندد با من دويد ، چون مقابل امام رسيد سلام كرد . حسن بن على عليهما السلام به او فرمود : بنشين كه مانند تو شخصى نبايد از شنيدن سخنى كه سبب زنده شدن مردگان و مردن زنده‌ها مىشود ، غايب باشد ( آن سخن وصيت آخر عمر من است كه دلهاى مرده را زنده مىكند و هر زنده‌اى كه آن را نپذيرد ، در شمار مردگان آيد ) .\r\nشما بايد گنجينه علم و چراغ هدايت باشيد ، زيرا برخى از نور خورشيد از برخ ديگرش تابان‌تر است ( پس اگر چه تو هم برادر من و حسينى ، اما بدان كه من و او نور تابنده‌تر خورشيد وجود پدريم ، با آنكه اگر چه همه بشر از يك اصلند ولى تو بواسطه انتسابت بعلى عليه السلام بايد علم و كمالت از مردم ديگر تابنده‌تر باشد ) مگر نميدانى كه خدا فرزندان ابراهيم را امام قرار داد ولى بعضى را بر بعض ديگر فضيلت بخشيد و بداود عليه السلام زبور را داد ، در صورتى كه ميدانى محمد صلّى اللَّه عليه و آله را بچه امتيازى برگزيد ( قرآن را به او فرستاد و او را باستوارى بر خلق عظيم ستود ) .\r\nاى محمد بن على ! من از حسد تو ميترسم [ من از حسد تو نمىترسم - بنسخه اعلام الورى - 
  ]\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nزيرا خدا كافران را به آن وصف كرده و فرموده است : ( بسيارى از اهل كتاب ميخواهند ) با وجود اينكه حق بر آنها روشن شده بسبب حسدى كه در دل خود دارند ، شما را بكفر برگردانند - 109 سوره 2 - » در صورتى كه خداى عز و جل شيطان را بر تو مسلط نساخته است اى محمد بن على ! نميخواهى آنچه را از پدرت در باره تو شنيده‌ام به تو بگويم ؟ گفت : چرا ، فرمود : شنيدم پدرت عليه السلام روز جنگ بصره ( جنگ جمل ) ميفرمود : كسى كه ميخواهد در دنيا و آخرت به من نيكى كند ، بايد بپسرم محمد نيكى كند . اى محمد بن على اگر بخواهم به تو خير دهم از زمانى كه نطفه‌اى بودى در پشت پدرت خبر مىدهم . اى محمد بن على ! نميدانى كه حسين بن على عليهما السلام بعد از وفات من و بعد از جدائى روحم از پيكرم ، امام پس از من است و نزد خداى جل اسمه - امامت بنام او در كتاب ( لوح محفوظ يا قرآن يا وصيتنامه ثبت است ، امامت او از راه وراثت پيغمبر صلّى اللَّه عليه و آله كه خداى عز و جل آن وراثت را بوراثت از پدر و مادرش هم افزوده مىباشد ، خدا دانست كه شما خانواده بهترين خلق او هستيد ، لذا محمد صلّى اللَّه عليه و آله را از ميان شما برگزيد و محمد على عليه السلام را انتخاب كرد و على عليه السلام مرا بامامت برگزيد و من حسين عليه السلام را برگزيدم .\r\nمحمد بن على عليه السلام عرضكرد : تو امامى و تو واسطه ميان من و محمدى صلّى اللَّه عليه و آله ، به خدا من دوست داشتم كه پيش از آنكه اين سخن را از تو بشنوم مرده باشم ، همانا در سرم سخنى است كه دلوها نتوانند همه آن را بكشند ( آنقدر از فضيلت شما در خاطر دارم كه به وصف در نيايد ) و ترانه و آهنگ بادها دگرگونش نسازد ( ياوه‌گوئيهاى دشمنان عقيده مرا نسبت بشما سست نكند ) آنها مانند نوشته سر بمهريستكه ورقش مزين و منقوش است ، مىخواهم اظهارش كنم ولى مىبينم كتاب منزل خدا ( قرآن ) و كتب ديگرى كه پيغمبران آورده‌اند ، بر من پيشى گرفته‌اند ، و آن سخنى است كه زبان هر گوينده و دست هر نويسنده از\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاداى آن عاجز است تا آنجا كه قلمها تمام شود و كاغذها سياه شود و باز هم فضيلت شما به آخر نرسد ، خدا نيكوكاران را چنين جزا ميدهد و هيچ نيروئى جز از خدا نيست .\r\nحسين از همه ما داناتر و از لحاظ خويشتن‌دارى سنگين‌تر و از جهت قرابت برسول خدا صلّى اللَّه عليه و آله نزديكتر است او پيش از خلقتش فقيه بوده ( يعنى خدا روحش را پيش از تعلق به بدن عالم و بلكه معلم ملائكه ساخت ) و پيش از آنكه زبان باز كند وحى خدا را خوانده است و اگر خدا در شخص ديگرى خيرى ميدانست ، محمد ( ص ) را بر نمىگزيد ، پس چون خدا محمد صلّى اللَّه عليه و آله را برگزيد ؛ و محمد على را انتخاب كرد و على شما را بامامت برگزيد و شما حسين را ، ما تسليم شديم و رضا داديم ، كيست كه به غير آن رضا دهد ؟ و كيست جز او كه در كارهاى مشكل خويش تسليمش شويم ؟ ! !\r\n\r\n3 -\r\nمحمد بن مسلم گويد شنيدم امام باقر عليه السلام مىفرمود : چون حسن بن على عليه السلام به حالت احتضار درآمد ، بحسين فرمود ، برادرم ! به تو وصيتى ميكنم ، آن را حفظ كن ، چون من مردم ، جنازه‌ام را آماده دفن كن سپس مرا بسوى رسول خدا صلّى اللَّه عليه و آله بر تا با او تجديد عهدى كنم ، آنگاه مرا بجانب مادرم فاطمه عليها السلام برگردان ، سپس مرا ببر و در بقيع دفن كن و بدان كه از طرف حميرا ، ( عايشه ) كه مردم از زشتكارى و دشمن او با خدا و پيغمبر و ما خاندان آگاهند ، مصيبتى به من ميرسد ، پس چون امام حسن عليه السلام وفات كرد و روى تابوتش گذاردند ، او را به محلى كه پيغمبر صلّى اللَّه عليه و آله بر جنازه‌ها نماز ميخواند بردند ، امام حسين بر جنازه نماز گذارد و چون نمازش تمام شد داخل مسجدش بردند ، چون بر سر قبر\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nرسول خدا صلّى اللَّه عليه و آله نگهش داشتند ، بعايشه خبر بردند و به او گفتند ، بنى هاشم جنازه حسن بن على عليهما السلام را آورده‌اند تا در كنار رسول خدا صلّى اللَّه عليه و آله دفن كنند ، عايشه بر استرى زين كرده نشست و شتافت - او نخستين زنى بود كه از دوران اسلام بر زين نشست - آمد و ايستاد و گفت : فرزند خود را از خانه من بيرون بريد ، كه نبايد در اينجا چيزى دفن شود و حجاب پيغمبر صلّى اللَّه عليه و آله دريده شود .\r\nحسين بن على صلوات اللَّه عليهما فرمود : تو و پدرت از پيش حجاب پيغمبر صلّى اللَّه عليه و آله را دريديد و تو در خانه پيغمبر كسى را در آوردى كه دوست نداشت نزديك او باشد ( مقصود ابو بكر و عمر است ) و خدا از اين كار ، از تو باز خواست مىكند . همانا برادرم به من امر كرد كه جنازه‌اش را نزديك پدرش رسول خدا صلّى اللَّه عليه و آله برم تا با او تجديد عهد كند ، و بدان كه برادر من از همه مردم به خدا و رسولش و معنى قرآن داناتر بود و نيز او داناتر از اين بود كه پرده رسول خدا صلّى اللَّه عليه و آله را پاره كند ، زيرا خداى تبارك و تعالى ميفرمايد : « اى كسانى كه ايمان آورده‌ايد ، تا بشما اجازه نداده‌اند به خانه پيغمبر وارد نشويد - 58 سوره 33 - » و تو بدون اجازه پيغمبر ، مردانى را به خانه او راه دادى . خداى عز و جل فرمايد : « اى كسانى كه ايمان آورده‌ايد . آواز خود را از آواز پيغمبر بلندتر نكنيد - 3 سوره 49 - » در صورتى كه بجان خودم سوگند كه تو بخاطر پدرت و فاروقش ( عمر ) بغل گوش بپيغمبر صلّى اللَّه عليه و آله كلنگ‌ها زدى با آنكه خداى عز و جل فرمايد : « كسانى كه نزد رسول خدا صداى خود را فرو ميكشند ، آنهايند كه خدا دلهايشان را بتقوى آزمايش كرده است - 4 سوره 49 - » بجان خودم كه پدرت و فاروقش بسبب نزديك كردن خودشان را بپيغمبر صلّى اللَّه عليه و آله او را آزار دادند و آن حقى را كه خدا با زبان پيغمبرش به آنها امر كرده\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبود ، رعايت نكردند ، زيرا خدا مقرر فرموده كه آنچه نسبت بمؤمنين در حال زنده بودنشان حرام است در حال مرده بودن آنها هم حرامست ، به خدا اى عايشه ! اگر دفن كردن حسن نزد پدرش رسول خدا ( ص ) كه تو آن را نميخواهى ، از نظر ما خدا آن را جايز كرده بود ، ميفهميدى كه او برغم انف تو در آنجا دفن ميشد ( ولى افسوس كه كلنگ زدن نزد گوش پيغمبر از نظر ما جايز نيست ) سپس محمد بن حنفيه رشته سخن بدست گرفت و فرمود : اى عايشه ! يك روز بر استر مينشينى و يك روز ( در جنگ جمل ) بر شتر مينشينى ؟ ! تو به علت دشمنى و عداوتى كه با بنى هاشم دارى ، نه مالك نفس خودت هستى و نه در زمين قرار ميگيرى ، ( در صورتى كه خدا ميفرمايد : نفس ببدى فرمان ميدهد - 53 يوسف » و بزنان پيغمبر ميفرمايد : در خانه خود بنشينيد 33 - احزاب ) .\r\nعايشه رو به او كرد و گفت : پسر حنفيه ! اينها فرزندان فاطمه‌اند كه سخن ميگويند ، ديگر تو چه ميگوئى ؟ ! حسين عليه السلام به او فرمود : محمد را از بنى فاطمه بكجا دور ميكنى ، به خدا كه او زاده سه فاطمه است : 1 - فاطمه دختر عمران بن عائذ بن عمرو بن مخزوم ( مادر ابو طالب ) 2 - فاطمه بنت اسد بن هاشم ( مادر امير المؤمنين عليه السلام ) 3 - فاطمه دختر زائدة بن اصم بن رواحة بن حجر بن عبد معيص بن عامر ( مادر عبد المطلب ) عايشه به امام حسين عليه السلام گفت : پسر خود را دور كنيد و ببريدش كه شما مردمى دشمنى خواهيد ، پس حسين عليه السلام بجانب قبر مادرش رفت و جنازه او را بيرون آورد و در بقيع دفن كرد .\r\n\r\nاشاره و نص بر على بن الحسين صلوات اللَّه عليهما\r\n\r\n1 -\r\nابى جارود ( كه نامش زياد است ) گويد : امام باقر عليه السلام فرمود : چون هنگام شهادت\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nحسين بن على عليهما السلام فرا رسيد ، دختر بزرگترش فاطمه بنت الحسين عليه السلام را طلبيد و كتابى پيچيده و وصيتى آشكار به او داد ، زيرا على بن الحسين عليهما السلام مرضى از لحاظ معده داشت كه در حال احتضارش ميديدند ، سپس فاطمه آن كتاب را بعلى بن الحسين عليه السلام داد ، اى زياد ! سپس به خدا آن كتاب بما رسيد ، زياد گويد عرضكردم : خدا مرا قربانت گرداند ، در آن كتاب چه نوشته است ؟\r\nفرمود : به خدا آنچه از زمان خلقت آدم تا به آخر رسيدن دنيا مورد احتياج اولاد آدمست در آن است ، به خدا كه احكام حدود حتى جريمه خراش در آن ثبت است .\r\n\r\n2 -\r\nابى جارود گويد : امام باقر عليه السلام فرمود : چون هنگام شهادت امام حسين عليه السلام فرا رسيد ، وصيتش را كه در كتابى پيچيده بود ، در حضور مردم ، بفاطمه داد ، پس چون امر شهادت حسين عليه السلام بدان جا كه مقدر بود رسيد ، فاطمه آن وصيت را بعلى بن الحسين عليهما السلام داد ، عرضكردم :\r\nخدايت رحمت كند ، در آن وصيت چه بود ؟ فرمود : آنچه فرزندان آدم از ابتداى دنيا تا به آخر رسيدن آن احتياج دارند .\r\n\r\n3 -\r\nامام صادق عليه السلام فرمود : چون امام حسين صلوات اللَّه عليه بجانب عراق رهسپار گشت ، كتب و وصيت را بام سلمه - رضى اللَّه عنها - سپرد و چون على بن الحسين عليه السلام بمدينه برگشت به او تحويل داد .\r\n\r\nشرح\r\n- آنچه امام حسين عليه السلام بام سلمه داد غير از آنها بود كه بفاطمه داد و شايد آنچه بام سلمه داده همان وصيت سر بمهرى باشد كه از آسمان نازل شده است - مرآت ص 227 - .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو در نسخه صفوانى است :\r\n\r\n4 -\r\nشيبانى گويد : به خدا كه من در خدمت على بن الحسين بودم و فرزندانش هم حضور داشتند كه جابر ابن عبد اللَّه انصارى خدمت آن حضرت رسيد و سلام كرد ، سپس دست ابى جعفر ( امام باقر ) عليه السلام را گرفت و با او خلوت كرد و عرضكرد : همانا رسول خدا صلّى اللَّه عليه و آله به من خبر داد كه من مردى از اهل بيت او را كه نامش محمد بن على و كنيه‌اش ابا جعفر است درك ميكنم ، و فرمود : چون خدمتش رسيدى ، او را از جانب من سلام برسان ، شيبانى گويد : جابر برفت و ابو جعفر عليه السلام آمد و نزد پدرش على بن الحسين عليه السلام با برادرانش نشست ، و چون نماز مغرب را گزارد ، على بن الحسين به ابى جعفر عليهم السلام فرمود : جابر بن عبد اللَّه انصارى به تو چه گفت ؟ جوابداد : او گفت : رسول خدا صلّى اللَّه عليه و آله فرمود :\r\nتو مردى از اهل بيت مرا كه نامش محمد بن على و كينه‌اش ابا جعفر است درك ميكنى ، سلام مرا به او برسان .\r\nپدرش به او فرمود : پسر جانم ! امتياز و خصوصيتى را كه خدا توسط پيغمبرش از ميان اهل بيتش تنها به تو داده بر تو گوارا باد . برادرانت را از اين مطلب آگاه مكن ، مبادا در باره تو مكرى انديشند ، چنان كه برادران يوسف براى يوسف انديشيدند . ( اين حديث چنان كه گفتيم تنها در نسخه صفوانى است و مناسب است كه در باب بعد ذكر شود ) .\r\n\r\nاشاره و نص بر ابى جعفر ( امام باقر ) عليه السلام\r\n\r\n1 -\r\nاسماعيل بن محمد گويد : امام باقر عليه السلام فرمود : پيش از آنكه وفات على بن الحسين\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nعليهما السلام فرا رسد ، زنبيلى يا صندوقى را كه نزد او بود ، بيرون آورد و فرمود : اى محمد : اين صندوق را ببر ، پس آن را در ميان چهار تن ( كه چهار طرفش را گرفته بودند ) بردند ، چون آن حضرت وفات كرد ، برادران امام باقر آمدند و ادعا كردند كه از آنچه در ميان صندوق بود ، بهره ما را بده . فرمود : به خدا كه از بهره شما چيزى در آن نبود ، اگر از بهره شما چيزى در آن ميبود ، پدرم آن را به من نميداد ، در آن صندوق سلاح و كتب رسول خدا صلّى اللَّه عليه و آله بود ( كه از علائم و مختصات امام عليه السلام است ) .\r\n\r\n2 -\r\nعيسى بن عبد اللَّه از جدش نقل كند كه على بن الحسين عليهما السلام در حال احتضار كه تمام اولادش گردش بودند ، به آنها متوجه شد ، آنگاه بمحمد بن على رو كرد و فرمود : اى محمد ! اين صندوق را به خانه خود بر ، سپس گويد : ولى در آن صندوق درهم و دينار نبود ، بلكه پر از علم و دانش بود .\r\n\r\n3 -\r\nابن ابى العلاء گويد : شنيدم امام صادق عليه السلام ميفرمود : عمر بن عبد العزيز بابن حزم ( كه گويا والى او در مدينه بوده ) نوشت كه صدقه ( يعنى دفتر موقوفات و صدقات - مجلسى ( ره ) - ) على و عمر و عثمان را براى او بفرستد ، ابن حزم هم شخصى را نزد زيد بن حسن كه بزرگترين اولاد على بود فرستاد تا آن را مطالبه كند . زيد گفت : حاكم [ متولى 
  ] بعد از على حسن بود و پس از حسن حسين و بعد از حسين بن على بن الحسين و پس از على بن الحسين محمد بن على است ، از او مطالبه كن ، ابن حزم نزد پدرم فرستاد ، پدرم مرا فرستاد\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nتا آن دفتر را بابن حزم تحويل دادم ( و دفتر صدقات عمر و عثمان را هم از اولاد خود آنها مطالبه كرد ) .\r\nابن ابى العلاء گويد : يكى از ما به امام عرضكرد : اولاد حسن اين موضوع را ميدانند ؟ فرمود :\r\nآرى چنان كه ميدانند اكنون شب است ، ولى حسد آنها را تحريك مىكند ، و اگر ايشان حق را از راه حق مطالبه كنند ، براى خود آنها بهتر است ، اما ايشان دنيا را ميطلبند .\r\n\r\n4 -\r\nابن ابى يعفور گويد : شنيدم امام صادق عليه السلام ميفرمود : عمر بن عبد العزيز بابن حزم نوشت - سپس مانند روايت سابق نقل مىكند - جز اينكه ميگويد : ابن حزم نزد زيد بن حسن فرستاد و او از پدرم بزرگتر بود .\r\n\r\nاشاره و نص بر ابى عبد اللَّه جعفر بن محمد الصادق عليه السلام\r\n\r\n1 -\r\nابى الصباح گويد : امام باقر عليه السلام به حضرت صادق نگاه كرد كه راه ميرفت ، فرمود : اين را ميبينى ؟\r\nاين از كسانى است كه خداى عز و جل فرمايد : « ما ميخواهيم بر آن كسان كه در زمين ناتوان شمرده شده‌اند منت نهيم و پيشوايشان سازيم و وارث زمينشان كنيم - 5 سوره 28 - » .\r\n\r\nشرح\r\n- اين آيه در باره حضرت مهدى قائم عليه السلام و امامانى كه در آن زمان رجعت ميكنند تأويل شده است و مراد بناتوان شمردن در زمين اينست كه : در دنيا بايشان ستم ميكنند و حقشان را غصب مينمايند ولى نزد خدا عزيز و بزرگوار و در آسمان صاحب قدرت و اختيارند و موضوع رجعت را در ص 35 توضيح داديم .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\n2 -\r\nامام صادق عليه السلام فرمود : چون وفات پدرم نزديك شد ، فرمود : اى جعفر ! خير خواهى اصحابم را به تو سفارش ميكنم . گفتم : قربانت گردم : به خدا آنها را بمقامى از علم رسانم كه هر مردى از آنها در هر شهرى كه باشد ، محتاج بسؤال از هيچ كس نباشد .\r\n\r\n3 -\r\nسدير صيرفى گويد : شنيدم امام باقر عليه السلام ميفرمود : از جمله سعادت مرد اينست كه او را فرزندى باشد كه شباهتى از خلقت و اخلاق و شمائلش در او درك شود و من شباهت خلقت و اخلاق و شمائلم را از اين پسرم يعنى امام صادق درك ميكنم .\r\n\r\n4 -\r\nطاهر گويد : خدمت امام باقر عليه السلام بودم كه جعفر عليه السلام آمد ، آن حضرت فرمود : اين بهترين مردمست ( پيداست كه در اين جمله خود آن حضرت از كلمه « مردم » مستثنى است ) .\r\n\r\n5 و 6 -\r\n( در اين دو روايت هم طاهر عين آنچه را در روايت سابق نقل كرد ، نقل مىكند و فقط وسائط ميان طاهر و كلينى فرق ميكنند .\r\n\r\n7 -\r\nجابر بن يزيد جعفى گويد : از امام باقر عليه السلام راجع بقائم ( بامر خدا يعنى امام ) سؤال شد ، حضرت دست خود را به امام صادق عليه السلام زد و فرمود : به خدا كه اين قائم آل محمد صلّى اللَّه عليه و آله است ، عنبسه\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nگويد : چون امام باقر عليه السلام وفات كرد ، خدمت امام صادق عليه السلام رسيدم و اين خبر را به او دادم ، فرمود :\r\nجابر راست گفته است ، سپس فرمود : شايد شما عقيده نداريد كه هر امامى بعد از امام پيشينش قائم ( بامر خدا ) است ؟ .\r\n\r\n8 -\r\nعبد الاعلى گويد : امام صادق عليه السلام فرمود : پدرم آنچه در آنجا بود ( از كتب و ؟ ؟ ؟ و نشانه‌هاى امامت ) به من سپرد و چون وفاتش نزديك شد ، فرمود : گواهانى نزد من آور ، من چهار تن از قريش را كه نافع - غلام عبد اللَّه بن عمر - در ميان آنها بود حاضر كردم ، پس فرمود بنويس :\r\nاينست آنچه يعقوب بپسرانش وصيت كرد . « پسرانم ! خدا براى شما اين دين را برگزيد ، پس نميريد جز اينكه مسلمان باشيد - 132 سوره 2 - » و محمد بن على بجعفر بن محمد وصيت كرد و به او امر فرمود كه او را در بردى كه نماز جمعه را با آن ميخواند كفن پوشد ، و با عمامه خودش او را عمامه پوشد و قبرش را چهار گوش سازد و به مقدار چهار انگشت بالا آورد و هنگام دفن بندهاى كفن او را بگشايد : سپس بگواهان فرمود برگرديد خدا شما را رحمت كند - بعد از آنكه رفتند - گفتم : اى پدر ! در اين وصيت چه احتياجى بگواه گرفتن بود ؟ فرمود : پسر جانم ! نخواستم كه تو ( در امر امامت يا كارهاى وصيت ) مغلوب باشى و مردم بگويند به او وصيت نكرده است ، خواستم كه تو حجت و دليل داشته باشى .\r\n\r\nاشاره و نص بر ابى الحسن موسى عليه السلام\r\n\r\n1 -\r\nفيض بن مختار گويد : به امام صادق عليه السلام عرضكردم : مرا از آتش دوزخ دستگير ، ما\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبعد از شما كه را داريم ؟ پس ابو ابراهيم بر آن حضرت وارد شد و او در آن روز كودك بود ، امام فرمود :\r\nاينست صاحب شما ، دامنش را بگير .\r\n\r\n2 -\r\nمعاذ بن كثير گويد : به امام صادق عليه السلام عرضكردم : از خدائى كه اين مقام را بشما روزى كرده ميخواهم كه تا پيش از وفات شما مانند آن را بنسل شما هم روزى كند . فرمود : خدا اين كار را كرده است عرضكردم : قربانت گردم ، او كيست ؟ اشاره بعبد الصالح كرد كه خوابيده بود و فرمود اين خوابيده - و او در آن زمان كودك بود .\r\n\r\n3 -\r\nابن حجاج گويد : در سالى كه ابو الحسن ماضى ( امام هفتم ) عليه السلام را گرفتند ، بعبد الرحمن گفتم : اين مرد ( امام هفتم عليه السلام ) بدست اين مرد ( هارون ) افتاد و نميدانم عاقبت كارش بكجا انجامد آيا نسبت بيكى از اولادش به تو خبرى رسيده است ؟ به من گفت : من گمان نميكردم كسى اين مسأله را از من بپرسد ، من به منزل جعفر بن محمد رفتم ، او در فلان اتاق خانه در محل نمازش بود و دعا ميكرد و موسى بن جعفر طرف راستش بود و آمين ميگفت ، به حضرت عرضكردم : خدا مرا قربانت كند : ميدانيد كه من تنها بشما گرويده‌ام و در خدمت شما بوده‌ام ، بفرمائيد صاحب اختيار مردم بعد از شما كيست ؟ فرمود : موسى آن زره را پوشيد و بقامتش راست آمد ، به حضرت عرض كردم : بعد از اين ديگر به چيزى احتياج ندارم ( همين سخن مرا كافيست ) .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nتوضيح\r\n- بعقيده ما از جمله و ما ندرى الى ما يصير كه ابن حجاج در سؤالش مىآورد ، معلوم مىشود كه او فهميده بود كه موسى بن جعفر عليه السلام از اين زندان بيرون نخواهد آمد و خيال ميكرد از هم اكنون بايد امام بعد از او تعيين شود و پيشواى مردم باشد ، از اين جهت عبد الرحمن با اظهار تعجب از سؤال او ميگويد :\r\nزره امامت بقامت او راست آمده و تا زمانى كه زنده است امام و پيشواى مردم است . ولى علامه مجلسى ( ره ) در اينجا بيانات ديگرى دارد بمرآت ص 229 رجوع شود .\r\n\r\n4 -\r\nمفضل بن عمر گويد : خدمت امام صادق عليه السلام بودم كه ابو ابراهيم ( موسى بن جعفر ) عليه السلام وارد شد و او جوانى بود . امام فرمود وصيت مرا در باره اين بپذير ( و بدان كه او امام است ) و امر امامت را با هر كدام از اصحابت كه مورد اطمينانست در ميان گذار .\r\n\r\n5 -\r\nاسحاق بن جعفر ( بن محمد عليه السلام ) گويد : روزى خدمت پدرم بودم كه على بن عمر بن على ( پسر امام چهارم عليه السلام ) از پدرم پرسيد و گفت : قربانت گردم ، ما و مردم ، بعد از شما بكه پناه بريم ؟ فرمود : به كسى كه دو جامه زرد پوشيده و دو گيسو دارد و اكنون از اين در بر تو در آيد و هر دو لنگه در را با دو دست خود باز كند ، چيزى نگذشت كه ديديم دو دست كه دو لنگه در را گرفته و آنها را گشود ، ظاهر گشت ، سپس ابو ابراهيم عليه السلام بر ما وارد شد .\r\n\r\n6 -\r\nصفوان جمال گويد : منصور بن حازم به امام صادق عليه السلام عرضكرد : پدر و مادرم بقربانت مرگ در هر صبح و شام بسراغ جانها مىآيد ، اگر چنين شد ، امام كيست ؟ حضرت صادق عليه السلام فرمود اگر چنين شد اينست امام شما و با دست به شانه ابو الحسن عليه السلام زد - كه فكر ميكنم شانه راست بود - و او در آن وقت پنج ساله بود [ قدش پنج وجب بود 
  ] و عبد اللَّه بن جعفر ( أفطح امام طايفه فطحيه ) با مادر آن\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمجلس نشسته بود ( با وجود آنكه از پدرش چنين سخنى شنيد ، بعد از وفات پدر مخالفت كرد و دعوى امامت نمود ) .\r\n\r\n7 -\r\nعيسى بن عبد اللَّه گويد : به امام صادق عليه السلام عرضكردم : اگر پيش آمدى كند - كه خدا آن را به من ننمايد - ( يعنى اگر خداى ناخواسته شما وفات كنيد ) من بكه اقتدا كنم ؟ حضرت اشاره بپسرش موسى كرد . عرضكردم : اگر براى موسى پيش آمدى كند ، بكه اقتدا كنم ؟ فرمود : بفرزندش ، عرض كردم : اگر براى فرزندش پيش آمدى كند و برادر بزرگتر و پسر كوچكترى از خود باقى گذارد ، بكه اقتدا كنم ؟ فرمود : بفرزندش ، سپس فرمود : همچنين هميشه ( پسر كوچك امام ، بر برادر بزرگتر امام مقدم است ) عرضكردم : اگر امام را نشناختم و جاى او را ندانستم چه كنم ؟ فرمود : ميگوئى خدايا ! من پيرو و دوستدار آن حجت زنده تو هستم كه از فرزندان امام گذشته است ، همين ترا كافيست - ان شاء اللَّه - .\r\n\r\n8 -\r\nمفضل بن عمر گويد : امام صادق عليه السلام از ابو الحسن موسى عليه السلام ياد كرد - و او در آن روز كودكى بود - و فرمود : اينست همان مولودى كه در خاندان ما ، مولودى پر بركت‌تر از او براى شيعيان ما به دنيا نيامده است ، سپس به من فرمود : باسماعيل جفا مكن ( زيرا اگر چه او امام نيست ، اما برادر بزرگتر امامست و يا مقصود اينست كه : مبادا او را با دعاى امامت وادار كنى ) .\r\n\r\n9 -\r\nفيض بن مختار در ضمن حديثى طولانى كه راجع بامر امامت ابو الحسن عليه السلام است باينجا ميرسد كه : امام صادق عليه السلام به او فرمود : اينست همان صاحب اختيار تو كه در باره او پرسيدى ، نزد او برو\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nو بحقش اعتراف كن ، من برخاستم و سر و دستش بوسه دادم و بدرگاه خداى عز و جل براى او دعا كردم .\r\nامام صادق عليه السلام فرمود : آگاه باش كه خدا اظهار اين مطلب را به كسى پيش از تو بما اجازه نفرموده است ، عرضكردم : قربانت گردم ، من به ديگرى اين خبر را باز گويم ؟ فرمود : آرى ، باهل و اولادت ، و در آنجا اهل و اولاد و رفقايم همراه من بودند و يونس بن ظبيان از جمله رفقايم بود ، چون من به آنها اين خبر گفتم ، ايشان خداى عز و جل را شكرگزارى كردند ولى يونس گفت : نه . به خدا ، نميپذيرم تا از خود امام بشنوم - و عجله هم داشت - از نزد ما بيرون رفت و من هم پشت سرش رفتم ، وقتى بدر خانه حضرت صادق عليه السلام رسيدم ، چون يونس پيش از من آنجا رسيده بود ، شنيدم حضرت به او ميفرمايد : اى يونس ! مطلب چنانست كه فيض به تو گفت ، يونس گفت : شنيدم و اطاعت كردم ، و امام صادق عليه السلام به من فرمود : اى فيض ! يونس را همراه خود داشته باش . ( زيرا چندان اعتمادى به او نيست ) .\r\n\r\n10 -\r\nطاهر گويد : امام صادق عليه السلام ( پسر خود ) عبد اللَّه را سرزنش و نكوهش و اندرز مينمود و ميفرمود : چرا تو مانند برادرت ( موسى ) نيستى ؟ به خدا كه من در چهره او نور ميبينم ، عبد اللَّه عرضكرد :\r\nچرا ؟ مگر پدر و مادر من و او يكى نيست ؟ حضرت به او فرمود : او جان من است و تو پسر من هستى .\r\n\r\n11 -\r\nيعقوب سراج گويد : خدمت امام صادق عليه السلام رسيدم ، آن حضرت بالاى سر ابى الحسن موسى كه در گهواره بود ، ايستاده و مدتى با او راز ميگفت ، من نشستم تا فارغ شد . نزديكش رفتم ، به من فرمود : نزد مولايت برو و سلام كن ، من نزديك رفتم و سلام كردم ، او با زبانى شيوا به من جواب سلام\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nگفت : سپس به من فرمود : برو و نام دخترت را كه ديروز گذاشتى تغيير ده ، زيرا خدا آن اسم را مبغوض دارد ، - يعقوب گويد ، براى من دخترى متولد شده بود كه نامش را حميراء گذاشته بودم ، امام صادق عليه السلام فرمود : بدستور او رفتار كن تا هدايت شوى . پس من اسمش را تغيير دادم .\r\n\r\n12 -\r\nسليمان بن خالد گويد : روزى امام صادق عليه السلام ابا الحسن عليه السلام را نزد خود خواند و ما هم نزد آن حضرت بوديم ، بما فرمود : ملازم اين آقا باشيد كه او به خدا پس از من صاحب شماست .\r\n\r\n13 -\r\nابو ايوب نحوى گويد : نيمه شبى ابو جعفر منصور دنبال من فرستاد ، من نزدش رفتم ، او روى كرسى نشسته بود و شمعى در برابر و نامه‌اى در دست داشت ، چون سلامش گفتم ، نامه را به طرف من انداخت و ميگريست ، سپس گفت : اين نامه از محمد بن سليمان است كه گزارش ميدهد ، جعفر بن محمد وفات يافته است ، - و سه مرتبه گفت - :  إِنَّا لِلَّهِ وَ إِنَّا إِلَيْهِ راجِعُونَ  ، كجا مانند جعفر يافت شود ؟ . سپس به من گفت بنويس ، من مقدمه نامه را نوشتم ، آنگاه گفت : بنويس ، اگر او به شخص معينى وصيت كرده است او را پيش آر و گردنش را بزن ، جواب آمد كه او به پنج نفر وصيت كرده است كه يكى از آنها ابو جعفر منصور است و ديگران محمد بن سليمان و عبد اللَّه و موسى و حميد ماند .\r\n\r\nشرح\r\n- محمد بن سليمان از جانب منصور ، والى مدينه بود و عبد اللَّه پسر آن حضرتست كه در دو روايت قبل ذكر شد و حميده مادر حضرت ابو الحسن موسى عليه السلام است و اضافه كردن آن حضرت اين چهار\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nنفر را در وصيت خود از باب تقيه است ، زيرا عدم لياقت آنها براى مسند امامت نزد شيعه واضح و روشن بوده است .\r\n\r\n14 -\r\nنضر بن سويد مانند روايت سابق را نقل كرده ، جز اينكه ميگويد : او به ابى جعفر منصور و عبد اللَّه و موسى و محمد بن جعفر و غلامى از خود وصيت كرده است ، ابو جعفر گفت : راهى بكشتن اينها نيست .\r\n\r\n15 -\r\nصفوان جمال گويد : از امام صادق عليه السلام در باره صاحب امر امامت پرسيدم ، فرمود :\r\nصاحب اين امر بازى و بيهوده‌گرى نكند ، آنگاه ابو الحسن موسى كه كودك بود و بزغاله‌اى مكى همراه داشت و به او ميگفت « « پروردگارت را سجده كن » آمد ، امام صادق عليه السلام او را در آغوش كشيد و فرمود :\r\nپدر و مادرم فداى كسى كه بازى و بيهوده‌گرى نكند ( پس امام عليه السلام اگر چه كودك باشد ، از بزغاله‌اى هم كه وسيله بازى كودكان است ، استفاده ذكر خدا و ياد ربوبيت او و خضوع در پيشگاه مقدسش مىكند ) .\r\n\r\n16 -\r\nفيض بن مختار گويد : من نزد امام صادق عليه السلام بودم كه ابو الحسن موسى عليه السلام در آمد و او كودك بود ، من او را در برگرفتم و بوسيدم ، امام صادق عليه السلام فرمود : شما كشتى هستيد و اين ناخداى آنست ( زيرا جهان با تمام وسائل مادى و افكار معنويش مانند اقيانوسى متلاطم است كه در هر لحظه فرزندان آدم را در كام نهنگان كفر و بدعت و حرص و شهوت فرو ميكشد ، و تنها وسيله نجات در اين اقيانوس پر خطر ، دين قويم و شريعت مستقيم اسلامست كه جمعيتى بنام شيعه به صورت كشتى درآمده و ناخداى آنها ائمه هدى عليهم السلامند ) .\r\nفيض گويد : سال آينده به حج رفتم و دو هزار دينار داشتم كه هزار دينار آن را براى امام صادق عليه السلام و هزار ديگر را براى ابو الحسن موسى عليه السلام فرستادم ، چون خدمت امام صادق عليه السلام رسيدم ، فرمود او را با\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمن برابر داشتى ؟ عرضكردم : من اين كار را بفرموده شما كردم ، فرمود : به خدا من اين كار نكردم ، بلكه خداى عز و جل نسبت به او انجام داده ( و او را امام و ناخداى كشتى شما قرار داده است ) .\r\n\r\nاشاره و نص بر حضرت ابو الحسن الرضا عليه السلام\r\n\r\n1 -\r\nصحاف گويد : من و هشام بن حكم و على بن يقطين در بغداد بوديم ، على بن يقطبن گفت : خدمت موسى بن جعفر عليه السلام نشسته بودم كه پسرش على وارد شد ، امام فرمود : على بن يقطين ! همين على سرور اولاد من است ، همانا من كنيه خودم را ( كه ابو الحسن است ) به او بخشيده‌ام . هشام كف دست خود را به پيشانيش زد و گفت : واى بر تو چه گفتى ؟ ! ! ابن يقطين گفت : به خدا همين طور كه گفتم از او شنيدم .\r\nهشام گفت : با اين سخن به تو خبر داده كه امر امامت پس از وى به او متعلق است .\r\n\r\n2 -\r\nنعيم قابوسى گويد : موسى بن جعفر عليه السلام فرمود : همانا على بزرگترين اولاد من است و خوش رفتارترين و محبوب‌ترين آنهاست نزد من ، و او با من در جفر مينگرد ، در صورتى كه جز پيغمبر يا وصى پيغمبر در آن نمينگرد .\r\n\r\n3 -\r\nداود رقى گويد : بموسى بن جعفر عليه السلام عرضكردم : قربانت گردم ، من پير شده‌ام ، مرا\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاز دوزخ رهائى بخش ( امامم را به من بنما ) حضرت با دست اشاره بپسرش ابو الحسن عليه السلام نمود و فرمود : اين پس از من صاحب شماست .\r\n\r\n4 -\r\nاسحاق بن عمار گويد : بموسى بن جعفر عليه السلام عرضكردم : مرا به كسى كه دينم را از او بدست آورم رهنمائى فرما ، فرمود : همين پسرم على است ، همانا پدرم دست مرا گرفت و بسوى قبر رسول خدا صلّى اللَّه عليه و آله برد و فرمود : پسر عزيزم : خداى عز و جل فرمود : « همانا من در زمين خليفه گذارم - 30 بقره » و چون خدا چيزى فرمايد به آن وفا كند . ( پس هيچ گاه روى زمين خالى از خليفه و حجت نباشد ) .\r\n\r\n5 -\r\nداود رقى گويد : بموسى بن جعفر عليه السلام عرضكردم سن من بالا رفته و استخوانم به نرمى گرائيده ( بمرگ نزديك شده‌ام من از پدر شما پرسيدم ، مرا بشما ارجاع داد ، شما هم مرا از جانشين خود آگاه سازيد ؛ فرمود : همين ابو الحسن الرضاست .\r\n\r\n6 -\r\nزياد بن مروان قندى كه از واقفيه بوده گويد : خدمت موسى بن جعفر رسيدم ، پسرش ابو الحسن عليهما السلام نزد او بود ، به من فرمود : اى زياد : اين پسرم فلانيست ، نامه او نامه منست ، سخن او سخن منست ، فرستاده او فرستاده منست و هر چه گويد درست است .\r\n\r\n7 -\r\nمخزومى كه مادرش از اولاد جعفر بن ابى طالب عليه السلام است گويد : موسى بن جعفر عليه السلام\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n( پيش از زندان رفتنش ) دنبال ما فرستاد و ما را جمع كرد و فرمود : ميدانيد شما را براى چه دعوت كردم ؟\r\nگفتيم : نه ، فرمود : گواه باشيد كه اين پسرم وصى من است و پس از من خليفه و كاردار منست . هر كس از من طلبى دارد . از اين پسرم بگيرد ، و بهر كس وعده‌اى داده‌ام ، بايد وفاى آن را از او خواهد ، و هر كس از ملاقات من ناگزير است ، جز بوسيله نامه او مرا ملاقات نكند .\r\n\r\n8 -\r\nحسين بن مختار گويد ، زمانى كه موسى بن جعفر عليه السلام در زندان بود ، الواح نوشته‌ئى بما ميرسيد كه دستور من بپسر بزرگترم ( على بن موسى الرضا عليه السلام ) اينست كه چنين و چنان كن و بفلانى چيزى مده تا ترا ببينم يا آنكه خدا بمرگ من حكم كند .\r\n\r\n9 -\r\nحسين بن مختار گويد : زمانى كه موسى بن جعفر عليه السلام در بصره بود ، الواحى كه از طرف عرض نوشته شده بود ، از آن حضرت بما ميرسد كه : دستور من بپسر بزرگترم اينست كه بفلانى اين مقدار بدهد و بفلانى آن مقدار و به ديگرى آن مقدار و بفلانى چيزى ندهد تا خودم بيايم يا خداى عز و جل مرگ مرا برساند همانا خدا هر چه خواهد مىكند .\r\n\r\n10 -\r\nعلى بن يقطين گويد : موسى بن جعفر عليه السلام از زندان به من نوشت كه : فلانى پسر من است ، آقا و سرور فرزندان منست ، من كنيه خودم را به او بخشيده‌ام .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\n11 -\r\nداود بن سليمان گويد : بموسى بن جعفر عليه السلام عرضكردم : ميترسم پيش آمدى كند و من شما را نبينم بفرمائيد : امام بعد از شما كيست ؟ فرمود فلان پسرم ، يعنى ابو الحسن عليه السلام .\r\n\r\n12 -\r\nنصر بن قابوس گويد : بموسى بن جعفر عليه السلام عرضكردم : من از پدر شما پرسيدم كه جانشين شما كيست ؟ پدرت به من فرمود كه : جانشين او شمائيد . چون امام صادق عليه السلام وفات كرد ، مردم براست و چپ گرائيدند ولى من و اصحابم بشما معتقد شديم ، اكنون بفرمائيد ، كدام يك از پسران شما جانشين شما است ؟ فرمود : فلان پسرم ( يعنى على بن موسى عليه السلام ) .\r\n\r\n13 -\r\nداود بن زربى گويد : مالى خدمت موسى بن جعفر عليه السلام آوردم ، قدرى را برداشت و قدرى را گذاشت عرضكردم : اصلحك اللَّه چرا نزد من گذاشتى ؟ فرمود : آن را صاحب امر از تو مطالبه خواهد كرد ، چون خبر وفات آن حضرت رسيد ، پسرش ابو الحسن عليه السلام نزد من فرستاد و آن مال را مطالبه كرد ، من هم به او تحويل دادم .\r\n\r\n14 -\r\nيزيد بن سليط زيدى ( كه كنيه‌اش ابا عماره است ) گويد : در بين راهى كه بعمره ميرفتيم بموسى بن جعفر عليه السلام برخوردم و عرضكردم : قربانت گردم ، اين مكان را كه ما در آن هستيم به ياد مىآوريد ؟\r\nفرمود : آرى ، تو هم يادت مىآيد ؟ عرضكردم : آرى ، من و پدرم شما را در اينجا ملاقات كرديم و امام صادق عليه السلام و برادران شما هم بودند . پدرم به امام صادق عليه السلام عرضكرد : پدر و مادرم بقربانت ، شما همه\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nامامان پاك هستيد ، ولى كسى از مرگ بر كنار نميماند . به من مطلبى بفرمائيد كه بجانشين « 1 » خود باز گويم تا گمراه نشود .\r\nفرمود آرى اى ابا عبد اللَّه ؛ ( كنيه پدر زيد است ) اينان پسران منند و اين سرور آنهاست - و بشما اشاره كرد - اوست كه حكم ( قضاوت يا حكمت ) و فهم و سخاوت و شناسائى احتياجات و اختلافات مردم را در امر دين و دنياشان ميداند و اخلاق و پاسخ دادنش نيكوست ، و او درى از درهاى خداى عز و جل است و امتياز ديگرى دارد كه از همه اينها بهتر است ، پدرم عرضكرد : آن چيست ؟ پدر و مادرم بقربانت . حضرت فرمود : خداى عز و جل فريادرس و پناه و علم و نور و فضيلت و حكمت اين امت را از صلب او بيرون آورد ( يعنى امام هشتم عليه السلام را ) او بهترين مولود و بهترين كودك ( زمان خود ) است ، خداى عز و جل بوسيله او از خونريزى جلوگيرى كند ، و ميان مردم آشتى دهد و پراكنده را گرد آورد و رخنه را اصلاح كند ، ( بدعت و ضلالت را از ميان ببرد ) برهنه را بپوشاند و گرسنه را سير كند و هراسان را ايمن سازد : خدا ببركت او باران فرستد و بر بندگان ترحم كند ، او ( در سن جوانى و پيرى ) بهترين پيران و بهترين جوانانست ، گفتارش حكمت و خاموشيش علم است : آنچه مردم در آن اختلاف دارند ، فيصل دهد و پيش از بلوغش بر فاميلش سرورى كند .\r\n\r\n\r\n","description":"","footnote":"\r\n( 1 ) - در تعبير بجانشين نوعى از تأدب است ، زيرا ميخواهد بگويد : من انتظار ندارم كه بعد از وفات شما زنده بمانم ، بلكه ميخواهم امام بعد از شما را بفرزندان و جانشينان خود معرفى كنم .\r\n","page_name":" 92 ","page_number":92},
  {"content":"\r\n\r\nپدرم عرضكرد : پدر و مادرم بقربانت او متولد شده است ؟ فرمود : آرى ، چند سال هم از سنش گذشته است ، يزيد گويد : در آن هنگام شخصى وارد شد كه با بودن او نميتوانستيم سخنى گوئيم . يزيد گويد بموسى بن جعفر عليه السلام عرضكردم : مانند خبرى كه پدرت عليه السلام به من فرمود ، شما هم بفرمائيد . امام فرمود آرى ، پدرم در زمانى بود كه مانند اين زمان نبود ( يعنى در اين زمان بايد تقيه كرد ) به حضرت عرضكردم :\r\nهر كه به اين جواب قناعت كند ، لعنت خدا بر او باشد ، حضرت را خنده سختى گرفت ، سپس فرمود :\r\nاى ابا عماره به تو خبر دهم كه من از منزلم بيرون رفتم و بفلان پسرم وصيت كردم و در ظاهر پسران ديگرم را هم با او شريك كردم ولى در باطن تنها به او وصيت كردم ، اگر كار دست من ميبود ، امامت را بپسرم قاسم ميدادم كه او را دوست دارم و نسبت به او مهربانم ، ولى اين اختيار با خداى عز و جل است ، هر كجا خواهد قرار دهد .\r\nخبر امامت او ( در خواب - مرآت - ) از رسول خدا صلّى اللَّه عليه و آله به من رسيده و خود او و معاصرينش را به من نشان داده است ، و او نيز تا از پيغمبر صلّى اللَّه عليه و آله و جدم على صلوات اللَّه عليه خبر نرسد به كسى از ما وصيت نكند و من در خواب ديدم كه همراه پيغمبر صلّى اللَّه عليه و آله انگشتر و شمشير و عصا و كتاب و عمامه‌اى بود : عرضكردم : يا رسول اللَّه ! اينها چيست ؟ فرمود : عمامه رمز سلطنت خداى عز و جل است و شمشير رمز عزت خداى تبارك و تعالى است و كتاب رمز نور خداى تبارك و تعالى و عصا رمز نيروى خداست و انگشتر رمز جامع همه اين امور است . سپس رسول خدا صلّى اللَّه عليه و آله به من فرمود : امر\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nامامت از تو بيرون رفته و به ديگرى رسيده است ( يعنى نزديكست بيرون رود و به ديگرى رسد يا تعيين امام از دست تو بيرونست - مرآت - ) عرضكردم : يا رسول اللَّه به من بنما كه او كيست ! فرمود ، من هيچ يك از امامان را نديدم كه از مفارقت امر امامت مانند تو بيتابى كند ( گويا بيتابى حضرت بواسطه اين بود كه ميدانست فرزندانش پس از وى اختلاف كنند و شيعيانش دسته دسته شوند ) اگر امر امامت از روى محبت و دوستى ميبود كه اسماعيل از تو نزد پدرت محبوبتر بود ، ولى امام از جانب خداى عز و جل تعيين مىشود ، سپس موسى بن جعفر عليه السلام فرمود : من تمام فرزندان زنده و مرده‌ام را به نظر آوردم ، آنگاه امير المؤمنين عليه السلام بپسرم على اشاره كرد و فرمود : اين سرور آنهاست : او از من و من از اويم و خدا با نيكوكارانست .\r\nسپس موسى بن جعفر عليه السلام فرمود : اى يزيد اين مطالب نزد تو امانت باشد ، جز بآدم عاقل يا بنده خدائى كه او را راستگو تشخيص داده‌ئى مگو ، و اگر از تو گواهى خواستند ، گواهى بده كه خداى عز و جل ميفرمايد : « خدا بشما فرمان ميدهد كه امانتها را به صاحبانش بپردازيد - 59 سوره 4 - » و نيز بما فرموده است « ستمگرتر از آنكه شهادت خدا را نزد خويش پنهان كند كيست ؟ 150 - بقره - » .\r\nموسى بن جعفر گويد : من ( در خواب ) متوجه رسول خدا صلّى اللَّه عليه و آله شدم و گفتم : پدر و مادرم بقربانت ، شما همه فرزندانم را يك جا گفتيد ، بفرمائيد كداميك امامست ؟ فرمود : آنكه با نور خداى عز و جل بنگرد و با فهمش بشنود و با حكمتش سخن گويد ، درست ميرود و لذا اشتباه نكند ، علم دارد و لذا نادانى نكند ، حكمت و علم به او آموخته شده - آنگاه دست پسرم على را گرفت و فرمود : او اين است .\r\nسپس فرمود : چه كم همراه او هستى ؟ ! ( يعنى وفاتت نزديك شده ) چون از سفر ( مكه ) بازگشتى وصيت كن و كارهايت را سامان ده و از هر چه خواهى فراغت جو ، زيرا تو از ايشان جدا ميشوى و همسايه ديگران\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nو چون خواستى ( وصيت كنى ) على را بطلب تا ترا ( در حال زنده بودنت ) غسل دهد و كفن پوشد ، زيرا غسل دادن او ترا پاك كند و جز آن درست نباشد و اين سنتى است كه از پيش ثابت شده . و بايد ( هنگام نماز ميت ) تو در برابرش بخوابى و برادران و عموهايش را پشت سر او بصف كن و به او دستور ده كه 9 تكبيرتر تو بگويد ( يعنى براى احترام و امتياز تو چهار تكبير بيشتر از نماز بر ميتهاى ديگر بگويد ) زيرا وصيت او پا بر جا شده و در حال زنده بودنت متصدى كارهاى تو باشد . سپس فرزندانت را كه بعد او هستند گرد آور و بنفع او از ايشان گواهى بگير و خدا را هم گواه گير و همان خدا براى گواهى كافيست .\r\nيزيد گويد : سپس موسى بن جعفر عليه السلام به من فرمود : مرا امسال ميگيرند و امر امامت با پسرم على است كه همنام دو على ( از امامان گذشته ) است : على اول على بن ابى طالب و على دوم على بن الحسين عليهم السلام است . فهم و خويشتن‌دارى و نصرت و دوستى و دين و محنت على اول و محنت و شكيبائى بر ناملايمات على دوم به او عطا شده است ، و تا چهار سال بعد از مرگ هارون آزادى زبان ندارد .\r\nسپس به من فرمود : اى يزيد ! چون باينجا عبورت افتاد و او را ملاقات كردى - كه ملاقات هم خواهى كرد - به او مژده بده كه خدا پسرى به او خواهد داد ، امين ، مورد اعتماد و مبارك . و او به تو خبر دهد كه مرا در اينجا ملاقات كرده‌ئى آن هنگام تو به او خبر ده كه آن كنيزك مادر آن پسر كنيزيست از خاندان ماريه كنيز رسول خدا صلّى اللَّه عليه و آله و مادر ابراهيم ، و اگر توانستى سلام مرا به آن كنيز هم برسانى ، برسان .\r\nيزيد گويد : بعد از وفات موسى بن جعفر ، على عليهم السلام را ملاقات كردم حضرت ابتدا كرد و\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nفرمود : اى يزيد : براى رفتن بعمره چه نظر دارى ؟ عرضكردم : پدر و مادرم بقربانت ، اختيار با شماست من خرجى ندارم ، فرمود : سبحان اللَّه ! ! ما تا متعهد خرجت نشويم تكليف نميكنيم ، پس به راه افتاديم تا به آن مكان رسيديم . حضرت ابتدا كرد و فرمود : در اينجا بارها همسايگان و عموهايت را ملاقات كرده‌اى ( يزيد از فرزندان زيد بن على بوده كه با امام ششم و هفتم پسر عمو مىشود و پسر عمو در حكم عموست عرضكردم : آرى ، سپس داستان را براى او شرح دادم . به من فرمود : اما آن كنيز هنوز نيامده ، ؟ ؟ ؟\r\nآمد سلام آن حضرت را به او ميرسانم [ ميرسانى 
  ] سپس به مكه رفتيم و در همان سال آن كنيز را خريدارى فرمود و مدتى نگذشت كه حامله گشت و آن پسر را زائيد .\r\nيزيد گويد : برادران على ( بن موسى عليه السلام ) اميد داشتند كه ( در امامت ) وارث موسى بن جعفر باشند و بيگناه با من دشمن شدند . ( شايد خيال ميكردند خريدن آن كنيز بواسطه او بوده است ) اسحاق ابن جعفر بايشان ميگفت : من ديدم كه يزيد در مجلس موسى بن جعفر در جايى مىنشست كه من در آنجا نمىنشستم .\r\n\r\nشرح\r\n- اين روايت در عيون اخبار الرضا با اختلافاتى در بعضى از الفاظ نقل شده است كه پاره‌ئى از آنها واضحتر و روشنتر از اين نسخه به نظر ميرسد .\r\n\r\n15 -\r\nيزيد بن سليط گويد : هنگامى كه موسى بن جعفر عليه السلام وصيت ميفرمود ( ده تن را ) گواه گرفت :\r\n1 - ابراهيم بن محمد جعفرى 2 - اسحاق بن محمد جعفرى 3 - اسحاق بن جعفر بن محمد 4 - جعفر بن صالح 5 - معاويه جعفرى 6 - يحيى بن حسين بن زيد بن على 7 - سعد بن عمران انصارى 8 - محمد بن حارث انصارى 9 - يزيد بن سليط انصارى 10 - محمد بن جعفر بن سعد اسلمى كه نويسنده وصيت نامه اول بود .\r\nايشان را گواه گرفت بر اينكه :\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاو گواهى ميدهد كه شايسته پرستشى جز خداى يكتاى بىانباز نيست و اينكه محمد بنده و فرستاده اوست ، و اينكه روز قيامت بدون شك آمد نيست ، و اينكه خدا هر كه را در گور است زنده مىكند و اينكه زنده شدن پس از مردن حق است و وعده خدا حق است و حساب حق است و داورى حق است و ايستادن در برابر خدا حق است و آنچه محمد صلّى اللَّه عليه و آله آورده حق است و آنچه روح الامين ( جبرئيل ) نازل كرده حق است . بر اين عقيده زندگى كردم و بر اين ميميرم و بر اين از گور بر ميخيزم ان شاء اللَّه .\r\nو نيز ايشان را گواه گرفت كه اين وصيتنامه به خط خود من است كه وصيت جدم امير المؤمنين على ابن ابى طالب عليه السلام و محمد بن على ( امام باقر عليه السلام ) را حرف به حرف استنساخ كرده‌ام ، و وصيت جعفر بن محمد هم مانند اينست . همانا من بعلى وصيت ميكنم و پسران ديگرم را همراه او ميسازم به شرط اينكه او بخواهد و آنها را شايسته تشخيص دهد و دوست داشته باشد كه تثبيتشان كند و اگر نخواست و دوست داشت كه خارجشان كند ، اختيار با اوست ، و با وجود او ايشان اختيارى ندارند .\r\nو نيز وصيت نمودم به او و بپسرانم : ابراهيم و عباس و قاسم و اسماعيل و احمد ، سرپرستى موقوفات و اموال و بردگان و كودكانم را كه بازماندگان منند و نيز ام احمد را ، ولى سرپرستى زنانم با على است نه با آنها و توليت ثلث موقوفه پدرم و ثلث خودم نيز تنها با او است كه در هر راه خواهد به مصرف رساند و نسبت به آنها حق صاحب مال را نسبت بمالش دارد ، اگر خواهد بفروشد يا ببخشد يا واگذار كند يا به كسانى كه نام بردم يا ديگرانى كه نام نبردم صدقه دهد ، اختيار با او است . او بجاى من است در اين وصيت نسبت بمال و اهل و فرزندانم ، و اگر بخواهد برادرانش را كه در نوشته‌ام نام بردم ثابت بدارد ، و اگر نخواهد اختيار دارد\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكه خارجشان كند ، بر او سرزنشى نيست و كسى حق رد كردن او را ندارد . و اگر دريافت كه حال آنها نسبت بزمانى كه من از ايشان جدا ميشوم تغيير كرد ( مانند عروض جنون و سفه و خيانت ) حق دارد ايشان را تحت سرپرستى خود درآورد . و اگر يكى از آنها بخواهد خواهر خود را به شوهر دهد ، جز به اجازه و فرمان او حق ندارد . زيرا او بامر ازدواج فاميلش آشناتر است .\r\nو هر سلطان يا هر شخصى از مردم كه از او جلوگيرى كند ، يا او را نسبت به آنچه در اين مكتوب ذكر نمودم ، يا نسبت باشخاصى كه نام بردم ( از زنان و كودكان ) مانع شود ، از خدا و رسولش بيزارى جسته و خدا و رسولش نيز از او بيزار باشند ، و لعنت و خشم خدا و لعنت لاعنان و ملائكه مقربين و پيغمبران و مرسلين و تمام مؤمنين بر او باد . و هيچ يك از سلاطين حق ندارد او را از كارى باز دارد ، من از او دادخواهى و بستانكارى ندارم و براى هيچ يك از فرزندانم نزد او مالى نيست و هر چه گويد درست است ، اگر كم كند او خود بهتر داند و اگر زياد كند ، او همچنان راستگوست و مقصود من از وارد كردن فرزندانى را كه در وصيت وارد كردم ، تنها از نظر احترام بنام و تكريم آنها بود .\r\nو كنيزانى كه از من اولاد دارند ، آنهائى كه در منزل خود بمانند و با حجاب باشند ، اگر او بخواهد ، آنچه در زندگى من داشتند به آنها بدهد ، و هر كدام از آنها كه شوهر كند ، ديگر حق ندارد بحرمسراى من باز گردد ، مگر در صورتى كه على رأى ديگرى دهد ، و دخترانم نيز همچنانند ، و جز برأى و مشورت او نه هيچ برادر مادرى و نه هيچ سلطان و نه هيچ عموئى حق دارد دخترانم را شوهر دهد ، اگر اين كار را\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبكنند با خدا و رسولش مخالفت كرده و با سلطنت خدائى جنگيده‌اند ، على به ازدواج فاميل خويش بيناتر است ، اگر خواهد به شوهر دهد ميدهد ، و اگر خواهد ترك كند ، ترك مىكند ، من به آن زنها همچنان كه در مكتوبم نوشته‌ام ، وصيت كرده‌ام و خدا را بر آنها گواه گرفته‌ام و على و ام احمد هم گواهند .\r\nو هيچ كس را نرسد كه وصيت مرا بر خلاف آنچه ذكر كردم و نام بردم ظاهر سازد و منتشر كند ، هر كه بدى كند بر خود كرده و هر كه نيكى كند به خود كرده است ، پروردگارت ببندگان ستمگر نيست و درود خدا بر محمد و خاندانش باد ، هيچ سلطان و شخص ديگرى حق ندارد ، اين وصيتنامه را كه پائينش را مهر كرده‌ام پاره كند ، كسى كه چنين كند ، لعنت و خشم خدا و لعنت لاعنان و ملائكه مقربين و جمعيت پيمبران و مؤمنان از مسلمين بر او باد و تنها على حق دارد وصيت مرا بگشايد . ( سپس در جاى امضا نوشت ) نوشت و مهر كرد ابو ابراهيم ( موسى بن جعفر عليه السلام ) و گواهان و صلّى اللَّه على محمد و على آله .\r\nابو الحكم گويد : عبد اللَّه بن آدم جعفرى از يزيد بن سليط چنين روايت كند كه : ابو عمران طلحى قاضى مدينه بود ، چون موسى بن جعفر عليه السلام درگذشت ، برادران امام هشتم ، او را بدادگاه طلحى كشانيدند . عباس بن موسى ( بن جعفر ) گفت : خدا اصلاحت كند و خيررسانت سازد ، همانا در پائين اين وصيتنامه گنج و گوهريست ( يعنى جمله ايست كه براى ما سود بسيارى دارد ) و اين برادر ميخواهد از ما پنهان كند و خودش تنها از آن استفاده كند و پدر ما هم - خدايش رحمت كند - همه چيز را به او واگذار كرده و ما را بىچيز گذاشته است و اگر من خوددارى نميكردم ، در برابر همه مردم به تو خبر مهمى ميگفتم ( شايد مقصودش موضوع امامت و جانشينى آن حضرت بوده است ) .\r\nچون او چنين گفت : ابراهيم بن محمد بر او حمله كرد و گفت : اگر آن را بگوئى ما از تو نپذيريم\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nو تصديقت نكنيم و تو نزد ما سرزنش شده و منفور خواهى بود ، ما ترا در كودكى و بزرگيت بدروغ شناخته‌ايم و پدرت ترا بهتر مىشناخت ، اى كاش تو خيرى ميداشتى ، همانا پدرت به ظاهر و باطن تو شناساتر بود ، او ترا بر نگهدارى دو دانه خرما امين نميدانست . سپس عمويش اسحاق بن جعفر به او حمله كرد و دو طرف جامه اشرا گرفت و گفت : تو هم كم خرد و هم ناتوان و هم نادانى ، اين هم روى كارى كه ديروز كردى باشد ( معلوم مىشود كه قبلا هم كار زشتى از او صادر شده است ) و حضار ديگر هم اسحاق را كمك كردند .\r\nقاضى بعلى ( بن موسى الرضا عليه السلام ) گفت : برخيز اى ابو الحسن : همان لعنتى كه امروز از جانب پدرت به من رسيد ، مرا بس است . ( يعنى لعنتى كه در وصيتنامه نوشته بود يا بجرم احضار من شما را ) پدرت به تو اختيارات وسيعى داده ، نه به خدا ، پسر را هيچ كس بهتر از پدر نشناسد ، به خدا كه پدر تو نزد ما نه سبك مغز بود و نه سست رأى .\r\nعباس بقاضى گفت : خدايت اصلاح كند ، آن مهر را بردار و نوشته زيرش را بخوان ، ابو عمران قاضى گفت : نه ، من برنميدارم ، همان لعنتى كه امروز از پدرت به من رسيد ، مرا بس است . عباس گفت :\r\nمن آن مهر را برميگيرم ، قاضى گفت : تو خود دانى ، عباس مهر را برداشت . ديدند در آن نوشته است ، خارج كردن برادران از وصيت و پا برجا گذاشتن على به تنهائى و داخل ساختن آنها را تحت سرپرستى على چه بخواهند و يا نخواهند و خارج نمودن ايشان را از تصرف در موقوفه و غير موقوفه . پس بازكردن عباس وصيت نامه را موجب بلا و رسوائى و خوارى برادران و خير و فضيلت على ( بن موسى عليه السلام ) گشت .\r\nو هم در آن وصيتنامه كه عباس مهرش را برگرفت نام اين گواهان در زيرش نوشته بود : 1 - ابراهيم\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبن محمد 2 - اسحاق بن جعفر 3 - جعفر بن صالح 4 - سعيد بن عمران . و چون در مجلس قاضى ادعا كردند كه اين زن ، ام احمد نيست روى او را گشودند و پرده‌اش را برداشتند و شناختند كه خود اوست . آن هنگام ام احمد گفت : به خدا كه آقايم ( موسى بن جعفر عليه السلام ) به من فرمود : در آينده ترا به زور ميگيرند و بمجالس ميكشند ، اسحاق بن جعفر به او پرخاش كرد و گفت : ساكت باش كه زنان بسستى و ناتوانى منسوبند ، گمان ندارم آن حضرت در اين باره چيزى فرموده باشد .\r\nسپس على ( امام هشتم ) عليه السلام بعباس رو كرد و فرمود : برادرم ! من ميدانم كه غرامتها و بدهكاريهائى كه داريد ، شما را به اين كار واداشته است ، سعيد ( بن عمران ) ! برو و هر چه بدهكارى دارند تعيين كن و از طرف آنها از مال من بپرداز . نه به خدا كه من تا زمانى كه روى زمين راه روم از همراهى و احسان بشما دست بر نميدارم . شما هر سخنى داريد بگوئيد . عباس گفت : هر چه بما دهى از زيادى اموال خود ماست و آنچه ما از تو طلبكاريم ، بيشتر از اينهاست . حضرت فرمود : هر چه خواهيد بگوئيد ، آبروى من آبروى شماست [ هدف من هدف شماست 
  ] اگر خوشرفتارى كنيد بنفع خود شما نزد خدا محفوظست .\r\nو اگر بدرفتارى كنيد ، خدا آمرزنده و مهربانست ، به خدا كه شما ميدانيد من اين زمان فرزند و وارثى جز شما ندارم و اگر از اموالى كه شما گمان ميكنيد ، چيزى نگهدارم و ذخيره كنم ، از آن شماست و بشما بازمىگردد ، به خدا از وقتى كه پدر شما - رضى اللَّه عنه « 1 » - وفات كرده است ، مالى بدست نياورده‌ام ، جز اينكه در مواردى كه خبر داريد به مصرف رسانيده‌ام . عباس بر جست و گفت : به خدا كه چنين نيست ، خدا\r\n\r\n\r\n","description":"","footnote":"\r\n( 1 ) معنى اين كلمه اينست كه خدا از او راضى باشد ، ولى در اين زمان مرسوم ميان عامه چنين است كه اين كلمه را براى خلفاى ثلاثه به كار مىبرند و نسبت بعلى بن ابى طالب عليه السلام كرم الله وجهه ميگويند .\r\n","page_name":" 101 ","page_number":101},
  {"content":"\r\n\r\nبراى تو مزيت و اختيارى بر ما قرار نداده است ، ولى حقيقت اينست كه پدر ما بر ما حسد برد و چيزى را خواست كه خدا نه براى او و نه براى تو روا دانسته بود و خودت هم ميدانى ، من صفوان بن يحيى فروشنده پارچه‌هاى سابرى را در كوفه ميشناسم ( سابرى پارچه نازكى بوده كه در سابور فارس ميبافته‌اند و صفوان وكيل امام هشتم و امام نهم عليهما السلام بوده است و گويا وكيل امام هفتم هم بوده است ) اگر زنده ماندم گلوى او را ميگيرم و ترا هم با او .\r\nعلى ( بن موسى ) عليه السلام فرمود :\r\nلا حول و لا قوه الا بالله العلى العظيم\r\nهمانا اى برادرانم ! خدا ميداند كه من مشتاق دلخوشى شمايم ، خدايا ! اگر تو ميدانى كه من صلاح ايشان را ميخواهم و نسبت به آنها خوشرفتار و پيوند ساز و مهربانم ، در هر شب و روز مرا براى كارهاى ايشان يارى كن و جزاى خيرم بده و اگر قصد ديگرى دارم ، تو هر پنهانى را ميدانى ، مرا چنان كه سزاوارم جزا بده ، اگر قصد بدى دارم جزاى بد و اگر قصد خيرى دارم جزاى خيرم ده ، خدايا ايشان را اصلاح كن و كارهايشان را اصلاح كن ، و شيطان را از ما و آنها دور كن ، و آنها را بر اطاعتت يارى و بهدايتت موفق دار ، همانا اى برادر ! من خوشحالى شما را شائقم و بصلاح شما كوشايم ، و خدا نسبت به آنچه ميگويم مورد اعتماد است .\r\nعباس گفت : من زبان ترا خوب ميشناسم ، براى بيل تو نزد ما گلى نيست ( يعنى حناى تو نزد ما رنگى ندارد ) و با اين سخن از يك ديگر جدا شدند و صلّى اللَّه على محمد و آله .\r\n\r\n16 -\r\nمحمد بن سنان گويد : يك سال پيش از آنكه موسى بن جعفر عليه السلام بعراق آيد خدمتش رسيدم پسرش على برابرش نشسته بود ، حضرت به من نگريست و فرمود : اى محمد ! در اين سال جنبشى ( مسافرتى ) پيش آيد ، بخاطر آن بيتابى مكن ، عرضكردم : قربانت گردم ، چه پيش آمدى مىكند ؟ سخن شما مرا\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nپريشان كرد ، فرمود : من بسوى آن طغيانگر ( مهدى عباسى ) ميروم ، ولى آگاه باش كه از خود او و از كسى كه بعد از اوست ( هادى ) بدى به من نميرسد . عرضكردم قربانت گردم ، سپس چه مىشود ؟ فرمود :\r\nخدا ستمگران را گمراه كند و خدا آنچه خواهد مىكند ( اشاره بمسموم شدن آن حضرت بدست هارون است ) عرضكردم : قربانت ، مطلب چيست ؟ فرمود : هر كه در حق اين پسرم ستم كند و امامتش را پس از من انكار نمايد ( چون طايفه واقفيه ) ، مانند كسى است كه در حق على بن ابى طالب عليه السلام ستم كرده و امامت او را پس از رسول خدا صلّى اللَّه عليه و آله انكار نموده است ، عرضكردم : به خدا كه اگر خدا به من عمرى دهد حق او را تسليمش كنم و بامامتش اقرار ورزم ، فرمود : راست گفتى ، اى محمد ! خدا به تو عمر ميدهد و تو هم حق او را تسليمش ميكنى و بامامت او و آنكه بعد از اوست اقرار ميكنى ، عرضكردم ، بعد از او كيست ؟\r\nفرمود : پسرش محمد . عرضكردم : نسبت به او هم راضى و تسليمم\r\n\r\nاشاره و نص بر ابى جعفر دوم ( امام نهم ) عليه السلام\r\n\r\n1 -\r\nيحيى بن حبيب گويد : كسى كه ( همراه رفقايش ) خدمت امام رضا عليه السلام نشسته بود ، به من خبر داد كه چون همه از مجلس برخاستند حضرت به آنها فرمود : ابا جعفر ( امام محمد تقى ) را ملاقات كنيد و به او سلام دهيد و با او تجديد عهد كنيد ، چون آنها برخاستند ، به من متوجه شد و فرمود : خدا رحمت كند مفضل را كه به كمتر از اين هم قناعت ميكرد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nشرح\r\n- از جمله‌اى كه حضرت در آخر روايت فرمود ، ممكن است مقصود اين باشد كه مفضل در باره شناختن امام و تسليم به او بعبارت و دستورى كمتر از اين هم قناعت مينمود ، يعنى مقصود را ميفهميد و اطاعت ميكرد و اين جمله تعريض و ملامت است نسبت ببعضى از حضار آن مجلس كه مقصود آن حضرت را نفهميدند و هنوز مردد بودند .\r\n\r\n2 -\r\nمعمر بن خلاد گويد : از امام رضا عليه السلام شنيدم كه مطلبى ( راجع بامر امامت ) گفت و سپس فرمود : شما چه احتياجى بانى موضوع داريد ؟ اين ابو جعفر است كه او را بجاى خود نشانيده و قائم - مقام خود ساخته‌ام ، ما خاندانى هستيم كه خردسالانمان مو بمو از بزرگسالان ارث مىبرند .\r\n\r\n3 -\r\nمحمد بن عيسى گويد : خدمت حضرت ابى جعفر ثانى ( امام نهم ) عليه السلام رسيدم و در باره موضوعاتى با من مناظره كرد ، سپس فرمود : اى ابا على ! شك و ترديد از ميان برفت . پدرم جز من فرزندى ندارد ( اگر پدر من هم مانند امامان سابق پسران متعدد ميداشت ممكن بود ، نسبت بتعيين امام از ميان آنها شكى پديد آيد ) .\r\n\r\n4 -\r\nحسين بن بشار گويد : ابن قياما ( واقفى مذهب ) در نامه‌اى كه به امام رضا عليه السلام نوشته ميگويد :\r\nشما چگونه امامى هستيد كه فرزند نداريد ؟ ! ! حضرت رضا - مانند شخص خشمگين - به او جواب داد ، تو از كجا ميدانى كه من فرزند نخواهم داشت ؟ ! به خدا كه شب و روز نگذرد جز اينكه خدا به من پسرى عنايت كند كه بسبب او ميان حق و باطل را فيصل دهد .\r\n\r\n5 -\r\nابن ابى نصر گويد : ابن نجاشى به من گفت : امام بعد از امام تو كيست ؟ من دلم ميخواهد از خود او بپرسى تا بفهمم ، من خدمت امام رضا عليه السلام رسيدم و گزارش دادم . حضرت فرمود : امام پسر\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمن است سپس فرمود ، آيا كسى جرأت دارد كه بگويد : پسر من در صورتى كه اولادى نداشته باشد .\r\n\r\n6 -\r\nمعمر بن خلاد گويد : پس از ولادت ابى جعفر عليه السلام خدمت حضرت امام رضا عليه السلام موضوعى مذاكره شد . حضرت فرمود : شما چه احتياجى به اين مطلب داريد ، اين ابو جعفر است كه او را در جاى خود نشانيده و قائم مقام خود كرده‌ام .\r\n\r\n7 -\r\nابن قياماى واسطى ، گويد : خدمت على بن موسى عليه السلام رسيدم و عرضكردم : ممكن است ( در يكزمان ) دو امام وجود داشته باشد ؟ فرمود : نه ، مگر اينكه يكى از آنها ساكت باشد ( مانند امام حسين عليه السلام كه در زمان حيات امام حسن عليه السلام ساكت نشسته بود ) عرضكردم : اينك شما امام ساكتى همراه نداريد ( تا جانشين و امام بعد از شما باشد ) - و در آن زمان هنوز ابو جعفر عليه السلام براى او متولد نشده بود - حضرت به من فرمود : به خدا سوگند كه خدا از من فرزندى بوجود مىآورد كه بوسيله او حق و اهل حق را ثابت كند و باطل و اهل باطل را از ميان ببرد ، پس بعد از يك سال ابو جعفر عليه السلام متولد شد و ابن قياما ( راوى اين حديث ) واقفى ؟ ؟ مذهب بوده است .\r\n\r\n8 -\r\nحسن بن جهم گويد : خدمت امام رضا عليه السلام نشسته بودم كه پسر كودكش را طلبيد و روى دامنش نشانيد و به من فرمود : او را برهنه كن و پيراهنش را بكن ، من پيراهنش بيرون آوردم ، به من فرمود ميان دو شانه‌اش را نگاه كن ، من نگاه كردم ، ديدم در يك شانه‌اش مانند مهريست كه در گوشت فرو رفته ،\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nبه من فرمود : اين را ميبينى ؟ پدرم مانند همين علامت را در همين جا داشت .\r\n\r\n9 -\r\nصنعانى گويد : خدمت امام رضا عليه السلام بودم كه پسر كودكش ابى جعفر عليه السلام را آوردند فرمود : اين همان مولودى است كه مولودى پر بركت‌تر از او نسبت بشيعيان ما متولد نشده است .\r\n\r\n10 -\r\nصفوان بن يحيى گويد : به امام رضا عليه السلام عرضكردم : پيش از آنكه خدا ابى جعفر عليه السلام را بشما ببخشد ( در باره جانشينتان ) از شما ميپرسيديم ، و شما ميفرموديد : خدا به من پسرى عنايت مىكند اكنون او را بشما عنايت كرد و چشم ما را روشن كرد ، اگر خداى ناخواسته براى شما پيش آمدى كند ، به كه بگرويم ؟ حضرت با دست اشاره بابى جعفر عليه السلام فرمود كه در برابرش ايستاده بود ، عرضكردم : قربانت اين پسرى سه ساله است ! ! فرمود : چه مانعى دارد ؟ عيسى عليه السلام سه ساله بود [ سه سال كمتر داشت 
  ] كه به حجت قيام كرد .\r\n\r\nشرح\r\n- ظاهر اين روايت اينست كه : عيسى عليه السلام در سه سالگى برسالت مبعوث شده است ، چنانچه سخن گفتن او پس از ولادت و زمانى كه در گهواره بوده صريح آيه قرآن كريمست و در روايتى كه بعد از اين بيان مىشود ، نبوت او را در هفت سالگى بيان مىكند . و ممكن است مقصود اين باشد كه در هفت سالگى قيام بدعوت نموده ولى آثار و علائم نبوت قبلا در او ظاهر شده است .\r\n\r\n11 -\r\nمعمر بن خلاد گويد : شنيدم اسماعيل بن ابراهيم به امام رضا عليه السلام ميگفت : زبان پسر من لكنت و سنگينى دارد ، فردا او را خدمت شما ميفرستم تا دست بسرش بكشى و براى او دعا كنى كه او غلام شماست ، فرمود : او غلام ابى جعفر است ، او را فردا نزد وى فرست .\r\n\r\n12 -\r\nمحمد بن حسن بن عمار گويد : من دو سال نزد على بن جعفر بن محمد ( عموى امام رضا عليه السلام )\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nبودم و هر خبرى كه او از برادرش موسى بن جعفر عليه السلام شنيده بود ، مينوشتم ، روزى در مدينه خدمتش نشسته بودم كه ابو جعفر محمد بن على الرضا عليه السلام در مسجد رسول خدا صلّى اللَّه عليه و آله بر او وارد شد .\r\nعلى بن جعفر برجست و بدون كفش و عبا نزد او رفت و دستش را بوسيد و احترامش كرد ، ابو جعفر به او فرمود :\r\nاى عمو ! بنشين ، خدايت رحمت كند ، او گفت : آقاى من ! چگونه من بنشينم و تو ايستاده باشى ؟ ! چون على بن جعفر بمسند خود برگشت ، اصحابش او را سرزنش كرده ، ميگفتند : شما عموى پدر او هستيد و با او اين گونه رفتار ميكنيد ؟ ! او دست بريش خود گرفت و گفت : خاموش باشيد ، اگر خداى عز و جل اين ريش سفيد را سزاوار ( امامت ) ندانست و اين كودك را سزاوار دانست و به او چنان مقامى داد ، من فضيلت او را انكار كنم ؟ ! ! پناه به خدا از سخن شما ، من بنده او هستم .\r\n\r\n13 -\r\nپدر خيرانى گويد : من در خراسان خدمت امام رضا عليه السلام بودم ، كه مردى به آن حضرت گفت : آقاى من ! اگر پيش آمدى كند ، بكه بگرويم ، فرمود : بپسرم ابى جعفر - مثل اينكه گوينده سن ابى جعفر عليه السلام را براى امامت كم شمرد - امام رضا عليه السلام فرمود : همانا خداى تبارك و تعالى عيسى بن مريم را برسالت و نبوت برگزيد و صاحب شريعت تازه‌اش ساخت ( يعنى كتاب بر او نازل كرد و اولو العزمش قرار داد ) در سنى كمتر از سن ابى جعفر عليه السلام .\r\n\r\n14 -\r\nزكريا بن يحيى گويد : شنيدم على بن جعفر ، حسن بن حسين بن على را حديث ميكرد و ميگفت :\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبه خدا سوگند كه خدا ابو الحسن الرضا عليه السلام را يارى كرد ، حسن گفت : آرى به خدا قربانت گردم ، همانا برادرانش نسبت به او ستم كردند ، على بن جعفر گفت : آرى به خدا ما عموهايش هم به او ستم كرديم ، حسن گفت : قربانت گردم ، مگر شما چه كرديد ؟ زيرا من نزد شما نبودم ، گفت : ما و برادرانش به او گفتيم : هرگز در ميان ما خاندان ، امامى كه رنگش دگرگون باشد نبوده ( مقصودشان اين بود كه امام محمد تقى عليه السلام بشما شباهت ندارد ) حضرت رضا فرمود : او پسر منست ، آنها گفتند : همانا رسول خدا صلّى اللَّه عليه و آله به حكم قيافه‌شناس داورى فرموده ، ميان تو و ما هم قيافه‌شناس داور باشد ، حضرت فرمود :\r\nمن دنبال آنها نميفرستم ، شما بفرستيد ، و به آنها اطلاع ندهيد كه براى چه دعوتشان ميكنيد و شما در خانه خود باشيد .\r\nچون ايشان آمدند ، ما را در باغ نشانيدند ( يعنى قيافه‌شناسان يا عموها و برادران امام رضا عليه السلام ) و عموها و برادران و خواهران امام رضا عليه السلام صف كشيدند و آن حضرت را گرفته خرقه و كلاهى پشمين به او پوشانيدند و بيلى بر دوشش گذاشتند و گفتند به صورت باغبانى وارد باغ شو ، سپس ابى جعفر عليه السلام را آوردند و بقيافه‌شناسان گفتند : اين پسر را بپدرش منسوب كنيد ، آنها گفتند : او را در اينجا پدرى نيست ولى اين و اين عموى پدر او هستند و اين عموى خود اوست و اين عمه اوست ، اگر او در اينجا پدرى داشته باشد ، همين صاحب باغست كه قدمهاى او با قدمهاى اين پسر يكسان است و چون حضرت رضا عليه السلام برگشت ، گفتند : همين شخص پدر اوست ( گويا ابتدا از آثار قدم حضرت كه روى زمين نقش بسته بود ، احتمالى دادند و سپس كه خود حضرت را ديدند يقين كردند ) .\r\nعلى بن جعفر گويد : من برخاستم و لب ابى جعفر عليه السلام را چنان بوسيدم كه آب دهانش را مكيدم\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nو به او عرضكردم : گواهى دهم كه تو نزد خدا امام منى ، پس حضرت رضا عليه السلام گريه كرد و فرمود : اى عمو ! مگر نشنيدى كه پدرم ميفرمود : رسول خدا صلّى اللَّه عليه و آله فرمود : پدرم فداى [ مىآيد 
  ] پسر بهترين كنيزان ، پسر كنيز نوبيه ( نوبه بلاد بزرگيست در سودان كه بلال حبشى هم از آنجا بوده است ) كه دهانش خوشبو و زهدانش نجيب زاى است ، واى بر آنها و خدا لعنت كند اعيبس و نژادش را ( يعنى بنى عباس را ) همان كه فتنه انگيز است و آنها را چند سال و چند ماه و چند روز ميكشد و به آنها ذلت مىرساند و از جام تلخ و ناگوار به آنها مىآشاماند ، و اوست در بدر و دور افتاده ، پدر و جد كشته شده و صاحب غيبت ، مردم در باره او گويند : معلوم نيست مرده يا هلاك شده و بكدام دره رفته ، اى عمو ! چنين پسرى جز از نسل من تواند بود ؟ ؟ عرضكردم : راست گوئى ، قربانت گردم .\r\n\r\nشرح\r\n- علم قيافه‌شناسى آنست كه : شخص قائف از روى آثار و علائم صورت و دست و پا و ساير اعضاء شباهت دو نفر را به يكديگر ميفهمد و نسبت و قرابت ميان آنها را تشخيص ميدهد ، اين علم در شرع مقدس اسلام اعتبارى ندارد و هيچ گونه نسبتى با آن ثابت نميشود ، بلكه براى تعيين انتساب در شرع اسلام موازين و مقررات ديگريست ، ولى در صورتى كه بمسلمانى تهمتى زنند ، او ميتواند براى دفع تهمت از خود بقيافه‌شناس رجوع كند ، چنانچه راجع بانتساب اسامه ، پسر زيد بن حارثه را بپدرش چنين روايت كنند كه :\r\nاسامه سياه رنگ بود و پدرش زيد سفيدتر از پنبه ، از اين جهت مردم جاهليت در نسب او طعن ميزدند ، تا آنكه قيافه‌شناس حكم كرد كه او پسر زيد است و ملت عرب هم سخن قيافه‌شناس را ميپذيرفتند ، از اين جهت پيغمبر خدا صلّى اللَّه عليه و آله مسرور گشت زيرا طعن آنها به آن حضرت هم مربوط بود - مرآت ص 237 - .\r\nو حضرت رضا عليه السلام چون در باره پسرش مورد تهمت واقع گشت ، به حكم قيافه‌شناس تن داد ، به شرحى كه در اين روايت ذكر شد و پس از آنكه حق روشن گشت ، امام رضا عليه السلام از قول رسول خدا صلّى اللَّه عليه و آله خبر غيبى ظلم و فتنه انگيزى بنى عباس را نسبت بفرزندانش كه منتهى بغيبت و پنهان شدن حضرت مهدى ، امام دوازدهم عجل الله تعالى فرجه الشريف ميگردد ، بيان مىكند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nاشاره و نص بر حضرت ابى الحسن ثالث ( امام دهم ) عليه السلام\r\n\r\n1 -\r\nاسماعيل بن مهران گويد : حضرت ابى جعفر ( امام محمد تقى ) عليه السلام ، دو مرتبه از مدينه ببغداد رفت ، هنگام رفتن نخستين ، به حضرت عرضكردم : قربانت گردم ، من در اين راه بر شما نگرانم ، امر امامت پس از شما با كيست ؟ حضرت با لبى خندان به من متوجه شد و فرمود : آن غيبتى كه گمان ميكنى در اين سال نيست ، چون نوبت دوم آن حضرت را بسوى معتصم ميبردند ، نزدش رفتم و عرض كردم : قربانت گردم : شما بيرون ميرويد ، امر امامت پس از شما با كيست ؟ حضرت بقدرى گريست كه ريشش تر شد ، سپس به من متوجه شد و فرمود : در اينسفر بايد بر من نگران بود ، امر امامت پس از من با پسرم على است .\r\n\r\nشرح\r\n- نوبت اول مأمون عباسى امام جواد عليه السلام را از مدينه ببغداد طلبيد و دخترش ام الفضل را به او تزويج كرد ، حضرت همراه ام الفضل بمدينه بازگشت و پس از چندى مأمون در گذشت و برادرش محمد معتصم جانشينش شد ، او حضرت را از مدينه طلب كرد و بدست زوجه‌اش ام الفضل مسمومش نمود .\r\n\r\n2 -\r\nخيرانى از پدرش روايت كند كه او گويد : بر در خانه امام جواد عليه السلام گماشته خدمتى بوده و احمد بن محمد بن عيسى ، هر شب هنگام سحر مىآمد تا از وضع بيمارى امام عليه السلام خبر گيرد ، شخص ديگرى هم بود كه بعنوان رسول و فرستاده ميان امام و پدرم رفت و آمد ميكرد ، چون او مىآمد ، احمد ميرفت و پدرم با او خلوت ميكرد ، شبى من بيرون رفتم و احمد از آن مجلس برخاست ، پدرم با فرستاده\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nخلوت كرد ، احمد هم در اطراف مجلس گشت تا در گوشه‌اى كه سخن آنها را ميشنيد بايستاد ؟ فرستاده بپدرم گفت : آقايت به تو سلام مىرساند و مىفرمايد من در ميگذرم و امر امامت بپسرم على ميرسد و او بعد از من بر - گردن شما همان حق دارد كه من بعد از پدرم بر شما داشتم ، سپس فرستاده برفت و احمد بجاى خود بازگشت و بپدرم گفت : او به تو چه گفت ؟ پدرم گفت : سخن خيرى گفت ، احمد گفت : من سخن او را شنيدم پنهان مكن و آنچه شنيده بود باز گفت .\r\nپدرم به او گفت : اين عمل كه تو كردى ، خدا بر تو حرام ساخته بود ، زيرا خداى تعالى ميفرمايد :\r\n« تجسس نكنيد - 12 حجرات - » اينك اين گواهى را داشته باش ، شايد روزى محتاجش شويم ، مبادا تا وقتش رسد آن را اظهار كنى .\r\nچون صبح شد ، پدرم موضوع گفته فرستاده را در ده ورقه نوشت و مهر كرد و به ده نفر از بزرگان قوم داد و گفت اگر من پيش از آنكه اين را از شما مطالبه كنم مردم ، آن را باز كنيد و مضمونش را بمردم اطلاع دهيد .\r\nچون حضرت ابى جعفر عليه السلام درگذشت ، پدرم گويد : من هنوز از منزل بيرون نرفته بودم كه قريب چهار صد نفر بامامت حضرت على النقى عليه السلام يقين كرده بودند و رؤساء شيعه نزد محمد بن فرج ( كه از موثقين اصحاب حضرت رضا و حضرت جواد و امام دهم عليهم السلام بود ) انجمن كرده ، راجع به اين امر گفتگو ميكردند . محمد بن فرج بپدرم نامه‌اى نوشت و او را از انجمن آنها نزد خود آگاه ساخت و نيز نوشت اگر بيم شهرت نبود ، خودش هم با ايشان نزد او مىآمد و از وى ميخواست كه بمنزلش رود ، پدرم سوار شد و نزد او رفت ، ديد مردم نزد او گرد آمده‌اند . آنها بپدرم گفتند : در باره اين امر چه ميگوئى ؟ پدرم به كسانى كه نامه‌ها نزدشان بود گفت : نامه‌ها را بياوريد ، ايشان آوردند ، پدرم گفت : اين است همان مطلبى\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nكه به آن مأمور بودم ، بعضى از آنها گفتند : ما دوست داشتيم كه تو در اين موضوع گواه ديگرى هم ميداشتى پدرم گفت : آن را هم خداى عز و جل درست كرده است ، اين ابو جعفر اشعرى است كه بشنيدن اين پيام گواهى ميدهد و از او خواست كه گواهى خود را بگويد : احمد انكار كرد كه در اين باره چيزى شنيده باشد پدرم او را بمباهله طلبيد و ملزمش ساخت ، آنگاه احمد گفت : من اين پيام را شنيدم و اين شرافتى بود كه من ميخواستم به مردى از عرب برسد نه بعجم ، پس همه آن جمعيت به حق معتقد شدند .\r\nو در نسخه صفوانى است .\r\n\r\n3 -\r\nواسطى گويد : از احمد بن ابى خالد خادم ابى جعفر عليه السلام شنيدم كه آن حضرت او را بر اين وصيت نوشته شده گواه گرفته است :\r\nگواهى دهد احمد بن ابى خالد خادم ابى جعفر بر اينكه : ابى جعفر محمد بن على بن موسى بن جعفر ابن محمد بن على بن حسين بن على بن ابى طالب عليهم السلام ، او را گواه گرفت كه او بپسرش على وصيت كرد در باره امور خودش و خواهرانش و نيز امر موسى را زمانى كه به او برسد . ( امام نهم عليه السلام سه دختر و يك پسر بنام موسى مبرقع داشت كه امر آنها را به امام دهم وصيت فرمود ) و عبد اللَّه بن مساور را سرپرست املاك و اموال و مخارج و بردگان و ساير تركه خود نمود . تا زمانى كه على بن محمد بالغ شود ( اين عمل از نظر تقيه بود و مقصود اين است كه به حد امامت برسد - مرآت - ) ، و آنگاه عبد اللَّه بن مساور آنها را به او تحويل دهد تا او به كار خود و خواهرانش قيام كند و كار موسى را به خود او واگذارد تا او هم بعد از فوت\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nعلى النقى عليه السلام و ابن مساور ، در كار خود مستقل شود و طبق شرط پدرشان راجع بصدقاتى كه ميدهد قيام كند ، بتاريخ روز يك شنبه سوم ذى الحجه سنه 220 .\r\nاحمد بن ابى خالد گواهيش را با دست خود نوشت و حسن بن محمد بن عبد اللَّه بن حسن بن على بن حسين بن على بن ابى طالب عليهم السلام معروف به جوانى گواهى خود را مثل گواهى احمد بن ابى خالد در بالاى اين مكتوب نوشت و آن را با دست خود هم نوشت ، و نصر خادم هم گواهى داد و گواهيش را با دست خود نوشت .\r\n\r\nاشاره و نص بر حضرت ابى محمد ( امام حسن عسگرى ) عليه السلام\r\n\r\n1 -\r\nيحيى بن يسار قنبرى گويد : حضرت ابو الحسن ( امام على النقى ) عليه السلام چهار ماه قبل از وفاتش بپسرش حسن وصيت كرد و مرا با جماعتى از دوستان گواه گرفت .\r\n\r\n2 -\r\nعلى بن عمر نوفلى گويد : در صحن منزل امام هادى عليه السلام خدمتش بودم كه پسرش محمد از نزد ما گذشت . به حضرت عرضكردم : قربانت گردم ، بعد از شما اين صاحب ماست ؟ فرمود : نه صاحب شما بعد از من حسن است .\r\n\r\n3 -\r\nعبد اللَّه بن محمد اصفهانى گويد : امام هادى عليه السلام فرمود : « صاحب شما بعد از من كسى است كه بر من نماز خواند » و ما تا آن روز ابا محمد ( امام حسن عسگرى ) عليه السلام را نمىشناختيم ، ( پس از وفات\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nامام هادى عليه السلام ) ابا محمد عليه السلام بيرون آمد و بر جنازه آن حضرت نماز خواند .\r\n\r\n4 -\r\nعلى بن جعفر گويد : من در زمان وفات محمد پسر امام هادى عليه السلام نزد آن حضرت حاضر بودم حضرت به امام حسن عسگرى عليه السلام فرمود : پسر جان ! خدا را شكر كن كه در باره تو امرى پديد آورد . ( يعنى چون برادر بزرگترت وفات كرد ، امامت براى تو مسلم و قطعى گشت و شيعه از ترديد و اختلاف نجات يافتند ) .\r\n\r\n5 -\r\nانبارى گويد : هنگام وفات ابى جعفر محمد پسر امام على النقى عليه السلام حاضر بودم كه ابو الحسن ( امام دهم ) عليه السلام وارد شد ، براى حضرت تختى گذاشتند و بر آن نشست و اهل بيتش گردش بودند و ابو محمد ( امام حسن عسگرى ) عليه السلام در گوشه‌اى ايستاده بود ، امام هادى عليه السلام چون از تجهيز ابى جعفر فارغ شد ، متوجه ابو محمد عليه السلام شد و فرمود : پسر جان ! خداى تبارك و تعالى را شكر كن كه نسبت به تو امرى پديد آورد .\r\n\r\n6 -\r\nعلى بن مهزيار گويد : به حضرت ابى الحسن عليه السلام عرضكردم : اگر پيش آمدى كند - و پناه ميبرم به خدا - مرجع كيست ؟ فرمود : عهد امامت من متعلق بپسر بزرگترم مىباشد .\r\n\r\n7 -\r\nعلى بن عمرو عطار گويد : خدمت حضرت ابو الحسن عسگرى ( امام دهم ) عليه السلام رسيدم ، و هنوز پسرش ابو جعفر ( محمد ) زنده بود و من گمان ميكردم او امامست ، عرضكردم ( قربانت ) كداميك از پسرانت را امام بدانم ؟ فرمود : تا امر من بشما نرسد ، هيچ يك را بامامت مخصوص ندانيد ، عطار گويد : بعد ( از وفات محمد - مرآت - ) به حضرت نوشتم : امر امامت متعلق بكيست ؟ حضرت برايم نوشت\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n« متعلق ، بپسر بزرگترم » و ابو محمد ( امام حسن عسگرى ) بزرگتر از ابى جعفر بود .\r\n\r\n8 -\r\nسعد بن عبد اللَّه از جماعتى از بنى هاشم كه يكى از آنها حسن بن حسن افطس است روايت مىكند كه گويند : روز وفات محمد بن على بن محمد ( پسر بزرگتر امام هادى عليه السلام ) در منزل حضرت ابو الحسن بودند و او را تعزيت ميگفتند ، در صحن منزل براى حضرت فراشى گسترده و مردم گردش نشسته بودند ، كه غير از خادمان و مردم متفرقه ، در حدود يك صد و پنجاه تن از خاندان ابو طالب و بنى هاشم و قريش بودند ناگاه حضرت پسرش حسن بن على را كه با گريبان چاك زده آمد و در دست راستش ايستاد و ما او را نميشناختيم ، بعد از مدتى امام هادى عليه السلام به او متوجه شد و فرمود : پسر جان ! خداى عز و جل را شكر كن كه در باره تو امرى پديد آورد . جوان گريست و خدا را شكر كرد و  إِنَّا لِلَّهِ وَ إِنَّا إِلَيْهِ راجِعُونَ  گفت و فرمود : « ستايش خداى را كه پروردگار جهانيانست و من از خدا تماميت نعمتش را نسبت به خود از ناحيه شما ميخواهم و  إِنَّا لِلَّهِ وَ إِنَّا إِلَيْهِ راجِعُونَ  » ما پرسيديم او كيست ؟ گفتند او حسن پسر امام هادى عليهما السلام است و او در آن وقت به نظر ما 20 سال يا اندكى زيادتر داشت ، در آن روز ما او را شناختيم و فهميديم كه امام هادى عليه السلام بامامت و جانشينى او اشاره فرمود .\r\n\r\n9 -\r\nمحمد بن يحيى گويد : بعد از وفات ابى جعفر محمد ، خدمت امام هادى عليه السلام رسيدم و او را تسليت گفتم ، ابو محمد ( امام حسن عسگرى ) هم نشسته بود و گريه مىكرد ، امام هادى عليه السلام به او متوجه شد و فرمود : خداى تبارك و تعالى را حمد كن كه بجاى او از تو جانشينى گذاشته ( يعنى امامت از او به تو منتقل\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nگشت يا ترا براى من جانشين او قرار داد يا عوض او امام زمان را به تو ميدهد ) .\r\n\r\n10 -\r\nابو هاشم جعفرى گويد : بعد از مردن ابو جعفر ، پسر امام هادى عليه السلام ، خدمت آن حضرت بودم ، و با خود فكر ميكردم و ميخواستم به زبان آورم كه : قصه ابو جعفر و ابو محمد ( پسران امام هادى عليه السلام ) مانند قصه ابو الحسن موسى بن جعفر و اسماعيل پسران جعفر بن محمد عليهم السلام است ، زيرا بعد از ابو جعفر ، امامت ابو محمد عليه السلام انتظار ميرفت ، ( چنانچه بعد از وفات اسماعيل هم موسى بن جعفر عليه السلام امام شد ) ولى پيش از آنكه من چيزى به زبان آورم امام هادى عليه السلام به من متوجه شد و فرمود : آرى ، اى ابا هاشم ! خدا را در باره ابو محمد عليه السلام بعد از ابو جعفر بدا حاصل شد نسبت بامرى كه براى او شناخته نبود ، چنانچه براى او بدا حاصل شد در باره موسى عليه السلام بعد از وفات اسماعيل نسبت بامرى كه بسبب آن حال او مكشوف گشت ، و اين مطلب چنانست كه در خاطر تو گذشت ، اگر چه اهل باطل بدشان آيد ، پسرم ابو محمد پس از من جانشين منست ، هر چه مردم احتياج دارند ، علمش نزد او و ابزار امامت همراه اوست .\r\n\r\nشرح\r\n- از جمله ما كشف به عن حاله پيداست كه مقصود از بدا براى خدا اينست كه : مردم از نظر ظاهر گمان نميكردند با وجود ابى جعفر پسر بزرگتر امام هادى ، امامت به حضرت عسگرى عليهما السلام رسد كه برادر كوچكتر است ، ولى خدا در علم مخصوص خود ، امامت را براى او قرار داده بود و پس از وفات ابى جعفر مكشوف شد و همه فهميدند كه جانشين امام هادى ، امام حسن عسگرى عليهما السلامست .\r\n\r\n11 -\r\nابو بكر فهفكى گويد : امام هادى عليه السلام به من نوشت كه : پسرم ابو محمد ، از نظر غريزه خيرخواهترين افراد آل محمد و از نظر حجت و برهان معتبرترين ايشانست ، او پسر بزرگتر و جانشين منست\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nرشته‌ها و احكام امامت به او ميرسد ، پس هر چه ميخواهى از من بپرسى از او بپرس كه تمام احتياجات شما نزد اوست ( نه نزد پسر ديگرم جعفر ) ،\r\n\r\n12 -\r\nشاهويه بن عبد اللَّه گويد : امام هادى عليه السلام به من نوشت : تو ميخواستى بعد از وفات ابى جعفر راجع بجانشين امام بپرسى ، و از آن جهت در اضطراب بودى . غم مخور ، زيرا خداى عز و جل « هيچ مردمى را پس از آنكه هدايتشان كرده گمراه نكند تا چيزهائى را كه بايد از آن بپرهيزند ، برايشان بيان كند - 114 سوره 9 - » صاحب تو بعد از من پسرم ابو محمد است ، هر چه احتياج داريد نزد اوست ( هر چه ميخواهيد از او بپرسيد ) خدا آنچه را خواهد مقدم دارد و آنچه را خواهد مؤخر گذارد ( و خودش فرمايد ) « هر آيه‌اى را كه نسخ كنيم يا بتأخير اندازيم ، بهتر از آن يا مانند آن را بياوريم - 106 سوره 2 - » آنچه براى صاحب خرد بيدار مطلب را روشن كند و بس باشد نوشتم .\r\n\r\n13 -\r\nداود بن قاسم گويد : شنيدم امام هادى عليه السلام ميفرمود : جانشين بعد از من حسن است چگونه خواهد بود حال شما نسبت بجانشين بعد از اين جانشين ؟ عرضكردم براى چه ، خدايم قربانت گرداند ؟ فرمود : زيرا شما خودش را نمىبينيد و براى شما روا نيست نامش را ببريد ، عرضكردم : پس چگونه از او ياد كنيم ! فرمود : بگوئيد : حجت از آل محمد عليهم السلام .\r\n\r\nاشاره و نص بر صاحب خانه ( امام زمان عجل الله تعالى فرجه ) عليه السلام\r\n\r\nتوضيح\r\n- مقصود از خانه ، خانه پدر و جد آن حضرتست كه در آنجا غايب گشته است و چون تصريح باسم\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nآن حضرت جايز نبوده با كلمه ( صاحب الدار صاحب خانه ) به آن حضرت اشاره ميكرده‌اند .\r\n\r\n1 -\r\nمحمد بن على بن بلال گويد : از جانب امام حسن عسگرى ، دو سال پيش از وفاتش پيامى به من رسيد كه از جانشين بعد از خود به من خبر داد ، بار ديگر سه روز پيش از وفاتش پيامى رسيد و از جانشين بعد از خود به من خبر داد .\r\n\r\n2 -\r\nابو هاشم جعفرى گويد : به امام حسن عسگرى عليه السلام عرضكردم : جلالت و بزرگى شما مرا از پرسش از شما بازمىدارد ، اجازه مىفرمائيد از شما سؤالى كنم ؟ فرمود ، بپرس ، عرضكردم : آقاى من ! شما فرزندى داريد ؟ فرمود : آرى ، عرضكردم : اگر براى شما پيش آمدى كند ، در كجا از او بپرسم ؟ فرمود : در مدينه .\r\n\r\nشرح\r\n- شايد امام عليه السلام ميدانسته كه ابو هاشم ميتواند آن حضرت را در مدينه به بيند يا خبرش را از آنجا بشنود و ممكن است مقصود از مدينه همان شهر سامره باشد .\r\n\r\n3 -\r\nعمرو أهوازى گويد : امام حسن عسگرى پسرش را به من نشان داد و فرمود ، اينست صاحب شما بعد از من .\r\n\r\n4 -\r\nحمدان قلانسى گويد : بعمرى ( بفتح عين نامش عثمان بن سعيد است و او اولين كس از نواب أربعه امام زمان عليه السلام است ) گفتم : امام حسن عسگرى درگذشت ، به من گفت : او درگذشت ولى جانشينى در ميان شما گذاشت كه گردنش به اين حجم است - و با دست اشاره كرد - .\r\n\r\nشرح\r\n- علامه مجلسى ( ره ) گويد : يعنى انگشت ابهام و سبابه از هر دو دست را گشود و ميان آنها را باز كرد تا اشاره به اندازه حجم گردن آن حضرت كند ، چنانچه در ميان عرب و عجم مرسومست و مقصودش اينست كه گردن آن حضرت قوى و زيباست ( و ممكن است با همين اشاره سن آن حضرت را هم تا حدى معين كرده باشد ) .\r\n\r\n5 -\r\nاحمد بن محمد بن عبد اللَّه گويد : چون زبيرى ملعون كشته شد ، از طرف امام حسن عسگرى\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nعليه السلام چنين جملاتى صادر شد : « اينست كيفر كسى كه بر خدا نسبت باوليائش گستاخى كند ، او گمان ميكرد مرا خواهد كشت و بدون نسل ميمانم ، چگونه نيروى حق را در باره خود مشاهده كرد ؟ ! و براى آن حضرت در سال 256 پسرى متولد شد كه نامش را « م ح م د » گذاشت .\r\n\r\nشرح\r\n- زبيرى لقب يكى از اشقياء زمان آن حضرت و از اولاد زبير بوده است كه آن حضرت را تهديد بقتل ميكرده و خدا او را بدست خليفه وقت يا ديگرى كشته است ، بعضى آن را بفتح « ز » و كسر « ب » قراءت كرده‌اند كه بدون ياء نسبت ، بمعنى مرد زيرك و مكار است و گفته‌اند : مقصود خود مهتدى عباسى است كه بدست تركان دربارى كشته شد و تقطيع حروف اسم مبارك امام زمان عليه السلام كه همنام جدش پيغمبر صلّى اللَّه عليه و آله است ، به جهت اينست كه نام او را بردن جايز نيست . و اما راجع بسال ولادت آن حضرت كه در اين روايت 256 ذكر شده است ، خود مرحوم كلينى در باب مولد امام عليه السلام در سال 255 ذكر مىكند ، ولى اين يك سال اختلاف به جهت اينست كه چون هجرت پيغمبر اكرم صلّى اللَّه عليه و آله در ماه ربيع الاول بوده بعضى همان سال را سال اول هجرى دانسته و بعضى هجرت را از محرم سال بعد به حساب آورده‌اند ، چنانچه شهادت حضرت سيد الشهداء عليه السلام را هم بعضى بسال 60 و بعضى بسال 61 گفته‌اند .\r\n\r\n6 -\r\nضوء بن على از مردى از اهل فارس كه نامش را برده نقل ، مىكند كه : بسامرا آمدم و بدر خانه امام حسن عسگرى عليه السلام چسبيدم ، حضرت مرا طلبيد ، من وارد شدم و سلام كردم فرمود : براى چه آمده‌ئى عرضكردم : براى اشتياقى كه به خدمت شما داشتم ، فرمود : پس دربان ما باش ، من همراه خادمان در خانه حضرت بودم ، گاهى ميرفتم ، هر چه احتياج داشتند از بازار ميخريدم و زمانى كه در خانه ، مردها بودند ، بدون اجازه وارد ميگشتم .\r\nروزى ( بدون اجازه ) بر حضرت وارد شدم و او در اتاق مردها بود ، ناگاه در اتاق حركت و صدائى شنيدم ، سپس به من فرياد زد : به ايست ، حركت مكن : من جرأت در آمدن و بيرون رفتن نداشتم ، سپس\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nكنيزكى كه چيز سرپوشيدئى همراه داشت ، از نزد من گذشت : آنگاه مرا صدا زد كه درآى ، من وارد شدم و كنيز را هم صدا زد ، كنيز نزد حضرت بازگشت ، حضرت بكنيز فرمود : از آنچه همراه دارى ، روپوش بردار ، كنيز از روى كودكى سفيد و نيكو روى پرده برداشت ، و خود حضرت روى شكم كودك را بازكرد ، ديدم موى سبزى كه بسياهى آميخته نبود از زير گلو تا نافش روئيده است ، پس فرمود : اين است صاحب شما و بكنيز امر فرمود كه او را ببرد ، سپس من آن كودك را نديدم ، تا امام حسن عليه السلام وفات كرد .\r\n\r\nذكر نام كسانى كه آن حضرت عليه السلام را ديده‌اند\r\n\r\n1 -\r\nحميرى گويد : من و شيخ ابو عمرو ( عثمان بن سعيد عمرى نايب اول ) - رحمه اللَّه - نزد احمد ابن اسحاق گرد آمديم ، احمد بن اسحاق به من اشاره كرد كه راجع بجانشين ( امام حسن عسگرى ) از شيخ بپرسم ، من به او گفتم ، اى ابا عمرو ! من ميخواهم از شما چيزى بپرسم كه نسبت به آن شك ندارم ، زيرا اعتقاد و دين من اينست كه زمين هيچ گاه از حجت خالى نميماند ، مگر چهل روز پيش از قيامت ( يعنى ايامى كه مقدمات قيامت مانند خروج دابه و مانند آن بظهور ميرسد ) و چون آن روز برسد ، حجت برداشته و راه توبه بسته شود آنگاه كسى كه از پيش ايمان نياورده و يا در دوران ايمانش كار خيرى نكرده ، ايمان آوردنش سودش ندهد - 158 سوره 7 - » و ايشان بدترين مخلوق خداى عز و جل باشند و قيامت عليه ايشان بر پا مىشود ،\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nولى من دوست دارم كه يقينم افزوده گردد ، همانا حضرت ابراهيم عليه السلام از پروردگار عز و جل درخواست كرد كه به او نشان دهد . چگونه مردگان را زنده مىكند « فرمود : مگر ايمان ندارى ؟ عرضكرد : چرا ولى براى اينكه دلم مطمئن شود - 260 سوره 2 - » .\r\nو ابو على احمد بن اسحاق به من خبر داد كه از حضرت هادى عليه السلام سؤال كردم : با كه معامله كنم ؟ يا ( پرسيد احكام دينم را ) از كه بدست آورم ؟ و سخن كه را بپذيرم ؟ به او فرمود : عمرى مورد اعتماد منست آنچه از جانب من به تو رساند : حقيقة از من است و هر چه از جانب من به تو گويد ، قول منست ، از او بشنو و اطاعت كن كه او مورد اعتماد و امين است . و نيز ابو على به من خبر داد كه او از حضرت امام حسن عسگرى عليه السلام همين سؤال را كرده و او فرموده است : عمرى و پسرش ( محمد بن عثمان ، نايب دوم ) مورد اعتماد هستند ، هر چه از جانب من به تو رسانند ، حقيقة از جانب من رسانيده‌اند و هر چه به تو گويند ، از من گفته‌اند ، از آنها بشنو و اطاعت كن كه هر دو مورد اعتماد و امينند ، اين سخن دو امامست كه در باره شما صادر شده .\r\nابو عمر و به سجده افتاد و گريه كرد ، آنگاه گفت : حاجتت را بپرس ، گفتم : شما جانشين بعد از امام حسن عسگرى عليه السلام را ديده‌ئى ؟ گفت : آرى به خدا ، گردن او اين چنين بود و با دست اشاره كرد . ( بحديث 857 رجوع شود ) گفتم : يك مسأله ديگر باقى مانده ، گفت : بگو ، گفتم : نامش چيست ؟ گفت : بر شما حرامست كه نام او را بپرسيد ، و من اين سخن از پيش خود نميگويم ، زيرا براى من روا نيست كه چيزى را حلال يا حرام كنم ، بلكه اين سخن خود آن حضرت عليه السلام است ، زيرا مطلب نزد سلطان ( معتمد عباسى كه در 12 رجب 256 خليفه شد ) چنين وانمود شده كه امام حسن عسگرى وفات نموده و فرزندى از خود بجا نگذاشته و ميراثش قسمت شده و كسى كه حق نداشته ( جعفر كذاب ) آن را برده و خورده است\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nو عيالش دربدر شده‌اند و كسى جرأت ندارد با آنها آشنا شود يا چيزى به آنها برساند . و چون اسمش در زبانها افتاد ، تعقيبش ميكنند ، از خدا بپرهيزيد و از اين موضوع دست نگهداريد .\r\nكلينى - رحمه اللَّه - گويد : شيخى از اصحاب ما ( شيعيان ) كه نامش از يادم رفته به من گفت : ابو عمرو از احمد بن اسحاق همين پرسش را كرد و او هم همين جواب را گفت .\r\n\r\n2 -\r\nمحمد بن اسماعيل بن موسى بن جعفر كه پيرمردترين اولاد پيغمبر صلّى اللَّه عليه و آله در عراق بود ، گفت آن حضرت را ميان دو مسجد ( مكه و مدينه يا مسجد كوفه و سهله يا مسجد سهله و صعصعه ) ديدم و او هنوز كودكى نابالغ بود .\r\n\r\n3 -\r\nموسى بن محمد گويد : حكيمه دختر محمد بن على ( امام جواد ) عليهما السلام كه عمه پدر آن حضرتست به من گفت كه خود او آن حضرت را در شب ولادتش و هم بعد از آن ديده است .\r\n\r\nشرح\r\n- علامه مجلسى در ص 240 مرآت العقول كيفيت ولادت آن حضرت و ديدن حكيمه آن مولود مسعود را بتفصيل بيان مىكند .\r\n\r\n4 -\r\nقلانسى گويد ، بعمرى گفتم : امام حسن عسكرى عليه السلام درگذشت ، گفت او درگذشت ولى در ميان شما كسى را كه گردنش اين چنين است جانشين گذاشت - و با دست خود اشاره كرد - ( بحديث 857 رجوع شود )\r\n\r\n5 -\r\nفتح گويد : از ابا على بن مطهر شنيدم نقل ميكرد كه خود او آن حضرت را ديده و قامتش را براى او وصف كرده است .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\n6 -\r\nكنيز ابراهيم بن عبده نيشابورى گويد : من با ابراهيم روى كوه صفا ايستاده بودم ، آن حضرت عليه السلام آمد و بالاى سر ابراهيم ايستاد و كتاب مناسكش را بدست گرفت و با او مطالبى گفت .\r\n\r\n7 -\r\nعبد اللَّه بن صالح گويد كه خود او آن حضرت را نزد حجر الاسود ديد و مردم ( براى بوسيدن حجر ) نزاع و كشمكش داشتند ، و آن حضرت ميفرمود : به اين وضع مأمور نشده‌اند ( بلكه اگر بوسيدن بدون مزاحمت ممكن شد بايد ببوسند ، و گر نه به اشاره با دست اكتفا كنند ) .\r\n\r\n8 -\r\nاحمد بن ابراهيم بن ادريس گويد : پدرم ميگفت : من آن حضرت را بعد از وفات امام حسن عسكرى عليه السلام در سن نزديك ببلوغ ديدم و دست و سرش را بوسيدم .\r\n\r\n9 -\r\nاحمد بن نضر گويد : نزد قنبرى خادم حضرت رضا عليه السلام كه از اولاد قنبر بزرگ ( غلام امير المؤمنين عليه السلام ) است ، سخن از جعفر بن على ( جعفر كذاب ) بميان آمد ، او وى را نكوهش كرد ، من گفتم غير او كسى از نسل امام نيست ، مگر تو كسى را ديده‌ئى ؟ ! گفت : من نديده‌ام ولى غير من ديده است ، گفتم : كه او را ديده است ؟ گفت : جعفر دو مرتبه او را ديده و او را داستانى است .\r\n\r\nشرح\r\n- آن داستان اينست كه : قنبرى گويد ، هنگامى كه جعفر كذاب براى گرفتن ميراث امام عسكرى عليه السلام نزاع و جدال ميكرد ، امام عصر - عج - از جاى نامعلومى ظاهر شد و فرمود : اى جعفر ! چرا متعرض حقوق من ميشوى ؟ او متحير و مبهوت گشت و آن حضرت هم غايب شد . سپس جعفر هر چند ميان مردم گشت او را نديد و بار ديگر چون جده آن حضرت ، مادر امام حسن عسكرى وفات كرد ، خودش دستور داده بود كه او را در همان خانه دفن كنند ، ولى جعفر با ايشان ستيزه ميكرد و ميگفت ؟ اين خانه منست و نبايد ديگرى در آن دفن شود ، ناگاه حضرت ظاهر شد و به او فرمود : اى جعفر : اين خانه از تو است ؟ ! سپس غايب شد و ديگر او را نديدند - مرآت ص 241 - .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\n10 -\r\nابى محمد وجنانى گويد : كسى كه آن حضرت را ديده بود به من خبر داد كه آن حضرت ده روز پيش از حادثه ( وفات امام يازدهم عليه السلام ) از خانه بيرون آمد و ميفرمود : بار خدايا تو ميدانى كه اينجا ( سامره كه وطن پدر و جد من است ) دوست‌ترين بلاد است نزد من ، اگر مرا نمىراندند - يا سخنى به اين مضمون - .\r\n\r\n11 -\r\nعلى بن قيس از قول يكى از پاسبانهاى عراق نقل مىكند كه به همين تازگى ( بعد از وفات امام عسكرى عليه السلام ) سيماء را در سامرا ديدم كه در خانه امام عسكرى عليه السلام را شكسته بود ، امام دوازدهم عليه السلام با طبرزينى كه در دست داشت ، جلو او درآمد و فرمود : در خانه من چه ميكنى ؟ سيماء گفت : جعفر عقيده دارد كه پدر شما مرده و فرزند ندارد ، اگر خانه شماست ، من برميگردم و سپس از خانه بيرون رفت .\r\nعلى بن قيس گويد : سپس يكى از خادمان خانه بيرون آمد و من راجع به اين خبر از او پرسيدم ، به من گفت : كى به تو اين خبر را گفته است ؟ گفتم : يكى از پاسبانهاى عراق ، گفت : چيزى از مردم پنهان نمىماند .\r\n\r\nشرح\r\n- سيماء نام مأمور خليفه بوده است كه براى تحقيق از حال فرزند امام عسكرى عليه السلام يا براى ضبط اموال آن حضرت براى جعفر فرستاده شده بود ، و ممكنست از طرف خود جعفر مأمور شده باشد .\r\n\r\n12 -\r\nعمرو اهوازى گويد : امام حسن عسكرى عليه السلام آن حضرت را به من نشان داد و فرمود :\r\nاينست صاحب شما .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\n13 -\r\nابراهيم بن محمد بن عبد اللَّه بن موسى بن جعفر ، از ظريف خادم نقل مىكند كه او آن حضرت را ديده است .\r\n\r\n14 -\r\nضوء بن على عجلى از قول مردى از اهل فارس كه نامش را برده نقل مىكند كه امام عسكرى عليه السلام آن حضرت را به او نشان داده است .\r\n\r\n15 -\r\nشخصى از اهل مدائن گويد : من با رفيقم به حج رفته بوديم ، چون بموقف عرفات رسيديم ، جوانى را ديديم نشسته و لنگ و روپوشى در بر كرده و نعلين زردى در پا دارد ، لنگ و روپوش او به نظر من صد و پنجاه دينار ارزش داشت ، و علامت و اثر سفر در او نبود ، گدائى نزد ما آمد ، او را رد كرديم ، سپس نزد آن جوان رفت و سؤال كرد ، جوان چيزى از زمين برداشت و به او داد ، گدا او را دعا كرد و زياد و جدى هم دعا كرد ، سپس جوان برخاست و از نظر ما پنهان شد ، ما نزد آن سائل رفتيم و به او گفتيم ، عجبا ! ! به تو چه عطا كرد ؟ او بما ريگ طلاى دندانه‌دارى نشان داد كه قريب بيست مثقال بود ، من برفيقم گفتم : مولاى ما نزد ما بود و ما ندانستيم ، آنگاه بجستجويش برخاستيم و تمام موقف را گردش كرديم و او را بدست نياورديم ، سپس از جمعيتى كه اطرافش بودند از اهل مكه و مدينه راجع به او پرسيديم گفتند : جوانى است علوى كه هر سال پياده به حج مىآيد .\r\n\r\nشرح\r\n- از ظهور معجزه بدست آن حضرت كه سنگ را طلا كرد ، فهميدند كه او امام عصر عجل اللَّه فرجه است ، ولى پيداست كه دلالت اين روايت بر ديدن آن حضرت از روايات سابق كمتر و خفىتر است و چنانچه\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدر مقدمه جلد اول گفتيم ، روش مرحوم كلينى اينست كه در هر بابى روايات روشن‌تر و واضحتر را جلوتر ذكر مىكند و هر چه دلالت روايت خفىتر باشد ، آن را دنبال‌تر مىآورد .\r\n\r\nنهى از نام بردن آن حضرت\r\n\r\n1 -\r\nداود بن قاسم جعفرى گويد : شنيدم حضرت ابو الحسن عسكرى ( امام هادى ) عليه السلام مىفرمود :\r\nجانشين پس از من حسن است ، حال شما چگونه خواهد بود ، نسبت بجانشين بعد از آن جانشين ؟ عرضكردم : براى چه ، خدايم قربانت كند ؟ فرمود : زيرا شما خود او را نمىبينيد و براى شما روا نيست كه او را بنامش ياد كنيد ، عرضكردم : پس چگونه يادش كنيم ؟ فرمود : بگوئيد حجت از آل محمد صلوات اللَّه عليه و سلامه ( بشمارهء 853 رجوع شود ) .\r\n\r\n2 -\r\nابو عبد اللَّه صالحى گويد : يكى از اصحاب ما ( شيعيان ) بعد از وفات ابو محمد ( امام حسن عسكرى ) عليه السلام ، از من خواست كه راجع باسم و مكان آن حضرت بپرسم ، جواب آمد كه : اگر اسم را به آنها بگوئى ، فاش مىكنند ، و اگر مكان را بدانند ، نشان مىدهند .\r\n\r\nشرح\r\n- ابو عبد اللَّه صالحى از جمله نواب اربعه معروف نيست ، پس ممكن است كه سؤال او بتوسط يكى از نواب اربعه بوده و يا خود او هم سفارت و نيابتى داشته است .\r\n\r\n3 -\r\nريان بن صلت گويد : از حضرت رضا عليه السلام شنيدم كه چون راجع بقائم سؤال شد ، فرمود : شخصش ديده نشود و نامش برده نشود .\r\n\r\n4 -\r\nامام صادق عليه السلام فرمود : نام صاحب الامر را جز كافر نبرد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nشرح\r\n- از علتى كه در روايت دوم ذكر شد ، پيداست كه نهى از بردن نام آن حضرت مخصوص به زمان غيبت صغرى بوده و براى اينست كه نامش در افواه نباشد و دشمنان در جستجوى او برنيايند ولى علامه مجلسى ( ره ) اخبار ديگرى هم نقل مىكند كه تا زمانى كه ظهور نكند و زمين را پر از عدل و داد نفرمايد ، ذكر نامش روا نيست و خود مجلسى در ص 240 مرآت ميگويد : و لا ريب ان الاحوط ترك التسمية مطلقا « شكى نيست كه احتياط اينست كه تا آن حضرت غايب است نامش را نبرند » ( ولى به نظر ما جز تعبد دليل محكمى بر اين قول نمىتوان يافت ، زيرا ناميدن آن حضرت را به القابى مانند ، حجت ، ولى عصر ، امام زمان و ده‌ها لقبى كه در دعاى ندبه و امثال آن وارد شده مانعى ندارد و از نظر استدلال فرقى ميان اين القاب و كلمه « م ح م د » ديده نمىشود و ناميدن پدر آن حضرت را بكنيه « ابو محمد » در اين روايات ذكر شده بود و نيز از لحاظ علتى كه در روايت دوم ذكر شد ، فرقى ميان القاب و نام نيست بلكه آن القاب بيشتر دشمنان را تحريك مىكند و بفكر جستجو مىاندازد ) .\r\n\r\nباب نادريست در باره غيبت\r\n\r\n1 -\r\nامام صادق عليه السلام فرمود : زمانى كه بندگان بخداى - جل ذكره - نزديكترند و خدا از ايشان بيشتر راضى است ، زمانيست كه حجت خداى - عز و جل و عز - از ميان آنها مفقود شود و آشكار نگردد و جاى او را هم ندانند و از طرفى هم بدانند كه حجت و ميثاق خداى - جل ذكره - باطل نگشته و از ميان نرفته است ( فضيلت اين زمان براى بندگان از اين جهت است كه شخص امام و معجزات او را به چشم نمىبينند و تنها از روى تفكر و تامل در آثار و براهين بوجود او معتقد ميشوند و شبهات و وساوس شياطين جن و انس هم در آن زمان بسيار است ) در آن حال در هر صبح و شام بانتظار فرج باشيد ( و با اين عمل غم و اندوه را از خود بزدائيد و چون وقت ظهور معلوم نيست ، هميشه احتمال آن ميرود ، و اميد و نشاط شما را زنده نگه مىدارد ، از رحمت خدا مأيوس نباشيد ) زيرا سخت‌ترين موقع خشم خدا بر دشمنانش زمانيست كه ، حجت او از ميان بندگانش مفقود باشد و آشكار نشود ، و خدا مىداند كه اوليائش ( در زمان غيبت امام هم ) شك نمىكنند و اگر ميدانست شك مىكنند ، چشم بهم زدنى حجت خود را از ايشان نهان نمىداشت ، و ظهور امام جز بر سر بدترين مردم\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nنباشد ( يعنى براى از بين بردن آنها و جايگزينى عدل و داد است . يا آنكه غضب خدا در زمان غيبت مخصوص مردم بد است ولى نسبت بمؤمنين رحمت و ثوابست ) .\r\n\r\n2 -\r\nعمار ساباطى گويد : به امام صادق عليه السلام عرضكردم : كداميك از اين دو بهتر است ؟ : عبادت پنهانى با امام پنهان از شما خانواده در زمان دولت باطل يا عبادت در زمان ظهور و دولت حق با امام آشكار از شما ؟ فرمود : اى عمار ! به خدا كه صدقه دادن پنهانى از صدقه دادن آشكارا بهتر است ، و همچنين به خدا عبادت شما در پنهانى با امام پنهانتان در زمان دولت باطل و ترس شما از دشمن و در حال صلح با دشمن ( و تقيه از او مانند دوران ائمه بعد از امام حسين عليهم السلام ) بهتر است از كسى كه عبادت كند خداى - عز و جل ذكره - را در زمان ظهور حق با امام بر حق آشكار و در زمان دولت حق . عبادت با ترس و در زمان دولت باطل مانند عبادت در زمان امنيت و دولت حق نيست ( مانند زمان پيغمبر و زمان ظهور امام عصر صلّى اللَّه عليه و آله زيرا عبادت پنهانى علاوه بر مشقت و صعوبتش از ريا و سمعه دور تر و باخلاص و تقرب نزديكتر است ) .\r\nو بدانيد هر كس از شما كه در اين زمان نماز واجبش را در وقتش به جماعت گزارد و از دشمنش پنهان كند و آن را تمام و كامل بجا آورد ، خدا براى او ثواب پنجاه نماز واجب به جماعت گزارده بنويسد و كسى كه از شما نماز واجبش را فرادى و در وقتش بخواند و درست و كامل بجا آورد ، و از دشمنش پنهان كند ، خداى عز و جل ثواب بيست و پنج نماز واجب فرادى برايش بنويسد ، و هر كس از شما كه يك نماز نافله را در وقتش بخواند و كامل ادا كند ، خدا براى او ثواب ده نماز نافله نويسد . و آنكه از شما كار نيكى انجام دهد ،\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nخداى عز و جل براى او بجاى آن بيست حسنه نويسد و حسنات مؤمن از شما را خداى عز و جل چند برابر كند ، اگر حسن عمل داشته باشد و نسبت بدين و امام و جان خود بتقيه معتقد باشد و زبان خود را نگه دارد ، همانا خداى عز و جل كريمست .\r\nمن عرضكردم قربانت گردم ، به خدا كه شما مرا به عمل تشويق فرمودى و برانگيختى ، ولى من دوست دارم بدانم دليلش چيست كه اعمال ما از اعمال اصحاب امامى كه آشكار باشد ، در زمان دولت حى بهتر است ، با وجود اينكه همه يك دين داريم ؟ فرمود : زيرا شما در وارد شدن بدين خداى عز و جل و انجام دادن نماز و روزه و حج و هر كار خير و دانشى برايشان سبقت داريد ، و نيز نسبت بعبادت خداى - عز ذكره - در پنهانى از دشمن با امام پنهان سبقت داريد ، در حالى كه مطيع او هستيد و مثل او صبر مىكنيد ، و در انتظار دولت حق مىباشيد ، و در باره امام و جان خود از سلاطين ستمگر ترس داريد ، حق امام ( چون منصب امامت و خمس ) و حقوق خود را ( مانند زكات و خراج ) در دست ستمگران مىبينيد كه از شما باز مىگيرند و شما را بكسب و زراعت در دنيا و طلب روزى ناچار مىكنند ، علاوه بر موضوع صبر شما نسبت بدين و عبادتتان و اطاعت از امام و ترس از دشمنتان ، بدين جهاتست كه خداى عز و جل ثواب اعمال شما را چند برابر فرموده است ، گوارا باد بر شما .\r\nعرضكردم : قربانت گردم ، پس در صورتى كه ما در زمان امامت شما و فرمانبردارى از شما نيكوكارتر و با ثواب بيشتر از اصحاب دولت حق و عدالت باشيم ، شما عقيده نداريد [ آرزو نكنيم 
  ] كه\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nما از اصحاب حضرت قائم باشيم و حق ظاهر شود ؟ فرمود : سبحان اللَّه ! ! شما دوست نداريد كه خداى - تبارك و تعالى - حق و عدالت را در بلاد ظاهر كند ؟ و وحدت كلمه پديد آورد ؟ و ميان دلهاى پراكنده الفت دهد ؟ و مردم خدا را در روى زمينش نافرمانى نكنند ؟ و حدود خدا در ميان خلقش اجرا شود و خدا حق را به اهلش برگرداند تا حق آشكار شود و از ترس هيچ يك از مردم حق پوشيده نگردد ، ( اينها نتائجى است بسيار بزرگ و سودمند براى همگان كه از ظهور امام زمان و برقرارى دولت حق بدست مىآيد و چگونه مىشود كه مسلمان اين آرزو را نداشته باشد ) هان به خدا ، اى عمار ! هر كدام از شما ( شيعيان ) بر اين حالى كه اكنون داريد ( عبادت با خوف و تقيه ) بميرد از بسيارى از شهداء بدر و أحد بهتر و برتر است ، پس مژده باد شما را ( از بسيارى از شهدا فرمود تا مانند حمزه سيد الشهداء را خارج كند )\r\n\r\n3 -\r\nابى اسحاق گويد : جمعى از موثقين اصحاب امير المؤمنين عليه السلام نقل كردند كه شنيديم امير المؤمنين عليه السلام در يكى از خطبه‌هايش چنين ميفرمود : بار خدايا من ميدانم كه بساط علم و دانش برچيده نميشود و مابه‌هايش از ميان نميرود ( يعنى هيچ گاه روى زمين را كفر و ضلالت محض فرا نميگيرد و هميشه كم و بيش آثارى از توحيد و هدايت يافت مىشود ) و ميدانم كه تو روى زمينت را از حجتى بر خلق خالى نسازى كه او يا آشكار باشد و فرمانش نبرند ( مانند امير المؤمنين و امام حسن عليه السلام در دوران خلافت خود ) و يا ترسان و پنهان ( مانند امام زمان عليه السلام ) تا حجت تو باطل نگردد ( و مردم بر تو حجت نداشته باشند ) و دوستانت بعد از آنكه هدايتشان فرمودى گمراه نشوند ، ولى آنها كجايند و چقدر ؟ ايشان از لحاظ شماره بسيار اندك و از لحاظ ارزش نزد خداى - جل ذكره - بسيار بزرگند ، ايشان پيرو پيشوايان دين و امامان رهبرند . همان امامانى كه بآدابشان پرورش يافته و به راه آنها رفته‌اند .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاينجاست كه علم و دانش ايشان را بحقيقت ايمان آگاه ساخته و روحشان نداى پيشوايان دانش را لبيك گويد و همان احاديثى كه بر ديگران مشكل آيد براى ايشان دلنشين باشد و به آنچه تكذيب‌كنندگان ، از آن وحشت دارند و متجاوزان سرباز ميزنند انس و الفت دارند . آنها پيرو دانشمندانند ، براى اطاعت خداى تبارك و تعالى و اوليائش با اهل دنيا معاشرت كنند و نسبت بدين و براى ترس از دشمن خويش تقيه را آئين خود سازند ، روحهاى ايشان بمقام بالا مربوطست و دانشمندان و پيروانشان در زمان دولت باطل لال و خاموشند و هميشه بانتظار دولت حق نشسته‌اند ، خدا هم با كلمات خود ( ائمه يا آيات قرآن و يا تقدير خود ) حق را ثابت كند و باطل را از ميان ببرد .\r\nهاى : هاى ، خوشا بحالشان كه در زمان صلح و آرامش بر دينشان شكيبائى ورزيدند ، هان از اشتياق بديدارشان در زمان ظهور دولتشان ، خدا ما و ايشان و پدران و همسران و فرزندان نيكو كارشان را در بهشت برين جمع خواهد كرد .\r\n\r\nشرح\r\n- از جمله اول خطبه شريفه پيداست كه خداى قادر و مهربان هيچ گاه روى زمين را از وجود حجت و رهبر آثار علم و هدايت خالى نميگذارد ، منتهى علم و هدايت شدت و ضعف دارد و امام و رهبر ظاهر و غايب مىشود ، مخالفين شيعه ميگويند ، امام غائب كه ممكن نباشد از او اخذ مسائل دينى كرد ، چه ثمرى دارد ولى جوابش اينست كه : همان اعتقاد بوجود امام و حجت خدا امريست مطلوب و ركنى از اركان دين است ، مانند اشخاصى كه در زمان پيغمبر اكرم صلّى اللَّه عليه و آله بودند و آن حضرت را نديدند ولى بوجودش اعتقاد داشتند مانند نجاشى و اويس قرنى از اينجاست كه پيغمبر اكرم صلّى اللَّه عليه و آله در حديثى كه مورد اتفاق شيعه و سنى است فرموده است :\r\nمن مات و لم يعرف امام زمانه مات ميتة جاهلية\r\n« كسى كه بميرد و امام زمانش را نشناسد ، مرگش مرگ جاهليت است » شيعه ميگويد ، مراد به امام زمان در اين دوران ، حجة بن الحسن حضرت مهدى عليه السلامست ، عامه ميگويند : مراد به امام زمان هر سلطان و زمامداريست كه بر مردم حكومت كند ، چه عادل باشد يا فاسق ولى سخافت و زشتى سخن ايشان بر هيچ خردمندى پوشيده نيست ، زيرا شناختن سلطان ظالم چه تأثيرى در ايمان و عقايد دارد تا كسى كه او را نشناخت و مرد ، چون ، مردم زمان جاهليت باشد ، بعضى ديگر گفته‌اند ، مراد به امام زمان قرآنست ولى\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nجوابش اينست كه قرآن كه در هر زمانى فرق نميكند تا هر قرآنى امام مردم زمان خود باشد ، علاوه بر اينكه اگر مقصود از معرفت قرآن شناختن و ياد گرفتن كلمات و آيات آن باشد ، بسيارى از مسلمين كه سواد ندارند جزء كفار محسوب خواهند شد و اگر مقصود تصديق و عقيده به قرآن باشد ، ما با شما هم عقيده‌ايم يعنى قرآن را قبول داريم و نبايد بر ما طعنه زنيد ، اما پيداست كه همان جواب اول بقدرى محكم و متين است كه نوبت را به اين جواب نميدهد .\r\n\r\nدر امر غيبت\r\n\r\n1 -\r\nيمان تمار گويد : خدمت امام صادق عليه السلام نشسته بوديم ، به ما فرمود : همانا صاحب الامر را غيبتى است ، هر كه در آن زمان دينش را نگه دارد مانند كسى است كه درخت خار قتاد را با دست بتراشد « 1 » سپس فرمود : - اين چنين و با اشاره دست مجسم فرمود - كداميك از شما ميتواند خار آن درخت را به دستش نگهدارد ، سپس لختى سر به زير انداخت و باز فرمود : همانا صاحب الامر را غيبتى است ، هر بنده‌ئى بايد از خدا پروا كند ، و بدين خود بچسبد .\r\n\r\n2 -\r\nعلى بن جعفر از برادرش موسى بن جعفر عليه السلام نقل كند كه فرمود : هر گاه پنجمين فرزند هفتمين ناپديد شود « 2 » ، خدا را ، خدا را ، نسبت بدينتان مواظب باشيد ، مبادا كسى شما را از دينتان جدا كند ،\r\n\r\n\r\n","description":"","footnote":"\r\n( 1 ) قتاد : درختى است كه خار بسيار دارد و خارهايش مثل سوزن است و تراشيدن خارش به اين طريقست كه يك دست را بالاى شاخه محكم گرفته ، با دست ديگر تا پائين بكشند و اين جمله در عرب مثلى است براى انجام كارهاى دشوار و سخت .\r\n( 2 ) مراد بهفتمين خود آن حضرت و مراد به فرزند پنجم ، حضرت صاحب الامر عليه السلام است و گويا تعبير به اين جمله بواسطه اشاره و تعريض بطايفه واقفيه است كه امام هفتم را صاحب غيبت ميدانند و به پنج امام بعد از وى معتقد نيستند .\r\n","page_name":" 132 ","page_number":132},
  {"content":"\r\n\r\nپسر جان « 1 » ناچار صاحب الامر غيبتى كند كه معتقدين بامامت هم از آن برگردند ، همانا امر غيبت يك آزمايشى است از جانب خداى عز و جل كه خلقش را بوسيله آن بيازمايد ، اگر پدران و اجداد شما ( امامان و پيغمبران پيشين ) دينى درست‌تر از اين دين سراغ داشتند ، از آن پيروى ميكردند ( پس اگر ديگران بواسطه طول غيبت امام از دين برگشتند شما ثابت و پا برجا باشيد ) من عرضكردم : آقاى من ! پنجمين فرزند هفتمين كيست ؟ فرمود . پسر جان ! عقل شما از درك آن كوچكتر و مغز شما از گنجايش آن تنگتر است ولى اگر زنده باشيد بدان خواهيد رسيد .\r\n\r\n3 -\r\nمفضل بن عمر گويد : شنيدم امام صادق عليه السلام ميفرمود : بپرهيزيد از شهرت دادن و فاش كردن ( خصوصيات امر امام دوازدهم عليه السلام ) همانا به خدا كه امام شما سالهاى سال از روزگار اين جهان غايب شود و هر آينه شما در فشار آزمايش قرار گيريد تا آنجا كه بگويند : امام مرد ، كشته شد ، بكدام دره افتاد ولى ديدهء اهل ايمان بر او اشك بارد ، و شما مانند كشتيهاى گرفتار امواج دريا متزلزل و سرنگون شويد ، و نجات و خلاصى نيست ، جز براى كسى كه خدا از او پيمان گرفته و ايمان را در دلش ثبت كرده و بوسيله روحى از جانب خود تقويتش نموده ، همانا دوازده پرچم مشتبه برافراشته گردد كه هيچ يك از ديگرى تشخيص داده نشود ( حق از باطل شناخته نشود ) .\r\nمفضل گويد : من گريستم و عرضكردم : پس ما چه كنيم ؟ حضرت بشعاعى از خورشيد كه در ايوان تابيده بود اشاره كرد و فرمود : اى ابا عبد اللَّه : اين آفتاب را ميبينى ؟ عرضكردم : آرى ، فرمود : به خدا امر ما از اين آفتاب روشنتر است ( يعنى علوم و معجزات و اخلاق و كمالات امام زمان عليه السلام براى راهنمائى مردم\r\n\r\n\r\n","description":"","footnote":"\r\n( 1 ) در عرب رسم است كه ببرادر كوچكتر از نظر تلطف و مهربانى بنى ( پسر جان ) ميگويند و ممكن است خطاب به همه فرزندانش در حضور برادرش بوده باشد .\r\n","page_name":" 133 ","page_number":133},
  {"content":"\r\n\r\nبه حق از آفتاب روشن‌تر است ) .\r\n\r\n4 -\r\nسدير صيرفى گويد : شنيدم امام صادق عليه السلام ميفرمود : همانا صاحب الامر عليه السلام شباهتهائى بجناب يوسف عليه السلام دارد ، به حضرت عرضكردم : گويا امر زندگى يا امر غيبت آن حضرت را ياد ميكنيد ، فرمود :\r\nخوك‌وشان اين امت چه چيز را انكار ميكنند ؟ ! همانا برادران يوسف نواده‌گان و فرزندان پيغمبران بودند و با او ( در مصر ) تجارت و معامله كردند و سخن گفتند . بعلاوه ايشان برادر او و او برادر ايشان بود ، با وجود اين همه او را نشناختند تا آنكه خودش گفت : « من يوسفم و اين برادر منست » پس چرا لعنت‌شدگان اين امت انكار ميكنند كه خداى عز و جل در يك زمانى با حجت خود همان كند كه با يوسف كرد . ( يعنى او را تا مدتى غايب كند كه چون او را ببينند نشناسند ) .\r\nهمانا يوسف سلطان ( مشهور و مقتدر ) مصر بود و فاصله ميان او و پدرش 18 روز راه بود ، اگر ميخواست پدرش را بياگاهاند ميتوانست ، ولى يعقوب و فرزندانش پس از دريافت مژده يوسف ، فاصله ميان ده خود و شهر مصر را در مدت نه روز پيمودند . پس اين امت چرا انكار ميكنند كه خداى - جل و عز - با حجت خود همان كند كه با يوسف كرد ، بطورى كه او در بازارهاى ايشان راه رود و پا روى فرش آنها گذارد ( با وجود اين او را نشناسند ) تا خدا در باره او اجازه دهد ، چنان كه بيوسف اجازه فرمود و آنها گفتند همين تو خود يوسف هستى ؟ ! ! گفت : من يوسفم .\r\n\r\n5 -\r\nزراره گويد : شنيدم امام صادق عليه السلام ميفرمود : براى آن جوان پيش از آنكه قيام كند ، غيبتى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاست ، عرضكردم : چرا ؟ فرمود : ميترسد - و با دست اشاره به شكم خود كرد - ( يعنى ميترسد شكمش را پاره كنند ) سپس فرمود : اى زراره ! اوست كه چشم براهش باشند ، و اوست كه در ولادتش ترديد شود :\r\nبرخى گويند : پدرش بدون فرزند مرد ، و برخى گويند : در شكم مادر بود ( كه پدرش وفات يافت و سپس هم به دنيا نيا ؟ ؟ مد ) و برخى گويند : دو سال پيش از وفات پدرش متولد شد و اوست كه در انتظارش باشند ولى خداى عز و جل دوست دارد شيعه را بيازمايد » در زمان ( غيبت ) است اى زراره كه اهل باطل شك ميكنند ، زراره گويد : من عرضكردم ، قربانت ، اگر من به آن زمان رسيدم چكار كنم ؟ فرمود : اى زراره :\r\nاگر به آن زمان رسيدى ، با اين دعا از خدا بخواه : « خدايا خودت را به من بشناسان ، زيرا اگر تو خودت را به من نشناسانى ، من رسولت را نشناسم ( براى اينكه هر كس خدا را شناخت ، بر او لازم ميداند ، كه از راه لطف بندگانش را هدايت كند و كسى كه خدا را نشناخت ، فرستاده او را هم نميشناسد ) خدايا تو پيغمبرت را به من بشناسان ، زيرا اگر تو پيغمبرت را به من نشناسانى ، من حجت ترا نشناسم ( براى اينكه امام جانشين پيغمبر و دست نشانده او بدستور خداست و مقام و ارزش جانشين مربوط بمقام و ارزش جانشين گذار است از اين جهت شيعه ميگويد : امام بايد از لحاظ علم و عمل و اخلاق و عصمت مانند پيغمبر باشد ) خدايا حجت خود را به من بشناسان ، زيرا اگر تو حجتت را به من نشناسانى ، از طريق دينم گمراه ميشوم .\r\nسپس فرمود : اى زراره ! بناچار جوانى در مدينه كشته مىشود ، عرضكردم : قربانت ، مگر لشكر سفيانى او را نميكشند ؟ فرمود : نه ، بلكه او را لشكر آل بنى فلان بكشند ، آن لشكر مىآيد تا وارد مدينه مىشود و آن جوان را ميگيرد و ميكشد ، پس چون او را از روى سركشى و جور و ستم بكشد ، مهلتشان بسر آيد ، در آن هنگام اميد فرج داشته باش ان شاء اللَّه ( مقصود از اين جوان گويا همان نفس زكيه است .\r\nكه در علائم ظهور روايت شده است ) .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\n6 -\r\nعبيد بن زراره گويد : شنيدم امام صادق عليه السلام ميفرمود : مردم امام خود را نيابند ( گمشده و ناپيدا دانند ) امام در موسم حج حاضر شود و مردم را ببيند ولى آنها او را نبينند .\r\n\r\n7 -\r\nاصبغ بن نباته گويد : خدمت امير المؤمنين عليه السلام آمدم و ديدم آن حضرت متفكر است و زمين را خط ميكشد ، عرضكردم : اى امير مؤمنان ! چرا شما را متفكر ميبينم و به زمين خط ميكشى ، مگر به آن ( خلافت در روى زمين ) رغبت كرده‌اى ؟ فرمود : نه ، به خدا ، هرگز روزى نبوده كه بخلافت يا به دنيا رغبت كنم ، ولى فكر مىكردم در بارهء مولودى كه فرزند يازدهم من است ، او همان مهدى است كه زمين را از عدل و داد پر كند ، چنان كه از جور و ستم پر شده باشد . براى او غيبت و سرگردانى است ( هر زمانى در شهرى بسر مىبرد ) كه مردمى در آن زمان گمراه گردند و ديگران هدايت شوند ، عرضكردم : يا امير المؤمنين ، آن سرگردانى و غيبت تا چه اندازه است ؟ فرمود : شش روز يا شش ماه يا شش سال ، عرضكردم : اين امر ( غيبت و سرگردانى ) شدنى است ؟ ! ! فرمود : آرى چنان كه خود او خلق شدنى است ( غيبتش هم قطعى و مسلم است ) ولى اى اصبغ تو كجا و اين امر ؟ آنها ( كه زمان غيبت را درك ميكنند ) نيكان اين امت با نيكان اين عترت ( خاندان پيغمبر صلّى اللَّه عليه و آله ) اند ، عرضكردم : پس از آن چه مىشود ؟ فرمود :\r\nپس از آن هر چه خدا خواهد مىشود ، همانا خدا را بداها و اراده‌ها و غايات و پايانهاست .\r\n\r\nشرح\r\n- راجع به مدت غيبت كه در اين روايت بطور ترديد بيان شده است ، علامه مجلسى ( ره ) ميگويد :\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nممكن است مقصود اين باشد كه در مقدار غيبت امام بدا حاصل شده است ، چنانچه در آخر روايت ميفرمايد ، فان للَّه بداءات و ممكن است بيان مقدار سرگردانى و عدم تعيين تكليف باشد و استقرار غيبت پس از آن مدت باشد و از محدث استرآبادى ( ره ) نقل مىكند كه مراد اينست كه آحاد مدت غيبت شش است و ظهور آن حضرت در هفتمين است و كلمه « نيكان اين عترت » اشاره برجعت ائمه ديگر دارد و بداهاى خداى تعالى مربوط به امتداد غيبت و زمان ظهور آن حضرتست كه بواسطه مصالح بزرگى كه برخى از آنها بعدا ذكر مىشود ، از خلق پنهان شده است ، و اراده‌هاى او از لحاظ اظهار و پنهان داشتن از خلق و غيبت و ظهور آن حضرتست ، و غايات منافع و مصالحى است كه در اين امور است و نهايات از نظر پايان غيبت آن حضرتست از لحاظ آنچه از نظر بدا براى مردم ظاهر مىشود .\r\n\r\n8 -\r\nمعروف بن خربوذ گويد امام باقر عليه السلام فرمود : ما ائمه مانند اختران آسمانيم كه هر گاه اخترى غروب كند ، اختر ديگرى طالع شود ، ( هر گاه امامى بميرد ، امامى ديگر جانشينش شود ) تا زمانى كه با انگشت اشاره كنيد و گردن بسويش كج كنيد ( يعنى تقيه را ترك كنيد و امر امامتش را شهرت دهيد ) خدا اخترش را از شما پنهان كند و فرزندان عبد المطلب مساوى شوند و امام از غير امام شناخته نشود ، پس چون اختر شما طالع شد ، ( امامتان ظاهر شد ) پروردگارتان را سپاس گوئيد .\r\n\r\n9 -\r\nزراره گويد : شنيدم امام صادق عليه السلام ميفرمود : همانا براى حضرت قائم عليه السلام پيش از آنكه ظهور كند غيبتى است ، عرضكردم : براى چه ؟ فرمود : زيرا او ميترسد - و با دست اشاره بشكمش فرمود - يعنى از كشته شدن ميترسد .\r\n\r\n10 -\r\nمحمد بن مسلم گويد : شنيدم امام صادق عليه السلام ميفرمود : اگر خبر غيبت صاحب الامر بشما رسيد منكر آن نشويد .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\n11 -\r\nمفضل بن عمر گويد : خدمت امام صادق عليه السلام بودم ، و در اتاق مردم ديگرى هم نزدش بودند ، كه من گمان كردم روى سخنش با ديگرى است ، امام فرمود ، همانا به خدا كه صاحب الامر از ميان شما پنهان شود و گمنام گردد ، تا آنجا كه گويند ، او مرد ، هلاك شد ، در كدام دره افتاد ، و شما مانند كشتى گرفتار امواج دريا ، متزلزل و واژگون شويد ، و نجات نيابيد جز كسى كه خدا از او پيمان گرفته و ايمان را در دلش ثبت كرده و او را با روحى از جانب خود تقويت نموده ، و همانا دوازده پرچم مشتبه بر افراشته گردد كه هيچ يك از ديگرى شناخته نشود ( حق از باطل مشخص نگردد ) زراره گويد : من گريه كردم ، امام فرمود : چه ترا بگريه آورد ، اى ابا عبد اللَّه ؟ ! عرضكردم ، قربانت چگونه نگريم كه شما ميفرمائيد :\r\nدوازده پرچم مشتبه است و هيچ يك از ديگرى شناخته نشود ، زراره گويد : در مجلس آن حضرت سوراخى بود كه از آنجا آفتاب ميتابيد ، حضرت فرمود : اين آفتاب آشكار است ؟ گفتم : آرى ، فرمود : امر ما از اين آفتاب روشن‌تر است .\r\n\r\n12 -\r\nامام صادق عليه السلام فرمود : حضرت قائم عليه السلام را دو غيبت است ( غيبت صغرى و غيبت كبرى ) در يكى از آن دو غيبت ( كبرى ) در مواقف حج حاضر شود ، و مردم را ببيند ولى مردم او را نبينند ( اما در غيبت صغرى ، خواص اصحاب او را ميديدند و ميشناختند ) .\r\n\r\n13 -\r\nيكى از اصحاب امير المؤمنين عليه السلام كه مورد اطمينانست گويد : اين سخن را امير المؤمنين عليه السلام روى منبر مسجد كوفه فرموده و از او به ياد مانده است : بار خدايا ! همانا ناچار حجتهائى از جانب تو\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nروى زمينت لازمست ، كه يكى پس از ديگرى براى ( راهنمائى ) خلقت بيايند و ايشان را بدينت رهبرى كنند و علم ترا به آنها بياموزند ، تا پيروان اولياء تو پراكنده نشوند . آن حجت يا ظاهر است و فرمانروائى نميكند [ فرمانش نميبرند 
  ] و يا پنهانست و انتظارش را ميكشند ، اگر در حال صلح ( متاركه جنگ ميان مسلمين و كفار ) پيكر و شخص آن حجج از مردم نهان باشد ، دانش ديرين و ثابت [ منتشر 
  ] ايشان از مردم نهان نيست ، و آدابشان در دلهاى مؤمنين پا برجاست و طبق آن عمل كنند .\r\nو در جاى ديگر از همين خطبه ميفرمايد : ولى اين ( عمل بآداب ايشان ) در چه كسانست ( يعنى چقدر عده آنها كمست ) از اين جهت است كه بساط علم برچيده شود ، زمانى كه دانشمندانى كه دانش را نگهدارى ميكنند و آن را چنان كه از علماء شنيده ، روايت مينمايند و ايشان را در آن باره تصديق ميكنند يافت نشوند . بار خدايا من ميدانم كه بساط علم برچيده نميشود و مايه‌هايش از ميان نميرود و تو زمينت را از حجتى براى خلقت خالى نميگذارى ، چه آشكار و غير مطاع يا ترسان و پنهان باشد ، تا حجت تو باطل نشود و دوستانت بعد از آنكه هدايتشان كردى گمراه نگردند ، ولى كجايند ايشان و چقدرند ايشان ؟ ، آنها كمترين شماره و بالاترين مقام را نزد خدا دارند . ( بحديث 881 رجوع شود ) .\r\n\r\n14 -\r\nموسى بن جعفر عليه السلام در باره قول خداى عز و جل : « بگو به من بگوئيد اگر آب شما به زمين فرو رود كى براى شما آب روان مىآورد - 30 سوره 67 - » فرمود : زمانى كه امام شما غايب شود ، كيست ( غير خدا ) كه براى شما امام تازه‌اى آورد ؟ ( امام غايب شما را ظاهر كند تا از علومش كه چون چشمه\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nصاف جاريست استفاده كنيد . )\r\n\r\n15 -\r\nمحمد بن مسلم گويد : شنيدم امام صادق عليه السلام ميفرمود : اگر خبر غيبت صاحبتان بشما رسيد منكر آن نشويد .\r\n\r\n16 -\r\nبناچار صاحب الامر غيبت كند و بناچار در زمان غيبتش گوشه‌گيرى كند ، چه خوب منزليست مدينه ( گويا آن حضرت در ايام غيبت غالبا در مدينه و اطراف آن باشد ) و در سى وحشتى نيست ( يعنى آن - حضرت همراه 30 يا 29 نفر از اصحاب و مواليان خود مىباشد و اين عده اگر چه گوشه گيرند ولى وحشت و ترسى ندارند ) .\r\n\r\n17 -\r\nابان بن تغلب گويد : امام صادق عليه السلام فرمود : چگونه باشى ( عقيده تو چيست نسبت به ) زمانى كه حمله سختى ميان دو مسجد واقع شود ( اشاره بجنگ و پيش آمد مهمى دارد كه ميان مسجد كوفه و سهله يا مكه و مدينه واقع مىشود ) و علم و دانش مانند مارى كه بسوراخ خود ميرود ، نور ديده شود ، و ميان شيعيان اختلاف افتد و يك ديگر را دروغگو خوانند و به صورت هم تف اندازند ، عرضكردم : قربانت ، در چنان وضعى خيرى نيست ، حضرت سه مرتبه فرمود : تمام خير در آن وضع است ( زيرا مردم امتحان ميشوند و امام زمان عليه السلام ظهور مىكند ) .\r\n\r\n18 -\r\nامام صادق عليه السلام ميفرمود : حضرت قائم پيش از آنكه قيام كند غايب شود ، زيرا او ميترسد - و با دست اشاره بشكمش فرمود - يعنى از كشته شدن ميترسد .\r\n\r\n19 -\r\nامام صادق عليه السلام فرمود : براى حضرت قائم عليه السلام دو غيبت است : يكى كوتاه و ديگرى دراز ،\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nدر غيبت اول جز شيعيان مخصوص از جاى آن حضرت خبر ندارند ، و در غيبت ديگر جز دوستان مخصوصش از جاى او خبر ندارند ( مقصود از دوستان مخصوص خادمان و اهل بيت آن حضرت و يا همان 30 نفرى است كه در سه روايت پيش ذكر شد ) .\r\n\r\n20 -\r\nمفضل بن عمر گويد : شنيدم امام صادق عليه السلام ميفرمود براى صاحب الامر دو غيبت است ، در نخستين آنها بسوى خانواده‌اش مراجعت مىكند . و در ديگرى مردم ميگويند : هلاك شد و در كدام وادى افتاد : عرضكردم : اگر چنان شد . ما چه كنيم ؟ فرمود : هر گاه كسى مدعى امامت شد ، مسائلى از او بپرسيد كه مثل امام جواب دهد ( اگر پاسخ درست نگفت ، او امام نيست ) .\r\n\r\n21 -\r\nابو حمزه گويد : خدمت امام صادق عليه السلام رسيدم و عرضكردم : صاحب الامر شمائيد ؟ فرمود نه ، گفتم : پسر شماست ؟ فرمود : نه . گفتم ، پسر پسر شما است ؟ فرمود : نه ، گفتم : پسر پسر پسر شماست ؟\r\nفرمود : نه ، گفتم : پس او كيست ؟ فرمود : همان كسى است كه زمين را پر از عدالت كند ، چنان كه پر از ستم و جور شده باشد ، او در زمان پيدا نبودن امامان بيايد ، چنان كه رسول خدا صلّى اللَّه عليه و آله در زمان پيدا نبودن رسولان مبعوث شد .\r\n\r\n22 -\r\nام هانى گويد : از حضرت ابا جعفر محمد بن على عليهما السلام راجع بقول خداى تعالى « سوگند بستارگان غروب‌كننده ، همان سيارات نهان شوند « 15 و 16 سوره 81 - » پرسيدم ، فرمود :\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nآن امامى است كه در سال 260 غايب شود ، سپس مانند شعله‌اى در شب تاريك فروزان شود ، اگر زمان او را درك كنى چشمت روشن شود .\r\n\r\n23 -\r\nام هانى گويد : ابا جعفر محمد بن على عليه السلام را ملاقات كردم و راجع به آيه « 15 و 16 سوره 81 » از آن حضرت سؤال كردم ، فرمود : خنس ( ستارگان غروب‌كننده ) امامى است كه در زمان خود هنگامى كه مردم از وجود او خبر ندارند [ برخى از علمش از مردم گرفته شود 
  ] پنهان مىشود ، در سال 260 سپس مانند شعله درخشان در شب تار ظاهر مىشود ، اگر آن زمان را درك كنى چشمت روشن شود .\r\n\r\nشرح\r\n- غيبت و ظهور امام زمان عليه السلام در اين دو روايت تشبيه بغروب و طلوع ستاره شده است كه در روز نهان و در شب آشكار مىشود ، و شب تار كنايه از فرا گرفتن ستم و جهالت است جهان بشريت را و سال 260 سال وفات امام حسن عسكرى و غيبت امام دوازدهم عليهما السلامست .\r\n\r\n24 -\r\nابو الحسن سوم ( امام هادى ) عليه السلام فرمود : هر گاه پيشواى شما [ دانش شما 
  ] از ميان شما برداشته شود ، از زير پاى خود منتظر فرج باشيد .\r\n\r\nشرح\r\n- اين روايت سه گونه معنى مىشود : 1 - هر گاه امام شما غايب شد ، هميشه و در هر حال مثل اينكه چيزى را به آسانى از زير پاى خود برميگيريد . انتظار فرج داشته باشيد ، اگر چه فرج و ظهور امام نزد خدا دور باشد ، 2 - هر گاه علوم و معارف دينى از ميان شما برخيزد و جهان را جهالت و بىخبرى فراگيرد بدانيد كه فرج نزديكست 3 - هر گاه امام شما غايب شود سر به زير اندازيد و گوشه‌گيرى و شكيبائى ورزيد كه شكيبائى كليد فرج و گشايش است .\r\n\r\n25 -\r\nايوب بن نوح گويد به حضرت رضا عليه السلام عرضكردم : من اميدوارم كه شما صاحب الامر\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nباشيد ، و خدا امر امامت را بدون شمشير و خونريزى بشما رساند ، زيرا براى شما ( بولايت عهدى مأمون ) بيعت گرفته شده و بنام شما سكه زده‌اند ، حضرت فرمود : هيچ كس از ما خاندان نيست كه مكاتبات داشته باشد و با انگشت بسويش اشاره كنند و از او مسأله بپرسند و اموال برايش برند ، جز اينكه يا ترور شود و يا در بستر خود بميرد ( يا با شمشير كشته شود و يا با زهر ) تا زمانى كه خدا براى اين امر ( امامت ) كودكى را از ما خاندان مبعوث كند كه ولادت و وطن او نهانست ولى نسبت و دودمانش نهان نيست .\r\n\r\n26 -\r\nعبد اللَّه بن عطا گويد : به امام باقر عليه السلام عرضكردم : شيعيان شما در عراق بسيارند و به خدا مانند شما هم در خاندانت كسى نيست ، پس چرا خروج نميكنى ؟ فرمود : اى عبد اللَّه بن عطا ! تو گوشهايت را براى بيخردان ميگسترى ( هر سخنى را از هر نادانى باور ميكنى ) به خدا كه من صاحب شما نيستم ، گويد عرضكردم : پس صاحب ما كيست ؟ فرمود : بنگريد هر كه ولادتش از مردم نهان گشت او صاحب شماست ، همانا كسى از ما خاندان نيست كه انگشت نما شود و ميان دهان مردم افتد ( مشهور و معروف گردد ) ، جز اينكه مرگش يا از خون دل خوردن و يا از بينيش به خاك ماليده شدن باشد .\r\n\r\n27 -\r\nامام صادق عليه السلام فرمود : قائم ما قيام مىكند و در گردن او براى هيچ كس پيمان و قرار داد و بيعتى نيست .\r\n\r\n28 -\r\nمنصور از مردى نقل مىكند كه او به امام صادق عليه السلام عرضكرد : هر گاه روز را صبح و شام كنم و امامى را كه از او پيروى كنم نبينم چه كنم ؟ فرمود : آنكه را بايد دوست داشته باشى دوست بدار و\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nآنكه را بايد دشمن بدارى دشمن بدار ( تولى و تبرى را از دست مده ) تا خداى عز و جل او را ظاهر كند .\r\n\r\n29 -\r\nزرارة بن اعين گويد : امام صادق عليه السلام فرمود : آن جوان ناچار غيبت مىكند عرض كردم :\r\nچرا ؟ فرمود : ميترسد - و با دست اشاره بشكمش كرد - ( يعنى ميترسد او را بكشند ) و اوست كه چشم براهش باشند و او است كه مردم در ولادتش ترديد ميكنند . برخى گويند : در شكم مادرش بود ( كه پدرش مرد ) بعضى گويند : پدرش مرد و فرزندى نگذاشت و بعضى گويند : دو سال پيش از وفات پدرش متولد شد .\r\nزراره گويد : من عرضكردم : چه دستور ميفرمائى اگر من به آن زمان رسيدم ، فرمود : خدا را با اين دعا بخوان : خدايا خودت را به من بشناسان ، زيرا اگر تو خودت را به من نشناسانى ، من ترا نخواهم شناخت ، خدايا پيغمبرت را به من بشناسان ، زيرا اگر تو پيغمبرت را به من نشناسانى من هرگز او را نشناسم .\r\nخدايا تو حجتت را به من بشناسان ، زيرا اگر تو حجتت را به من نشناسانى از طريقه دينم گمراه ميشوم احمد بن هلال ( كه با دو واسطه از زراره نقل مىكند ) گويد : من اين حديث را 56 سال پيش شنيده‌ام .\r\n\r\nشرح\r\n- مقصود احمد بن هلال اينست كه من اين حديث را پنجاه سال پيش از ولادت امام عصر عليه السلام شنيده‌ام پس احتمال جعل و دروغ در آن راه ندارد و نيز اخبار مربوط بغيبت آن حضرت و اوصاف و شمائلش پيش از ولادت آن حضرت در زمان پدر و جدش و بلكه از زمان پيغمبر اكرم و امير المؤمنين صلوات اللَّه عليهما شيوع داشته و طبق آن بوقوع پيوسته است ، شيوع اين اخبار به حدى بوده كه طايفه كيسانية گفتند : ابن الحنفيه همان امام زمان است كه غايب شده است و طايفه ناووسية و ممطورة نسبت به امام صادق و امام كاظم عليهما السلام اين عقيده را ابداع كردند . و محدثين شيعه اخبار مربوط به امام زمان عليه السلام را از پيغمبر اكرم و ائمه هدى به ترتيب نقل كرده و در كتب خود آورده‌اند . يكى از محدثين موثق شيعه حسن بن محبوب زراد است كه كتاب مشهور و معروف مشيخة را بيش از صد سال جلوتر از غيبت نوشته است و اخبار او\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nپس از سالها بدون اختلاف بوقوع پيوسته است و نيز از غيبت صغرى و كبرى خبر داده و چنان كه خبر داده اتفاق افتاده است ( بصفحه 250 - 251 مرآت العقول مراجعه شود ) .\r\n\r\n30 -\r\nمفضل بن عمر گويد : امام صادق عليه السلام در باره قول خداى عز و جل « زمانى كه در صور دميده شود 8 سوره 74 - » فرمود : همانا امام پيروز و پنهان از ما خاندانست و چون خداى عز ذكره اراده كند كه امر او را ظاهر سازد ، در دلش نكته‌اى گذارد ، سپس ظاهر شود و بامر خداى تبارك و تعالى قيام كند .\r\n\r\nشرح\r\n- آيه شريفه راجع بدميدن در صور پيش از قيامت است كه در اين روايت الهام امر ظهور را در دل امام عصر عليه السلام به آن تشبيه و تأويل فرموده است .\r\n\r\n31 -\r\nمحمد بن فرج گويد : امام باقر عليه السلام به من نوشت : زمانى كه خداى تبارك و تعالى بر خلقش خشم كند ، ما را از مجاورت آنها دور كند . ( پس غيبت امام عليه السلام زمان دليل خشم خداست بر بندگانش ) .\r\n\r\nآنچه ادعاى امامت راستگو را از دروغگو معلوم مىكند\r\n\r\nتوضيح\r\n- در اين باب مرحوم كلينى قده رواياتى را ذكر مىكند كه شامل امتيازات و خصائص امام عليه السلام است و از غير امام ساخته نيست ، قسمتى از اين روايات مربوط بمعجزه و خرق عادتست كه متكلمين شيعه راجع به اين موضوع كتابها نوشته و فرق معجزه را با سحر و شعبده و راه استدلال به آن را براى اثبات نبوت و امامت توضيح داده‌اند ، برخى ديگر مشتمل بر جواب مسائل علمى و مطالب غامض و مشكلى است كه حل آنها و پاسخ دادن درست و صحيحش از عهده افراد معمولى خارجست ، زيرا آن علوم به كلى در مكتبهاى بشرى تدريس نميشود و شخص امام و پيغمبر هم براى فراگرفتن آنها نزد هيچ استادى زانو نزده و تعلم نكرده است ، و علم و دانش او تنها از سرچشمه علم لدنى و افاضات الهامى منشعب گشته است .\r\nما اين موضوع را در جلد اول ص 300 - 303 توضيح بيشترى داديم .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبرخى ديگر از اين روايات متضمن پيشگوئيها و علوم غيبى است كه حدس و نظر افراد بشر هر چند تيز و دوربين باشد به آن نميرسد و از طرفى هم بسر حد علوم غيبى كه مختص خداى تعالى است نميرسد . اين موضوع را هم ما ذيل حديث 659 و 668 جلد اول تا حدى تشريح كرديم .\r\n\r\n1 -\r\nامام صادق عليه السلام فرمود : طلحه و زبير مردى از طايفه عبد القيس را كه خداش ( بر وزن كتاب ) نام داشت خدمت امير المؤمنين صلوات اللَّه عليه فرستادند و به او گفتند : ما ترا بسوى مردى ميفرستيم كه خود او و خاندانش را از دير زمان بجادوگرى و غيب‌گوئى ميشناسيم و در ميان اطرافيان ما ، تو از خود ما هم بيشتر مورد اعتمادى كه آن را از او نپذيرى و با او مخاصمه كنى تا حقيقت امر بر تو معلوم گردد [ تا حق را به او بفهمانى 
  ] و بدان كه ادعاى او از همه مردم بيشتر است ، مبادا ادعاى او به تو شكستى وارد كند . و از جمله راههائى كه مردم را با آن گول مىزند ، آوردن خوردنى و نوشيدنى و عسل و روغن و خلوت كردن با مردمست ، پس طعامش را نخور و شرابش را مياشام و بعسل و روغنش دست نزن و با او در خلوت منشين ، از همه اينها برحذر باش و به يارى خدا حركت كن و چون چشمت به او افتاد آيه سخره ( 54 سوره 7 ) را بخوان و از نيرنگ او و نيرنگ شيطان به خدا پناه بر ، و چون حضورش نشستى ، تمام نگاهت را به او متوجه مكن و با او انس مگير .\r\nآنگاه به او بگو : همانا دو برادر دينى و دو پسر عموى نسبيت ترا سوگند ميدهند كه قطع رحم نكنى [ ترا بقطع رحم سوگند ميدهند 
  ] و به تو ميگويند : مگر تو نميدانى كه ما از روزى كه خدا محمد صلّى اللَّه عليه و آله را قبض روح كرد ، بخاطر تو مردم را رها كرديم و با فاميل خود مخالفت نموديم ( يعنى بخاطر تو با\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nآن سه خليفه بيعت نكرديم ) اكنون كه تو بكمترين مقامى رسيدى ، احترام ما را تباه كردى و اميد ما را بريدى ، سپس با وجود دورى ما از تو و وسعت شهرهاى نزد تو ، كردار و قدرت ما را نسبت به خود مشاهده كردى . كسى كه ترا از ما و پيوند با ما منصرف مىكند سودش براى تو از ما كمتر و دفاعش از تو نسبت بدفاع ما سست‌تر است ( ما براى تو از عمار و مانند او مفيدتريم ) صبح روشن براى صاحب دو چشم بينا آشكار شده است ( مطلب مانند آفتاب روشن است ) بما خبر رسيده كه تو هتك احترام ما كرده و ما را نفرين كرده‌اى ، چه ترا بر اين واداشت ؟ ما ترا شجاعترين پهلوانان عرب ميدانستيم ( و نفرين كار مردم ترسو است ) تو نفرين بر ما را كيش و عادت خود قرار داده‌ئى و گمان ميكنى اين كار ما را در برابر تو شكست ميدهد .\r\nچون خداش نزد امير المؤمنين عليه السلام آمد ، آنچه دستورش داده بودند به كار بست ، چون على عليه السلام او را ديد كه با خود سخنى آهسته ميگويد ، ( آيه سخره را ميخواند ) او را خنده گرفت و فرمود : بيا اينجا اى برادر عبد قيس ! - و اشاره بمكانى نزديك خود كرد - .\r\nخداش گفت : جا وسيع است ( همين جا مينشينم ) ميخواهم پيغامى بشما برسانم .\r\nعلى عليه السلام فرمود : چيزى بخوريد و بياشاميد و لباسها را بكنيد و روغنى بماليد ، سپس پيغام خود را برسانيد ، قنبر ! برخيز و او را منزل بده . خداش گفت : مرا به آنچه گفتى نيازى نيست .\r\nعلى عليه السلام فرمود : ميخواهى با تو در خلوت رويم ؟ ( تا اگر سخنى محرمانه دارى خجالت نكشى ) .\r\nخداش گفت : هر رازى نزد من آشكار است ( سخن محرمانه‌ئى ندارم ) :\r\nعلى عليه السلام فرمود : ترا سوگند مىدهم به آن خدائى كه از خودت به تو نزديكتر است و ميان تو و دلت حائل مىشود ، همان خدائى كه خيانت چشمها و راز سينه‌ها را ميداند : آيا زبير آنچه را من به تو پيشنهاد كردم ( از خوردن و آشاميدن و روغن ماليدن و خلوت ) به تو سفارش نكرد ؟ .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nخداش گفت : بار خدايا ، آرى ، چنين است .\r\nعلى عليه السلام فرمود : اگر بعد از آنچه از تو خواستم ( و ترا به آن خداى عالم سوگند دادم ) كتمان ميكردى چشم بر هم نميگذاشتى ( هلاك ميشدى ) ترا به خدا سوگند مىدهم آيا او به تو سخنى آموخت كه چون نزد من آمدى آن را بخوانى ؟ خداش گفت : به خدا ، آرى . على عليه السلام فرمود آيه سخره بود ؟ خداش - آرى .\r\nعلى عليه السلام ، آن را بخوان سپس او خواند و على عليه السلام تكرار و تقريرش ميكرد و هر جا غلط ميخواند ، تصحيحش ميفرمود تا هفتاد بار آن را خواند . خداش ( با خود ) گفت : شگفتا : چرا امير المؤمنين دستور ميدهد اين آيه هفتاد بار تكرار شود ؟ على عليه السلام - احساس ميكنى كه دلت مطمئن شد ؟ .\r\nخداش آرى - بخدائى كه جانم بدست اوست ( پس هفتاد بار خواندن آيه سخره موجب دفع شياطين جن و انس و اطمينان دل بر اسلام و ايمان ميگردد ) على عليه السلام - آن دو نفر به تو چه گفتند ؟ . خداش - گزارش خبر را نقل كرد .\r\nعلى عليه السلام - به آنها بگو : سخن خود شما براى استدلال عليه شما كافيست ، ولى خدا گروه ستمكاران را هدايت نميكند . شما گمان ميكنيد كه برادر دينى و پسر عموى نسبى من هستيد ، نسب را منكر نيستم ( زيرا مره جد اعلاى هر سه نفر ماست ) اگر چه غير نسبى را كه خدا بوسيله اسلام پيوست داد قطع شده است ( و نسبت شما با من از زمان جاهليت ميپيوندد ) و اما اينكه گفتيد : برادر دينى من هستيد ، اگر راست گوئيد ، شما با كارهائى كه نسبت ببرادر دينى خود كرديد ، با كتاب خداى عز و جل مخالفت نموده و نافرمانيش كرديد و اگر راستگو نيستيد ، با ادعاى برادر دينى من بودن افترائى بسته و دروغى گفته‌ايد .\r\nو اما مخالفت شما با مردم از روزى كه خدا محمد صلّى اللَّه عليه و آله را قبض روح نمود ، اگر از روى حق با مردم مخالفت كرديد ( و با من بيعت نموديد ) سپس با مخالفت با من آن حق را شكستيد و باطل\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nكرديد و اگر از روى باطل با مردم مخالفت كرديد ، گناه آن باطل با گناه كار تازه‌ئى كه كرديد ( و با من هم مخالفت ورزيديد ) به گردن شماست ، علاوه بر اينكه بيعت شما با من در مخالفت با مردم [ اينكه خود را مخالف مردم وصف كرديد 
  ] جز براى طمع دنيا نبوده است ، شما ميگوئيد : من اميدتان را قطع كردم و چنين عقيده داريد ، خدا را شكر كه عيب دينى بر من نگرفتيد .\r\nو اما آنچه مرا از پيوند با شما بازداشت همان ( سوء عقيده و خبث باطنى شما ) است كه شما را از حق برگردانيد و وادار كرد كه طوق بيعت را از گردن خود بيفكنيد چنان كه چار پاى سركش افسار خود را پاره مىكند ، تنها خداست پروردگار من كه چيزى را با او انباز نسازم ، شما نگوئيد او سودش كمتر و دفاعش سست‌تر است كه سزاوار نام شرك و نفاق ميگرديد .\r\nو اما اينكه گفتيد : من شجاعترين پهلوانان عربم و شما از لعنت و نفرينم گريزانيد ، بدانيد كه هر مقامى مناسب كارى است ، آنگاه كه نيزه‌ها از هر سو بجنبش آيد و يالهاى اسبان پريشان شود ، و ششهاى شما ( از ترس ) در درونتان باد كند ، آنجاست كه خدا مرا با دلى قوى كارگزارى كند ، و اما اگر همين را ناخوش داريد كه من شما را نفرين كرده‌ام ، نبايد بيتابى كنيد از اينكه بعقيده شما مردى جادوگر و از طايفه جادوگران بر شما نفرين كند .\r\nبار خدايا ، اگر طلحه و زبير به من ستم كرده‌اند و افترا بسته‌اند ( و نسبت جادوگرى و قتل عثمان به من داده‌اند ) و شهادت خود را ( نسبت به آنچه از پيغمبر صلّى اللَّه عليه و آله در باره من شنيدند ) كتمان كردند و نسبت به من از تو و پيغمبرت نافرمانى كردند ، زبير را ببدترين وضعى بكش و خونش را در گمراهيش بريز و طلحه را خوار گردان و در آخرت بدتر از اين را براى آنها ذخيره كن ، آمين بگو .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nخداش گفت : آمين ( خدايا مستجاب كن ) سپس خداش با خود ميگفت : به خدا من هرگز صاحب ريشى نديدم كه خطايش از تو ( خودش ) روشنتر باشد ، حامل پيام و دليلى باشد كه بعضى بعض ديگرش را نقض كند و خدا جاى درستى براى آن نگذاشته باشد ، من بسوى خدا مىگرايم و از آن دو نفر بيزارم .\r\nعلى عليه السلام فرمود : نزد آنها باز گرد و گفتار مرا به آنها برسان ، خداش گفت : نه به خدا سوگند ، نخواهم رفت ، جز اينكه از خدا بخواهى كه مرا هر چه زودتر بسوى شما برگرداند و مرا به رضايت خود نسبت بشما موفق دارد ، آن حضرت دعا كرد . ديرى نگذشت كه خداش برگشت و در جنگ جمل در ركاب آن حضرت كشته شد ، خدايش رحمت كند ( و همچنين نفرين آن حضرت در باره آن دو نفر مستجاب شد ، زيرا زبير در آغاز جنگ از معركه بيرون رفت ، مردى تميمى خود را به او رسانيد و مقتولش ساخت و طلحه هم در همان آغاز جنگ كشته شد . )\r\n\r\n2 -\r\nرافع بن سلمه گويد : روز جنگ نهروان همراه على بن ابى طالب صلوات اللَّه عليه بودم ، هنگامى كه على عليه السلام نشسته بود ، سوارى آمد و گفت : السلام عليك يا على على عليه السلام فرمود :\r\nعليك السلام\r\n- مادرت مرگت بيند - چرا بعنوان امير المؤمنين بر من سلام نكردى ؟ گفت ! آرى ، اكنون علتش را به تو ميگويم : در جنگ صفين تو بر حق بودى ولى چون حكومت حكمين را پذيرفتى از تو بيزارى جستم و ترا مشرك دانستم ، اكنون نميدانم از كى پيروى كنم ، به خدا اگر هدايت ترا از گمراهيت باز شناسم ( بدانم بر حقى يا بر باطل ) براى من از تمام دنيا بهتر است .\r\nعلى عليه السلام به او فرمود : مادرت مرگت بيند ، نزديك من بيا تا نشانه‌هاى هدايت را از نشانه‌هاى گمراهى\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبراى تو باز نمايم ، آن مرد نزديك حضرت ايستاد ، در آن ميان سوارى شتابان آمد تا نزد على عليه السلام رسيد و گفت : يا امير المؤمنين ! مژده باد ترا بر فتح ، خدا چشمت را روشن كند ، به خدا تمام لشكر دشمن كشته شد حضرت به او فرمود : زير نهر يا پشت آن ؟ گفت آرى زير نهر ، فرمود : دروغ گفتى ، سوگند به آن كه دانه را شكافد و جاندار آفريند ، آنها هرگز از نهر عبور نكنند تا كشته شوند .\r\nآن مرد گويد : بصيرتم در ( باره بيزارى و مشرك بودن ) على زياده گشت ( زيرا آن مرد را تكذيب كرد ) اسب سوار ديگرى دوان آمد و همان مطلب را به او گفت ، امير المؤمنين عليه السلام به او همان جواب را گفت كه برفيقش گفت ، مرد شاك گويد : من ميخواستم بعلى عليه السلام حمله كنم و با شمشير فرقش را بشكافم ، سپس دو سوار ديگر دوان آمدند كه اسبان آنها عرق كرده بود . گفتند : خدا چشمت را روشن كند اى امير المؤمنين ، مژده باد ترا بفتح ، به خدا كه همه آن مردم كشته شدند ، على عليه السلام فرمود : پشت نهر يا زير آن ؟ گفتند : نه ، بلكه پشت نهر ، چون ايشان اسبهاى خود را به طرف نهروان راندند ، و آب زير گردن اسبشان رسيد ، برگشتند و كشته شدند . امير المؤمنين عليه السلام فرمود : راست گفتيد ، آن مرد از اسبش به زير آمد و دست و پاى امير المؤمنين عليه السلام را گرفت و بوسه داد ، سپس على عليه السلام فرمود : اينست نشانه و معجزه‌ئى براى تو .\r\n\r\nشرح\r\n- على عليه السلام در اين روايت دو مرتبه به آن مرد فرمود : مادرت مرگت بيند . علامه مجلسى ره گويد نفرين حضرت از آن جهت بود كه هر كسى بالاخره ميميرد و يا از اين جهت است كه مرگ براى او از آن عقيده فاسد بهتر است و يا اين جمله از الفاظى است كه در لغت عرب مرسومست ، و گوينده قصد نفرين ندارد مانند جمله تبت يداك - قاتلك اللَّه مرآت ص 254 - و اما موضوع جنگ نهروان در كتب تاريخ بتفصيل مذكور است و اين مقام مناسب ذكرش نيست .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\n3 -\r\nحبابه والبيه ( نام زنى است از والبه يمن ) گويد : امير المؤمنين عليه السلام را در محل پيش قراولان لشكر ديدم كه با تازيانه دوسرى كه همراه داشت فروشندگان ماهى جرى ( بىفلس ) و مار ماهى و ماهى زمار را ( كه فروش آنها حرامست ) ميزد و ميفرمود : اى فروشندگان مسخ‌شده‌هاى بنى اسرائيل و لشكر بنى مروان ! فرات بن احنف نزد حضرت ايستاد و گفت : يا امير المؤمنين لشكر بنى مروان كيانند فرمود : مردمى كه ريشها را ميتراشيدند و سبيلها را تاب ميدادند سپس مسخ شدند .\r\n( فرات گويد ) من گوينده‌اى را خوش بيان‌تر از او نديده بودم . از دنبالش ميرفتم تا در جلو خان مسجد نشست ، به او عرضكردم : دليل بر امامت چيست خدايت رحمت كند ؟ فرمود : آن سنگريزه را بياور - و با دست اشاره بسنگريزه‌ئى كرد - آن را نزدش آوردم ، پس با خاتمش آن را مهر كرد و سپس به من فرمود : اى حبابه : هر گاه كسى ادعاى امامت كرد و توانست چنان كه ديدى مهر كند ، بدان كه او اماميست كه اطاعتش واجب است و نيز امام هر چه را بخواهد ، از او پنهان نگردد .\r\nحبابه گويد : من رفتم تا زمانى كه امير المؤمنين عليه السلام وفات كرد ، نزد امام حسن عليه السلام آمدم ، زمانى كه آن حضرت در مسند امير المؤمنين عليه السلام نشسته و مردم از او سؤال ميكردند . فرمود : اى حبابه والبيه عرضكردم : آرى ، مولاى من ؛ فرمود : آنچه همراه دارى بياور ، من آن سنگريزه را به او دادم ، حضرت براى من بر آن مهر نهاد چنان كه امير المؤمنين عليه السلام مهر نهاد .\r\nسپس نزد حسين عليه السلام آمدم ، زمانى كه در مسجد پيغمبر صلّى اللَّه عليه و آله بود ، مرا پيش خواند و\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nخوش آمد گفت ، سپس فرمود : در ميان نشانه امامت آنچه را هم تو ميخواهى هست ، دليل امامت را ميخواهى ؟ گفتم : آرى ، آقاى من ! فرمود : آنچه همراه دارى بياور ، سنگريزه را به آن حضرت دادم ، او هم براى من بر آن مهر نهاد .\r\nسپس نزد على بن الحسين عليه السلام آمدم و از پيرى به آنجا رسيده بودم كه مرا رعشه گرفته بود و من آن زمان 113 سال براى خود ميشمردم . آن حضرت را ديدم ركوع و سجود مىكند و مشغول عبادتست . من از دريافت نشانه امامت مأيوس شدم حضرت با انگشت سبابه به من اشاره كرد ، جوانى من برگشت ، گفتم : آقاى من از دنيا چقدر گذشته و چقدر باقى مانده ؟ فرمود : اما نسبت بگذشته آرى و اما نسبت بباقيمانده ، نه ( گذشته را ميتوان معلوم كرد ولى باقيمانده را كسى را نميداند ) سپس فرمود : آنچه همراه دارى بياور . من سنگريزه را به او دادم ، حضرت بر آن مهر نهاد .\r\nسپس آن را به امام باقر عليه السلام دادم او هم برايم مهر كرد سپس نزد امام صادق عليه السلام آمدم او هم برايم مهر كرد : سپس خدمت ابو الحسن موسى بن جعفر عليه السلام آمدم ، او هم برايم مهر كرد ، سپس خدمت حضرت رضا عليه السلام آمدم ، او هم برايم مهر كرد و چنانچه محمد بن هشام نقل كرده ، لبابه بعد از آن 9 ماه ديگر هم زنده بود .\r\n\r\nشرح\r\n- عبد اللَّه بن هاشم كه اين روايت را از عبد الكريم نقل مىكند اسم او را در كتب رجال ذكر ننموده‌اند و از او نام و نشانى موجود نيست ، از اين جهت علماء درايه اين روايت را مجهول ناميده‌اند .\r\n\r\n4 -\r\nابو هاشم جعفرى گويد : من خدمت ابى محمد ( امام حسن عسكرى عليه السلام ) بودم كه براى مردى يمنى اجازه تشرف خواستند ، سپس وارد شد . مردى بود فربه ، بلند ، تنومند ، بعنوان ولايت به امام عليه السلام\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nسلام كرد ( يعنى گفت السلام عليك يا ولى اللَّه ) و حضرت با پذيرش جواب گفت و فرمان نشستن داد ، او پهلوى من نشست ، من با خود گفتم : كاش ميدانستم اين كيست ، امام عليه السلام فرمود : اين از فرزندان آن زن عربى است كه سنگريزه‌ئى را دارد كه پدرانم با خاتم خويش آن را مهر كرده‌اند ، و اكنون آن را آورده و ميخواهد من مهر كنم سپس فرمود : آن را بده ، او سنگريزه‌ئى را بيرون كرد كه در يك طرفش جاى صافى بود ، امام عسكرى عليه السلام آن را گرفت . سپس خاتمش را درآورد و آن را چنان مهر كرد كه نقش برداشته شد ، گويا الآن نقش خاتم آن حضرت كه « الحسن بن على » بود پيش چشم منست .\r\nابو هاشم گويد : من بيمانى گفتم : هرگز پيش از اين آن حضرت را ديده بودى ؟ گفت : نه به خدا ، سالهاست كه من اشتياق ديدن او را داشتم تا آنكه همين ساعت جوانى كه او را نديده بودم نزد من آمد و گفت : برخيز و داخل شو ، من هم درآمدم ، سپس مرد يمانى برخاست و ميگفت : رحمت و بركات خدا بر شما خاندان باد ، ذريه‌ئى هستيد كه بعضى پارهء تن بعضى ديگريد ، به خدا سوگند كه رعايت حق شما واجبست مانند حق امير المؤمنين عليه السلام و امامان بعد از او صلوات اللَّه عليهم اجمعين ، سپس او رفت و من ديگر نديدمش .\r\nاسحاق گويد : ابو هاشم جعفرى گفت : من اسم يمانى را پرسيدم ، گفت اسم من مهجع بن صلت بن عقبة بن سمعان بن غانم بن ام غانم است ، و ام غانم همان زن عرب يمانى است كه امير المؤمنين و نواده‌گانش تا حضرت رضا سنگريزه او را مهر كرده بودند .\r\n\r\n5 -\r\nامام باقر عليه السلام فرمود : چون امام حسين عليه السلام كشته شد ، محمد بن حنفيه ، شخصى را نزد على\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nابن الحسين فرستاد كه تقاضا كند با او در خلوت سخن گويد سپس ( در خلوت ) به آن حضرت چنين گفت :\r\nپسر برادرم ! ميدانى كه رسول خدا صلّى اللَّه عليه و آله وصيت و امامت را پس از خود بامير المؤمنين عليه السلام و بعد از او به امام حسن عليه السلام و بعد از او به امام حسين عليه السلام واگذاشت . و پدر شما - رضى اللَّه عنه و صلّى على روحه - كشته شد و وصيت هم نكرد ، و من عموى شما و با پدر شما از يك ريشه‌ام و زاده على عليه السلام هستم . من با اين سن و سبقتى كه بر شما دارم از شما كه جوانيد بامامت سزاوارترم ، پس با من در امر وصيت و امامت منازعه و مجادله مكن . على بن الحسين عليه السلام به او فرمود : اى عمو از خدا پروا كن و چيزى را كه حق ندارى ادعا مكن . من ترا موعظه ميكنم كه مبادا از جاهلان باشى ، اى عمو ! همانا پدرم صلوات اللَّه عليه پيش از آنكه رهسپار عراق شود به من وصيت فرمود و ساعتى پيش از شهادتش نسبت به آن با من عهد كرد .\r\nو اين سلاح رسول خدا صلّى اللَّه عليه و آله است نزد من ، متعرض اين امر مشو كه ميترسم عمرت كوتاه و حالت پريشان شود .\r\nهمانا خداى عز و جل امر وصيت و امامت را در نسل حسين عليه السلام مقرر داشته است ، اگر ميخواهى اين مطلب را بفهمى بيا نزد حجر الاسود رويم و محاكمه كنيم و اين موضوع را از او بپرسيم ، امام باقر عليه السلام فرمايد ، اين گفتگو ميان آنها در مكه بود ، پس رهسپار شدند تا بحجر الاسود رسيدند ، على بن الحسين بمحمد بن حنفيه فرمود : تو اول بدرگاه خداى عز و جل تضرع كن و از او بخواه كه حجر را براى تو بسخن آورد و سپس بپرس . محمد با تضرع و زارى دعا كرد و از خدا خواست و سپس از حجر خواست\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n( كه بامامت او سخن گويد ) ولى حجر جوابش نگفت . على بن الحسين عليه السلام فرمود : اى عمو اگر تو وصى و امام ميبودى جوابت ميداد . محمد گفت : پسر برادر تو دعا كن و از خدا بخواه ، على بن الحسين عليه السلام به آنچه خواست دعا كرد ، سپس فرمود : از تو ميخواهم به آن خدائى كه ميثاق پيغمبران و اوصياء و همه مردم را در تو قرار داده است ( همه بايد نزد تو آيند و بپيمان خدا وفا كنند ) كه وصى و امام بعد از حسين عليه السلام را بما خبر ده . حجر جنبشى كرد كه نزديك بود از جاى خود كنده شود ، سپس خداى عز و جل او را بسخن آورد و به زبان عربى فصيح گفت : بار خدايا همانا وصيت و امامت بعد از حسين بن على عليه السلام بعلى بن حسين بن على بن ابى طالب پسر فاطمه دختر رسول خدا صلّى اللَّه عليه و آله رسيده است .\r\nپس محمد بن على ( محمد حنفيه ) برگشت و پيرو على بن الحسين عليه السلام گرديد .\r\n\r\nشرح\r\n- علامه مجلسى ( ره ) فرمايد : راجع بمحمد بن حنفيه اخبار مختلفى وارد شده است ، برخى از اخبار دلالت دارد بر جلالت قدر او ، چنان كه ميان شيعه مشهور است و برخى دلالت دارد بر صدور بعضى از لغزشها از وى ، مانند همين روايت . . . ولى ممكن است اين منازعه و مخاصمه او با امام چهارم عليه السلام صورى و ظاهرى و به جهت بعضى از مصالح باشد كه مبادا ضعفاء شيعه بگويند محمد بن حنفيه از على بن الحسين عليه السلام بزرگتر و بامامت سزاوارتر است و نيز موضوع عقب‌نشينى او از همراهى با برادرش امام حسين عليه السلام ممكن است بدستور خود امام و به جهت بعضى از مصالح بوده و اما موضوع ادعاء مختار و طايفه كيسانيه امامت و مهدويت و غيبت او را ، ظاهرا بدون رضايت او و بلكه بدون خبر و اطلاع او بوده است ، و خلاصه نسبت به اولاد ائمه بنيكوئى سخن گفتن و يا سكوت كردن از نكوهش و طعن بهتر است - و خدا داناست - .\r\n\r\n6 -\r\nكلبى نسابه گويد : من وارد مدينه شدم و از امر امامت اطلاعى نداشتم ، به مسجد آمدم و جماعتى از\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nقريش را ديدم ، به آنها گفتم : به من بگوئيد عالم ( امام ) اهل بيت ( پيغمبر صلّى اللَّه عليه و آله ) كيست ؟\r\nگفتند : عبد اللَّه بن حسن است . من بمنزلش رفتم و اجازه خواستم ، مردى بيرون آمد كه من گمان كردم نوكر آقاست ، به او گفتم از آقايت برايم اجازه بگير ، او رفت و بيرون آمد و گفت : درآى ، من داخل شدم ، پير مردى را ديدم با جديت بسيار بعبادت چسبيده است ، من سلامش كردم ، به من گفت :\r\nكيستى ؟ گفتم : من كلبى نسابه هستم . گفت : چه ميخواهى ؟ گفتم : آمده‌ام از شما مسأله بپرسم ، گفت :\r\nبپسرم محمد برخوردى ؟ گفتم : اول نزد شما آمدم . گفت بپرس ، گفتم : بفرمائيد : مرديكه بزنش بگويد « انت طالق عدد نجوم السماء » تو طلاق داده‌ئى به شماره ستاره‌هاى آسمان ، حكمش چيست ؟ گفت :\r\nبه شماره سر جوزا طلاق واقع مىشود ( يعنى سه طلاق واقع مىشود ، زيرا جوزا برج سوم سالست ) و باقى ( تا بعدد ستاره‌هاى آسمان برسد ) و بال و كيفر بر اوست . كلبى گويد : با خود گفتم : اين يك مسأله ( كه ندانست ) .\r\nسپس گفتم : جناب شيخ در باره مسح كردن روى موزه چه ميفرمايند ؟ گفت : مردم صالح مسح كرده‌اند ولى ما اهل بيت نميكنيم . با خود گفتم : اين دو مسأله . باز پرسيدم ، در باره خوردن ماهى جرى ( بىفلس ) چه ميفرمائيد : آيا حلالست يا حرام ؟ گفت : حلالست جز اينكه ما اهل بيت از آن كراهت داريم ، من با خود گفتم : اين سه مسأله ، سپس گفتم : راجع بنوشيدن نبيذ ( شراب خرما ) چه ميفرمائيد ؟\r\nگفت حلالست ، جز اينكه ما اهل بيت نمىآشاميم .\r\nمن برخاستم و بيرون آمدم و با خود ميگفتم : اين جمعيت باهل بيت دروغ بسته‌اند ، وارد مسجد شدم\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nو جماعتى از قريش و ساير مردم را ديدم ، به آنها سلام كردم و گفتم : أعلم اهل بيت ( پيغمبر صلّى اللَّه عليه و آله ) كيست ؟ گفتند عبد اللَّه بن حسن است گفتم : من نزدش رفتم و چيزى ( از علم و دانش ) در او نيافتم . مردى سربلند كرد و گفت : نزد جعفر بن محمد عليهما السلام برو كه او أعلم اهل بيت است ، يكى از حضار او را نكوهش نمود ، من فهميدم كه تنها حسد آن مردم را از راهنمائى من در مرتبه اول باز داشت پس به او گفتم :\r\nواى بر تو ، من همان او را ميخواستم پس به راه افتادم تا به منزل آن حضرت رسيدم و در زدم ، غلامى بيرون آمد و گفت : اخا كلب ! بفرما ، به خدا مرا هيبت و هراسى گرفت ( كه غلام مرا نديده شناخت ) وارد شدم ولى مضطرب بودم ، ديدم پير مردى بدون تكيه‌گاه و زير انداز در جاى نماز خود نشسته ، بعد از آنكه سلامش كردم ، او شروع بسخن كرد و گفت : تو كيستى ؟ من با خود گفتم : سبحان اللَّه ! غلامش در خانه به من گفت : اخا كلب ! بفرما و آقا از من ميپرسد تو كيستى ؟ پس گفتم : من كلبى نسابه‌ام ، با دستش بپيشانيش زد و فرمود : دروغ گفتند كسانى كه براى خدا همدوش و شريكى گرفتند و بگمراهى دورى افتادند و زبان آشكارى نمودند ، اى اخا كلب ! همانا خداى عز و جل ميفرمايد : « و مردم عاد و ثمود و اهل چاه رس و ملتهاى بسيارى در آن ميان - 38 سوره 25 - » تو ( كه خود را نسابه يعنى عالم بأنساب ميخوانى ) نسب اينها را ميدانى ؟ عرضكردم : نه قربانت گردم . پس فرمود : نسب خودت را ميدانى ؟ عرضكردم : آرى ، من فلان بن فلان بن فلانم و تا چندين پشت بالا رفتم ، به من فرمود آرام باش ، اين طور كه ميشمارى نيست واى بر تو ، ميدانى فلان بن فلان ( كه يكى از اجداد تو هست ) كيست ؟ گفتم : آرى ، فلان پسر فلان ، فرمود فلان پسر فلان چوپان كرد است ( نه آنكه تو گفتى ) همانا آن چوپان كرد بر سر كوه فلان قبيله بود ، از\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nآنجا پائين آمد و نزد فلانه زن فلان مرد از اهل آن كوه كه گوسفندان او را در آنجا ميچرانيد آمد ، چيزى خوراكى به او داد و با او نزديكى كرد و آن فلان زائيده شد و فلان بن فلان ( كه تو ميگوئى جد منست ) از همان زن و همان مرد پسر فلان ( چوپان كرد ) است ، سپس فرمود . اين نامها را ميشناسى ؟ گفتم : نه به خدا قربانت گردم ، اگر صلاح ميدانيد از اين موضوع درگذريم ، فرمود : تو سر سخن را باز كردى من هم دنبالش را گفتم ، عرضكردم : من صرف نظر كردم . فرمود ما هم صرف نظر كرديم ، بپرس از آنچه براى آن اينجا آمده‌ئى .\r\nعرضكردم : مرديكه بزنش بگويد : « تو طلاق داده‌ئى به شماره ستاره‌هاى آسمان » حكمش چيست ؟ فرمود :\r\nواى بر تو ، مگر سوره طلاق را نخوانده‌ئى ؟ گفتم : چرا ، فرمود : بخوان ، من خواندم : « زنان را وقتى كه عده توانند داشت طلاق دهيد - 1 سوره 65 - » فرمود : در اين آيه ستاره‌هاى آسمان ميبينى ؟ عرضكردم نه ، بفرمائيد حكم مردى را كه بزنش بگويد ، « تو طلاق داده‌ئى سه بار » فرمود : بكتاب خدا و سنت پيغمبرش برميگردد ( يعنى يك طلاق به حساب مىآيد ) سپس فرمود : هيچ طلاقى درست نيست ، مگر در حال پاكى زن كه با او نزديكى نشده و دو شاهد عادل حاضر باشند ، من با خود گفتم : اين يكى ( كه درست فرمود ) سپس فرمود : بپرس .\r\nعرضكردم : در باره مسح كشيدن روى موزه چه ميفرمائيد ؟ حضرت لبخندى زد و فرمود : چون روز قيامت شود و خدا هر چيزى را باصلش برگرداند و پوست ( روى موزه ) را بگوسفندانش برگرداند ، عقيده دارى كسانى كه روى موزه مسح كنند ، وضويشان بكجا ميرود ؟ ( يعنى كسانى كه روى پوست پا مسح كنند ، وضوء آنها باقى ميماند و پاداشش را ميگيرند ولى آنها كه روى موزه مسح كرده‌اند ، اثرى از عملشان\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nدر آن روز باقى نميماند ، زيرا پوستى كه موزه را از آن ساخته‌اند به خود گوسفند برگشته است ) من با خود گفتم اين دو ، سپس متوجه من شد و فرمود بپرس .\r\nعرضكردم : راجع به خوردن ماهى جرى به من بفرمائيد ، فرمود : همانا خداى عز و جل جماعتى از بنى اسرائيل را مسخ فرمود ، آنها كه راه دريا گرفتند ، جرى و زمار ( نوعى ماهى بىفلس ) و مار ماهى و غير از اينهاست ، و آنها كه راه خشكى گرفتند ، ميمون و خوك و و بر ( حيوانى است كوچكتر از گربه ) و ورك ( خزنده‌ايست مثل سوسمار ) و غير از اينهاست ، با خود گفتم : اين سه ، سپس متوجه من شد ، و فرمود بپرس و برخيز ، عرضكردم : در باره نبيذ چه ميفرمائيد ؟ فرمود : حلالست : گفتم ما در ميان آن دردهء زيت و غير آن ميريزيم و مىآشاميم ، فرمود : أه ، أه ، آن كه شراب بدبو است ، عرضكردم : پس شما چه نبيذى را ميفرمائيد ( حلالست ) ؟ ، فرمود : همانا اهل مدينه از دگرگونى آب و خرابى مزاج خود بپيغمبر صلّى اللَّه عليه و آله شكايت كردند ، حضرت امر فرمود : نبيذ بسازند ، پس هر مردى بخادمش دستور ميداد براى او نبيذ بسازد او يك مشت خرماى خشك برميداشت و در مشك آب ميريخت ، پس آن مرد از آن مشك آب مىآشاميد و وضو ميگرفت ، عرضكردم : چند دانه خرما در مشت ميگرفت ؟ فرمود : به اندازه گنجايش مشت ، عرضكردم :\r\nيك مشت ميريخت يا دو مشت ؟ فرمود : گاهى يك مشت و گاهى دو مشت . عرضكردم : آن مشك چه اندازه گنجايش داشت ؟ فرمود : بين چهل تا هشتاد و بيشتر ، عرضكردم : بواحد أرطال ؟ فرمود : بارطال پيمانه عراقى ، ( هر رطل عراقى سيصد و چند گرم است ) .\r\nسماعه گويد : كلبى گفت : سپس حضرت عليه السلام برخاست و من هم برخاستم و بيرون آمد و دستم را روى\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nدست ديگر ميزدم و ميگفتم : اگر چيزى باشد اينست ، و كلبى هميشه با محبت اهل بيت پيغمبر خدا را پرستش ميكرد تا وفات يافت .\r\n\r\n7 -\r\nهشام بن سالم گويد : بعد از وفات امام صادق عليه السلام من و صاحب الطاق ( محمد بن نعمان كه در طاق محامل كوفه صرافى داشته و بمؤمن الطاق نيز معروفست ) در مدينه بوديم و مردم گرد عبد اللَّه بن جعفر ( عبد اللَّه افطح ) را گرفته و او را صاحب الامر بعد از پدرش ميدانستند ( بحديث 743 رجوع شود ) ، من با صاحب الطاق نزدش رفتيم و مردم در محضرش بودند ، توجه مردم به او از اين جهت بود كه از امام صادق عليه السلام روايت ميكردند كه آن حضرت فرموده است : امر امامت بپسر بزرگتر ميرسد به شرط اينكه عيبى در او نباشد . ما هم نزدش رفتيم تا مسائلى را كه از پدرش ميپرسيديم ، از او بپرسيم ، لذا پرسيديم زكات در چند درهم واجب مىشود ؟ گفت :\r\nدر دويست درهم كه بايد پنج درهم آن را داد ، گفتيم : در صد درهم چطور ؟ گفت : دو درهم و نيم ، گفتيم :\r\nعامه همچنين چيزى نميگويند ، او دستش را سوى آسمان بلند كرد و گفت : به خدا من نميدانم عامه چه ميگويند ، هشام گويد : ما از نزد او گمراه و حيران بيرون آمديم ، نميدانستيم بكجا رو آوريم ، من بودم و ابو جعفر احول ، گريان و سرگردان در يكى از كوچه‌هاى مدينه نشستيم نميدانستيم كجا برويم و بكه رو آوريم و با خود ميگفتيم . بسوى مرجئه رويم ؟ بسوى قدريه ؟ بسوى زيديه ؟ بسوى معتزله ، بسوى خوارج ، در همين حال بوديم پير مردى را كه نميشناختيم ديديم با دست اشاره كرد بسوى من بيائيد ، من ترسيدم كه او از جاسوسهاى ابو جعفر منصور باشد ، زيرا او در مدينه جاسوسهائى داشت كه به بينند شيعيان امام جعفر صادق عليه السلام بامامت چه كسى اتفاق ميكنند تا گردن او را بزنند ، لذا من ترسيدم كه اين پير مرد از آنها باشد ، به احول\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nگفتم : از من دور بايست ، زيرا من بر خودم و بر تو ترس دارم و اين پير مرد مرا ميخواهد نه تو را ، از من دور بايست تا به هلاكت نيفتى و بدست خود بزيان خويش كمك نكنى ، پس اندكى از من دور شد و من بدنبال پير مرد به راه افتادم ، زيرا معتقد بودم كه از او نتوانم خلاص شد پيوسته دنبالش ميرفتم و تن بمرگ داده بودم تا مرا بدر خانه ابو الحسن ( موسى بن جعفر عليهما السلام ) برد . سپس مرا تنها گذاشت و رفت .\r\nناگاه خادمى دم در آمد و گفت : بفرما ، خدايت رحمت كند . من وارد شدم . ابو الحسن موسى عليه السلام را ديدم ، بىآنكه من چيزى بگويم ، فرمود : نه بسوى مرجئه و نه بسوى قدريه و نه بسوى زيديه و نه بسوى معتزله ، بسوى من ، بسوى من . عرضكردم : قربانت ، پدرت درگذشت ؟ فرمود : آرى ، عرض كردم : وفات كرد ؟ ( يا او را با شمشير كشتند ) فرمود : آرى ( وفات كرد ) عرضكردم : پس از او امام ما كيست ؟ فرمود : اگر خدا خواهد ترا هدايت كند ، هدايت مىكند ، عرضكردم : قربانت ، عبد اللَّه عقيده دارد كه او امام بعد از پدرش مىباشد ، فرمود : عبد اللَّه ميخواهد ، خدا عبادت نشود ، عرضكردم : قربانت امام ما بعد از او كيست ؟ فرمود : اگر خدا بخواهد ترا هدايت كند ، مىكند عرضكردم ، قربانت او شمائيد ؟ فرمود : « نه ، من اين سخن نميگويم » با خود گفتم : من راه پرسش را درست نرفتم ، سپس عرضكردم : قربانت ، شما امامى داريد ؟ فرمود : نه ، ( فهميدم كه خود او امامست ) آنگاه از بزرگداشت و هيبت آن حضرت عظمتى در دلم افتاد كه جز خداى عز و جل نداند ، بيشتر از آنچه هنگام رسيدن خدمت پدرش در دلم مىافتاد .\r\nسپس عرضكردم : قربانت ، از شما بپرسم آنچه از پدرت ميپرسيدم ؟ فرمود : بپرس تا با خبر شوى\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nولى فاش مكن ، اگر فاش كنى نتيجه‌اش سر بريدنست سپس از آن حضرت سؤال كردم و فهميدم درياى بيكرانيست . عرضكردم : قربانت شيعيان تو و پدرت در گمراهى سرگردانند ، با تعهد كتمانى كه از من گرفته‌ايد ، ايشان را به بينم و بسوى شما دعوت كنم ؟ فرمود : هر كس از آنها كه رشد و استقامتش را در راه راست دريافتى ، مطلب را به او بگو ، و شرط كن كه كتمان كند ، اگر فاش كند ، نتيجه‌اش سر بريدن است - و با دست اشاره به گلويش فرمود - من از نزد آن حضرت خارج شدم و بابى جعفر احول برخوردم ، به من گفت : چه خبر بود ؟ گفتم : هدايت بود ، آنگاه داستان را برايش گزارش دادم ، سپس فضيل و ابو - بصير را ديديم ، ايشان هم خدمتش رسيدند و از حضرتش سؤال كردند و سخنش را شنيدند و بامامتش قاطع گشتند . سپس جماعتى از مردم را ملاقات كرديم ، هر كس خدمتش رسيد ، امامتش را باور كرد ، مگر طايفه عمار ( بن موسى ساباطى ) و اصحاب او ، ولى عبد اللَّه جز چند نفرى نزدش نميرفتند ، چون چنين ديد ، گفت : مردم چگونه شدند ؟ به او خبر دادند كه هشام مردم را از دور تو پراكند . هشام گويد : او چند نفر را در مدينه گماشته بود كه مرا بزنند .\r\n\r\n8 -\r\nمحمد بن فلان واقفى گويد : من پسر عموئى داشتم كه نامش حسن بن عبد اللَّه بود ، مردى بود زاهد و عابدترين مردم زمان خود . و بواسطه جدى بودن و كوشش او در امر دين سلطان از او پروا ميكرد و بسا در پيش روى سلطان سخن درشت و دشوارى بعنوان موعظه ميگفت و او را امر بمعروف و نهى از منكر مينمود سلطان هم بواسطه شايستگى و نيكوكاريش از او تحمل ميكرد ، حال او پيوسته چنين بود تا آنكه روزى در مسجد\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nحضرت ابو الحسن موسى بن جعفر عليه السلام بر او وارد شد . چون او را ديد ، اشاره كرد ، او هم نزد حضرت آمد ، امام به او فرمود : اى ابا على ! من روش ترا بسيار دوست دارم و خوشم مىآيد ولى تو معرفت ندارى ، برو و معرفت بجو ، عرضكرد : قربانت ، معرفت چيست ؟ فرمود : برو بفهم و كسب حديث كن . عرضكرد : از كه كسب كنم ؟ فرمود : از فقهاء اهل مدينه ، سپس آن أحاديث را بر من عرضه كن . او رفت و احاديثى را نوشته خدمت حضرت باز آمد و برايش قرائت كرد ، امام همه را باطل دانست ، و به او فرمود ، برو معرفت ياد بگير ، آن مرد بدين خود عنايت داشت و پيوسته در انتظار استفاده از حضرت ابو الحسن عليه السلام بود تا زمانى كه آن حضرت بكشتزار خود ميرفت ، در بين راه به حضرت برخورد و عرضكرد : قربانت ، من در برابر خدا با شما احتجاج و خصومت ميكنم ، مرا بمعرفت راهنمائى كن ، حضرت گزارش حال امير المؤمنين عليه السلام و آنچه بعد از پيغمبر صلّى اللَّه عليه و آله واقع شد و نيز گزارش امر آن دو مرد ( ابو بكر و عمر ) را بيان فرمود ، او هم پذيرفت ، سپس به حضرت عرضكرد : امام بعد از امير المؤمنين عليه السلام كيست ؟ فرمود :\r\nاگر به تو خبر دهم ميپذيرى ؟ گفت : آرى قربانت گردم ، فرمود ، منم امام ، عرضكرد : چيزى مىخواهم كه به آن استدلال كنم ، ( يعنى معجزه شما چيست ؟ ) فرمود : برو نزد آن درخت - آنگاه با دست اشاره بدرخت ام غيلان كرد - و به او بگو : موسى بن جعفر به تو ميگويد : بيا ، گويد من نزد درخت رفتم و ديدم زمين را ميشكافد و مىآيد تا در برابر حضرت ايستاد ، سپس حضرت به او اشاره كرد ، تا برگشت . او بامامتش اقرار كرد و خاموشى گزيد و بعبادت پرداخت و كسى پس از آن او را نديد كه سخن گويد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\n9 -\r\nمحمد بن ابى العلاء گويد : بعد از آنكه يحيى بن اكثم قاضى سامرا را آزمايش كردم و با او مباحثه و گفتگو نمودم و رفت و آمد كردم و راجع بعلوم آل محمد پرسيدم شنيدم كه مىگفت : روزى داخل ( مسجد مدينه ) شدم و قبر رسول خدا صلّى اللَّه عليه و آله را طواف ميكردم ، در آن ميان محمد بن على الرضا عليه السلام را ديدم مشغول طوافست ، در باره مسائلى كه در نظرم بود ، با او مناظره كردم ، همه را به من جواب داد ، من به او عرضكردم به خدا كه من ميخواهم از شما يك مسأله‌اى بپرسم ، ولى به خدا كه خجالت ميكشم ، به من فرمود :\r\nپيش از آنكه بپرسى من به تو خبر مىدهم ، ميخواهى راجع به امام بپرسى ، عرضكردم : به خدا سؤال من همين است ، پس فرمود : منم امام ، عرضكردم : علامتش چيست ؟ در دست حضرت عصائى بود كه بسخن درآمد و گفت :\r\nهمانا مولاى من . امام اين زمانست و اوست حجت خدا .\r\n\r\n10 -\r\nحسين بن عمر بن يزيد گويد : خدمت حضرت رضا عليه السلام رسيدم و در آن زمان واقفى مذهب بودم ( امامت آن حضرت را قبول نداشتم ) و همانا پدر من از پدر او هفت مسأله پرسيده بود كه شش تاى آن را جواب گفته و هفتمينش را پاسخ نگفته بود ، من گفتم : به خدا كه آنچه را پدرم از پدرش پرسيده ، من از او ميپرسم اگر مانند پدرش جواب گفت ، دليل بر امامت اوست ، پس من پرسيدم و او هم آن شش مسأله را مانند جواب پدرش بپدرم پاسخ گفت ، و در مقام جواب حتى حرف « واو » و « يائى » هم زياد نكرد و از هفتمينش خوددارى كرد ، و پدرم به پدر او گفته بود : من روز قيامت نزد خدا عليه شما احتجاج ميكنم ، براى اينكه\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nعقيده دارى عبد اللَّه ( برادر بزرگترت ) امام نيست حضرت دست بگردنش نهاد و فرمود : آرى نزد خداى عز و جل بر اين مطلب عليه من احتجاج كن ، هر گناهى داشت به گردن من باشد .\r\nچون من با آن حضرت خداحافظى كردم فرمود : هيچ يك از شيعيان ما نيست كه ببلائى گرفتار شود و يا بيمار گردد و بر آن بلا و مرض شكيبائى ورزد ، جز اينكه خدا اجر هزار شهيد برايش نويسد ، من با خود گفتم : به خدا راجع به اين موضوع كه سخنى در ميان نبود ! ! چون رهسپار شدم در بين راه عرق المدينى در آوردم ( و آن ريشه‌ايست كه در پاى انسان پيدا مىشود و دردش شدت مىكند ) و من از اين مرض سختى كشيدم ، چون سال آينده شد به حج رفتم و خدمتش رسيدم ، هنوز اندكى از درد باقيمانده بود ، من به حضرت شكايت كردم و عرض نمودم : قربانت ، بپايم دعاى دفع بلائى بخوانيد - و پايم را در برابرش دراز كردم - به من فرمود اين پايت را باكى نيست ، پاى سالمت را به من نشان ده ، من آن پايم را در برابرش دراز كردم . حضرت دعاى تعويذ خواند ، چون بيرون رفتم ، طولى نكشيد كه آن ريشه بيرون آمد و دردش اندك بود .\r\n\r\n11 -\r\nابن قياماى واسطى كه از واقفيه بوده گويد : خدمت على بن موسى الرضا عليهما السلام رسيدم و عرضكردم ممكن است دو امام ( در يكزمان ) بوده باشد ؟ فرمود : نه ، مگر اينكه يكى از آن دو ساكت باشد ، عرضكردم اينك شما هستيد كه امام ساكت همراه نداريد - و در آن زمان هنوز ابو جعفر ( محمد تقى عليه السلام ) برايش متولد نشده بود - به من فرمود : به خدا : كه خدا از من فرزندى بوجود آورد كه حق را با اهلش بوسيله او پا بر جا كند و باطل را با اهلش بوسيله او از ميان ببرد ، بعد از يك سال ديگر ابو جعفر عليه السلام متولد شد ، پس بابن قياما گفتند : آيا اين آيت و معجزه ترا كافى نيست ؟ او گفت : به خدا كه اين آيت بزرگى است ولى چه كنم با آنچه امام صادق عليه السلام در باره پسرش فرموده است ؟ .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nشرح\r\n- علامه مجلسى « ره » ( از محدث استرآبادى نقل مىكند كه گويا مقصودش از آنچه امام صادق عليه السلام در باره پسرش فرموده روايتى است كه واقفيه آن را جعل كرده‌اند كه : امام صادق عليه السلام فرمود : « ما خانواده هشت محدث داريم كه هفتم آنان قائمست » شيخ طوسى « ره » اخبارى كه طايفه واقفيه جعل كرده‌اند در كتاب غيبت خود ذكر نموده و همه را رد كرده است و نيز در اين خبر ؟ ؟ كه ائمه را هشت تن دانسته و قائم را هفتم آنها شمرده تشويشى است ظاهر و توجيه كردن هشت محتاج بتكلف سختى است .\r\n\r\n12 -\r\nوشاء گويد : من بخراسان رفتم و از طايفه واقفيه بودم و متاعى را همراه خود برده بودم در ميان آنها جامه گلدارى در يكى از بغچه‌ها بود كه من نفهميده بودم و جايش را هم نميدانستم . چون رو وارد شدم و در منزلى فرود آمدم ، بدون سابقه مردى مدنى كه فقط در مدينه متولد شده بود آمد و به من گفت :\r\nهمانا ابو الحسن الرضا عليه السلام به تو ميگويد : آن جامه گلدارى كه نزد تو هست ، براى من بفرست ، من گفتم :\r\nكى ورود مرا به ابو الحسن خبر داده ؟ من اكنون وارد ميشوم ، و جامه گلدارى نزد من نيست ، او رفت و برگشت و گفت : ميگويد : چرا آن جامه در فلان جا و سارغش چنين و چنانست ، من آن سارغ را گشتم و آن جامه را در زير بغچه پيدا كردم و نزدش فرستادم .\r\n\r\nشرح\r\n- وشاء همان حسن بن على بن زياد است كه پارچه‌هاى رنگ كرده و گلدار ميفروخته .\r\nمدت كوتاهى واقفى مذهب بود ، سپس بواسطه مشاهده اين معجزه و معجزات ديگر از آن عقيده برگشت و از بزرگان و اصحاب خاص حضرت رضا عليه السلام گشت .\r\n\r\n13 -\r\nعبد اللَّه بن مغيره گويد : من واقفى مذهب بودم كه به حج رفتم ، چون به مكه رسيدم ، شكى در دلم ( راجع بمذهبم ) خلجان كرد ، خودم را بملتزم ( ديوار مقابل در خانه كعبه كه مستحب است سينه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو شكم را به آنجا چسبانيده و دعا كنند ) چسبانيدم و گفتم : بار خدايا تو خواست و اراده مرا ميدانى ، مرا ببهترين دينها هدايت كن ، پس در دلم افتاد كه خدمت حضرت رضا عليه السلام بروم . بمدينه آمدم و در خانه حضرت ايستادم و بغلامش گفتم : بآقايت بگو ، مردى از اهل عراق بر در خانه است ، آنگاه صداى حضرت را شنيدم كه ميفرمود : بفرما اى عبد اللَّه بن مغيره ! بفرما اى عبد اللَّه بن مغيره ، چون مرا ديد فرمود : خدا دعايت را اجابت كرد و بدين خودش هدايتت فرمود : من عرض كردم : گواهى دهم كه توئى حجت خدا و امين او بر خلقش .\r\n\r\n14 -\r\nاحمد بن محمد بن عبد اللَّه گويد ، عبد اللَّه بن هليل معتقد بامامت عبد اللَّه ( افطح پسر بزرگتر امام صادق عليه السلام ) بود ، مسافرتى بسامرا كرد و از آن عقيده برگشت . من از او علت برگشتنش را پرسيدم گفت : من بفكر افتادم كه اين مطلب را از حضرت ابى الحسن عليه السلام بپرسم ، اتفاقا در كوچه تنگى به حضرت برخوردم ، خود را به طرف من كج كرد تا برابرم رسيد ، چيزى از دهانش بجانب من انداخت كه روى سينه‌ام افتاد ، من آن را برداشتم ، ورقه‌اى بود كه در آن نوشته بود : او در آن مقام نبود و چنان استحقاقى نداشت ( يعنى عبد اللَّه ادعاى امامت نكرد و سزاوار آن هم نبود - مرآت ص 259 - ) .\r\n\r\n15 -\r\nجعفر بن زيد بن موسى از پدرش و او از پدرانش ائمه معصومين عليهم السلام چنين نقل كند :\r\nروزى كه پيغمبر صلّى اللَّه عليه و آله در منزل ام سلمه بوده‌ام اسلم خدمت آن حضرت آمد ، از ام سلمه پرسيد : پيغمبر صلّى اللَّه عليه و آله كجاست ؟ گفت دنبال كارى رفته و الساعه مىآيد ، او نزد ام سلمه در انتظار نشست تا آن حضرت آمد ،\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nام اسلم عرضكرد : پدر و مادرم قربانت يا رسول اللَّه ! من كتابها را خوانده‌ام و پيغمبران و اوصياء را ميشناسم موسى در زمان حيات خود وصيى داشت ( هارون ) و پس از وفاتش وصى ديگرى داشت ( يوشع ) و همچنين عيسى ( وصى زمان حياتش كالب بن يوفنا و وصى پس از وفاتش شمعون بود ) وصى شما كيست اى رسول خدا ؟\r\nفرمود : اى ام أسلم وصى من در حياتم و بعد از وفاتم يكى است ، سپس فرمود : اى ام أسلم ، هر كه اين كار مرا كند ، او وصى منست ، سپس با دست مبارك بسنگريزه‌ئى كه در روى زمين بود ، زد و آن را با انگشتش ماليد تا مانند آردش كرد ، آنگاه خميرش نمود و با خاتمش آن را مهر كرد و فرمود : هر كه اين كار من كند ، او وصى منست در زمان حيات و پس از وفاتم .\r\nمن از نزد حضرت بيرون شدم و خدمت امير المؤمنين عليه السلام رسيدم و عرضكردم : پدر و مادرم بقربانت شمائيد وصى رسول خدا صلّى اللَّه عليه و آله ؟ فرمود : آرى ، اى ام أسلم ، سپس با دستش بسنگريزه‌ئى زد و آن را ماليد تا مانند آردش كرد ، آنگاه آن را خمير كرد و با خاتمش مهر نمود و فرمود : اى ام اسلم : هر كه اين كار من كند ، او وصى منست .\r\nمن نزد حسن عليه السلام آمدم و او هنوز كودكى نابالغ بود ، عرضكردم : آقاى من تو وصى پدرت هستى ؟\r\nفرمود : آرى ، اى ام اسلم و با دست سنگريزه‌ئى را برداشت و مانند كار آن دو حضرت انجام داد ، من از نزدش بيرون آمدم و نزد حسين عليه السلام رسيدم و سنش بنظرم كوچك ميرسيد - به او عرضكردم : پدر و مادرم بقربانت تو وصى برادرت هستى ؟ فرمود : آرى ، اى ام أسلم ! سنگريزه‌ئى من ده ، آنگاه مانند كار آنها انجام داد .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nام اسلم زنده بود تا بعد از شهادت حسين عليه السلام و برگشتن على بن الحسين بمدينه ، خدمت حضرت رسيد و پرسيد : شما وصى پدرت هستى ؟ فرمود : آرى ، سپس مانند كار آنها انجام داد صلوات اللَّه - عليهم اجمعين .\r\n\r\n16 -\r\nزيد بن على بن الحسين ، خدمت امام باقر عليه السلام رسيد و نامه‌هائى از اهل كوفه همراه داشت كه او را به طرف خود خوانده و از اجتماع خود آگاهش نموده و دستور نهضت داده بودند ، امام باقر عليه السلام به او فرمود : اين نامه‌ها از خود آنها شروع شده يا جواب نامه‌ايست كه به آنها نوشته‌ئى و ايشان را دعوت كرده‌ئى ؟\r\nگفت : ايشان شروع كرده‌اند ، زيرا حق ما را ميشناسند و قرابت ما را با رسول خدا صلّى اللَّه عليه و آله ميدانند و در كتاب خداى عز و جل وجوب دوستى و اطاعت ما را مىبينند و فشار و گرفتارى و بلا كشيدن ما را مشاهده ميكنند .\r\nامام باقر عليه السلام فرمود : اطاعت ( مردم از پيشوا ) از طرف خداى عز و جل واجب گشته و روشى است كه خدا آن را در پيشينيان امضاء كرده و در آخرين همچنان اجرا مىكند ، و اطاعت نسبت بيك نفر از ماست و دوستى نسبت به همه ما و امر خدا ( امامت و وجوب اطاعت يا خروج و نهضت يا صبر بر اذيت ) نسبت باوليائش جارى مىشود طبق حكمى ( متصل از امامى به امام ديگر ) و فرمانى قطعى و آشكار و حتمى بودنى انجام شدنى و اندازه‌ئى بىكم و زياد و موعدى معين در وقتى معلوم ( حاصل اينكه امور مربوط به امام از طرف خدا اندازه و مدتش معين مىشود و حتمى و قطعى و لا يتغير است ) مبادا كسانى كه ايمان ثابتى ندارند ، ترا سبك كنند ، ايشان ترا در برابر خواست خدا هيچ گونه بىنيازى ندهند ، شتاب مكن كه خدا بواسطه شتاب\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبندگانش شتاب نميكند ( زمان رسيدن دولت حق را پيش نمياندازد ) تو بر خدا سبقت مگير كه گرفتارى ناتوانت كند و بخاكت اندازد .\r\nزيد در اينجا خشمگين شد و گفت : امام از ما خاندان آن كس نيست كه در خانه نشيند و پرده را بيندازد و از جهاد جلوگيرى كند . امام از ما خاندان كسى است كه از حوزه خود ، دفاع كند و چنان كه سزاوار است .\r\nدر راه خدا جهاد كند و نيز از رعيتش دفاع كند و دشمن را از حريم و پيرامونش براند .\r\nامام باقر عليه السلام فرمود : اى برادر ، تو آنچه را به خود نسبت دادى ، حقيقة هم در خود مىبينى بطورى كه بتوانى براى آن دليلى از كتاب خدا يا برهانى از قول پيغمبر صلّى اللَّه عليه و آله بياورى و يا نمونه و مانندى براى آن ذكر كنى ؟ ( يعنى تو كه خود را براى جهاد و زمامدارى مسلمين آماده كرده‌ئى چنين شايستگى را در خود سراغ دارى ؟ ) همانا خداى عز و جل حلال و حرامى وضع فرموده و چيزهائى را واجب ساخته و مثلهائى زده و سنتهائى را مقرر داشته و براى امامى كه بامر او قيام مىكند نسبت باطاعتى كه براى او واجب ساخته ، شبهه و ترديدى باقى نگذاشته تا امام بتواند امرى را پيش از رسيدن وقتش انجام دهد يا در راه خدا پيش از فرارسيدن موقعش جهاد كند . در صورتى كه خداى عز و جل در باره شكار ميفرمايد : « وقتى كه محرم هستيد شكار را نكشيد - 95 سوره 5 » آيا كشتن شكار مهمتر است يا كشتن انسانى كه خدايش محترم شمرده ، خدا براى هر چيز موعدى معين كرده ، چنانچه ميفرمايد : « چون از احرام در آمديد شكار كنيد 3 سوره 5 - » و فرموده است « شعائر خدا و ماه‌هاى حرام را حلال نكنيد - 2 سوره 5 - » و ماهها را شماره معلومى قرار داد ( دوازده ماه ) و چهار ماه از آن را حرام ساخت و فرمود : « چهار ماه در زمين گردش كنيد و بدانيد كه شما خدا را ناتوان نسازيد - 2 سوره 9 - » سپس فرمود : « چون ماه‌هاى حرام\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nسپرى شد ، مشركين را در هر كجا يافتيد بكشيد - 5 سوره 9 - » پس براى كشتن موعدى قرار داد و باز فرموده است : « قصد بستن عقد زناشوئى نكنيد تا مدت مقرر بسر رسد » ( عده زن سپرى شود ) پس خدا براى هر چيزى موعدى و براى هر موعدى نوشته‌اى مقرر داشته است .\r\nاكنون اگر تو از پروردگارت گواهى دارى و نسبت بامر خود يقين دارى و كارت پيشت روشن است خود دانى و گر نه امرى را كه نسبت به آن شك و ترديد دارى پيرامونش نگرد ، و براى از ميان رفتن سلطنتى كه روزيش را تمام نكرده و بپايان خود نرسيده و موعد مقررش نيامده قيام مكن ، كه اگر پايانش برسد و روزيش بريده شود و موعد مقررش برسد ، حكم قطعى بريده شود [ فاصله‌اى كه براى دولت حق رخ داده بود بريده شود 
  ] و نظام حق پيوسته گردد و خدا براى فرمانده و فرمانبر ( دولت باطل ) خوارى و زبونى در پى آرد ، به خدا پناه ميبرم از امامى كه از وقت‌شناسى گمراه گردد ، ( وقت قيام و خروج خود را نشناسد ) و فرمانبران نسبت به آن داناتر از فرمانده باشند ( يعنى امام برحقى كه به حكم خدا سكوت و گوشه‌گيرى اختيار كرده از پيشواى باطلى كه بى جا و بيموقع قيام كرده داناتر باشد ) .\r\nبرادرم ! تو ميخواهى ملت و آئين مردمى را زنده كنى كه بآيات خدا كافر شدند و نافرمانى پيغمبرش كردند و بدون رهبرى خدا پيرو هواى نفس خود شدند و بدون دليلى از جانب خدا و فرمانى از پيغمبرش ادعاى خلافت كردند ؟\r\nبرادرم ! ترا در پناه خدا ميبرم از اينكه فردا در كناسه بدار آويخته شوى - آنگاه چشمان حضرت جوشيد و اشكش جارى شد - و فرمود : ميان ما و آنكه پرده ما را دريد و حق ما را انكار كرد و راز ما را فاش ساخت و ما را به غير جدمان نسبت داد و در باره ما چيزى گفت كه خود نگفتيم ، خدا داور باشد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nشرح\r\n- اخبار و روايات در باره جلالت مقام و تقديس و تكريم از جناب زيد بن على بن الحسين و دعا و ترحم و گريستن امام باقر و صادق عليهما السلام نسبت بوى بسيار است . و اين روايت چنانچه پيداست يك مصاحبه و مشاوره دوستانه و صميمى است ميان امام باقر عليه السلام و جناب زيد براى چاره‌جوئى در باره بررسى اوضاع مسلمين و تحقيق از مقتضيات وقت و كسب وظيفه دينى و خشمگين شدن جناب زيد از نظر مشاهده اوضاع رقت بار مسلمين و طغيانگرى و لجام گسيختگى خلفاء وقت بوده و از فرمايشات امام باقر عليه السلام هم جز نصيحت و خيرخواهى جناب زيد مطلب ديگرى استفاده نميشود .\r\n\r\n17 -\r\nعبد اللَّه بن ابراهيم گويد : ( با جماعتى ) نزد خديجه دختر عمر بن على بن حسين بن على بن ابى طالب عليهم السلام رفتيم تا او را بوفات پسر دخترش تسليت گوئيم ، در حضور او موسى بن عبد اللَّه بن حسن را ديديم كه در گوشه‌اى نزديك زنان نشسته بود ، ما به آنها تسليت گفتيم و متوجه موسى شديم ، موسى به دختر ابى بشكر كه نوحه خوان بود گفت : بخوان ، او چنين خواند : بشمار رسول خدا را و پس از وى شير خدا ( حمزه ) و در مرتبه سوم عباس ( برادر حمزه ) را - و بشمار على نيكوكار و بشمار جعفر و عقيل را بعد از او كه همه رئيس بودند .\r\nموسى به او گفت : احسنت : مرا بطرب آوردى ، بيشتر بخوان ، او هم دنبال كرد و گفت :\r\n پيشواى پرهيزگاران محمد از خاندان ماست * و حمزه و جعفر پاك از خاندان ماست\r\nعلى پسر عم و داماد پيغمبر از خاندان ماست * او پهلوان پيغمبر و امام مطهر است \r\nما نزد خديجه بوديم تا شب نزديك شد ، سپس خديجه گفت : من از عمويم محمد بن على صلوات -\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاللَّه عليه شنيدم كه ميفرمود : « همانا زن در ماتم و مصيبت نوحه‌گر ميخواهد كه اشكش جارى شود ، و براى زن شايسته نيست كه سخن زشت و بيهوده ( دروغى نسبت به ميت يا شكايتى از قضاء خدا ) گويد ، پس چون شب فرا رسيد ملائكه را با نوحه خود آزار مدهيد » ما از نزدش بيرون آمديم و باز فردا صبح رفتيم و مذاكره جدا كردن منزلش را از خانه امام جعفر صادق عليه السلام بميان آورديم .\r\nراوى گويد : آن خانه دار السرقة ( خانه دزدى ) ناميده ميشد ، خديجه گفت : اين موضوع را مهدى ما اختيار كرد - مقصودش از مهدى محمد بن عبد اللَّه بن حسن ( نوه امام مجتبى عليه السلام ) بود . و با اين كلمه با او شوخى ميكرد - ( زيرا محمد بن عبد اللَّه ادعاء مهدويت مينمود ، و ممكن است موسى گفته باشد اين خانه سرقت است ، زيرا كه محمد بن عبد اللَّه در آنجا غصب خلافت و ادعاء مهدويت كرد ) موسى ابن عبد اللَّه گفت : به خدا من اكنون خبرى شگفت براى شما نقل ميكنم .\r\nچون پدرم - رحمه اللَّه - شروع كرد كه براى محمد بن عبد اللَّه ( نوه امام حسن عليه السلام ) بيعت گيرد و تصميم گرفت كه دوستانش را به بيند ، گفت : من فكر ميكنم تا جعفر بن محمد ( امام ششم ) عليهما السلام را نه بينم اين كار درست نشود ، پس به راه افتاد و ( از كثرت ضعف و سالخوردگى ) به من تكيه داشت ، من هم همراه او رفتم تا به امام صادق عليه السلام رسيديم و در خارج منزل به او برخورديم كه آهنگ مسجد داشت ، پدرم او را نگه داشت و با او بسخن پرداخت ، امام صادق عليه السلام فرمود : ميان راه جاى اين سخن نيست ، يك ديگر را ملاقات ميكنيم ان شاء اللَّه ، پدرم شادمان برگشت ( زيرا گمان كرد ، آن حضرت مخالف نيست ) پدرم صبر كرد تا فردا يا روز بعد شد ، باز با هم نزد آن حضرت رفتيم ، پدرم شروع بسخن كرد ، و از جمله سخنانش اين بود : قربانت ، تو ميدانى كه من سنم از شما زيادتر است و در ميان فاميلت هم از شما بزرگسالتر هست ولى خداى عز و جل بشما فضيلتى ارزانى داشته كه براى هيچ يك از فاميلت نيست و من بواسطه اعتمادى كه بنيكو\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nكارى شما دارم خدمتت رسيدم ، و بدان - قربانت گردم - اگر شما از من بپذيرى ، هيچ يك از اصحابت از من عقب‌نشينى نكنند و حتى دو نفر قرشى يا غير قرشى با من مخالفت نورزند .\r\nامام صادق عليه السلام فرمود : تو مطيع‌تر از مرا ميتوانى پيدا كنى و به من نيازى ندارى . به خدا كه تو ميدانى من آهنگ رفتن بيابان ميكنم و يا تصميم آن را ميگيرم ( ولى بواسطه ضعف و ناتوانى ) سنگينى ميكنم و بتأخير مياندازم و نيز قصد رفتن حج ميكنم و جز با خستگى و رنج و سختى به آن نميرسم . بفكر ديگران باش و از آنها بخواه و بايشان مگو كه نزد من آمده‌ئى ، پدرم گفت ، گردن مردم بسوى شما دراز است ، اگر شما از من بپذيرى هيچ كس عقب‌نشينى نميكند ، و شما هم از جنگ كردن و ناراحت شدن معافى .\r\nموسى گويد : ناگهان جماعتى از مردم وارد شدند و سخن ما را قطع كردند ، پدرم گفت : قربانت چه ميفرمائى ؟ امام فرمود : يك ديگر را ملاقات خواهيم كرد ان شاء اللَّه ، پدرم گفت : همانطور است كه من ميخواهم ؟ فرمود : همانطور است كه تو ميخواهى ان شاء اللَّه با در نظر گرفتن اصلاح و خيرخواهى براى تو .\r\nپدرم به خانه برگشت و كس نزد محمد ( نوه امام حسن عليه السلام ) فرستاد كه در كوه اشقر جهينه « 1 » بود و از مدينه تا آنجا دو شب راه بود و او را مژده داد كه بحاجت و مطلوبش رسيده است ، و پس از سه روز بازگشت من و پدرم رفتيم و در خانه حضرت ايستاديم ، در صورتى كه هر گاه مىآمديم از ما جلوگيرى نميشد و فرستاده ( ئيكه رفت براى ما اجازه ورود بگيرد ) دير آمد ، سپس بما اجازه داد ، ما خدمتش رسيديم ، من گوشه اطاق نشستم . و پدرم نزديك حضرت رفت و سرش را بوسيد و گفت :\r\n\r\n\r\n","description":"","footnote":"\r\n( 1 ) - اشقر نام كوه مخصوصى است كه محمد در آنجا بوده و جهينه نام قبيله‌ايست كه در آن كوه زندگى ميكرده‌اند .\r\n","page_name":" 175 ","page_number":175},
  {"content":"\r\n\r\nقربانت گردم بار ديگر اميدوار و آرزومند خدمتت رسيدم ، اميد و آرزويم گسترده و بسيار است ، اميدوارم بحاجت خود نائل آيم ، امام صادق عليه السلام به او فرمود : من ترا به خدا پناه مىدهم از اينكه متعرض اين كار شوى كه صبح و شام در فكر آن هستى ، و ميترسم كه اين اقدام ، شرى به تو رساند ، گفتگوى آنها ادامه پيدا كرد و سخن به جائى رسيد كه پدرم نميخواست ، و از جمله سخنان پدرم اين بود كه بچه جهت حسين بامامت سزاوارتر از حسن شد ؟ ( چرا امامت بفرزندان حسين رسيد و بفرزندان حسن نرسيد ؟ ) امام صادق عليه السلام فرمود : خدا رحمت كند حسن را و رحمت كند حسين را ، براى چه اين سخن بميان آوردى ؟ پدرم گفت زيرا اگر حسين عليه السلام عدالت ميورزيد ، سزاوار بود امامت را در بزرگترين فرزند امام حسن عليه السلام قرار دهد .\r\nامام صادق عليه السلام فرمود : همانا خداى تبارك و تعالى كه بمحمد صلّى اللَّه عليه و آله وحى فرستاد ، بخواست خود وحى فرستاد و با هيچ كس از مخلوقش مشورت نكرد ، و محمد صلّى اللَّه عليه و آله على عليه السلام را به آنچه خواست دستور داد و او هم چنانچه دستور داشت عمل كرد ، ما در باره على نگوئيم ، جز همان بزرگداشت و تصديقى را كه رسول خدا صلّى اللَّه عليه و آله فرموده است ، اگر حسين دستور ميداشت كه ببزرگسالتر وصيت كند يا آنكه امامت را ميان فرزندان خود و امام حسن نقل و انتقال دهد عمل ميكرد ، او نزد ما متهم نيست كه امامت را براى خود ذخيره كرده باشد ، در صورتى كه او ميرفت و امامت را ميگذاشت او به آنچه مأمور بود ، رفتار كرد ، و او ( از طرف مادرت ) جد تو « 1 » و ( از طرف پدرت ) عموى تست اگر نسبت به او خوب گوئى ، چقدر براى تو شايسته است ، و اگر زشت گوئى خدا ترا بيامرزد ، پسر عمو !\r\n\r\n\r\n","description":"","footnote":"\r\n( 1 ) - مادر عبد اللَّه فاطمه بنت الحسين عليه السلام بوده است .\r\n","page_name":" 176 ","page_number":176},
  {"content":"\r\n\r\nسخن مرا بشنو و اطاعت كن ، بخدائى كه جز او شايسته پرستشى نيست ، من نصيحت و خيرخواهى را از تو باز نداشتم ، چگونه ( باز دارم در صورتى كه تو پسر عمو و بزرگتر فاميل منى ؟ ! ) ولى ترا نمىبينم كه عمل كنى [ حال تو چگونه باشد ، در صورتى كه ترا عمل‌كننده نبينم 
  ] ، و امر خدا هم برگشت ندارد .\r\nپدرم در اينجا خوشحال شد ( زيرا از جمله اخير حضرت فهميد كه خدا به آنها پيشرفتى ميدهد ، اگر چه بعقيده امام صادق نابجا و باطل باشد ) امام صادق عليه السلام ( چون خوشحالى نابجاى او را ديد ) به او فرمود : به خدا تو ميدانى كه او ( يعنى محمد پسر تو كه مدعى امامت و در مقام خروج است ) همان لوچ چشم موى پيشانى برگشته ، سياه رنگى است كه در ته سيلگاه\r\nسدّه أشجع\r\n« 1 » كشته مىشود ( گويا خبرى غيبى به اين مضمون از پيغمبر يا امامان سابق صادر شده بود كه خود عبد اللَّه هم آن را ميدانست ) پدرم گفت : او آن نيست .\r\nبه خدا سوگند كه او در برابر يك روز ( ظلم بنى اميه و بنى عباس ) يك روز ميجنگد و در برابر يك ساعت ، يك ساعت و در برابر يك سال ، يك سال ، و بخونخواهى تمام فرزندان ابى طالب قيام مىكند .\r\nامام صادق عليه السلام به او فرمود : خدا ترا بيامرزد ، چقدر ميترسم كه اين ( مصراع ) بيت بر رفيق ما ( پسر تو ) منطبق شود .\r\nمنتك نفسك في الخلاء ضلالا\r\n« نفست در خلوت به تو وعده‌هاى دروغ و محال داده » نه به خدا ، او بيشتر از چهار ديوار مدينه را بدست نمىآورد ، و هر چه تلاش كند و خود را بمشقت افكند ، دامنه فعاليتش بطائف نرسد ، اين مطلب ناچار واقع شود ، از خدا بترس و بر خود و برادرانت رحم كن ، به خدا من او را نامباركترين نطفه‌ئى ميدانم كه صلب مردان بزهدان زنان ريخته است ( زيرا بناحق ادعاء\r\n\r\n\r\n","description":"","footnote":"\r\n( 1 ) - سده ( بضم سين ) در خانه است و أشجع نام قبيله‌ايست از غطفان .\r\n","page_name":" 177 ","page_number":177},
  {"content":"\r\n\r\nامامت كرد و موجب كشته شدن و حبس و ذلت فاميل و امام زمانش گرديد ) به خدا كه او در ميان خانه‌هاى سده اشجع كشته مىشود ، گويا اكنون او را برهنه و روى خاك افتاده مىبينم كه خشتى ميان دو پايش هست ، و اين جوان هم هر چه بشنود سودش ندهد - موسى بن عبد اللَّه گويد : مقصودش من بودم - او هم همراهش خروج كند و شكست خورد و رفيقش ( محمد ) كشته شود ، سپس موسى برود و با پرچم ديگرى خروج كند و سپهبد آن ( ابراهيم كه بخونخواهى برادرش محمد قيام كند ) كشته شود و لشكرش پراكنده شود ، اگر ( اين پسر يعنى موسى ) از من بپذيرد ، بايد در آنجا از بنى عباس امان خواهد ، تا خدا فرج دهد و بتحقيق من ميدانم كه اين امر عاقبت ندارد و تو هم ميدانى و ما هم ميدانيم كه پسر چشم لوچ سياه رنگ موى پيشانى برگشته تو ، در ته رودخانه سده أشجع در ميانه خانه‌ها كشته خواهد شد .\r\nپدرم برخاست و ميگفت : بلكه خدا ما را از تو بىنياز مىكند و تو هم ( چون دولت ما را ببينى ) خودت از اين عقيده برميگردى يا آنكه خدا ترا برميگرداند با ديگران ، و از اين سخنان مقصودى ندارى جز اينكه ديگران را از ما بگردانى و تو وسيله سرپيچى آنها شوى ، امام صادق عليه السلام فرمود : خدا ميداند كه من جز خيرخواهى و هدايت ترا نميخواهم و من جز كوشش در اين راه تكليفى ندارم .\r\nپدرم برخاست و از شدت خشم جامه‌اش به زمين ميكشيد ، امام صادق عليه السلام خود را به او رسانيد و فرمود به تو خبر دهم كه من از عمويت كه دائى تو هم هست ( يعنى امام چهارم عليه السلام كه هم دائى عبد اللَّه است بواسطه اينكه فاطمه دختر امام حسين عليه السلام مادر اوست و هم پسر عموى او ، كه بواسطه احترامش او را عمو خوانده است ) شنيدم ميفرمود : تو و پسران پدرت كشته ميشويد ، اگر از من ميپذيرى و عقيده دارى كه بنحو احسن دفاع كنى ، بكن ، بخدائى كه جز او شايان پرستشى نيست و او بپنهان و آشكار داناست و رحمان و رحيم است و بزرگوار و برتر از خلق خود است ، من دوست دارم همه فرزندان و عزيزترين آنها و عزيزترين خانواده‌ام را قربانت كنم ، و نزد من چيزى با تو برابر نيست ، خيال مكن كه من با تو دوروئى كردم .\r\nپدرم متأسف و خشمگين از نزدش خارج شد ، سپس حدود بيست شب گذشت كه مأمورين ابى جعفر ( منصور\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nخليفه عباسى ) آمدند و پدر و عموهايم : سليمان بن حسن و حسن بن حسن و ابراهيم بن حسن ، و داود بن حسن و على بن حسن و سليمان بن داود بن حسن و على بن ابراهيم بن حسن و حسن بن جعفر بن حسن و طباطباء ابراهيم بن اسماعيل بن حسن و عبد اللَّه بن داود را گرفتند و بزنجير بستند و بر محملهاى بىفرش و روپوش نشانيدند و ايشان را در نمازگاه عمومى نگه داشتند تا مردم سرزنششان كنند ، ولى مردم به حال آنها رقت كرده و از سرزنش خوددارى كردند ، سپس آنها را بردند و جلو در مسجد پيغمبر صلّى اللَّه عليه و آله نگه داشتند .\r\nعبد اللَّه بن ابراهيم جعفرى گويد : خديجه دختر عمر بن على بما گفت : چون آنها را جلو در مسجد كه باب جبرئيلش گويند نگه داشتند ، امام صادق عليه السلام پيدا شد و ( از شدت غضب ) همه عبايش روى زمين بود ، آنگاه از در مسجد بيرون آمد و سه مرتبه فرمود : خدا شما را لعنت كند ، اى گروه أنصار . شما براى چنين كارى با پيغمبر معاهده و بيعت نكرديد ، ( چرا با اولادش چنين رفتار ميكنيد ؟ ! ) همانا به خدا من آزمند بودم ( و از نصيحت كوتاهى نكردم ) ولى مغلوب شدم ، قضاى خدا بازگشت ندارد ، سپس حركت كرد و يكتاى نعلينش را به پا كرد و ديگرى در دستش بود و تمام دنباله عبايش را به زمين ميكشيد و به خانه خود رفت و بيست شب تب كرد و شب و روز گريه ميكرد كه ما نسبت به او نگران شديم ( كه مبادا جان سپارد ) - اين بود گفتار خديجه - .\r\nجعفرى گويد : موسى بن عبد اللَّه بن حسن نقل كرد كه چون محملهاى ايشان پيدا شد امام صادق عليه السلام\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاز مسجد برخاست و بجانب محملى كه عبد اللَّه بن حسن در آن بود ، برفت تا با او سخن گويد ، ولى بشدت از او جلوگيرى شد و پاسبانى به او حمله كرد و او را كنار زد و گفت : از اين مرد دور شو ، همانا خدا ترا و ديگران را كارگزارى كند ، سپس ايشان را بكوچه‌ها بردند و امام صادق عليه السلام بمنزلش برگشت و هنوز ببقيع نرسيده بودند كه آن پاسبان ببلاى سختى گرفتار شد ، يعنى شترش به او لگدى زد كه رانش خرد شد و همان جا درگذشت . آنها را بردند و ما مدتى بوديم تا محمد بن عبد اللَّه بن حسن آمد و خبر داد كه ابو جعفر پدر و عموهاى او را كشت ، غير از حسن بن جعفر و طباطبا و على بن ابراهيم و سليمان بن داود و داود بن حسن و عبد اللَّه بن داود .\r\nدر اين هنگام محمد بن عبد اللَّه ظهور كرد و مردم را ببيعت خود دعوت نمود و من سومين كس از بيعت‌كنندگانش بودم ، مردم اجتماع كردند [ مردم را گرد آورد ، مردم عهد و پيمان بستند 
  ] و هيچ يك از قريش و انصار و عرب با او مخالفت نكرد .\r\nموسى گويد : محمد با عيسى بن زيد ( بن على بن الحسين ) كه مورد اعتماد و رئيس لشكرش بود مشورت كرد كه براى بيعت دنبال بزرگان قومش فرستد . عيسى بن زيد گفت : آنها را با نرمى خواندن سود ندارد ، زيرا نميپذيرند ، جز اينكه برايشان سخت‌گيرى . آنها را به من واگذار . محمد گفت : تو هر كس از آنها را كه خواهى متوجهش شو . عيسى گفت : نزد رئيس و بزرگ آنها يعنى جعفر بن محمد عليه السلام فرست زيرا اگر تو با او سخت‌گيرى كنى ، همه ميفهمند كه با آنها همان رفتار خواهى كرد كه با امام صادق عليه السلام كردى .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nموسى گويد : چيزى نگذشت كه امام صادق عليه السلام را آوردند و در برابرش نگه داشتند ، عيسى بن زيد به او گفت : أسلم تسلم « تسليم شو تا سالم بمانى » امام صادق عليه السلام فرمود : مگر تو بعد از محمد صلّى اللَّه عليه و آله پيغمبرى تازه‌ئى آورده‌ئى ؟ ( محمد صلّى اللَّه عليه و آله در نامه‌هاى خود بسلاطين كفار مى - نوشت أسلم تسلم ) محمد گفت : نه ، بلكه مقصود اينست كه : بيعت كن تا جان و مال و فرزندانت در امان باشد و بجنگ كردن هم تكليف ندارى ، امام صادق عليه السلام فرمود : من توانائى جنگ و كشتار ندارم و بپدرت دستور دادم و او را از بلائى كه به او احاطه كرده بر حذر داشتم ولى حذر در برابر قدر سودى نبخشد ، پسر برادرم ! بفكر استفاده از جوانها باش و پيران را واگذار . محمد گفت : سن من و تو خيلى نزديك بهم است .\r\nامام صادق عليه السلام فرمود : من در مقام مبارزه با تو نيستم و نيامده‌ام تا نسبت بكارى كه در آن مشغولى بر تو پيشى گيرم . محمد گفت : نه به خدا ، ناچار بايد بيعت كنى ، امام صادق عليه السلام فرمود برادر زاده ! من حال بازخواست و جنگ ندارم ، همانا من ميخواهم به بيابان روم ، ناتوانى مرا باز ميدارد و بر من سنگينى مىكند تا آنكه بارها خانواده‌ام در آن باره به من تذكر ميدهند ولى تنها ناتوانى مرا از رفتن باز ميدارد ، ترا به خدا و خويشاوندى ميان ما كه مبادا از ما روبگردانى و ما بدست تو بدبخت و گرفتار شويم . محمد گفت : اى ابا عبد اللَّه ! به خدا ابو الدوانيق يعنى ابو جعفر منصور درگذشت . امام صادق عليه السلام فرمود : از مردن او با من چكار دارى ؟ گفت ميخواهم بسبب تو زينت و آبرو پيدا كنم ، فرمود :\r\nبدان چه ميخواهى راهى نيست ، نه به خدا ابو الدوانيق نمرده است ، مگر اينكه مقصودت از مردن بخواب رفتن باشد . محمد گفت : به خدا كه خواه يا ناخواه بايد بيعت كنى و در بيعتت ستوده نباشى ، حضرت بشدت امتناع ورزيد ، و محمد دستور داد امام را بزندان برند .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nعيسى بن زيد گفت : اگر امروز كه زندان خرابست و قفلى ندارد ، او را بزندان اندازيم ، ميترسيم از آنجا فرار كند ، امام صادق عليه السلام خنديد و فرمود :\r\nلا حول و لا قوة الا بالله العلى العظيم\r\nعقيده دارى مرا زندان كنى ؟ گفت : آرى ، به حق آن خدائى كه محمد صلّى اللَّه عليه و آله را بنبوت گرامى داشت بزندانت افكنم و بر تو سخت گيرم . سپس عيسى بن زيد گفت : او را در پستو خانه زندان كنيد ، همان جائى كه اكنون طويله اسبان است [ خانه ريطه دختر عبد اللَّه است 
  ] .\r\nامام صادق عليه السلام فرمود : همانا به خدا من ميگويم و تصديقم خواهند كرد ( من عواقب وخيم اين تصميم شما را تذكر مىدهم و چون مردم صدق گفتار مرا ديدند ، ناچار تصديقم ميكنند ) عيسى بن زيد گفت اگر بگوئى دهنت را خرد ميكنم . امام صادق عليه السلام فرمود : همانا به خدا اى موى پيشانى برگشته ! اى چشم سبز ! گويا من ميبينم كه تو براى خود سوراخى ميجوئى كه در آن در آئى ، و تو در روز جنگ قابل ذكر نيستى ، ( لياقت سربازى هم ندارى ) من نسبت به تو عقيده دارم كه هر گاه از پشت سرت صدائى بلند شود ، مانند شتر مرغ رمنده پرواز ميكنى ، محمد با شدت و خشونت بعيسى دستور داد : او را زندان كن و بر او سخت بگير و خشونت كن ، امام صادق عليه السلام فرمود : همانا به خدا گويا ميبينم ترا كه از\r\nسده اشجع\r\nخارج شده و بسوى رود - خانه ميروى و سوارى نشان‌دار كه نيزه كوچكى نيمى سفيد و نيمى سياه در دست دارد و بر اسب قرمز پيشانى سفيدى سوار است بر تو حمله كرده و با نيزه به تو زده ولى كارگر نشده است و تو بينى اسب او را ضربت زده و بخاكش انداخته‌ئى ، و مرد ديگرى كه گيسوان بافته‌اش از زير خودش بيرون آمده و سبيلش كلفت است\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاز كوچه‌هاى آل ابى عمار دئليان بر تو حمله كرده و او قاتل تو باشد : خدا استخوان پوسيده او را هم نيامرزد ( يعنى او را هرگز نيامرزد ) .\r\nمحمد گفت : اى ابا عبد اللَّه ! حساب كردى ولى بخطا رفتى ، سپس سراقى بن سلخ حوت به طرف امام حمله برد و به پشت حضرت كوبيد تا بزندانش انداخت و اموال او و اموال خويشانش را كه با محمد همكارى نكرده بودند ، بغارت بردند . سپس اسماعيل بن عبد اللَّه بن جعفر بن ابى طالب كه پير مردى سالخورده و ناتوان بود و يك چشم و دو پايش را از دست داده بود و او را بدوش ميكشيدند حاضر كردند ، و محمد از او بيعت خواست ، اسماعيل گفت : برادر زاده ! من پيرى سالخورده و ناتوانم و باحسان و يارى شما نيازمندترم - ، محمد گفت : ناچار بايد بيعت كنى ، اسماعيل گفت : از بيعت من چه سود ميبرى ؟ به خدا كه اگر نام مرا در بيعت‌كنندگانت بنويسى جاى نام يك مرد را تنگ ميكنم ، گفت : ناچارى كه بيعت كنى و نسبت به او سخنان درشت گفت . اسماعيل به او گفت : جعفر بن محمد را نزد من دعوت كن ، شايد با يك ديگر بيعت كنيم ، محمد امام صادق عليه السلام را طلب كرد ، اسماعيل به حضرت عرضكرد : قربانت گردم ، اگر صلاح ميدانى كه حقيقت را براى او بيان كنى بيان كن ، شايد خدا شر او را از ما بازگيرد ، فرمود :\r\nتصميم گرفته‌ام با او سخن نگويم ، در باره من هر نظرى دارد اجرا كند .\r\nاسماعيل به امام صادق عليه السلام عرضكرد : ترا به خدا آيا يادت مىآيد روزى كه من خدمت پدرت محمد ابن على عليه السلام آمدم و دو حله زرد پوشيده بودم ، پدرت به من نگاهى طولانى كرد و گريست ، من عرضكردم : چرا گريه كردى ؟ فرمود : گريه‌ام براى اينست كه ترا در پيرى بيهوده ميكشند ، و دو بز هم در خون تو شاخ نمىزنند ( كسى از تو خونخواهى نميكند يا خون تو بواسطه سالخوردگيت بسيار\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nكم است ) عرضكردم : كى چنين مىشود ؟ فرمود : زمانى كه ترا بباطلى دعوت كنند و تو سرباز زنى ، همان زمان كه ببينى چشم لوچ نامبارك فاميلش را كه گردن فرازى كند و از خاندان امام حسن عليه السلام باشد ، بر منبر پيغمبر صلّى اللَّه عليه و آله بالا رود و مردم را بجانب خود خواند ، و نامى را كه از او نيست ( مانند مهدى ، صاحب نفس زكيه ) به خود بندد . پس تو در آن هنگام هر پيمانى دارى انجام ده [ با ايمان و ميثاقت تجديد عهد كن 
  ] و وصيتت را بنويس ، زيرا همان روز يا فردايش كشته ميشوى ( اين ترديد اگر از امام باشد جهتش اينست كه مردم نسبت به او غلو نكنند و بدانستن علم غيبش معتقد نشوند ) .\r\nامام صادق عليه السلام به او فرمود : آرى ، ( يادم مىآيد ) بپروردگار كعبه . اين مرد ( محمد بن عبد اللَّه ) جز اندكى از ماه رمضان را روزه نگيرد ، ترا به خدا ميسپارم ، اى ابو الحسن ، خدا در مصيبتت بما أجر بزرگ دهد و از بازماندگانت نيكو نيابت و سرپرستى كند و  إِنَّا لِلَّهِ وَ إِنَّا إِلَيْهِ راجِعُونَ  « ما از آن خدائيم و بسوى او باز ميگرديم » سپس اسماعيل را بدوش كشيدند و امام صادق عليه السلام را بزندان بازگشت دادند .\r\nبه خدا هنوز شب نيامده بود كه پسران برادرش يعنى پسران معاوية بن عبد اللَّه بن جعفر بر او درآمدند و او را لگد مال كردند تا كشتند و محمد بن عبد اللَّه كس فرستاد و امام جعفر صادق عليه السلام را رها كرد ، سپس بوديم تا ماه رمضان فرا رسيد ، بما خبر دادند كه عيسى بن موسى ( برادر زاده منصور ) خروج كرده و رهسپار مدينه است .\r\nمحمد بن عبد اللَّه ( بجنگ عيسى ) پيش آمد و يزيد بن معاوية بن عبد اللَّه بن جعفر سرلشكرش بود و سرلشكر عيسى بن موسى ، اولاد حسن بن زيد بن حسن بن حسن و قاسم و محمد بن زيد و على و ابراهيم فرزندان حسن بن زيد بودند . يزيد بن معاويه شكست خورد و عيسى بن موسى وارد مدينه گشت و جنگ در مدينه در گرفت ، سپس\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nعيسى بكوه ذباب فرود آمد و لشكر سياه پوشان از پشت سر بر ما در آمدند ، محمد هم با اصحابش بيرون آمد تا آنها را ببازار رسانيد و خودش رفت ، سپس بدنبال آنها برگشت تا به مسجد خوامين ( پوست خام فروشان ) رسيد ، آنجا را ميدانى خالى از سياه پوش ( لشكر بنى عباس ) و سفيد پوش ( لشكر محمد ) ديد ، جلوتر رفت تا به شعب فزاره رسيد ، سپس وارد قبيله هذيل شد و از آنجا بجانب أشجع رفت . در آنجا همان سوارى كه امام صادق عليه السلام فرموده بود ، از كوچه هذيل در آمد و از پشت سر بر او حمله كرد ، او را نيزه زد ولى كارگر نيفتاد ، محمد به او حمله كرد و بينى اسبش را با شمشير بزد ، سوار ديگر باره به او نيزه زد و در زرهش فرو برد ، محمد بجانب او برگشت و او را ضربت زد و مجروحش ساخت محمد از آن سوار تعقيب ميكرد و او را ضربت ميزد كه حميد بن قحطبه از كوچه عماريين بر او حمله كرد و نيزه‌اش را در تن او فرو برد ، ولى چون نيزه‌اش شكست ، محمد بر حميد حمله كرد ، حميد هم با آهن ته نيزه شكسته‌اش بر او زد و روى خاكش انداخت ، سپس از اسب فرود آمد و او را ضربت ميزد تا مجروحش كرد و بكشت و سرش را برگرفت ، و لشكر عيسى از هر سو بمدينه در آمد و آن را تصرف كرد ، و ما جلاى وطن كرديم و در شهرها پراكنده شديم .\r\nموسى بن عبد اللَّه گويد : من رهسپار شدم تا بابراهيم بن عبد اللَّه رسيدم ، ديدم عيسى بن زيد نزد او پنهان شده است ، من او را از تدبير بدش خبر دادم و همراه او بيرون آمديم تا او هم كشته شد - خدايش رحمت كند - سپس با برادرزاده‌ام أشتر ، عبد اللَّه بن محمد بن عبد اللَّه بن حسن به راه افتادم تا او هم در سند كشته شد و من آواره و گريزان برگشتم ، در حالى كه به هيچ شهرى جا نداشتم ، چون روى زمين بر من تنگ\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nآمد و ترس بر من غلبه كرد ، به ياد فرمايش امام صادق عليه السلام افتادم .\r\nنزد مهدى عباسى ( كه در ذيحجه سال 158 خليفه شد ) رفتم ، زمانى كه او به حج رفته و در سايه ديوار كعبه براى مردم خطبه ميخواند ، بدون اينكه مرا بشناسد ، از پاى منبر برخاستم و گفتم : يا امير المؤمنين ، اگر ترا بخيرخواهى كه ميدانم رهنمائى كنم ، به من امان ميدهى ؟ گفت : آرى . آن خيرخواهى چيست ؟ گفتم :\r\nموسى بن عبد اللَّه بن حسن را به تو نشان مىدهم ، گفت : آرى تو در امانى ، گفتم : به من مدركى بده كه خاطرم جمع باشد ، از او عهود و پيمانها ( مانند امضا و شاهد و قسم ) گرفتم و از خود اطمينان يافتم ، سپس گفتم : خود من موسى بن عبد اللَّه‌ام ، گفت : بنا بر اين گرامى هستى و به تو عطا مىشود ، گفتم : مرا بيكى از خويشان و فاميلت بسپار تا نزد خودت عهده‌دار زندگى من باشد ، گفت : هر كه را خواهى انتخاب كن ، گفتم : عمويت عباس بن محمد باشد ، عباس گفت : من به تو احتياجى ندارم ، گفتم ولى من به تو احتياج دارم ، از تو ميخواهم به حق امير المؤمنين كه مرا بپذيرى ، او خواه ناخواه مرا پذيرفت .\r\nمهدى به من گفت : كى ترا ميشناسد ؟ - در آنجا بيشتر رفقاى ما اطرافش بودند - من گفتم : اين حسن بن زيد است كه مرا ميشناسد و اين موسى بن جعفر است كه مرا ميشناسد ، و اين حسن بن عبد اللَّه بن عباس است كه مرا ميشناسد ، همه گفتند : آرى يا امير المؤمنين ، ( با آنكه مدتى است او را نديده‌ايم ) گويا هيچ از نظر ما پنهان نگشته است ، سپس من بمهدى گفتم : يا امير المؤمنين همانا اين پيش آمد را پدر اين مرد به من خبر داد - و بموسى بن جعفر اشاره كردم - .\r\nموسى بن عبد اللَّه گويد : در آنجا دروغى هم به امام جعفر صادق عليه السلام بستم و گفتم : و به من امر كرد كه\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبه تو سلام برسانم و فرمود : او پيشواى عدالت و سخاوتست ، مهدى دستور داد پنج هزار دينار بموسى بن جعفر تقديم كنند ، آن حضرت دو هزار دينارش را به من داد و به تمام اصحابش صله بخشيد و با من ( با آنكه نصايح پدرش را نشنيده بودم ) خوب صله رحم كرد . ( نتيجه نقل اين داستان مفصل اينكه ) هر گام نام فرزندان محمد بن على بن الحسين عليهم السلام برده شد : بگوئيد : درود خدا و فرشتگان و حاملين عرش و كاتبين كرام بر آنها باد و امام صادق عليه السلام را از ميان آنها بپاكيزه‌ترين درود اختصاص دهيد ، و خدا موسى ابن جعفر را از جانب من جزاى خير دهد ، زيرا به خدا كه من بعد از خدا بنده ايشانم .\r\n\r\n18 -\r\nعبد اللَّه بن مفضل گويد : چون حسين بن على ، كشته شده در فخ خروج كرد و مدينه را به تصرف در آورد ، موسى بن جعفر را براى بيعت طلب كرد ، حضرت تشريف آورد و به او فرمود : پسر عمو ! به من تكليفى مكن كه پسر عمويت ( محمد بن عبد اللَّه ) بعمويت امام صادق كرد ، تا از من چيزى كه نميخواهم سر زند ؟ چنان كه از امام صادق عليه السلام چيزى سرزد كه نميخواست ( مقصود سخنان درشتى است كه ميان آنها رد و بدل شد و اخبارى كه امام عليه السلام به او گفت : كه در حديث سابق بيان گرديد ) .\r\nحسين به حضرت عرضكرد : مطلبى بود كه من بشما عرضكردم : اگر خواهى در آن وارد شو و اگر نخواهى شما را بر آن مجبور نميكنم ، خدا ياور است و سپس خداحافظى كرد .\r\nابو الحسن موسى بن جعفر هنگام خداحافظى به او فرمود : پسر عمو ! تو كشته خواهى شد ، پس نيكو جنگ كن [ ضربت را جدى بزن 
  ] زيرا اين مردم فاسقند ، اظهار ايمان ميكنند و در دل مشركند و  إِنَّا لِلَّهِ وَ إِنَّا إِلَيْهِ راجِعُونَ  من مصيبت شما جماعت را [ خويشانم را 
  ] به حساب خدا ميگذارم ، سپس حسين خروج كرد و كارش بدان جا رسيد كه رسيد ، يعنى همگى كشته شدند ، چنانچه آن حضرت عليه السلام فرمود .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nشرح\r\n- اين حسين پسر على بن حسين بن حسن بن امام حسن مجتبى عليه السلام است و مادرش زينب دختر عبد اللَّه بن حسن است كه در زمان موسى الهادى نوه منصور خروج كرد و فخ نام چاهيست در يك فرسخى مكه ، داستان جنگ و كشته شدن او در تواريخ مذكور است و علامه مجلسى ( ره ) هم در صفحه 268 مرآت العقول ذكر كرده است .\r\n\r\n19 -\r\nيحيى بن عبد اللَّه بن حسن بموسى بن جعفر عليهما السلام نوشت : اما بعد من خودم را بتقواى خدا سفارش ميكنم ، و ترا هم به آن سفارش ميكنم زيرا تقوى سفارش خداست نسبت به پيشينيان و پسينيان ، يكى از ياوران دين خدا و ناشرين اطاعتش بر من وارد شد و خبر داد كه بر من ترحم كرده‌ئى ( كه كشته ميشوم ) و ما را كمك نخواهى كرد ؟ من دعوت بسوى آن كس از آل محمد صلّى اللَّه عليه و آله را كه مردم بپسندند ( با تو ) مشورت كردم و تو حاضر نشدى و پيش از تو هم پدرت حاضر نشد ، شما از زمان قديم چيزى را ادعا ميكنيد كه در خورتان نيست و آرزوى خود را به جائى كشانيده‌ايد كه خدا بشما عطا نكرده است ، پس هوا پرست شديد و گمراه گرديد ، و من ترا بر حذر ميدارم از آنچه خدا ترا نسبت به خود بر حذر داشته است .\r\nحضرت ابو الحسن موسى بن جعفر عليه السلام به او نوشت : از جانب موسى پسر [ ابى 
  ] عبد اللَّه جعفر و هم پسر على ( بن ابى طالب ) كه هر دو در بندگى و اطاعت خدا شريكند بسوى يحيى بن عبد اللَّه بن حسن . اما بعد همانا من ترا و خودم را از خدا بيم مىدهم و ترا از عذاب دردناك و عقاب سخت و كيفر كاملش آگاه ميسازم و تو و خودم را بتقواى خدا سفارش ميكنم ، زيرا تقوى موجب زينت سخن و پابرجائى نعمتهاست ، نامه‌ات به من رسيد ، در آنجا نوشته بودى كه من و پدرم از زمان پيش مدعى ( مقام و منصب ) بوده‌ايم ، در صورتى كه تو چنين ادعائى از من نشنيده‌ئى و ( خداى تعالى در سوره زخرف فرمايد ) « گواهى آنها نوشته شود و مورد بازخواست قرار گيرند » حرصى كه اهل دنيا به دنيا و خواستنيهاى آن دارند ، تمام خواسته‌هاى آخرت آنها را هم در دنيا تباه كرده است ( از اين جهت عبادات و اعمال آخرت خود را هم باغراض دنيوى مشوب ميسازند\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nچنان كه تو امر بمعروف را بافتراء بر من و انكار حق مشوب ساختى ) و نوشته بودى كه من بواسطه آرزو داشتن آنچه نزد توست ( يعنى ادعاء امامت ) مردم را از تو ميرانم . در صورتى كه اگر راهى را كه تو پيش گرفته‌اى مايل باشم ، ناتوانى از دانستن روش و كم بصيرتى بدليل جلوگير من نباشد ( معرفت و بصيرت من از تو خيلى بيشتر است ولى ميدانم اكنون وقتش نيست ) اما خداى تبارك و تعالى مردم را معجونى مركب آفريده و قوائى شگفت‌آور و غرائزى گوناگون به او عطا كرده است ، من دو كلمه در باره انسان از تو ميپرسم ، ( تا بدانى كه تو بناحق ادعا ميكنى ، به من بگو ) .\r\nعترف در بدن تو چيست ؟ و صهلج در انسان كدامست ؟ جوابش را به من بنويس ، من به تو سفارش ميكنم و از نافرمانى خليفه برحذرت ميدارم ، و بفرمانبردارى و اطاعتش تشويقت ميكنم و دستور مىدهم كه براى خود امانى بگيرى پيش از آنكه در چنگال افتى و از هر طرف گلو گير شوى و از هر سو بخواهى نفس كشى ، راهى نيابى ، تا خدا باحسان و فضل خود و دلسوزى خليفه أبقاه الله بر تو منت نهد و خليفه امانت دهد و بر تو مهربانى كند و خويشان پيغمبر صلّى اللَّه عليه و آله را نسبت به تو [ بواسطه تو 
  ] حفظ كند ، درود بر كسى كه از هدايت پيروى كند « بما وحى رسيده كه عذاب براى كسى است كه تكذيب كند و رو بگرداند - 47 سوره 20 - » .\r\nجعفرى گويد : به من خبر رسيد كه نامه موسى بن جعفر عليه السلام بدست هارون افتاد ، چون آن را قرائت كرد گفت : مردم مرا بر موسى بن جعفر مىآغالند ، در صورتى كه او از آنچه متهمش ميكنند منزه است .\r\n\r\nشرح\r\n- علامه مجلسى ( ره ) گويد : عترف و صهلج دو عضو است در انسان كه نزد اطباء بدين نام شناخته نشده سپس از كتاب عمدة الطالب و مقاتل ابو الفرج تاريخ خروج يحيى بن عبد اللَّه را كه به صاحب الديلم معروفست ذكر ميكنند و گريختن و پناهندگى او را ببلاد ديلم تا مردنش را در زندان هارون الرشيد با اختلافاتى كه مورّخين بيان ميكنند نقل كرده است - مرآت ص 270 - .\r\nپايان جزء دوم از كتاب كافى ! دنبالش جزء سوم است كه « باب كراهية توقيت » مىباشد  وَ الْحَمْدُ لِلَّهِ رَبِّ الْعالَمِينَ  و الصلاة و السلام على محمد و آله اجمعين .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nكراهت تعيين وقت ظهور امام عليه السلام\r\n\r\n1 -\r\nابو حمزه ثمالى گويد : شنيدم امام باقر عليه السلام ميفرمود : اى ثابت همانا خداى تبارك و تعالى اين امر را در هفتاد وقت گذاشت ، چون حسين صلوات اللَّه عليه كشته شد ، خشم خداى تعالى بر اهل زمين سخت گشت ، آن را تا صد و چهل بتأخير انداخت . سپس كه ما بشما خبر داديم ، آن خبر را فاش كرديد و از روى پوشيده پرده برداشتيد ، بعد از آن خدا براى آن وقتى نزد ما قرار نداد . خدا هر چه را خواهد محو كند و ثابت گذارد و اصل كتاب نزد اوست .\r\nابو حمزه گويد : من اين حديث را به امام صادق عليه السلام عرضكردم ، فرمود : چنين بوده است .\r\n\r\nشرح\r\n- اين روايت از چند نظر اجمال و ابهام دارد كه شارحين دانشمند اصول كافى هم فقط با ذكر احتمالات آن را توضيح داده‌اند : اول - از نظر هفتاد و صد و چهل است كه معلوم نيست واحدش روز يا ماه يا سال يا چيز ديگر است و ثانيا مبدأش معلوم نيست كه آيا هجرتست يا بعثت و يا زمان ديگر و ثالثا كلمه هذا الامر اجمال دارد از اين نظر كه آيا مقصود ظهور امام زمانست يا ظهور دولت حق بدست امامى از ائمه يا چيز ديگر است ، اگر چه در اين مورد ، چنانچه مرحوم مجلسى هم گويد وجه دوم واضح و روشن به نظر ميرسد و رابعا در اثر اجمال كلمه هذا الامر خبر دادن ائمهء عليهم السلام و فاش كردن مردم هم مجمل مىشود و خلاصه اين روايت يا از جمله اخبار متشابه و مستصعبى است كه درك و فهم آن منحصر بخواص\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاست و يا آنكه در زمان صدورش قرائن و شواهد معلوم و روشنى نزد امام و مخاطب وجود داشته كه معنى آن براى عموم روشن بوده است و سپس بمرور زمان آن قرائن از ميان رفته و لذا فهميدنش براى زمان ما دشوار و متعسر گشته است .\r\n\r\n2 -\r\nعبد الرحمن بن كثير گويد : خدمت امام صادق عليه السلام نشسته بودم كه مهزم وارد شد و عرض كرد : قربانت : به من خبر دهيد : اين امرى كه در انتظارش هستيم كى واقع مىشود ؟ فرمود : اى مهزم ! دروغ گفتند وقت‌گذاران و هلاك شدند شتاب‌كنندگان و نجات يافتند تسليم‌شوندگان .\r\n\r\nشرح\r\n- ظهور امام زمان عليه السلام از جمله اموريست كه وقتش معلوم نيست لذا در اين روايت تصريح شده است كه كسانى كه براى آن وقت معين كنند دروغگويند . و كسانى كه در بارهء ظهور آن حضرت شتاب زده شوند يعنى به خدا اعتراض و اشكال كنند كه چرا آن حضرت را ظاهر نميكند ، خدا را نشناخته و بقضاء و قدر او راضى نگشته و در نتيجه بشقاوت و هلاكت رسيده‌اند . و اما انتظار فرج و دعا كردن براى ظهور آن حضرت و در عين حال راضى بودن بخواست و قضاء خدا و تسليم در برابر فرمانش مقتضاى عبوديت و بندگى و محبوب خداى متعال و موجب نجاتست .\r\n\r\n3 -\r\nابو بصير گويد : از امام صادق عليه السلام راجع بقائم عليه السلام پرسيدم ، فرمود : وقت‌گذاران دروغگويند ، ما خانواده‌ئى هستيم كه تعيين وقت نكنيم .\r\n\r\n4 -\r\nاحمد باسناد خود گويد : آن حضرت فرمود : خدا نخواهد جز آنكه با وقتى كه وقت‌گذاران تعيين كنند مخالفت كند ( پس هر كه براى ظهور آن حضرت وقتى معين كند ، واقع و حقيقت و زمانى كه خدا آن حضرت را ظاهر كند بر خلاف آنست ) .\r\n\r\n5 -\r\nفضيل بن يسار گويد : به امام باقر عليه السلام عرضكردم : براى اين امر وقتى هست ؟ فرمود وقت‌گذاران دروغ گويند ، وقت‌گذاران دروغ گويند ، وقت‌گذاران دروغ گويند . همانا موسى عليه\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nالسلام چون ( در طور سينا ) بپروردگار خود براى پيغام بردن وارد شد ، قومش را وعده سى روز داد ، و چون خدا ده روز بر سى روز افزود قومش گفتند : موسى با ما خلف وعده كرد ، و كردند آنچه كردند ( يعنى گوساله پرست شدند ) پس اگر ما خبرى بشما گفتيم و طبق گفتهء ما واقع شد ، بگوئيد : خدا راست فرموده است و اگر بشما خبرى گفتيم و بر خلاف گفته ما واقع شد ، بگوئيد : خدا راست فرموده است تا دو پاداش گيريد .\r\n\r\nشرح\r\n- راجع بوعده‌اى كه خداى تعالى با موسى كرد : در سوره بقره ميفرمايد . « زمانى كه با موسى چهل شب وعده گذاشتيم - آيه 51 - » و در سوره اعراف فرمايد « و با موسى سى شب وعده كرديم و آن را بده ( شب ديگر ) كامل كرديم - آيهء 142 - » بعضى از مفسرين گفته‌اند : وعده خداى تعالى با موسى عليه السلام همان چهل شب بوده كه بايد سى روزش را روزه بگيرد و عبادت كند و ده روز ديگر هم صبر كند تا وقت مناجات رسد و بعضى گفته‌اند در آن ده روز تورات بر او نازل شد . و بعضى ديگر از مفسرين گفته‌اند اين موضوع مربوط ببداء است و براى امتحان قوم موسى بوده است ، يعنى مدت ميعاد در حقيقت همان چهل شب بود ولى موسى مأمور بود كه سى شب آن را بقومش بگويد و ده شب در آمدن تأخير كند تا ميعاد حقيقى كامل شود و هم بدين وسيله امتش آزمايش شوند و مؤمنين راسخ و ثابت آنها از منافقين و متزلزلين ممتاز و مشخص كردند ، تا اگر در روز قيامت يك دسته از آنها در عاليترين درجات بهشت و دسته ديگر در نازلترين درجات و يا گرفتار كيفر و عقاب بودند انتقاد نكنند و عدالت و واقع‌بينى خدا براى آنها روشن گردد ، همچنين است موضوع ظهور امام زمان عليه السلام و تعيين وقت براى آن ، كه اگر ائمه عليهم السلام در باره آن وقتى معين كنند و در آن وقت ظهور نكند مربوط بموضوع بداء و امتحان خداى تعالى از بندگان است تا مؤمنين واقعى و حقيقى آنها از منافقين و رياكاران ظاهرى مشخص و ممتاز گردند و كسى كه أخبار بدائيه را تصديق كند بواسطه صعوبت آن بر نفس انسان ، خدا اجر و پاداش او را مضاعف و دو برابر ميدهد .\r\n\r\n6 -\r\nعلى بن يقطين گويد : موسى بن جعفر عليه السلام به من فرمود : دويست سالست كه شيعه بآرزوها تربيت مىشود : ( چون على اين خبر را براى پدرش نقل كرد ) يقطين كه در دستگاه سفاح و منصور\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nخدمت ميكرد ) بپسرش على بن يقطين گفت : چرا آنچه در باره ما گويند ( از پيشرفت دولت بنى عباس ) واقع شود و آنچه در باره شما گويند ( از ظهور دولت حق ) واقع نشود ؟ على بپدرش گفت : آنچه در باره ما و شما گفته شده از يك منبع است ، ( و آن منبع وحى است كه بتوسط جبرئيل و پيغمبر و ائمه عليهم السلام بمردم ميرسد ) جز اينكه امر شما چون وقتش رسيده بود ، خالص و واقعش بشما عطا شد ، و مطابق آنچه بشما گفته بودند واقع گشت ، ولى امر ما وقتش نرسيده است ، لذا بآرزوها دلگرم گشته‌ايم . اگر بما بگويند : اين امر ( ظهور دولت حق ) تا دويست يا سيصد سال ديگر واقع نميشود ، دلها سخت شود و بيشتر مردم از اسلام برگردند ، ولى ميگويند : چقدر زود مىآيد ، چقدر بشتاب مىآيد ، براى اينكه دلها گرم شود و گشايش نزديك گردد .\r\n\r\nشرح\r\n- على بن يقطين در سال 182 يعنى يك سال پيش از وفات موسى بن جعفر عليه السلام وفات يافته است . و هر وقت امام عليه السلام اين حديث را به او فرموده باشد ، از دويست سال كمتر است ولى پيداست كه در هر لغتى رؤوس اعداد مانند ده ، صد ، دويست ، سيصد ، هزار در السنه و افواه معروفست و بكسور آن توجهى نميشود ، در اينجا هم امام عليه السلام طبق همين اصطلاح و معمول لغت تكلم فرمود است .\r\nو اما آنچه على بن يقطين بپدرش گفت مطلبى است صحيح و متين كه مضمون آن را هم مرحوم صدوق در علل الشرائع خود از حديثى نقل مىكند ، و توضيحش اينست كه : موضوع اميد و آرمان در اخبار و روايات و هم در علم روانشناسى امروز از مؤثرترين موجبات پيشرفت و ترقى انسان بشمار آمده است ، و برعكس يأس و نوميدى از بزرگترين بلاها و موجبات سقوط و انحطاط معرفى شده است تا آنجا كه يأس از رحمت خدا در رديف گناهان كبيره قرار گرفته است . امر ظهور و فرج امام زمان عليه السلام و پيشرفت دولت حق و عزت مؤمنين ، امريست قطعى و مسلم و ضرورى نزد شيعه ، ولى مصلحت و واقع بينى خداى تعالى چنين اقتضا كرده است كه به آن سرعتى كه اصحاب ائمه عليهم السلام ، انتظارش را داشتند واقع نشود ، بلكه براى مدت مديد و نامعلومى به طول انجامد ، تا مؤمنين راسخ از منافقان ظاهرى مشخص گردند و نيز همه شيعيان با آرزو و اميدى كه نسبت بظهور آن حضرت دارند ، چون وقتش را نميدانند ، و احتمال ميدهند در زندگى آنها آن حضرت ظهور فرمايد ، از اين جهت با روحى زنده و با نشاط وظايف دينى و اجتماعى خود را انجام ميدهند و نزديك بودن علاوه بر آنكه امريست نسبى ، از نظر علم شامل و محيط خداى تعالى ، هر دورى نزديكست\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nچنانچه راجع بروز قيامت هم ميفرمايد   « اقْتَرَبَتِ السَّاعَةُ »   بخلاف آنكه اگر به آنها بگويند ، ظهور دولت حق تا دويست يا سيصد يا هزار و بيشتر به طول ميانجامد كه در آن صورت ملال و افسردگى همه را فرا گيرد و بلكه از آن جهت كه انسان طبعا بآرزو و اميد راغب‌تر و شايق‌تر است ، دينى كه او را ملول و افسرده كند ، رها مىكند و در پى كسى ميرود كه با وعده‌هاى زود و خوش ظاهر دهد ، اگر چه پوشالى و تو خالى باشد .\r\n\r\n7 -\r\nمهزم پدر ابراهيم گويد : خدمت امام صادق عليه السلام از سلاطين آل فلان ( بنى عباس ) سخن بميان آورديم ، حضرت فرمود : مردم بواسطه شتابشان براى اين امر هلاك گشتند . همانا خدا براى شتاب بندگان ، شتاب نميكند ، براى اين امر پايانى است كه بايد به آن برسد ، و اگر مردم به آن پايان رسيدند ساعتى پيش و پس نيفتند .\r\n\r\nبررسى و آزمايش\r\n\r\nتوضيح\r\n- تمحيص در لغت بمعنى گداختن طلا و جدا كردن غش آنست و در اينجا مقصود از آن آزمايش انسانست بوسيله تكاليف سخت و دشوار تا خوبان از بدان جدا شوند .\r\n\r\n1 -\r\nامام صادق عليه السلام فرمود : چون بعد از كشتن عثمان با امير المؤمنين عليه السلام بيعت شد ، آن حضرت بر منبر بر آمد و سخنرانى و خطبه‌ئى القا كرد - كه امام صادق عليه السلام آن را ذكر كرد - و در ضمن آن چنين فرمود : همانا بليه و گرفتارى شما ( كه خدا براى امتحان و آزمايشتان مقدر كرده است ) مانند روزى كه خدا پيغمبرش صلّى اللَّه عليه و آله را مبعوث ساخت رجوع كرده است ، سوگند به آن كه او را به حق برانگيخت كه شما وساوس و آراء مختلف پيدا كنيد و غربال شويد ، تا آنجا كه افراد پائين از\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nشما فراز گيرند و بالائيها به زير گرايند ، و پيشىگيرندگانى كه كوتاهى ميكردند ، بپيش تازند ، و پيشىگيرندگانى كه پيش ميتاختند كوتاهى كنند ، به خدا كه هيچ نشانه‌اى ( از نشانه‌هاى حق ) از من پوشيده نگشته و دروغى به من گفته نشده ، و بتحقيق كه اين مقام و اين روز را به من آگهى داده‌اند .\r\n\r\nشرح\r\n- پيغمبر اسلام صلّى اللَّه عليه و آله در اوائل بعثت با محيط و مردمى روبرو شد كه جهل و باطل دامنگير آنها شده بود ، از پيشواى دلسوز و رهبر داناى خود روگردان شده و بعبادت بتها و عادات زشت جاهليت سرگرم بودند ، پيغمبر اسلام كه خداى تعالى او را مايه امتحان مردم قرار داد و مبعوثش ساخت با مجاهدات و مساعى بىنظير خود و غزاوت و جنگهاى متعدد ، بت‌پرستان را خدا پرست كرد و آدمكشان خونخوار را ، مانند برادر مهربان در يك صف و تعقيب از يك هدف قرار داد و قوانين عادله اجتماعى را در ميان آنها مجرى ساخت و بيت المال را طبق حق و عدالت تقسيم ميفرمود ، ولى متأسفانه پس از وفات پيغمبر اكرم صلّى اللَّه عليه و آله مسلمين آن عادات و اخلاق حسنه اسلامى را رفته رفته كنار گذاشتند تا آنجا كه ميتوان گفت : در زمان خلافت عثمان يك مرتبه بقهقرا برگشتند و زمان جاهليت را تجديد كردند .\r\nاكنون پس از قتل عثمان امير المؤمنين عليه السلام ، با محيط و مردمى روبرو شده است كه نمونه زمان جاهليت است و براى ارجاع قوانين حق و عدالت و سركوبى طغيانگران بايد جهاد كند و از خود گذشتگى نشان دهد ، پس قهرا مردمى بپذيرند و اطاعت نمايند و دسته‌اى تمرد و نافرمانى كنند ، و از ميان آنها برخى از مسلمين كه نسبت به حق آن حضرت كوتاهى كرده و با ديگران بيعت كردند بپيش تا زند و اطاعت آن حضرت را گردن نهند و در ركابش جهاد كنند و بعضى ديگر مانند طلحه و زبير كه با وجود آنكه در زمان پيغمبر اسلام سوابق درخشانى كسب كرده بودند از اطاعت و انقياد آن حضرت سرپيچى كرده ، طغيان و سركشى آغاز كنند .\r\n\r\n2 -\r\nابن ابى يعفور گويد : شنيدم امام صادق عليه السلام ميفرمود : واى بر سركشان عرب از امرى كه نزديك است ، ( واى بر آنها در زمان ظهور امام قائم عليه السلام كه نزديكست چنانچه در حديث 938 بيان شد ) عرضكردم : قربانت گردم ، چند نفر از عرب همراه حضرت قائم خواهند بود ؟ فرمود : چند نفر اندك ، عرضكردم به خدا كسانى كه از ايشان از اين امر سخن ميگويند ( اظهار عقيده به امام زمان ميكنند ) بسيارند ، فرمود مردم ناچار بايد بررسى شوند و جدا گردند و غربال شوند و مردم بسيارى از غربال بيرون ريزند .\r\n\r\n3 -\r\nمنصور گويد : امام صادق عليه السلام : به من فرمود : اى منصور : اين امر ( ظهور امام دوازدهم )\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبشما نميرسد جز بعد از نااميدى و نه به خدا ( بشما نميرسد ) تا ( خوب از بد ) جدا شويد و نه به خدا تا بررسى شويد و نه به خدا تا شقاوت بشقى رسد و سعادت بسعيد .\r\n\r\n4 -\r\nمعمر بن خلاد گويد : شنيدم حضرت ابو الحسن عليه السلام ميفرمود :   « الم »   مگر مردم پنداشته‌اند به صرف اينكه گويند ايمان داريم رها شوند و امتحان نشوند ؟ ! - اول سورهء عنكبوت - » سپس به من فرمود فتنه ( امتحان ) چيست ؟ عرضكردم : قربانت گردم : آنچه ما ميدانيم امتحان در دين است ، حضرت فرمود : امتحان ميشوند ، چنان كه طلا امتحان مىشود ، و باز فرمود : خالص و پاك ميشوند ، چنان كه طلا پاك مىشود .\r\n\r\n5 -\r\nمردى از حضرت ابى جعفر عليه السلام نقل مىكند كه فرمود : دلهاى مردم از حديث شما ( شيعه كه معتقد بغيبت امام عصر ميباشيد ) ميرمد و تنفر دارد ، پس هر كه به آن اقرار كرد بيشترش گوئيد و هر كه منكر شد از او دست برداريد . همانا ناچار بايد آزمايشى پيش آيد كه هر فرد خصوصى و محرم رازى در آن سقوط كند ، تا آنجا كه آن كس كه ( از كمال باريك بينى و دقت ) مو را دو نيمه مىكند سقوط كند تا آنجا كه جز ما و شيعيان ما باقى نماند .\r\n\r\n6 -\r\nمنصور صيقل گويد : من و حارث بن مغيره با جماعتى از اصحابمان ( شيعيان ) خدمت امام صادق عليه السلام نشسته بوديم ( و از ظهور دولت حق سخن ميگفتيم ) آن حضرت سخن ما را ميشنيد ، سپس فرمود\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nكجائيد شما ؟ هيهات ، هيهات ، نه به خدا آنچه بسويش چشم ميكشيد واقع نشود ، تا غربال شويد ، نه به خدا آنچه بسويش چشم ميكشيد واقع نشود ، تا بررسى شويد ، نه به خدا آنچه بسويش چشم ميكشيد واقع نشود .\r\nتا جدا شويد . نه به خدا آنچه بسويش چشم ميكشيد واقع نشود ، جز بعد از نوميدى . نه به خدا ، آنچه بسويش چشم ميكشيد واقع نشود ، تا شقاوت بشقى برسد و سعادت بسعيد .\r\n\r\nآنكه امامش را شناسد تقدم و تأخر اين امر زيانش نرساند\r\n\r\n1 -\r\nزراره گويد : امام صادق عليه السلام فرمود : امامت را بشناس ، زيرا هر گاه امامت را شناختى تقدم يا تأخر اين امر زيانت ندهد ( يعنى چه آنكه دولت حق زود ظاهر شود و يا دير ، براى تو مساويست و زيانى نكرده‌ئى ، همانا زيان براى كسى است كه امامش را نشناسد ) .\r\n\r\n2 -\r\nفضيل بن يسار گويد : از امام صادق عليه السلام در باره قول خداى تعالى « روزى كه هر دسته از مردم را بامامشان ميخوانيم - 71 سوره 17 - » پرسيدم . فرمود : اى فضيل ! تو امامت را بشناس ، زيرا هر گاه امامت را شناختى تقدم يا تأخر اين امر زيانت ندهد ، كسى كه امامش را بشناسد و پيش از قيام صاحب - الامر بميرد ، مانند كسى است كه در لشكر آن حضرت بوده است ، نه ، بلكه مانند كسى كه زير پرچم آن حضرت نشسته باشد . در اينجا يكى از اصحابش گفت : مانند كسى است كه در ركاب رسول خدا صلّى اللَّه عليه و آله شهيد شده باشد .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\n3 -\r\nابو بصير گويد : به امام صادق عليه السلام عرضكردم : قربانت گردم ، كى فرج و گشايش باشد ؟ فرمود اى ابا بصير ! تو هم از جمله دنياخواهانى ؟ كسى كه اين امر را بشناسد ، براى او بواسطه انتظارش فرج حاصل شده .\r\n\r\n4 -\r\nاسماعيل بن محمد خزاعى گويد : من ميشنيدم كه ابو بصير از امام صادق عليه السلام ميپرسيد : شما عقيده داريد كه من حضرت قائم عليه السلام را درك ميكنم ؟ فرمود : اى ابا بصير ! مگر نه اينست كه تو امامت را ميشناسى ؟ عرضكرد : چرا به خدا ، شمائيد امام من - و دست حضرت را گرفت - حضرت فرمود : اى ابا بصير ! به خدا از اينكه در سايه خيمه قائم صلوات اللَّه عليه بشمشيرت تكيه نكرده‌ئى باك نداشته باش ( يعنى ثواب چنان كسى براى تو هست ) .\r\n\r\n5 -\r\nفضيل بن يسار گويد : شنيدم امام باقر عليه السلام ميفرمود : كسى كه بميرد و امامى نداشته باشد ، مانند مردم جاهليت مرده و هر كه بميرد و بامامش شناسا باشد ، تقدم يا تأخر اين امر او را زيان ندهد ، هر كه بميرد و بامامش شناسا باشد : مانند كسى است كه در زير خيمه امام قائم همراه او باشد .\r\n\r\n6 -\r\nامام باقر عليه السلام فرمود : براى كسى كه در انتظار امر ( فرج و ظهور ) ما مرده است زيانى نيست [ چه زيانى است 
  ] كه در ميان خيمه حضرت مهدى و در ميان قشون او نمرده باشد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\n7 -\r\nعمر بن ابان گويد : شنيدم امام صادق عليه السلام ميفرمود : علامت را بشناس ( يعنى امامت را بشناس بحديث 527 رجوع شود ) چون او را شناختى تقدم يا تأخر اين امر به تو زيانى نرساند ، همانا خداى عز و جل ميفرمايد : « روزى كه هر دسته از مردم را بامامشان [ همراه امامشان 
  ] ميخوانيم - 71 سوره 17 - » پس هر كه امامش را شناسد مانند كسى است كه در خيمه امام منتظر باشد .\r\n\r\nدر باره نااهلى كه ادعاء امامت كند و كسى كه همه ائمه يا بعضى از ايشان را انكار كند و آنكه امامت را براى نااهل اثبات كند\r\n\r\n1 -\r\nسورة بن كليب گويد : امام باقر عليه السلام راجع بقول خداى عز و جل « و روز قيامت كسانى را كه در باره خدا دروغ گفته‌اند رو سياه بينى - 60 سوره 39 - » پرسيدم ، فرمود : كسى است كه بگويد من امامم و امام نباشد ، عرضكردم : اگر چه علوى باشد ؟ فرمود : اگر چه علوى باشد ، عرضكردم :\r\nاگر چه از اولاد على بن ابى طالب باشد ؟ فرمود : اگر چه باشد .\r\n\r\nشرح\r\n- سؤال سوم يا تأكيد سؤال دومست و يا به جهت دفع احتمالى كه ممكن است مراد بعلوى ، شيعه على عليه السلام يا ساير خويشان آن حضرت باشد .\r\n\r\n2 -\r\nامام صادق عليه السلام فرمود : هر كه ادعاء امامت كند و اهلش نباشد ، كافر است .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\n3 -\r\nحسين بن مختار گويد : به امام صادق عليه السلام عرضكردم : قربانت « روز قيامت كسانى را كه به خدا دروغ بستند ميبينى - 60 سوره 39 » ( تفسيرش چيست ؟ ) فرمود : در باره كسى است كه خود را امام داند و امام نباشد ، عرضكردم : اگر چه از فرزندان فاطمه و على باشد ؟ فرمود : اگر چه از فرزندان فاطمه و على باشد .\r\n\r\n4 -\r\nابن ابى يعفور گويد : شنيدم ، امام صادق عليه السلام ميفرمود : سه كسند كه در روز قيامت خدا با آنها سخن نگويد و پاكشان نكند و عذابى دردناك دارند : 1 - هر كه ادعاء امامت از طرف خدا كند و حق نداشته باشد . 2 - كسى كه امام از طرف خدا را انكار كند . 3 - آنكه معتقد باشد كه اين دو از اسلام بهره‌ئى دارند .\r\n\r\n5 -\r\nامام صادق عليه السلام ميفرمود : اين امر ( امامت ) را غير صاحبش ادعا نكند ، جز اينكه خدا عمرش را قطع كند .\r\n\r\n6 -\r\nو فرمود : كسى كه با امامى كه امامتش از جانب خدا است كسى را شريك كند كه امامتش از جانب خدا نيست : به خدا مشرك گشته است .\r\n\r\n7 -\r\nمحمد بن مسلم گويد : به امام صادق عليه السلام عرضكردم : مردى به من گفت : امام آخر را بشناس ، نشناختن امام اول زيانت ندهد ، حضرت فرمود : خدا او را لعنت كند ، من او را نميشناسم و\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nدشمن دارم ، مگر امام آخر جز بوسيله امام اول شناخته شود ؟ .\r\n\r\n8 -\r\nابن مسكان گويد : از شيخ در باره ائمه عليهم السلام پرسيدم ، فرمود : هر كه يكى از زنده‌ها را منكر شود امامان مرده را منكر شده است .\r\n\r\nشرح\r\n- گويا مرادش امام كاظم عليه السلام است ، اگر چه كلمه شيخ براى امام صادق عليه السلام بيشتر به كار ميرود ، ولى ابن مسكان از آن حضرت بيش از چند روايت نقل نكرده و بعضى گفته‌اند : تنها يك روايت مشعر را نقل كرده است ، اما شيخ صدوق در اكمال الدين همين روايت را از امام صادق عليه السلام نقل كرده است . و در هر حال تعبير بشيخ از نظر تقيه مىباشد و انكار امام زنده از آن جهت مستلزم انكار امامان مرده است كه امامت امام زنده از قول آنها ثابت شده و دليل امامت ميان همگى مشترك است ، پس وقتى امام زنده را نشناسد ، دليل امامت را نشناخته ، و اعتقاد بىدليل ثمرى ندارد ، و نيز كسى كه امام زنده را نشناسد ، امام ديگرى را كه اهليت ندارد ، براى خود انتخاب مىكند ، و اين خود دليلى است كه امامان سابق را آن گونه كه بايد نشناخته است .\r\n\r\n9 -\r\nمحمد بن منصور گويد : از آن حضرت راجع بقول خداى عز و جل « و چون كار بدى كنند ، گويند پدران خود را مرتكب آن ديده‌ايم و خدا ما را بدان فرمان داده است ، بگو خدا به كار زشت فرمان نميدهد چرا در باره خدا چيزى كه نميدانيد ميگوئيد ؟ - 28 سوره 7 - » پرسيدم . فرمود : آيا كسى را ديده‌ئى كه معتقد باشد خدا بزنا كردن و شراب نوشيدن و مانند اين محرمات فرمان داده است ؟ عرضكردم : نه ، فرمود : پس اين كار زشتى كه ادعا ميكنند خدا آنها را بدان فرمان داده است چيست ؟ عرضكردم : خدا داناتر است و وليش ، فرمود : اين مطلب در باره امامان جور ( غاصب امامت ) است كه مردم ادعا كردند خدا ايشان را بپيروى از مردمى فرمان داده است كه خدا بپيروى از آنان دستور نداده پس خدا ادعاء ايشان را\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nرد كرده و خبر داده كه در باره خدا دروغ گفته‌اند و اين عملشان را فاحشه ( كار زشت ) ناميده است .\r\n\r\n10 -\r\nمحمد بن منصور گويد : از عبد صالح ( حضرت موسى بن جعفر عليه السلام ) در باره قول خداى عز و جل « بگو پروردگار من همه كارهاى زشت را ، آنچه عيانست و آنچه نهانست حرام كرده - 31 سوره 7 - » پرسيدم ، فرمود : براى قرآن ظاهرى است و باطنى ، همه آنچه را خدا در قرآن حرام كرده ظاهر قرآنست و باطن آن پيشوايان جورند و همه آنچه را خداى تعالى در قرآن حلال فرموده ظاهر قرآنست و باطن آن پيشوايان حق ( ائمه معصومين عليهم السلام ) هستند .\r\n\r\nشرح\r\n- قرآن كريم در آيات مباركاتش بايمان و اسلام و يقين و تقوى و نماز و زكات و حج و روزه و ساير طاعات و عبادات فرمان ميدهد و اين امور از نظر ظاهر كالبد و پيكرهائى هستند كه هر يك از لحاظ اجرا شرايط و اجزاء مخصوصى دارند ، ولى از نظر اينكه اين امور در وجود ائمه عليهم السلام مجسم و ممثل گشته و ايشان آينه تمام نماى همين طاعات و عبادات ميباشند ، زيرا ايشان به اين امور امر ميكنند و آموزگار آن ميباشند و خود بطور كامل آنها را انجام ميدهند ، بدين جهت تمام اوامر قرآن با آنها متحد شده و ايشان روح و باطن اوامر قرآن گشته‌اند و بوجود آنها تأويل مىشود ، لذا آيه شريفه  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  بوجود امير المؤمنين عليه السلام تأويل شده است يعنى ظاهر نماز همين ركعات مخصوصى است كه هر مسلمان بايد در اوقات معين انجام دهد ، و باطن و حقيقت و روح و معنى نماز مطابق بيانى كه ذكر شد امير المؤمنين عليه السلام است همچنين كفر و نفاق و شرك و زنا و قتل و شرب خمر و امثال آن اموريست كه قرآن از آنها نهى و جلوگيرى فرموده و آن ظاهر قرآنست ، ولى باطن و واقعش پيشوايان جور و ستم و مدعيان بناحق امامتند كه مجسمه اين امور و واداركننده مردم را به آنها ميباشند .\r\n\r\n11\r\n- جابر گويد : از امام باقر عليه السلام راجع بقول خداى عز و جل « بعضى از مردم سواى خدا همتاها ( مانند بت و گاو و ساير معبودهاى باطل ) گيرند و آنها را چون خدا دوست دارند - 164 سوره 2 - » پرسيدم ، فرمود : ايشان به خدا اولياء فلان و فلانند كه آنها را پيشواى خود گرفتند ، نه آن امامى را كه\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nخدا پيشواى مردم قرار داده . بدين جهت خدا فرموده است : « كاش آن كسان كه ستم ميكنند ميدانستند كه وقتى عذاب را مشاهده كنند ، توانائى يكسره براى خداست و عذاب خدا بسيار سخت است ، زمانى كه پيشوايان از پيروان بيزارى جويند و عذاب را ببينند و روابطشان قطع شود * و پيروان گويند : اى كاش براى ما باز گشتى بود تا از آنها بيزار ميشديم ، چنان كه از ما بيزار شدند ، اين چنين خدا اعمالشان را به آنها مايه افسوس و پشيمانيها نشان ميدهد ، و ايشان از آتش بيرون نشوند - 165 تا 167 سوره 2 - » امام باقر عليه السلام فرمود :\r\nاى جابر ! ايشان به خدا پيشوايان ستمگران و پيروان ايشانند .\r\n\r\n12 -\r\nابن ابى يعفور گويد : شنيدم امام صادق عليه السلام ميفرمود : سه كسند كه خدا در روز قيامت به آنها نظر نكند و پاكشان نسازد و عذابى دردناك دارند : كسى كه امامتى را كه از جانب خدا ندارد ادعا كند و هر كه امام از جانب خدا را انكار كند و آنكه معتقد باشد اين دو از اسلام بهره‌ئى دارند .\r\n\r\nكسى كه خداى عز و جل را بدون امامى از جانب او ديندارى كند\r\n\r\n1 -\r\nابن ابى نصر گويد : حضرت ابو الحسن عليه السلام در باره قول خداى عز و جل « گمراه‌تر از آنكه هوس خويش را بدون هدايت خدا پيروى كند كيست ؟ - 50 سوره 28 - » فرمود : يعنى كسى كه رأيش دينش باشد بدون امامى از ائمه هدى . ( يعنى امامى را كه خدا رهبر و هادى او قرار داده رها كند\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو طبق رأى و سليقه خويش براى خود امامى بتراشد و در اصول و فروع دين بقياس و استحسان و نظرات شخصى خويش اكتفا كند ) .\r\n\r\n2 -\r\nمحمد بن مسلم گويد : شنيدم امام باقر عليه السلام ميفرمود : هر كه ديندارى خدا كند با عبادتى كه خود را در آن به زحمت افكند ولى پيشوائى از جانب خدا براى خود نگرفته باشد ، كوشش او پذيرفته نيست و او گمراهست و سرگردان و خدا كردار او را ناپسند دارد و حكايت او حكايت گوسفندى است كه از چوپان و گله خويش گم شود و تمام روز را با تلاش در رفت و آمد باشد و چون شب بر او پرده افكند ، گله‌ئى را كه از چوپان خودش نيست ببيند ، بسوى آن گرايد و به آن فريب خورد و در خوابگاه آن گله بخوابد .\r\nهنگامى كه چوپان گله خود را حركت دهد ، آن چوپان و گله را ناشناس بيند ، باز با شتاب و سرگردانى در جستجوى چوپان و گله خود برآيد ، گوسفندانى را با چوپانش به بيند ، بسوى آن گرايد و بدان فريفته شود ، چوپان هم او را فرياد زند كه بيا و بچوپان و گله خود پيوند كه تو از چوپان و گله خود گمگشته و سرگردانى ، آن گوسفند هراسان و سرگردان و تنها به اين سو و آن سو زند و چوپانى هم ندارد كه بچراگاهش رهبرى كند يا بمنزلش رساند .\r\nدر همين هنگام گرگ گمشدن او را مغتنم شمارد و او را بخورد ، چنين است به خدا اى محمد ! حال كسى كه از جمله اين امت باشد و او را امامى آشكار ( يعنى امامتش با دليل متقن ثابت شده ) و عادل از طرف خداى جل و عز نباشد ، او گمشده و گمراهست و اگر بر اين حال بميرد ، با كفر و نفاق مرده است .\r\nبدان اى محمد ! كه پيشوايان ستمگرى و پيروانشان از دين خدا بركنارند ، خود گمراه گشته و مردم را گمراه كرده‌اند ، اعمالى كه بجا مىآورند ، مانند خاكسترى باشد كه تند بادى در روز طوفانى به دو زند\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nچيزى از آنچه كسب كرده‌اند بدستشان نيايد ، اينست همان گمراهى دور .\r\n\r\n3 -\r\nعبد اللَّه بن ابى يعفور گويد : به امام صادق عليه السلام عرضكردم : من كه با مردم آميزش دارم بسيار تعجب ميكنم از مردمى كه از شما پيروى نميكنند و بدنبال فلان و فلان ميروند ولى امين و راستگو و با وفايند ، و مردمى هستند كه بدنبال شمايند ، ولى امانت و وفاء و راستگوئى آنها را ندارند .\r\nامام صادق عليه السلام راست نشست و مانند خشمناكى به من متوجه شد ، سپس فرمود : هر كه خدا را با پيروى از امام ستمگرى كه از جانب خدا نيست ديندارى كند ، دين ندارد و سرزنش نيست بر كسى كه با پيروى از امام عادل از جانب خدا ديندارى كند ، عرضكردم : آنها دين ندارند و بر اينها سرزنشى نيست ؟ ! ! فرمود : آرى آنها دين ندارند و بر اينها سرزنشى نيست ، سپس فرمود : مگر قول خداى عز و جل را نمىشنوى ؟ « خدا كارساز كسانيست كه ايمان آورده‌اند و از ظلمات بنورشان ميبرد - 257 سوره 2 - » يعنى از ظلمات گناهان بنور توبه و آمرزششان ميبرد ، بواسطه پيرويشان از هر امام عادلى كه از جانب خداست . و باز فرموده است : « و كسانى كه كافر شده‌اند كار سازشان طغيانگران سركشند كه از نور بظلمتشان مىبرند » مقصود از اين آيه اينست كه آنها نور اسلام داشتند ، ولى چون از هر امام ستمگرى كه از جانب خدا نبود پيروى كردند ، بواسطه پيروى او از نور اسلام بظلمات كفر گرائيدند ، سپس خدا براى ايشان همراه بودن با كفار را در دوزخ واجب ساخت « آنها دوزخيانند و در آن جاودان باشند » .\r\n\r\nشرح\r\n- در آيه شريفه نور را بلفظ مفرد و ظلمات را بلفظ جمع ذكر فرمود ، براى اينكه نور كه دين اسلام و راه حق و صوابست يكى است و انحراف كه موجب اختلاف و تعدد است در آن راه ندارد ولى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nدينهاى باطل و بدعتها و وساوس شيطانى كه در آيه شريفه از آن تعبير بظلمات شده است و در اطراف راه مستقيم حق قرار دارد متعدد و بىشمار است .\r\n\r\n4 -\r\nامام باقر عليه السلام فرمود : خداى تبارك و تعالى فرموده است : هر آينه عذاب ميكنم هر رعيتى را كه در اسلام با پيروى از امام ستمگرى كه از جانب خدا نيست ديندارى كند ، اگر چه آن رعيت نسبت باعمال خود نيكوكار و پرهيزگار باشد و هر آينه در ميگذرم از هر رعيتى كه در اسلام با پيروى از امام عادل از جانب خدا ديندارى كند ، اگر چه آن رعيت نسبت به خود ستمگر و بدكردار باشد .\r\n\r\n5 -\r\nامام صادق عليه السلام فرمود : خدا شرم نميكند كه عذاب كند هر امتى را كه با امامى كه از جانب خدا نيست ديندارى كند اگر چه نسبت ؟ باعمالش نيكوكار و پرهيزگار باشد ، همانا خدا شرم مىكند امتى را عذاب كند كه با امام از جانب خدا ديندارى كند ، اگر چه نسبت باعمالش ستمگر و بدكردار باشد .\r\n\r\nشرح\r\n- اين چند روايت دو اصل تولى و تبرى را در اسلام استوار و تثبيت مىكند ، ما تحت عنوان توضيح ذيل حديث 537 ( ج 1 ص 300 ) مستدل و مبرهن ثابت نموديم كه خداى تعالى بعد از پيغمبر اكرم صلّى اللَّه عليه و آله براى رهبرى و پيشوائى خلق دوازده نفر معين و مشخص را انتخاب نموده و منصوب ساخته است ، علم رهبرى و مقررات و قوانين دين خود را تنها به آنها عنايت فرموده و استعداد و قابليت دعوت و تبليغ دين خويش را در وجود ايشان از نظر فطرت و اكتساب تكميل نموده است ، بنا بر اين هر فردى غير ايشان كه دعوى پيشوائى و امامت كند دروغگو و نيرنگباز است ، خود گمراه هست و ديگران را گمراه مىكند و نسبت به خود و پيروانش ستمى بزرگ مرتكب مىشود ، بدين جهت در اين دو روايت از ايشان بكلمهء جائر « ستمگر و منحرف » تعبير شده است .\r\nدر تاريخ اسلام پس از وفات پيغمبر اكرم صلّى اللَّه عليه و آله چنين افرادى با دعا برخاسته و پس از\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاندكى حكمفرمائى با زور و سرنيزه ، خويشتن و پيروان خويش را مفتضح و رسوا نموده و لعنت و نفرين را از بازماندگان براى خود بيادگار گذاشته‌اند . مردمى كه در حزب چنين افراد نام نويسى كنند و در شمار آنها درآيند و بر عده آنها بيفزايند و موجب مزيد شوكت و قدرتشان گردند ، اگر چه از نظر وظيفه شخصى ، مردمى نيكوكار و با تقوى باشند ، به اين معنى كه فقط اسم خود را در ليست آنها نوشته و بمرام نامه و اساسنامه و مقررات حزبى آنها رفتار نميكنند ، بلكه در وظايف شخصى و اجتماعى پيرو مقررات اسلامند ، اين گونه افراد به حكم اين چند روايت در نظر خدا منفور و مبغوض و محكوم به عذاب و عقوبت ميباشند ، زيرا همان يك عمل به ظاهر كوچك وسيله ترويج باطل و مسلط ساختن شخص غاصب و ستمگر را بر افراد مسلمان و پايمال نمودن حقوق و حدود خدا و مسلمين و در نتيجه موجب ضعف و اضمحلال مقررات دين اسلام و خانه نشستن پيشواى بر حق ميگردد ، پيداست كه معاويه و يزيد و هشام و منصور اگر تنها ميبودند ، هيچ گاه آن همه جنايت و ستم مرتكب نميشدند ، بلكه اگر اطرافيان و حواشى آنها منحصر بيك عده كارگردان و مأمور هم ميبود جرأت چنان هتاكيها را نميداشتند ، بطور مسلم آن ستمگران از ثبت نام افراد بسيار در حزب خود استفاده ميكردند و غرور و نخوت بيشترى به كار ميبردند و در ظلم و تعدى خويش گامهاى فراترى ميگذاشتند . تا اينجا بيان و توضيح قسمت اول از اين روايت شريف بود .\r\nو اما راجع بقسمت دوم يعنى كسى كه از امام به حق پيروى كند و در اعمال شخصى خود مرتكب گناه و آلودگى شود ، پيداست كه او بواسطه اينكه در مقدمه و سر لوحه اعمالش سطر درخشانى بنام ولايت و تعهد پيروى از امامان عادل و منصوب از جانب خدا را ثبت كرده ، و از پيشواى گمراه‌كننده و منحرف رو گردان شده است ، در نتيجه بر عده مؤمنين افزوده و از اهل باطل كاسته و به اندازه يك تن نيروى اسلام و حقيقت را تقويت نموده ، و نيروى نفاق و باطل را تضعيف و تخريب كرده است ، و شايسته و سزاوار است كه عفو و بخشش الهى آلودگيهاى كوچكش را فرا گيرد ، و خداوند حكيم و مهربان بواسطه يك عمل مهم و با ارزش او از چندين خطا و لغزش ديگرش درگذرد . براى اين دو فرد در تشكيلات اجتماعى ميتوانيم به دو بنده و نوكرى مثال بزنيم كه يكى از آنها در خانه آقا و ولينعمت خويش را انتخاب كرده و در آنجا سر سپرده و بيعت كرده است ، ولى گاهى هم از او خطا و لغزش و سرپيچى و تمرد مشاهده مىشود . و ديگرى از آقا و ولينعمت خود روگردان شده و در خانه دشمن او سرسپرده و ثبت نام كرده ولى كردار و رفتارش در آنجا با دستورات ولينعمتش مطابق و موافق است ، شما خود بينديشيد و قضاوت كنيد ،\r\n\r\nكسى كه بميرد و پيشوائى از ائمه هدى نداشته باشد و اين باب جزء باب سابق است\r\n\r\n1 -\r\nفضيل بن يسار گويد : روزى امام صادق عليه السلام خود براى ما شروع بسخن كرد و فرمود : رسول خدا\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nصلّى اللَّه عليه و آله فرموده است : هر كه بميرد و پيشوائى نداشته باشد ، به مردن جاهليت مرده است . عرضكردم اين سخن پيغمبر است ؟ ! فرمود : آرى به خدا او فرموده است ، عرضكردم : پس هر كه بميرد و پيشوائى نداشته باشد ، مرگش مرگ جاهليت است ؟ ! فرمود : آرى .\r\n\r\nشرح\r\n- مقصود از نداشتن پيشوا اينست كه : پيغمبر يا امامى را كه خدا در زمان او تعيين فرموده نپذيرد و اطاعت او را بر خود واجب نداند و مراد به جاهليت حالتى است كه اعراب پيش از آمدن اسلام داشتند ، كه خدا و پيغمبر را نميشناختند و دين و شريعت را كنار گذاشته و بنژاد و تبار خويش ميباليدند و خودخواهى و گردنكشى و كارهاى زشت ديگر در ميان آنها رواج داشت .\r\n\r\n2 -\r\nابن ابى يعفور گويد : از امام صادق عليه السلام راجع بقول رسول خدا صلّى اللَّه عليه و آله « هر كه بميرد و او را پيشوائى نباشد مرگش مرگ جاهليت است » پرسيدم و گفتم : مقصود مردن در حالت كفر است ؟ فرمود : مردن در حالت گمراهى است . عرضكردم : هر كه در اين زمان هم بميرد و او را پيشوائى نباشد ، مرگش مرگ جاهليت است ؟ فرمود : آرى .\r\n\r\n3 -\r\nحارث بن مغيره گويد : به امام صادق عليه السلام عرضكردم : پيغمبر فرموده است : هر كه بميرد و پيشوايش را نشناسد بمرگ جاهليت مرده است ؟ فرمود : آرى . عرضكردم : جاهليت كامل يا جاهليتى كه امامش را نشناسد فرمود : جاهليت كفر و نفاق و گمراهى .\r\n\r\nشرح\r\n- مراد بجاهليت چنانچه در دو روايت پيش توضيح داديم عقايد باطل و عادات زشتى است كه عرب قبل از اسلام دچارش بودند ، و چون در حديث پيغمبر اكرم صلّى اللَّه عليه و آله ، مردن كسى كه امامش را نشناسد به مردن بر حالت جاهليت تشبيه و تنظير شده است ، را وى سؤال مىكند كه آيا مقصود از جاهليت\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nتمام عقايد فاسد و اخلاق زشت آنهاست يا تنها از نظر نشناختن امام است ؟ حضرت ميفرمايد : از نظر كفر و نفاق و گمراهى است . يعنى اگر نشناختن امام از آن جهت باشد كه او را منكر شود و در مقام مخالفت و ستيزه با او برآيد ، از لحاظ كفر با مردم جاهليت شريكست ، و اگر نشناختن امام از جهت دوروئى و نفاق با امام باشد ، از همان نظر با مردم جاهليت شريكست ، همچنين ضلالت و گمراهى كه از كفر و نفاق پائين‌تر و و بال و كيفرش سبكتر است ، و درجاتش نسبت بقاصر و مقصر و مستضعف مختلف و متفاوتست .\r\n\r\n4 -\r\nامام صادق عليه السلام فرمايد : هر كه بدون شنيدن و فراگرفتن از امامى صادق خدا را پرستش كند قطعا خدا ملازم رنج و مشقتش سازد [ خدا ملازم سرگردانى و رنج و مشقتش نمايد 
  ] و كسى كه ادعاى شنيدن كند از غير درى كه خدا آن را گشوده ، مشركست و آن دريست ايمن ( و نهاده ) بر حصار راز پنهان خدا .\r\n\r\nدر باره سادات حقشناس و منكر حق\r\n\r\n1 -\r\nسليمان بن جعفر گويد : شنيدم حضرت رضا ميفرمود : همانا على بن عبد اللَّه بن حسين بن على بن حسين بن على بن ابى طالب عليهم السلام و همسر و پسرانش اهل بهشتند . سپس فرمود : هر كس از اولاد على و فاطمه عليهما السلام عارف به اين امر ( امامت ) باشد ، مانند مردم ديگر نيست .\r\n\r\nشرح\r\n- علامه مجلسى ( ره ) گويد : ظاهرا بجاى عبد اللَّه ، عبيد اللَّه صحيح است چنانچه گفته صاحب عمدة الطالب و مقاتل الطالبيين و مورّخين ديگر بر آن دلالت دارد ، سپس از عمدة الطالب نقل مىكند كه اولاد حضرت على بن الحسين عليهما السلام از شش پسر باقى ماندند : 1 - امام محمد باقر عليه السلام 2 - عبد اللَّه باهر 3 - زيد شهيد 4 - عمر اشرف 5 - حسين اصغر 6 - على اصغر .\r\nيكى از پسران حسين اصغر عبيد اللَّه اعرج است كه اين على بنام على صالح است پسر اوست ،\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nاو را زنى صالحه بنام ام سلمه بود كه از شدت اخلاص و ارادتى كه به حضرت رضا عليه السلام داشت ، روزى كه آن حضرت بعيادت شوهرش تشريف آورده بود ، او از پشت پرده به آن حضرت مينگريست و چون از مجلس برخاست ، محل جلوس امام عليه السلام را ميبوسيد و بعنوان تبرك بر آن دست ميماليد . حضرت رضا عليه السلام از خانواده على صالح تجليل فرموده و بهشت را براى آنها وعده داده و در آخر فرموده است : ساداتى كه بامامت عارف باشند مانند ديگر مردم نيستند ، يعنى ثواب آنها از ساير مردم بيشتر است بواسطه شرافت نسب ايشان ، چنانچه خدا در باره همسران پيغمبر صلّى اللَّه عليه و آله اين امتياز را قائل شده است ، يا به جهت اينكه ايمان و اطاعت ايشان از امامى كه از خويشان و فاميل خود آنهاست دشوار و مشكلتر است نسبت بساير مردم ، زيرا اسباب حسد و كينه در آنجا قويتر و خضوع و كوچكى كردن در برابر فاميل سخت‌تر و گرانتر است و لذا شيطان ايشان را با دعاء امامت بيشتر وسوسه مىكند ، بعضى گفته‌اند : علتش اينست كه طاعت و عبادت سادات ، ثوابش دو برابر مردم ديگر است ، چنان كه عقوبت گناه و نافرمانى ايشان هم دو برابر است .\r\n\r\n2 -\r\nاحمد بن عمر گويد : به حضرت ابو الحسن عليه السلام عرضكردم : به من بفرمائيد كسى كه فرزند فاطمه باشد و با شما دشمنى كند و حق شما را نشناسد از لحاظ مجازات با ساير مردم برابر است ؟ فرمود على بن الحسين عليهما السلام ميفرمود : عقاب ايشان دو چندانست .\r\n\r\nشرح\r\n- مجلسى ( ره ) در باره معنى كلمه ضعف اقوالى از أهل لغت ذكر مىكند كه طبق يكى از آنها معنى ضعفا در اين روايت سه برابر مىشود ، چنانچه راجع به آيه شريفه «  يُضاعَفْ لَهَا الْعَذابُ ضِعْفَيْنِ  » هم بعضى از مفسرين همين قول را گفته‌اند ، ولى ازهر منكر اين معنى شده و دو برابر را تقويت كرده است .\r\n\r\n3 -\r\nعبد الرحمن بن ابى عبد اللَّه گويد : به امام صادق عليه السلام عرضكردم : منكر امر امامت از خاندان بنى هاشم و ديگران برابرند ؟ فرمود : مگو منكر ، بلكه بگو جاحد از خاندان بنى هاشم و ديگران .\r\nابو الحسن ( على بن اسماعيل ميثمى ) گويد : من در اين باره فكر كردم ، و قول خداى عز و جل در باره\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبرادران يوسف بيادم افتاد  فَعَرَفَهُمْ وَ هُمْ لَهُ مُنْكِرُونَ  - 58 سوره 12 » يوسف آنها را شناخت و آنها يوسف را منكر بودند ( نشناختند ) .\r\n\r\nشرح\r\n- فرق منكر و جاحد اينست كه : منكر در برابر عارف و عالم به كار ميرود يعنى كسى كه چيزى را نشناخته و ندانسته است چنانچه آيه سوره يوسف كه به ياد ابو الحسن افتاد ، شاهد آنست . اما جاحد كسى است كه مطلبى را فهميده و دانسته رد كند و نپذيرد ، « 1 » از اين جهت امام عليه السلام فرمود : نسبت به بنى هاشم كه امام را نميپذيرند ، بايد جاحد گفت نه منكر ، زيرا امام از خاندان خود آنهاست و او را خوب ميشناسند اگر كسى از آنها امام را نپذيرد ، بواسطه حسد و اغراض دنيوى ديگر است و عذاب و عقاب او از ديگران بيشتر باشد ، زيرا خدا حجت را براى او كاملتر و تمامتر كرده كه از آن خاندانش قرار داده است و نيز ناسپاسى ايشان از اين نعمت و منت بزرگ خداوند زشت‌تر و شديدتر است و يا به جهت اينست كه گناه و خطا از اشراف زشت‌تر و ناپسنديده‌تر است و لذا خدا لغزشهائى را بر پيغمبران ميگيرد و از آنها مؤاخذه مىكند كه از ديگران در گذشته و بخشيده ميدارد .\r\n\r\n4 -\r\nابن ابى نصر گويد : به حضرت رضا عليه السلام عرضكردم : آنكه جاحد ( امر امامت ) باشد از خاندان شما با ديگران برابر است ؟ فرمود : براى جاحد از خاندان ما دو گناه و براى نيكوكار دو ثوابست .\r\n\r\nآنچه هنگام درگذشت امام بر مردم واجبست\r\n\r\n1 -\r\nيعقوب بن شعيب گويد : به امام صادق عليه السلام عرضكردم : چون براى امام پيش آمدى كند ( وفات نمايد ) مردم چه كنند ؟ فرمود : قول خداى عز و جل كجاست كه ميفرمايد . « چرا از هر گروه از مؤمنين دسته‌ئى سفر نكنند تا در باره دين ، دانش آموزند و چون بازگشتند ، قوم خويش را بيم دهند ،\r\n\r\n\r\n","description":"","footnote":"\r\n( 1 ) - ولى گاهى هم انكار بمعنى جحود استعمال مىشود چنانچه مجمع البحرين در ماده ( نكر ) ذكر نموده .\r\n","page_name":" 211 ","page_number":211},
  {"content":"\r\n\r\nشايد آنها بترسند - 122 سوره 9 - » سفركنندگان تا زمانى كه دنبال طلب دانشند معذورند و آنها كه در انتظارند ، تا زمان بازگشت رفقاى خود معذورند .\r\n\r\nشرح\r\n- راجع به آيه شريفه در ج 1 ص 307 توضيحى بيان كرديم و در اينجا ميگوئيم بقرينه سؤال و جواب ، مراد اينست كه چون امام وفات كند ، بر مؤمنينى كه در بلد امام نيستند ، لازمست از ميان خود عده‌اى را انتخاب كرده براى تعيين امام به آن شهر بفرستند و تا زمانى كه به آنجا نرسيده و در بلا تكليفى بسر مىبرند ، از نداشتن امام و پيشوا معذورند و همچنين كسانى كه ايشان را فرستاده‌اند تا زمان رسيدن خبر به آنها معذورند ،\r\n\r\n2 -\r\nعبد الاعلى گويد : از امام صادق عليه السلام راجع بقول عامه پرسيدم كه گويند : رسول خدا صلّى اللَّه عليه و آله فرموده : « هر كه بميرد و امامى نداشته باشد ، بمرگ جاهليت مرده است » فرمود : درست است به خدا . عرضكردم : امامى ( در مدينه ) وفات كرده و مردى در خراسانست و نميداند وصى او كيست ، همين دورى از امام براى او عذر نيست ؟ فرمود : براى او عذر نيست . همانا چون امام بميرد . برهان وصيش بر كسانى است كه در بلد او هستند ( پس آنها بايد وصى امام را با برهان امامت تعيين كنند ) و بر كسانى كه در بلد امام نيستند ، چون خبر وفات او را شنيدند ، لازمست كوچ كنند ، همانا خداى عز و جل ميفرمايد : « چرا از هر گروه از مؤمنان ، دسته‌اى كوچ نكنند تا در باره دين ، دانش آموزند و چون باز گشتند قوم خويش را بيم دهند ، شايد آنها بترسند » .\r\nعرضكردم : اگر دسته‌ئى كوچ كردند و بعضى از آنها پيش از آنكه ( به شهر امام ) برسد و بداند بميرد ؟\r\nفرمود : خداى جل و عز ميفرمايد : « و هر كه براى مهاجرت بسوى خدا و رسولش از خانه خويش در آيد ، آنگاه مرگ وى فرا رسد ، پاداش او به عهده خدا باشد - 99 سوره 4 - »\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nعرضكردم : اگر بعضى از آنها ببلد امام رسيدند و ديدند شما در خانه خود را بسته و به روى خود پرده انداخته‌ايد ، نه خود شما مردم را بسوى خود خوانيد و نه ديگرى ايشان را بشما راهنمائى كند ، بچه وسيله امام را بشناسند ؟ فرمود : بوسيله كتاب منزل خدا .\r\nعرضكردم : خداى جل و عز ( در قرآن ) چگونه ميفرمايد ؟ امام فرمود : بنظرم پيش از اين هم در اين باره سخن گفته‌ئى ؟ ( از من پرسيده‌ئى ؟ ) عرضكردم : آرى . آنگاه حضرت آياتى را كه خدا در باره على نازل فرموده و آنچه پيغمبر صلّى اللَّه عليه و آله راجع بحسن و حسين عليهما السلام بعلى فرموده و آنچه را خدا بعلى عليه السلام اختصاص داده و وصيتى را كه پيغمبر صلّى اللَّه عليه و آله راجع به او نموده و نصبش فرموده و مصيباتى كه به آنها ميرسد و اعتراف حسن و حسين را به آن و وصيتش را بحسن و تسليم كردن حسين امر امامت را طبق قول خدا « پيغمبر بمؤمنان از خودشان سزاوارتر است و همسران وى مادران ايشانند و خويشاوندان در كتاب خدا ، بعضى نسبت ببعضى سزاوارترند - 6 سوره 33 - » همه را ياد آور شد .\r\n[ فرمود به ياد آور 
  ] .\r\n( تا معلوم شود امامت على و حسن و حسين عليهم السلام بدليل آيات قرآن و أحاديث پيغمبر صلّى اللَّه عليه و آله بوده و از آن پس بدليل آيه شريفه  أُولُوا الْأَرْحامِ  ) .\r\nعرضكردم : مردم در باره امام باقر عليه السلام اعتراض كرده و ميگفتند : چگونه شد كه امامت از ميان تمام فرزندان پدرش بدر شد و بوى رسيد ، با آنكه در ميان آنها كسانى بودند كه از نظر قرابت مثل او و از نظر سن بزرگتر از او ( مانند زيد بن على ) بودند . در صورتى كه امامت بكوچكتران از او ( بواسطه كوچكتر بودنشان ) نرسيد ؟ فرمود : صاحب امر امامت بسه خصلت شناخته مىشود كه مختص به اوست و در غير او نيست : 1 - او نسبت به امام پيشين سزاوارتر ( نزديكتر و منسوبتر ) از ساير مردمست . 2 - وصى او است . 3 - سلاح و وصيت پيغمبر صلّى اللَّه عليه و آله نزد اوست .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو اينها نزد من است ، كسى با من در اين باره نزاع نكند ( بحديث 617 رجوع شود ) عرضكردم اينها از ترس سلطان پنهانست ؟ فرمود : پنهان نيست بلكه دليلى روشن دارد ، همانا پدرم هر چه آنجا ( مخزن ودايع امامت ) بود به من سپرد و چون وفاتش نزديك شد ، فرمود : گواهانى را نزد من حاضر كن ، من چهار تن از قريش را كه نافع غلام عبد اللَّه بن عمر يكى از آنها بود ، حاضر كردم .\r\nفرمود : بنويس :\r\nاينست آنچه يعقوب پسرانش را بدان وصيت مىكند « پسرانم همانا خدا اين دين را براى شما برگزيد نميريد جز اينكه مسلمان باشيد - 122 سوره 2 - » و محمد بن على بپسرش جعفر بن محمد وصيت كرد و دستورش داد كه او را با بردى كه در آن نماز جمعه ميخواند ، كفن پوشد و با عمامه خودش او را عمامه بندد و قبرش را چهار گوش ساخته ، چهار انگشت از زمين بلند كند و سپس آن را واگذارد ( از چهار انگشت بلندتر نكند ) .\r\nآنگاه فرمود : وصيت نامه را در هم پيچيد و بگواهان فرمود : برويد خدا شما را رحمت كند . پس از رفتن ايشان من گفتم : پدرم ! در اين وصيت‌نامه چه احتياجى بگواه گرفتن بود ؟ فرمود : من نخواستم كه تو ( پس از مرگ من ) مغلوب باشى و مردم بگويند : او وصيت نكرده است و خواستم تو دليلى داشته باشى كه هر گاه مردى به اين بلد آيد و گويد وصى فلانى كيست ! بگويند فلانى .\r\nمن گفتم : اگر در وصيت شريك داشته باشد ( امام چگونه تعيين مىشود ؟ ) فرمود : از او سؤال ميكنيد ( مسائل مشكل علمى و امور غيبى را از او ميپرسيد ) مطلب براى شما روشن مىشود .\r\n\r\n3 -\r\nمحمد بن مسلم گويد : به امام صادق عليه السلام عرضكردم : اصلحك الله خبر بيمارى شما بما رسيد و ما را نگران كرد ، اى كاش ما را آگاه ميساختى ( يا فرمود بما مىآموختى ) وصى شما كيست ؟\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nفرمود : همانا على ( بن ابى طالب ) عليه السلام عالم ( امام ) بود و علم به ارث ميرسد ، و هيچ عالمى نميرد جز اينكه پس از وى كسى باشد كه مانند علم او يا آنچه خدا خواهد ( كمتر يا زيادتر ) بداند ، عرضكردم براى مردم رواست كه چون امامى بميرد ، امام بعد از او را نشناسد ؟ فرمود : اما براى اهل اين شهر - يعنى مدينه - روا نيست ( زيرا بايد فورا سؤال كنند و وصى امام را بشناسند ) و نسبت بشهرهاى ديگر معذوريت آنها به اندازه رسيد نشان تا مدينه است ، همانا خدا ميفرمايد : « همهء مؤمنين نتوانند كوچ كنند ، پس چرا از هر گروه ايشان دسته‌اى سفر نكنند تا در امر دين دانش اندوزند و چون بازگشتند ، قوم خويش را بيم دهند شايد آنها بترسند - 122 سوره 9 - » عرضكردم : بفرمائيد اگر كسى در اين راه بميرد ، چه مىشود ؟\r\nفرمود : او بمنزله كسى است كه براى مهاجرت بسوى خدا و رسولش از منزلش بيرون شده ، سپس مرگش فرا رسد كه پاداش او بر خداست . عرضكردم : وقتى وارد مدينه شدند ، بچه دليل امام خود را ميشناسند ؟\r\nفرمود : به امام آرامش و وقار و هيبت عطا شود ( يعنى امام را ميبينند كه اطمينان قلب و عدم شك و تزلزل در گفتار و رفتار و وجناتش هويداست ) .\r\n\r\nزمانى كه امام ميفهمد امر امامت به او رسيده است\r\n\r\n1 -\r\nابو جرير قمى گويد : به حضرت ابو الحسن ( امام رضا ) عليه السلام عرضكردم : قربانت : شما دانسته‌ايد كه من از همه بريده و تنها بپدرت و سپس بخودت گرويده‌ايم ، آنگاه برايش سوگند ياد كردم و گفتم : - به حق رسول خدا صلّى اللَّه عليه و آله و حق فلان و فلان ( على و حسن و حسين ) تا به خودش رسيدم - كه\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nآنچه به من خبر دهى باحدى از مردم نميگويم و از او در باره پدرش پرسيدم كه آيا زنده است يا وفات كرده ؟\r\nفرمود : به خدا وفات كرده است ، عرضكردم : قربانت ، شيعيان شما روايت ميكنند كه سنت چهار پيغمبر در باره اوست . فرمود : سوگند بخدائى كه جز او شايسته پرستشى نيست ، پدرم هلاك يافت ، عرضكردم : هلاك غيبت يا هلاك مرگ ؟ فرمود : هلاك مرگ ، عرضكردم : شايد از من تقيه ميكنى ؟ فرمود : سبحان اللَّه ! عرضكردم : بشما وصيت كرده است ؟ فرمود : آرى ، عرضكردم : كسى را با شما در وصيت شريك كرد ؟\r\nفرمود : نه ، عرضكردم : هيچ يك از برادرانت امام شما هست ؟ فرمود : نه ، عرض كردم : پس شما اماميد ؟ فرمود : آرى .\r\n\r\nشرح\r\n- گويا مراد بسنت چهار پيغمبر روايتىست كه شيخ صدوق در اكمال الدين از امام باقر عليه السلام نقل كرده و حاصلش اينست : صاحب الامر را چهار سنت از چهار پيغمبر است : 1 - ترس و انتظار از موسى عليه السلام . 2 - زندان و غيبت از يوسف عليه السلام . 3 - گفته مردم كه او مرده است و نمرده باشد از عيسى عليه السلام . 4 - قيام بشمشير از محمد صلّى اللَّه عليه و آله .\r\nو چون واقفيه گمان كرده بودند كه موسى بن جعفر همان صاحب الامر قائمست ، راوى سخن آنها را براى حضرت نقل مىكند و چون در كلام حضرت احتمال تقيه و توريه ميدهد ، مقصود خود را چند مرتبه بعبارات مختلف سؤال مىكند ، تا بالاخره با صراحت تمام مطلب برايش روشن مىشود . ولى مناسبت اين روايت با عنوان باب خالى از تكلف نيست .\r\n\r\n2 -\r\nعلى بن اسباط گويد : به امام رضا عليه السلام عرضكردم ، مردى بسوى برادرت ابراهيم متوجه شده [ او را گول زده 
  ] و به او گفته پدرت زنده است و شما هم آنچه را او ميداند ، ميدانيد ( شما هم پدر خود را زنده ميدانيد ) فرمود : سبحان اللَّه ! ! رسول خدا صلّى اللَّه عليه و آله ميميرد و موسى نميميرد ؟ ! به خدا محققا موسى درگذشت ، چنانچه رسول خدا صلّى اللَّه عليه و آله درگذشت ، و لكن خداى تبارك و تعالى از زمانى كه پيغمبرش صلّى اللَّه عليه و آله را قبض روح فرموده - بيا و بكش - تا هميشه ، اين دين را بعجم‌زادگان\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nميبخشد و منت ميگذارد و از خويشان پيغمبرش صلّى اللَّه عليه و آله باز ميدارد ، همواره بعجم‌زادگان عطا ميكنند و از خويشان پيغمبرش باز مىدارد . من در اول ماه ذى الحجة بعد از آنكه ابراهيم ( بواسطه نداشتن مخارج ) حاضر شده بود زنانش را طلاق دهد و بندگانش را آزاد كند ، هزار دينار بدهى او را پرداختم ( با وجود اين او چنين ادعائى مىكند ) ولى حتما تو شنيده‌ئى آنچه را كه يوسف از برادرانش كشيد ( ابراهيم هم برادر منست و با من چنين رفتار مىكند ) .\r\n\r\nشرح\r\n- مجلسى عليه الرحمه گويد : اين روايت دلالت دارد كه عجم از لحاظ ايمان بر عرب شرافت دارد و من اخبار راجع به اين موضوع را در كتاب كبير خود ( بحار ) نقل كرده‌ام ، سپس از تفسير على بن ابراهيم نقل مىكند كه او ضمن تفسير آيه شريفه   وَ لَوْ نَزَّلْناهُ عَلى بَعْضِ الْأَعْجَمِينَ فَقَرَأَهُ عَلَيْهِمْ ما كانُوا بِهِ مُؤْمِنِينَ   روايتى از امام صادق عليه السلام نقل كند كه فرمود : اگر قرآن بر عجم نازل ميشد ، عرب به آن ايمان نمىآورد ولى بر عرب نازل شد و عجم بدان ايمان آورد . . . و پيغمبر صلّى اللَّه عليه و آله فرمود :\r\nاگر دين از دسترس بشر اوج گرفته و نزد ستاره ثريا باشد ، مردانى از عجم به آن دست پيدا كنند .\r\n\r\nمترجم گويد\r\n: ممكن است پذيرش اين روايات براى بعضى از افراد عرب گران و سنگين آيد و براى تضعيف يا توجيه آنها دست و پائى كنند ، اما به نظر ما مطالعه سير اسلام در نژاد عرب و عجم در طول چهارده قرن تاريخ و مقايسه دانشمندان و فداكارانى كه از اين دو نژاد بحمايت اسلام برخاسته‌اند و نيز ملاحظه شدت تعصب نژادى آنها و تواضع و تسليم و صفاى اينها ، بزرگتر دليل بر صدق اين روايات و صدور آنها از منابع وحى مىباشد .\r\n\r\n3 -\r\nوشاء گويد : به حضرت رضا عليه السلام عرضكردم : مردم ( واقفيه ) از شما روايت كنند كه وفات حضرت ابو الحسن ( موسى بن جعفر ) عليه السلام را مردى بشما گفته و شما آن را از گفته سعيد دانسته‌ايد ( و\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبقول يك نفر كه مرگ امام ثابت نميشود ) فرمود : سعيد آمد ولى من پيش از آمدن او ميدانستم . وشاء گويد : و شنيدم كه ميفرمود : من ام فروه دختر اسحاق را در ماه رجب يك روز بعد از وفات حضرت ابو الحسن ( پدرم ) عليه السلام طلاق دادم ، عرضكردم : وقتى طلاق داديد كه ميدانستيد ابو الحسن وفات كرده است ؟ فرمود : آرى ، عرضكردم : پيش از اينكه سعيد نزد شما آيد ؟ فرمود : آرى .\r\n\r\nشرح\r\n- بعضى از علما احتمال داده‌اند كه ام فروه همان همسر امام كاظم عليه السلام بوده و براى طلاق او بعد از وفات شوهرش وجوهى نقل كرده‌اند كه بهترين آنها اينست كه طلاق در اين روايت در معنى لغويش به كار رفته است يعنى او را رها كرد و از خانه بيرون نمود ، تا حق سكنى نداشته باشد ، زيرا اين اختيار را پدرش در وصيت نامه خود به او داده بود . و بعضى هم گفته‌اند اين عمل از مختصات پيغمبر و امامست كه وصى او مىتواند همسرش را طلاق دهد ، چنانچه امير المؤمنين عليه السلام ميتوانست عايشه را طلاق دهد و از ام المؤمنين بودن خارجش كند .\r\n\r\n4 -\r\nصفوان گويد به حضرت رضا عليه السلام عرضكردم : به من بفرما امام چه زمانى ميداند او امام است :\r\nزمانى كه به او خبر رسد صاحبش ( امام سابق ) وفات كرده يا همان زمانى كه وفات مىكند ، مثل اينكه حضرت ابو الحسن ( پدرت ) در بغداد وفات كرد و شما اينجا ( در مدينه ) بوديد ؟ فرمود : همان زمانى كه صاحبش ميميرد ، آگاه مىشود : عرضكردم : بچه وسيله ؟ فرمود : خدا به او الهام مىكند .\r\n\r\n5 -\r\nهارون بن فضيل گويد : روز وفات حضرت ابو جعفر ( امام جواد ) عليه السلام ابو الحسن على بن محمد ( النقى ) را ديدم ، فرمود :  إِنَّا لِلَّهِ وَ إِنَّا إِلَيْهِ راجِعُونَ  ابى جعفر عليه السلام درگذشت ، به حضرت عرض شد : از كجا دانستيد ؟ فرمود : زيرا فروتنى و خضوعى نسبت به خدا در دلم افتاد كه برايم سابقه نداشت .\r\n\r\n6 -\r\nمسافر گويد : هنگامى كه ابو ابراهيم ( موسى بن جعفر ) عليه السلام را ( بسوى بغداد ) ميبردند به امام رضا عليه السلام دستور داد كه هميشه تا وقتى كه خودش زنده است ، هر شب در منزل آن حضرت بخوابد تا خبرش به او برسد ، مسافر گويد : ما هر شب بستر امام رضا را در دهليز خانه ميانداختيم ، و آن حضرت\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبعد از شام مىآمد و ميخوابيد ، و صبح به منزل خويش ميرفت ، تا چهار سال بدين منوال گذشت ، شبى از شبها بستر حضرت را انداختند ولى او دير كرد و بالاخره هم نيامد ، اهل خانه نگران و هراسان شدند و ما را از نيامدنش دهشتى گرفت .\r\nچون فردا شد ، آن حضرت به منزل آمد و نزد اهل خانه رفت و متوجه ام احمد شد و به او فرمود : آنچه را پدرم به تو سپرده بياور ، ناگاه ام احمد فرياد كشيد و سيلى برخسارش زد و گريبانش را دريد و گفت :\r\nبه خدا آقايم مرد ، حضرت او را جلو گرفت و فرمود : « مبادا سخنى بگوئى و آن را اظهار كنى تا خبر به حاكم برسد » سپس ام احمد زنبيلى را با دو هزار دينار يا چهار هزار دينار نزد او آورد و همه را به امام رضا داد ، نه به ديگران ( زيرا از اموال شخصى آن حضرت نبود تا ميان همه وراث تقسيم شود ) .\r\nو ام احمد - كه برگزيده و محرم راز امام هفتم عليه السلام بود - گفت آن حضرت روزى محرمانه به من فرمود :\r\nاين امانت را نزد خود حفظ كن ، كسى را از آن آگاه نساز تا من بميرم ، چون من درگذشتم ، هر كس از فرزندانم نزد تو آمد و آن را از تو خواست تحويلش ده و بدان كه من مرده‌ام . اكنون به خدا نشانه‌اى كه آقايم فرموده بود ظاهر شد ( و دانستم كه او درگذشته است ) امام رضا عليه السلام آنها را از او گرفت و همه را دستور خوددارى داد تا زمانى كه خبر برسد ، سپس بازگشت و براى خوابيدن شب هم چنان كه مىآمد ، نيامد ، تا چند روزى بيش نگذشت كه پاكت نامه خبر وفات امام هفتم رسيد . ما روزها را شمرديم و حساب كرديم ، معلوم شد همان وقتى كه امام رضا براى خوابيدن نيامد و امانت را گرفت ، آن حضرت درگذشته است .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nحالات ائمه عليهم السلام از نظر سن\r\n\r\n1 -\r\nيزيد كناسى گويد : از امام باقر عليه السلام پرسيدم كه آيا عيسى بن مريم زمانى كه در گهواره سخن گفت ، حجت خدا بود بر اهل زمانش ؟ فرمود : او آن زمان پيغمبر و حجت غير مرسل خدا بود ( يعنى در آن زمان مأمور بتبليغ و دعوت نبود ) مگر نميشنوى گفته خود او را كه ميگويد « من بنده خدايم ( تا مردم نگويند عيسى خداست ) خدا به من كتاب داده و پيغمبرم ساخته و هر جا باشم ( اگر چه در گهواره ) پر بركتم قرار داده و تا زنده باشم مرا به نماز و زكات سفارش كرده - 31 سوره 19 - » .\r\nعرضكردم : در آن زمان و در همان حالى كه در گهواره بود ، حجت خدا بود بر زكريا ؟ فرمود :\r\nعيسى در همان حال براى مردم آيت بود و رحمت خدا بود براى مريم ، زمانى كه سخن گفت و از جانب او دفاع كرد و پيغمبر بود و حجت بر هر كه سخنش را در آن حال شنيد . سپس سكوت نمود و تا دو ساله شد ، سخن نگفت ، و حجت خداى عز و جل بر مردم بعد از سكوت عيسى تا دو سال زكريا بود ، سپس زكريا درگذشت و پسرش يحيى ، كتاب و حكمت را از او ارث برد ، در حالى كه كودكى خردسال بود . مگر نميشنوى گفته خداى عز و جل را ؟ « اى يحيى كتاب ( تورات ) را با قوت بگير و ما حكم نبوت را در كودكى به او داديم 12 سوره 19 - » ( يعنى ما كه ترا در كودكى حكم نبوت دهيم ، نيرو و استعداد آن را هم به تو ميبخشيم ) .\r\nچون عيسى هفت ساله شد و خداى تعالى به او وحى فرستاد ، از نبوت و رسالت خود سخن گفت ، و بر يحيى و همه مردم حجت گشت . اى ابا خالد ! از روزى كه خدا آدم عليه السلام را آفريد و در زمينش ساكن ساخت\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nيك روز زمين ، بدون حجت خدا بر مردم نباشد عرضكردم : قربانت . آيا على عليه السلام در زمان حيات رسول خدا صلّى اللَّه عليه و آله بر اين امت از طرف خدا و رسولش حجت بود ؟ فرمود . آرى ، روزى كه پيغمبر او را براى مردم به پا داشت و براى پيشوائى منصوبش ساخت و ايشان را بولايتش دعوت كرد و باطاعتش دستور داد .\r\nعرضكردم : اطاعت على عليه السلام در زمان حيات و بعد از وفات پيغمبر صلّى اللَّه عليه و آله بر مردم واجب بود ؟ فرمود : آرى ، ولى در زمان رسول خدا صلّى اللَّه عليه و آله خاموش بود و سخن نميگفت . و در زمان حيات پيغمبر صلّى اللَّه عليه و آله اطاعت از پيغمبر صلّى اللَّه عليه و آله بر امت و بر على عليه السلام واجب بود و بعد از وفات آن حضرت اطاعت از على عليه السلام از جانب خدا و رسولش بر همه مردم واجب بود ، و على عليه السلام حكيم و عالم بود ( اشاره به آيه شريفه  وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ  دارد ) .\r\n\r\n2 -\r\nصفوان بن يحيى گويد : به امام رضا عليه السلام عرضكردم : پيش از آنكه خدا ابا جعفر را بشما ببخشد ، از شما ( در باره جانشينت ) مىپرسيديم ، مىفرموديد : خدا به من پسرى عطا مىكند . اكنون خدا او را به شما عطا كرد و چشم ما روشن گشت - خدا آن روز را بما نشان ندهد - اگر پيش آمدى كند بسوى كه رويم ؟ حضرت با دست اشاره به ابى جعفر عليه السلام كرد كه در برابرش ايستاده بود ، من عرضكردم : قربانت ، اين پسر سه ساله است ! ! فرمود : هيچ زيانى بامامت او ندارد ، همانا عيسى بن مريم عليه السلام قيام بحجت كرد ، زمانى كه كمتر از سه سال داشت ( بحديث 833 رجوع شود ) .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\n3 -\r\nمردى گويد : به امام محمد تقى عليه السلام عرض كردم : مردم در باره خردسالى شما سخن مىگويند ( نق ميزنند ) فرمود : همانا خداى تعالى بداود وحى كرد كه سليمان را جانشين كند و او كودكى بود كه گوسفند ميچرانيد ، عابدان و دانشمندان بنى اسرائيل او را نپذيرفتند ، خدا بداود عليه السلام وحى كرد كه عصاهاى معترضين و عصاى سليمان را بگير و در خانه‌اى بگذار و با خاتمهاى مردم مهرش كن فردا عصاى هر كس ( مانند درخت سبزى ) برگدار و ميوه دار شد ، او جانشين است . داود عليه السلام اين خبر را به آنها گفت ( و چون فردا عصاى سليمان را سبز ديدند ) گفتند : راضى شديم و پذيرفتيم .\r\n\r\n4 -\r\nابو بصير ( نابينا ) گويد : خدمت امام صادق عليه السلام رسيدم و كودك پنجساله نابالغى عصاكش من بود : حضرت به من فرمود : حال شما چگونه باشد زمانى كه حجت بر شما همسال ، اين كودك باشد ؟ [ يا فرمود : همسال اين كودك بر شما ولايت داشته باشد 
  ] ( مقصود امام جواد عليه السلام است كه در ابتداى امامتش بقول مشهور 8 سال و چند ماه داشت .\r\n\r\n5 -\r\nاسماعيل بن بزيع گويد : از حضرت ابى جعفر عليه السلام راجع بامر امامت پرسيدم و گفتم :\r\nممكن است امام از هفت سال كمتر داشته باشد ؟ فرمود : آرى كمتر از پنج سال هم مىشود ( اشاره به امام دوازدهم عليه السلام دارد ) سهل گويد على بن مهزيار اين حديث را در سال 221 به من گفت .\r\n\r\n6 -\r\nپدر خيرانى گويد : در خراسان برابر حضرت رضا عليه السلام ايستاده بودم كه مردى به او عرضكرد\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاگر پيش آمدى كند ، بسوى كه رويم ؟ فرمود بسوى پسرم ابى جعفر - مثل اينكه گوينده سن ابى جعفر عليه السلام را كوچك شمرد - امام رضا عليه السلام فرمود : خداى تبارك و تعالى عيسى بن مريم عليه السلام را بنبوت و رسالت و شريعت تازه مبعوث ساخت در سنى كوچكتر از سن ابى جعفر .\r\n\r\n7 -\r\nعلى بن اسباط گويد : امام محمد تقى عليه السلام را ديدم كه به طرف من مىآمد ، من نگاهم را به او تيز كردم [ با دقت به او نگريستم ، شروع بنگريستنش كردم 
  ] و بسر و پايش نگاه ميكردم تا اندازه قامتش را براى اصحاب اهل مصر خود ( شيعيان ) وصف كنم ، در آن ميان كه من ورانداز مىكردم ، حضرت بنشست و فرمود : اى على ، خدا حجت در باره امامت را بمانند حجت در باره نبوت آورده و فرموده است « حكم نبوت را در كودكى به او داديم - 13 سوره 19 - » « و چون برشد رسيد - 22 سوره 12 - » « و بچهل سالگى رسيد - 15 سوره 46 - » پس رواست كه بشخصى در كودكى حكمت داده شود ( چنانچه بيحيى داده شد ) و رواست كه در چهل سالگى داده شود ( چنانچه بيوسف داده شد ) .\r\n\r\n8 -\r\nعلى بن حسان به امام جواد عليه السلام عرضكرد : آقاى من ! مردم بخردسالى شما اعتراض دارند ، فرمود : چه اعتراضى دارند ، در صورتى كه خداى عز و جل بپيغمبرش صلّى اللَّه عليه و آله فرموده است « بگو راه من اينست ، من از روى بصيرت بسوى خدا ميخوانم ، با آنكه از من پيروى كرده - 108 سوره 12 - » به خدا كسى جز على عليه السلام از او پيروى نكرده و او نه سال داشت و من هم نه ساله‌ام .\r\n\r\nشرح\r\n- ميان خاصه و عامه مورد اتفاقست كه اولين مرديكه بپيغمبر صلّى اللَّه عليه و آله ايمان آورد و اسلام پذيرفت على بن ابى طالب عليه السلام بود و خود آن حضرت هم هميشه بدان افتخار مىكرد و آن را دليل افضليت خود ميدانست و پيغمبر صلّى اللَّه عليه و آله هم بفاطمه مىفرمود : تو خرسند نيستى كه شوهرت دادم\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبه كسى كه در ايمان بر همه مقدم است و باز فرمود : اولين كسى كه از اين امت بر سر حوض وارد شود ، اولين كسى است كه اسلام آورده و آن على بن ابى طالب عليه السلام است .\r\nاما راجع بسن آن حضرت در زمان پذيرفتن اسلامش اختلافست و ميان هفت سال تا پانزده سال گفته‌اند علامه مجلسى ( ره ) گويد : سازگارتر با تاريخ همان قول ده سالست كه از نظر عدم توجه بماههاى ميان سال با اين روايت كه سن آن حضرت را هنگام اسلامش نه سال مىداند ، موافق است و نيز شكى نيست كه آن حضرت از زمانى كه ايمان آورد تا آخر عمر بر ايمانش ثابت و مستقر بود . اگر بعضى از عثمانيهاى متعصب گفته‌اند : ايمانى كه پيش از بلوغ باشد از روى يقين و معرفت نيست ، جوابش اينست كه : شما كه ايمان آن حضرت را از اول بلوغ تا پايان عمر قبول داريد و همان مقدار را هم لازم مىدانيد ، على عليه السلام چند سال هم اضافه پيش از بلوغش كه بعقيده شما اثرى نداشته ايمان داشته است . اما بعقيده شيعه حقيقت مطلب خيلى بالاتر از اينهاست ، شيعه مىگويد : گذشته از الطاف معنوى و توفيقات مخصوصى سبحانى ، على بن ابى طالبى كه از چهار سالگى در خانه پيغمبر و زير دست پيغمبر با عنايت و توجه خاص تربيت شده است ، در ده سالگى به خوبى مىتواند ، مانند مردى در كمال رشد و عقل فكر كند و بفهمد خداپرستى از بت‌پرستى بهتر است : اما .\r\n در نيابد حال پخته هيچ خام * پس سخن كوتاه بايد و السلام \r\n\r\nامام را جز يكى از ائمه غسل نميدهد\r\n\r\n1 -\r\nوشاء گويد : احمد بن عمر بود يا ديگرى كه گفت به حضرت رضا عليه السلام عرضكردم : آنها ( واقفيه كه منكر امامت امام رضا عليه السلام و نيز منكر وفات پدرش هستند ) با ما مشاجره مىكنند و مىگويند : امام را جز امام غسل نمىدهد ( پس چگونه مىگوئيد موسى بن جعفر در بغداد وفات يافته ، در صورتى كه شما در مدينه بوديد ) فرمود : آنها چه مىدانند كى او را غسل داده است ؟ تو به آنها چه جواب دادى ؟ عرض كردم : قربانت ، من به آنها گفتم : اگر مولايم بگويد ، خودم او را در زير عرش پروردگار غسل داده‌ام راست گفته است و اگر بگويد در دل زمين غسل داده‌ام راست گفته ، فرمود : اين چنين نيست ، عرضكردم\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nپس چه بگويم ؟ فرمود : به آنها بگو من غسلش داده‌ام . عرض كردم : بگويم شما غسلش داده‌ايد ؟\r\nفرمود : آرى .\r\n\r\n2 -\r\nابو معمر گويد : از امام رضا عليه السلام پرسيدم كه امام را امام غسل مىدهد ؟ فرمود : سنتى است از موسى بن عمران عليه السلام .\r\n\r\n3 -\r\nطلحه گويد : به امام رضا عليه السلام عرضكردم : امام را جز امام غسل نمىدهد ؟ فرمود : آيا نمىدانيد چه كسى براى غسلش حاضر مىشود ؟ كسى حاضر شود كه بهتر است از آنكه از او غايب است همان كسانى كه در چاه نزد يوسف حاضر شدند ، زمانى كه ابوين و خانواده‌اش از او غايب بودند .\r\n\r\nشرح\r\n- از اين روايت استفاده مىشود كه جبرئيل و ملائكه براى غسل امام حاضر شوند ، زيرا آنها بودند كه در چاه به يارى يوسف رسيدند ، ولى اين روايت غسل دادن امام را هم نفى نمىكند و شايد از نظر تقيه صادر شده باشد . در هر حال علامه مجلسى ( ره ) اخبارى نقل مىكند كه حضرت رضا براى غسل پدرش موسى بن جعفر عليهما السلام از مدينه ببغداد حاضر شد و همچنين امام جواد براى غسل دادن پدرش عليهما السلام از مدينه بطوس آمد ، كه در صورت صحت و ثبوت اين اخبار ممكن است اين روايات را هم مؤيد همان معنى دانست . چنانچه مجلسى ( ره ) استفاده كرده است ، ولى در صورت خدشه و ضعف آن اخبار پيداست كه اين روايات صراحت و ظهورى در آن معنى ندارد ، بعلاوه پيداست كه تحقيق در باره اين موضوع در اين زمان نتيجه عملى و بلكه اعتقادى هم ندارد و از ضرورياتى نيست كه بر اقرار و انكار آن ، اثر مهمى ثابت شود ، چنانچه از جملات :\r\nما يدريهم من غسله - سنة موسى بن عمران - أما تدرون من حضر لغسله\r\nاين معنى ظاهر مىشود .\r\n\r\nكيفيت ولادت ائمه عليهم السلام\r\n\r\n1 -\r\nابو بصير گويد : همراه امام صادق عليه السلام حج گزارديم در سالى كه پسرش موسى متولد شد . چون در أبواء ( منزلى در ميان مكه و مدينه ) فرود آمديم ، براى ما صبحانه آوردند ، و چون آن حضرت باصحابش\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nغذا ميداد ، زياد و خوب تهيه ميكرد ، ما مشغول خوردن بوديم كه فرستاده حميده ( همسر امام صادق عليه السلام ) آمد و گفت : حميده ميگويد من خود را از دست داده‌ام و درد زائيدن در خود احساس ميكنم و شما به من دستور داده‌ايد كه نسبت به اين پسرت پيش از شما اقدامى نكنم .\r\nحضرت صادق عليه السلام برخاست و با فرستاده برفت . چون برگشت ، اصحابش عرضكردند : خدايت مسرور كند و ما را قربانت نمايد ، با حميده چه كردى ؟ فرمود : خدا سلامتش داشت و به من پسرى عطا فرمود كه در ميان مخلوقش از همه بهتر است و حميده از آن مولود به من مطلبى گفت كه گمان كرد من آن را نميدانم ، در صورتى كه من به آن داناترم .\r\nعرضكردم : قربانت ، حميده نسبت به آن مولود بشما چه خبرى داد ؟ فرمود : گفت چون از شكمش فرود آمد ، دستها به زمين نهاده ، سر به آسمان بلند كرد ، من به او خبر دادم كه اين عمل نشانه رسول خدا صلّى اللَّه - عليه و آله و نشانه وصى بعد از اوست ، عرضكردم : قربانت : اين چگونه نشانه‌ايست براى رسول خدا صلّى اللَّه عليه و آله و وصى بعد از او ؟ فرمود : در آن شبى كه نطفه جدم ( زين العابدين عليه السلام ) بسته شد شخصى ( فرشته‌ئى ) جامى نزد پدرش آورد كه در آن شربتى بود ، رقيق‌تر از آب و نرمتر از كره و شيرين‌تر از عسل و خنك‌تر از برف و سفيدتر از شير ، و به او آشامانيد و دستور نزديكى داد ، او برخاست و نزديكى كرد و نطفه جدم بسته شد ، و چون شبى كه نطفه پدرم بسته شد ، فرا رسيد شخصى نزد جدم آمد و آن را بجدم آشامانيد ، چنان كه به پدر جدم آشامانيد و بوى دستور داد چنان كه به او دستور داد ، جدم برخاست و نزديكى كرد و نطفه پدرم بسته شد . و چون شبى كه نطفه من بسته شد فرا رسيد ، شخصى نزد پدرم\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nآمد و به او آشامانيد آنچه را به آنها آشامانيد و دستورش داد آنچه به آنها دستور داد ، پدرم برخاست و نزديكى كرد و نطفه من بسته شد ، و چون شبى كه نطفه پسرم بسته شد فرا رسيد ، شخصى نزد من آمد چنان كه نزد آنها آمد و با من همان رفتار كرد كه با آنها كرد ، پس من بسم خدا برخاستم و از آنچه خدايم ميبخشد شادمان بودم ، و نزديكى كردم و نطفه پسرم همين مولود بسته شد ، متوجهش باشيد كه او به خدا پس از من صاحب شماست .\r\nهمانا نطفه امام از نوشابه‌ايست كه به تو خبر دادم و چون آن نطفه چهار ماه در زهدان جايگزين باشد و روح در آن ايجاد شود ، خداى تبارك و تعالى فرشته‌ئى كه نامش حيوانست برانگيزد تا بر بازوى راستش نويسد « كلمه پروردگارت با راستى و عدالت پايان يافت ، كلمات خدا را دگرگون‌كننده‌ئى نيست و او شنوا و داناست » ( مقصود از كلمه همان امام است ) .\r\nو چون از شكم مادرش فرود آيد ، دستهايش را بر زمين گذارد و سرش را به آسمان بلند كند ، اما دست به زمين گذاردنش ، رمز اينست كه : هر علمى را كه خدا از آسمان به زمين فرستد ، او دريافت كند و اما سر به آسمان برداشتنش براى اينست كه : ندا دهنده‌ئى از درون عرش ، از جانب پروردگار عزت و از افق اعلى او را بنام خود و نام پدرش صدا زند و بگويد : اى فلان بن فلان ثابت باش تا برجا بمانى ( در تمام گفتار و كردارت از روى علم و بصيرت بر حق ثابت باش تا امامتت ثابت شود ) .\r\nبراى عظمت خلقتت تو برگزيده از ميان خلق منى و محل راز و صندوق علم و امين وحى و خليفه روى زمين من هستى ، براى تو و هر كه از تو پيروى كند ، رحمتم را واجب كردم و بهشتم را بخشيدم و در جوار\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nخود در آوردم ، بعزت و جلالم هر كه با تو دشمنى كند با عذاب سختم او را بسوزانم ، اگر چه در دنيا از رحمت واسعه‌ام به او هم توسعه دهم .\r\nو چون آواز منادى پايان يابد ، امام با دست به زمين و سر بسوى آسمان جوابش دهد و بگويد « خدا و فرشتگان و دانشمندان گواهى دهند كه شايسته پرستشى جز او نيست ، به عدالت قيام كرده ، معبودى جز خداى تواناى حكيم نيست - 18 سوره 3 - » و چون چنين گويد ، خدايش علم اول و علم آخر به او عطا كند و مستحق ملاقات روح در شب قدر گردد . عرضكردم : قربانت ، روح همان جبرئيل نيست ؟ فرمود روح از جبرئيل بزرگتر است ، جبرئيل از جنس فرشتگان است و روح مخلوقى است بزرگتر از فرشتگان عليهم السلام . مگر نه اينست كه خداى تبارك و تعالى فرمايد : « فرشتگان و روح فرود آيند - 5 سوره قدر - » ( پس روح غير از فرشته است ) .\r\n\r\n2 -\r\nحسن بن راشد گويد : شنيدم امام صادق عليه السلام ميفرمود : زمانى كه خداى تبارك و تعالى بخواهد امام را خلق كند بفرشته‌ئى دستور دهد كه شربتى از آب زير عرش گرفته به پدر امام بياشاماند ، پس آفرينش امام از آن شربت است ، آنگاه چهل شبانه روز در شكم مادر است و صدا نميشنود و بعد از آن گوشش براى شنيدن سخن باز مىشود ، و چون متولد شود همان فرشته مبعوث شود و ميان دو چشم امام بنويسد « كلمه پروردگارت براستى و عدالت پايان يافت ، كلمات او را دگرگون‌كننده‌ئى نيست و او شنوا و داناست » و\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nچون امام پيش از وى درگذرد ، براى او مناره‌ئى از نور افراشته شود كه بوسيله آن كردار همه مردم را ببيند ، و خدا بر خلقش بدان احتجاج كند .\r\n\r\nشرح\r\n- گويا نوشتن ميان دو چشم امام كنايه از اينست كه نور علم و ولايت از پيشانى امام ظاهر شود و چون پيشانى آئينه‌ئيست كه شخصيت معنوى انسان را مينمايد ، ميتوان گفت : نور علم و ولايت در سراپاى امام و در همه حركات و سكناتش هويدا گردد ، پس ميان اين روايت با رواياتى كه نوشتن آن جمله را ببازوى راست امام نسبت ميدهد تناقضى نيست . و احتجاج خدا بر خلقش توسط امامى است كه با نور خدا داده كردار مردم را ديده است و راهى براى انكار و تزوير آنها باقى نگذاشته است .\r\n\r\n3 -\r\nيونس بن ظبيان گويد : شنيدم امام صادق عليه السلام مىفرمود : همانا خداى عز و جل چون خواهد امامى را از امامى ديگر خلق كند ، فرشته‌ئى را مبعوث كند تا شربتى از آب زير عرش بگيرد و بامامش دهد تا بنوشد ، سپس چهل روز در رحم بماند و سخن نشنود و بعد از آن سخن شنود . و چون مادرش او را بزايد ، خدا همان فرشته‌ئى را كه نوشابه برگرفت بفرستد تا بر بازوى راست امام نويسد « كلمه پروردگارت براستى و عدالت پايان يافت ، براى كلمات او دگرگون‌كننده‌ئى نيست » و چون بامر امامت قيام كند خدا در هر شهرى برايش مناره‌ئى برافرازد كه بوسيله آن اعمال بندگان را بنگرد .\r\n\r\n4 -\r\nمحمد بن مروان گويد : شنيدم امام صادق عليه السلام ميفرمود : همانا امام در شكم مادرش ميشنود ، و چون متولد شود ميان دو شانه‌اش نوشته شود : « كلمه پروردگارت براستى و عدالت پايان يافت ، كلمات او را دگر گون‌كننده‌ئى نيست و او شنوا و داناست » و چون امر امامت به او رسد ، خدا برايش عمودى از نور مقرر دارد\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nكه بوسيله آن آنچه اهل هر شهر انجام دهند ببيند .\r\n\r\n5 -\r\nاسحاق بن جعفر گويد : شنيدم پدرم ( امام صادق عليه السلام ) ميفرمود : هنگامى كه مادران ائمه به آنها باردار شوند ، سستى مانند بيهوشى ايشان را فرا گيرد كه اگر در روز باشد يك روز و اگر در شب باشد يك شب در آن حال بسر برد ، سپس در خواب بيند كه مردى او را بپسرى دانا و بردبار مژده ميدهد ، او از آن مژده مسرور گردد و از خواب بيدار شود ، و از طرف راستش از جانب خانه صدائى شنود كه گويد : بخير آبستن شدى و بسوى خير بگرائى ، و با خير آمدى [ خير آوردى 
  ] مژده باد ترا بپسرى بردبار و دانا ، و در تن خود احساس سبكى كند و پس از آن از پهلوها و شكمش ناراحتى نبيند .\r\nو چون ماه نهم شود در خانه ، آواز بلندى [ صداى حركتى 
  ] بگوشش رسد و چون شب زائيدنش فرا رسد ، در خانه نورى ظاهر شود كه جز او و پدرش آن را نبينند ( چنان كه پيغمبر صلّى اللَّه عليه و آله فرشته را ميبيند و ديگران نميبينند ) و چون او را بزايد نشسته باشد ( نه آنكه با سر فرود آيد ) و برايش گشايش شود تا چهار زانو بيرون آيد و پس از اينكه روى زمين قرار گيرد ، بچرخد تا قبله بهر طرف باشد ، از آن منحرف نشود ، سپس سه بار عطسه كند و با انگشت به حمد خدا اشاره كند ( چنان كه مستحب است پس از عطسه انگشت را سر بينى گذاشته حمد خدا گويند ) و ناف بريده و ختنه شده باشد و دندانهاى رباعيش از بالا و پائين و دو دندان نيش و دو دندان ضاحكه‌اش برآمده باشد ( گويا نبودن دندانهاى ديگر براى اينست كه پستان مادر را آزرده نكند ) و در مقابلش نورى مانند شمش طلا بدرخشد و تا يك شبانه روز از دو دستش\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nنورى طلائى ساطع است و پيغمبران هم در زمان تولد چنينند ( نسبت به تمام حالات ) و همانا اوصياء آويزه ( اشرف اولاد ) پيغمبرانند .\r\n\r\n6 -\r\nجميل بن دراج گويد : جماعتى از اصحاب ما نقل كردند كه آن حضرت فرمود : در باره امام سخن نگوئيد ، زيرا امام در شكم مادر ميشنود ، و چون مادرش او را بزايد فرشته‌ئى ميان دو چشمش نويسد « كلمه پروردگارت براستى و عدالت پايان يافت ، كلمات او را دگرگون‌كننده‌ئى نيست و او شنوا و داناست » و چون بامر امامت قيام كند ، در هر شهرى براى او عمودى از نور برافراشته گردد كه بوسيله آن اعمال مردم را ببيند .\r\n\r\n7 -\r\nمحمد بن عيسى بن عبيد گويد : من و ابن فضال نشسته بوديم كه يونس وارد شد و گفت : من خدمت امام رضا عليه السلام رسيدم و عرضكردم : قربانت . مردم در باره عمود ( از نور كه براى امام برافراشته شود ) سخن بسيار گويند ، به من فرمود : اى يونس ! تو چه عقيده دارى ؟ خيال ميكنى عمودى از آهن است كه براى امام افراشته مىشود ؟ عرضكردم : نميدانم ، فرمود : او فرشته‌ايست گماشته در هر شهر كه خدا بوسيله او اعمال مردم آن شهر را به امام رساند ، ابن فضال برخاست و سر او را بوسيد و گفت : خدايت رحمت كند اى ابا محمد ! كه همواره براى ما حديث درستى كه خدا بدان مشكل ما را ميگشايد مىآورى .\r\n\r\n8 -\r\nامام باقر عليه السلام فرمود : امام را ده علامت است : 1 - پاكيزه و ختنه شده متولد شود .\r\n2 - چون به دنيا آيد كف دست به زمين نهاده ، بشهادتين آواز بردارد . 3 - محتلم نشود [ پليدى جنابت به او\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nنرسد اگر چه غسل بر او واجبست 
  ] . 4 - چشمش بخوابد ولى قلبش بخواب نرود . 5 - دهن دره و بغل باز كردن ندارد . 6 - از پشت سر ببيند چنان كه از پيش رو بيند . 7 - مدفوعش بوى مشك دهد .\r\n8 - زمين وظيفه دارد آن را بپوشاند و فرو برد . 9 - چون زره رسول خدا صلّى اللَّه عليه و آله را پوشد بقامتش رسا باشد و چون مرد ديگرى پوشد ، كوتاه قد باشد يا دراز قامت يك وجب بلندتر آيد . 10 - تا زمان وفاتش محدث باشد ( فرشته به او خبر دهد ) .\r\n\r\nكيفيت آفرينش بدنها و روحها و دلهاى ائمه عليهم السلام\r\n\r\n1 -\r\nامام صادق عليه السلام فرمود : خدا ما را از عليين آفريد و ارواح ما را از بالاتر آن آفريد و ارواح شيعيان ما را از عليين آفريد و پيكرشان را از پائين آن آفريد ، پس قرابت ميان ما و آنها از اين جهت است و دلهاى ايشان مشتاق ماست .\r\n\r\nشرح\r\n- عليين در لسان قرآن و اخبار در مقام بلند و رفيع استعمال شده است و لذا عبارات مفسرين در معنى اين كلمه چنين است : آسمان هفتم ، بالاترين مكان ، اشرف مراتب ، اقرب مقامات به خدا ، نامه عمل نيكوكاران ، و شايد اين مقام بالاترين درجات ماده باشد كه پيكر ائمه و ارواح شيعيان از آنجا آفريده شده ولى روح ائمه عليهم السلام از مقامى بالاتر آفريده شده كه ماده را در آنجا راهى نيست و پيكر شيعيان از پائين‌تر آن خلق شده است تا يكدرجه از پيكر ائمه پائين‌تر باشد ، پس امام و شيعه در مرحله عليين هم افق و برابرند .\r\n\r\n2 -\r\nامام صادق عليه السلام مىفرمود : خدا ( ارواح ) ما را از نور عظمت خويش آفريد ، آنگاه آفرينش ما\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nرا ( يعنى پيكر ما را يا صورت مثالى ما را ) از گلى در خزانه و پوشيده از زير عرش صورتگرى كرد و آن نور را در آن ، جايگزين ساخت ، و ما مخلوق و بشرى نورانى بوديم ، و براى هيچ كس از آنچه در خلقت ما نهاد ، بهره‌ئى قرار نداد و ارواح شيعيان ما را از گل ما آفريد و بدنشان را از گلى در خزانه و پوشيده پائين‌تر از گل ما . و خدا هيچ كس را جز انبيا از خلقت ايشان بهره‌ئى نداد ، از اين رو ما و آنها آدمى شديم و مردم ديگر خر مگسانى كه سزاوار دوزخند و بسوى دوزخ ميروند .\r\n\r\n3 -\r\nامير المؤمنين عليه السلام فرمود : براى خدا نهريست نزد عرش و نزد آن نهر نوريست كه خدايش فروزان ساخته و در دو جانب نهر دو روح آفريده شده : روح القدس و روح وابسته بامر خدا ، و براى خدا ده طينت ( سرشت ، گل ) است : پنج تاى آنها از بهشت است و پنج ديگر از زمين ، - آنگاه بهشتى و زمينى را تفسير نمود سپس فرمود : هر پيغمبر و فرشته‌اى را كه خدا پس از پيغمبر سرشته است ، يكى از اين دو روح را در او دميده ، و پيغمبر صلّى اللَّه عليه و آله را از يكى از آن دو قسم طينت سرشته است بجز ما خاندان - راوى گويد بموسى بن جعفر عليه السلام عرضكردم : سرشتن چيست ؟ فرمود : آفريدنست - همانا خداى عز و جل ما خاندان را ، از آن ده طينت آفريد و از هر دو روح در ما دميد ، وه چه طينت پاكيزه‌ئى ! ! و ديگرى از ابو الصامت روايت كرده كه امام عليه السلام ( در تفسير بهشتى و زمينى ) فرمود : طينت بهشتى ، بهشت عدن و بهشت\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nمأوى و بهشت نعيم و فردوس و خلد است . و طينت زمينى : مكه و مدينه و كوفه و بيت المقدس و حائر ( امام حسين عليه السلام ) است .\r\n\r\nشرح\r\n- علامه مجلسى ( ره ) در تفسير نهر و نور و طينت مطالبى از بعض محققين نقل فرموده و سخن شيخ بهائى و محدث استرآبادى را هم ذكر مىكند ، و چون توضيح و تفصيل آنها از عهده اين مختصر خارجست ، علاقمندان مىتوانند از مرآت العقول ج 1 ص 293 - استفاده كنند .\r\n\r\n4 -\r\nابو حمزه ثمالى گويد : شنيدم امام باقر عليه السلام مىفرمود : همانا خدا ما را از أعلى عليين آفريد و دلهاى شيعيان ما را از آنچه ما را آفريده ، آفريد . و پيكرهايشان را از درجه پائينش آفريد ، از اين رو دلهاى شيعيان بما متوجه است ، زيرا از آنچه ما آفريده‌شده‌ايم ، آفريده شده‌اند ، سپس اين آيه را قرائت فرمود : « اصلا نامه نيكان در عليين است ، تو چه دانى عليين چيست ؟ كتابى است نوشته كه مقربان شاهد آنند - 19 سوره 83 - » و دشمن ما را از سجين آفريد و دلهاى پيروانشان را از آنچه آنها را آفريده آفريد و پيكرهايشان را از پائين‌تر آن آفريد ، از اين رو دلهاى پيروانشان به آنها متوجه است زيرا اينها آفريده شدند از آنچه آنها آفريده شدند سپس اين آيه را تلاوت فرمود : « اصلا نامه بدكاران در سجين است ، تو چه دانى سجين چيست ؟ كتابيست نوشته - 8 سوره 83 - » .\r\n\r\nشرح\r\n- پيداست كه عليين و سجين از مطالبى است كه خداى تعالى نخواسته است بشر آن را بنحو تفصيل و توضيح بداند ، از اين رو بپيغمبرش مىفرمايد : تو چه دانى سجين چيست ؟ و سپس هم بكتاب نوشته توضيحش ميدهد ، دانشمندان و مفسرين اسلامى هم در معنى اين دو كلمه اقوال و عقايد مختلف و محتملى ذكر نموده‌اند كه بعضى از آنها در حديث اول اين باب ذكر شد .\r\n\r\nدر بيان تسليم و فضيلت مسلمين\r\n\r\nتوضيح\r\n- مقصود از مسلمين در اين باب تسليم‌شوندگانند ، نه اهل اسلام در برابر يهود و نصارى\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nما ان شاء اللَّه در آخر اين باب توضيحى راجع بتسليم بيان ميكنيم .\r\n\r\n1 -\r\nسدير گويد : به امام باقر عليه السلام عرضكردم : من دوستان شما را در حالى ترك گفتم ( و بسوى شما آمدم ) كه اختلاف داشتند و از يك ديگر بيزارى مىجستند ، فرمود : ترا با وضع آنها چكار ؟\r\nهمانا مردم سه تكليف دارند : شناختن ائمه و تسليم بودن در برابر آنها و ارجاع اختلافات خود را بايشان .\r\n\r\nشرح\r\n- شدت اختلاف شيعيان در مسائل دينى و موضوعات مذهبى سدير را ناراحت كرده ، به امام عليه السلام شكايت مىكند ، حضرت مىفرمايد ، اختلاف آنها به تو زيانى ندارد و در آن باره فكر مكن و بدان كه تو و هر يك از شيعيان سه تكليف داريد كه بايد انجام دهيد : 1 - ائمه و پيشوايان خود را بشناسيد تا بدام شيادان گمراه‌كننده نيفتيد . 2 - در برابر پيشوايان خود تسليم باشيد ، يعنى آنها را چنان كه هستند بشناسيد تا خود به خود تسليم و منقادشان شويد و او امر و نواهى آنها را بپذيريد و بگفتار و رفتار و قيام يا خانه نشستن و ساير اعمال آنها اگر چه بر خلاف سليقه شما باشد اعتراض نكنيد ، زيرا اعمال و رفتار آنها طبق دستور خدا و پيغمبر است . 3 - اگر در موضوعى با يك ديگر اختلاف نظر پيدا كرديد ، مطلب را به آنها ارجاع دهيد چنان كه خداى تعالى فرمايد : « اى مؤمنان از خدا و رسول اطاعت كنيد و اگر در موضوعى اختلاف و مشاجره كرديد ، آن را به خدا و رسول ارجاع دهيد . » و معلومست كه ائمه اوصياء و جانشينان پيغمبرند و در نبودن پيغمبر بايد اختلافات به آنها ارجاع شود .\r\n\r\n2 -\r\nامام صادق عليه السلام فرمود : اگر مردمى خداى يگانه بىشريك را عبادت كنند و نماز گزارند و زكات دهند و حج خانه خدا بجا آرند و ماه رمضان را روزه دارند ، و پس از همه اينها نسبت به چيزى كه خدا يا رسولش كرده بگويند : چرا بر خلاف اين نكرد ؟ يا اين معنى را در دل خود احساس كنند ( بىآنكه به زبان آورند ) به همين سبب مشرك باشند ، سپس اين آيه را تلاوت فرمود : « نه ، بپروردگارت سوگند ، ايمان ندارند تا ترا در اختلافات خويش حاكم كنند ، سپس در دلهاى خويش از آنچه حكم كرده‌ئى ملال\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nو گرفتگى نيابند و بىچون و چرا گردن نهند - 65 سوره 4 - » سپس امام صادق عليه السلام فرمود : بر شما باد بتسليم .\r\n\r\n3 -\r\nزيد شحام گويد : به امام صادق عليه السلام عرضكردم : در نزد ما مردى است كه نامش كليب است او هر دستورى كه از شما مىرسد ، مىگويد من تسليمم ، از اين رو ما او را كليب تسليم ناميده‌ايم ، حضرت به او رحمت فرستاد و سپس فرمود : مىدانيد تسليم چيست ؟ ما سكوت كرديم . خودش فرمود : به خدا تسليم فروتنى است ، خداى عز و جل فرمايد : « كسانى كه ايمان آوردند و كارهاى شايسته كردند و در برابر پروردگارشان فروتنى نمودند - 23 سوره 11 - » .\r\n\r\n4 -\r\nامام باقر عليه السلام در باره قول خداى تبارك و تعالى « و هر كه كار نيكى انجام دهد ، براى او نسبت به آن نيكى افزائيم - 22 سوره 42 - » فرمود : انجام دادن كار نيك ، تسليم بودن نسبت بما ، و راست بودن با ماست و اينكه بر ما دروغ نبندد .\r\n\r\nشرح\r\n- مجلسى ( ره ) از مرحوم طبرسى نقل مىكند كه در تفسير آيه گفته است : هر كه طاعت و عبادتى انجام دهد علاوه بر دادن ثواب به او ، نيكى آن را ميفزائيم ، و راست بودن با ائمه مراد اينست كه : اخبار راست و درست را از آنها روايت كند : و مراد بدروغ نبستن بر آنها اينست كه : اخبار جعلى و دروغ را به آنها نسبت ندهد .\r\n\r\n5 -\r\nكامل تمار گويد : امام باقر عليه السلام فرمود : « براستى كه مؤمنان رستگارند - 1 سوره 23 - » ميدانى كيانند ؟ عرضكردم : شما بهتر ميدانيد ، فرمود : براستى كه مؤمنان تسليم‌شوندگان رستگارند\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nتسليم‌شوندگان همان نجيبانند ، پس مؤمن غريب است و خوشا حال غريبان . ( يعنى چون مؤمن با تسليم كمياب است پس او غريب است ، زيرا هم انس ندارد و انسش تنها با خداست ) .\r\n\r\n6 -\r\nامام صادق عليه السلام ميفرمود : هر كه را خوش آيد كه تمام مراتب ايمان را كامل كند ، بايد بگويد :\r\nگفتار من نسبت بهر موضوعى گفتار آل محمد است در آنچه ( بواسطه تقيه يا عدم فهم مخاطب ) پنهان كنند و در آنچه آشكار دارند ، در آنچه از ايشان به من برسد و در آنچه به من نرسد .\r\n\r\n7 -\r\nزراره يا بريد گويد : امام باقر عليه السلام فرمود : بتحقيق كه خدا امير المؤمنين عليه السلام را در كتابش مخاطب ساخته است ، عرض كردم : در كجا ؟ فرمود : در اين قول : « اگر آنها زمانى كه بخويش ستم كردند پيش تو آمده و از تو آمرزش خواسته بودند و پيغمبر برايشان آمرزش خواسته بود ، خدا را توبه پذير و مهربان مييافتند ، نه بپروردگارت سوگند ايمان ندارند تا ترا در مشاجرات خويش حاكم قرار دهند » يعنى در پيمانى كه بستند ، كه اگر خدا محمد را ميرانيد ، امر خلافت را به بنى هاشم برنگردانند « سپس در دل خود از آنچه حكم كرده‌ئى » از كشتن يا بخشيدن « ملالى نيابند و بىچون و چرا گردن نهند » .\r\n\r\nتوضيح\r\n- خطاب در جمله جاءوك متوجه امير المؤمنين عليه السلام است نه پيغمبر ، زيرا سپس ميفرمايد : و پيغمبر صلّى اللَّه عليه و آله برايشان آمرزش خواسته بود و اگر خطاب متوجه پيغمبر بود بايد بفرمايد و تو برايشان آمرزش . . .\r\n\r\n8 -\r\nابو بصير گويد : امام صادق عليه السلام راجع بقول خداى عز و جل « كسانى كه سخنان را ميشنوند و از نيكوترش پيروى ميكنند ، تا آخر آيه - 18 سوره 39 - » فرمود : ايشان تسليم‌شوندگان در برابر\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nآل محمدند ، همان كسانى كه چون حديثى شنوند ، كم و زيادش نكنند ، و چنان كه شنيده‌اند تحويل دهند .\r\n\r\nتوضيح\r\n- مقصود از رواياتى كه در اين باب ذكر شد تسليم بودن و گردن نهادن شيعيانست در برابر ائمه هدى عليهم السلام نسبت به او امر و نواهى و حالات مختلف و اوضاع گوناگون ايشان ، و عدم اعتراض و انتقاد در مقام زبان و دل نسبت به آنچه از ايشان صادر مىشود .\r\nپيداست كه پايه و ريشه عقايد شيعه و نيز اصل واقع و حقيقت اينست كه : خدا براى رهبرى و هدايت بشر بعد از پيغمبر اسلام دوازده نفر مشخص و مخصوص را معين فرموده و ايشان را از خطا و لغزش و گناه معصوم داشته و عين حقيقت و واقع را به آنها الهام كرده است ، غير از ايشان هر بشرى در دنيا جايز الخطاست ، گناه و آلودگى دارد ، اشتباه و فراموشى عارضش شود و از گمراهى و پشيمانى مصون نباشد ، بعد از پيغمبر اسلام ( ص ) تنها 12 نفر بودند كه بشهادت تاريخ و حتى دشمنانشان هيچ يك از اين نقائص دامنگير آنها نبود پيداست كه وقتى انسان باور كرد كه چنين پيشوايانى دارد ، از دل و جان تسليم آنها مىشود و رشته اطاعت و انقيادشان را به گردن مياندازد ، زيرا ميداند كه عقل و فكر و فراست و تيزبينى و دور انديشى ايشان از خود او و از تمام افراد بشر معاصر خود بهتر و برتر است و هر چند عقيده او نسبت به امام و رهبرش سست‌تر باشد ، فرمانبرى و گردن نهادن او در برابر آن رهبر كمتر و ضعيف‌تر است .\r\nاز روايات اين باب بدست مىآيد كه در ميان شيعه افرادى كه ائمه خود را به خوبى شناخته و تسليم و منقاد محض ايشان گشته‌اند ، وجود دارند ، اما بسيار اندك و غريب‌وارند و نيز در اين روايات ذكر لازم و اراده ملزوم است ، يعنى اگر چه منطوق صريح آنها اينست كه : تسليم امام و پيشواى خود باشيد ، ولى مقصود اينست كه : امام و پيشواى خود را به خوبى بشناسيد تا طبعا و ناچار تسليمش شويد و بدانيد كه آنگاهست كه ايمان شما كامل شود ، نماز و روزه و حج شما سود بخشد ، خدا ثواب شما را زياد كند ، رستگار شويد و ، و ، و ، پروردگارا به حق ائمه معصومين عليهم السلام آنها را چنان كه هستند بما معرفى كن تا چنان كه بايد مطيع و تسليمشان باشيم .\r\n\r\nدر اينكه بر مردم لازمست پس از اداى حج خدمت امام آيند و معالم دينشان را بپرسند و ولايت و دوستى خود را عرضه دارند\r\n\r\n1 -\r\nفضيل گويد : امام باقر عليه السلام بمردمى كه گرد كعبه طواف ميكردند ، نگاه كرد و فرمود :\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nدر زمان جاهليت اين گونه طواف ميكردند . همانا مردم دستور دارند كه گرد كعبه طواف كنند و سپس سوى ما كوچ كنند و ولايت و دوستى خود را بما اعلام دارند و يارى خود را نسبت بما عرضه كنند ، سپس اين آيه را قرائت فرمود : « دلهاى برخى از مردم را متوجه ما گردان - 36 سوره 14 » .\r\n\r\nتوضيح\r\n- از اين روايت فهميده مىشود كه حج كامل و درست آنست كه حاج پس از پايان مناسك و أعمال حج و در زمان ائمه عليهم السلام بايد خدمت آنها رود و از حلال و حرام و اصول عقايد خود سؤال كند و تجديد عهد امر ولايت نمايد و گر نه تنها بجا آوردن صورت اعمال حج بدون ولايت همان حج گزاردن مردم زمان جاهليت است .\r\n\r\n2 -\r\nامام باقر عليه السلام مردم را در مكه ديد كه چه ميكنند ، سپس فرمود : كارهائى است مانند كارهاى جاهليت ، همانا به خدا سوگند كه چنين دستور ندارند ، آنچه دستور دارند اينست كه : حج خود را انجام دهند و به نذر خود وفا كنند و نزد ما آيند و ولايت خود را بما خبر دهند و نصرت خويش را بر ما عرضه كنند .\r\n\r\nتوضيح\r\n- مقصود از نذر همان كشتن گوسفند و شتر است و يا نذرى كه قبلا كرده كه فلان عبادت را در اوقات حج بجا آورم و يا نذرى كه اگر حج گزاردم چنين كنم .\r\n\r\n3 -\r\nسدير گويد : زمانى كه امام باقر عليه السلام وارد مسجد الحرام ميشد و من خارج ميشدم ، دست مرا گرفت و رو بكعبه ايستاد و فرمود : اى سدير ! همانا مردم مأمور شدند كه نزد اين سنگها ( كعبه ) آيند و گرد آن طواف كنند . سپس نزد ما آيند و ولايت خود را نسبت بما اعلام دارند ، و همينست گفتهء خدا « همانا من آمرزنده‌ام آنكه را ايمان آورد و كار شايسته كند و سپس رهبرى شود - 82 سوره 20 - » آنگاه با\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nدست به سينه‌اش اشاره كرد و فرمود : بسوى ولايت ما ( رهبرى شود ) .\r\nسپس فرمود : اى سدير : كسانى كه مردم را از دين خدا جلوگير ميشوند به تو مينمايم ، آنگاه به ابو حنيفه و سفيان ثورى كه در آن زمان جلوگير دين خدا بودند و در مسجد حلقه زده بودند ، نگريست و فرمود :\r\nاينهايند كه بدون هدايت از جانب خدا و سندى آشكار ، از دين خدا جلوگيرى مىكنند ، همانا اين پليدان اگر در خانه‌هاى خود نشينند ، مردم بگردش افتند و چون كسى را نيابند كه از خداى تبارك و تعالى و رسولش به آنها خبر دهد ، نزد ما آيند ، تا ما به آنها از خداى تبارك و تعالى و رسولش خبر دهم .\r\n\r\nفرشتگان به خانه ائمه درآيند و بر فرششان گام نهند و برايشان اخبار آورند\r\n\r\n1 -\r\nمسمع كردين بصرى گويد : من در شبانه روز بيش از يك مرتبه غذا نمىخوردم . گاهى از امام صادق عليه السلام اجازه شرفيابى حضورش را ميگرفتم كه فكر مىكردم سفره برچيده شده و حضرت را در برابر سفره نخواهم ديد ( تا مبادا امر به خوردن كند و مرا زيان دهد ) ولى چون وارد مىشدم سفره مىطلبيد من هم همراه حضرت غذا مىخوردم و از آن ناراحت نمىشدم ، ولى هر گاه در منزل ديگرى غذا روى غذا مىخوردم ، آرام نميگرفتم و از نفخ شكم خوابم نمىبرد :\r\nمن اين مطلب را به حضرت ياد آور شدم و گزارش دادم كه هر گاه نزد او غذا مىخورم آزارم نمىدهد\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nفرمود : اى ابا سيار ! تو غذاى مردم صالحى را مىخورى كه فرشتگان با آنها روى فرششان مصافحه ميكنند ، عرضكردم : براى شما آشكار هم مىشوند ؟ حضرت دست خود را بيكى از كودكانش كشيد و فرمود آنها نسبت بكودكان ما از خود ما مهربانترند .\r\n\r\nتوضيح\r\n- پيداست كه جواب امام صادق عليه السلام اثبات آشكار شدن فرشته را در نظر آنها نمىكند تا اين روايت مخالف رواياتى باشد كه در سابق ذكر شد كه پيغمبر صلّى اللَّه عليه و آله فرشته را مىبيند و امام عليه السلام او را نمىبيند ، زيرا مهربانى فرشته با كودكان هيچ گونه تلازم و يا دلالتى بر رؤيت او ندارد و همچنين روايات ديگرى كه راجع بپر فرشتگان در اين باب ذكر مىشود ، دلالت بر ديدن خود آنها ندارد .\r\n\r\n2 -\r\nحسين بن ابى العلاء گويد : امام صادق عليه السلام دستش را بمتكاهائى كه در خانه بود زد و فرمود : اى حسين ! اينها متكاهائى است كه فرشتگان بارها بر آن تكيه داده‌اند و ما گاهى پرهاى كوچكشان را از زمين برچيده‌ايم .\r\n\r\n3 -\r\nابو حمزه ثمالى گويد : خدمت حضرت على بن الحسين عليهما السلام رسيدم ، ساعتى در حياط توقف كردم و سپس وارد اتاق شدم ، حضرت چيزى از زمين برميچيد و دستش را پشت پرده مىبرد و به كسى كه در آن اطاق بود مىداد . من عرضكردم : قربانت ، چيست كه مىبينم برميچينى ؟ فرمود : زياديهائى از پر فرشتگانست كه چون از نزد ما ميروند ، [ با ما خلوت ميكنند 
  ] آنها را جمع ميكنيم ، و تسبيح [ بازو بند 
  ] فرزندان خود ميكنيم . عرضكردم : قربانت ، فرشتگان نزد شما مىآيند ؟ فرمود : اى ابا حمزه ! آنها روى متكاها جا را بر ما تنگ ميكنند .\r\n\r\nتوضيح\r\n- راجع بپر ملائكه در مقدمه جلد اول بمناسبت توضيحى بيان كرديم .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\n4 -\r\nموسى بن جعفر عليه السلام فرمود : فرشته‌ئى نيست كه خدايش براى امرى به زمين فرو فرستد جز اينكه ابتدا نزد امام آيد و آن امر را به او عرض كند : و رفت و آمد ملائكه از نزد خداى تبارك و تعالى بسوى صاحب الامر است .\r\n\r\nجن نزد ائمه آيند و مسائل دينى خود را بپرسند و در كارهاى خود به آنها روى آورند\r\n\r\n1 -\r\nسعد اسكاف گويد : راجع ببعضى از كارهاى خود به منزل امام باقر عليه السلام رفتم ( هر چه ميخواستم وارد اتاق شوم ) مىفرمود : عجله مكن تا آنكه آفتاب مرا سوخت و هر جا سايه ميرفت ميرفتم ناگاه بر خلاف انتظار اشخاصى از اتاق خارج شده بسوى من آمدند كه مانند ملخهاى زرد بودند ، و پوستين در بر كرده . از كثرت عبادت لاغر شده بودند ، به خدا كه از سيماى زيباى آنها وضع خود ( انتظار در هواى گرم ) را فراموش كردم . چون خدمتش رسيدم ، به من فرمود : گويا تو را ناراحت كردم ، عرض كردم ، آرى ، به خدا من از وضع خود فراموش كردم ، اشخاصى از نزد من گذشتند همه يك نواخت و من مردمى خوش قيافه‌تر از آنها نديده بودم ، آنها مانند ملخهاى زرد بودند و عبادت لاغرشان كرده بود فرمود : اى سعد ! آنها را ديدى ؟ گفتم ! آرى ، فرمود : ايشان برادران تو از طايفه جن هستند ، عرض كردم : خدمت شما مىآيند ؟ فرمود : آرى مىآيند و مسائل دينى و حلال و حرام خود را از ما ميپرسند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\n2 -\r\nابن جبل گويد : در خانه امام صادق عليه السلام ايستاده بوديم كه مردمى شبيه سياه پوستان سودانى بيرون آمدند كه لنگ و روپوشى در برداشتند ، از امام صادق عليه السلام راجع به آنها پرسيديم ، فرمود : ايشان برادران جن شما هستند .\r\n\r\n3 -\r\nسعد اسكاف گويد : خدمت امام باقر عليه السلام رهسپار شدم و مىخواستم اجازه ورود بگيرم كه ديدم جهازهاى شتر در خانه صف كشيده و برديف است ، ناگاه صداهائى برخاست و سپس مردمى عمامه بسر شبيه سودانيها بيرون آمدند ، من خدمت حضرت رسيدم و عرضكردم : قربانت ، امروز به من دير اجازه فرمودى ، و من اشخاصى عمامه بسر ديدم بيرون آمدند كه آنها را نشناختم ، فرمود : ندانستى آنها كيانند ؟\r\nعرضكردم : نه ، فرمود : آنها برادران جن شما هستند كه نزد ما مىآيند و حلال و حرام و مسائل دينى خود را از ما ميپرسند .\r\n\r\n4 -\r\nسدير صيرفى گويد : امام باقر عليه السلام مرا بحوائجى كه در مدينه داشت سفارش فرمود ، چون بيرون شدم و در ميان دره روحاء بر شتر سوار بودم ، ناگاه انسانى ديدم جامه درنورديده ، بسويش رفتم ، گمان كردم تشنه است ، ظرف آب را به او دادم ، گفت : احتياجى به آن ندارم ، و نامه‌اى به من داد كه مهرش هنوز تر بود ، چون نگاه كردم ديدم مهر امام باقر عليه السلام است ، گفتم كى نزد صاحب اين نامه بودى ؟ گفت : هم اكنون ، و در نامه مطالبى بود كه حضرت مرا به آنها دستور داده بود ، چون من متوجه\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nشدم كسى را نزد خود نديدم ( آورنده نامه غايب شد ) سپس امام باقر عليه السلام وارد مدينه شد ، من ملاقاتش كردم و عرضكردم : قربانت ، مردى نامه شما را به من داد و مهرش‌تر بود ، فرمود : اى سدير ما خدمتگزارانى از طايفه جن داريم كه هر گاه شتاب داريم ، آنها را مىفرستيم .\r\nو در روايت ديگر فرموده : ما پيروانى از جن داريم چنان كه پيروانى از انس داريم ، چون اراده كارى كنيم ، آنها را ميفرستيم .\r\n\r\n5 -\r\nحكيمه دختر موسى بن جعفر عليه السلام گويد : امام رضا عليه السلام را ديدم در هيزم خانه ايستاده و آهسته سخن مىگويد و من ديگرى را نمىديدم . گفتم : آقاى من ! با كى آهسته سخن ميگوئى فرمود : اين عامر زهرائى است كه نزد من آمده ، و چيزى ميپرسد و درد دل مىكند . عرضكردم :\r\nسرورم ! دوست دارم سخنش را بشنوم ، به من فرمود : اگر تو سخنش را بشنوى يك سال تب ميكنى ، عرض كردم : آقايم ! دوست دارم بشنوم . فرمود : بشنو ، من گوش دادم صدائى مانند سوت شنيدم و تب مرا گرفت تا يك سال .\r\n\r\n6 -\r\nجابر گويد : امام باقر عليه السلام فرمود : در آن ميان كه امير المؤمنين عليه السلام ( در مسجد كوفه ) بر منبر بود ، اژدهائى از طرف يكى از درهاى مسجد روى آورد ، مردم آهنگ كشتنش كردند امير المؤمنين عليه السلام كس فرستاد تا دست نگه دارند ، مردم از كشتنش خوددارى كردند و او سينه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nكشان ميرفت تا پاى منبر رسيد ، برخاست و روى دمش ايستاد و بامير المؤمنين عليه السلام سلام كرد ، حضرت اشاره فرمود كه بنشيند تا خطبه‌اش تمام شود ، چون از خطبه فارغ گشت ، متوجهش شد و فرمود :\r\nكيستى گفت : من عمرو بن عثمان خليفه شما بر طايفه جنم ، پدرم مرد و به من سفارش كرد خدمت شما آيم و رأى شما را بدست آورم ، اكنون نزد شما آمدم تا چه دستور و نظر فرمائى .\r\nامير المؤمنين عليه السلام فرمود : ترا بتقواى خدا سفارش ميكنم و اينكه باز گردى و در ميان جنيان بجاى پدرت باشى ، و تو خليفه من هستى برايشان .\r\nعمرو با امير المؤمنين عليه السلام خداحافظى كرد و بازگشت . و او خليفه آن حضرتست بر جنيان من به حضرت عرضكردم : قربانت ، عمرو خدمت شما مىآيد و آمدن بر او واجبست ؟ فرمود : آرى .\r\n\r\nشرح\r\n- مجلسى ره گويد : اگر چه اين روايت ضعيف است ولى مضمونش متواتر است و باب ثعبان ( در اژدها ) در مسجد كوفه مشهور بوده ، و گويند : بنى اميه براى از بين بردن اين اسم ، فيلى بر آن در ميبستند تا بباب الفيل مشهور گشت .\r\n\r\n7 -\r\nنعمان بن بشير گويد : با جابر بن يزيد جعفى هم كجاوه بودم ، چون بمدينه رسيديم ، جابر خدمت امام باقر عليه السلام رسيد و از او خداحافظى كرد و شادمان از نزدش بيرون شد ، تا روز جمعه بچاه اخيرجه رسيديم و آنجا نخستين منزليست كه از فيد بسوى مدينه برميگرديم ، چون نماز ظهر را گزارديم و شتر ما حركت كرد ، مرد بلند قامت گندم گونى پيدا شد كه نامه‌ئى داشت و آن را بجابر داد . جابر آن را گرفت و بوسيد و بر ديده گذاشت ، در آن نوشته بود : از جانب محمد بن على بسوى جابر بن يزيد ، و بر آن نامه مهر سياه و ترى بود .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nجابر به او گفت : كى نزد آقايم بودى ؟ گفت : هم اكنون ، جابر گفت : پيش از نماز يا بعد از نماز ؟\r\nگفت : بعد از نماز ، جابر مهر را برداشت و شروع به خواندن كرد و چهره‌اش را درهم ميكشيد تا به آخر نامه رسيد ، سپس نامه را نگهداشت و تا بكوفه رسيد او را خندان و شادان نديدم . شبانگاه بكوفه رسيديم من خوابيدم ، چون صبح شد ، بخاطر احترام و بزرگداشت او نزدش رفتم ، ديدمش بيرون شده بجانب من مىآيد . و بجولها را بگردنش آويخته و بر نى سوار شده ميگويد : أجد منصور بن جمهور أميرا غير مأمور ( منصور بن جمهور را فرماندهى ميبينم كه فرمانبر نيست ) و أشعارى از اين قبيل ميخواند .\r\nاو به من نگريست و من به او ، نه او چيزى به من گفت و نه من به او ، من از وضعى كه از او ديدم شروع بگريستن نمودم ، كودكان و مردم گرد ما جمع شدند . و او آمد تا وارد رحبه شد و با كودكان ميچرخيد مردم ميگفتند : ديوانه شد جابر بن يزيد ، ديوانه شد .\r\nبه خدا سوگند كه چند روز بيش نگذشت كه از جانب هشام بن عبد الملك نامه‌ئى بواليش رسيد كه مردى را كه نامش جابر بن يزيد جعفى است پيدا كن و گردنش را بزن و سرش را براى من بفرست ، والى متوجه اهل مجلس شد و گفت : جابر بن يزيد جعفى كيست ؟ گفتند : خدا ترا اصلاح كند . مردى بود دانشمند و فاضل و محدث كه حج گزارد و ديوانه شد ، و اكنون در رحبه بر نى سوار مىشود و با كودكان بازى مىكند والى آمد و از بلندى نگريست ، او را ديد بر نى سوار است و با بچه‌ها بازى مىكند ، گفت : خدا را شكر كه مرا از كشتن او بر كنار داشت ، روزگارى نگذشت كه منصور بن جمهور وارد كوفه شد و آنچه جابر ميگفت عملى شد .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nشرح\r\n- آنچه جابر ميگفت همان مصراع أجد منصور بن جمهور اميرا غير مأمور است و اين خبر غيبى را از امام باقر عليه السلام استفاده كرده بود ، زيرا منصور بن جمهور از جانب يزيد بن وليد ، بعد از عزل يوسف بن عمر در سنه 126 والى كوفه شد و آن 12 سال بعد از وفات امام باقر عليه السلام بوده .\r\n\r\nهر گاه امر امامت ائمه عليهم السلام آشكار شود به حكم داود و خاندانش حكم كنند و گواه نخواهند\r\n\r\n1 -\r\nابو عبيده حذاء گويد : ما در زمان امام باقر عليه السلام ( براى تعيين جانشين او ) مانند گلهء بىچوپان سرگردان بوديم ، تا سالم بن ابى حفصه را ( كه بعدا زيدى مذهب شد و امام صادق عليه السلام او را لعن و تكفير كرد ) ملاقات كرديم ، به من گفت : اى ابا عبيده ! امام تو كيست ؟ گفتم : ائمه من ، آل محمد هستند گفت : هلاك شدى و مردم را هم هلاك كردى ، مگر من و تو از امام باقر عليه السلام نشنيديم كه ميفرمود « هر كه بميرد و بر او امامى نباشد ، بمرگ جاهليت مرده است » ؟ گفتم : چرا بجان خودم چنين است ، سپس حدود سه روز گذشت كه خدمت امام صادق عليه السلام رسيدم و خدا معرفت او را به من روزى كرد ( او را بجانشينى پدرش شناختم ) به حضرت عرضكردم : سالم به من چنين و چنان گفت . فرمود : اى ابا عبيده همانا كسى از ما ( ائمه ) نميرد جز اينكه كسى را جانشين خود كند ، كه كردار و رفتارش مانند خود او باشد و به آنچه او دعوت ميكرد ، دعوت كند .\r\nاى ابا عبيده آنچه خدا بداود عطا فرمود ، مانع آنچه بسليمان عطا كرد ، نگشت ( پس مقام و فضيلتى را كه خدا بپدرم عطا فرمود به من هم عطا ميفرمايد ) سپس فرمود : اى ابا عبيده ! زمانى كه قائم آل محمد\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nعليه السلام قيام كند ، به حكم داود و سليمان حكم دهد و گواه نطلبد .\r\n\r\nشرح\r\n- مقصود از حكم داود ، حكم دادن پيغمبر و امامست طبق علم و يقينى كه خودش دارد و بگواهان و ادله و قرائن احوال طرفين دعوى توجه نميكند ، زيرا جناب داود عليه السلام قضاوتش اين گونه بوده است . و اين مسأله در ميان فقهاء و متكلمين اسلامى مورد اختلافست .\r\nعلامه مجلسى ( ره ) در كتاب مرآت العقول ج 1 ص 297 گويد : شيخ مفيد قدس سره در كتاب المسائل فرموده است : امام ميتواند طبق علم و يقين خود حكم كند ، چنان كه طبق ظاهر شهادتها حكم مىكند و هر گاه بداند حقيقت و واقع بر خلاف شهادت گواهانست ، گواهى آنها را رد مىكند و طبق آنچه خدا به او فهمانيده حكم مىكند ، و بعقيده من ممكن است گاهى حقيقت و باطن امر از امام پنهان شود و طبق ظاهر حكم كند اگر چه بر خلاف واقع و حقيقتى باشد كه خدا آن را مىداند ، و ممكن است خدا امام را آگاه كند و گواه راستگو را از دروغگو برايش مشخص سازد و حقيقت حال از امام پوشيده نگردد اين امور بسته بالطاف و مصالحى است كه كسى جز خداى عز و جل آن را نداند ، و طايفه اماميه را در اينجا سه قولست :\r\n1 - برخى گويند : قضاوتهاى ائمه همواره طبق ظواهر است و هرگز طبق علم خود حكم نمىكنند .\r\n2 - بعضى گويند : قضاوتهاى ايشان طبق باطن و حقيقت است نه طبق ظواهرى كه ممكن است خلافش آشكار شود .\r\n3 - دسته‌اى مانند آنچه من اختيار كردم عقيده دارند ( يعنى عقيده دارند ، امام عليه السلام گاهى طبق ظاهر و گاهى طبق باطن حكم مىكنند ) - پايان نقل مجلسى ( ره ) - ولى از اخبار اين باب و از عنوانى كه مرحوم كلينى اتخاذ كرده است معلوم مىشود كه ائمه عليهم السلام هر گاه مبسوط اليد بوده و در تقيه نباشند طبق واقع و باطن قضاوت مىكنند .\r\n\r\n2 -\r\nامام صادق عليه السلام ميفرمود : دنيا پايان نيابد تا آنكه مردى از فرزندان من بيرون آيد كه طبق حكومت آل داود حكم كند ، گواه نخواهد و حق هر كس را به او عطا كند .\r\n\r\n3 -\r\nعمار ساباطى گويد : به امام صادق عليه السلام عرض كردم : هر گاه شما حاكم شويد ، چگونه حكم كنيد ؟ فرمود : طبق حكم خدا و حكم داود ، و هر گاه موضوعى براى ما پيش آيد كه آن را ندانيم . روح\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nالقدس آن را بما القا كند و برساند .\r\n\r\n4 -\r\nجعيد همدانى گويد : از على بن الحسين عليهما السلام پرسيدم : شما طبق چه حكمى حكم ميدهيد ؟\r\nفرمود : طبق حكم آل داود و اگر در موضوعى درمانديم ، روح القدس بما القا كند .\r\n\r\n5 -\r\nعمار ساباطى گويد : به امام صادق عليه السلام عرضكردم : أئمه چه مقامى دارند ؟ فرمود : مانند مقام ذى القرنين و يوشع و آصف همدم سليمان ، گويد : ( گفتم ) بچه حكم ميكنيد ؟ فرمود : به حكم خدا و حكم آل داود و حكم محمد صلّى اللَّه عليه و آله و آن را روح القدس بما القا مىكند .\r\n\r\nسرچشمه علم از خانه آل محمد عليهم السلام است\r\n\r\n1 -\r\nصاحب ديلم گويد : شنيدم امام جعفر صادق عليه السلام - هنگامى كه جماعتى از اهل كوفه خدمتش بودند - ميفرمود : شگفتا از اين مردم كه علم را از رسول خدا صلّى اللَّه عليه و آله گرفتند و به آن عمل كردند و هدايت شدند ، و باز عقيده دارند كه اهل بيتش علم او را فرانگرفته‌اند ، ما هستيم اهل بيت و ذريه او كه وحى خدا در منازل ما فرود آمده و علم از ما بايشان رسيده است ، آيا عقيده دارند كه آنها دانستند و هدايت يافتند و ما ندانستيم و گمراه شديم ؟ ! ! چنين چيزى محالست .\r\n\r\nشرح\r\n- مجلسى ( ره ) در اينجا بمناسبت براى دليل أعلم بودن امير المؤمنين عليه السلام از ابو بكر و ساير صحابه\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاز قول ابن خطيب أعلم علماء اشعريين چنين گويد : على از نظر سرشت و فطرت در نهايت هوش و فهم و استعداد بود و به تحصيل علم كمال اشتياق داشت و پيغمبر صلّى اللَّه عليه و آله هم بتعليم و تربيت او نهايت علاقه و اشتياق را نشان مىداد و على از كودكى هميشه همراه پيغمبر صلّى اللَّه عليه و آله بود ، پيداست كه چنين شاگردى در مكتب چنان استادى ببالاترين مقام علمى خواهد رسيد و اما ابو بكر در پيرى خدمت پيغمبر صلّى اللَّه عليه و آله رسيد و آن هم گاهى ، شبانه روزى يك مرتبه و در مدت كوتاه - پايان - .\r\nهمين دليل را نسبت بيازده نفر از اولاد امير المؤمنين عليه السلام مىتوان جارى ساخت . زيرا هر يك از آنها علاوه بر جنبه وراثت علم از پيغمبر ، در خانه پدر خود وزير دست او تربيت يافته‌اند . و از اين روايت استفاده مىشود كه در زمان آن حضرت مردمى بيشعور و يا مغرض بوده‌اند كه علاوه بر اينكه ابو حنيفه و امثالش را بر آن حضرت ترجيح مىدادند ، نسبت جهالت و گمراهى هم - العياذ بالله - به آن حضرت مىداده‌اند .\r\n\r\n2 -\r\nحكم بن عتيبه گويد : هنگامى كه حسين بن على عليهما السلام رهسپار كربلا بود ، مردى در ثعلبيه به او برخورد و خدمتش رسيد و سلام كرد ، حسين عليه السلام به او فرمود : از كدام شهرى ؟ عرضكرد :\r\nاهل كوفه هستم ، فرمود : هان به خدا اى برادر اهل كوفه ! اگر در مدينه به تو برميخوردم علامت آمدن جبرئيل را در خانه خود و وحى آوردنش را بر جدم به تو نشان ميدادم اى برادر اهل كوفه ! سرچشمه علم مردم از نزد ما بود سپس آنها عالم شدند و ما جاهل ؟ ! ! اين چيزيست نشدنى .\r\n\r\nهر حقى كه در دست مردمست از نزد ائمه عليهم السلام آمده و هر چه از نزد آنها نيامده باطلست\r\n\r\n1 -\r\nمحمد بن مسلم گويد : شنيدم امام باقر عليه السلام مىفرمود : نزد هيچ كس از مردم مطلب\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nحق و درستى نيست و هيچ يك از مردم به حق قضاوت نكند . جز آنچه از خاندان ما بيرون آيد و هنگامى كه امور مردم متشتت و پراكنده گردد ، خطا از آنها و صواب از على عليه السلام است ( يعنى وقتى گفتار و عقيده مردم بر خلاف گفتار و عقيده على عليه السلام باشد ، همه آنها بر باطل و على بر حق است و پيداست كه فرزندان معصوم على عليه السلام هم مو بمو از پدر خود تبعيت كنند و اين حكم در باره آنها هم جاريست ) .\r\n\r\n2 -\r\nزراره گويد : خدمت امام باقر عليه السلام بودم كه مردى از اهل كوفه از آن حضرت راجع بقول امير المؤمنين عليه السلام : « هر چه خواهيد از من بپرسيد هر چه از من بپرسيد بشما خبر دهم » سؤال كرد ، حضرت فرمود : هيچ كس علمى ندارد جز آنچه از امير المؤمنين عليه السلام استفاده شده ، مردم هر كجا خواهند بروند ، به خدا علم درست جز اينجا نيست - و با دست اشاره به خانه خود كرد - ( مقصود خانه وحى و نبوتست ، نه خصوص خانه ملكى آن حضرت ) .\r\n\r\nتوضيح\r\n- ابن عبد البر در كتاب استيعاب خود گويد : هيچ كس از صحابه جز على بن ابى طالب نگفت « هر چه خواهيد از من بپرسيد » و احمد بن حنبل هم در مسندش اين سخن را از سعيد نقل مىكند .\r\nعلامه مجلسى ( ره ) در اينجا مىگويد : هر كس اين ادعا را كرد رسوا شد ، چنان كه موافق و مخالف اعتراف دارند .\r\n\r\n3 -\r\nامام باقر عليه السلام بسلمة بن كهيل و حكم بن عتيبه ( كه هر دو زيدى مذهب و ملعون امام بودند ) فرمود : بمشرق رويد و به مغرب رويد ، علم درستى جز آنچه از ما خانواده تراوش كند ، پيدا نكنيد .\r\n\r\n4 -\r\nابو بصير گويد : ( امام باقر عليه السلام ) به من فرمود : حكم بن عتيبه از كسانيست كه خدا فرموده\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n« بعضى از مردم مىگويند : به خدا و روز قيامت ايمان آورديم ، در صورتى كه مؤمن نيستند - 8 سوره 2 - » حكم بمشرق رود و به مغرب رود ، به خدا كه علم را جز از خاندانى كه جبرئيل عليه السلام بر آنها نازل شده بدست نياورد .\r\n\r\n5 -\r\nابو بصير گويد : از امام باقر عليه السلام پرسيدم : شهادت زنازاده نافذ است ؟ فرمود : نه ، عرضكردم : حكم بن عتيبه عقيده دارد كه پذيرفته و نافذ است ، فرمود : خدايا گناهش را نيامرز ، خدا به حكم نفرموده « قرآن براى تو و قومت يادآور است - 44 سوره 43 - » ( بلكه نسبت بجد ما فرموده است ) پس حكم براست رود و به چپ رود ( بهر در بزند ) به خدا دانش جز از خاندانى كه جبرئيل عليه السلام بر آنها نازل شده بدست نيايد .\r\n\r\n6 -\r\nمخزومى گويد : خدمت امام صادق عليه السلام نشسته بوديم كه عباد بن كثير خداپرست بصريان و ابن شريح فقيه اهل مكه وارد شدند ، و ميمون قداح غلام امام باقر عليه السلام هم خدمتش بود . عباد بن كثير از امام پرسيد و عرضكرد : اى ابا عبد اللَّه ! رسول خدا صلّى اللَّه عليه و آله در چند پارچه كفن شد ؟\r\nفرمود : در سه پارچه : دو پارچه صحارى ( صحار قريه ايست در يمن ) و يك پارچه حبره ( كه نوعى از برد يمنى است ) و برد كمياب بود ( از اين جهت دو پارچه ديگر را صحارى كردند ) عباد بن كثير از اين سخن روى در هم كشيد ( گويا كمياب بودن برد را انكار داشت ) امام صادق عليه السلام فرمود : درخت خرماى مريم عليها السلام ( كه پس از زائيدن عيسى مأمور به خوردن از آن\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nشد ) خرماى عجوه ( بهترين نوع خرما ) بود و از آسمان فرود آمد ، پس هر چه از ريشه آن روئيد ، عجوه شد و آنچه هسته‌اش از اين سو و آن سو گرفته و كاشته شد لون ( خرماى پست ) گرديد .\r\nچون از نزد حضرت بيرون رفتند ، عباد بن كثير بابن شريح گفت ، به خدا من نفهميدم اين چه مثلى بود كه امام صادق عليه السلام براى من بيان كرد ، ابن شريح گفت : اين غلام - يعنى ميمون قداح - به تو خبر مىدهد ، زيرا او از آنهاست ( چون كه در خانه آنها بزرگ شده ) ميمون گفت : فرمايش او را نفهميدى ؟\r\nگفت نه به خدا ، گفت او مثل خودش را براى تو بيان كرد و به تو خبر داد كه او فرزند رسول خدا صلّى اللَّه عليه و آله است و علم پيغمبر نزد آنها است ، پس آنچه از نزد آنها آيد ، درست است ( مانند خرماى عجوه ) و آنچه از نزد ديگران آيد از اين سو و آن سو گرد آمده ( و مانند خرماى لون ) است .\r\n\r\nدر بيان آنچه وارد شده كه حديث ائمه صعب و مستصعب است\r\n\r\nتوضيح\r\n- صعب بمعنى دشوار و مشكل و سركش است و مستصعب مبالغه آنست يعنى بسيار دشوار و يا آنكه « صعب » چيزيست كه خودش دشوار باشد و « مستصعب » آنست كه مردم او را دشوار شمرند ، در هر حال ما پس از پايان ترجمه احاديث اين باب ، در اين باره توضيح بيشترى بيان مىكنيم ان شاء اللَّه تعالى .\r\n\r\n1 -\r\nامام باقر عليه السلام فرمود : رسول خدا صلّى اللَّه عليه و آله فرمود : حديث آل محمد صعب و مستصعب است ، جز فرشته مقرب يا پيغمبر مرسل يا بنده‌اى كه خدا دلش را بايمان آزموده ، به آن ايمان نياورد .\r\nپس هر حديثى كه از آل محمد صلّى اللَّه عليه و آله بشما رسيد و در برابر آن آرامش دل يافتيد و آن را آشنا\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nديديد ، بپذيريد . و هر حديثى را كه دلتان از آن رميد و ناآشنايش ديديد ، آن را به خدا و پيغمبر و عالم آل محمد صلّى اللَّه عليه و آله رد كنيد ، همانا هلاك شده كسى است كه حديثى را كه تحمل ندارد ، برايش بازگو كنند ، و او بگويد به خدا اين چنين نيست ، به خدا اين چنين نيست ، و انكار مساوى كفر است .\r\n\r\n2 -\r\nامام صادق عليه السلام فرمود : روزى نزد على بن الحسين عليهما السلام سخن از تقيه پيش آمد آن حضرت فرمود : به خدا اگر ابو ذر مىدانست آنچه در دل سلمان بود . او را ميكشت ، در صورتى كه پيغمبر صلّى اللَّه عليه و آله ميان آن دو برادرى برقرار كرد ، پس در باره مردم ديگر چه گمان داريد ؟ همانا علم علماء صعب و مستصعب است ، جز پيغمبر مرسل يا فرشته مقرب يا بنده مؤمنى كه خدا دلش را بايمان آزموده طاقت تحمل آن را ندارد ، سپس فرمود : و سلمان از اين رو از جمله علماء شد كه او مرديست از ما خانواده و از اين جهت او را در رديف علماء آوردم .\r\n\r\nشرح\r\n- مقصود از آنچه در دل سلمانست ، مراتب معرفت خدا و پيغمبر صلّى اللَّه عليه و آله و مسائل غامض قضاء و قدر و امثال آنست كه اگر آنها را به ابو ذر مىگفت ، ابو ذر او را بدروغ و ارتداد نسبت مىداد و محكوم بقتلش مىدانست و يا آن مطالب را به ديگران ميگفت و آنها سلمان را مىكشتند .\r\nچنانچه خود سلمان رضى اللَّه عنه در خطبه خود گويد : علم زيادى به من عطا شده ، اگر همه آنچه را مىدانم بشما بگويم ، دسته‌اى گويند : سلمان ديوانه شده و دسته‌اى گويند : خدايا كشنده سلمان را بيامرز و ممكن است فاعل قتله علم باشد و ضمير مفعول راجع بابى ذر يعنى : علومى كه سلمان بابى ذر ميگفت . او را مىكشت ، زيرا تحمل نمىكرد و آن كار ميورزيد و يا آنكه تحمل كتمانش را نداشت و بمردم ميگفت و او را مرتد و كافر ميدانستند و ميكشتند .\r\nو بودن سلمان از اهل البيت از اين جهت است كه امير المؤمنين عليه السلام در باره او فرموده و ان سلمان منا اهل البيت و مقصود اينست كه : سلمان بواسطه اختصاصى كه بما پيدا كرده و از همه بريده و بسوى ما آمده و بواسطه پرتوى كه از نور علم ما گرفته : از ما شده و منسوب بما گشته است - مرآت ص 300 - .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\n3 -\r\nامام صادق عليه السلام فرمود : حديث ما صعب و مستصعب است ، تحمل آن را ندارد جز سينه‌هاى نورانى ، يا دلهاى سالم ، يا اخلاق نيكو ، همانا خدا از شيعيان ما پيمان ( بولايت ما ) گرفت ، چنان كه از بنى آدم ( بربوبيت خود ) پيمان گرفت و فرمود : « آيا من پروردگار شما نيستم ؟ » پس هر كه نسبت بما ( بپيمان خويش ) وفا كند ، خدا بهشت را به او پاداش دهد ، و هر كه ما را دشمن دارد و حق ما را بما نرساند ، هميشه و جاودان در دوزخ است .\r\n\r\n4 -\r\nيكى از اصحاب گويد : به حضرت ابو الحسن العسكرى عليه السلام نوشتم : قربانت ، معنى قول امام صادق عليه السلام چيست كه فرمايد : « حديث ما را هيچ فرشته مقرب و پيغمبر مرسل و مؤمنى كه خدا قلبش را بايمان آزموده تحمل نكند ؟ » پاسخ آمد كه همانا معنى قول امام صادق عليه السلام كه فرمايد هيچ فرشته و پيغمبر و مؤمنى آن را تحمل نكند ، اينست كه فرشته آن را تحمل نكند تا آن را بفرشته ديگر برساند و پيغمبر آن را تحمل نكند تا بپيغمبرى ديگر برساند و مؤمن تحمل نكند تا آن را بمؤمن ديگر برساند ، اينست معنى قول جدم عليه السلام .\r\n\r\nشرح\r\n- تحمل حديث در اين روايت غير از تحمل در روايات ديگر است ، زيرا در آن روايت تحمل فرشته و پيغمبر و مؤمن اثبات شده بود و در اين روايات نفى شده است . پس معنى تحمل در اين روايت نگه داشتن و ذخيره كردن حديث و مضايقه كردن از نشر و تبليغ آنست حتى نسبت به اهلش ، ولى معنى تحمل حديث در ساير روايات اين باب پذيرفتن و گردن نهادن در برابر آنست ، كه نسبت بفرشته و پيغمبر و مؤمن اين معنى اثبات شده و از ديگران نفى گرديده است .\r\n\r\n5 -\r\nابو بصير گويد : امام صادق عليه السلام فرمود : اى ابا محمد ! همانا به خدا كه سرى از سر خدا و علمى\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nاز علم خدا نزد ماست كه به خدا هيچ فرشته مقرب و پيغمبر مرسل و مؤمنى كه دلش را بايمان آزموده آن را تحمل نكند ، به خدا سوگند كه خدا آن را باحدى جز ما تكليف نفرموده و عبادت با آن را از هيچ كس جز ما نخواسته ( مانند وظايف خاصى كه پيغمبر صلّى اللَّه عليه و آله براى امير المؤمنين و حسنين عليهم السلام با وصيت تعيين كرد ) .\r\nو نيز نزد ما سريست از سر خدا و علمى است از علم خدا كه ما را بتبليغش مأمور فرموده و ما آن را از جانب خداى عز و جل تبليغ كرديم و برايش محلى و اهلى و پذيرنده‌ئى نيافتيم تا آنكه خدا براى پذيرش آن مرد ؟ ؟\r\nرا از همان طينت و نورى كه محمد و آل و ذريه او را آفريد ، خلق كرد و آنها را از فضل و رحمت خود ساخت چنان كه محمد و ذريه او را ساخت ، پس چون ما آنچه را از جانب خدا بتبليغش مأمور بوديم ، تبليغ كرديم آنها پذيرفتند و تحمل كردند [ تبليغ ما به آنها رسيد ، ايشان هم پذيرفتند و تحمل كردند 
  ] و ياد ما به آنها رسيد پس دلهاى ايشان بشناسائى و بحديث ما متوجه گشت ، اگر آنها از آن طينت و نور خلق نمىشدند ، اين چنين نبودند ، نه به خدا آن را تحمل نمىكردند .\r\nسپس فرمود : همانا خدا مردمى را براى دوزخ و آتش آفريد ( يعنى دانست كه سركشى و نافرمانى كنند و بدوزخ و آتش گرايند ) و بما دستور داد كه به آنها تبليغ كنيم و ما هم تبليغ كرديم ولى آنها چهره درهم كشيدند و دلشان نفرت پيدا كرد و آن را بما برگردانيدند و تحمل نكردند و تكذيب نمودند و گفتند :\r\nجادوگر است ، دروغگوست ، خدا هم بر دلشان مهر نهاد و آن را از يادشان برد ، سپس خدا زبانشان را بقسمتى از بيان حق گويا ساخت كه به زبان ميگويند و بدل باور ندارند ( مانند سخنانى كه گاهى بعضى از\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nكفار و فساق بنفع خدا پرستان و عليه خود گويند ) تا همان سخن از دوستان و فرمانبران خدا دفاعى باشد و اگر چنين نبود ، كسى در روى زمين خدا را عبادت نمىكرد ، و ما مأمور شديم كه از آنها دست برداريم و حقايقرا پوشيده و پنهان داريم ، شما هم ( اى گروه شيعه ) از آنكه خدا بدست برداشتن از او امر فرموده ، پنهان داريد و از آنكه بكتمان و پوشيدگى از او دستور داده پوشيده داريد .\r\nراوى گويد : سپس امام دست بدعا برداشت و گريه كرد و فرمود : بار خدايا ايشان ( شيعيان ) مردمى اندك و ناچيزند ، پس زندگى ما را زندگى آنها و مرگ ما را مرگ آنها قرار ده ( آنها را با ما در ايمان و عمل صالح و پاداش اخروى شريك گردان ) و دشمن خود را برايشان مسلط مكن كه ما را به آنها مصيبت زده كنى ، زيرا اگر ما را به آنها مصيبت زده كنى ، هرگز در روى زمين پرستش نشوى\r\nو صلّى اللَّه على محمد و آله و سلم تسليما .\r\n\r\nشرح\r\n- احاديث صعب و مستصعب كه در اين روايات ذكر شده است ، مانند آيات قرآن و هدايت الهى و مواعظ و عبرتهاست كه اگر با گوشى شنوا و دلى نرم و روحى مطيع برابر شود ، آمادگى و مجذوبيت و پذيرش پيدا مىشود و اگر با دلى سخت و روحى سركش برخورد كند ، با انكار و تمرد موجه مىشود ، و بلكه بر قساوت و طغيان آن ميافزايد ، قرآن كريم ميفرمايد : « از اين قرآن آيه‌هائى نازل مىكنيم كه اى مؤمنان شفا و رحمت است و ستمگران را جز خسارت نميفزايد - 82 سوره 17 - » بنا بر اين كلمه صعب و مستصعب در اينجا بسيار مناسب است ، زيرا يكى از معانى لغوى آن تأبى و سرفرازى مركوبست از پذيرش هر راكبى ، مانند اسبى كه بلند طبعى و آقا منشى دارد و حاضر نيست جز سلطان و رجال مملكت بر او نشينند احاديث اهل بيت عصمت هم در برابر دلهاى سليم فرشتگان مقرب و انبياء مرسل و مؤمنين پاك و با اخلاص و آزموده انس و الفت گرفته ، يك ديگر را چون جان شيرين در بغل ميگيرند و در برابر دلهاى سخت و ناپاك كه هيچ گونه تناسب و سنخيتى در ميان نيست ، سازگارى و قبولى هم ديده نميشود .\r\n باران كه در لطافت طبعش خلاف نيست * در باغ لاله رويد در شوره‌زار خس \r\nو اما موضوع تفاوت و اختلاف افراد بشر از لحاظ اين دو جهت در اصل طينت و فطرت چنانچه در روايت اخير ذكر شد ، مطلبى است مربوط بمسأله طينت و موضوع جبر و تفويض كه قسمتى از آن در جلد اول گذشت : و قسمت ديگرش در جلد سوم بيان مىشود ان شاء اللَّه تعالى .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nاوامر پيغمبر ( ص ) در باره خيرخواهى ائمه مسلمين و ملازمت جماعت و معرفى ايشان\r\n\r\n1 -\r\nامام صادق عليه السلام فرمود : پيغمبر صلّى اللَّه عليه و آله در مسجد خيف براى مردم سخنرانى كرد و فرمود ، خدا يارى كند [ شاد و خرم كند 
  ] بنده‌ئى را كه سخن مرا بشنود و در گوش گيرد و حفظ كند و به كسانى كه نشنيده‌اند برساند ، چه بسا حامل ( رساننده ) علمى كه خود دانا نيست و چه بسا حامل علمى كه بداناتر از خود رساند ( يعنى بسا شنوندگانى پيدا شوند كه معنى سخن مرا از رساننده و مبلغ آن سخن بهتر درك كنند ) .\r\nسه خصلت است كه دل هيچ فرد مسلمانى با آن خيانت [ كينه‌توزى ، بدخواهى 
  ] نكند : 1 - خالص نمودن عمل براى خدا ( عبادت كردن بدون ريا و غرض دنيوى ) . 2 - خيرخواهى پيشوايان مسلمين ( باطاعت و فرمانبرى از آنها ) . 3 - همراه بودن با جماعت مسلمين ( و جدا نشدن و اختلاف و پراكندگى ايجاد نكردن ) زيرا دعوت مسلمين افراد پشت سرشان را هم شامل مىشود ( پس هر كه همراه جماعت باشد در سود آنها شريكست ) مسلمين همه برادرند ، خونشان برابرست ( پس اگر شخص اول آنها كوچكترينشان را بناحق بكشد بايد كشته شود ) و پست‌ترين فردشان در برقرارى پيمانشان كوشش مىكند ( يعنى پست‌ترين فرد مسلمان ميتواند در مواد امان‌نامه هر قرار دادى با كفار ، شركت و دخالت كند و در وفاى آن كوشا باشد ) .\r\nو همين حديث را نيز راوى از حماد بن عثمان - تا برسد بابن ابى يعفور - نقل كرده و در آنجا اين جمله را افزوده است : مسلمين همه يك دستند بالاى سر ديگران .\r\n\r\n2 -\r\nسفيان ثورى به مردى قرشى از اهل مكه گفت : ما را نزد جعفر بن محمد ( امام صادق عليه السلام )\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nببر ، آن مرد گويد : او را خدمتش بردم هنگامى كه آن حضرت بر مركب خويش سوار شده بود . سفيان به او عرضكرد : اى ابا عبد اللَّه ! حديث سخنرانى پيغمبر صلّى اللَّه عليه و آله را در مسجد خيف براى ما باز گو ، فرمود : اكنون كه سوار شده‌ام ، بگذار دنبال كارم بروم ، وقتى آمدم برايت ميگويم ، عرضكرد :\r\nتقاضا ميكنم به حق قرابتى كه با پيغمبر صلّى اللَّه عليه و آله دارى ، برايم بازگو ، حضرت پياده شد ، سفيان عرضكرد : امر بفرمائيد برايم دوات و كاغذى بياورند [ كيست كه براى من دوات و كاغذى بياورد ؟ 
  ] تا آن را بنويسم ، حضرت دوات و كاغذ خواست و سپس فرمود بنويس .\r\n بِسْمِ اللَّهِ الرَّحْمنِ الرَّحِيمِ \r\n\r\nخطبه رسول خدا صلّى اللَّه عليه و آله در مسجد خيف\r\n« خدا خرم و شادان كند ( بلند قدر و نيكو مرتبه سازد ) بنده‌ئى را كه سخنم بشنود و در گوش گيرد و به كسانى كه نشنيده‌اند برساند ، اى مردم ! حاضرين بغائبين برسانند ، زيرا بسا حامل علمى كه دانشمند نباشد و بسا رساننده علمى كه بداناتر از خود رساند . سه چيز است كه دل هيچ فرد مسلمانى با آن خيانت نكند : خالص نمودن عمل براى خدا و خيرخواهى پيشوايان مسلمين و همراه بودن با جماعت ايشان ، زيرا دعوت مسلمين افراد دنبال سرشان را فرا گيرد . مؤمنين همه برادرند ، خونشان برابر است و يك دستند بر سر ديگران پست‌ترين آنها بقرار دادشان ميكوشد » .\r\nسفيان اين حديث را نوشت و بر امام عرضه كرد ، سپس حضرت سوار شد و من و سفيان آمديم .\r\nدر بين راه سفيان به من گفت : باش تا در اين حديث نظرى كنم ، به او گفتم : به خدا كه امام صادق چيزى را بگردنت گذاشت كه هرگز از عهده آن برنيائى گفت : آن چيست ؟ گفتم : اينكه فرمود : سه چيز است كه دل هيچ مرد مسلمانى با آن خيانت نكند : خالص نمودن عمل براى خدا ، اين مطلب را مىدانيم ( ولى سپس فرمود ) خير خواهى پيشوايان مسلمين ، آيا اين پيشوايان كه خيرخواهى آنها بر ما واجبست كيانند ؟ آيا مقصود معاوية بن ابى سفيان و يزيد بن معاويه و مروان بن حكم و كسانى كه شهادتشان نزد ما پذيرفته نيست و نماز خواندن پشت سرشان جايز نيست ميباشند ؟ سپس كه فرمود و همراه بودن با\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nجماعت مسلمين آيا كدام جماعت از مسلمين است ؟ آيا مقصود مرجئى است كه ميگويد : كسى كه نماز نخواند و روزه نگيرد و غسل جنابت نكند و كعبه را خراب كند و با مادرش نزديكى كند ، ايمان جبرئيل و ميكائيل را دارد ؟ يا قدرى است كه عقيده دارد آنچه خداى عز و جل خواهد واقع نشود و آنچه شيطان بخواهد واقع شود ، يا حرورى است كه از على بن ابى طالب عليه السلام بيزارى جويد و بر آن حضرت گواهى بكفر دهد ؟ ! آيا جهمى است كه عقيده دارد هر چه هست ، همان شناختن خداى يكتاست و ايمان چيزى جز اين نيست ؟ .\r\nسفيان گفت : واى بر تو ، مگر ( شيعيان ) چه عقيده دارند ؟ گفتم : آنها ميگويند : همانا به خدا كه على بن ابى طالب عليه السلام امام و پيشوائى است كه خير خواهيش بر ما لازمست و جماعتى كه بايد با آنها همراه بود ، خاندان او هستند ، سفيان نوشته را پاره كرد و گفت : اين خبر را به كسى نگو .\r\n\r\nشرح\r\n- سفيان ثورى از اهل سنت و رئيس طايفه صوفيه است كه عقيده داشت مانند معاويه و يزيد و هشام و منصور پيشواى مسلمينند و گمان ميكرد ، سفارش پيغمبر صلّى اللَّه عليه و آله بخير خواهى پيشوايان مسلمين ، آنها را شامل مىشود ، ولى چون حقيقت و واقع را از زبان آن مرد شنيد ، خباثت باطنى خود را با پاره كردن حديث پيغمبر صلّى اللَّه عليه و آله نشان داد و نيز خيانت دل خود را با بركنارى از سه خصلتى كه پيغمبر اكرم صلّى اللَّه عليه و آله فرمود اظهار كرد .\r\n\r\nو اما راجع به جماعت مسلمين علامه مجلسى ( ره ) اخبارى نقل مىكند بدين قرار\r\n: \r\n1 -\r\nاز رسول خدا صلّى اللَّه عليه و آله راجع به جماعت امتش پرسيدند ، فرمود جماعت امت من اهل حقند اگر چه كم باشند .\r\n\r\n2 -\r\nبپيغمبر صلّى اللَّه عليه و آله عرض شد : جماعت امتت كيانند ؟ فرمود : كسانى كه بر حقند اگر چه ده نفر باشند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\n3 -\r\nمردى خدمت امير المؤمنين عليه السلام آمد و عرضكرد : سنت و بدعت و جماعت و فرقت را برايم توضيح دهيد : فرمود : سنت روشى است كه پيغمبر صلّى اللَّه عليه و آله آن را گذاشته و بدعت چيزيست كه بعد از آن حضرت بوجود آمده و جماعت اهل حقند اگر چه كم باشند و فرقت أهل باطلند اگر چه بسيار باشند .\r\n\r\n3 -\r\nامام باقر عليه السلام فرمود : رسول خدا صلّى اللَّه عليه و آله فرموده است : خداى عز و جل بسوى دوستش كه جان خود را در فرمانبردارى و خيرخواهى امامش به زحمت افكند ، نظر نكند ، جز هنگامى كه در رديف رفيق اعلى همراه ما باشد .\r\n\r\nشرح\r\n- رفيق أعلى دسته‌اى هستند از پيغمبران و صديقان و شهيدان و نيكوكاران كه در بهشت قرين هم باشند و در بالاترين درجات بهشت منزل گيرند .\r\n\r\n4 -\r\nامام صادق عليه السلام فرمود : كسى كه بفاصله يك وجب از جماعت مسلمين دورى گزيند ( كوچكترين حدود و احكام اسلام را كنار گذارد ) رشته اسلام را از گردن خود جدا كرده است .\r\n\r\n5 -\r\nو فرمود : هر كه از جماعت مسلمين دورى گزيند و بيعت امام را بشكند ، دست بريده بسوى خدا رود ؛ ( زيرا دست آلت بيعت است و جزاى شكستن بيعت بريدن آنست ) .\r\n\r\nحقوق واجب امام بر رعيت و رعيت بر امام عليه السلام\r\n\r\n1 -\r\nابو حمزه گويد : از امام باقر عليه السلام پرسيدم : حق امام بر مردم چيست ؟ فرمود : حق او بر آنها\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nاينست كه : سخنش را بشنوند و فرمانش برند . عرضكردم : حق مردم بر امام چيست ؟ فرمود : اينكه ( بيت المال را ) ميان آنها برابر تقسيم كند و با رعيت به عدالت رفتار كند ، و چون اين دو اصل در ميان مردم عملى گشت . امام باك ندارد از آنكه كسى اين سو و آن سو زند . ( چنان كه امير المؤمنين عليه السلام اين دو اصل را در ميان رعيتش جارى نمود و از سركشى مانند طلحه و زبير پروا نكرد ، زيرا خدا آنها را كيفر بخشيد و بعضى گفته‌اند : معنى جمله اخير روايت اينست امامى كه بوظيفه خود عمل كند ، و آن دو اصل را جارى سازد ، احتياجى بموافقت مردم ندارد ، هر كس بهر راه خواهد برود ، امام در برابر خدا مسئوليت ديگرى ندارد ) .\r\n\r\n2 -\r\n( در روايت ديگرى كه بعضى از رواتش غير از روات آنست ) ابو حمزه همين گونه از امام باقر عليه السلام نقل كرده است جز اينكه ( بجاى اين سو و آن سو ) گفته است : گفته است : اين چنين و اين چنين و اين چنين و اين چنين يعنى پيش رو و پشت سر و طرف راست و سمت چپ ، ( ولى پيداست كه از لحاظ معنى فرق ندارد و مقصود از اين اطراف و جوانب هم ، جدا شدن از امام و احداث عقايد مختلف است ) .\r\n\r\n3 -\r\nامير المؤمنين عليه السلام فرمود : با واليان خود خيانت نورزيد و با رهبران خود دغلى نكنيد و پيشوايان خود را نادان نخوانيد و از رشته پيوند خود ( جماعت مسلمين ) پراكنده مشويد كه سست شويد و شوكت و دولت شما برود . پايه كارهاى شما بايد روى اين مبنى باشد ، و ملازم اين روش باشيد ، زيرا اگر شما مشاهده ميكرديد آنچه را مردگان از شما كه مخالف دعوت شما بودند ، مشاهده كردند ، شما هم شتاب ميكرديد و بيرون مىآمديد و فرمان مىبرديد ( يعنى مردم پيش از شما را بجهاد و اطاعت دعوت كردم ، ولى آنها مخالفت كردند و اكنون عذاب خدا را مشاهده ميكنند ، شما هم اگر مشاهده كنيد ، بسوى جهاد مىشتابيد و فرمان مىبريد ) ولى آنچه را آنها مشاهده كردند ، از شما پوشيده شده و به زودى پرده برداشته\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nشود ( و شما هم عذاب را مشاهده كنيد ) .\r\n\r\n4 -\r\nسدير صيرفى گويد : شنيدم امام صادق عليه السلام مىفرمود : بپيغمبر صلّى اللَّه عليه و آله خبر وفاتش داده شد ، در صورتى كه تن درست بود و دردى نداشت - اين خبر را جبرئيل آورد - حضرت براى نماز همگانى جار زد و مهاجر و انصار را دستور داد تا سلاح برگيرند ، مردم جمع شدند و پيغمبر صلّى اللَّه عليه و آله بر منبر برآمد و خبر وفات خود را به آنها داد و سپس فرمود :\r\n« خدا را بوالى بعد از خود به ياد مىآورم ، از اينكه مبادا بر جماعت مسلمين رحم نكند ، بايد بزرگشان را احترام كند و بضعيفشان رحم كند و عالمشان را بزرگ شمرد و به آنها زيان نرساند تا خوارشان كند و نيازمندشان نسازد تا از دينشان بدر برد و در خانه خود را به روى آنها نبندد ( و از حال آنها بىخبر نماند ) تا تواناى آنها ناتوانشان را بخورد و در لشكر كشى آنها سختى روا ندارد [ همه را در مرزها نگه ندارد 
  ] تا نسل امتم را قطع كند ، سپس فرمود : شاهد باشيد كه من ابلاغ كردم و خير خواهى نمودم » .\r\nامام صادق عليه السلام فرمود : اين آخرين سخنى بود كه پيغمبر صلّى اللَّه عليه و آله بالاى منبرش فرمود .\r\n\r\nتوضيح\r\n- علامه مجلسى ( ره ) فرمايد : چنانچه از اخبار ديگر استفاده مىشود اين خطبه پيغمبر صلّى اللَّه عليه و آله مفصل و طولانى بوده و آن حضرت فضائل اهل بيتش را در آنجا ياد آور شده است و امام را تعيين فرموده است و چون منافقين پيمان بسته بودند كه جانشينى آن حضرت را از خاندانش بگردانند و زمينه فتنه و شورش آماده بود ، پيغمبر صلّى اللَّه عليه و آله دستور داد مهاجر و انصار سلاح پوشند و به حال آماده باش در آيند .\r\n\r\n5 -\r\nحبيب بن ابى ثابت گويد : از همدان و حلوان ( شهريست نزديك بغداد ) براى امير المؤمنين عليه السلام\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nعسل و انجير آوردند ، حضرت بنقيبان و رؤساء اصحابش دستور داد تا يتيمان را حاضر كنند ، سپس سر مشكهاى عسل را در اختيار آنها گذاشت تا بليسند و خود عسلها را قدح ، قدح ، بمردم تقسيم ميكرد . به حضرت عرض شد : اى امير مؤمنان ! چرا بايد يتيمان سر مشكها را بليسند ؟ فرمود : زيرا امام پدر يتيمانست و من به حساب پدرها ليسيدن آنها را بايشان واگذاشتم .\r\n\r\n6 -\r\nامام صادق عليه السلام فرمايد : پيغمبر صلّى اللَّه عليه و آله فرمود : من از هر مؤمنى به خود او سزاوارترم و اولويت دارم و پس از من اين سزاوارى را على دارد ، به حضرت عرض شد : معنى اين سخن چيست ؟\r\nفرمود : فرمايش خود پيغمبر است كه : هر كه بميرد و از خود بدهى يا باز ماندگانى بىسرپرست بجا گذارد بر عهده من است ( كه دينش را ادا كنم و از بازماندگانش سرپرستى نمايم ) و هر كه بميرد و مالى از خود بجا گذارد ، از آن ورثه اوست ، پس هر گاه مردى مالى نداشته باشد ، بر خود ولايت ندارد و چون مخارج عيال خود را نپردازد ، بر آنها حق امر و نهى ندارد ، و پيغمبر و امير المؤمنين عليهما السلام و امامان بعد از ايشان بدان ملزم هستند ( كه مخارج آنها را بپردازند ) از اين رو ايشان نسبت به خود مردم اولويت دارند . و تنها چيزى كه موجب شد همه يهود اسلام آورند ، همين سخن رسول خدا صلّى اللَّه عليه و آله بود ، زيرا ايشان نسبت به خود و عيالات خود آسوده خاطر شدند . ( زيرا دانستند كه نگهدارى و كفالت خود آنها اگر بىسرپرست باشند ، و نيز خانواده آنها پس از مرگشان ، اگر مخارج و سرپرستى نداشته باشند ، به عهده شخص پيغمبر صلّى اللَّه عليه و آله و پس از آن حضرت به عهده جانشين اوست ) .\r\n\r\nشرح\r\n- چون راوى معنى اولويت پيغمبر صلّى اللَّه عليه و آله را نسبت بمردم ندانست ، از امام صادق عليه السلام سؤال كرد . حضرت معنى ولايت را در ضمن مثالى بيان فرمود و توضيح داد . آنچه از مثال\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nحضرت استفاده مىشود اينست كه : ولايت داشتن شخصى بر ديگرى بمعنى اختيار دارى و تصرف در امور و حكومت نسبت به اوست و ثبوت حق ولايت اشخاص بر ديگران ( با وجود آنكه در اصل خلقت و مقتضاى تساوى و عدالت همه افراد بشر برابرند ) جهات و اسباب مختلفى دارد كه يكى از آنها انفاق و بذل مالست به ديگران ، مثلا چون رئيس خانواده بر زن و فرزند و خادمش انفاق مىكند و خرجى آنها را ميپردازد ، بر آنها ولايت پيدا مىكند كه تا حدى ايشان را امر و نهى كند و در برخى از امور مربوط بايشان تصرف و اختيار دارى كند ، ولى اگر خودش مالى نداشته باشد كه به آنها انفاق كند ، قهرا اين ولايت از او سلب مىشود ، تا آنجا كه اگر از عهده مخارج خويش هم عاجز باشد ، ولايت و اختيارى كه بر خود دارد ، از لحاظ اينكه در انتخاب غذا و لباس و مسكن و پيشه آزاد است ، قهرا از او سلب مىشود و به ديگرى كه به او پرداخت كند ، عطا مىشود ، چنان كه حق ولايت بر صغار ، در زمان حيات پدر ، براى خود پدر و بعد از وفاتش ، براى وصى يا قيم و يا اماميست كه مخارج آنها را عهده دار است .\r\nو خلاصه از مثالى كه حضرت صادق عليه السلام از قول خود پيغمبر صلّى اللَّه عليه و آله بيان مىكند ، اولا معنى ولايت دانسته مىشود ثانيا استفاده مىشود كه چون سرپرستى افراد تهيدست و بىسرپرست به عهده پيغمبر و امام عليهم السلام است ، حق ولايت بر آنها هم براى ايشانست ، و البته چنان كه گفتيم ممكن است ولايت را اسباب و جهات زيادى باشد كه تكفل مخارج ، يكى از آن جهات باشد .\r\n\r\n7 -\r\nرسول خدا صلّى اللَّه عليه و آله فرمود : هر مؤمن و يا مسلمانى كه بميرد و بدهى داشته باشد كه از بابت فساد و اسراف نباشد ، بر امامست كه آن را بپردازد و اگر نپردازد ، گناهش به گردن او است ، همانا خداى تبارك و تعالى مىفرمايد : « صدقات از آن فقيران و بىچيزانست - تا آخر آيه 60 سوره 9 - » و او از قرضدارانست و نزد امام سهمى دارد ( كه بعد از فقيران و بىچيزان در آيه شريفه ذكر شده است ) و اگر امام آن را نگهدارد گناهش بر اوست .\r\n\r\nتوضيح\r\n- مقصود از فساد گناهست مانند كسى كه بدهيش بابت آشاميدن شراب و برگزارى مجالس فسق و فجور باشد ، و اسراف آنست كه : در مخارج زياد روى كند ، اگر چه در راه مباح باشد ، پس پرداختن اين ديون از بيت المال واجب نيست ، و اما اينكه فرمود : اگر امام نپردازد گناهش به گردن او است ، مطلبى است كه به صورت فرض محال براى بيان واقع و حقيقت بنحو قضيه شرطيه بيان شده است و هيچ گونه اشاره و دلالتى بوقوع آن ندارد ، چنان كه فرموده است : اگر دخترم فاطمه عليها السلام هم دزدى كند ، دستش را ميبرم .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\n8 -\r\nرسول خدا صلّى اللَّه عليه و آله فرمود : امامت شايسته نيست ، جز براى مرديكه داراى سه خصلت باشد : 1 - تقوى و ورعى كه او را از نافرمانى خدا باز دارد ، 2 - خويشتن دارى كه خشمش را آن كنترل كند . 3 - نيكو حكومت كردن بر افراد زير فرمانش ، تا آنجا كه نسبت به ايشان مانند پدرى مهربان باشد .\r\nو در روايت ديگر چنين است : تا آنجا كه نسبت برعيت مانند پدرى مهربان باشد .\r\n\r\n9 -\r\nسهل بن زياد از معاوية بن حكيم نقل كند ، و او از محمد بن اسلم ، و او از مردى طبرستانى بنام محمد - معاويه گويد : سپس خودم هم محمد طبرى را ديدم و او به من خبر داد كه - شنيدم على بن موسى الرضا عليه السلام ميفرمود : هر گاه بدهكارى براى راه حقى قرض كرده باشد ، تا يك سال مهلتش دهند ، اگر برايش گشايشى شد ، خودش ميپردازد و گر نه بايد امام از جانب او از بيت المال بپردازد .\r\n\r\nتوضيح\r\n- مهلت دادن قرضدار را به مدت يك سال بعضى از علماء مستحب و بعضى واجب دانسته‌اند ، و كلمه تدين يا استدان كه در متن روايت ذكر شده است ، هر دو بمعنى قرض گرفتن است ، ولى چون معاوية بن حكيم يادش نبوده كه امام هشتم عليه السلام كداميك از آن دو كلمه را فرموده است ، سهل بن زياد ، آن ترديد و اشتباه را از او نقل مىكند .\r\n\r\nهمه زمين متعلق به امام عليه السلام است\r\n\r\n1 -\r\nامام باقر عليه السلام فرمود : در كتاب على عليه السلام ( كه پيغمبر صلّى اللَّه عليه و آله املا كرده و على عليه السلام نوشته\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nاست ) ديديم كه : « زمين متعلق بخداست و بهر كس از بندگان خويش بخواهد وامىگذارد و سرانجام نيك از پرهيزگارانست - 128 سوره 7 - » من و خاندانم كسانى هستيم كه خدا زمين را بما واگذار كرده و مائيم پرهيزگاران و همه زمين از آن ماست .\r\n( گويا سپس خود امام باقر عليه السلام فرمود ) هر يك از مسلمين كه زمينى را زنده كند ، بايد آن را آباد دارد و خراجش را به امام از خاندان من بپردازد ، و هر چه از آن زمين استفاده كند و بخورد ، حق اوست و اگر زمين را واگذارد و خراب كند و مرد ديگرى از مسلمين پس از وى ، آن را آباد سازد و زنده كند او نسبت به آن زمين از كسى كه آن را واگذاشته سزاوارتر است ، و بايد خراجش را به امام از خاندان من بپردازد و هر چه از آن زمين استفاده كند حق اوست ، تا زمانى كه قائم از خاندان من با شمشير ظاهر شود ، آنگاه او زمين‌ها را تصرف كند و از متصرفين جلوگيرى نمايد و آنها را از آنجا اخراج كند - همچنان كه رسول خدا صلّى اللَّه عليه و آله زمين‌ها را تصرف كرد و از متصرفين جلوگيرى نمود - مگر زمينهائى كه در دست شيعيان ما باشد كه حضرت قائم عليه السلام نسبت به آنچه دست ايشانست با خود آنها مقاطعه بندد و زمين را در دست ايشان باقى گذارد .\r\n\r\nشرح\r\n- روايات اين باب از جهتى مربوط بمسائل فرعيه و احكام فقهيه شرعيه است ، و از جهتى مربوط باصول مذهب و مناسب كتاب حجت ، اما از جهت اول فقهاء شيعه رضوان اللَّه عليهم اجمعين ، اين موضوع را مبسوطا و مشروحا در مطاوى كتب فقهيه ، مانند كتاب احياء موات ، خمس ، غصب ، جهاد بيان كرده‌اند و ما را از ذكر آن در اين مقام مستغنى داشته‌اند ، و اما از جهت دوم كه مناسب كتاب اصول كافى و مبحث حجت است تنها همين مقدار است كه :\r\n1 - همهء زمين از آن خداست .\r\n2 - خدا زمين را بهر كه خواهد واگذار مىكند .\r\n3 - خدا زمين را با حدود و شرايطى بپيغمبر و امامان عليهم السلام واگذار كرده است .\r\n4 - امامان نسبت بشيعيان خود به شرط آباد ساختن و پرداخت خراج اجازه تصرف داده‌اند ولى نسبت به ديگران اجازه نداده‌اند و چون امام قائم عليه السلام ظاهر شود و فرمان روا و مبسوط اليد گردد ، آن زمينها را از ايشان بگيرد و خود تصرف كند .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدر قسمت اول و دوم گمان ندارم هيچ مسلمان بلكه هيچ عاقلى تشكيك و ترديد كند و نياز ببرهان و استدلال داشته باشد : زيرا خدا خود زمين را آفريده و مالك آنست ، و هر مالكى نسبت بملكش حق هر گونه تصرفى را دارد ، و اين مطلب از ضروريات و بديهيات عقليه است . اما نسبت بموضوع سوم و چهارم ، دليلش همين روايات و احاديثى است كه برخى از آنها در اين باب ذكر مىشود و با اضافه كردن عصمت و صداقت پيغمبر و ائمه هدى صلوات اللَّه عليهم اجمعين نتيجه و مدعا را قطعى و ثابت مىكند .\r\nتنها مطلبى كه در اينجا مورد گفتگو است اينست كه : زمينهائى را كه امام عليه السلام بشيعيان واگذاشته و به آنها حق احياء و آبادى داده است ، مالك آنها خود امامست و مسلمين متصرف ، حق اولويتى پيدا ميكنند ، يا آنكه مسلمين در اثر احياء و آبادى مالك زمين ميشوند ؟ البته از ظاهر اين روايت چنان كه مرحوم مجلسى گويد : قول اول استنباط مىشود ، و در روايت اخير اين باب هم از اين مطلب بحثى بميان مىآيد .\r\n\r\n2 -\r\nاحمد بن محمد بن عبد اللَّه از يكى از ائمه عليهم السلام نقل مىكند كه فرمود : تمام دنيا و آنچه در آنست از آن خداى تبارك و تعالى و پيغمبرش و از آن ماست . پس هر كه بر قسمتى از دنيا ظفر يابد ، بايد از خدا پروا كند و حق خداى تبارك و تعالى را ( از زكات و خمس و خراج ) ادا كند و با برادرانش نيكى نمايد و اگر چنين نكند ، خدا و رسولش و ما از او بيزاريم .\r\n\r\n3 -\r\nعمر بن يزيد گويد : مسمع را در مدينه ديدم و او در آن سال وجهى را خدمت امام صادق عليه السلام برده و آن حضرت نپذيرفته بود ، من به او گفتم : چرا امام صادق عليه السلام وجهى را كه برايش بردى ، به تو رد كرد ؟ گفت : چون آن وجه را خدمتش بردم عرضكردم : غواصى درياى بحرين به من واگذار شده و من چهار صد هزار درهم استفاده كرده‌ام ، و خمس آن را كه 80 هزار درهم است ، براى شما آورده‌ام . من نخواستم اين وجه را كه حق شماست و خداى تبارك و تعالى در اموال ما قرار داده از شما باز دارم و خود تصرف كنم . حضرت فرمود : مگر ما از زمين و آنچه خدا از آن برآورد حقى جز خمس\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nنداريم ؟ ! اى ابا سيار ! همه زمين از آن ماست ، پس آنچه خدا از آن برآورد متعلق بماست .\r\nمن به حضرت عرضكردم : من همه آن وجوه را خدمت شما خواهم آورد . فرمود : اى ابا سيار ! ما آن را براى تو روا ساختيم و حلال نموديم ، مالت را برگير . و نيز هر زمينى كه در دست شيعيان ماست ، براى ايشان حلالست تا زمانى كه قائم ما قيام كند ، آن حضرت قسط خراج را از ايشان بگيرد و زمين را در دستشان باقى گذارد ، ولى زمينهائى كه در دست غير شيعيانست ، استفاده‌ئى كه از آن ميكنند ، براى ايشان حرامست ، تا زمانى كه قائم ما قيام كند ، و زمين را از دست ايشان بگيرد و آنها را با خوارى بيرون كند .\r\nعمر بن يزيد گويد : ابو سيار به من گفت : من از صاحبان ملك و كارمندان آن ، جز خودم كسى را نمىبينم كه حلال بخورد ، مگر كسانى كه ائمه آن را براى او حلال كرده باشند .\r\n\r\n4 -\r\nابو بصير گويد : به امام صادق عليه السلام عرضكردم : آيا بر امام زكات نيست ؟ فرمود : سخن محالى گفتى ، اى ابا محمد ! مگر نميدانى كه دنيا و آخرت از آن امامست و او آن را هر كجا خواهد نهد و بهر كه خواهد دهد ، اين حق براى او از جانب خدا روا گشته ، اى ابا محمد ! همانا امام شبى نيست كه بخوابد و براى خدا در گردن او حقى باشد كه از آن مورد باز خواست گردد .\r\n\r\nتوضيح\r\n- از اين روايت پيداست كه خداى تعالى دنيا را به امام بخشيده و او را مالك آن ساخته و اختيار آخرت را به او تفويض فرموده است ( راجع به دنيا در حديث 1063 و راجع بآخرت در حديث 517 گذشت ) پس اگر دادن زكات بر امام واجب باشد ، لازم آيد مالى كه بايد بعنوان زكات پرداخت شود در عين اين كه ملك امامست ، ملك فقرا هم باشد و اين امر محالست . ولى چون خدا دنيا را به امام عطا\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكرد ، و به او اختيار داد بهر كس خواهد بدهد ، امام عليه السلام هم اصل و سرچشمه منافع دنيا را كه زمين است بشيعيانش بخشيد ، به شرط پرداخت حقوق واجبه ، و از اينجا معلوم گردد كه شيعيان نسبت به زمين حق اولويت پيدا كنند نه آنكه مالك آن شوند ، چنانچه در حديث 1063 گفته شد ، زيرا اگر قائل بملكيت شويم ، همان امر محال مذكور پيش آيد . و نيز از اين حديث ميتوان استنباط كرد كه آنچه را ائمه عليهم السلام ، از اموال خود بعنوان زكات به فقرا ميپرداخته‌اند ( اگر معلوم شود كه به اين عنوان ميپرداخته‌اند ) بر آنها واجب نبوده است ، بلكه براى رعايت حال فقرا و مراعات احسان و اكرام بوده ، چنانچه امير المؤمنين عليه السلام فرموده : چگونه من شبى سير بخوابم و در اطرافم شكمهاى گرسنه باشند ؟ !\r\n\r\n5 -\r\nيونس بن ظبيان و يا معلى بن خنيس است كه گويد : به امام صادق عليه السلام عرضكردم : شما از اين زمين چه داريد ؟ حضرت لبخندى زد و فرمود : همانا خداى تبارك و تعالى جبرئيل عليه السلام را فرستاد و به او دستور داد با انگشت ابهامش هشت نهر در زمين بكند : از جمله آنهاست ، سيحان و جيحان [ جيحون 
  ] كه همان نهر بلخست و خشوع كه نهر شاش [ شوش 
  ] است و مهران كه نهر هند است و نيل مصر و دجله و فرات ، پس آنچه آب دهد و آب گيرد ( از دريا و خشكى ) از آن ماست ، و آنچه از آن ماست متعلق بشيعيان ماست و دشمن ما را از آن بهره‌ئى نيست ، جز آنچه به زور و ناحق گيرند . ولى دوست ما در گشايشى است فراختر از ميان اين و آن - يعنى زمين و آسمان - ( زيرا تمام خشكى و دريا از آن ماست و ما آن را براى شيعه خود مباح ساخته‌ايم ) سپس اين آيه را تلاوت فرمود : « بگو اين چيزها در زندگى دنيا متعلق به كسانى است كه ايمان آورده ( ولى ديگران به زور از آنها گرفته‌اند ) و در روز قيامت مخصوص ( ايشان ) است 32 سوره 7 - » بدون غصب و زورى ( چنانچه تمام نعمتها و مواهب الهى را ، در دنيا مؤمن و كافر از آن استفاده مىكنند ، ولى در آخرت مخصوص مؤمنانست و چون كافر منعم و واهب حقيقى خود را نميشناسد و از او فرمان نميبرد ، تصرف او در آن نعم غاصبانه باشد ) .\r\n\r\nشرح\r\n- علامه مجلسى ( ره ) گويد : كندن و حفر انهار با انگشت جبرئيل از باب استعاره تمثيليه است و مقصود اينست كه ، اين أنهار بقدرت خدا خلق شده‌اند ، سپس هفت نهرى را كه روايت از جمله هشت نهر\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nشمرده و نام برده با اختلافاتى كه لغويين و ديگران در ضبط و معنى آنها دارند ذكر مىكند ، آنگاه با كمك كلمه استقت تمام آبهاى روى زمين را داخل مىكند و مشمول اين روايت مىداند .\r\n\r\n6 -\r\nمحمد بن ريان گويد : به امام عسكرى ( حضرت هادى ) عليه السلام نوشتم : قربانت . براى ما روايت كرده‌اند كه : پيغمبر صلّى اللَّه عليه و آله از دنيا جز خمس حقى ندارد ، جواب آمد كه ، جهان و آنچه روى آنست از پيغمبر صلّى اللَّه عليه و آله است .\r\n\r\n7 -\r\nامام باقر عليه السلام فرمايد : پيغمبر صلّى اللَّه عليه و آله فرمود : خدا آدم را آفريد و دنيا را به او واگذاشت ، پس آنچه از آن آدم عليه السلام بوده ، متعلق برسول خدا صلّى اللَّه عليه و آله است و آنچه متعلق برسول خدا صلّى اللَّه عليه و آله بوده ، از آن امامان از آل محمد عليهم السلام است .\r\n\r\n8 -\r\nامام صادق عليه السلام فرمود : جبرئيل عليه السلام با پاى خويش پنج نهر حفر كرد كه زبانه آب در پى آن مىآمد ( تا نهر كنده شد آب جارى گشت ) : فرات و دجله و نيل مصر و مهران و نهر بلخ ، پس آنچه آب دهد ، و از آنها آب خورد ( ماده آب جهان و زمينهاى آب گير ) از آن امام است و درياى فراگيرنده دنيا ( آبهائى كه خشكى را فرا گرفته است ) از آن امامست .\r\n* سرى بن ربيع گويد : ابن ابى عمير كسى را ( در علم و فضل ) برابر هشام بن حكم نميدانست و روزى از رفتن نزد او باز نميايستاده ، تا آنكه با او اختلافى پيدا نمود و از او قطع رابطه كرد ، و علتش اين بود كه ميان ابو مالك حضرمى كه با هشام رابطه داشت با ابن ابى عمير در موضوعى راجع بامامت مشاجره شد\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nابن ابى عمير گفت : تمام دنيا ملك امامست و او از كسانى كه دنيا را به تصرف دارند ، سزاوارتر است و ابو مالك گفت : چنين نيست ، أملاك مردم متعلق به خود آنهاست ، مگر آنچه را كه به حكم خدا از آن امام گشته است مانند فىء و خمس و غنيمت كه متعلق بامامست و آن را نيز خدا دستور داد كه امام عليه السلام بكى بايد بدهد و چگونه مصرف كند .\r\nاين مشاجره را نزد هشام بن حكم بردند و هر دو به او راضى شدند ، هشام موافق ابو مالك و مخالف ابن ابى عمير رأى داد ، لذا ابن أبى عمير خشمگين شد و پس از آن با هشام قطع رابطه كرد .\r\n\r\nشرح\r\n- اگر چه تمام دنيا ملك امام است و خدا به او واگذار فرموده ، ليكن امام عليه السلام آن را براى شيعيان خود مباح فرموده و هيچ گاه در املاك تصرفى مردم دخالت نمىكند و جز از فىء و خمس و غنيمت براى استفاده شخصى خود تصرف نميكند ، و از مردم مطالبه نمينمايد ، حتى از كفار و غير شيعيان تا زمان قيام حضرت قائم ، ائمه عليهم السلام چيزى مطالبه نمىكنند و مأمور بسكوت ميباشند ، بنا بر اين ممكن است نزاع و مشاجره ميان ابن ابى عمير و ابو مالك لفظى بوده باشد ، و راجع بفىء در آخر اين كتاب بتفصيل بيان مىشود .\r\n\r\nروش امام در باره خود و وضع خوراك و پوشاكش در زمان حكومتش\r\n\r\n1 -\r\nامير المؤمنين عليه السلام فرمود : خدا مرا پيشواى خلقش قرار داد ، و بر من واجب ساخت كه در باره خود و خوراك و نوشابه و پوشاكم ، مانند مردم ضعيف و مستمند ، بر خود تنگ گيرم ، تا فقير از فقر من پيروى كند و ثروتمند بوسيله ثروتش سركشى و طغيان ننمايد .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nتوضيح\r\n- مقصود از امور مربوط به خود ، كارهاى شخصى و كسب و مملكت دارى امامست كه مانند متكبران خود خواه نباشد كه در همه كارها بنوكران و خدمتگزاران دستور ميدهند بلكه مانند فقرا و ناتوانان زندگى كند ، تا فقرا از او پيروى كنند ، يعنى به فقر و تنگدستى خود ، راضى و خرسند شوند و ثروتمندان با خود بگويند : اگر ثروت مايه فضيلت بود ، خدا آن را بپيشواى ما عطا مىكرد .\r\n\r\n2 -\r\nمعلى بن خنيس گويد : روزى به امام صادق عليه السلام عرضكردم : آل فلان ( بنى عباس ) و نعمتهائى را كه دارند به ياد آوردم و با خود گفتم : اگر اين نعمت براى شما ميبود ، ما هم با شما در عيش و خوشى بوديم ، فرمود : هيهات ، اى معلى ! اگر چنين ميبود ( و ما حكمفرما بوديم ) براى ما جز نگهبانى شبانه و تلاش روزانه و پوشاك زبر و درشت و خوراك سخت و بىخورش ، چيزى نبود ، از اين رو آن امر از ما بر كنار شد . آيا تو ديده‌ئى كه هرگز خداى تعالى بردن حقى را جز اين نعمت قرار دهد ؟\r\n( يعنى تعجب اينجاست كه بنى عباس حق ما را غصب كرده ، بر مسند ما نشسته‌اند ، ولى در حقيقت ظلم آنها نسبت بما نعمتى است براى ما ، زيرا كه نگهبانى شبانه و تلاش روزانه را از گردن ما ساقط نموده است ) .\r\n\r\n3 -\r\nزمانى كه عاصم بن زياد عبا پوشيد و جامه نرم را بيرون كرد و برادرش ربيع بن زياد ، شكايت او را خدمت امير المؤمنين عليه السلام آورد كه او همسرش را غمگين نموده و فرزندانش را اندوهناك ساخته حضرت فرمود : عاصم را نزد من آوريد ، او را خدمتش آوردند ، چون حضرت او را ديد ، چهره درهم كشيد و فرمود : از همسرت خجالت نكشيدى ؟ بفرزندانت رحم نكردى ؟ گمان ميكنى كه خدا چيزهاى خوب و پاكيزه را براى تو حلال كرده و نميخواهد از آنها استفاده كنى ، تو نزد خدا پست‌تر از آنى ، مگر خدا نميفرمايد : « خدا زمين را براى استفاده مردم نهاد كه در آن ميوه و نخل غلافدار است - 11 سوره 55 - » مگر خدا نمىفرمايد : « دو دريا را . گذاشت كه بهم برسند ، ميانشان حائلى است كه بهم تجاوز نكنند\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nتا آنجا كه فرمايد : - از آنها لؤلؤ و مرجان بيرون مىشود - 22 سوره 55 - » به خدا سوگند كه به كار بردن نعمت‌هاى خدا را با عمل ، نزد او محبوبتر است از به كار بردن آنها را با گفتار ( يعنى شكر عملى بهتر از شكر قولى است و شكر قولى آنست كه نعمت‌هاى خدا را به ياد آورد و به زبان شكر كند ) در صورتى كه خداى عز و جل ميفرمايد : « و اما نعمت پروردگارت را بازگو - 11 سوره 93 - » ( بنا بر اين شكر عملى لازم‌تر و محبوبتر است ) .\r\nعاصم گفت : يا امير المؤمنين ! پس چرا خود شما بخوراك سخت و پوشاك درشت ، اكتفا نموده‌ئى ؟\r\nفرمود : واى بر تو ! ! همانا خداى عز و جل بر پيشوايان عدالت واجب ساخته كه خود را در رديف مردم ضعيف و ناتوان گيرند ، تا فقر و تنگدستى ، فقير را از جا بدر نبرد . عاصم بن زياد عبا را كنار گذاشت و جامه نرم در بركرد .\r\n\r\n4 -\r\nحماد بن عثمان گويد : در محضر امام صادق عليه السلام بودم كه مردى به آن حضرت عرضكرد أصلحك اللَّه ، شما فرمودى كه على بن ابى طالب عليه السلام لباس زبر و خشن در بر ميكرد و پيراهن چهار درهمى ميپوشيد و مانند اينها ، در صورتى كه بر تن شما لباس نو مىبينيم ، حضرت به او فرمود : همانا على ابن ابى طالب عليه السلام آن لباسها را در زمانى ميپوشيد كه بدنما نبود ، و اگر آن لباس را اين زمان ميپوشيد ببدى انگشت نما ميشد ، پس بهترين لباس هر زمان ، لباس مردم آن زمانست ، ولى قائم ما اهل بيت عليهم السلام زمانى كه قيام كند ، همان جامه على عليه السلام را پوشيده و بروش على عليه السلام رفتار كند . ( زيرا آن حضرت هم حكمفرمائى و زمامدارى كند و وظيفه امام عليه السلام در زمان حكومتش اينست كه خود را در رديف مردم فقير آورد ) .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nباب نادر\r\n\r\nتوضيح\r\n- مرحوم كلينى در هر موردى از كتاب كافى كه « باب نادر » ميفرمايد ، مقصودش ذكر روايات متفرق و پراكنده‌ايست كه تحت يك عنوان گرد نميآيد .\r\n\r\n1 -\r\nايوب بن نوح گويد : روزى خدمت امام عليه السلام بودم كه آن حضرت عطسه كرد ، من عرضكردم قربانت ، چون امام عطسه كند ، چه بايد گفت ؟ فرمود : ميگويند :\r\nصلّى اللَّه عليك\r\n( رحمت خدا بر تو باد ) .\r\n\r\nتوضيح\r\n- ايوب بن نوح ، از اصحاب حضرت رضا و امام جواد و امام هادى و امام عسكرى عليهم السلام بوده است ، ولى چون بيشتر رواياتش از امام هادى عليه السلام است ظاهر اينست كه اين روايت هم از آن حضرت باشد .\r\n\r\n2 -\r\nعمر بن زاهر گويد : مردى از امام صادق عليه السلام پرسيد كه به امام قائم بعنوان امير مؤمنان سلام ميكنند ؟ فرمود : نه ، آن نام را خدا مخصوص امير المؤمنين ( على بن ابى طالب ) عليه السلام نموده ، پيش از او كسى بدان نام ، ناميده نشده و بعد از او هم جز كافر آن نام را بر خود نبندد . عرضكردم : قربانت پس چگونه بر او سلام كنند ؟ فرمود : ميگويند :\r\nالسلام عليك يا بقية اللَّه\r\n! سپس اين آيه را قرائت فرمود : « اگر مؤمن هستيد بقية اللَّه براى شما بهتر است - 86 سوره 11 - » .\r\n\r\nتوضيح\r\n- آيه شريفه بعد از آيه‌ايست كه از كم‌فروشى و فساد كارى در زمين نهى مىكند ، لذا مفسرين كلمه  بَقِيَّتُ اللَّهِ  را به مقدارى از حلال كه خدا بدون كم فروشى براى مردم باقى ميگذارد ، تفسير كرده‌اند .\r\nو بعضى گفته‌اند : باقى گذاردن خدا نعمتش را براى شما از كم فروشى بهتر است و برخى گفته‌اند : اطاعت خدا از گرد آوردن دنيا بهتر است ، ولى از اين روايت پيداست كه مقصود باقيمانده از حجج خدا و كسى است كه دنيا از بركت وجود او باقيمانده است ، بنا بر اين تفريع بر فساد در زمين است نه بر كم فروشى . و چنانچه در سابق گفتيم آيات شريفه قرآن از تعدد معانى امتناع و تأبى ندارد .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\n3 -\r\nاحمد بن عمر گويد : از حضرت ابو الحسن عليه السلام پرسيدم ، چرا آن حضرت امير المؤمنين عليه السلام ناميده شد ؟ فرمود : زيرا او مؤمنين را طعام علمى ميدهد . مگر نشنيده‌ئى كه خدا در كتابش ميفرمايد : « و ما خانواده خود را طعام ميدهيم - 64 سوره 12 - » .\r\nو در روايت ديگر است كه فرمود : زيرا خوراك مؤمنين از جانب اوست ، او به آنها خوراك دانش ميدهد .\r\n\r\nتوضيح\r\n- مار ، يمير بمعنى طعام دادن و آذوقه خوب براى خانواده تهيه كردنست ، بنا بر اين كلمه امير صيغه متكلم وحده از فعل مضارعست كه در اثر كثرت استعمال لقب آن حضرت گشته است مانند تابط شرا و ممكن است مقصود از روايت اين باشد كه حكام و زمامداران ديگر كه امير مردم هستند غذاى جسمى و خواربار و آذوقه معاش آنها را منظم ميكنند و در دسترس آنها ميگذارند تا زندگى حيوانى آنها اداره شود ولى حكومت على عليه السلام علاوه بر جنبه معاش مردم از نظر غذاى روحى و زندگى علمى و معنوى افراد مورد توجه است و اختصاص بمؤمنين هم دارد ، زيرا تنها ايشانند كه از علوم آن حضرت استفاده مىكنند .\r\n\r\n4 -\r\nجابر گويد : به امام باقر عليه السلام عرضكردم : وجه تسميه امير المؤمنين چيست ؟ فرمود : خدا به او اين لقب را داده و در كتابش چنين فرموده : « چون پروردگارت از پسران آدم ، از پشتهايشان ، نژادشان را برگرفت و آنها را بر خودشان گواه كرد كه مگر نه اينست كه من پروردگار شما هستم - 172 سوره 7 - » و محمد فرستاده من و على امير المؤمنين است ؟\r\n\r\nدر اين باب نكته‌ها و برگزيده‌هائيست از قرآن در باره ولايت\r\n\r\nتوضيح\r\n- مرحوم كلينى در اين باب 92 روايت ذكر مىكند كه مربوط بآيات قرآن كريم است ، در\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمورد تأويل بولايت ائمه عليهم السلام ، آيات مزبور هر يك از نظر تفسير و معنى ظاهر مفادش غير از آن چيزيست كه در اين روايات تأويل شده است ، ولى چنانچه بارها تذكر داده‌ايم مقام تأويل و معنى باطنى قرآن غير از تفسير و معنى ظاهرى آنست ، در عين اينكه هر دو معنى و گاهى هفتاد معنى از يك آيه استفاده مىشود ولى تفسير و معنى ظاهرى آيات ، براى استفاده عموم مردم است . و تأويل و باطنش بايد از منابع وحى و زبان ائمه معصومين عليهم السلام اخذ شود و كسى را حق تصرف و مداخله در آن ناحيه نيست ، زيرا تأويل آيات شريفه از مرز نصوص و ظواهر ألفاظ مقامى عاليتر دارد و مخصوص كسانيست كه قرآن در خانه آنها نازل شده و مأمور بتبليغ آن گشته‌اند . و چون روايات اين باب از نظر تأويل آيات شريفه بيان مىشود ، ما هم در ترجمه و توضيح از همان نظر پيروى كرده و تفسير و معنى ظاهرى آيات را بكتب تفاسير محول ميكنيم ، مگر در بعضى از موارد كه فهم تأويل مربوط بتفسير باشد .\r\n\r\n1 -\r\nسالم حناط گويد : به امام باقر عليه السلام عرضكردم : به من خبر دهيد از قول خداى تبارك و تعالى : « جبرئيل قرآن را بلغت عربى واضح بر دل تو فرود آورد ، تا از بيم دهندگان باشى 194 سوره 26 - » فرمود : آن ولايت امير المؤمنين عليه السلام است .\r\n\r\nتوضيح\r\n- يعنى قرآن كه براى بشارت و انذار مردم نازل شده است ، جز با ولايت على عليه السلام كه بمعنى معرفت و دوستى و پيروى آن حضرتست به نتيجه نرسد ، زيرا قرآن كتابيست صامت و آن را مفسر و مبينى لازمست كه معنى واقعى و حقيقيش را بازگويد و گفتار و رفتارش قرين و همدوش قرآن باشد و او همان امير المؤمنين عليه السلام است كه پيغمبر صلّى اللَّه عليه و آله او را با قرآن قرين فرموده .\r\n\r\n2 -\r\nمردى گويد : امام صادق عليه السلام راجع بقول خداى عز و جل : « ما امانت را بآسمانها و زمين و كوهها عرضه كرديم ، آنها از برداشتنش سرباز زدند و از آن بترسيدند ، و انسان آن را برداشت ، همانا انسان ستم پيشه و نادانست - 72 سوره 33 - » فرمود : آن امانت ولايت امير المؤمنين عليه السلام است ،\r\n\r\nتوضيح\r\n- راجع بتفسير آيه شريفه و معنى ظاهرى امانت و عرضه و حمل آن ، مرحوم مجلسى هفت قول از مفسرين بيان مىكند كه چنان كه گفتيم مناسب مقام تفسير است ، سپس معناى هشتم را مطابق اين روايت ذكر مىكند كه مراد بامانت منصب امامت و خلافت كبراى الهيه است و مراد بحملش ادعاى ناحق آنست و مراد\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبه انسان ابو بكر است ، و اخبار بسيارى در اين زمينه وارد شده است .\r\n\r\n3 -\r\nامام صادق عليه السلام راجع بقول خداى عز و جل « كسانى كه ايمان آوردند و ايمان خود را بستم نياميختند - 81 سوره 6 - » فرمود : يعنى بولايتى كه محمد صلّى اللَّه عليه و آله آن را آورده ايمان آوردند و آن را بولايت فلان و فلان نياميختند ، كه آن ايمان آميخته بستم است .\r\n\r\nتوضيح\r\n- مفسرين گفته‌اند : مقصود از ستم شرك و گناه كبيره است ، ولى از نظر تأويل در اين روايت بدوست داشتن فلان و فلان غير از امير المؤمنين بيان شده است .\r\n\r\n4 -\r\nحسن بن نعيم صحاف گويد : از امام صادق عليه السلام راجع بقول خداى عز و جل « برخى از شما مؤمن و برخى كافرند - 2 سوره 64 - » پرسيدم ، فرمود : روزى كه مردم به صورت مور در صلب آدم عليه السلام بودند ، خدا ايمان و كفر آنها را با ولايت ما شناخت ( پس ولايت ما را در هر كس ديد مؤمنش دانست و در آنكه نديد كافرش شناخت ) .\r\n\r\nتوضيح\r\n- آيه شريفه در قرآن چنين است ،  هُوَ الَّذِي خَلَقَكُمْ فَمِنْكُمْ كافِرٌ وَ مِنْكُمْ مُؤْمِنٌ  و گويا تقديم و تأخير در اينجا از اشتباهات نساخ است .\r\n\r\n5 -\r\nحضرت ابو الحسن عليه السلام در باره قول خداى عز و جل « به نذر وفا ميكنند - 6 سوره 76 - » فرمود : بنذرى كه از آنها پيمان گرفته شد و آن ولايت ماست ، وفا ميكنند .\r\n\r\n6 -\r\nامام باقر عليه السلام در باره قول خداى عز و جل « و اگر آنها تورات و انجيل و آنچه را از پروردگارشان بر آنها نازل شده به پا دارند - 66 سوره 5 - » فرمود : آنچه نازل شده ولايت است .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\n7 -\r\nامام باقر عليه السلام در باره قول خداى تعالى : « بگو من از شما براى پيغمبرى مزدى بجز مودت خويشاوندان نميخواهم - 23 سوره 42 - » فرمود : خويشاوندان ائمه عليهم السلام هستند .\r\n\r\n8 -\r\nامام صادق عليه السلام راجع بقول خداى عز و جل « و هر كه اطاعت خدا و رسولش كند ( راجع بولايت على و ولايت امامان بعد از او ) بكاميابى بزرگى رسيده است - 71 سوره 33 - » فرمود : اين گونه نازل شده است . ( گويا مراد اينست كه مقصود از اطاعت خدا و رسول ، ولايت على و ائمه عليهم السلام است ) .\r\n\r\n9 -\r\nيكى از ائمه عليهم السلام در باره قول خداى عز و جل چنين فرموده است : « و شما حق نداشتيد رسول خدا را آزار دهيد - 53 سوره 33 - » ( نسبت بعلى و ائمه ) « مانند آن كسان كه موسى را آزار كردند و خدا او را از آنچه در باره‌اش گفتند تبرئه نمود - 69 سوره 33 - » .\r\n\r\n10 -\r\nمردى از امام عليه السلام راجع بقول خداى تعالى : « هر كس از هدايت من پيروى كند گمراه نشود و بدبخت نگردد - 123 سوره 20 - » پرسيد ، حضرت فرمود : يعنى هر كس بائمه معتقد باشد و از فرمانشان پيروى كند و از اطاعتشان بيرون نرود .\r\n\r\n11 -\r\nامام عليه السلام راجع بقول خداى تعالى « سوگند به اين شهر ، در حالى كه تو در آن جاى دارى ، و سوگند به پدر و فرزندانى كه پديد آورد - 3 سوره 50 - » فرمود : پدر و فرزندان امير المؤمنين و فرزندان\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nاو هستند كه ائمه عليهم السلام باشند .\r\n\r\n12 -\r\nامام صادق عليه السلام راجع بقول خداى تعالى : « بدانيد كه هر چه غنيمت گيريد ، پنج يك آن از آن خدا و پيغمبر و خويشاوندان و ، و ، و است - 40 سوره 8 - » فرمود : خويشاوندان امير المؤمنين و ائمه عليهم السلام‌اند .\r\n\r\n13 -\r\nابن سنان گويد : از امام صادق عليه السلام راجع بقول خداى عز و جل « از كسانى كه آفريده‌ايم جماعتى هستند كه به حق هدايت مىيابند و بدان باز ميگردند - 180 سوره 7 - » پرسيدم ، فرمود ايشان ائمه هستند .\r\n\r\n14 -\r\nامام صادق عليه السلام در باره قول خداى تعالى : « او كسى است كه اين كتاب را بر تو نازل كرده از آن جمله آيه‌هائى است محكم كه اصل كتاب است » فرمود : آنها امير المؤمنين عليه السلام و ائمه هستند « و ديگر آيه‌هائيست متشابه » فرمود : اينها فلان و فلان هستند ، « و اما آنها كه در دلشان انحرافى هست » يعنى اصحاب و دوستان فلان و فلان « از اين كتاب آنچه را متشابه است ، براى فتنه‌جوئى و به قصد تأويل پيروى ميكنند ، در صورتى كه تأويل آن را جز خدا و ريشه داران در علم نمىدانند - 7 سوره 3 - » ريشه داران در علم ، امير المؤمنين و ائمه عليهم السلام‌اند .\r\n\r\nتوضيح\r\n- علامه مجلسى ( ره ) توجيهاتى بطور احتمال براى اين روايت بيان مىكند و در آخر ميگويد اين حديث خود از متشابهاتست كه جز خدا و ريشه داران در علم معنى آن را ندانند .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\n15 -\r\nامام باقر عليه السلام راجع بقول خداى تعالى : « مگر پنداشتيد رها ميشويد ، و خدا كسانى از شما را كه جهاد كرده و غير خدا و رسولش و مؤمنين پناهى نگرفته‌اند ، معلوم نداشته است - 17 سوره 9 - » مقصود از مؤمنين ( مجاهد ) ائمه عليهم السلام‌اند كه جز خدا و رسولش و مؤمنين پناهى نگرفته‌اند .\r\n\r\n16 -\r\nحلبى گويد : از امام صادق عليه السلام در باره قول خداى تعالى : « و اگر بمسالمت ميل كردند تو نيز بدان ميل كن - 61 سوره 8 - » پرسيدم مسالمت چيست ؟ فرمود : وارد شدن در امر ولايت ماست . ( يعنى اگر منافقين پيشنهاد كردند كه ولايت ما و امر تشيع را بپذيرند ، تو هم از آنها بپذير ، اگر چه بدانى در باطن كينه و نفاق دارند ) .\r\n\r\n17 -\r\nامام باقر عليه السلام راجع بقول خداى تعالى : « طبقه‌اى را بعد از طبقه ديگر مرتكب شويد 19 سوره 84 - » فرمود : اى زراره ! مگر اين امت بعد از پيغمبر خود طبقه‌اى را بعد از طبقه ديگر نسبت بامر فلان و فلان و فلان مرتكب نشد ؟ ( يعنى اين امت هم قدم خود را جاى قدم امتهاى سابق گذاشت و بعد از پيغمبر خويش خليفه بر حق را رها كرد و دنبال گوساله و سامرى و فلان و فلان رفت ) .\r\n\r\n18 -\r\nعبد اللَّه بن جندب گويد : حضرت ابو الحسن عليه السلام راجع بقول خداى عز و جل : « ما اين گفتار را براى ايشان پى در پى كرديم ، شايد متذكر شوند . 51 سوره 28 - » فرمود : امامى را بامامى ديگر پيوستيم ( تا زمين از حجت خالى نماند و مردم را عذر و بهانه‌ئى نباشد ) .\r\n\r\n19 -\r\nامام باقر عليه السلام راجع بقول خداى تعالى : « بگوئيد به خدا و آنچه بسوى ما نازل شده ايمان\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nآورديم » فرمود : مقصود از اين خطاب على عليه السلام و فاطمه و حسن و حسين است ، و پس از ايشان در باره ائمه عليهم السلام جاريست ، سپس گفتار خدا متوجه مردم مىشود و ميفرمايد : « پس اگر ايمان آوردند ( يعنى مردم ) به آنچه شما ايمان آورده‌ايد ( مقصود على و فاطمه و حسن و حسين و ائمه عليهم السلام‌اند ) هدايت يافته‌اند و اگر رو گردان شدند ، ايشان در راه خلاف و دشمنى هستند - 131 سوره 2 - » .\r\n\r\n20 -\r\nامام باقر عليه السلام راجع بقول خداى تعالى : « سزاوارترين مردم بابراهيم ، كسانى هستند كه از او پيروى كرده و اين پيغمبر و كسانى هستند كه ايمان آوردند - 67 سوره 3 - » فرمود : ايمان آورندگان ائمه عليهم السلام و پيروان ايشانند .\r\n\r\n21 -\r\nمالك جهنى گويد : به امام صادق عليه السلام عرضكردم : خداى عز و جل ( از قول پيغمبر صلّى اللَّه عليه و آله ) ميفرمايد : « اين قرآن به من وحى شد تا بوسيله آن شما و هر كه را به او ميرسد بيم دهم - 20 سوره 6 - » فرمود : يعنى هر كس از آل محمد كه بدرجه امامت برسد بوسيله قرآن بيم مىدهد چنان كه رسول خدا با آن بيم داد .\r\n\r\nتوضيح\r\n- بيشتر مفسرين كلمه و من بلغ را بضمير أنذركم عطف دانسته و گفته‌اند مقصود از آن غائبين و معدومين در زمان پيغمبرند صلّى اللَّه عليه و آله ، پس مقصود از آيه اينست كه : پيغمبر صلّى اللَّه عليه و آله بوسيله قرآن شما حاضرين و كسانى را كه بعدا مىآيند بيم مىدهد ، يعنى كيفر و عقابى كه قهرا بر اعمال آنها مترتب مىشود ، بايشان ابلاغ مىكند ، ولى طبق تأويلى كه امام عليه السلام در اين روايت ميفرمايد ، و من بلغ بضمير مرفوع انذر معطوفست و مقصود اينست كه : پيغمبر و هر امامى كه بدرجه امامت رسد بوسيله قرآن مردم زمان خود را بيم مىدهد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\n22 -\r\nامام باقر عليه السلام در باره قول خداى عز و جل « از پيش بآدم سفارشى كرديم ، او فراموش كرد و برايش آهنگ پايدارى نديديم - 115 سوره 20 - » فرمود : يعنى در باره محمد و امامان بعد از او بوى سفارش كرديم ، او ترك نمود و تصميم نگرفت كه ايشان چنانند و پيغمبرانى كه اولو العزم ناميده شدند ، از اين جهت است كه خدا در باره محمد و اوصياء بعد از او ، خصوصا در باره حضرت مهدى و روش او بايشان سفارش فرمود و آنها تصميم خود را استوار كردند كه مطلب چنين است و اعتراف نمودند .\r\n\r\nتوضيح\r\n- گويا مقصود آيه شريفه نسبت به حضرت آدم اينست كه : او بدان مطلب اهميت بسيارى نداد و مانند پيغمبران اولو العزم اظهار شادى و مسرت نكرد ، با وجود اينكه بدان سزاوار بود ، و اين خود ترك اولائى بود كه از او صادر شد ، و گر نه مقام عصمت و نبوتش مانع از اينست كه در باره او قائل شويم وحى خدا را نپذيرفته و بقضاء او راضى نگشته است - مرآت ص 317 - .\r\n\r\n23 -\r\nامام صادق عليه السلام راجع بقول خداى تعالى فرمود : « از پيش بآدم سفارش كرديم » ( كلماتى را در باره محمد و على و فاطمه و حسن و حسين و امامان از نسل ايشان عليهم السلام ) و او فراموش كرد » به خدا اين چنين بر محمد نازل شد .\r\n\r\n24 -\r\nامام باقر عليه السلام فرمود : خدا به پيغمبرش صلّى اللَّه عليه و آله وحى كرد : « به آنچه بسويت وحى شده چنگ زن ، همانا تو براهى راست هستى - 42 سوره 43 - » يعنى : تو بولايت على هستى و على همان راه راست است .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\n25 -\r\nامام باقر عليه السلام فرمود : جبرئيل عليه السلام اين آيه را بر محمد صلّى اللَّه عليه و آله اين چنين نازل كرد : « چه بد است آنچه خود را به آن فروختند ، كه بدان چه خدا ( در باره على ) نازل كرده از روى ستم منكر شدند . - 90 سوره 2 - » ( يعنى كلمه في على را كه در مصاحف نيست ، جبرئيل بعنوان تنزيل يا تأويل ، آورده است .\r\n\r\n26 -\r\nجابر گويد : جبرئيل عليه السلام اين آيه را ، اين چنين بر محمد نازل كرد : « و اگر از آنچه بر بنده خويش ( در باره على عليه السلام ) نازل كرده‌ايم به شك اندريد ، سوره‌اى مانندش بياوريد - 22 سوره 2 - » .\r\n\r\n27 -\r\nامام صادق عليه السلام فرمود : جبرئيل اين آيه را بر محمد صلّى اللَّه عليه و آله اين گونه نازل كرد : « اى كسانى كه بشما كتاب داده‌اند ، به آنچه ( در باره على ) نازل كرده‌ايم كه نورى آشكار است ايمان آوريد - 47 سوره 4 - » .\r\n\r\nتوضيح\r\n- مقصود اينست كه كلمه في على كه در قرآن نيست جبرئيل آورده است ولى صدر و ذيل آيه هم در قرآن به اين صورت نيست ، بلكه صدر آن در آيه 47 و ذيلش در آيه 174 است ، و گويا در اين خبر چيزى افتاده و كلمه في على در هر دو آيه بوده است .\r\n\r\n28 -\r\nامام باقر عليه السلام ( در باره اين آيه ) فرمود : « اگر آنها آنچه را ( در باره على ) پندشان دادند ، بجا آورند ، برايشان بهتر است - 66 سوره 4 - » .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\n29 -\r\nامام باقر عليه السلام راجع بقول خداى عز و جل : « اى كسانى كه ايمان آورده‌ايد ، همگى در راه مسالمت وارد شويد ، و بدنبال شيطان مرويد كه او براى شما دشمنى آشكار است - 208 سوره 2 - » فرمود : يعنى در ولايت ما ( وارد شويد ) .\r\n\r\n30 -\r\nمفضل بن عمر گويد : اين قول خداى جل و عز را به امام صادق عليه السلام عرضكردم : « بلكه زندگى دنيا را برگزيدند » فرمود : يعنى ولايت آنها ( پيشوايان باطل ) را « ولى آخرت بهتر و پايدارتر است » فرمود : يعنى ولايت امير المؤمنين عليه السلام « اين در كتابهاى نخستين ، كتابهاى ابراهيم و موسى هست - آخر سوره 87 - » .\r\n\r\n31 -\r\nامام باقر عليه السلام ( در باره اين آيه ) فرمود : « آيا هر گاه بياورد ( محمد ) براى شما چيزى را كه دلخواه شما نيست ( از دوستى على ) شما گردنكشى كنيد ، پس دسته‌ئى ( از آل محمد ) را تكذيب كنيد و دسته‌ئى را بكشيد ؟ - 87 سوره 2 - » .\r\n\r\n32 -\r\nامام رضا عليه السلام در باره اين قول خداى عز و جل فرمود : « گران آمد بر مشركين ( نسبت بولايت على ) آنچه ايشان را بسويش خوانى 13 سوره 42 » اى محمد ! كه آن ولايت على است ( حاصل اينكه تو مشركين را بولايت على ميخوانى و تحمل اين مطلب برايشان گرانست ) در كتاب اين گونه نوشته شده .\r\n\r\nتوضيح\r\n- ممكن است مقصود از كتاب ، كتاب كلى و جامعى باشد كه نزد خداست ، مانند لوح\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nمحفوظ يا چيزى نظير آن ، چنان كه در آيه  لا رَطْبٍ وَ لا يابِسٍ إِلَّا فِي كِتابٍ مُبِينٍ  همچنين تفسير كرده‌اند .\r\n\r\n33 -\r\nامام صادق عليه السلام در باره قول خداى جل و عز « ستايش خدائى را كه ما را به اين ( نعمت ) راهنمائى كرد و اگر خدا ما را راهنمائى نميكرد ، ما راه نمييافتيم - 43 سوره 7 - » فرمود : چون روز قيامت شود ، پيغمبر صلّى اللَّه عليه و آله و امير المؤمنين و امامان از فرزندان او را بخوانند و آنها براى ( رسيدگى به حساب و شفاعت ) مردم منصوب شوند ، چون شيعيانشان آنها را ببينند ، گويند : « ستايش خدائى را كه ما را به اين ( نعمت ) رهبرى كرد و اگر خدا ما را رهبرى نميكرد ، هدايت نمىشديم » يعنى خدا ما را بولايت امير المؤمنين و امامان از فرزندانش عليهم السلام رهبرى فرمود .\r\n\r\n34 -\r\nامام صادق عليه السلام راجع بقول خداى تعالى : « از چه ميپرسند ؟ از آن خبر بزرگ ؟\r\n- 1 و 2 سوره 78 - » فرمود : خبر بزرگ ولايت است ، و از حضرت پرسيدم اين آيه را « آنجاست ولايت براى خدا برحق - 44 سوره 18 - » فرمود : ولايت امير المؤمنين عليه السلام است .\r\n\r\n35 -\r\nامام باقر عليه السلام در باره قول خداى تعالى : « توجه خود را با اعتدال بسوى دين بدار 30 سوره 30 - » فرمود : آن ولايت است .\r\n\r\n36 -\r\nامام صادق عليه السلام راجع بقول خداى تعالى « ما در روز قيامت ترازوهاى عدالت در ميان نهيم - 47 سوره 21 - » فرمود : آن ترازوها پيغمبران و اوصياء ايشان عليهم السلامند .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\n37 -\r\nمفضل بن عمر گويد : از امام صادق عليه السلام راجع بقول خداى تعالى : « قرآن ديگرى بياور يا اين را عوض كن - 15 سوره 10 - » فرمود : ميگفتند يا على را عوض كن .\r\n\r\nتوضيح\r\n- طبق اين روايت ، مقصود مشركين و منافقين اين بود كه اگر ميخواهى ما به تو ايمان آوريم آياتى كه راجع بفضيلت على عليه السلام است عوض كن ، يعنى فضيلت ديگران را بجاى او بگذار يا اصلا قرآنى بياور غير اين قرآن .\r\n\r\n38 -\r\nادريس بن عبد اللَّه گويد : از امام صادق عليه السلام تفسير اين آيه را پرسيدم : « چه چيز شما را بدوزخ كشانيد ؟ گويند : ما نمازگزار نبوديم - 42 سوره 74 - » فرمود : مقصود اينست كه : پيروى نكرديم از امامانى كه خداى تبارك و تعالى در باره ايشان فرموده است . « و پيشروان پيشرو ، آنهايند مقربان - 11 سوره 56 - » مگر نمىبينى كه مردم اسبى را كه در مسابقه پشت سر سابق است مصلّى نامند ؟ همين معنى مقصود است در آنجا كه فرمايد « ما از مصلين نبوديم » يعنى پيرو پيشروان نبوديم .\r\n\r\nشرح\r\n- از جمله مسابقاتى كه با شرط بندى در شرع اسلام جايز است ، مسابقه اسب دوانى است ، بدين ترتيب كه ميدانى را با ابتداء و انتهاء معلوم ، براى مسابقه تعيين ميكنند ، سپس اسبان همگى در يك آن از ابتداء ميدان شروع بدويدن ميكنند ، و هر أسبى كه زودتر به آخر ميدان رسد ، مجلى نام دارد و وجه شرط و گروگان متعلق به صاحب او است ، گاهى ممكن است براى اسبهاى دوم و سوم و پائين‌تر هم وجه كمترى تعيين كنند ، ولى در هر حال آن اسبان را در عربى نام مخصوصى است به ترتيبى كه فراهانى در كتاب نصاب الصبيان خود گفته است :\r\n ده اسبند در تاختن هر يكى را * به ترتيب ناميست آسان نه مشكل \r\n\r\n","description":"","footnote":"","page_name":" 287 ","page_number":287},
  {"content":"\r\n\r\n مجلى مصلّى مسلى و تالى * چه مرتاح و عاطف خطى و مؤمل\r\nلطيم و سكيت ارب حاجت عرق خوى * فؤاد است قلب و جنان و حشا دل \r\nچنانچه از اين شعر پيدا است اسب اول نامش مجلى و اسب دهم نامش سكيت است و بقيه شعر سوم راجع بمعنى لغات ديگر است ، ولى در نامگذارى و وجه تسميه بعضى از اسبان اختلافاتى در كتب فقه و لغت ذكر شده است ، چنانچه اسب اول را سابق هم ميگويند . امام صادق عليه السلام هم در اين روايت اسب اول را سابق و اسب دوم را مصلّى بيان نموده و معنى مقصود را طبق اين اصطلاح بيان فرموده است ، زيرا سابقون در سوره واقعه بائمه عليهم السلام تفسير شده است و مصلّى هم طبق اصطلاح اين مسابقه ، بمعنى پيرو و دنبال و دومين است ، پس معنى آيه اينست كه ، بهشتيان از دوزخيان پرسند براى چه بدوزخ درآمديد ؟ جواب گويند : براى اينكه از امامان خود پيروى نكرديم ، و اين تأويل بسيار مناسب است با معنى لغوى و اصطلاحى لفظ مصلّى و هم با تفسيرى كه مفسرين در معنى آيه گفته‌اند ، زيرا نمازگزاردن با پيروى از ائمه بوجود مىآيد و كامل مىشود .\r\n\r\n39 -\r\nامام باقر عليه السلام در باره قول خداى عز و جل : « اگر آنها بر اين طريقه استقامت ورزند ، آبى فراوانشان دهيم - 16 سوره 72 - » فرمود : خدا ميفرمايد : ايمان را در دلشان جايگزين كنيم ، و طريقه همان ولايت على بن ابى طالب و اوصياء او عليهم السلام است .\r\n\r\n40 -\r\nمحمد بن مسلم گويد : از امام صادق عليه السلام راجع بقول خداى عز و جل « كسانى كه گفتند :\r\nپروردگار ما خداست و سپس استقامت ورزيدند - 30 سوره 41 - » پرسيدم ، امام عليه السلام فرمود : يعنى آنها كه بر ولايت امامان يكى پس از ديگرى استقامت كردند . « فرشتگان بر ايشان نازل شوند كه بيم مداريد و غم مخوريد و ببهشتى كه وعده يافته‌ايد شادمان باشيد » .\r\n\r\n41 -\r\nابو حمزه گويد : از امام باقر عليه السلام قول خداى تعالى را : « بگو شما را فقط يك اندرز مىدهم\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n46 سوره 34 - » پرسيدم ، فرمود : يعنى تنها شما را بولايت على عليه السلام اندرز مىدهم ، ولايت على همان يك اندرزى است كه خداى تبارك و تعالى ميفرمايد : « فقط يك اندرز بشما مىدهم » .\r\n\r\n42 -\r\nامام صادق عليه السلام در باره قول خداى عز و جل : « آنها كه مؤمن شده و باز كافر شدند ، سپس مؤمن شده و باز كافر شدند و آنگاه بر كفر خود افزودند ، هرگز توبه آنها پذيرفته نگردد - 137 سوره 4 - » فرمود : اين آيه در باره فلان و فلان و فلان ( خلفاء ثلاثه ) نازل شده كه در اول امر بپيغمبر صلّى اللَّه عليه و آله ايمان آوردند و چون ولايت ( على عليه السلام ) به آنها عرضه شد ، انكار كردند ، همان زمان كه پيغمبر صلّى اللَّه عليه و آله فرمود : هر كس من مولاى او هستم اين على مولاى او است ، سپس بوسيله بيعت كردن با امير المؤمنين عليه السلام ايمان آوردند ، و بعد چون رسول خدا صلّى اللَّه عليه و آله درگذشت كافر شدند ، و بر بيعت خود پايدارى نكردند ، سپس بوسيله بيعت گرفتن براى خود از كسانى كه با امير المؤمنين عليه السلام بيعت كرده بودند ، بر كفر خود افزودند ، پس در ايشان اثرى از ايمان باقى نماند .\r\n\r\nتوضيح\r\n- آخر آيه شريفه  لَمْ يَكُنِ اللَّهُ لِيَغْفِرَ لَهُمْ  است كه بجاى آن جمله  لَنْ تُقْبَلَ تَوْبَتُهُمْ  ذكر شده ، و اين جمله در آيه 90 سوره آل عمران است ، ولى از لحاظ معنى فرق ندارد .\r\n\r\n43 -\r\nامام صادق عليه السلام در باره قول خداى تعالى : « كسانى كه پس از آنكه هدايت برايشان روشن شده به عقب برگشتند - 25 سوره 47 - » فرمود : ايشان فلان و فلان و فلان هستند كه با ترك گفتن ولايت امير المؤمنين عليه السلام از ايمان برگشتند . راوى گويد من عرضكردم : خداى تعالى فرمايد : « اين\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nبدان جهت بود كه آنها به كسانى كه آنچه را خدا نازل كرده ناپسند دارند ، گويند در بعضى از امور اطاعت شما خواهيم كرد » فرمود : به خدا اين آيه در باره آن دو نفر ( اولى و دومى ) و پيروان ايشان نازل شده است .\r\nو آن قول خداى عز و جل است كه جبرئيل عليه السلام بر محمد صلّى اللَّه عليه و آله نازل كرده : « اين بدان جهت بود كه آنها به كسانى كه آنچه را خدا نازل كرده ( در باره على عليه السلام ) ناپسند دارند ، گويند در بعضى از امور اطاعت شما خواهيم كرد » .\r\nسپس امام فرمود : آنها بنى اميه را بپيمان خود دعوت كردند كه بعد از پيغمبر صلّى اللَّه عليه و آله امر امامت را در خاندان ما نگذارند ، و از خمس چيزى بما ندهند ، و گفتند اگر خمس را به آنها دهيم به چيزى احتياج نخواهند داشت و از نبودن امر امامت در ميان آنها باك ندارند ، بنى اميه به آنها گفتند : ما شما را در بعضى از آنچه دعوتمان ميكنيد اطاعت ميكنيم و آن موضوع خمس است كه به آنها چيزى ندهيم .\r\nو اينكه خدا فرمايد : « آنچه را خدا نازل كرده ناپسند دارند » آنچه را خدا نازل كرده ، ولايت امير المؤمنين عليه السلام است كه بر خلقش واجب ساخته و ابو عبيده همراه آنها و كاتب پيمان نامه ايشان بود خدا ( در باره پيمان سرى آنها اين آيه ) نازل فرمود : « بلكه كارى را استوار كردند ، همانا ما استواركنانيم يا پندارند كه ما نهان و رازشان را نميشنويم - تا آخر آيه 80 سوره 43 - » .\r\n\r\n44 -\r\nامام صادق عليه السلام راجع بقول خداى عز و جل : « و هر كه خواهد در آنجا از روى ستم تجاوزى كند - 15 سوره 22 - » فرمود : اين آيه در باره كسانى نازل شده كه وارد كعبه شدند و بر كفر و انكار خود نسبت به آنچه در باره امير المؤمنين عليه السلام نازل شده ، با يك ديگر پيمان و قرارداد بستند ، پس در كعبه بوسيله ستمى كه نسبت بپيغمبر صلّى اللَّه عليه و آله و وليش كردند : تجاوز نمودند . دورى از رحمت خدا ستمگران را باد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\n45 -\r\nامام صادق عليه السلام راجع به اين قول خداى عز و جل فرمود : « و خواهيد دانست كى در گمراهى نمايانست - 29 سوره 67 - » اى گروه تكذيب‌كنندگان ، زيرا من پيغام پروردگارم را در باره ولايت على عليه السلام و امامان بعد از او بشما رسانيدم ، كى در گمراهى نمايانست ، اين چنين نازل شده است .\r\nو راجع بقول خداى تعالى : « اگر كج كنيد يا رو بگردانيد 135 سوره 4 - » فرمود : امر امامت را ( از صاحبش ) كج كنيد و از آنچه مأمور شده‌ايد ، روبگردانيد « خدا به آنچه ميكنيد آگاهست » .\r\nو در باره اين قول خداى تعالى فرمود : « هر آينه بچشانيم كسانى را كه كافر شدند ( بسبب ترك گفتن ولايت امير المؤمنين عليه السلام ) عذاب سختى ( در دنيا ) و هر آينه ببدترين كردارى كه انجام داده‌اند مجازاتشان كنيم - 27 سوره 41 - »\r\n\r\n46 -\r\nامام صادق عليه السلام فرمود : « اين به جهت آنست كه چون خوانده شود خداى يگانه ( و اهل ولايت ) كافر شويد - 17 سوره 40 - » ( يعنى كلمه و أهل الولاية در تنزيل يا تأويل اين آيه وارد است ) .\r\n\r\n47 -\r\nامام صادق عليه السلام راجع به اين قول خداى تعالى فرمود : « خواهنده‌ئى عذابى را كه بكافران ( بولايت على ) رسيد نيست و جلوگير ندارد درخواست كرد - 2 سوره 70 - » سپس فرمود : به خدا اين آيه را جبرئيل عليه السلام همين گونه بر محمد صلّى اللَّه عليه و آله نازل كرد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\n48 -\r\nامام باقر عليه السلام راجع به اين قول خداى تعالى : « شما گفتار مختلفى داريد فرمود ( در باره امر ولايت ) منصرف شود از آن هر كه بايد منصرف شود - 9 سوره 51 - » هر كس از ولايت منصرف شود ، از بهشت منصرف گردد .\r\n\r\n49 -\r\nامام صادق عليه السلام در باره قول خداى عز و جل : « خود را بگردنه نينداخته ، تو چه دانى گردنه چيست ؟ آزاد كردن بنده است 130 سوره 90 - » فرمود : مقصود خدا از آزاد كردن بنده ولايت امير المؤمنين عليه السلام است ، زيرا ولايت آزاد كردن بنده است .\r\n\r\nتوضيح\r\n- عقبه بمعنى گردنه كوه و اقتحام انجام دادن كار است با سختى و دشوارى ، و خود را بگردنه كوه انداختن كه كار مشكل و دشواريست ، تفسيرش آزاد كردن بنده و تأويلش ولايت امير المؤمنين عليه السلام است و مناسبت ولايت با آزادى بنده از اين نظر است كه پذيرفتن ولايت على عليه السلام و پيروى از آن حضرت روح حريت و آزادى را در مردم زنده مىكند و اسارت و بردگى را كه نتيجه كفر و بىايمانى است از دامن آنها ميزدايد ، در اينجا بايد بگفتار و رفتار امير المؤمنين عليه السلام از نظر تاريخ و اخبار توجه و دقتى بسزا كرد تا آثار حريت و آزادى را از لابلاى جملات و گوشه‌هاى تاريخ زندگى آن حضرت كه چون اختر فروزان نمايانست استنباط نمود .\r\n\r\n50 -\r\nامام صادق عليه السلام راجع بقول خداى تعالى : « كسانى را كه ايمان آورده‌اند ، مژده بده كه نزد پروردگارشان پايگاه راستى و درستى دارند - 2 سوره 9 - » فرمود : آن پايگاه ولايت امير المؤمنين عليه السلام است .\r\n\r\n51 -\r\nامام باقر عليه السلام در باره اين قول خداى تعالى فرمود : « اينها دو دشمن باشند كه در باره پروردگار خود دشمنى كردند ، كسانى كه ( بولايت على عليه السلام ) كافر شدند ، برايشان جامه‌هاى آتشين\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبريده شده » .\r\n\r\n52 -\r\nعبد الرحمن بن كثير گويد : از امام صادق عليه السلام راجع بقول خداى تعالى : « آنجاست ولايت براى خدا بر حق 44 سوره 18 - » پرسيدم ، فرمود : ولايت امير المؤمنين عليه السلام است . ( بحديث 1113 رجوع شود ) .\r\n\r\n53 -\r\nامام صادق عليه السلام راجع بقول خداى عز و جل : « رنگ خدا است و كيست كه رنگ او از رنگ خدا بهتر باشد ؟ ! 138 سوره 2 - » فرمود : خدا مؤمنين را در زمان ميثاق بولايت رنگ آميزى كرد .\r\n\r\n54 -\r\nامام صادق عليه السلام در باره قول خداى عز و جل : « پروردگارا ! مرا و پدر و مادرم را با هر كه به حال ايمان وارد خانه من شود بيامرز - 28 سوره 71 - » فرمود : مقصود ولايت است ، هر كس وارد ولايت شود ، به خانه پيغمبران وارد شده است .\r\nو مقصود از قول خداى تعالى : « خدا ميخواهد ناپاكى را از شما خانواده ببرد و شما را به خوبى پاكيزه كند - 33 سوره 33 - » ائمه عليهم السلام و ولايت آنهاست ، هر كس در ولايت آنها وارد شود در خانه پيغمبر صلّى اللَّه عليه و آله وارد شده است .\r\n\r\nتوضيح\r\n- آيه اول را خداى تعالى از زبان حضرت نوح عليه السلام بيان مىكند و دعائى است كه آن جناب بعد از غرق شدن كفار و بسلامت نشستن كشتى خود مىكند ، و مقصود از ورود در خانه ، ورود در ولايت و پيروى اوست ، پس هر كه در ولايت ائمه عليهم السلام هم وارد شود ، مشمول دعاى جناب نوح گردد .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\n55 -\r\nمحمد بن فضيل گويد : از حضرت رضا عليه السلام اين آيه را پرسيدم : « بگو بكرم و رحمت خدا بايد شادمان باشند كه آن از آنچه جمع مىآورند بهتر است - 58 سوره 10 - فرمود : بولايت محمد و آل محمد ( بايد شادمان باشند ) كه آن بهتر است از دنيائى كه آنها جمع ميكنند .\r\n\r\n56 -\r\nزيد شحام گويد : شب جمعه‌اى بود و ما راه ميرفتيم كه امام صادق عليه السلام به من فرمود :\r\nقرآن بخوان ، زيرا شب جمعه است ، من اين آيه را خواندم : « وعده‌گاه همگى آنها روز فصل ( قيامت ) است روزى كه هيچ دوستى براى دوست خودكارى نسازد و آنها يارى نشوند ، مگر آنكه خدايش ترحم كند - 42 سوره 44 - » امام صادق عليه السلام فرمود : به خدا ما را خدا ترحم كرده و ما را خدا استثنا فرموده ولى ما از دوستان خودكار سازى كنيم .\r\n\r\nتوضيح\r\n- فصل بمعنى تمييز و جدا كردن است ، چون در قيامت اهل حق از اهل باطل جدا شوند آن را روز فصل گويند ، يا به جهت اينست كه هر خويشاوند و دوستى از خويشاوند و دوستش جدا مىشود . و لفظ كان در قرآن نيست ، گويا كاتبين در اينجا افزوده‌اند . و طبق تفسير امام عليه السلام  إِلَّا مَنْ رَحِمَ اللَّهُ  استثناء است از مولى اول نه از هم ينصرون . و نيز اين روايت دلالت دارد بر فضيلت قراءت قرآن در شب جمعه ، مرآت ص 328 - .\r\n\r\n57 -\r\nامام صادق عليه السلام : چون اين آيه نازل شد : « و گوشى شنوا آن را حفظ كند - 12 سوره 69 - » ، رسول خدا صلّى اللَّه عليه و آله فرمود : آن گوش تو است ، اى على .\r\n\r\n58 -\r\nامام باقر عليه السلام فرمود : جبرئيل عليه السلام اين آيه را اين گونه بر محمد صلّى اللَّه عليه و آله نازل كرد : « كسانى كه ( نسبت به حق آل محمد ) ستم كردند ، سخنى جز آنچه دستور داشتند ، بجاى آن\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nآوردند ، پس ما بر آنها كه ( نسبت به حق آل محمد ) ستم كردند ، بسبب كارهاى ناروائى كه ميكردند ، از آسمان عذابى نازل كرديم - 59 سوره 2 - » .\r\n\r\n59 -\r\nو فرمود : اين آيه را جبرئيل عليه السلام اين گونه نازل كرد : « همانا كسانى كه ( نسبت به حق آل محمد ) ستم كردند ، خدا در معرض آمرزش ايشان نيست و براهى هدايتشان نكند ، جز راه دوزخ كه هميشه در آن جاودانند ، و اين براى خدا آسانست - سپس فرمايد - : اى مردم ! پيغمبر از جانب پروردگارتان به حق سوى شما آمده ( در باره ولايت على ) ايمان آوريد كه مايه خير شماست و اگر كافر شويد ( بولايت على ) آنچه در آسمانها و در زمين است متعلق بخداست » ( يعنى به او زيانى نرسد ) .\r\n\r\n60 -\r\nامام باقر عليه السلام فرمود : اين آيه اين گونه نازل شد : اگر آنها آنچه را ( در باره على ) پند داده شدند ، انجام دهند ، برايشان بهتر است . ( بحديث 1107 رجوع شود ) .\r\n\r\n61 -\r\nمالك جهنى گويد : اين آيه را به امام صادق عليه السلام عرضكردم : « اين قرآن بسوى من وحى شد تا شما را و هر كه را برسد بوسيله آن بيم دهم - 20 سوره 6 - » فرمود : يعنى كسى كه بدرجه امامت برسد از آل محمد با قرآن بيم ميدهد ، چنان كه رسول خدا صلّى اللَّه عليه و آله بيم ميداد ( بحديث 1100 رجوع شود ) .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\n62 -\r\nمردى خدمت امام صادق عليه السلام اين آيه را قرائت كرد : « بگو كار كنيد كه خدا و رسولش و مؤمنان ، كردار شما را مىبينند - 105 سوره 9 - » فرمود : اين چنين نيست بلكه آن و المأمونون است و ما هستيم مأمونون .\r\n\r\nشرح\r\n- مأمون در اينجا بمعنى ايمن از خطا و اشتباه و گناه است و گويا مقصود امام عليه السلام اينست كه : كلمه مؤمنون در آيه بمعنى اهل ايمان در برابر كفار نيست ، بلكه در اينجا ( از نظر تأويل ) معنى خاصى دارد كه تنها شامل معصومين و اهل بيت مخصوص پيغمبر صلّى اللَّه عليه و آله مىشود ، چنانچه در احاديث 574 - 578 گذشت .\r\n\r\n63 -\r\nامام صادق عليه السلام فرمود : « اين راه على است كه مستقيم است - 41 سوره 15 - » .\r\n\r\nشرح\r\n- قرائت مشهور در اين آيه على بفتح لامست ( حرف جر باضافه ياء متكلم ) و بنا بر اين سه معنى را محتمل است .\r\n( 1 ) راه آنهائى كه گول شيطان خوردند ، نزد من راست است ، يعنى بكيفر كردارشان ميرسانم .\r\n( 2 ) گمراهان و مخلصان كه در آيه پيش ذكر شده است ، بر من گذر مىكنند و هر يك را مطابق كردارشان جزا خواهم داد .\r\n( 3 ) اين دين مستقيم است رهبرى و بيانش با من است . و قرائت ديگر على بكسر لامست ، و در اين صورت بعضى آن را برفع خوانده و صفت صراط گرفته‌اند يعنى راهيست عالى و بلند و بعضى بجز قرائت كرده‌اند ، يعنى راه و طريقه على بن ابى طالب عليه السلام مستقيم است .\r\n\r\n64 -\r\nامام باقر عليه السلام فرمود : اين آيه را جبرئيل اين گونه نازل كرد : « بيشتر مردم ( نسبت بولايت على ) جز ناسپاسى نخواستند - 85 سوره 17 - » و فرمود : جبرئيل عليه السلام اين آيه را اين گونه نازل كرد : « و بگو اين حق از پروردگار شماست ( در باره ولايت على ) هر كه خواهد ايمان آورد و هر كه خواهد منكر شود ، ما براى ستمگران ( بآل محمد ) آتشى آماده كرده‌ايم - 29 سوره 18 - » .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\n65 -\r\nحضرت ابو الحسن عليه السلام در باره قول خدا : « سجده‌گاهها براى خداست ، پس با خدا ديگرى را نخوانيد - 18 سوره 71 - » فرمود : آنها اوصياء هستند .\r\n\r\nشرح\r\n- مفسرين كلمه مساجد را بمعنى مكانهاى عبادت و يا هفت عضو مخصوص سجده گفته‌اند ، ولى بنا بر اين تأويل ، مقصود از مساجد ائمه عليهم السلامند . در اين صورت مراد اينست كه : خانه‌هاى ايشان بمنزله مسجد است و يا باعتبار اينكه ايشان اهل و صاحب مسجدند و يا آنكه وجودشان بيوت معنوى و محل عبادت خداى تعالاست ، چنانچه در حديث 961 بيان شد .\r\n\r\n66 -\r\nامام باقر عليه السلام در باره قول خداى تعالى : « بگو راه من اينست ، از روى بصيرت و بينائى من و آنكه پيرويم كند ، بسوى خدا ميخوانيم - 108 سوره 12 - » فرمود : خواننده بسوى خدا پيغمبر و امير المؤمنين و اوصياء بعد از او هستند .\r\n\r\n67 -\r\nسالم حناط گويد : از امام باقر عليه السلام اين قول خداى عز و جل را پرسيدم : « و هر كس از از مؤمنين كه در آنجا بود ، بيرونش برديم ، زيرا در آنجا جز يك خانواده از مطيعان نيافتيم - 35 سوره 51 - » امام باقر عليه السلام فرمود : در آن خانواده كسى جز آل محمد باقى نماند .\r\n\r\nشرح\r\n- آيه شريفه در بيان داستان قوم لوطست كه همگى در كفر و طغيان سركشى كردند و به عذاب خدا گرفتار شدند ، غير از خانواده جناب لوط عليه السلام . امام باقر عليه السلام در اين روايت خانواده آل محمد را هم از نظر ايمان و تقوى مانند خانواده لوط دانسته و از اهل عذاب خارج كرده است ، زيرا داستانهاى قرآن تنها از نظر يادآورى و عبرت گرفتن امت اسلامى بيان مىشود و بسا مواردى كه از آن داستانها با اين امت منطبق مىشود ، زيرا همانطور كه خانواده لوط از آن جناب پيروى كرده و بسبب ايمان و تقواى خود از\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nعذاب رستند ، خاندان پيغمبر اسلام هم كه ائمه معصومينند ، از آن حضرت پيروى كرده و ايمان و تقوى را بدرجه كامل دارا گشتند .\r\n\r\n68 -\r\nامام باقر عليه السلام در باره قول خداى تعالى : « و چون عذاب را نزديك بينند ، چهره كافران زشت و بدريخت شود و به آنها گويند : اين همانست كه آن را طلب ميكرديد - 27 سوره 67 - » فرمود : اين آيه در باره امير المؤمنين و آن اصحابش نازل شده كه كردند آنچه كردند ( مانند طلحه و زبير و خوارج و امثال آنها ) آنها ( در قيامت ) مىبينند كه امير المؤمنين در مقامىست كه همه بحالش غبطه مىبرند ، پس چهره‌هاى ايشان زشت شود و به آنها گفته شود « اين همانست كه آن را ميخواستيد » همان كسى كه نامش را به خود مىبستيد ( يعنى لقب امير المؤمنين كه مختص به او بود به خود ميبستيد ) .\r\n\r\nتوضيح\r\n- بيشتر تفاسير مقصود از ضمير در كلمه رأوه را عذاب دانسته‌اند چنان كه در ترجمه بيان كرديم ولى طبق تفسيرى كه از أعمش نقل شده و در اين روايت هم بيان شد ، مقصود از آن مقام قرب على بن ابى طالب عليه السلام است .\r\n\r\n69 -\r\nامام صادق عليه السلام در باره قول خداى تعالى : « و شاهد و مشهود - 3 سوره 85 - » فرمود : پيغمبر صلّى اللَّه عليه و آله و امير المؤمنين است . ( يعنى پيغمبر بامامت على عليه السلام گواهى داد و على عليه السلام مورد گواهى آن حضرت قرار گرفت .\r\n\r\n70 -\r\nعمر حلال گويد : از حضرت ابو الحسن عليه السلام راجع بقول خداى تعالى : « پس بانگ زنى ميان آنها بانگ زند كه لعنت خدا بر ستمگران باد - 44 سوره 7 - » پرسيدم فرمود : بانگ زن امير المؤمنين عليه السلام است .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\n71 -\r\nامام صادق عليه السلام راجع بقول خداى تعالى : « بگفتار خوب هدايت شدند و به راه ستوده هدايت يافتند - 24 سوره 22 - » فرمود : اينها حمزه و جعفر و عبيده و سلمان و ابو ذر و مقداد بن اسود و عمار هستند كه بامير المؤمنين عليه السلام هدايت يافتند .\r\nو قول خداى تعالى : « خدا ايمان را محبوب شما كرد و آن را در دل شما بياراست ( مقصود از ايمان امير المؤمنين است ) و كفر و فسق و نافرمانى را مكروه شما كرد - 7 سوره 49 - » مقصود اولى و دومى و سومى است ( پس امير المؤمنين عليه السلام بواسطه قوت و شدت ايمانش ، گويا عين ايمان شده و همچنين غاصبين خلافت عين كفر و فسق و عصيانند ) .\r\n\r\n72 -\r\nابو عبيده گويد : از امام باقر عليه السلام در باره اين آيه پرسيدم : « اگر راست گوئيد كتابى پيش از اين قرآن يا باقيمانده علمى براى من بياوريد - 4 سوره 72 - » فرمود : مقصود از كتاب تورات و انجيل است و مقصود از باقيمانده علم ، علم اوصياء پيغمبرانست .\r\n\r\nتوضيح\r\n- ظاهرا ذكر اين روايت در اين باب مناسب نيست ، زيرا مقصود از اين باب ولايت امير المؤمنين و ائمه معصومين عليهم السلام است و مراد باوصياء پيغمبران در اين روايت ، اوصياء پيغمبران گذشته پيش از خاتم الأنبياء است .\r\n\r\n73 -\r\nحضرت ابو الحسن عليه السلام فرمود : چون رسول خدا صلّى اللَّه عليه و آله در خواب ديد كه تيم و عدى ( ابو بكر و عمر ) و بنى اميه بر منبر او مينشينند ، او را هراس و غم گرفت ، خداى تبارك و تعالى آيه قرآنى نازل فرمود تا مايه دلداريش باشد : « و چون بفرشتگان گفتيم : بآدم سجده كنيد ، همه سجده كردند ، مگر ابليس كه سرپيچى كرد - 116 سوره 20 - » سپس بپيغمبر وحى فرستاد كه : اى محمد !\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمن امر ميكنم و فرمان نميبرند ، پس اگر تو هم در باره وصىات امر كردى و فرمانت نبردند ، بيتابى مكن .\r\n\r\n74 -\r\nنعيم صحاف گويد : از امام صادق عليه السلام آيه : « بعضى از شما كافر و بعضى مؤمنند - 2 سوره 64 - » را پرسيدم . فرمود : خداى عز و جل ايمان و كفر مردم را با ولايت ما شناخت ، روزى كه از ايشان پيمان گرفت و آنها به صورت مور در صلب آدم عليه السلام بودند ، و نيز از آن حضرت اين قول خداى عز و جل را پرسيدم ! « خدا را اطاعت كنيد و پيغمبر را اطاعت كنيد ، و اگر روى بگردانيد ، بر رسول ما تنها ابلاغ نمايانست - 2 - سوره 64 - » فرمود : هان به خدا سوگند ، پيشينيان شما هلاك نشدند و هيچ كس هم تا زمان قيام قائم ما عليه السلام هلاك نشود ، جز بسبب ترك نمودن ولايت ما و انكار حق ما ، و رسول خدا صلّى اللَّه عليه و آله از دنيا نرفت ، تا حق ما را به گردن اين امت ثابت و لازم ساخت ، و خدا هر كه را بخواهد به راه راست هدايت كند .\r\n\r\n75 -\r\nموسى بن جعفر عليه السلام در باره قول خداى تعالى : « و چاه عاطل مانده و كاخ برافراشته - 45 سوره 22 - » فرمود : چاه عاطل مانده ، امام ساكت است ، و كاخ برافراشته امام گوياست .\r\n\r\nشرح\r\n- چاه عاطل مانده آنست كه آب دارد و مردم از آن استفاده نميكنند و تأويل نمودن امام ساكت را به آن تشبيهى است بسيار مناسب ، زيرا ، آب مايه حيات صورى و ظاهرى و علم امام مايه حيات معنوى و روحانى است و همان گونه كه بدبختى مردم گاهى سبب مىشود كه از آب موجود صاف و زلال استفاده نميكنند گاهى هم شقاوت آنها سبب مىشود كه نتوانند از علم امام و رهبر خود استفاده كنند ، مانند زمان خانه‌نشينى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nامير المؤمنين عليه السلام و زمان غيبت امام عصر عليه السلام و تشبيه امام ناطق بكاخ برافراشته نيز روشن و واضح است مانند زمان خلافت و حكومت آن حضرت و زمان ظهور امام عصر عجل اللَّه تعالى فرجه الشريف .\r\n\r\n76 -\r\nامام صادق عليه السلام راجع بقول خداى تعالى : « به تو و كسانى كه پيش از تو بوده‌اند ، وحى شد كه : اگر شرك آورى عملت تباه مىشود - 65 سوره 39 - » فرمود : يعنى اگر در امر ولايت ديگرى را شريك گردانى « بلكه خدا را عبادت كن و از شكرگزاران باش 66 سوره 39 - » يعنى بلكه خدا را با اطاعت عبادت كن و از شكرگزاران باش ، كه برادر و پسر عمت را ياور تو ساختم .\r\n\r\n77 -\r\nامام صادق از پدرش و او از جدش عليهم السلام نقل مىكند كه راجع بقول خداى عز و جل :\r\n« نعمت خدا را ميشناسند و انكار ميكنند - 83 سوره 16 - » فرمود : چون آيه « سرپرست شما فقط خداست و پيغمبر و كسانى كه ايمان دارند ، همانها كه نماز گزارند و در حالت ركوع زكات دهند - 55 سوره - 5 » نازل شد ، جمعى از اصحاب رسول خدا صلّى اللَّه عليه و آله در مسجد مدينه انجمن كردند ، بعضى از آنها ببعض ديگر گفتند : در باره اين آيه چه ميگوئيد ؟ بعضى گفتند : اگر اين آيه را انكار كنيم ، آيات ديگر را هم انكار كرده‌ايم ، و اگر به اين آيه ايمان آوريم ( و آن را بپذيريم ) اين خودخوارى ماست ، زيرا پسر ابى طالب بر ما مسلط مىشود ، پس گفتند : ما يقين داريم كه محمد در آنچه ميگويد ، راستگوست ، ولى ما از او پيروى ميكنيم و از على نسبت به آنچه دستورمان ميدهد فرمان نميبريم . آنگاه اين آيه نازل شد : « نعمت خدا را ميشناسند و باز انكار ميكنند » يعنى ولايت على بن ابى طالب را ميشناسند ، ولى بيشترشان\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nنسبت بولايت كافرند .\r\n\r\n78 -\r\nسلام گويد : از امام باقر عليه السلام اين قول خداى تعالى را پرسيدم : « كسانى كه بر زمين آهسته راه ميروند - 63 سوره 25 - » فرمود : ايشان اوصياء هستند كه از بيم دشمنشان ( آهسته راه ميروند ) .\r\n\r\n79 -\r\nاصبغ بن نباته از امير المؤمنين عليه السلام راجع بقول خداى تعالى : « مرا و پدر و مادرت را سپاسگزارى كن و سرانجام بسوى منست - 14 سوره 31 - » پرسيد ، حضرت فرمود : پدر و مادرى كه خدا سپاسگزارى ايشان را واجب كرده ، آنهايند كه علم از آنها تراوش كند و حكمت را ( پس از مرگ خود ) به ارث گذارند و مردم باطاعتشان مأمورند . و خدا پس از آن فرمايد : « سرانجام بسوى منست » سرانجام بندگان بسوى خداست و راهنمايش همان پدر و مادر هستند .\r\nسپس خدا روى سخن را متوجه پسر حنتمه و رفيقش نموده ( يعنى عمر و ابو بكر ، زيرا حنتمه نام مادر عمر است ) و نسبت بخاص و عام ( پيغمبر و ساير مردم ) فرموده است : « و اگر با تو ستيزه كنند كه به من شرك آورى » يعنى از پيش خود در باره وصىات سخنى گوئى و از آنكه دستور اطاعتش دارى برگردى از آنها فرمان مبر و سخنشان را مشنو .\r\nسپس روى سخن را متوجه پدر و مادر نموده و فرموده است : « در دنيا بنيكى همدمشان باش » يعنى فضيلت آنها را بمردم بشناسان و بروش آنها دعوت كن ، و همين است معنى قول خدا « و راه كسى را كه سوى من بازگشته پيروى كن ، سپس بازگشت شما بسوى من است » پس فرمود : اول بسوى خدا و سپس بسوى ماست . از خدا پروا كنيد و نافرمانى اين پدر و مادر نكنيد ، زيرا خرسندى آنها خرسندى خدا ، و خشمشان خشم خداست .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nشرح\r\n- تفسير و ظاهر آيه شريفه در باره سفارش نسبت به پدر و مادر جسمانى و سپاسگزارى از آنها و خوشرفتارى با ايشانست ، ولى تأويل آيه چنان كه امير المؤمنين عليه السلام بيان ميفرمايد ، بر پدران روحانى كه پيغمبر و اوصياء آن حضرت باشند ، منطبق مىشود ، ليكن تطبيق جزئياتش چنان كه مرحوم مجلسى ميگويد : از غريب‌ترين تأويلاتست و بر فرض صدورش از امير المؤمنين عليه السلام از بطون عميقه است و از ظاهر معنى لفظ بسيار دور است و كسى آن را داند كه خود فرموده است .\r\n\r\n80 -\r\nعمرو بن حريث گويد : قول خداى تعالى را : « مانند درخت پاكى كه ريشه‌اش برجا و شاخه‌اش سر به آسمان كشيده - 24 سوره 14 - » از امام صادق عليه السلام پرسيدم ، حضرت فرمود : رسول خدا صلّى اللَّه عليه و آله اصل و ريشه آن درخت است و امير المؤمنين عليه السلام فرع ( و تنه ) آن و امامان از نسل آنها شاخه‌هاى آن و علم امامان ميوه آن و شيعيان مؤمن ايشان برگهاى آنست ، آيا در آن درخت چيز زياد ديگرى هست ؟ عرضكردم : نه ، به خدا . فرمود : به خدا كه چون مؤمنى متولد شود ، برگى در آن درخت پيدا مىشود و چون مؤمنى ميميرد ، برگى از آن درخت مىافتد .\r\n\r\nشرح\r\n- در اين سوره مباركه خداى متعال كلمه طيبه را بچنين درخت طيب و پاكى مثل زده و كلمه خبيثه و ناپاك را بدرخت ناپاكى كه ريشه كن شده و ثباتى ندارد تشبيه فرموده : مفسرين گفته‌اند : مقصود از كلمه طيبه توحيد است يا هر كلامى كه عبادت خدا باشد و در اين روايت امام صادق عليه السلام آن را با پيغمبر و ائمه و علم آنها و شيعيانشان منطبق فرموده است ، و مقصود از سؤال آن حضرت از عمرو كه « چيز زياد ديگرى در آن درخت هست ؟ » اينست كه چون درخت غير از ريشه و تنه و شاخه و ميوه و برگ چيز ديگرى ندارد و انطباق آنها را هم با افراد مذكور دانستى ، پس مردم ديگر با درخت خبيث و ناپاك منطبق ميشوند و در درخت طيب محلى ندارند .\r\n\r\n81 -\r\nامام صادق عليه السلام راجع بقول خداى عز و جل « كسى كه از پيش ( يعنى هنگام ميثاق ) ايمان نياورده يا در ايمان خويش كار خيرى نكرده ، ايمانش سودى ندهد - 158 سوره 7 - » فرمود :\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمقصود ، اقرار بپيغمبران و اوصيائشان و امير المؤمنين بالخصوص است كه خدا فرمايد : ايمانش او را سود ندهد ، زيرا ايمانش را سلب كرده است .\r\n\r\nشرح\r\n- مجلسى ره گويد : مقصود از ايمان آوردن ، اقرار بپيغمبر صلّى اللَّه عليه و آله است و مقصود از كار خير كردن در ايمان ، اقرار بولايت امير المؤمنين عليه السلام است ، پس كسى كه بپيغمبر صلّى اللَّه عليه و آله ايمان آورده و بولايت على ايمان نياورد ، ايمان بپيغمبرش هم سلب شود و سودش ندهد\r\n\r\n82 -\r\nامام باقر يا امام صادق عليهما السلام در باره قول خداى جل و عز : « بلكه هر كس كار بدى كند و گناهش او را فراگيرد - 81 سوره 2 » فرمود : چون امامت امير المؤمنين عليه السلام را انكار كند ، « آنها دوزخيانند و در آنجا جاودانند » .\r\n\r\nشرح\r\n- علامه مجلسى ره در تفسير آيه شريفه از بيضاوى نقل مىكند كه « هر كس گناهى مرتكب شود و پشيمان نگردد ، بار ديگر بسوى آن كشيده شود و كم كم در آن گناه فرو رود و گناهان بزرگتر را هم انجام دهد تا آنجا كه گناه از همه طرف او را فراگيرد و نواحى دلش را احاطه كند ، و طبعا مايل بگناه شود و آن را لذت پندارد و اگر كسى او را نصيحت كند تكذيبش نمايد » سپس مجلسى ( ره ) گويد :\r\nدور نيست كه مقصود روايت اين باشد كه انكار امامت امير المؤمنين عليه السلام از گناهانى است كه بدى آن انسان را فرا ميگيرد تا آنجا كه در دوزخ جاودان ميگردد .\r\n\r\n83 -\r\nابو عبيده حذاء گويد : از امام باقر عليه السلام راجع باستطاعت « 1 » و گفتار مردم در آن باره پرسيدم حضرت اين آيه را تلاوت نمود : « مردم پيوسته مختلف خواهند بود ( از لحاظ عقيده ) ، جز آنكه را پروردگارت ترحم كند ( و به راه حق هدايتش فرمايد ) و ايشان را براى ترحم آفريده - 119 سوره 12 - » و فرمود : اى ابا عبيده ! مردم در رسيدن بقول حق مختلفند و همگى در هلاكتند ( حق را كنار گذاشته از باطلها پيروى ميكنند ) . من عرضكردم : خدا مىفرمايد « جز كسى را كه پروردگارت ترحم كند ؟ » فرمود\r\n\r\n\r\n","description":"","footnote":"\r\n( 1 ) استطاعت مربوط بمسأله جبر و تفويض است كه در جلد اول ص 225 گذشت ،\r\n","page_name":" 304 ","page_number":304},
  {"content":"\r\n\r\nآنها شيعيان ما هستند و خدا آنها را براى رحمتش آفريده ، از اين رو فرمود : « ايشان را براى ترحم آفريد » يعنى براى اطاعت امام آفريد و امام همان رحمتى است كه خدا مىفرمايد : « رحمت من همه چيز را فرا گرفته 156 سوره 7 - » آن رحمت علم امامست و علم امام كه مأخوذ از علم خداست همه چيز را فراگرفته آنها شيعيان ما هستند ( كه علم امام آنها را فراگرفته و ديگران چون از علم امام بهره‌ئى نبرند ، آنها را فرا نميگيرد ) .\r\nسپس خداى تعالى فرمايد : « رحمت خدا را براى كسانى كه پرهيز كنند مقرر ميدارد » يعنى از ولايت و طاعت غير امام پرهيز كنند ، سپس فرمايد : « او را نزد خود در تورات و انجيل نوشته مييابند » مقصود از او پيغمبر صلّى اللَّه عليه و آله و وصيش و امام قائم است « كه ايشان را امر بمعروف ميكنند ( زمانى كه قيام فرمايد ) و از منكر « 1 » بازشان ميدارد » و منكر « 2 » كسى است كه فضيلت امام را نپذيرد و منكر شود « و چيزهاى پاكيزه را براى ايشان حلال مىكند » چيز پاكيزه بدست آوردن علم است از اهلش « و پليدىها را بر ايشان حرام مىكند » پليديها گفتار مخالفين است « و بار سنگين را از گردنشان بنهد » و آن گناهانى است كه پيش از شناختن فضيلت امام در ميانش بودند « و بند و زنجيرهائى كه بر دوش داشتند » و زنجيرها همان سخنانى است كه در باره ترك فضيلت امام مىگفتند ، در صورتى كه به آن دستور نداشتند ، پس چون فضيلت امام را شناختند ، بار گران را از دوششان بنهد و بار گران همان گناهست .\r\nسپس خداى تعالى آنها را معرفى كرده و فرموده است : « كسانى كه به او ( يعنى به امام ) ايمان آورده و گراميش داشته و ياريش كرده‌اند و از نورى كه همراه او نازل شده پيروى كرده‌اند ايشان رستگارانند - 157\r\n\r\n\r\n","description":"","footnote":"\r\n( 1 ) منكر ( به صيغه اسم مفعول ) بمعنى كار زشت است .\r\n( 2 ) منكر ( به صيغه اسم فاعل ) بمعنى انكاركننده و انجام دهنده كار زشت است .\r\n","page_name":" 305 ","page_number":305},
  {"content":"\r\n\r\nسوره 7 - » يعنى كسانى كه از پرستش جبت و طاغوت دورى گزيدند و جبت و طاغوت . فلان و فلان و فلان است و پرستش اطاعت مردم است از ايشان .\r\nباز خدا فرمايد : « بسوى پروردگار خود باز گرديد و تسليم او شويد - 54 سوره 39 - » سپس ايشان را پاداش داده و فرموده : « بشارت در زندگى دنيا و آخرت براى آنهاست - 64 سوره 10 » و امام ايشان را بقيام و ظهور حضرت قائم و بكشته شدن دشمنانشان و نجات در آخرت و ورود بر محمد صلّى اللَّه على محمد و آله الصادقين بشارت دهد .\r\n\r\n84 -\r\nعمار ساباطى گويد : از امام صادق عليه السلام اين قول خداى عز و جل را پرسيدم : « آيا كسى كه از خشنودى خدا پيروى كرده مانند كسى است كه بخشم خدا گرفتار شده و در دوزخ جايگاه دارد ؟\r\nچه بد سرانجاميست ! ايشان درجات مختلفى نزد خدا دارند - 162 سوره 3 - » حضرت فرمود : كسانى كه از خشنودى خدا پيروى كرده ائمه هستند . اى عمار ! به خدا كه ايشان درجات اهل ايمانند ، كه بوسيله ولايت و معرفت ايشان نسبت بما ، خدا اعمال نيكشان را چند برابر كند و درجات عالى آنها را افراشته سازد .\r\n\r\n85 -\r\nامام صادق عليه السلام راجع بقول خداى عز و جل : « سخنان پاك بسوى او بالا رود و كار شايسته را بالا برد - 10 سوره 35 - » فرمود : ولايت ما خانواده مقصود است ، و با دست اشاره به سينه خود نمود - و فرمود : كسى كه ولايت ما را نداشته باشد ، خدا هيچ عملى را از او بالا نبرد .\r\n\r\n86 -\r\nامام صادق عليه السلام در باره قول خداى عز و جل : « خدا دو بهره از رحمت خود بشما دهد - 28\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nسوره 57 - » فرمود : آنها حسن و حسين عليهما السلام‌اند « و نورى كه با آن راه رويد ، براى شما قرار ميدهد » فرمود : آن امامى است كه پيرويش ميكنيد .\r\n\r\n87 -\r\nامام صادق عليه السلام راجع بقول خداى تعالى « از تو ميپرسند آن حقست ؟ - 53 سوره 10 - » يعنى آنچه در باره على عليه السلام ميگوئى « بگو آرى بپروردگارم كه آنچه ( در باره على ) ميگويم حق است و شما خدا را درمانده نكنيد » .\r\n\r\n88 -\r\nابان بن تغلب گويد : به امام صادق عليه السلام عرضكردم : قربانت ، خداى تعالى فرمايد : « خود را بگردنه نينداخته - 11 سوره 90 - » حضرت فرمود : كسى را كه خدا ببركت ولايت ما گراميش داشته از گردنه گذشته است و ما هستيم آن گردنه‌ئى كه هر كس وارد شود نجات يابد .\r\nراوى گويد : من خاموش بودم ، باز حضرت فرمود : نميخواهى به تو حرفى آموزم و افاده كنم كه از دنيا و آنچه در آنست برايت بهتر باشد ؟ عرضكردم : چرا قربانت ، فرمود : آن قول خداست : « آزاد كردن بنده - 13 سوره 90 - » آنگاه فرمود : مردم همگى برده دوزخند ، مگر تو و اصحابت ، زيرا خدا ببركت ولايت ما خانواده گردن شما را از آتش دوزخ رهائى بخشيده ( بحديث 1128 رجوع شود ) .\r\n\r\n89 -\r\nامام صادق عليه السلام در باره قول خداى جل و عز : « بعهد من وفا كنيد - 40 سوره 2 - »\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nفرمود : يعنى بولايت امير المؤمنين عليه السلام تا بعهد شما وفا كنم » يعنى بهشت را براى شما وفا كنم .\r\n\r\nشرح\r\n- علامه مجلسى ( ره ) از تفسير بيضاوى در باره اين آيه چنين نقل مىكند : بعهد من وفا كنيد يعنى ايمان آوريد و اطاعت كنيد تا بعهد شما وفا كنم » يعنى تا من هم شما را پاداش نيك دهم ، زيرا خداى تعالى بوسيله برپا داشتن دلائل و فرستادن كتابهاى آسمانى با مردم عهد و پيمان كرده است كه آنها ايمان آورند و كار شايسته كنند و او هم پاداش دادن بر حسنات را بايشان وعده داده است ، و وفا كردن به اين عهد دامنه پهناورى دارد ، درجه اول وفا نمودن از طرف ما ( بندگان ) اينست كه : كلمه شهادتين را به زبان آوريم و از طرف خدا اينست كه : خون و مال ما را محفوظ دارد ( زيرا در زمره مسلمين واردشده‌ايم ) و درجه آخرش از طرف ما اينست كه در درياى توحيد مستغرق شويم و غير از خدا از همه چيز ، حتى از خود صرف نظر كنيم و از طرف خدا اينست كه ما را از ديدار دائم رحمت خود كامياب فرمايد .\r\nسپس مجلسى ( ره ) ميفرمايد : آنچه در اين روايت ذكر شده كه امر ولايت باشد از جهت اينست كه مهمترين اجزاء آن عهد ، اصول دين است و ولايت ائمه جزئى است مستلزم اجزاء ديگر ( يعنى كسى كه امر ولايت را پذيرفته باشد ، توحيد و نبوت و معاد را هم پذيرفته است ) بلكه بايد گفت ، ولايت ائمه مستلزم فروع دين هم مىباشد ، زيرا عمل بطاعات و ترك محرمات جزء معنى ولايت است و ولايت ائمه به آنها دعوت مىكند و ولايت حقيقى بدون طاعت و ترك حرام محقق نميشود و براى ولايت درجاتى است ، همچنان كه بهشت را درجاتى است ، پس هر درجه از ولايت موجب رسيدن بدرجه‌اى از بهشت ميگردد .\r\n\r\n90 -\r\nابو بصير گويد : امام صادق عليه السلام راجع بقول خداى عز و جل : « و چون آيه‌هاى روشن ما را بر آنها بخوانند ، كسانى كه كافرند به كسانى كه مؤمنند گويند : كدام يك از دو دسته مقام بهتر و مجلس آراسته‌ترى دارند - 73 سوره 19 - » فرمود : رسول خدا صلّى اللَّه عليه و آله قريش را بولايت ما دعوت كرد ، آنها دورى گزيدند و انكار كردند ، پس كفار قريش باهل ايمانى كه بامير المؤمنين و ما خانواده اقرار كرده بودند از راه سرزنش گفتند : « كدام يك از اين دو دسته مقام بهتر و مجلس آراسته‌ترى دارند » خدا براى رد ايشان فرمود : « پيش از ايشان چه نسلهائى را ( از امتهاى گذشته ) هلاك كرده‌ايم كه اثاث و جلوه زندگى بهترى داشتند - 74 سوره 19 - » .\r\nعرضكردم : خدا فرمايد : « هر كه در گمراهى باشد ، خداى رحمانش همى كشاند » فرمود : همه\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nآنها در گمراهى بودند ، نه بولايت امير المؤمنين ايمان آوردند و نه بولايت ما و گمراه بودند و گمراه‌كننده خدا ايشان را در گمراهى و طغيان همى كشيد تا بمردند ، و خدا ايشان را ببدترين جايگاه و ناتوان‌تر سپاه رسانيد .\r\nعرضكردم : خدا فرمايد : « تا چون موعود خويش يا عذاب و يا رستاخيز را ببينند ، خواهند دانست نيست كه مكانش بدتر و سپاهش ناتوانتر است » فرمود : اما اينكه فرمايد : « تا چون موعود خويش را ببينند » آن خروج قائم و رستاخيز است ، در آن روز خواهند دانست با آنچه را كه بدست قائمش بر آنها فرود آورد ، اينست كه ميفرمايد : « كيست كه مكانش بدتر ( يعنى نزد قائم ) و سپاهش ناتواناتر است .\r\nعرضكردم : خدا فرمايد : « خدا هدايت هدايت‌شدگان را بيفزايد » فرمود : خدا در آن روز آنهائى را كه هدايت شده‌اند بسبب پيرويشان از قائم هدايت روى هدايت افزايد ، زيرا او را رد نكنند و منكر نشوند .\r\nعرضكردم : خدا فرمايد : « اختيار شفاعت ندارد . مگر كسى كه نزد خداى رحمان پيمان بسته باشد - 87 سوره 19 - » فرمود : يعنى مگر كسى كه با ولايت امير المؤمنين عليه السلام و ائمه بعد از او ديندارى خدا كند . اينست پيمان نزد خدا .\r\nعرضكردم : خدا فرمايد : « كسانى كه ايمان آورده و كارهاى شايسته كردند خداى رحمان براى آنها محبتى قرار خواهد داد - 96 - » فرمود : آن محبتى كه خداى تعالى مىفرمايد : دوستى امير المؤمنين عليه السلام است .\r\nعرضكردم : « ما تنها اين قرآن را به زبان تو روان كرده‌ايم تا پرهيزگاران را بشارت دهى و گروه سرسخت را بدان بيم دهى - 97 - » فرمود : خدا قرآن را به زبان او روان كرد ، زمانى كه امير المؤمنين عليه السلام را براهنمائى منصوب كرد ، پس مؤمنان را بشارت داد و كافران را به آن بيم داد ، و اين كافران همان كسانند كه خدا در كتابش آنها را سرسخت يعنى كافر ناميده ، باز از آن حضرت در باره اين قول خدا\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nپرسيدم : « تا بيم دهى گروهى كه پدرانشان بيم نيافته و خودشان بيخبرند - 6 سوره 36 - » فرمود : يعنى تا بيم دهى گروهى را كه تو در ميان ايشان هستى چنان كه پدرانشان بيم داده شدند ، « 1 » زيرا اينها از خدا و پيغمبر و تهديدش بيخبرند « گفتار خدا « 2 » در باره بيشتر آنها ثابت شده ( يعنى در باره كسانى كه بولايت امير المؤمنين و امامان بعد از او اقرار نياورند ) و آنها ايمان نمىآورند » بامامت امير المؤمنين و اوصياء بعد از او ، و چون اقرار نياوردند . كيفرشان همانست كه خدا فرمايد : « بگردنهاى ايشان غل و زنجيرها بگذاريم كه تا چانه آنها برسد و سرشان بيحركت ماند - 8 سوره 36 - » در ميان آتش دوزخ ، سپس فرمايد :\r\n« و پيش رويشان سدى قرار دهيم و پشت سرشان سدى ديگر ، و آنها را بپوشانيم كه جايى را نبينند » اين عمل از نظر كيفرى است از جانب خدا براى ايشان كه ولايت امير المؤمنين و امامان بعد از او را انكار كردند ، اين كيفر دنياى آنهاست و در آخرت در آتش دوزخ ( بوسيله غل و زنجير ) سرشان بيحركت ماند .\r\nسپس خدا فرمايد : اى محمد « بيمشان دهى يا بيمشان ندهى براى آنها يكسانست ، اين مردم ايمان نياورند - 10 - » به خدا و بولايت على و جانشينان او ، سپس فرمايد : « فقط تو كسى را بيم دهى كه از ذكر\r\n\r\n\r\n","description":"","footnote":"\r\n( 1 ) كلمه ما در آيه شريفه  « ما أُنْذِرَ آباؤُهُمْ »  سه وجه دارد : 1 - نافيه ، چنان كه در ترجمه بيان شد 2 - مصدريه ، چنان كه در روايت تفسير فرمود . 3 - موصوله و مفعول دوم تنذر يعنى آنها را بيم دهى بدان چه پدرانشان بيم يافتند .\r\n( 2 ) آنجا كه فرمايد :  لَأَمْلَأَنَّ جَهَنَّمَ مِنْكُمْ  « دوزخ را از ايشان پر كنم » .\r\n","page_name":" 310 ","page_number":310},
  {"content":"\r\n\r\n( يعنى امير المؤمنين عليه السلام ) پيروى كند و از خداى رحمان بنا ديد ترسد ، او را بشارت ده ( اى محمد ) بآمرزش و پاداشى ارجمند .\r\n\r\n91 -\r\nمحمد بن فضيل گويد : از حضرت ابو الحسن عليه السلام راجع بقول خداى عز و جل « ميخواهند با پف دهانشان نور خدا را خاموش كنند - 8 سوره 61 - » پرسيدم ، فرمود : يعنى ميخواهند ولايت امير المؤمنين عليه السلام را با پف دهانشان خاموش كنند ، عرضكردم : « خدا تمام‌كننده نور خود است » فرمود : خدا تمام‌كننده امامت است ، بدليل قول خداى عز و جل « كسانى كه به خدا و رسولش و نورى كه فرو فرستاده‌ايم ايمان آورند - 8 سوره 64 - » پس نور همان امامست .\r\nعرضكردم : « اوست خدائى كه رسول خود را بهدايت و دين حق فرستاده است - 9 سوره 64 - » فرمود : يعنى اوست كه رسولش را بولايت وصيش امر كرد و ولايت همان دين حق است .\r\nعرضكردم : « تا آن را بر هر دينى غالب كند » فرمود : يعنى آن را در زمان قيام قائم بر همه دينها غلبه دهد ، خدا ميفرمايد : « و خدا تمام‌كننده نور خود است » يعنى ولايت قائم « اگر چه كافران ( بولايت على عليه السلام ) نخواهند » عرضكردم : اين تنزيل است ؟ فرمود : آرى اين حرف تنزيل است و اما غير آن تأويلست .\r\n\r\nشرح\r\n- يعنى جمله  وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  حرفى است كه از طرف خدا نازل شده است ، و اما آنچه من ميگويم يعنى جمله\r\nولاية القائم\r\nو جمله\r\nبولاية على\r\nتأويل است و مجلسى ره گويد : يعنى اين دو جمله هم تنزيل است و ممكن است ، مقصود اين باشد كه اينها تفسير در زمان تنزيل است ( يعنى جبرئيل عليه السلام آنچه را در قرآن موجود است آورده ولى همان جا براى من تفسير كرد كه مقصود ولايت قائم و ولايت عليست ) .\r\nدنباله روايت 1170 عرضكردم : ( تفسير اين آيه چيست ؟ ) « اين براى آنست كه آنها ايمان آورده ، سپس كافر شدند - 3\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nسوره 63 - » فرمود خداى تبارك و تعالى كسانى را كه از پيغمبرش در امر ولايت وصيش پيروى نكرده ، منافق ناميده و كسى را كه وصيت و امامت او را منكر شده ، مانند منكر محمد قرار داده و براى اين مطلب آيه‌اى نازل كرده و فرموده است : « چون منافقين ( بولايت وصيت ) نزد تو آيند ، گويند : شهادت مىدهم كه تو پيغمبر خدائى ، خدا نيز داند كه تو پيغمبر او هستى و خدا شهادت ميدهد كه منافقين ( بولايت على ) دروغ گويند . سوگندهاى دروغين خويش را سپر خود ساخته‌اند و از راه خدا بگشته‌اند ( راه خدا همان وصى است ) و بد است آنچه انجام ميدهند . اين براى آنست كه ( برسالت تو ) ايمان آورده و ( بولايت وصيت ) كافر شدند پس ( خدا ) بر دلهايشان مهر نهاد و آنها فهم نميكنند - 3 سوره 63 - » .\r\nعرضكردم : معنى فهم نميكنند چيست ؟ فرمود . خدا ميفرمايد : نبوت تو را تعقل نميكنند . عرض كردم « و چون به آنها گويند : بيائيد تا رسول خدا براى شما آمرزش طلبد » فرمود : يعنى و چون به آنها گويند بولايت على برگرديد تا پيغمبر براى گناهان شما آمرزش طلبد « سرهاى خويش به پيچند » خدا فرمايد : « و آنها را ببينى كه برگردند » از ولايت على « در حالى كه متكبرند » از آن .\r\nسپس گفتار خدا متوجه معرفى آنها شده ، ميفرمايد : « براى آنها برابر است ، برايشان آمرزش خواهى يا آمرزش نخواهى ، خدا آنها را هرگز نخواهد آمرزيد ، كه خدا گروه فاسقان را هدايت نكند » يعنى ستمگران بوصى تو را .\r\nعرضكردم : « آيا آنكه نگونسار بر چهره خويش راه رود ، هدايت يافته‌تر است ، يا آنكه با قامت راست به راه مستقيم ميرود ؟ - 22 سوره 67 - » فرمود : خدا كسى را كه از ولايت على برگشته به كسى مثل زده است\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nكه برو افتاده ، راه ميرود و در كار خود گمراهست . و كسى را كه از على پيروى كند ، باقامت راست و بر راه مستقيم قرار داده و راه مستقيم همان امير المؤمنين عليه السلام است .\r\nعرضكردم : خدا فرمايد : « آن گفتار رسولى ارجمند است - 40 سوره 69 - » فرمود : يعنى گفتار جبرئيل از جانب خدا در باره ولايت على عليه السلام است .\r\nعرضكردم : « و گفتار خيال پردازى نيست ، شما اندكى ايمان مىآوريد - 41 - سوره 69 - » فرمود :\r\nآنها گفتند : محمد بپروردگارش دروغ بسته و خدا او را در باره على چنين دستورى نداده است ، پس خدا آيه‌اى فرستاد و فرمود : همانا « ( ولايت على ) از جانب پروردگار جهانيان نازل شده است . اگر ( محمد ) بعضى از گفته‌ها را بدروغ بما نسبت دهد ، دست راستش را ميگيريم ( او را بشدت بگيريم ) و شاهرگش را ببريم » سپس سخن را متوجه اين موضوع كرده و فرموده است : « همانا ( ولايت على ) يادآورى است براى پرهيزگاران ( جهانيان ) و ما ميدانيم كه بعضى از شما تكذيب‌كنندگانيد . و همانا ( على ) مايه افسوس كافرانست .\r\nو همانا ( ولايت او ) حقيقت يقين است . تسبيح بگو ( اى محمد ) بنام پروردگار بزرگت - آخر سوره 69 - » ميفرمايد : پروردگار بزرگت را كه اين فضيلت به تو عطا فرموده سپاسگزارى كن .\r\nعرضكردم : خدا فرمايد : « و ما همين كه هدايت را شنيديم به آن ايمان آورديم - 13 سوره 71 - » فرمود : هدايت همان ولايت است . يعنى بمولاى خود ايمان آورديم . پس هر كه بولايت مولاى خود ايمان آورد « از نقصان و ستم نترسد » عرضكردم : اين تنزيل است ؟ فرمود ؟ نه ، تأويل است ( يعنى آنچه در باره ولايت گفتم آيه قرآن نيست ولى مقصود و معنى آنست ) .\r\nعرضكردم : خدا فرمايد : « من اختيار زيان زدن و هدايت كردن شما را ندارم - 21 سوره 71 - »\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nفرمود : رسول خدا صلّى اللَّه عليه و آله مردم را بولايت على دعوت فرمود ، قريش نزد آن حضرت انجمن كردند و گفتند : اى محمد ما را از اين امر معاف كن ، پيغمبر صلّى اللَّه عليه و آله به آنها فرمود : اين امر با خداست با من نيست ، آنها حضرت را متهم كردند و از نزدش بيرون آمدند . پس خدا اين آيه نازل فرمود :\r\n« بگو من اختيار زيان زدن و هدايت كردن شما را ندارم . بگو هيچ كس مرا در برابر خدا پناه ندهد ( اگر نافرمانيش كنم ) و جز او پناهگاهى نيابم ، مگر اينكه از جانب خدا ابلاغ كنم و پيغامهاى او را ( در باره على عليه السلام ) برسانم 22 - » .\r\nعرضكردم : اين تنزيل است ؟ فرمود : آرى ، سپس خدا براى تأكيد مطلب فرموده است : « و هر كه نافرمانى خدا و رسولش كند ( در باره ولايت على ) آتش دوزخ هميشه و جاودان براى او است » عرض كردم : « تا زمانى كه عذاب موعود را ببينند خواهند دانست كيست كه ياورش ناتوانتر و سپاهش كمتر است - 23 - » فرمود : مقصود از اين آيه امام قائم و ياران او است .\r\nعرضكردم : « بر آنچه ميگويند شكيبا باش - 9 سوره 72 - » فرمود : يعنى آنچه در باره تو ميگويند « و از آنها ببر ، بريدنى نيكو . و مرا واگذار ( اى محمد ) با تكذيب‌كنندگان ( نسبت به وصيت ) كه صاحب نعمتند و اندكى مهلتشان ده - 11 - » عرضكردم : اين تنزيل است ؟ فرمود : آرى ( يعنى كلمه بوصيك نيز نازل شده است ) .\r\nعرضكردم : « تا بيقين رسند كسانى كه به آنها كتاب داده شده ؟ - 31 سوره 74 - » فرمود : يعنى تا يقين كنند كه خدا و پيغمبر و وصيش برحقند .\r\nعرضكردم : « و آنها كه ايمان آورده‌اند ، ايمانشان بيفزايد ؟ » فرمود : يعنى ايمانشان بولايت وصى\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nافزوده گردد .\r\nعرضكردم : « و اهل كتاب و مؤمنان شك نكنند ؟ » فرمود : يعنى بولايت على عليه السلام .\r\nعرضكردم : مقصود از شك چيست ؟ فرمود : مقصود اهل كتابست و مؤمنينى كه خدا ذكر نموده ، سپس فرمود : و آنها در باره ولايت شك نكنند .\r\nعرضكردم : « اين جز يادآورى براى بشر نيست ؟ » فرمود : آرى ، ولايت على عليه السلام است .\r\nعرضكردم : « آن يكى از حوادث بزرگست ؟ » فرمود : يعنى ولايت .\r\nعرضكردم : « براى هر كس از شما كه خواهد جلو رود يا عقب افتد ؟ » فرمود : يعنى كسى كه بولايت ما جلو رود از دوزخ عقب افتد و آنكه از ما عقب كشد ، بدوزخ جلو رود .\r\nعرضكردم : « جز اصحاب يمين ؟ » فرمود : آنها به خدا شيعيان ما باشند .\r\nعرضكردم : « ما از نمازگزاران نبوديم ؟ 42 » فرمود : يعنى ما وصى محمد و اوصياء بعد از او را دوست نداشتيم و بر آنها درود نميفرستادند .\r\nعرضكردم : « آنها را چه شده كه از اين تذكر روى گردانند ؟ 49 » فرمود : يعنى از ولايت روى گردانند .\r\nعرضكردم : « نه ، اين يادآورى است ؟ » فرمود : يعنى ولايت .\r\nعرضكردم : خدا فرمايد : « به نذر وفا ميكنند ؟ - 7 سوره 76 - » فرمود : يعنى به پيمانى كه خدا در ميثاق راجع بولايت ما از آنها گرفته وفا ميكنند ، عرضكردم : « ما اين قرآن را به تو نازل كرديم ، نازل كردنى - 31 - » فرمود : يعنى نازل كردنى بولايت على عليه السلام .\r\nعرضكردم : اين تنزيل است ؟ فرمود : آرى ، اين تأويل است .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nعرضكردم : « همانا اين يادآورى است ؟ » فرمود : يعنى ولايت .\r\nعرضكردم : « خدا هر كه را خواهد در رحمت خود داخل كند ؟ 31 » فرمود : يعنى در ولايت ما : فرمود ، « و خدا براى ستمگران عذابى دردناك آماده ساخته » مگر نبينى كه خدا فرمايد : « بما ستم نكردند ولى بخودشان ستم ميكنند ؟ - 54 سوره 2 - » امام فرمود : همانا خدا گراميتر و عالىتر از آنست كه ستم بيند يا خود را بستم نسبت دهد ، ولى خدا ما را به خود مربوط ساخت و ستم بما را ستم به خود قرار داد و ولايت ما را ولايت خويش ، سپس براى اين موضوع آيه‌ئى بر پيغمبرش نازل كرد و فرمود :\r\n« ما به آنها ستم نكرديم ، ولى آنها به خود ستم نمودند - 118 سوره 16 - » گفتم : اين تنزيل است ؟\r\nفرمود : آرى .\r\nعرضكردم : « در آن روز واى بر تكذيب‌كنندگان ؟ - 15 سوره 77 - » فرمود : يعنى اى محمد واى بر تكذيب‌كنندگان ولايت على [ بن ابى طالب 
  ] عليه السلام كه به تو وحى كرديم « مگر پيشينيان را هلاك نكرديم ؟ و ديگران را نيز دنبال آنها بريم ؟ - 17 - » فرمود : پيشينيان آنهايند كه پيغمبران را راجع باطاعت از اوصياء تكذيب نمودند « با نافرمانان اين گونه رفتار ميكنيم ؟ » فرمود : يعنى آنها كه نسبت بآل محمد نافرمانى نموده و كردند آنچه كردند .\r\nعرضكردم : « همانا پرهيزگاران » فرمود : به خدا ما هستيم و شيعيان ما ، جز ما كسى ملت ابراهيم را ندارد ، و مردم ديگر از آن بركنارند .\r\nعرضكردم : « روزى كه روح و فرشتگان صف كشيده سخن نگويند . . تا آخر آيه 38 سوره 78 - ( كه فرمايد : مگر كسى كه خدا به او اجازه دهد و او درست گويد » فرمود : به خدا ما هستيم كه روز قيامت اجازه داريم ( سخن گوئيم ) و درست گوئيم .\r\nعرضكردم : آنگاه كه گوئيد چه خواهيد گفت ؟ فرمود : بزرگى پروردگار خود گوئيم و بر پيغمبر\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nخود درود فرستيم و از شيعيان خود شفاعت كنيم ، و پروردگار ما را رد نكند .\r\nعرضكردم : « نه ، اصلا نامه گنهكاران در سجين است - 7 سوره 83 - » فرمود : آنها كسانى هستند كه نسبت به حق ائمه نافرمانى خدا كردند و برايشان ستم نمودند .\r\nعرضكردم : « سپس گفته مىشود : اينست آنچه تكذيبش ميكرديد ؟ 16 » فرمود : يعنى امير المؤمنين عليه السلام عرضكردم : تنزيل است ؟ فرمود : آرى .\r\n\r\n92 -\r\nابو بصير گويد : امام صادق عليه السلام راجع بقول خداى عز و جل : « هر كه از ياد من رو بگرداند زندگيش تنگ است - 124 سوره 20 - » فرمود : مقصود از آن ( ياد من ) امير المؤمنين عليه السلام است .\r\nعرضكردم : « او را روز قيامت كور محشور كنيم » فرمود : يعنى كور ديده در آخرت ، كور دل در دنيا از ولايت امير المؤمنين عليه السلام و او در قيامت سرگردانست و ميگويد : « چرا مرا كه بينا بودم ، كور محشور كردى ؟ گويد آنچنان كه آيات ما سوى تو آمد و آنها را فراموش كردى - 122 - » فرمود :\r\nآيات ائمه عليهم السلام‌اند « كه تو آنها را فراموش كردى ، همچنان امروز فراموش ميشوى » يعنى همچنان كه آنها را رها كردى ، امروز در آتش رها مىشوى ، چنان كه ائمه عليهم السلام را رها كردى و امرشان را اطاعت نكردى و گفتارشان را نشنيدى .\r\nعرضكردم : « و اين چنين جزا ميدهيم هر كس را كه زياده روى كرده و بآيه‌هاى پروردگارش ايمان نياورده ، همانا عذاب آخرت سخت‌تر و پايدارتر است - 123 - » فرمود : يعنى كسى كه در ولايت امير المؤمنين عليه السلام ديگرى را شريك كند و بآيات پروردگارش ايمان نياورد و ائمه عليهم السلام را از روى دشمنى رها كند و از آثارشان پيروى نكند و دوستشان ندارد .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nعرضكردم : « خدا به كار بندگان خود دقيق‌تر [ مهربانتر 
  ] است ، هر كه را خواهد روزى دهد ؟\r\n- 19 سوره 42 - » فرمود : يعنى ولايت امير المؤمنين عليه السلام .\r\nعرضكردم : « هر كس كشت آخرت خواهد ؟ » فرمود : يعنى معرفت امير المؤمنين عليه السلام و ائمه « در كشتش بيفزائيم » فرمود : يعنى معرفتش را بيفزائيم ، تا بهره خود را از دولت ائمه دريافت كند « و هر كه كشت دنيا خواهد ، از دنيا به او دهيم و در آخرت او را بهره‌ئى نيست - 20 - » فرمود : يعنى براى او از دولت حق با امام قائم بهره‌ئى نيست .\r\n\r\nدر روايات برگزيده و كلى راجع بولايت\r\n\r\n1 -\r\nبكير بن اعين گويد : امام باقر عليه السلام فرمود : خدا از شيعيان ما پيمان ولايت گرفت ، در حالى كه مانند موران ريز بودند ، همان روزى كه از ذره‌ها ( روزى كه همه بشر مانند ذره يعنى مورچه بودند ) پيمان گرفت و نيز بربوبيت خود و نبوت محمد صلّى اللَّه عليه و آله اقرار گرفت . ( راجع بعالم ذر در كتاب ايمان و كفر بتفصيل بحث مىشود ) .\r\n\r\n2 -\r\nعقبه گويد : امام باقر عليه السلام فرمود : خدا مخلوق را آفريد ، و هر مخلوقى را كه دوست ميداشت از ماده‌اى كه دوست داشت آفريد ، و آنچه را دوست داشت از گل بهشت آفريد . و هر مخلوقى را كه دوست نداشت از ماده‌اى كه دوست نداشت آفريد ، و آنچه را دوست نداشت از گل دوزخ آفريد ، سپس آنها را در سايه‌اى مبعوث كرد .\r\nمن عرضكردم : سايه چيست ؟ فرمود : نميبينى كه سايه خودت در برابر خورشيد چيزى هست و چيزى\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nنيست ( يعنى چيزيست كه از خود شخصيت و استقلال ندارد و اين تنظيريست براى عالم مثال يا عالم ارواح يا عالم ذر ) سپس خدا پيغمبران را در ميان آنها مبعوث ساخت تا ايشان را باقرار به خدا دعوت كنند ، اينست كه خدا فرمايد : « و اگر از آنها بپرسى كى خلقشان كرده ؟ خواهند گفت : خدا - 87 سوره 43 - » سپس خدا ايشان را باقرار نسبت بپيغمبران دعوت كرد ، برخى اقرار و برخى انكار نمودند ، آنگاه بولايت ما دعوتشان كرد ، به خدا كسى بدان اقرار كرد كه خدايش دوست داشت و آنكه را دشمن داشت ، انكار كرد اينست گفتار خدا : « به آنچه از پيش ( در عالم ذر ) تكذيب كرده‌اند ، ايمان نخواهند آورد - 74 سوره 10 - » سپس امام باقر عليه السلام فرمود : تكذيب آنها در آنجا ( عالم ذر ) بود .\r\n\r\nشرح\r\n- علامه مجلسى ره گويد : عقيده محدثين اينست كه چون خدا نيكى و بدى كردار و عقيده بندگانش را ميدانست ، نيكان را از گل بهشت آفريد و بدان را از گل جهنم تا هر كدام از آن دو دسته بلياقت و سزاوارى خود برسند بنا بر اين كردار و رفتار آنها سبب شد كه آن گونه خلق شوند ، نه آنكه برعكس باشد ( تا جبر لازم آيد ) .\r\nو از محدث استرآبادى نقل مىكند كه تشبيه عالم مثال بسايه از اين نظر است كه آن مرتبه از وجود نيست بوجود خارجى چيزى نيست ولى نسبت به خود چيزى هست يا كنايه از اين است كه آنها اجسام لطيفه‌اى بودند .\r\n\r\n3 -\r\nامام صادق عليه السلام فرمود : ولايت ما همان ولايت خداست كه خدا هيچ پيغمبرى را جز به آن مبعوث نساخت .\r\n\r\nشرح\r\n- ولايت خداست يعنى ولايت از طرف خداست يا به جهت اينست كه ولايت خدا بدون ولايت ما قبول نشود . و ولايت ما مختص به اين شريعت نيست ، بلكه در هر شريعتى لازم بوده است .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\n4 -\r\nامام صادق عليه السلام ميفرمود : هيچ پيغمبرى نيامد ، مگر بمعرفت حق ما و برترى ما بر ديگران ( يعنى اين دو مطلب از طرف خدا بر او واجب بود ) .\r\n\r\n5 -\r\nامام باقر عليه السلام ميفرمود : به خدا كه در آسمان هفتاد صف از ملائكه است ، اگر تمام مردم روى زمين انجمن كنند كه يك صف آنها را بشمارند ، نتوانند ، و آن فرشتگان همگى ولايت ما را معتقدند .\r\n\r\n6 -\r\nحضرت ابو الحسن عليه السلام فرمود : ولايت على عليه السلام در تمام كتب پيغمبران نوشته شده است و خدا هيچ پيغمبرى را مبعوث نسازد ، جز بنبوت محمد صلّى اللَّه عليه و آله و وصيت على عليه السلام ( يعنى اقرار به اين دو مطلب از طرف خدا بر او واجب است ) .\r\n\r\n7 -\r\nامام باقر عليه السلام فرمود : همانا خداى عز و جل على عليه السلام را نشانه‌اى ميان خود و مخلوقش گماشت ، هر كه او را شناسد مؤمن است ، و هر كه انكارش كند كافر است و هر كه او را نشناسد گمراهست و هر كه ديگرى را همراه او گمارد مشركست ، و هر كه با ولايت او آيد ببهشت در آيد .\r\n\r\nشرح\r\n- انكار در صورتى است كه آن حضرت را بشناسد و مقام امامت و ولايتش را بداند و با وجود آن بواسطه لجاج و عناد نپذيرد ولى نشناختن در صورتى است كه بمقام آن حضرت جاهل باشد .\r\n\r\n8 -\r\nابو حمزه گويد : شنيدم امام باقر عليه السلام ميفرمود : همانا على عليه السلام دريست كه خدا\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nآن را ( به روى بندگانش ) گشوده ، هر كه از آن در وارد شود مؤمن است و هر كه از آن خارج شود كافر است ، و هر كس نه داخل شود و نه خارج شود ( بيطرف باشد يا آن حضرت را نشناسد ) در زمره كسانى است كه خداى تبارك و تعالى در باره ايشان فرموده است : من در باره آنها بخواست خود رفتار كنم . ( يا ببهشت و يا بدوزخشان برم ) .\r\n\r\n9 -\r\nو مىفرمود : خدا از شيعيان ما آنگاه كه در عالم ذر بودند ، بولايت ما پيمان گرفت ، روزى كه از همه در عالم ذر پيمان ميگرفت ، و نيز بربوبيت خود و نبوت محمد صلّى اللَّه عليه و آله پيمان گرفت ، و خداى جل و عز امتش را كه مانند سايه‌ها بودند ( روح بدون پيكر يا با پيكر مثالى بودند ) بمحمد صلّى اللَّه - عليه و آله در گل ارائه فرمود ، و آنها را از گلى آفريد كه آدم را از آن آفريد ، و خدا ارواح شيعيان ما را دو هزار سال پيش از بدنهايشان آفريد ، و ايشان را بر پيغمبر صلّى اللَّه عليه و آله عرضه داشت ، حضرت آنها را شناخت و على هم آنها را شناخت و ما آنها را از سياق گفتار ميشناسيم ( يعنى از گوشه و كنار گفتارشان محبت و ولايت آنها نسبت بما واضح مىشود ) .\r\n\r\nدر شناسائى ائمه دوستان خود را و واگذارى كارشان بائمه عليهم السلام\r\n\r\n1 -\r\nامام صادق عليه السلام فرمود : مردى خدمت امير المؤمنين عليه السلام آمد و آن حضرت همراه اصحابش بود ، بر آن حضرت سلام كرد و گفت : به خدا من ولايت و محبت تو را دارم ، امير المؤمنين عليه السلام فرمود دروغ گوئى ، گفت : چرا ، به خدا من محبت و دوستى تو را دارم و تا سه بار تكرار كرد ، امير المؤمنين عليه السلام فرمود : دروغ گوئى ، تو چنان كه گوئى نيستى ، همانا خدا روحهاى مردم را دو هزار سال\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nپيش از بدنهايشان آفريد و سپس دوستان ما را بما عرضه كرد ، به خدا كه من روح ترا در ميان آنها نديدم ، پس تو كجا بودى ؟ آنگاه آن مرد ساكت شد و جوابى نگفت . و در روايت ديگر است كه امام صادق عليه السلام فرمود : او در آتش دوزخ بود .\r\n\r\nشرح\r\n- راجع بتوضيح و تفسير دو هزار سال و تقدم خلقت روح بر بدن دانشمندان مطالبى گفته‌اند مبنى بر حدس و تخمين ، پس ارجاع علم آن به خدا و رسول و اوصيائش اولى به نظر ميرسد .\r\n\r\n2 -\r\nامام باقر عليه السلام فرمود : ما هر گاه مردى را ببينيم ، ايمان يا نفاق او را بحقيقتش ميشناسيم .\r\n( يعنى حقيقت و واقع ايمان يا حقيقت و واقع نفاق او را ميشناسيم و چيزى از ايمان يا نفاق او بر ما پوشيده نميماند ) .\r\n\r\n3 -\r\nعبد اللَّه بن سليمان گويد : از امام صادق عليه السلام راجع به امام پرسيدم كه آيا كار به او واگذار شده است چنان كه بسليمان بن داود واگذار شده بود ؟ فرمود : آرى ، و دليلش اينست كه : مردى از امام مسأله‌اى پرسيد ، آن حضرت جوابش گفت : سپس ديگرى همان مسأله را پرسيد و او جوابى بر خلاف جواب اول گفت ، باز ديگرى همان مسأله را پرسيد و او جوابى بر خلاف آن دو جواب گفت ، سپس فرمود : « اينست بخشش ما ، منت گذار يا ببخش بدون حساب - 39 سوره 38 - » در قرائت على عليه السلام اين گونه است ( و در قرائت مشهور بجاى اعط ، أمسك است ) .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nمن عرضكردم : اصلحك اللَّه امام كه اين جواب را ميگويد ، آنها را ميشناسد ؟ ( كه هر يك را مطابق فهم و استعدادش پاسخ ميگويد ) فرمود : سبحان اللَّه ! ! مگر نميشنوى كه خدا ميفرمايد : « در اينها نشانه‌هائى است براى باريك‌بينان - 75 سوره 15 - » و آنها ائمه هستند « و آن در راهى پا برجاست » كه هيچ گاه از آن خارج نشود ( بحديث 573 رجوع شود ) .\r\nسپس به من فرمود : آرى امام زمانى كه مردى را ببيند ، او را ميشناسد و رنگش را ( ايمان يا نفاقش را ) ميشناسد ، و اگر سخن او را از پشت ديوار هم بشنود ، او را و شخصيتش را ميشناسد ، همانا خدا ميفرمايد « از جمله آيات خدا آفرينش آسمانها و زمين و اختلاف زبانها و رنگهاى شماست ، همانا در اين اختلاف براى جهانيان نشانه‌هائى است - 21 سوره 30 - » و آنها دانشمندان ( ائمه عليهم السلام ) هستند ، پس امام هر امرى را كه بشنود و به زبان آيد ، ميفهمد ، چه آنكه گوينده اهل نجات يا هلاكت باشد ، از اين جهت است كه بمردم آن گونه پاسخ ميدهد . ( يعنى چون امام از طرز گفتار مردم مقدار فهم و استعداد و ايمان و كفر آنها را ميفهمد و درجه آمادگى و پذيرش آنها را تشخيص ميدهد ، از اين جهت هر كس را بنوعى خاص پاسخ ميگويد ) .\r\n\r\nابواب تاريخ\r\n\r\nزندگى و وفات پيغمبر ( ص )\r\nپيغمبر ( صلّى اللَّه عليه و آله ) هنگام ظهر و بروايتى هنگام طلوع فجر روز جمعه دوازدهم ربيع الاول\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nعام الفيل « 1 » ، چهل سال پيش از بعثت متولد شد ، مادرش در ايام تشريق « 2 » نزد جمره وسطى به او حامله گشت و مادرش در منزل ( شوهر خود ) عبد اللَّه بن عبد المطلب بود ، و آن حضرت را در شعب ابى طالب در خانه محمد بن يوسف » در آخرين زاويه دست چپ كسى كه وارد خانه مىشود ، زائيد . خيزران ( مادر هادى عباسى ) آن خانه را ( از كاخ محمد بن يوسف ) بيرون كرد و مسجدش نمود ، و مردم در آن نماز ميخواندند پيغمبر ( ص ) ، پس از بعثتش 13 سال در مكه بود آنگاه بمدينه مهاجرت فرمود و 10 سال هم در آنجا بود ، سپس در روز دو شنبه دوازدهم ربيع الاول كه 63 سال داشت وفات كرد .\r\nپدرش عبد اللَّه بن عبد المطلب در مدينه نزد دائيهاى آن حضرت وفات كرد و او دو ماهه بود و مادرش آمنه دختر وهب بن عبد مناف بن زهرة بن كلاب بن مرة بن كعب بن لوى بن غالب ، در چهار سالگى آن حضرت وفات كرد ، و عبد المطلب زمانى وفات كرد كه آن حضرت قريب 8 سال داشت و با خديجه ازدواج فرمود ، زمانى كه بيست و چند ساله بود ، براى پيغمبر از خديجه ، قاسم و رقيه و زينب و ام كلثوم پيش از مبعثش متولد شد و طيب و طاهر و فاطمه عليها السلام بعد از مبعث ، و نيز روايت شده كه بعد از مبعث غير از فاطمه عليها السلام متولد نشد و طيب و طاهر پيش از مبعث متولد شدند ، خديجه عليها السلام يك سال پيش از هجرت زمانى كه پيغمبر\r\n\r\n\r\n","description":"","footnote":"\r\n( 1 ) سالى كه ابرهه سردار لشكر حبشه با پيل سواران به قصد جسارت به خانه كعبه آمد و به عذاب خدا گرفتار شد ، قرآن كريم داستانش را در سوره فيل بيان مىكند .\r\n( 2 ) ايا شريق روزهاى يازدهم و دوازدهم و سيزدهم بعد از اعمال حج است كه اسلام آن را در ماه ذى حجه قرار داده ولى اعراب جاهليت دو سال در محرم حج ميگزاردند و دو سال در صفر و همچنين در ماه‌هاى بعد در هر ماهى دو سال حج ميگزاردند ، پس بنا بر آنكه تولد حضرت در ماه ربيع الاول بوده و 9 ماه هم در شكم مادر بوده باشد ، ايام تشريق زمان حملش در جمادى الثانيه بوده است .\r\n","page_name":" 324 ","page_number":324},
  {"content":"\r\n\r\nصلّى اللَّه عليه و آله از شعب ابى طالب بيرون آمد وفات كرد ، و ابو طالب يك سال بعد از خديجه وفات كرد ، چون پيغمبر صلّى اللَّه عليه و آله آن دو نفر را از دست داد ، ماندن در مكه برايش ناگوار آمد و او را اندوه سختى گرفت و بجبرئيل عليه السلام شكايت كرد ، خداى تعالى به او وحى كرد كه از شهرى كه مردمش ستمگرند بيرون رو ، زيرا تو در مكه بعد از ابو طالب ياورى ندارى : و آن حضرت را امر بهجرت فرمود .\r\n\r\n1 -\r\nحسين بن عبد اللَّه گويد : به امام صادق عليه السلام عرضكردم : رسول خدا صلّى اللَّه عليه و آله سرور فرزندان آدم بود ؟ فرمود به خدا او سرور مخلوق خدا بود ، و خدا هيچ مخلوقى را بهتر از محمد صلّى اللَّه - عليه و آله نيافريده .\r\n\r\n2 -\r\nامام صادق عليه السلام از پيغمبر صلّى اللَّه عليه و آله ياد كرد و فرمود : خدا هيچ نفس كشى را بهتر از محمد صلّى اللَّه عليه و آله نيافريده .\r\n\r\n3 -\r\nامام صادق عليه السلام فرمود : خداى تبارك و تعالى فرمايد : اى محمد ! من ترا و على را به صورت نورى يعنى روحى بدون پيكر آفريدم ، پيش از آنكه آسمان و زمين و عرش و دريايم را بيافرينم ، پس تو همواره يكتائى و تمجيد مرا ميگفتى ، سپس دو روح شما را گرد آوردم و يكى ساختم ، و آن يكروح مرا تمجيد و تقديس و تهليل « 1 » ميگفت ، آنگاه آن را به دو قسمت كردم و باز هر يك از آن دو قسمت را به دو قسمت نمودم تا چهار\r\n\r\n\r\n","description":"","footnote":"\r\n( 1 ) تهليل يعنى گفتن  لا إِلهَ إِلَّا اللَّهُ  و خدا را بيگانگى ستودن .\r\n","page_name":" 325 ","page_number":325},
  {"content":"\r\n\r\nروح شد ، محمد يكى ، على يكى ، حسن و حسين دو تا .\r\nسپس خدا فاطمه را از نورى كه در ابتدا روحى بدون پيكر بود آفريد ، آنگاه با دست خود ما را مسح كرد و نورش را بما رسانيد .\r\n\r\nشرح\r\n- مرحوم مجلسى در توضيح اين حديث اقوالى از خود و دانشمندان ديگر نقل مىكند ، ولى آنچه جلب توجه ما را مىكند ، اينست كه ميگويد : و اللَّه يعلم حقايق تلك الاسرار و حججه الاخيار عليهم السلام « خدا و حجج برگزيده او حقايق اين اسرار ميدانند » .\r\n\r\n4 -\r\nامام باقر عليه السلام ميفرمايد : خداى تعالى بمحمد صلّى اللَّه عليه و آله وحى كرد كه : اى محمد ! من ترا آفريدم ، در حالى كه هيچ نبودى و از روح خود در تو دميدم ، براى شرافتى كه از خود نسبت به تو قائل شدم ، زمانى كه اطاعت ترا بر همه خلقم واجب ساختم ، پس هر كه ترا فرمانبرد ، مرا فرمان برده .\r\nو هر كه نافرمانى تو كند ، نافرمانى من كرده است . و آن اطاعت را نيز در باره على و نسلش ، آنهائى را كه به خود مخصوص نمودم ( يازده فرزند معصوم او ) واجب ساختم .\r\n\r\n5 -\r\nمحمد بن سنان گويد : نزد امام محمد تقى عليه السلام بودم و اختلاف شيعه را مطرح كردم ، حضرت فرمود : اى محمد ! همانا خداى تبارك و تعالى همواره بيگانگى خود يكتا بود ( يگانه‌اى غير او نبود ) سپس محمد و على و فاطمه را آفريد ، آنها هزار دوران بماندند ، سپس چيزهاى ديگر را آفريد . و ايشان را بر آفرينش آنها گواه گرفت و اطاعت ايشان را در ميان مخلوق جارى ساخت ( بر آنها واجب كرد ) و كارهاى مخلوق را بايشان واگذاشت . پس ايشان هر چه را خواهند حلال كنند و هر چه را خواهند حرام سازند ، ولى هرگز جز آنچه خداى تبارك و تعالى خواهد نخواهند . سپس فرمود : اى محمد ! اينست\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nآن ديانتى كه هر كه از آن جلو رود ( غلو كند ، از دايره اسلام ) بيرون رفته و هر كه عقب بماند ( و وارد دايره نشود ) نابود گشته [ دينش را باطل كرده 
  ] و هر كه به آن بچسبد ، به حق رسيده است ، اى محمد همواره ملازم اين ديانت باش ،\r\n\r\n6 -\r\nامام صادق عليه السلام فرمود : يكى از قريش برسول خدا صلّى اللَّه عليه و آله گفت : شما كه آخرين و پايان پيغمبران هستى ، بچه سبب ( در مقام و رتبه ) از همه پيش افتادى ؟ فرمود : زيرا من نخستين كسى بودم كه بپروردگارم ايمان آوردم و نخستين كسى كه پاسخ گفت ، زمانى كه خدا از پيغمبران پيمان گرفت و آنها را بر خودشان گواه ساخت كه مگر نه اينست كه من پروردگار شما هستم ؟ گفتند چرا ، من نخستين پيغمبرى بودم كه چرا گفت : پس سبقت من بر پيغمبران بواسطه اقرار به خدا بود ( كه پيش از همه گفتم ) .\r\n\r\n7 -\r\nمفضل گويد : به امام صادق عليه السلام عرضكردم : آنگاه كه در اظله ( عالم ارواح يا عالم مثال يا عالم ذر ) بوديد بچه كيفيت بوديد ؟ فرمود : نزد پروردگار خود بوديم ، كسى جز ما نزد او نبود در سايه سبزى بوديم . و خدا را تسبيح و تقديس و تهليل و تمجيد ميگفتيم ، و هيچ فرشته مقرب و جاندارى غير ما نبود ، تا آنكه خدا آفرينش چيزها را اراده كرد ، پس آنچه خواست ، چنان كه خواست از ملائكه و غير آنها آفريد ، و سپس علم آن را بما رسانيد .\r\n\r\n8 -\r\nامام صادق عليه السلام ميفرمود : ما نخستين خاندانى هستيم كه خدا نام ما را بلند ساخت ، چون\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nخدا آسمانها و زمين را آفريد بمنادئى دستور داد تا فرياد زد : گواهى دهم كه شايسته پرستشى جز خدا نيست - سه بار - گواهى دهم كه محمد صلّى اللَّه عليه و آله رسول خداست - سه بار - گواهى دهم كه على از روى حق امير مؤمنانست - سه بار - .\r\n\r\n9 -\r\nو فرمود : همانا خدا بود و هيچ پديده‌ئى نبود ، سپس پديده و مكان را آفريد و نور الانوار را آفريد كه همه نورها از او نور گرفت و از نور خود كه همه نورها از آن نور يافت در آن ( نور الانوار ) جارى ساخت و آن نوريست كه محمد و على را از آن آفريد ، پس محمد و على دو نور نخستين بودند زيرا پيش از آنها چيزى پديد نيامده بود ، و آن دو همواره پاك و پاكيزه در صلبهاى پاك جارى بودند تا آنكه در پاكترين آنها يعنى عبد اللَّه و ابو طالب از يك ديگر جدا گشتند .\r\n\r\n10 -\r\nجابر بن يزيد گويد : امام باقر عليه السلام به من فرمود : اى جابر ! همانا خدا در اول آفرينش محمد صلّى اللَّه عليه و آله و خاندان رهنما و هدايت شده او را آفريد ، و آنها در برابر خدا اشباح نور بودند عرضكردم : اشباح چيست ؟ فرمود : يعنى سايه نور ، پيكرهاى نورانى بدون روح ، و محمد صلّى اللَّه عليه و آله تنها بيك روح مؤيد بود و آن روح القدس بود كه او و خاندانش بوسيله آن روح خدا را عبادت ميكردند و از اين جهت خدا ايشان را خويشتن دار ، دانشمند ، نيكوكار ، برگزيده آفريد ، با نماز و روزه و سجود و تسبيح و تهليل خدا را عبادت ميكردند و نمازها را ميگزاردند و حج ميكردند و روزه ميگرفتند .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\n11 -\r\nامام باقر عليه السلام فرمود : در رسول خدا صلّى اللَّه عليه و آله سه چيز بود كه در هيچ كس جز او نبود : 1 - سايه نداشت ( زيرا نور او تحت الشعاع خورشيد نميگشت ) 2 - از راهى نميگذشت جز آنكه هر كس بعد از دو روز و سه روز از آنجا ميگذشت بواسطه بوى خوشش ميفهمد پيغمبر از آنجا عبور كرده است .\r\n3 - از هيچ سنگ و درختى عبور نميكرد ، جز آنكه براى او سجده مىكرد . ( و اين سجده بعنوان احترام بود نه عبادت و معنوى بود نه ظاهرى نظير تسبيح موجودات خدا را ) .\r\n\r\n12 -\r\nامام صادق عليه السلام فرمود : چون رسول خدا صلّى اللَّه عليه و آله را بمعراج بردند ، جبرئيل او را به جائى رسانيد و خود با او نيامد . حضرت فرمود : اى جبرئيل ! در چنين حالى مرا تنها ميگذارى ؟ ! گفت : برو ، به خدا در جايى قدم گذاشته‌اى كه هيچ بشرى قدم نگذاشته و پيش از تو هم بشرى در آنجا راه نرفته .\r\n\r\n13 -\r\nعلى بن ابى حمزه گويد : ابو بصير از امام صادق عليه السلام پرسيد و من حاضر بودم عرضكرد :\r\nقربانت ، پيغمبر صلّى اللَّه عليه و آله را چند مرتبه بمعراج بردند ؟ فرمود : دو مرتبه ، و جبرئيل او را در مقامى نگه داشت و گفت : در جايت بايست اى محمد ! زيرا در جايى ايستاده‌ئى كه هرگز هيچ فرشته و پيغمبرى در آنجا نايستاده است ، همانا پروردگارت در نماز است ، فرمود : اى جبرئيل ! چگونه نمازى ؟\r\nگفت : ميفرمايد : سبوح ، قدوس ، منم پروردگار ملائكه و روح كه رحمتم بر غضبم پيشى دارد ، پيغمبر ( ص )\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nفرمود : بار خدايا در گذشتت را خواهم ، در گذشتت را خواهم ، امام فرمود : و همچنان بود كه خدا فرمايد پيغمبر بمقام «  قابَ قَوْسَيْنِ أَوْ أَدْنى  » رسيد - 9 سوره 53 - .\r\nابو بصير به حضرت عرضكرد : قربانت ،  قابَ قَوْسَيْنِ أَوْ أَدْنى  چيست ؟ فرمود : به مقدار فاصله ميان هلالى كمان تا سرش ، سپس فرمود : و در ميان آن دو حجابى ميدرخشيد و خاموش ميشد و بگمانم فرمود : زبر جدى بود ، پس پيغمبر نور عظمت را از اندازه سوراخ سوزن تا آنچه خدا خواهد ( از كمترين درجه تا بالاترين مرتبه ) مشاهده فرمود : و خداى تبارك و تعالى فرمود : اى محمد ! عرضكرد : لبيك پروردگارم ؛ فرمود كيست براى امتت بعد از تو ؟ ( رهبرشان كيست ؟ ) عرضكرد : خدا داناتر است ، فرمود : على بن ابى طالب است ، امير مؤمنان و سرور مسلمانان و پيشواى روسفيدان ، دست و پا درخشانان ، سپس امام صادق عليه السلام به ابو بصير فرمود : اى ابا محمد ! به خدا ولايت على عليه السلام از زمين نيامده ، بلكه شفاها از آسمان رسيده است .\r\n\r\n14 -\r\nجابر گويد : به امام باقر عليه السلام عرضكردم : پيغمبر خدا را برايم وصف كن . فرمود : پيغمبر خدا ( ص ) رنگش سفيد مايل بسرخى بود ، چشمانش سياه و درشت ، ابروانش بهم پيوسته ، كف دست و پايش پرگوشت و غير كوتاه بود و از سفيدى گويا در قالب نقره بود ، سر استخوانهاى شانه‌اش درشت بود ، از شدت انس و مهرى كه با مردم داشت ، هر گاه متوجه كسى ميشد ، با تمام بدن متوجه ميشد ( نه آنكه مانند متكبران خود بين بگوشه چشم و ابرو بنگرد ) رشته موئى از گودى گلويش تا سر نافش كشيده و مانند خط ميان صفحه‌ئى از نقره درخشان بود ( زيرا در ميان صفحه محدب نقره ، خط سياهى به نظر ميرسد و از اين تشبيه معلوم مىشود كه ساير قسمتهاى شكم بدون مو و براق بوده است ) و از گردن تا شانه مانند گلاب پاش\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n؟ ؟ ؟ ، بينى كشيده‌ئى داشت كه هنگام نوشيدن آب ، نزديك بود آب را پس زند ، و چون راه ميرفت بجلو متمايل ميشد ، مثل اينكه بسرازيرى ميرود ، مانند پيغمبر خدا صلى اللَّه عليه و آله ديده نشده ، نه پيش از او و نه بعد از او صلى اللَّه عليه و آله .\r\n\r\n15 -\r\nامام صادق عليه السلام فرمود : همانا رسول خدا صلى اللَّه عليه و آله فرمود : خدا امت مرا در عالم طينت برايم مجسم كرد ، و نامهاى ايشان را به من آموخت ، چنان كه همه نامها را بآدم آموخت ، آنگاه پرچمداران ( خلفاء و زمامداران ) بر من گذشتند . من براى على و شيعيانش آمرزش خواستم ، و پروردگارم يك مطلب را در باره شيعيان على به من وعده داد ، عرض شد : يا رسول اللَّه ، آن مطلب چيست ؟ فرمود : آمرزش براى ايمان آورندگانشان ، و درگذشت از گناهان ، براى كوچك و بزرگشان ، و اينكه تبديل گناه بحسنه و ثواب ( كه در آيه شريفه  يُبَدِّلُ اللَّهُ سَيِّئاتِهِمْ حَسَناتٍ  است ) براى آنها باشد .\r\n\r\n16 -\r\nامام صادق عليه السلام فرمود : رسول خدا صلى اللَّه عليه و آله براى مردم خطبه خواند ، و سپس دست راست خود را مشت بسته بلند كرد ، و فرمود : اى مردم ! مىدانيد در مشت من چيست ؟ گفتند : خدا و پيغمبرش داناترند . فرمود : در آنست نامهاى اهل بهشت و نامهاى پدران و قبايل آنها تا روز قيامت ، سپس دست چپش را بلند كرد و فرمود : اى مردم ! ميدانيد در اين مشتم چيست ؟ گفتند : خدا و پيغمبرش داناترند ، فرمود :\r\nنامهاى دوزخيان و نامهاى پدران و قبايل آنهاست تا روز قيامت ( يعنى مشخصات بهشتيان و دوزخيان برايم چنان روشن است كه گويا در كف دستم موجود است ) ، سپس فرمود : خدا حكم فرموده و عدالت نموده ،\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nخدا حكم فرموده و عدالت نموده ، گروهى در بهشت و گروهى در دوزخند .\r\n\r\n17 -\r\nامام صادق عليه السلام در خطبه‌اى كه بذكر حال و صفات پيغمبر و ائمه عليهم السلام اختصاص داده ميفرمايد : آن بردبارى و وقار و مهربانى كه خدا داشت ، گناهان بزرگ و كارهاى زشت مردم ، او را مانع نشد كه براى آنها برگزيند دوست‌ترين و شريفترين پيغمبرانش را ، يعنى محمد بن عبد اللَّه ( ص ) را كه در حريم عرت تولد يافته ، و در خاندان شرافت اقامت گزيده ، حسبش ناآميخته و نسبش آلوده نگشته بود ، صفاتش بر دانشمندان نامعلوم نبود ، پيغمبران در كتب خود بوجودش مژده داده ، و صفاتش را دانشمندان بيان كرده و حكيمان در وصفش انديشيده بودند ، پاكيزه اخلاقى بود بىنظير ، هاشمى نسبى بىمانند ، مكى وطنى بىهمطراز .\r\nحيا صفت او بود و سخاوت طبيعتش ، بر متانت‌ها و اخلاق نبوت سرشته شده و اوصاف و خويشتن‌دارىهاى رسالت بر او مهر شده بود . تا آنگاه كه وسائل مقدرات خدا او را بوقت خود رسانيد ، و قضا و قدر ، بامر خدا او را بپايان كارش كشانيد ، حكم حتمى خدا او را بسوى سرانجامش برد ، هر امتى امت پس از خود را بوجودش مژده داد ، و پشت به پشت هر پدرى او را به پدر ديگر تحويل داد ، از زمان آدم تا برسد بپدرش عبد اللَّه اصل و حسبش بزنا آميخته نشد و ولادت او با نزديكى نامشروعى پليد نگشت ، ولادتش در بهترين طايفه و گراميترين نواده ( بنى هاشم ) و شريفترين قبيله ( فاطمه مخزوميه ) و محفوظترين شكم باردار ( آمنه بنت وهب ) و امانت‌دارترين دامن بود .\r\nخدا او را برگزيد و پسنديد و انتخاب كرد ، و كليدهاى دانش و سرچشمه‌هاى حكمت به دو داد . او را مبعوث كرد تا رحمت بندگان و بهار جهان باشد . و خدا كتابى را بر او نازل كرد كه بيان و توضيح هر\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nچيز در آنست ، يعنى قرآنى بلغت عربى بدون كجى ، شايد مردم پرهيزگار شوند ، آن را براى مردم بيان كرد و توضيح داد ، با دانشى كه تفصيلش داد و دينى كه آشكارش ساخت و واجباتى كه آنها را لازم نمود و حدودى كه براى مردم وضع كرد و بيان نمود و امورى كه آنها را براى مخلوقش كشف كرد و آگاهشان ساخت .\r\nدر آن امور راهنمائى بسوى نجات است و نشانه‌هائى كه بهدايت خدا دعوت كند . رسول خدا صلى اللَّه عليه و آله رسالتش را تبليغ كرد و مأموريتش را آشكار ساخت و بارهاى سنگين نبود را كه به گردن گرفته بود ، به منزل رسانيد ، و بخاطر پروردگارش صبر كرد ، و در راهش جهاد نمود و براى امتش خيرخواهى كرد و ايشان را بنجات دعوت كرد ، و به ياد خدا تشويق نمود ، و به راه هدايت دلالت فرمود ، بوسيله برنامه‌ها و انگيزه‌هايى كه پايه‌هاى آن را براى بندگان پىريزى كرد و مناره‌هائى كه نشانه‌هايش را برافراشت تا مردم پس از او گمراه نشوند و آن حضرت نسبت بمردم دلسوز و مهربان بود .\r\n\r\n18 -\r\nدرست بن ابى منصور از حضرت موسى بن جعفر عليه السلام پرسيد كه : آيا ابو طالب بر پيغمبر صلى اللَّه عليه و آله حجت بود ؟ فرمود : نه ، بلكه وصاياى ( پيغمبران ) نزد او بامانت بود و او تحويل پيغمبر داد ، راوى گويد : من گفتم : وصايا را به او داد ، چون كه بر او حجت بود ؟ فرمود : اگر بر او حجت ميبود ، وصيت را تحويل او نمىداد ، عرضكردم : پس حال ابو طالب ( از نظر عقيده ) چگونه بود ؟ فرمود :\r\nاو بپيغمبر و آنچه آورده بود ، اقرار كرد ، و وصايا را به او تحويل داد و همان روز درگذشت .\r\n\r\nشرح\r\n- علامه مجلسى ( ره ) پنج توجيه براى اين روايت ذكر مىكند ، ولى آنچه را خودش انتخاب مىكند اينست كه : درست بن ابى منصور پرسيد كه : آيا ابو طالب حجت و امام بر پيغمبر بود ؟ حضرت پاسخداد\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nنه ، زيرا اگر اشتباه تو از اين جهت است كه شنيده‌ئى ابو طالب بپيغمبر وصيت كرد ، مقصود اينست كه وصايا و امانتهاى پيغمبران سابق نزد او بود و او بپيغمبر تحويل داد ، و ابو طالب در اينجا يك امانت نگهدار بيش نبود نه آنكه خودش حجت و امامى باشد و پيغمبر را وصى و جانشين خود كرده باشد ، سائل معنى سخن امام را نفهميد و دوباره پرسيد : مگر دادن وصايا بپيغمبر صلى اللَّه عليه و آله معنيش اين نيست كه او حجت بر پيغمبر است ؟ حضرت جواب داد : چنين نيست ، بلكه اين عمل ابو طالب با عقيده تو مخالفت و منافات دارد و مقصود از اقرار ابو طالب در روز مرگش اقرار ظاهرى او بود كه ديگران هم آگاه باشند ( و گر نه او از اول بپيغمبر صلى اللَّه عليه و آله ايمان آورده بود ، نهايت اينكه بواسطه تقيه و دستور خود پيغمبر صلى اللَّه عليه و آله ايمانش را اظهار و آشكار نميكرد . )\r\n\r\n19 -\r\nامام باقر عليه السلام فرمود : چون رسول خدا صلى اللَّه عليه و آله درگذشت ، آل محمد عليهم السلام ( از شدت تأثر و اندوه ) درازترين شب را ميگذرانيدند ( چون خواب از چشمشان رفته بود و جهان در نظرشان تيره گشته بود ) تا آنجا كه از آسمانى كه بالاى سرشان قرار گرفته و زمينى كه آنها را بر دوش كشيده فراموش كردند . زيرا رسول خدا صلى اللَّه عليه و آله خويش و بيگانه را در راه خدا متحد ساخته بود [ براى رضاى خدا حامى و مدافع خويشان و بيگانگان بود و كمانشان را بزه كشيده بود 
  ] در آن ميان كه ايشان چنان حالى داشتند ، واردى بر ايشان در آمد ، كه خودش را نمىديدند و سخنش را مىشنيدند و او مىگفت :\r\nدرود و رحمت و بركات خدا بر شما خانواده باد ، همانا با وجود خدا در سايه او هر مصيبتى را بردبارى و دلخوشى و هر هلاكتى را نجات و از دست رفته‌ئى را جبرانيست « هر جاندارى مرگ را مىچشد و روز قيامت پاداشهاى شما را تمام مىدهند ، هر كه را از دوزخ بكنار برند و ببهشت در آورند ، كامياب شده و زندگى دنيا جز كالاى فريب نباشد - 185 سوره 3 - » .\r\nهمانا خدا شما را برگزيده و برترى داده و پاك نموده و خانواده پيغمبرش قرار داده و علم خود را بشما\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nسپرده و كتاب خود را بشما به ارث داده و شما را صندوق علم و عصاى عزتش ساخته ، ( يعنى عزت خود را در ميان مخلوقش بشما قائم نموده ) و از نور خود براى شما مثل زده ( بحديث 513 رجوع شود ) و شما را از لغزش محفوظ داشته و از فتنه‌ها ايمن ساخته ، پس شما با دلدارى خدا تسليت يابيد ، زيرا خدا رحمتش را از شما باز نگرفته و نعمتش را زايل نفرموده است .\r\nشما أهل خداى عز و جل هستيد ، ببركت شما نعمت كامل گشته ، و پراكندگى گرد آمده و اتحاد كلمه پيدا شده و شما اولياء خدائيد ، هر كه از شما پيروى كند كامياب شده ، و هر كه به حق شما ستم روا دارد ، هلاكت يافته ، دوستى شما از جانب خدا در قرآن بر بندگان مؤمن واجب گشته ، علاوه بر همه اينها خدا هر گاه بخواهد شما را يارى كند تواناست . پس شما هم براى عاقبت امر شكيبا باشيد ، زيرا عاقبت كارها بسوى خدا مىگرايد ( و خدا أهل حق را بپاداش صبرشان مىرساند ) .\r\nخدا شما را بعنوان امانت از پيغمبرش پذيرفته ، و باولياء مؤمنينش كه در روى زمين هستند سپرده است . هر كه امانت خود را بپردازد ، خدا پاداش راستى و درستيش را به او دهد . شما هستيد آن امانت سپرده شده و دوستى و اطاعت مردم نسبت بشما واجب و لازم است ، رسول خدا صلى اللَّه عليه و آله درگذشت ، در حالى كه دين را براى شما كامل كرد ، و راه نجات را بيان فرمود ، و براى هيچ نادانى عذرى باقى نگذاشت پس هر كه نادان ماند ، يا خود را بنادانى زند ، يا انكار كند يا فراموش نمايد ، و يا خود را بفراموشى زند ، حسابش با خدا است ، و خدا دنبال حوائج شما است ، شما را به خدا مىسپارم ، درود بر شما باد .\r\nمن از امام باقر عليه السلام پرسيدم : اين تسليت از جانب كه براى آنها آمد ؟ فرمود : از جانب خداى تبارك و تعالى .\r\n\r\n20 -\r\nامام صادق عليه السلام فرمود : هر گاه رسول خدا صلى اللَّه عليه و آله در شب تار ديدار ميشد نورى مانند\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nپاره ماه از او به چشم مىخورد .\r\n\r\n21 -\r\nو فرمود : جبرئيل عليه السلام بر پيغمبر نازل شد و گفت : اى محمد ! پروردگارت به تو سلام مىرساند و ميفرمايد : من آتش دوزخ را حرام كردم بر پشتى كه ترا فرود آورد ، و شكمى كه به تو آبستن شد ، و دامانى كه ترا پروريد : آن پشت ، پشت عبد اللَّه بن عبد المطلب است ، و شكمى كه به تو آبستن شد ، آمنه بنت وهب ، و اما دامانى كه ترا پروريد ، دامان ابى طالب - و طبق روايت ابن فضال - و فاطمه بنت اسد است .\r\n\r\n22 -\r\nو فرمود : عبد المطلب روز قيامت بعنوان يك امت محشور شود و سيماى پيغمبران و هيبت سلاطين داشته باشد .\r\n\r\nشرح\r\n- مجلسى ( ره ) از نهايه ابن اثير نقل مىكند كه مردى را كه در ميان جماعتى دينى مخصوص به خود داشته باشد امت گويند ، چنان كه خداى تعالى در باره ابراهيم فرمايد : « همانا ابراهيم امتى بود » - بنا بر اين چون در ميان تمام مشركين مكه تنها عبد المطلب خداشناس بود ، او را امت ناميدند ، چنان كه حضرت ابراهيم هم در زمان خود چنان بود . و از مفردات راغب نقل كند كه ابراهيم به تنهائى از لحاظ عبادت بجاى يك امت و جماعت بود ، از اين رو او را امت فرمود . و بعضى گفته‌اند : مردى كه خير و ديانت در او جمع باشد امتش گويند .\r\n\r\n23 -\r\nو فرمود : عبد المطلب نخستين كسى است كه ( از ميان فرزندان اسماعيل ) ببدا معتقد بود ،\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nاو روز قيامت بعنوان يك امت مبعوث شود و رونق سلاطين و سيماى پيغمبران داشته باشد .\r\n\r\n24 -\r\nو فرمود : عبد المطلب به تنهائى يك امت مبعوث شود ، و رونق سلاطين و هيئت پيغمبران داشته باشد ، و اين به جهت آنست كه او نخستين معتقد ببدا بود . و فرمود : عبد المطلب رسول خدا صلى اللَّه عليه و آله را بسوى ساربانانش فرستاد تا شتران فرار كرده را گرد آورد . حضرت دير كرد ، عبد المطلب حلقه در خانه كعبه را گرفت و ميگفت : « پروردگارا اهل خود را هلاك ميكنى ؟ ! اگر چنين كنى امرى از جانب تو ظاهر گشته است » ( زيرا من در كتب و اخبار پيغمبران گذشته خوانده‌ام كه اين نوه من پيغمبر خواهد شد ، اگر در كودكى بميرد ، معلوم مىشود براى خدا بدا حاصل شده است ) سپس پيغمبر صلى اللَّه عليه و آله شترها را آورد و عبد المطلب در هر جاده و دره‌ئى كسى را بجستجوى پيغمبر فرستاد و فرياد ميزد : « پروردگارا اهل خود را هلاك ميكنى ؟ ! ! اگر چنين كنى براى تو بدا حاصل گشته است » چون چشمش بپيغمبر صلى اللَّه عليه و آله افتاد ، او را در برگرفت و بوسيد و فرمود : پسر جانم : پس از اين ترا دنبال كارى نفرستم ، زيرا ميترسم ، ناگهان گرفتار و كشته شوى .\r\n\r\n25 -\r\nامام صادق عليه السلام فرمود : چون امير حبشه لشكر خود را همراه پيلان بسوى مكه فرستاد تا خانه كعبه را خراب كند ، بشتران عبد المطلب برخوردند و آنها را پيش راندند ، اين خبر بعبد المطلب رسيد . او نزد امير حبشه آمد . دربان امير در آمد و گفت : اين عبد المطلب بن هاشم است ، گفت : چه ميخواهد ؟ مترجم گفت :\r\nآمده است و تقاضا دارد كه شترانى را كه لشكر تو برده‌اند به او برگردانى ، پادشاه حبشه باصحابش گفت :\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nاين مرد رئيس و پيشواى قومى است كه من براى خراب كردن خانه‌اى كه عبادتش ميكنند آمده‌ام ، و او رها كردن شترانش را از من ميخواهد ، اگر او دست بازداشتن از خراب كردن كعبه را از من ميخواست . ميپذيرفتم ، شترانش را به او برگردانيد ، عبد المطلب بمترجمش گفت : سلطان به تو چه گفت ؟ مترجم به او گزارش داد ، عبد المطلب گفت : من صاحب شتر هستم و خانه صاحبى دارد كه آن را نگه ميدارد ، شتران را به او پس دادند و عبد المطلب بجانب منزلش برگشت . هنگام مراجعت بفيل برخورد ، به او گفت : اى محمود ! فيل سرش را حركت داد ، به او گفت : ميدانى ترا براى چه آورده‌اند ؟ فيل با سر اشاره كرد : نه ، عبد المطلب گفت :\r\nترا آورده‌اند تا خانه پروردگارت را خراب كنى ، چنين كارى را انجام ميدهى ؟ با سر اشاره كرد : نه ، عبد المطلب بمنزلش مراجعت كرد .\r\nچون صبح شد ، لشكريان فيل را بردند تا وارد خانه شود ، فيل سر باز زد و امتناع ورزيد ، آن هنگام عبد المطلب بيكى از غلامانش گفت : بالاى كوه رو و بنگر تا چه بينى ، گفت : يك سياهى از طرف دريا ميبينم گفت : چشمت به همه آنها ميرسد ؟ گفت : نه ولى نزديكست برسد ، چون نزديك شد ، گفت : پرنده بسياريست كه آنها را نميشناسم ، و هر يك از آنها سنگى به اندازه سنگى كه با پشت ناخن ميپرانند يا كوچكتر در منقار دارد : عبد المطلب گفت : بپروردگار عبد المطلب ، جز اين قوم را نخواهند ، تا آنگاه كه بالاى سر همه لشكر قرار گرفتند ، سنگريزه را انداختند ، هر سنگريزه بر سر مردى فرود آمد و از مقعدش خارج شد و او را بكشت ، از آن لشكر جز يك مرد جان بدر نبرد كه رفت و گزارش را بمردم گفت : چون گزارش را گفت\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nپرنده سنگريزه را افكند و او را هم بكشت .\r\n\r\n26 -\r\nامام صادق عليه السلام فرمود : در آستانه كعبه براى عبد المطلب فرشى ميگستردند كه مخصوص او بود و براى ديگرى در آنجا فرش گسترده نميشد ، و او فرزندانى داشت كه بالاى سرش ميايستادند و از كسانى كه نزديكش ميرفتند جلوگيرى ميكردند . رسول خدا صلى اللَّه عليه و آله كه كودكى بود تازه به راه افتاده بيامد و روى زانوى عبد المطلب نشست ، يكى از آنها خم شد تا رسول خدا را از او دور كند ، عبد المطلب گفت از پسرم دست بدار ، زيرا فرشته نزد او آمده [ او را آورده ، يا سلطنت به او رسد 
  ] .\r\n\r\n27 -\r\nو فرمود : چون پيغمبر صلى اللَّه عليه و آله متولد شد ، چند روز بىشير بود ( گويا مادرش بيمار بوده يا شير نداشته است ) ابو طالب آن حضرت را به سينه خود افكند ، خدا در سينه او شير جارى ساخت و تا چند روز پيغمبر از آن شير مىخورد ، تا آنگاه كه ابو طالب حليمه سعديه را پيدا كرد و پيغمبر را به او داد .\r\n\r\nتوضيح\r\n- اين روايت از لحاظ سند ضعيف و غير قابل اعتماد است ، بدين جهت توجيه و تأويل آن لزومى ندارد .\r\n\r\n28 -\r\nو فرمود : حكايت ابو طالب حكايت اصحاب كهف است كه ايمان را نهان كردند و شرك را اظهار داشتند ، پس خدا پاداششان را دو بار به آنها داد . ( يك بار به جهت ايمان آوردن و يك بار به جهت تقيه كردن ) .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\n29 -\r\nاسحاق بن جعفر از پدرش ( امام صادق ) عليه السلام نقل كند كه به آن حضرت عرض شد : آنها ( اهل سنت ) گمان كنند كه ابو طالب كافر بوده است ، فرمود : دروغ گويند ، چگونه او كافر است كه ميگويد :\r\nمگر نميدانند كه ما محمد را مانند موسى پيغمبرى يافته‌ايم كه در كتابهاى نخست و سلف نامش نوشته است ؟\r\nو در حديث ديگر فرمود :\r\nچگونه مىشود كه ابو طالب كافر باشد ؟ در صورتى كه خود او ميگويد : مردم دانسته‌اند كه ما فرزند خود را بدروغ نسبت ندهيم و بسخن ياوه‌سرايان اعتنا نميشود . او رو سفيد و آبرومندى است كه باحترام آبروى او طلب باران مىشود . او فريادرس يتيمان و پناه بيوه زنانست :\r\n\r\nتوضيح\r\n- ابو طالب اين شعر را هنگامى گفت كه در مكه خشكسالى پيدا شد ، و پدرش عبد المطلب به او دستور داد تا پيغمبر را كه كودكى در قنداق بود بياورد و در برابر كعبه بسوى آسمان بلند كند و بگويد :\r\nپروردگارا به حق اين كودك بارانى فراوان براى ما بفرست ، او چنين كرد و پس از ساعتى ابرى پديد شد و بارانى فراوان آمد - مرآت ص 369 .\r\n\r\n30 -\r\nامام صادق عليه السلام فرمود : در آن ميان كه پيغمبر صلى اللَّه عليه و آله در مسجد الحرام بود و لباسهاى نو در برداشت ، مشركين شكمبه شترى را بر او افكندند و لباسهايش را آلوده كردند ، پيغمبر از اين عمل بقدرى ناراحت شد كه خدا داند ، آنگاه نزد ابو طالب آمد و گفت : اى عمو ! حسب « 1 » مرا در ميان خود چگونه ميبينى ؟ او گفت : مگر چه شده اى برادر زاده ؟ ! حضرت گزارش داد ، ابو طالب حمزه را طلبيد و\r\n\r\n\r\n","description":"","footnote":"\r\n( 1 ) حسب مرد . دين و ارزش و كارهاى نيك و صفات پسنديده و كردار شايسته اوست ، و نيز صفات حميده پدران اوست ، زيرا شخصيت مرد بوسيله اينها به حساب مىآيد - مرآت ص 360 .\r\n","page_name":" 340 ","page_number":340},
  {"content":"\r\n\r\nخودش هم شمشير برگرفت و بحمزه گفت : شكمبه را بردار ، سپس همراه پيغمبر بسوى آن قوم رفت تا نزد قريش رسيد ، آنها گرد كعبه بودند ، چون او را ديدند آثار خشم و بدى را در چهره‌اش خواندند ، آنگاه بحمزه گفت : شكمبه را بر سبيل همه بمال ، او چنين كرد ، تا به نفر آخرشان هم ماليد ، سپس ابو طالب متوجه پيغمبر صلى اللَّه عليه و آله شد و گفت : برادر زاده ؟ اينست حسب تو در ميان ما .\r\n\r\n31 -\r\nو فرمود : چون ابو طالب وفات يافت ، جبرئيل بر پيغمبر صلى اللَّه عليه و آله نازل شد و عرض كرد : اى محمد ! از مكه بيرون رو ، زيرا در اينجا ياورى ندارى و قريش هم بر پيغمبر هجوم آوردند . حضرت از آنجا فرار كرد تا بيكى از كوههاى مكه كه حجونش ميگفتند رسيد و در آنجا شد ، ( گويا مقصود همان كوهى است كه غار مشهور در آن بوده و هجرت در اين زمان واقع شد ) .\r\n\r\n32 -\r\nو فرمود : همانا ابو طالب به حساب جمل اسلام آورد ، يعنى بهر زبان .\r\n\r\n33 -\r\nو فرمود : ابو طالب به حساب جمل اسلام آورد و با دستش عدد شصت و سه را متشكل كرد .\r\n\r\nشرح\r\n- حساب جمل در اصطلاح امروز همان حساب ابجد است كه از دير زمان نزد منجمين و مؤلفين مرسوم و معمول بوده و در تقاويم و شماره‌گذاريهاى صفحات مقدمه كتاب و مواد تاريخ و رموز ديگر به كار ميرفته است و ترتيبش چنانست كه : الف را يك و با را دو و جيم را سه و دال را چهار به حساب مىآورند و از يا كه بده ميرسد ده ده بالا ميروند و از عدد صد به دويست و سيصد بالا ميروند تا آنكه حرف غين را هزار بشمار مىآورند ، بنا بر اين در تطبيق اين روايت با اين حساب چند وجه گفته شده است :\r\n( 1 ) عدد 63 به حساب ابجد مساوى دو كلمه ( لا و الا ) است كه مختصر كلمه  لا إِلهَ إِلَّا اللَّهُ  مىباشد و پايه توحيد است .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n( 2 ) عدد 63 با حروف ابجد كلمه سج را نشان ميدهد و آن بمعنى نهان كن و مخفىدار مىباشد پس مقصود ابو طالب و هم امام صادق عليه السلام از اين روايت بيان تقيه و اسلام پنهانى ابو طالب بوده است .\r\n( 3 ) مقصود اينست كه ابو طالب به 63 زبان اظهار اسلام كرد .\r\n( 4 ) مقصود اينست كه ابو طالب هنگام اسلام آوردنش 63 سال داشت .\r\n( 5 ) مقصود اينست كه ابو طالب 63 قصيده در مدح پيغمبر ( ص ) سروده كه همگى دلالت بر ايمان او دارد .\r\n\r\n34 -\r\nاصبغ بن نباته حنظلى گويد : امير المؤمنين عليه السلام را ديدم روزى كه بصره را فتح كرد و بر استر رسول خدا صلى اللَّه عليه و آله سوار بود . سپس فرمود : اى مردم ! بشما خبر ندهم كه بهترين مخلوق در روزى كه خدا آنها را گرد آورد ( روز قيامت ) كيست ؟ ابو ايوب انصارى برخاست و عرضكرد : چرا اى امير المؤمنين بما خبر ده ، زيرا ( نزد پيغمبر و هنگام نزول وحى و دانستن حقايق و واقعيات ) تو حاضر بوده‌اى و ما غايب .\r\nفرمود : همانا بهترين مخلوق در روزى كه خدا گردشان آورد ، هفت تن از فرزندان عبد المطلبند كه جز كافر و جاحد منكر فضيلت ايشان نباشد .\r\nعمار بن ياسر - رحمه اللَّه - برخاست و عرضكرد : يا امير المؤمنين نام آنها را بما بگو تا بشناسيمشان ، فرمود : بهترين مخلوق روزى كه خدا گردشان آورد ، پيغمبرانند و بهترين پيغمبران محمد صلى اللَّه عليه و آله است و بهترين شخص از هر امتى بعد از پيغمبر آنها وصى او است تا آنكه پيغمبرى در زمان او آيد ( پس آن پيغمبر از وصى پيغمبر سابق افضل است ) و همانا بهترين اوصياء ، وصى محمد عليه و آله السلام است ، همانا بهترين مخلوق بعد از اوصياء ، شهيدانند ، همانا بهترين شهيدان حمزة بن عبد المطلب و جعفر بن ابى طالب است كه دو بال تر و تازه دارد و با آنها در بهشت پرواز مىكند و باحدى از اين امت جز او\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nدو بال عطا نشده است ، خدا آن را براى احترام محمد صلى اللَّه عليه و آله و تشريف او عطا كرده است . و ديگر دو نوه پيغمبر حسن و حسين و مهدى عليهم السلام‌اند كه خدا هر كه را از ما خانواده بخواهد مهدى قرار دهد .\r\nسپس اين آيه را تلاوت فرمود : « آنها كه اطاعت خدا و پيغمبر كنند ، همدم كسانى هستند كه خدا بايشان نعمت داده يعنى پيغمبران و راست پيشگان و شهيدان و نيكوكاران ، و اينان نيكو رفيقانند ، اين تفضل از جانب خداست و دانائى خدا بس است - 69 سوره 4 - » .\r\n\r\n35 -\r\nابو مريم انصارى گويد : به امام باقر عليه السلام عرضكردم : چگونه بر جنازه پيغمبر صلى اللَّه عليه و آله نماز خوانده شد ؟ فرمود : چون امير المؤمنين عليه السلام غسلش داد و كفنش نمود و روپوشى بر او كشيد ، بده نفر اجازه ورود داد تا گردش حلقه زدند . امير المؤمنين عليه السلام در ميان آنها ايستاد و فرمود : « همانا خدا و فرشتگانش بر پيغمبر درود ميفرستند ، اى كسانى كه ايمان آورده‌ايد ! بر او درود فرستيد و سلام كنيد ، سلام تمام - 56 سوره 33 - » پس مردم هم چنان كه حضرت ميفرمود ، ميگفتند تا آنكه تمام اهل مدينه و اهل عوالى ( آباديهاى نزديك مدينه ، در روى تپه‌ها ) بر آن حضرت نماز گزاردند .\r\n\r\nشرح\r\n- ظاهر اينست كه نماز بر آن حضرت تنها به همين كيفيت انجام شده و دعاء و تكبير ديگرى نداشته است و ممكن است مقصود اين باشد كه اين آيه را پيش از نماز يا بعد از هر تكبير ميخوانده‌اند . و ممكن است نماز مخصوص بر آن حضرت را امير المؤمنين عليه السلام با اصحاب خاص خود در ابتداء خوانده و نمازهاى ديگر بهر نحوى كه بوده ، پس از انجام اصل فريضه و بمنظورى غير از اداى واجب گزارده شده است .\r\n\r\n36 -\r\nامام باقر عليه السلام فرمود : پيغمبر صلى اللَّه عليه و آله بعلى عليه السلام فرمود : يا على مرا در اينجا دفن\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nكن و قبرم را چهار انگشت از زمين بلند كن و بر آن آب بپاش .\r\n\r\n37 -\r\nامام صادق عليه السلام فرمود ، عباس نزد امير المؤمنين عليه السلام آمد و عرضكرد : يا على مردم گرد آمده‌اند تا رسول خدا صلى اللَّه عليه و آله را در بقيع مصلى دفن كنند و مردى از ايشان پيش نماز آنها شود . امير المؤمنين عليه السلام بسوى مردم آمد و فرمود : اى مردم همانا رسول خدا در حال زندگى و مرگش امام و پيشوا است و خودش فرمود : من در همان خانه‌اى كه قبض روح شوم به خاك سپرده شوم ، آنگاه نزد در ايستاد و بر آن حضرت نماز گزارد ، سپس بمردم دستور داد تا ده نفر ده نفر بر او نماز خوانند و خارج شوند .\r\n\r\nتوضيح\r\n- بقيع بمعنى مكانى است كه درختهاى گوناگون داشته باشد و در شهر مدينه پنج بقيع بوده است : 1 - بقيع مصلى كه پيغمبر صلى اللَّه عليه و آله در آنجا نماز عيد ميخوانده . 2 - بقيع غرقد كه مقبره مدينه است . 3 - بقيع زبير كه پيغمبر آنجا را باقطاع زبير بن عوام داد 4 - بقيع خبجبه و اين نام درختى است كه در آنجا روئيده بود . 5 - بقيع بطحان كه نزديك رودخانه بوده .\r\n\r\n38 -\r\nامام باقر عليه السلام فرمود : چون پيغمبر صلى اللَّه عليه و آله وفات كرد ، ملائكه و مهاجرين و انصار دسته دسته بر آن حضرت نماز گزاردند . و امير المؤمنين عليه السلام فرمود : من از پيغمبر صلى اللَّه عليه و آله شنيدم كه در حال تندرستى و سلامتش مىفرمود : همانا اين آيه در باره نماز بر من پس از آنكه خدا قبض روحم فرمايد ، نازل شده است : « خدا و فرشتگانش بر پيغمبر نماز ميگزارند ، آنها كه ايمان آورده‌ايد ! بر او نماز گزاريد و سلام كنيد ، سلامى كامل - 56 سوره 33 - » .\r\n\r\nتوضيح\r\n- كلمه صلاة در عربى مانند نماز در فارسى بمعنى اعمال و اركان مخصوصه و هم بمعنى درود گفتن و احترام كردنست .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\n39 -\r\nداود بن كثير رقى گويد : به امام صادق عليه السلام عرضكردم : معنى سلام بر رسول خدا چيست ؟ فرمود :\r\nچون خداى تبارك و تعالى ( در عالم ارواح ) پيغمبرش را و وصى او و دختر و دو پسرش و امامان ديگر و همه شيعيان را خلق فرمود ، از آنها پيمان گرفت كه ( در بلاها ) صبر كنند و ( در برابر دشمنان خدا و هواى نفس ) پايدارى كنند و ( جان خود و اسبان خويش را ) در مرزها و سرحدها به بندند و از خدا پروا كنند .\r\nو خدا ( در مقابل اين امور ) به آنها وعده فرمود كه زمين مبارك ( مدينه يا بيت المقدس ) و حرم امن ( مكه ) را تسليمشان كند و بيت المعمور ( فرشتگان يا خاندان ائمه ) را برايشان بياورد و سقف افراشته ( تمام آسمانها و عرش يا بركات آسمان ) را به آنها بنماياند و ايشان را از دشمنشان آسوده كند و هم از آفات زمين كه خدا به جهت سلامتى آنها از شرور تبديل فرموده [ و زمينى را كه خدا دگرگونش كرده از جمله سلامت است 
  ] و آنچه را در زمين است براى آنها سالم دارد و لكه‌اى در آن نباشد - يعنى در زمين ناسازگارى با دشمن وجود نداشته باشد - و هر چه را دوست داشته باشند ، در زمين براى آنها موجود باشد . و پيغمبر صلى اللَّه عليه و آله از همه امامان و شيعيانشان اين پيمان را گرفت و سلام بر آن حضرت يادآورى اين پيمان و تجديد آنست بر خداوند ( تا خدا فرستادن سلام را بر آن حضرت تجديد كند ) و تا شايد خداى جل و عز در رسيدن وقت اين پيمان تعجيل كند و سلامت و سازش را با تمام آنچه در پيمان بود ، براى شما بشتاب آماده كند .\r\n\r\nتوضيح\r\n- خيرات و بركاتى كه در اين روايت شريف بشيعيان وعده داده شده ، نسبت به زمان ظهور حضرت قائم عليه السلام - است - مرآت ص 372 - .\r\n\r\n40 -\r\nعبد اللَّه بن سنان گويد : شنيدم امام صادق عليه السلام مىفرمود : پروردگارا ! درود فرست بر محمد برگزيده و دوست و هم رازت كه تدبيركننده امر تو است .\r\n\r\nتوضيح\r\n- اگر چه در اين روايت تنها درود بر پيغمبر صلى اللَّه عليه و آله ذكر شده و درود بر آل آن حضرت ذكر نشده است ، ولى چون در روايات متعدد ديگر همين صلوات با اضافه كلمه آله ذكرشده ، دلالت\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدارد بر اينكه مرحوم كلينى در اينجا دنباله روايت را حذف كرده است ، زيرا مقصودش بيان فضائل پيغمبر است ، بنا بر اين ، اين روايت دلالت ندارد كه صلوات بر پيغمبر بدون صلوات بر آل او جايز است .\r\n\r\nنهى از سركشيدن بر قبر پيغمبر صلى اللَّه عليه و آله\r\n\r\n1 -\r\nجعفر بن مثنى گويد : من در مدينه بودم زمانى كه سقف مسجد ، طرف بالاى قبر پيغمبر فرو ريخته بود و كارگرها بالا ميرفتند و پائين مىآمدند ، من همراه جماعتى آنجا بودم ، برفقاى خود گفتم : كدام يك از شما بناست امشب خدمت امام صادق عليه السلام برسد ؟ مهران بن ابى نصر گفت : من ، و اسماعيل بن عمار صيرفى هم گفت : من ، ما به آن دو گفتيم : از آن حضرت راجع به بالا رفتن در اينجا بپرسيد تا ما هم بر قبر پيغمبر صلى اللَّه عليه و آله مشرف شويم ، چون فردا شد ، آن دو نفر را ديديم و همه گرد آمديم ، اسماعيل گفت :\r\nآنچه را گفتيد ، ما از حضرت براى شما پرسيديم ، فرمود : من دوست ندارم هيچ يك از شما بالاى قبر برآيد و او را ايمن ندهم از ديدن چيزى كه بينائى چشمش نابود شود ، يا آن حضرت را به نماز ايستاده و يا همراه بعضى از همسرانش بيند .\r\n\r\nشرح\r\n- نزد اهل مدينه معروفست كه نظر افكندن بقبر مقدس آن حضرت موجب كورى مىشود و هر گاه چيزى در ضريح بيفتد دستمالى به چشم كودكى مىبندند و او را داخل ضريح مىكنند تا آن را در آورد .\r\nولى از علماء شيعه در اين باره فتوائى ذكر نشده است و در اين روايت هم اگر چه كلمه لا احب « دوست ندارم » دلالت بر كراهت دارد ، ولى علتى كه سپس بيان فرموده دليل بر حرمتست . و مقصود از نماز خواندن آن حضرت ممكن است با پيكر اصلى يا پيكر مثالى باشد و اخبار مستفيضه بسيارى وارد شده است كه پيغمبران و ائمه پس از وفات خود احوال عجيب و غريبى دارند كه مردم ديگر چنان نيستند ، چنان كه گوشت بدن آنها بر زمين حرامست و پيكرشان به آسمان بالا ميرود .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nزندگانى امير المؤمنين صلوات اللَّه عليه\r\nامير المؤمنين عليه السلام سى سال بعد از عام الفيل متولد شد و شب يك شنبه 21 ماه رمضان سال چهل هجرى كشته شد و 63 سال عمرش بود ، بعد از وفات پيغمبر صلى اللَّه عليه و آله 30 سال زنده بود و مادرش فاطمه دختر اسد بن هاشم بن عبد منافست و على نخستين هاشمى نسبى است كه از دو طرف بهاشم ميرسد ( يعنى پدر و مادرش هر دو از اولاد هاشم بودند ) .\r\n\r\n1 -\r\nامام صادق عليه السلام فرمود : فاطمه بنت اسد نزد ابو طالب آمد تا او را بولادت پيغمبر صلى اللَّه عليه و آله مژده دهد ، ابو طالب گفت يك سبت صبر كن ، من هم تو را بشخصى مانند او غير از مقام نبوت مژده خواهم داد ، امام صادق عليه السلام فرمود : سبت 30 سال است و فاصله ميان پيغمبر صلى اللَّه عليه و آله و امير المؤمنين عليه السلام سى سال بود .\r\n\r\n2 -\r\nامام صادق عليه السلام فرمود : فاطمه بنت اسد مادر امير المؤمنين نخستين زنى بود كه پياده از مكه بمدينه بسوى پيغمبر ( ص ) مهاجرت كرد و از همه مردم نسبت بپيغمبر مهربانتر بود ، از پيغمبر شنيد كه ميفرمود :\r\nمردم روز قيامت برهنه مادر زاد محشور شوند ، پس گفت : واى از اين رسوائى ! پيغمبر صلى اللَّه عليه و آله به او فرمود : من از خدا ميخواهم كه ترا با لباس محشور كند ، و نيز از آن حضرت شنيد كه فشار قبر را ياد\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nآور مىشد . فاطمه گفت : واى از ناتوانى ! ، پيغمبر صلى اللَّه عليه و آله به او فرمود : من از خدا مىخواهم كه تو را در آنجا آسوده دارد .\r\nروزى برسول خدا صلى اللَّه عليه و آله عرضكرد : من ميخواهم اين كنيز خود را آزاد كنم ، حضرت به او فرمود : اگر چنين كنى ، خدا در برابر هر عضوى از او يك عضو ترا از آتش دوزخ آزاد كند ، پس چون بيمار شد ، بپيغمبر صلى اللَّه عليه و آله وصيت كرد و سفارش نمود خادمش را آزاد كند و زبانش بند آمده بود ، لذا بپيغمبر اشاره كرد و پيغمبر صلى اللَّه عليه و آله وصيتش را پذيرفت . پس روزى پيغمبر نشسته بود كه امير المؤمنين عليه السلام گريان وارد شد . پيغمبر صلى اللَّه عليه و آله به او فرمود : چرا گريه ميكنى ؟ گفت : مادرم فاطمه وفات كرد . پيغمبر صلى اللَّه عليه و آله فرمود : به خدا مادر من هم بود ، پس با شتاب برخاست تا بر او وارد شد و چون به او نگريست گريان شد . آنگاه بزنها دستور داد غسلش دهند .\r\nو فرمود : چون از غسلش فارغ شديد ، كارى نكنيد تا به من خبر دهيد ، آنها چون فارغ شدند ، آن حضرت را آگاه ساختند . رسول خدا صلى اللَّه عليه و آله پيراهنى را كه در زير ميپوشيد و به بدنش مىچسبيد بيكى از آنها داد تا در آن كفنش كنند ، و به مسلمانان فرمود : هر گاه ديديد من كارى كردم كه پيش از اين نكرده بودم ، از من بپرسيد چرا اين كار كردى ؟ .\r\nچون زنان از غسل و كفنش ، بپرداختند ، پيغمبر صلى اللَّه عليه و آله در آمد و جنازه را روى دوش كشيد و همواره زير جنازه بود تا به قبرش رسانيد ، سپس جنازه را گذاشت و خود داخل قبر شد و در آن دراز\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nكشيد ، آنگاه برخاست و جنازه را با دست خود گرفت و داخل قبر كرد ، سپس خم شد و مدتى طولانى با او سر گوشى ميكرد و مىفرمود : پسرت ، پسرت [ پسرت 
  ] پس برخاست و روى قبر را هموار كرد ، و باز خود را به روى قبر انداخت و مردم ميشنيدند كه ميفرمود : «  لا إِلهَ إِلَّا اللَّهُ  بار خدايا ! من او را به تو ميسپارم » آنگاه مراجعت فرمود .\r\nمسلمين عرضكردند : شما را ديديم كارهائى كرديد كه پيش از اين نكرده بوديد ؛ فرمود : امروز مهربانى ابو طالب را از دست دادم ، فاطمه اگر چيز خوبى نزدش بود ، مرا بر خود و فرزندانش مقدم ميداشت ، من از روز قيامت ياد كردم و گفتم : مردم برهنه محشور شوند ، او گفت : واى از اين رسوائى ، من ضامن شدم كه خدا او را با لباس محشور كند و از فشار قبر يادآور شدم . او گفت : واى از ناتوانى ، من ضمانتش كردم كه خدا كارگزاريش كند ، از اين جهت او را در پيراهنم كفن كردم و در قبرش خوابيدم و سر بگوشش گذاردم و آنچه از او ميپرسيدند تلقينش كردم . چون او را از پروردگارش پرسيدند جواب داد و چون از پيغمبرش پرسيدند جواب داد اما چون از ولى و امامش پرسيدند ، زبانش بلكنت افتاد ، من گفتم : پسرت ، پسرت [ پسرت 
  ] .\r\n\r\n3 -\r\nمفضل بن عمر گويد شنيدم : امام صادق عليه السلام مىفرمود : چون رسول خدا صلى اللَّه عليه و آله متولد شد ، سفيدى مملكت فارس و كاخهاى شام براى ( مادرش ) آمنه . نمايان شد . فاطمه بنت اسد مادر امير المؤمنين خندان و شادان نزد ابو طالب آمد و آنچه را آمنه گفته بود به او خبر داد : ابو طالب گفت : از اين تعجب ميكنى همانا تو هم آبستن شوى و وصى و وزير او را بزائى .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\n4 -\r\nاسيد بن صفوان مصاحب رسول خدا صلى اللَّه عليه و آله گويد : روزى كه امير المؤمنين عليه السلام وفات كرد ، گريه شهر را بلرزه در آورد و مردم مانند روز وفات پيغمبر صلى اللَّه عليه و آله دهشت زده شدند ، مردى گريان و شتابان و  إِنَّا لِلَّهِ وَ إِنَّا إِلَيْهِ راجِعُونَ  گويان پيدا شد و مىگفت : امروز خلافت نبوت بريده گشت تا بدر خانه‌اى كه امير المؤمنين عليه السلام در آن بود ايستاد و گفت :\r\nخدايت رحمت كند اى ابو الحسن تو در گرويدن باسلام از همه مردم پيشتر و در ايمان بااخلاصتر و از نظر يقين محكمتر و از خدا ترسانتر و از همه مردم ، رنجكش‌تر و رسول خدا صلى اللَّه عليه و آله را حافظتر و نسبت باصحابش امين‌تر بودى . مناقبت از همه برتر و سوابقت از همه شريف‌تر و درجه‌ات از همه رفيعتر و بپيغمبر صلى اللَّه عليه و آله از همه نزديكتر و از نظر روش و اخلاق و طريقه و كردار به آن حضرت شبيه‌تر و مقامت شريف‌تر و از همه نزدش گراميتر بودى .\r\nخدا ترا از جانب اسلام و پيغمبر و مسلمين پاداش خير دهد ، توانا بودى هنگامى كه اصحاب پيغمبر ناتوانى كردند ، و بميدان آمدى زمانى كه خوارى و زبونى از خود نشان دادند و قيام كردى موقعى كه سستى ورزيدند . و بروش رسول خدا چسبيدى ، آنگاه كه اصحابش آهنگ انحراف كردند ، خليفه بر حق او بودى ، بىچون و چرا [ و بنزاع برنخاستى 
  ] و در برابر زبونى منافقان و خشم كافران و بد آمدن حسودان و خوارى فاسقان ، ناتوانى نشان ندادى . زمانى كه همه سست شدند ، تو بامر خلافت قيام كردى و چون از سخن گفتن ناتوان شدند ، سخن گفتى ، و چون توقف كردند ، در پرتو نور خدا گام برداشتى ، آنگاه از تو پيروى\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nكردند و هدايت يافتند . و تو از همه نرم‌گوتر و خدا را فرمانبردارتر [ عاقبت‌انديشتر 
  ] و كم سخن‌تر و درست گوىتر و بزرگ‌رأىتر و پردلتر و با يقين بيشتر و كردار نيكوتر و بامور آشناتر بودى .\r\nتو به خدا در ابتدا و انتها رئيس و بزرگ دين بودى : ابتدا زمانى بود كه مردم پراكنده شدند ( بعد از وفات پيغمبر صلى اللَّه عليه و آله ) و انتها زمانى بود كه سست شدند ( بعد از قتل عثمان ) .\r\nبراى مؤمنان پدر مهربان بودى زمانى كه تحت سرپرستى تو در آمدند ، بارهاى گرانى را كه آنها از كشيدنش ناتوان شدند ، بدوش گرفتى و آنچه ( را از امور دين ) تباه ساختند محافظت نمودى و آنچه ( را از احكام و شرايع ) رها كردند ، رعايت فرمودى و زمانى كه زبونى كردند [ بگردآوردن دنيا حريص شدند 
  ] دامن بكمر زدى . بلندى گرفتى زمانى كه بيتابى كردند و صبر نمودى زمانى كه شتاب كردند و هر خونى را كه ميخواستند تو گرفتى ( براى مسلمين از كفار خونخواهى كردى ) و از بركت تو بخيراتى رسيدند كه گمانش را نداشتند ، بر كافران عذابى ريزان و رباينده و براى مؤمنان پشتيبان و سنگر بودى ، به خدا همراه نعمتهاى خلافت [ مصيبتهايش 
  ] پرواز كردى [ آفريده شدى 
  ] و بعطايش ( يعنى عطاى الهى 
  ] كامياب گشتى و سوابقش را احراز كردى و فضائلش را بدست آوردى ، شمشير حجت و دليلت كند نبود ، و دلت منحرف نگشت و بصيرتت ضعيف نشد ، هراسان نگشتى و سقوط نكردى .\r\nتو مانند كوه بودى كه طوفانش نجنباند و همچنان بودى كه پيغمبر صلى اللَّه عليه و آله فرمود : « در رفاقت و دارائى خويش امانت نگهدارترين مردمست » و باز چنان بودى كه فرمود : از لحاظ بدن ضعيف و در انجام امر خدا قوى است ، نزد خود فروتن و نزد خدا عظمت داشتى . در روى زمين بزرگ و نزد مؤمنين\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nشريف بودى ، هيچ كس را در باره تو راه عيبجوئى نبود و هيچ گوينده‌ئى نسبت به تو راه خرده‌گيرى نداشت [ و كسى از تو طمع حق پوشى نداشت 
  ] و براى هيچ كس نرمى و مجامله نداشتى ، هر ناتوان و زبونى نزد تو توانا و عزيز بود تا حقش را برايش بستانى و هر تواناى عزيز ، نزدت ناتوان و زبون بود تا حق را از او بستانى و در اين موضوع ، خويش و بيگانه نزدت برابر بود ، شأن و شخصيتت حق و راستى و مدارا بود . گفتارت حكمت و ثابت و فرمانت خويشتن دارى و دور انديشى و رأيت دانش و تصميم بود ، نسبت بهر چه كردى .\r\nو هر آينه راه راست روشن گشت و امر مشكل آسان شد و آتشها خاموش گشت ، و دين بوسيله تو راست شد و اسلام قوت يافت و امر خدا ظاهر شد ، اگر چه كافران دوست نداشتند و اسلام و اهل ايمان از بركت تو پا بر جا شد ، و بسيار بسيار پيشى گرفتى و جانشينان خود را برنج بسيار افكندى ( زيرا هر چه بكوشند تا از تو پيروى كنند نتوانند ) تو بزرگتر از آنى كه مصيبتت با گريه جبران شود ، مرگ تو در آسمان بزرگ جلوه كرد و مصيبت تو مردم را خرد كرد فإنا  لِلَّهِ وَ إِنَّا إِلَيْهِ راجِعُونَ  ما بقضاء خدا راضى و نسبت بفرمانش تسليميم ، به خدا سوگند مسلمين هرگز كسى را مانند تو از دست ندهند ، تو براى مؤمنين پناه و سنگر و مانند كوهى پا برجا و بر كافران خشونت و خشم بودى ، خدا ترا بپيغمبرش برساند و ما را از اجرت محروم نسازد و بعد از تو گمراه نگرداند ، مردم همه خاموش بودند تا سخنش تمام شد ، او گريست و اصحاب پيغمبر صلى اللَّه عليه و آله گريستند ، سپس هر چه جستند او را نيافتند .\r\n\r\n5 -\r\nصفوان جمال گويد : من و عامر و عبد اللَّه بن جذاعة ازدى خدمت امام صادق عليه السلام بوديم\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nعامر به حضرت عرضكرد : قربانت گردم ، مردم گمان ميكنند امير المؤمنين عليه السلام در رحبه ( ميدان كوفه يا جلو خان مسجدش ) دفن شده است ، فرمود : چنين نيست ، عرضكرد : پس كجا دفن شد ؟ فرمود :\r\nچون وفات نمود ، امام حسن عليه السلام او را برداشت و پشت كوفه نزديك تپه بلند ، دست چپ غرى و دست راست حيره آورد و در ميان تپه‌هاى كوچكى كه ريگ سفيد داشت به خاك سپرد .\r\nراوى گويد : سپس من به آنجا رفتم و محلى را فكر كردم كه قبر آن حضرتست ، آنگاه خدمت امام آمدم و به او گزارش دادم ، به من فرمود : درست فهميدى خدايت رحمت كند - تا سه بار\r\n\r\n6 -\r\nعبد اللَّه بن سنان گويد : عمر بن يزيد نزد من آمد و گفت : سوار شو برويم من سوار شدم و همراه او رفتم تا به منزل حفص كناسى رسيديم ، او را هم از خانه بيرون آوردم ، سوار شد و همراه ما گشت ، سپس آمديم تا بغرى رسيديم و بقبرى برخورديم ، عمر گفت : فرود آئيد كه اين قبر امير المؤمنين است ، گفتيم تو از كجا دانى ؟\r\nگفت : زمانى كه امام صادق عليه السلام در حيره بود ، بارها در خدمتش باينجا آمدم و به من فرمود : اين قبر آن حضرتست .\r\n\r\n7 -\r\nامام صادق عليه السلام فرمود : امير المؤمنين عليه السلام دائىهائى در قبيله بنى مخزوم داشت جوانى از آنها خدمتش آمد و عرضكرد : دائى جان ! برادرم مرده و من در مرگش سخت غمگين شده‌ام ، حضرت به او فرمود : ميخواهى او را ببينى ؟ عرضكرد : آرى ، فرمود قبرش را به من نشان ده ، پس خارج\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nشد و برد رسول خدا صلى اللَّه عليه و آله را بكمر بست ، چون نزد قبر رسيد ، لبهايش بهم مىخورد ، سپس با پايش بقبر او زد ، او از قبر بيرون آمد و به زبان فارسى سخن ميگفت ، امير المؤمنين عليه السلام فرمود :\r\nمگر وقتى تو مردى از عرب نبودى ؟ گفت : چرا ولى ما بروش فلان و فلان مرديم از اين رو زبان ما دگرگون شد .\r\n\r\n8 -\r\nامام باقر عليه السلام فرمود : چون امير المؤمنين عليه السلام وفات كرد : حسن بن على عليه السلام در مسجد كوفه به پا خاست و حمد و ثناى خدا گفت و بر پيغمبر صلى اللَّه عليه و آله درود فرستاد . سپس فرمود :\r\nاى مردم در اين شب مردى وفات كرد كه پيشينيان بر او سبقت نگرفتند و پسينيان به او نرسند . او پرچمدار رسول خدا صلى اللَّه عليه و آله بود كه جبرئيل در طرف راست و ميكائيل در طرف چپش بودند . از ميدان بر نميگشت جز اينكه خدا به او فتح و پيروزى ميداد ، به خدا كه او از مال سفيد و سرخ دنيا جز هفتصد درهم كه آن هم از عطايش زياد آمده بود باقى نگذاشت و ميخواست با آن پول خدمتگزارى براى خانواده‌اش بخرد ، به خدا كه او در شبى وفات كرد كه يوشع بن نون وصى موسى وفات كرد و همان شبى كه عيسى بن مريم به آسمان بالا رفت و همان شبى كه قرآن فرود آمد .\r\n\r\n9 -\r\nامام صادق عليه السلام فرمود : چون امير المؤمنين عليه السلام را غسل دادند ، از جانب خانه صدا آمد كه اگر شما جلو تابوت را بگيريد ، از گرفتن دنبالش آسوده باشيد ، و اگر دنبالش را بگيريد از گرفتن\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nجلو آسوده باشيد ،\r\n\r\n10 -\r\nامام باقر عليه السلام ميفرمود : فاطمه دختر محمد صلى اللَّه عليه و آله پنج سال بعد از مبعث متولد شد و چون وفات كرد 18 سال و 75 روز داشت .\r\n\r\nتوضيح\r\n- گويا اين روايت از جمله روايات باب بعد بوده كه در باره زندگانى حضرت فاطمه عليهما السلام است و كاتبين اشتباها آن را در اينجا درج كرده‌اند .\r\n\r\n11 -\r\nامام صادق عليه السلام ميفرمود : چون امير المؤمنين عليه السلام وفات كرد ، امام حسن و امام حسين عليهما السلام با دو مرد ديگر جنازه‌اش را بيرون بردند ، چون از شهر كوفه خارج شدند ، كوفه را بدست راست خود قرار دادند و راه جبانه ( صحراء ، عيدگاه ، گورستان ) را پيش گرفتند تا آن را بغرى رسانيدند ، و در آنجا دفنش كردند و قبرش را هموار نموده ، مراجعت كردند .\r\n\r\nزندگانى حضرت زهرا ، فاطمه عليها السلام\r\nفاطمه عليها و على بعلها السلام - پنج سال بعد از مبعث رسول خدا صلى اللَّه عليه و آله متولد شد و زمانى وفات كرد كه 18 سال و 75 روز داشت و بعد از پدرش 75 روز زندگى كرد .\r\n\r\n1 -\r\nامام صادق عليه السلام فرمود : فاطمه عليها السلام بعد از پيغمبر صلّى اللَّه عليه و آله 75 روز زنده بود و از مرگ پدرش اندوه سختى او را گرفته بود ، جبرئيل نزدش مىآمد و او را در مرگ پدرش نيكو\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nتعزيت ميگفت و خوشدلش ميساخت و از حال پدرش و مقام او و آنچه بعد از وى براى ذريه‌اش پيش مىآيد گزارش ميداد و على عليه السلام آنها را مينوشت .\r\n\r\n2 -\r\nموسى بن جعفر عليه السلام فرمود : فاطمه عليها السلام صديقه ( بسيار راست گو و معصوم ) و شهيده بود و دختران پيغمبران حائض نميشوند .\r\n\r\n3 -\r\nحسين بن على عليه السلام فرمود : چون فاطمه عليها السلام وفات كرد ، امير المؤمنين او را پنهان به خاك سپرد و جاى قبرش را ناپديد كرد ، سپس برخاست و رو بجانب قبر رسول خدا صلى اللَّه عليه و آله كرد و گفت : سلام بر تو اى رسول خدا از جانب من و از جانب دخترت و ديداركننده‌ات و آنكه در خاك رفته و از من جدا شده و در بقعه تو آمده و خدا زود رسيدن او را نزد تو برايش برگزيده .\r\nاى رسول خدا ! شكيبائيم از فراق محبوبه‌ات كم شده و خود داريم از سرور زنان جهان نابود گشته ، جز اينكه براى من در پيروى از سنت تو كه در فراقت كشيدم جاى دلدارى باقى است ، زيرا من سر ترا در لحد آرامگاهت نهادم و جان مقدس تو از ميان گلو و سينه من خارج شد ( يعنى هنگام جان دادن سرت به سينه من چسبيده بود ) آرى ، در كتاب خدا براى من بهترين پذيرش ( و صبر بر اين مصيبت ) است ،  إِنَّا لِلَّهِ وَ إِنَّا إِلَيْهِ راجِعُونَ  ، همانا امانت پس گرفته شد و گروگان دريافت گشت و زهرا از دستم ربوده شد .\r\nاى رسول خدا ديگر چه اندازه اين آسمان نيلگون و زمين تيره در نظرم زشت جلوه مىكند ، اندوهم هميشگى\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nباشد و شبم در بيخوابى گذرد و غمم پيوسته در دلست ، تا خدا خانه‌اى را كه تو در آن اقامت دارى برايم برگزيند ، ( بميرم و به تو ملحق شوم ) غصه‌اى دارم دل خون كن و اندوهى دارم هيجان انگيز ، چه زود ميان ما جدائى افتاد ، تنها بسوى خدا شكوه ميبرم .\r\nبه همين زودى دخترت از همدست شدن امتت بر ربودن حقش به تو گزارش خواهد داد ، همه سرگذشت را از او بپرس و گزارش را از او بخواه ، زيرا چه بسا درد دلهائى داشت كه چون آتش در سينه‌اش مىجوشيد و در دنيا راهى براى گفتن و شرح دادن آن نيافت ، ولى اكنون مىگويد و خدا هم داورى ميفرمايد و او بهترين داورانست .\r\nسلام بر شما سلام كننده‌اى كه نه خشمگين است و نه دلتنگ ، زيرا اگر از اينجا برگردم ، بواسطه دلتنگيم نيست و اگر بمانم بواسطه بدگمانى به آنچه خدا بصابران وعده فرموده نباشد .\r\nواى ، واى باز هم بردبارى مباركتر و خوش‌نماتر است اگر چيرگى دشمنان زورگو نبود ( كه مرا سرزنش كنند يا قبر فاطمه را بشناسند و نبش كنند ) اقامت و درنگ در اينجا را چون معتكفان ملازمت مىنمودم و مانند زن بچه مرده بر اين مصيبت بزرگ شيون مىكردم ، در برابر نظر خدا دخترت پنهان به خاك سپرده شد و حقش پايمال گشت و از ارثش جلوگيرى شد ، با آنكه دير زمانى نگذشته و ياد تو كهنه نگشته بود ، اى رسول خدا ! شكايت من تنها بسوى خداست و بهترين دلدارى از جانب تو است اى رسول خدا ! ( چون در مرگ تو صبر كردم يا براى گفتار تو در باره صبر ) ، درود خدا بر تو و سلام و رضوانش بر فاطمه باد .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\n4 -\r\nمفضل گويد : به امام صادق عليه السلام عرضكردم : كى فاطمه را غسل داد ؟ فرمود : امير المؤمنين - من اين مطلب را از گفته آن حضرت بزرگ شمردم و تعجب كردم - فرمود : گويا از آنچه به تو خبر دادم دلتنگ شدى ؟ عرضكردم : چنين است ، قربانت گردم . فرمود : دلتنگ مباش ، زيرا او صديقه ( معصوم ) است و جز معصوم نبايد او را غسل دهد ، مگر نمىدانى كه مريم را جز عيسى غسل نداد .\r\n\r\n5 -\r\nامام باقر و امام صادق عليهما السلام فرمودند : چون آن مردم كردند آنچه كردند ، ( در خانه‌اش را آتش زدند و على عليه السلام را به مسجد بردند ) فاطمه عليها السلام گريبان عمر را گرفت و او را پيش كشيد ، و فرمود : همانا به خدا اى پسر خطاب ! اگر من از رسيدن بلا به بيگناهان كراهت نداشتم ، مىفهميدى كه خدا را سوگند مىدادم و او را زود اجابت‌كننده مييافتى ( يعنى من نفرين ميكردم و به زودى بلا نازل مىشد و ترا و بيگناهان را شامل مىگشت ولى نميخواهم بيگناهان به آتش تو بسوزند ) .\r\n\r\n6 -\r\nامام باقر عليه السلام فرمود : چون فاطمه عليها السلام متولد شد ، خدا بفرشته‌اى وحى كرد تا به زبان محمد صلى اللَّه عليه و آله داد كه او را فاطمه نام گذارد ، سپس فرمود : من ترا ( از جهل باز گرفتم و ) بعلم پيوستم [ با علم از شير باز گرفتم 
  ] و از خون حيض باز گرفتم ، آنگاه امام باقر عليه السلام فرمود : به خدا سوگند كه خدا او را با علم از شير و از خون حيض در عالم ميثاق باز گرفت .\r\n\r\n7 -\r\nپيغمبر صلى اللَّه عليه و آله بفاطمه عليها السلام فرمود : برخيز و آن سينى را بيرون آر ، او برخاست و سينىئى را آورد كه در آن نان روغن ماليده و گوشت پخته بود ، پيغمبر صلى اللَّه عليه و آله با على و فاطمه و حسن و حسين 13 روز از آن مىخوردند ، سپس ام ايمن حسين عليه السلام را ديد چيزى ( از آن نان و گوشت )\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nبا خود دارد ، به او گفت : اين از كجاست ؟ فرمود : چند روز است كه ما اين غذا را ميخوريم ، ام ايمن نزد فاطمه آمد و گفت : اى فاطمه ! هر چه ام ايمن دارد ، بفاطمه و فرزندانش متعلق است ، اما فاطمه هر چه دارد بام ايمن از آن چيزى نمىرسد ؟ فاطمه قدرى از آن را براى او آورد و ام ايمن از آن بخورد و غذاى آن سينى تمام شد ، پيغمبر به او فرمود . اگر بام ايمن نميخورانيدى تا روز قيامت تو و ذريه تو از آن ميخوردند ، آنگاه امام باقر عليه السلام فرمود : آن سينى نزد ماست و قائم ما عليه السلام در زمان خود آن را بيرون آورد .\r\n\r\n8 -\r\nموسى بن جعفر عليه السلام فرمود : رسول خدا صلى اللَّه عليه و آله نشسته بود كه فرشته‌اى كه 24 چهره داشت وارد شد ، پيغمبر ( ص ) فرمود : محبوبم جبرئيل ! من تو را هيچ گاه به اين صورت نديده‌ام ، فرشته گفت :\r\nمن جبرئيل نيستم ، اى محمد ! مرا خداى عز و جل فرستاده تا نور را جفت نور گردانم ، فرمود : كه را با كه ؟ گفت : فاطمه را با على ، و چون فرشته پشت گردانيد ، ميان دو شانه‌اش نوشته بود : محمد رسول خداست ، على وصى اوست . پيغمبر فرمود : از كى اين جمله ميان دو شانه تو نوشته شده ؟ عرضكرد :\r\nبيست و دو هزار سال پيش از خلقت آدم .\r\n\r\n9 -\r\nاحمد بن محمد بن ابى نصر گويد : از حضرت رضا عليه السلام راجع بقبر فاطمه عليها السلام پرسيدم ، فرمود : در خانه خود به خاك سپرده شد ، سپس چون بنى اميه مسجد را توسعه دادند جزء مسجد شد .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n\r\nشرح\r\n- در باره موضع قبر فاطمه عليها السلام سه قولست : 1 - در بقيع 2 - در روضه ( ميان قبر و منبر پيغمبر صلى اللَّه عليه و آله ) 3 - در خانه خود فاطمه عليها السلام .\r\nمجلسى ( ره ) گويد : قول اخير كه از اين روايت استفاده مىشود صحيحترين اقوالست ، زيرا اخبار بسيارى بدين مضمون وارد شده و من آنها را در كتاب بحار ذكر نموده‌ام .\r\n\r\n10 -\r\nامام صادق عليه السلام ميفرمود : اگر خداى تبارك و تعالى امير المؤمنين عليه السلام را براى فاطمه نمىآفريد ، در روى زمين ، از آدم گرفته تا هر بشرى بعد از او همسرى براى او نبود .\r\n\r\nزندگانى حسن بن على صلوات اللَّه عليهما\r\nحسن بن على عليهما السلام در ماه رمضان در سال جنگ بدر كه 2 سال بعد از هجرت است متولد گشت و روايت شده كه او در سال سوم هجرى متولد شد و در آخر ماه صفر سال 49 هجرى وفات يافت و هنگام وفات 47 سال و چند ماه داشت و مادرش فاطمه دختر رسول خدا صلى اللَّه عليه و آله است .\r\n\r\n1 -\r\nامام باقر عليه السلام مىفرمود : چون وفات امام حسن عليه السلام در رسيد ، گريه كرد ، به او عرض شد ، پسر پيغمبر ! گريه ميكنى : در صورتى كه نزد رسول خدا چنان مقامى دارى ؟ ! و پيغمبر در باره تو چنين و چنان فرموده ، و بيست بار پياده به حج رفته‌اى ، و سه بار تمام دارائيت را نصف كرده‌ئى حتى كفشت را ( و در راه خدا به فقرا داده‌ئى ) . فرمود : من تنها براى دو مطلب ميگريم : بيم موقف ( حساب روز قيامت يا از بيم خدا ) و از جدائى دوستان .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\n2 -\r\nامام صادق عليه السلام فرمود : حسن بن على عليهما السلام چهل و هفت ساله بود كه وفات كرد و در سال 50 هجرى بود و 40 سال بعد از پيغمبر زندگى كرد .\r\n\r\n3 -\r\nابو بكر حضرمى گويد : جعده دختر اشعث بن قيس كندى بحسن بن على عليهما السلام و كنيز آن حضرت زهر داد ، اما كنيزك زهر را قى كرد و اما امام حسن عليه السلام زهر در شكمش ماند و آماس كرد و درگذشت .\r\n\r\n4 -\r\nامام صادق عليه السلام فرمود : حسن بن على عليهما السلام در يكى از سفرهاى عمره‌اش همراه مردى از اولاد زبير بود كه بامامتش معتقد بود ، در يكى از آبگاهها ، زير درخت خرماى خشكى كه از تشنگى خشك شده بود ، فرود آمدند ، در زير آن درخت فرشى براى امام حسن انداختند و در برابرش فرشى براى زبيرى ، زير درخت خرماى ديگرى ، زبيرى سر بالا كرد و گفت : اگر اين درخت خرماى تازه مىداشت از آن ميخورديم ، امام حسن فرمود : خرما ميل دارى ؟ زبيرى گفت : آرى ، حضرت دست بسوى آسمان برداشت و دعا كرد بسخنى كه من آن را نفهميدم ، پس درخت سبز شد و به حال خود برگشت و برگ و خرما برآورد ، ساربانى كه مركوب از او كرايه كرده بودند ، گفت : به خدا اين جادو است ، امام حسن عليه السلام فرمود : واى بر تو ، جادو نيست ، بلكه دعاى مستجاب پسر پيغمبر است ، پس بسوى درخت بالا رفتند و\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nهر چه خرما داشت چيدند و آنها را كفايت كرد .\r\n\r\n5 -\r\nامام حسن عليه السلام فرمود : خدا دو شهر دارد كه يكى در مشرق و ديگرى در مغربست ، گرد آنها ديوارى از آهن است و هر يك از آنها يك ميليون در دارد و در آنجا هفتاد ميليون لغت است ، تكلم هر لغتى بر خلاف لغت ديگر است و من همه آن لغات و آنچه در آن دو شهر و ميان آنهاست ميدانم و بر آنها حجتى جز من و برادرم حسين نيست .\r\n\r\nشرح\r\n- اين روايت از جمله رواياتىست كه اگر از لحاظ سند خدشه و اشكالى نداشته باشد ، بايد علم آن را به خود امام ارجاع داد و نسبت به آن سكوت كرد و تصديق اجمالى نمود . شارح مقاصد از قول يكى از قدماء اين دو شهر را در عالم مثل و واسطه ميان عالم محسوس و معقول دانسته كه نه لطافت مجردات را دارند و نه كثافت ماديات را و موجودات آن عالم را به عكس در آينه و صورت خيالى و نقش در آب و هوا تنظير و تشبيه كرده و معاد جسمانى را بر اين پايه مبتنى دانسته است . مرحوم مجلسى ( ره ) پس از آنكه كلام او را بتفصيل بيان مىكند مىگويد : و هذه الكلمات شبيهة بالخرافات و تصحيح و النصوص و الآيات لا يحتاج الى ارتكاب هذه التكلفات و اللَّه يعلم حقايق العوالم و الموجودات .\r\n\r\n6 -\r\nامام صادق عليه السلام فرمود : سالى حسن بن على عليهما السلام پياده به مكه رفت و پاهايش آماس كرد ، يكى از غلامانش عرضكرد : اگر سوار شوى اين آماس فرو نشيند ، فرمود : نه ، وقتى به اين منزل رسيديم ، سياه پوستى پيش تو آيد و روغنى همراه دارد ، تو از او بخر و چانه نزن . غلام عرضكرد : پدر و مادرم قربانت ، ما به هيچ منزلى وارد نشديم كه كسى آنجا باشد و اين دوا را بفروشد ، فرمود : چرا آن مرد در جلو تو است نزديك آن منزل ، پس يك ميل ( 2 كيلومتر ) راه رفتند ، آن سياه پوست پيدا شد .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nامام حسن عليه السلام بغلامش فرمود : نزد اين مرد برو و آن روغن را از او بگير و بهايش را به او بده ، سياه پوست گفت : اى غلام اين روغن را براى كه ميخواهى ؟ گفت : براى حسن بن على عليهما السلام گفت : مرا هم نزد او ببر ، پس به راه افتاد و او را خدمتش آورد ، او به حضرت عرضكرد : پدر و مادرم قربانت ، من نميدانستم كه شما به اين روغن احتياج دارى ، اجازه بفرمائيد بهايش را نگيرم ، زيرا من غلام شما هستم ، ولى از خدا بخواهيد كه به من پسرى سالم ( بدون نقص ) كه دوست شما اهل بيت باشد روزى كند . زيرا من وقتى از نزد همسرم آمدم كه درد زائيدن داشت ، حضرت فرمود : بمنزلت برو كه خدا پسرى سالم به تو عطا فرموده و او از شيعيان ماست .\r\n\r\nزندگى حسين بن على عليهما السلام\r\nحسين بن على عليهما السلام در سال سوم هجرى متولد شد و در ماه محرم سال 61 هجرى درگذشت و 57 سال و چند ماه داشت ، عبيد اللَّه بن زياد - لعنه اللَّه - در زمان خلافت يزيد بن معاويه - لعنه اللَّه - وقتى كه حاكم كوفه بود آن حضرت را شهيد كرد ، و فرمانده لشكرى كه با او جنگيد و او را كشت عمر بن سعد - لعنه اللَّه - بود و در كربلا در روز دو شنبه دهم محرم اتفاق افتاد ، مادر آن حضرت فاطمه دختر پيغمبر صلى اللَّه عليه و آله است :\r\n\r\n1 -\r\nامام صادق عليه السلام فرمود : حسين بن على عليهما السلام در روز عاشورا بدرود زندگى گفت\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nو 57 سال داشت .\r\n\r\n2 -\r\nو فرمود : ميان حسن و حسين عليهما السلام يك طهر فاصله شد و فاصله ميان تولدشان 6 ماه و ده روز بود .\r\n\r\nشرح\r\n- علامه مجلسى ( ره ) راجع بتاريخ ولادت و وفات امام حسين عليه السلام و فاصله ميان آن حضرت با برادرش امام حسن عليه السلام اقوالى بدين ترتيب ذكر مىكند :\r\n1 - شيخ در تهذيب : ولادتش در آخر ربيع الاول سال سوم بوده .\r\n2 - مرحوم طبرسى در اعلام الورى : روز سه شنبه يا پنجشنبه سوم شعبان و يا پنجم شعبان سال چهارم ده ماه و 20 روز بعد از تولد برادرش بوده .\r\n3 - شيخ مفيد در ارشاد : در پنجم شعبان سال چهارم .\r\n4 - شيخ در مصباح : روز پنجشنبه سوم شعبان سال چهارم .\r\n5 - كشف الغمه : پنجم شعبان سال چهارم و حضرت فاطمه عليها السلام 50 روز بعد از ولادت امام حسن به او آبستن شد .\r\n6 - ابن خشاب : فاصله ميان او و برادرش 7 ماه و ده روز بود .\r\n7 - شهيد اول در دروس : آخر ربيع الاول سال سوم هجرى و بعضى گفته‌اند : در روز پنجشنبه سيزدهم ماه رمضان .\r\n8 - شيخ ابن نما : در پنجم جمادى الاولى و مدت حملش 6 ماه بوده سپس مجلسى ( ره ) گويد :\r\nشيخ طوسى از آن جهت ولادت آن حضرت را در آخر ربيع الاول دانسته كه ولادت امام حسن در نيمه رمضان و فاصله ميان او و برادرش به شش ماه و ده روز نزدش ثابت و مسلم بوده است ، ولى ولادت امام حسن عليه السلام در ماه رمضان بروايت معتبرى مستند نميباشد .\r\n\r\n3 -\r\nامام صادق عليه السلام فرمود : چون فاطمه عليها السلام بحسين آبستن شد ، جبرئيل نزد پيغمبر صلى اللَّه عليه و آله آمد و عرضكرد : همانا فاطمه عليها السلام پسرى خواهد زائيد كه امتت او را بعد از\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nتو ميكشند ، چون فاطمه بحسين عليه السلام آبستن شد خوشحال نبود ، و چون زائيد از زائيدنش هم خوشحال نبود سپس امام صادق عليه السلام فرمود : در دنيا مادرى ديده نشده كه پسرى بزايد و خوشحال نباشد ، ولى فاطمه خوشحال نبود ، زيرا دانست او كشته خواهد شد ، و اين آيه در باره او نازل شد « ما انسان را بنيكى نمودن نسبت به پدر و مادرش سفارش نموده‌ايم ، مادرش او را بناخوشى باردار شد و بناخوشى زائيد و بار داشتن و از شير گرفتنش سى ماه بود - 15 سوره 46 - » .\r\n\r\n4 -\r\nامام صادق عليه السلام فرمود : جبرئيل عليه السلام بر محمد صلى اللَّه عليه و آله نازل شد و گفت : اى محمد ! خدا ترا مژده ميدهد بمولودى كه از فاطمه متولد شود و امت تو او را بعد از تو ميكشند فرمود : اى جبرئيل ! سلام بپروردگارم ، مرا بمولودى كه از فاطمه متولد شود و امتم او را بكشند نيازى نيست ، جبرئيل به آسمان بالا رفت و سپس فرود آمد و همان سخن را گفت ، پيغمبر فرمود : اى جبرئيل ! سلام بپروردگارم مرا بمولودى كه از فاطمه متولد شود و امتم او را بكشند نيازى نيست ، جبرئيل به آسمان بالا رفت و سپس فرود آمد و گفت : اى محمد ! پروردگارت به تو سلام مىرساند و ترا مژده ميدهد كه امامت و ولايت و وصيت را در ذريه آن مولود قرار ميدهد ، فرمود : راضى گشتم ، سپس نزد فاطمه فرستاد كه خدا مرا بمولودى مژده ميدهد كه از تو متولد مىشود و پس از من امتم او را ميكشند ، فاطمه پيغام داد كه مرا بمولودى كه امت تو او را پس از تو بكشند نيازى نيست ، پيغمبر پيغام داد كه خدا امامت و ولايت و وصيت را در ذريه او قرار داده ، او هم پيغام داد كه من راضى گشتم .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n« پس بناخوشى او را آبستن شد و بناخوشى زائيد و از آبستن شدن تا از شير گرفتنش سى ماه بود ، و چون به قوت رسيد و چهل ساله شد ، گفت : پروردگارا ! مرا وادار كن تا نعمت ترا كه به من و به پدر و مادرم انعام كرده‌ئى سپاس‌گزارم و عملى شايسته كنم كه پسند تو باشد و بعضى از فرزندانم را شايسته كن » اگر او نمىفرمود : بعضى از فرزندانم را شايسته كن ، همه فرزندان آن حضرت امام ميشدند ، و امام حسين از فاطمه عليها السلام و از هيچ زن ديگر شير نخورد ، بلكه او را خدمت پيغمبر صلى اللَّه عليه و آله مىآوردند و آن حضرت انگشت ابهامش را در دهان او ميگذارد و او باندازه‌اى كه دو روز و سه روزش را كفايت كند ، از آن ميمكيد ، پس گوشت حسين عليه السلام از گوشت و خون رسول خدا صلى اللَّه عليه و آله روئيد . و فرزندى شش ماهه متولد نشد ، جز عيسى بن مريم عليه السلام و حسين بن على عليهما السلام .\r\nو در روايت ديگر است كه امام رضا عليه السلام فرمود : حسين را نزد پيغمبر صلى اللَّه عليه و آله مىآوردند و آن حضرت زبانش را در دهان او مىگذاشت تا مىمكيد و به همان اكتفا مىكرد و از هيچ زنى شير نخورد .\r\n\r\n5 -\r\nامام صادق عليه السلام راجع بقول خداى عز و جل : « ابراهيم نگاهى بستارگان كرد و گفت من بيمارم - 88 سوره 37 - » فرمود : ابراهيم حساب كرد و آنچه بحسين عليه السلام وارد مىشود ( از اوضاع كواكب ) فهميد ، سپس گفت : من بيمارم ، از آنچه بحسين عليه السلام وارد مىشود .\r\n\r\n6 -\r\nامام صادق عليه السلام فرمود : چون كار حسين چنان شد كه شد ( اصحاب و جوانهايش كشته\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nشدند و خودش تنها ماند ) فرشتگان بسوى خدا شيون و گريه برداشتند و گفتند : با حسين برگزيده و پسر پيغمبرت چنين رفتار كنند ؟ پس خدا شبح و سايه حضرت قائم عليه السلام را به آنها نمود و فرمود : با اين انتقام او را ميگيرم .\r\n\r\n7 -\r\nامام باقر عليه السلام فرمود : چون نصرت خدا براى حسين بن على عليه السلام فرود آمد تا آنجا كه ميان آسمان و زمين قرار گرفت ، او را در انتخاب نصرت يا ديدار خدا مخير ساختند ، او ديدار خدا را انتخاب كرد .\r\n\r\n8 -\r\n( اين روايت از نظر اينكه جنبه تاريخى دارد و سندش به امام عليه السلام نميرسد از ترجمه آن صرف نظر شد ) .\r\n\r\n9 -\r\nمصقله گويد : شنيدم امام صادق عليه السلام ميفرمود : چون حسين عليه السلام كشته شد ، همسر كلبيه آن حضرت ( يعنى دختر امرؤ القيس و مادر سكينه ) برايش سوگوارى به پا كرد و خود گريست و زنان و خدمتگزاران او هم گريستند تا اشك چشمشان خشك شد و تمام گشت ، آن هنگام يكى از كنيزانش را ديد\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nميگريد و اشك چشمش جاريست ، او را طلبيد و گفت : چرا در ميان ما تنها اشك چشم تو جاريست ؟ او گفت : من چون به سختى و مشقت مىافتم سويق ( شربت مخصوصى ) مىآشامم ، او هم دستور داد غذا و سويق تهيه كنند ، و خودش از آن خورد و نوشيد و به ديگران هم خورانيد و نوشانيد و گفت مقصودم از اين عمل اينست كه براى گريستن بر حسين عليه السلام نيرو پيدا كنيم .\r\nشخصى براى زن كلبيه چند پرنده سياه رنگ هديه فرستاد تا بوسيله آنها بر سوگوارى حسين عليه السلام كمك شود ، او چون آنها را ديد ، گفت : اينها چيست ؟ گفتند : هديه‌ايست كه فلانى فرستاده است تا بر سوگوارى حسين عليه السلام كمك شوى . او گفت : ما كه عروسى نداريم ، اينها را براى چه ميخواهيم ؟ ! سپس دستور داد تا آنها را از خانه بيرون كردند ، چون از خانه بيرون شدند ، اثرى از آنها احساس نشد ، مثل اينكه ميان آسمان و زمين پرواز كردند و بعد از رفتن آنها از خانه اثرى در خانه از آنها ديده نشد .\r\n\r\nتوضيح\r\n- اين روايت چنان كه مرحوم مجلسى ( ره ) گويد : از نظر لفظ و معنى داراى تشويش و اضطرابست .\r\n\r\nزندگانى على بن الحسين عليهما السلام\r\nعلى بن الحسين عليهما السلام در سال 38 متولد شد و در سال 95 درگذشت و 57 سال داشت و مادرش سلامه دختر يزدگرد پسر شهريار پسر شيرويه پسر خسرو پرويز است . و يزدگرد آخرين سلطان فارس است ( قبل از اسلام ) .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\n1 -\r\nامام باقر عليه السلام فرمود : چون دختر يزدگرد را نزد عمر آوردند ، دوشيزگان مدينه براى تماشاى او سر ميكشيدند ، و چون وارد مسجد شد ، مسجد از پرتوش درخشان گشت ( كنايه از اينكه اهل مسجد از قيافه و جمال آن دختر شادمان و متعجب گشتند ) عمر به او نگريست ، دختر رخسار خود را پوشيد و گفت :\r\nاف بيروج بادا هرمز ( واى ، روزگار هرمز سياه شد ) عمر گفت اين دختر مرا ناسزا ميگويد ؟ ! و به دو متوجه شد .\r\nامير المؤمنين عليه السلام بعمر فرمود : تو اين حق را ندارى ، به او اختيار ده كه خودش مردى از مسلمين را انتخاب كند و درسهم غنيمتش حساب كن . ( مهرش را از سهم بيت المال آن مرد حساب كن ) عمر به او اختيار داد ، دختر بيامد و دست خود را روى سر حسين عليه السلام گذاشت امير المؤمنين عليه السلام به او فرمود : نام تو چيست ؟ گفت جهان شاه ، حضرت فرمود : بلكه شهربانويه باشد « 1 » .\r\nسپس بحسين فرمود : اى ابا عبد اللَّه ! از اين دختر بهترين شخص روى زمين براى تو متولد شود و على بن الحسين عليهما السلام از او متولد گشت ، و على بن الحسين عليهما السلام را ابن الخيرتين « پسر دو برگزيده » ميگفتند ، زيرا برگزيده خدا از عرب هاشم بود و از عجم فارس و روايت شده كه ابو الاسود دئلى در باره آن حضرت شعرى بدين مضمون سروده است :\r\nپسرى كه از يكسو بهاشم و از يكسو بشاه كسرى ميرسد گراميترين فرزندى است كه به دو بازوبند بسته‌اند .\r\n\r\nتوضيح\r\n- در عرب رسم بود كه كودكانى را كه موجب شگفت مردم بودند و بر كودكان ديگر شرافت و فضيلت داشتند ، براى دفع چشم زخم ، بازوبندى به آنها ميبستند .\r\n\r\n\r\n","description":"","footnote":"\r\n( 1 ) امير المؤمنين عليه السلام با اين جمله اسم او را تغيير داده و يا انتخاب اين اسم را به او تلقين فرموده و يا به او فرموده كه تو دو نام دارى و شهربانويه از جهانشاه بهتر است .\r\n","page_name":" 369 ","page_number":369},
  {"content":"\r\n\r\n\r\n2 -\r\nزراره گويد : شنيدم امام باقر عليه السلام ميفرمود : على بن الحسين عليهما السلام ماده شترى داشت كه 22 سفر بر او به حج رفته بود و يك تازيانه به او نزده بود ، پس از وفات آن حضرت ، ما بىخبر بوديم كه ناگاه يكى از خدمتگزاران يا غلامان آمد و گفت : ماده شتر از خانه بيرون رفته و بر سر قبر على بن الحسين زانو زده ، گردنش را بقبر ميمالد و مينالد ، با وجود آنكه هنوز قبر را نديده بود ، من گفتم : خود را به او رسانيد ، خود را به او رسانيد ، و پيش از آنكه مردم او را ببينند و آگاه شوند نزد منش آريد .\r\n\r\nتوضيح\r\n- چون ظهور اين گونه معجزات موجب شدت عداوت و تحريك دشمنان و مخالفين ميگشت حضرت باقر عليه السلام از نظر تقيه دستور داد به زودى آن شتر را به خانه برگردانند .\r\n\r\n3 -\r\nامام باقر عليه السلام فرمود : چون پدرم على بن الحسين عليهما السلام وفات كرد : ماده شترش از چراگاه آمد و گردن خود را روى قبر گذاشت و در خاك غلطيد ، من دستور دادم او را بچراگاهش برگردانند ، و پدرم بر آن شتر به حج و عمره ميرفت و هرگز به او تازيانه‌اى نزده بود ، كجا چون پدر و مادر او يافت شود ( يعنى كسى كه پدر و مادر شريف و اصيلى مانند امام حسين عليه السلام و شهربانو داشته باشد بايد چنين باشد ) .\r\n\r\nتوضيح\r\n- بعضى از شارحين كافى كلمه آخر روايت را ابن بابويه قرائت كرده و گفته‌اند اين كلمه صدر روايت بعد است و مقصود اينست كه : روايت آينده تنها در نسخه صدوق ، محمد بن بابويه مىباشد و در نسخ ديگر كافى نيست .\r\n\r\n4 -\r\nامام صادق عليه السلام فرمود : چون شبى رسيد كه على بن الحسين عليهما السلام در آن وعده ( در\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nگذشت دار فانى را ) داشت ، بمحمد عليه السلام فرمود : پسر جانم ! برايم آب وضوئى بياور ، من برخاستم و آب وضوئى برايش آوردم فرمود : اين را نميخواهم ، زيرا در آن مرداريست ، من رفتم و چراغ آوردم ، ديدم موش مرده‌ئى در آن افتاده است ، آب وضوى ديگرى برايش آوردم ، فرمود : پسر جان ! اين همان شبى است كه مرا وعده داده‌اند و سفارش كرد كه براى شترش اصطبلى ساخته شود و علوفه‌اش آماده شود سپس خودم در آنجايش بردم ، چيزى نگذشت كه شتر بيرون آمد و بر سر قبر رفت و گردن روى آن نهاد و ناله كرد و ديدگانش پر از اشك شد .\r\nنزد محمد بن على ( امام باقر عليه السلام ) آمدند و گفتند : شتر از اصطبل خارج شده است ، حضرت نزدش آمد و فرمود : اكنون خاموش باش و برخيز بارك اللَّه به تو . شتر برنخاست ، و آن شترى بود كه على ابن الحسين عليهما السلام در سفر مكه بر آن سوار ميشد و تازيانه را بر پالانش ميبست ولى او را نميزد تا بمدينه ميرسيد . و نيز على بن الحسين عليهما السلام در شبهاى تار بيرون مىآمد و انبانى را كه در آن كيسه‌هاى درهم و دينار بود بدوش ميگرفت و خانه به خانه در ميزد و هر كس بيرون مىآمد به او عطا ميكرد ، چون آن حضرت وفات كرد و بمردم آن عطا نرسيد ، دانستند كه على بن الحسين عليه السلام آن كار ميكرده است .\r\n\r\n5 -\r\nحضرت ابو الحسن عليه السلام فرمود : چون وفات على بن الحسين عليهما السلام فرا رسيد ، بيهوش شد ، و سپس ديده باز كرد و سوره   إِذا وَقَعَتِ الْواقِعَةُ   و   إِنَّا فَتَحْنا   را قرائت كرد و فرمود : « سپاس خدا را كه وعده خود را با ما وفا كرد و زمين را به ارث ما داد كه در بهشت ، هرجا خواهيم جا گيريم ، چه\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nنيك است پاداش اهل عمل - 74 سوره 39 - » و همان ساعت قبض روح شد و چيز ديگرى نفرمود .\r\n\r\n6 -\r\nامام صادق عليه السلام فرمود : على بن الحسين عليهما السلام در 57 سالگى بسال 95 هجرى وفات يافت ، و بعد از حسين عليه السلام 35 سال زندگى كرد .\r\n\r\nزندگانى ابى جعفر محمد بن على عليه السلام\r\nحضرت ابى جعفر ( امام باقر ) عليه السلام در سال 57 متولد شد و بسال 114 درگذشت و 57 سال داشت و در بقيع مدينه پهلوى قبر پدرش على بن الحسين عليهما السلام مدفون گشت و مادرش ام عبد اللَّه دختر حسن بن على بن ابى طالب است عليهم السلام و على ذريتهم الهادية .\r\n\r\n1 -\r\nامام باقر عليه السلام فرمود : مادرم زير ديوارى نشسته بود كه ناگاه شكاف خورد و صداى ريزش سختى به گوش رسيد ، مادرم با دست اشاره كرد و گفت : نه ، به حق مصطفى ، خدا به تو اجازه فرود آمدن ندهد ، ديوار در هوا معلق ، ايستاد تا مادرم از آنجا گذشت ، سپس پدرم صد دينار از جانب او صدقه داد .\r\nابو الصباح گويد : روزى امام صادق عليه السلام از مادر پدرش ياد كرد و گفت : او صديقه ( بسيار\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nراستگو ) بود و در خاندان امام حسن عليه السلام زنى چون او ديده نشد .\r\n\r\n2 -\r\nامام صادق عليه السلام فرمود : جابر بن عبد اللَّه انصارى آخرين كس از اصحاب پيغمبر صلّى اللَّه عليه و آله بود كه زنده مانده بود و او مردى بود كه تنها بما اهل بيت متوجه بود ، در مسجد پيغمبر مينشست و عمامه سياهى دور سر ميبست و فرياد ميزد : يا باقر العلم ، يا باقر العلم ! اهل مدينه ميگفتند جابر هذيان ميگويد ، ميگفت : نه به خدا من هذيان نميگويم ، بلكه من از پيغمبر صلّى اللَّه عليه و آله شنيدم ميفرمود : تو به مردى از خاندان من ميرسى كه همنام و هم شمائل من است و علم را ميشكافد و توضيح و تشريح مىكند ، اينست سبب آنچه ميگويم .\r\nراوى گويد : روزى جابر از يكى از كوچه‌هاى مدينه كه در آن مكتب خانه‌ئى بود ميگذشت و محمد بن على عليه السلام ( براى كارى ) آنجا بود ( زيرا در هيچ روايت و تاريخى نرسيده كه امام براى دانش‌آموزى بمكتب رود ) چون جابر نگاهش به او افتاد ، گفت : اى پسر پيش بيا ، او پيش آمد ، سپس گفت : برگرد ، او برگشت ، جابر گفت : سوگند به آن كه جانم در دست اوست كه شمائل اين پسر شمائل پيغمبر است ، اى پسر اسم تو چيست ؟ گفت اسمم محمد بن على بن الحسين است ، جابر بسويش رفت و سرش را بوسيد و ميگفت :\r\nپدر و مادرم بقربانت ، پدرت رسول خدا صلّى اللَّه عليه و آله سلامت ميرسانيد و چنين ميگفت .\r\nمحمد بن على بن الحسين هراسان بسوى پدر آمد و گزارش را بيان كرد ، زين العابدين عليه السلام فرمود : پسر جان ، راستى جابر چنين كارى كرد ؟ گفت آرى ، فرمود : پسر جان در خانه بنشين ( زيرا او بر خلاف تقيه رفتار كرد ، چون دشمنان و مخالفين ترا خواهند شناخت و منزلت و كرامت ترا نزد خدا و\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nپيغمبر خواهند دانست ، و بر تو حسد خواهند برد ) سپس جابر در هر بامداد و پسين خدمتش ميرفت ، أهل مدينه ميگفتند ، شگفتا از جابر كه در هر بامداد و پسين نزد اين كودك ميرود ، در صورتى كه او آخرين كس از اصحاب رسول خدا صلّى اللَّه عليه و آله است ! چيزى نگذشت كه على بن الحسين عليه السلام درگذشت ، آنگاه محمد ابن على باحترام مجالست جابر با پيغمبر صلّى اللَّه عليه و آله نزدش ميرفت و مينشست و از خداى تبارك و تعالى براى آنها حديث ميكرد ، اهل مدينه گفتند : ما جسورتر از اين را نديده‌ايم ( زيرا با اين كودكى از جانب خدا حديث ميگويد ) چون ديد چنين ميگويند ، از پيغمبر صلّى اللَّه عليه و آله حديث گفت ، اهل مدينه گفتند : ما دروغگوتر از اين مرد را هرگز نديده‌ايم ، از كسى بما حديث مىكند كه او را نديده است ، چون ديد چنين ميگويند از جابر بن عبد اللَّه حديثشان گفت ، آنگاه تصديقش كردند ، در صورتى كه جابر خدمت او مىآمد و از او دانش مىآموخت .\r\n\r\n3 -\r\nابو بصير گويد : خدمت امام باقر عليه السلام رسيدم و عرضكردم : شما وارث پيغمبريد ؟ فرمود :\r\nآرى ، عرضكردم : پيغمبر وارث انبياء بود و هر چه آنها مىدانستند ميدانست ؟ فرمود : آرى ، عرضكردم شما مىتوانيد مرده را زنده كنيد و كور مادر زاد و پيس را معالجه كنيد ؟ فرمود : آرى باذن خدا . سپس فرمود : ابا محمد ! پيش بيا . من نزديكش رفتم ، آن حضرت دست بچهره و ديده من ماليد كه من خورشيد و آسمان و زمين و خانه‌ها و هر چه در شهر بود ديدم ، آنگاه به من فرمود : مىخواهى كه اين چنين باشى و در روز قيامت در سود و زيان با مردم شريك باشى ، يا آنكه به حال اول برگردى و يكسر ببهشت روى ؟ گفتم :\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمىخواهم چنان كه بودم برگردم ، باز دست به چشم من كشيد و به حال اول برگشتم . سپس من اين حديث را بابن ابى عمير گفتم ، او گفت : من گواهى دهم كه اين موضوع درست است ، چنان كه روز روشن درست است .\r\n\r\n4 -\r\nمحمد بن مسلم گويد : روزى خدمت امام باقر عليه السلام بودم كه يك جفت قمرى آمدند و روى ديوار نشسته طبق مرسوم خود بانگ مىكردند ، و امام باقر عليه السلام ساعتى به آنها پاسخ مىگفت ، سپس آماده پريدن گشتند ، و چون روى ديوار ديگرى پريدند ، قمرى نر يك ساعت بر قمرى ماده بانگ مىكرد ، سپس آماده پريدن شدند ، من عرضكردم : قربانت گردم ، داستان اين پرندگان چه بود ؟ فرمود : اى پسر مسلم هر پرنده و چارپا و جاندارى را كه خدا آفريده است نسبت بما شنواتر و فرمانبردارتر از انسانست ، اين قمرى بماده خود بدگمان شده و او سوگند ياد كرده بود كه نكرده است و گفته بود بداورى محمد بن على راضى هستى ؟ پس هر دو بداورى من راضى گشته و من بقمرى نر گفتم : كه نسبت بماده خود ستم كرده‌ئى او تصديقش كرد .\r\n\r\n5 -\r\nابو بكر حضرمى گويد : چون امام باقر عليه السلام را بشام سوى هشام بن عبد الملك بردند ، و بدربارش رسيد ، هشام باصحاب خود و حضار مجلس كه از بنى اميه بودند ، گفت : چون ديديد من محمد ابن على را توبيخ كردم و ساكت شدم . شما يك بيك به او رو آوريد و توبيخش كنيد ، سپس به حضرت اجازه ورود داد .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nچون امام باقر عليه السلام وارد شد ، با دست بهمگان اشاره كرد و فرمود : السلام عليكم همگان را مشمول سلام خود ساخت و بنشست . چون بهشام بعنوان خلافت سلام نكرد ، و بىاجازه نشست كينه و خشم او افزون گشت ، پس به او رو آورد و توبيخ ميكرد ، از جمله سخنانش اين بود :\r\nاى محمد بن على هميشه مردى از شما خاندان ميان مسلمين اختلاف انداخته و آنها را بسوى خود دعوت كرده و از روى بيخردى و كم دانشى گمان كرده كه او امامست . هر چه دلش خواست آن حضرت را توبيخ كرد ، چون او خاموش شد ، حاضران يكى پس از ديگرى تا نفر آخر به حضرت رو آوردند و توبيخ مىكردند . چون همگى ساكت شدند ، حضرت برخاست و فرمود :\r\nاى مردم بكجا ميرويد و شيطان ميخواهد شما را بكجا اندازد ؟ ! ! ( يعنى حقيقت كجا و شما كجا ؟\r\nخدا براى سعادت خود شما ، پيروى كردن از ما را از شما خواسته و شما با ما مخالفت و دشمنى مىكنيد ! ! ) خدا بوسيله ما خانواده پيشينيان شما را هدايت كرد و پسينيان شما هم از بركت ما ( هدايتشان ) پايان يابد ( يعنى در زمان ظهور امام قائم عليه السلام ) اگر شما سلطنتى شتابان و زود گذر داريد ، ما سلطنتى ديررس و جاودان داريم كه بعد از سلطنت ما سلطنتى نباشد ، زيرا ما اهل پايان و انجاميم ، و خداى عز و جل ميفرمايد :\r\n« سرانجام از آن پرهيزگارانست - 125 سوره 7 - » .\r\nهشام دستور داد حضرت را بزندان برند ، چون بزندان رفت ، با زندانيان سخن مىگفت ، همه زندانيان از جان و دل سخنش را پذيرفته ، به او دل دادند ، زندانبان نزد هشام آمد و گفت : يا امير المؤمنين من از اهل شام بر تو هراسانم و مىترسم كه ترا از اين مقام عزل كنند ، سپس گزارش را به او گفت .\r\nهشام دستور داد آن حضرت و اصحابش را بر استر نشانده [ توسط كاروان پست 
  ] بمدينه برگردانند و فرمان داد كه در بين راه بازارها را به روى آنها ببندند و از خوراك و آشاميدنى جلوگيرشان باشند ( مقصودش از اين دستورها توهين و توبيخ آن حضرت بود ) پس سه روز راه رفتند و هيچ گونه خوراك و آشاميدنى بدست\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nنياوردند ، تا آنكه به شهر مدين ( شهر شعيب پيغمبر ) رسيدند ، مردم در شهر را به روى آنها بستند ، اصحاب حضرت از گرسنگى و تشنگى به او شكايت بردند .\r\nامام عليه السلام بر كوهى كه به آنها مشرف بود بالا رفت و با صداى بلند فرمود : اى اهل شهرى كه مردمش ستمكارند ، من بقية اللهم و خدا مىفرمايد : « بقيت اللَّه براى شما بهتر است اگر ايمان داريد و من نگهبان شما نيستم . - 86 سوره 11 - » .\r\nدر ميان آن مردم شيخى سالخورده بود ، نزد مردم شهر آمد و گفت : اى قوم ! به خدا كه اين ندا ، مانند دعوت شعيب پيغمبر است ، اگر در بازارها را به روى اين مرد باز نكنيد ، از بالاى سر و زير پا گرفتار شويد ، اين بار مرا تصديق كنيد و فرمانبريد ، و در آينده تكذيبم كنيد . من خير خواه شمايم . مردم شتاب كردند و بازارها را به روى حضرت و اصحابش گشودند ، خبر آن شيخ بهشام بن عبد الملك رسيد ، دنبالش فرستاد و او را برد و كسى ندانست كه كارش بكجا رسيد .\r\n\r\n6 -\r\nامام صادق عليه السلام فرمود : محمد بن على باقر در 57 سالگى بسال 114 درگذشت و بعد از على بن الحسين عليهما السلام 19 سال و 2 ماه زندگى كرد ،\r\n\r\nزندگانى ابو عبد اللَّه جعفر بن محمد عليه السلام\r\nامام صادق عليه السلام در سال 83 متولد شد و در ماه شوال سال 148 درگذشت و 65 سال داشت و در\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nقبرستان بقيع كه پدرش و جدش و حسن بن على عليهم السلام مدفون بودند . به خاك سپرده شد ، مادرش ام فروه دختر قاسم بن محمد بن ابى بكر است و مادر ام فروه اسماء دختر عبد الرحمن بن ابى بكر است .\r\n\r\n1 -\r\nامام صادق عليه السلام فرمود : سعيد بن مسيب و قاسم بن محمد بن ابى بكر و ابو خالد كابلى از موثقين اصحاب على بن الحسين عليهما السلام بودند ، و مادر من [ دختر همين قاسم 
  ] با ايمان و تقوى و نيكوكار بود و خدا هم نيكوكاران را دوست دارد .\r\nمادرم گفت كه پدرم به او فرمود : اى ام فروه ! من در هر شبانه روز هزار بار براى گنهكاران از شيعيانم خدا را ميخواهم ( و آمرزش مىخواهم ) زيرا ما با دانائى به ثواب و پاداش بر مصيباتى كه بما وارد مىشود صبر ميكنيم ولى آنها بر آنچه نميدانند صبر مىكنند .\r\n\r\nتوضيح\r\n- يعنى ما مىدانيم و يقين داريم كه بلاها و مصيباتى كه بر ما وارد مىشود در برابر چشم خداست و او از همه آنها آگاه و مطلع است و دقيقا به حساب آنها رسيدگى مىكند و انتقام ما را ميگيرد و پاداش بزرگ ما را عنايت مىكند ، از اين رو سيد الشهداء حسين بن على عليه السلام چون در روز عاشورا كودك شير خوارش را هدف تير ساختند ، فرمود :\r\nهون ما نزل بى انه به عين اللَّه\r\nيعنى هر مصيبتى كه بر من ميرسد ، چون خدا آن را ميبيند ، تحملش برايم سبك و آسان است ، ولى شيعيان و دوستان ما كه اين بصيرت و دانش را ندارند ، صبر كردن آنها بر شدائد و بلاها سخت و دشوار است ، چنان كه حجامت و عمل جراحى براى مرد عاقل و فهميده آسانتر و گواراتر است تا براى كودك غافل و نادان .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاز اين رو ممكن است شيعيان گاهى در مصيبات جزع و بيتابى كنند و سخنى بر خلاف رضاى خدا گويند ، و گناهى بر آنها نوشته شود ، لذا امام باقر عليه السلام براى آنها از خدا آمرزش مىطلبد و يا آمرزش آن حضرت تنها از نظر احترام بآنهاست ، به جهت مقام و درجه‌اى كه در اين شكيبائى نزد خدا پيدا ميكنند . و نظير اين مضمون روايت 1706 اين كتابست كه در جلد سوم در باب صبر ان شاء اللَّه تعالى بيان مىشود .\r\n\r\n2 -\r\nمفضل بن عمر گويد : ابو جعفر منصور ( خليفه عباسى ) بحسن بن زيد كه از طرف او والى مكه و مدينه بود ، پيغام داد كه : خانه جعفر بن محمد را بسوزان ، او به خانه امام آتش افكند و بدر خانه و راه رو سرايت كرد ، امام صادق عليه السلام بيرون آمد و در ميان آتش گام برداشته راه ميرفت و ميفرمود : منم پسر أعراق الثرى منم پسر ابراهيم خليل اللَّه ( كه آتش نمرود بر او سرد و سلامت گشت ) .\r\n\r\nتوضيح\r\n- أعراق الثرى بمعنى ريشه‌هاى در زمين است و آن لقب اسماعيل پيغمبر است و شايد جهتش اينست كه اولاد اسماعيل مانند رگ و ريشه در اطراف زمين پراكنده شدند و افتخار امام صادق عليه السلام به او از اين نظر است كه او فرزند شريف و گرامى جناب ابراهيم است .\r\n\r\n3 -\r\nرفيد غلام يزيد بن عمرو بن هبيره گويد : ابن هبيره بر من غضب كرد و قسم خورد كه مرا بكشد من از او گريختم و به امام صادق عليه السلام پناهنده شدم و گزارش خود را به حضرت بيان كردم ، امام به من فرمود : برو و او را از جانب من سلام برسان و به او بگو : من غلامت رفيد را پناه دادم ، با خشم خود به او آسيبى مرسان ، به حضرت عرضكردم : قربانت گردم او اهل شامست و عقيده پليدى دارد ، فرمود : چنان كه به تو ميگويم نزدش برو ، من راه را در پيش گرفتم ، چون به بيابانى رسيدم ، مرد عربى به من رو آورد و گفت كجا ميروى ؟ من چهره مرديكه كشته شود در تو ميبينم ، آنگاه گفت : دستت را بيرون كن ، چون بيرون كردم ، گفت : دست مرديست كه كشته مىشود ، سپس گفت : پايت را نشان ده ، چون نشان دادم ، گفت پاى مرديست كه كشته مىشود ، باز گفت : تنت را ببينم ، چون تنم را ديد . گفت : تن مرديست كه كشته شود آنگاه گفت : زبانت را بيرون كن ، چون بيرون آوردم ، گفت : برو كه باكى بر تو نيست ، زيرا در زبان\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nتو پيغامى است كه اگر آن را بكوههاى استوار رسانى ، مطيع تو شوند .\r\nپس بيامدم تا در خانه ابن هبيره رسيدم ، اجازه خواستم ، چون وارد شدم : گفت : خيانتكار با پاى خود نزد تو آمد . غلام ! زود سفره چرمى و شمشير را بياور ، و دستور داد شانه و سر مرا بستند و جلاد بالاى سرم ايستاد تا گردنم بزند .\r\nمن گفتم : اى امير ! تو كه با جبر و زور ، بر من دست نيافتى ، بلكه با پاى خود پيش تو آمدم ، من پيغامى دارم كه ميخواهم به تو باز گويم ، سپس خود دانى ، گفت بگو : گفتم مجلس را خلوت كن ، او بحاضرين دستور داد بيرون رفتند ، گفتم : جعفر بن محمد به تو سلام مىرساند و مىگويد : من غلامت رفيد را پناه دادم ، با خشم خود به او آسيبى مرسان ، گفت : ترا به خدا جعفر بن محمد به تو چنين گفت و به من سلام رسانيد ؟ ! ! من برايش قسم خوردم ، او تا سه بار سخنش را تكرار كرد .\r\nسپس شانه‌هاى مرا باز كرد و گفت ، من به اين قناعت نميكنم و از تو خرسند نميشوم ، جز اينكه همان كار كه با تو كردم با من بكنى ، گفتم : دست من به اين كار دراز نميشود و به خود اجازه نميدهم ، گفت :\r\nبه خدا كه من جز به آن قانع نشوم ، پس من هم چنان كه بسرم آورد ، بسرش آوردم ، و بازش كردم ، او مهر خود را به من داد و گفت : تو اختيار دار كارهاى من هستى ، هر گونه خواهى رفتار كن .\r\n\r\n4 -\r\nيونس بن ظبيان و مفضل بن عمر و ابو سلمه سراج و حسين بن ثوير بن ابى فاخته نزد امام صادق عليه السلام بودند ، حضرت فرمود : خزانه‌هاى زمين و كليدهايش نزد ماست ، اگر من بخواهم با يك پايم به زمين اشاره كنم و بگويم هر چه طلا دارى بيرون بيار بيرون آورد . آنگاه با يك پايش اشاره كرد و روى زمين خطى\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nكشيد . زمين شكافته شد ، سپس با دست اشاره كرد و شمش طلائى به اندازه يك وجب بيرون آورد و فرمود خوب بنگريد ، چون نگاه كرديم ، شمشهاى بسيارى روى هم ديديم كه ميدرخشيد ، يكى از ما به حضرت عرض كرد : قربانت ، بشما چه چيزها عطا شده ؟ در صورتى كه شيعيانتان محتاجند ؟ ! ! فرمود : همانا خدا دنيا و آخرت را براى ما و شيعيان ما جمع كند و آنها را ببهشت پر نعمت درآورد ، و دشمن ما را بدوزخ برد .\r\n\r\n5 -\r\nابو بصير گويد : من همسايه‌اى داشتم كه پيرو سلطانى بود و ( از راه رشوه و غصب و حرام ) مالى بدست آورده بود ، مجلسى براى زنان آوازه خوان آماده ميساخت و همگى نزدش انجمن ميكردند ، خودش هم مى مينوشيد . من بارها به خودش شكايت بردم و گله كردم ، ولى او دست برنداشت ، چون پافشارى زياد كردم ، به من گفت : من مردى گرفتارم و تو مردى هستى بر كنار و با عافيت ، اگر حال مرا بصاحبت ( امام صادق عليه السلام ) عرضه كنى ، اميدوارم خدا مرا هم بوسيله تو نجات بخشد ، گفتار او در دلم تأثير كرد ، چون خدمت امام صادق عليه السلام رسيدم ، حال او را بيان كردم ، حضرت به من فرمود : چون بكوفه باز گردى ، نزد تو آيد به او بگو جعفر بن محمد ميگويد : تو آنچه را بر سرش هستى واگذار ، من بهشت را از خدا براى تو ضمانت ميكنم .\r\nچون بكوفه بازگشتم ، او و ديگران نزد من آمدند ، من او را نزد خود نگاهداشتم تا منزل خلوت شد آنگاه به او گفتم : اى مرد من حال ترا به حضرت ابى عبد اللَّه ، جعفر بن محمد ، امام صادق عليه السلام عرضكردم\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nبه من فرمود : چون بكوفه بازگشتى نزد تو آيد ، به او بگو جعفر بن محمد ميگويد : آنچه را بر سرش هستى واگذار ، من بهشت را از خدا براى تو ضمانت ميكنم ، او گريست و گفت : ترا به خدا امام صادق عليه السلام به تو چنين گفت ؟ من سوگند ياد كردم كه او به من چنين گفت ، گفت ترا بس است ( يعنى همين اندازه بر عهده تو بود و باقى بر عهده من ) سپس برفت و بعد از چند روز نزد من فرستاد و مرا بخواست ، چون برفتم ديدم پشت در خانه خود برهنه نشسته است ، به من گفت : ابا بصير ! هر چه در منزل داشتم بيرون كردم ( به صاحبانش رسانيدم و در راه خدا دادم حتى لباسهايم را ) و اكنون چنانم كه ميبينى .\r\nابو بصير گويد : من نزد دوستانم رفتم و پوشاكى برايش گرد آوردم ، چند روز ديگر گذشت ، دنبالم فرستاد كه من بيمارم ، نزد من بيا ، من نزدش رفتم و براى معالجه او در رفت و آمد بودم تا مرگش فرا رسيد ، نزدش نشسته بودم كه جان مىداد ، زمانى بيهوش شد و سپس به هوش آمد ، و گفت : ابا بصير ! صاحبت براى ما وفا كرد ( امام صادق عليه السلام بضمانت خود وفا كرد ) و سپس درگذشت - رحمت خدا بر او باد .\r\nچون حج گزاردم نزد امام صادق عليه السلام رسيدم و اجازه خواستم ، چون خدمتش رفتم ، هنوز يك پايم در صحن خانه و يك پايم در راه رو بود كه از داخل اتاق بىآنكه چيزى بگويم ، فرمود . اى ابا بصير ! ما براى رفيقت وفا كرديم .\r\n\r\n6 -\r\nصفوان بن يحيى گويد : جعفر بن محمد بن اشعث به من گفت : ميدانى سبب وارد شدن ما در مذهب تشيع و شناسائى ما به آن چه بود ، با آنكه نزد ما هيچ يادى از آن نبود و به آنچه مردم ( شيعيان ) داشتند ما معرفت نداشتيم ؟ گفتم : داستانش چيست ؟ گفت : ابو جعفر ابو الدوانيق ( يعنى منصور دوانيقى دومين\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nخليفه عباسى و دانق يك دانگ درهم است كه تقريبا يك پشيز مىشود و اين لقب را مردم از نظر خست و بخلش به او دادند ، زيرا براى كندن نهر كوفه از مردم سرى يك دانق گرفت ) بپدرم ابو محمد بن اشعث گفت : اى محمد ! مردى خردمند برايم بجو كه بتواند از جانب من پرداخت كند . پدرم گفت : او را برايت يافته‌ام او فلان شخص پسر مهاجر است كه دائى من است ، گفت : نزد منش بياور ، من دائيم را نزد او بردم ، ابو جعفر به او گفت : اى پسر مهاجر ! اين پول را بگير و بمدينه بر ، نزد عبد اللَّه بن حسن بن حسن و جماعتى از خاندانش كه جعفر بن محمد هم ميان آنهاست ، و به آنها بگو : من مردى غريب و از أهل خراسانم كه گروهى از شيعيان شما در آنجايند و اين پول را براى شما فرستاده‌اند ، و بهر يك از آنها پول بده و چنين و چنان شرط كن ( يعنى بگو به شرط اينكه بر خليفه بشوريد و قيام كنيد ، ما پشتيبان شما هستيم و نظير اين سخنان ) چون پولها را گرفتند ، بگو من فرستاده و پيغام آورم ، دوست دارم رسيدى از دستخط شما داشته باشم .\r\nپسر مهاجر پولها را گرفت و بمدينه رفت ، سپس نزد ابو الدوانيق بازگشت ، محمد بن اشعث هم نزد او بود خليفه گفت : چه خبر آوردى ؟ گفت : نزد آنها رفتم ( و پولها را پرداختم ) اين رسيدهائى است كه به خط خودشان نوشته‌اند ، غير از جعفر بن محمد كه من نزدش رفتم ، او در مسجد پيغمبر صلّى اللَّه عليه و آله نماز ميگزارد پشت سرش نشستم و گفتم هستم تا نمازش را تمام كند ، آنگاه آنچه باصحابش گفتم ، به او باز خواهم گفت ، او شتاب كرد و نمازش را بپايان رسانيد و متوجه من شد و فرمود : اى مرد ! از خدا پروا كن و اهل بيت محمد را مفريب كه آنها بدولت بنى مروان سابقه نزديكى دارند و ( چون از آنها ستم بسيار ديده‌اند ) همگى محتاج و نيازمندند ( پول ترا قبول ميكنند و گرفتار ميشوند ) من گفتم : موضوع چيست ؟ أصلحك اللَّه ؟ او سرش را نزديك من آورد و آنچه ميان من و تو رفته بود ، باز گفت : مثل اينكه سومى ما بوده .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nابو جعفر دوانيقى گفت : اى پسر مهاجر ! هيچ اهل بيت پيغمبرى نباشد ، جز آنكه محدثى در ميان آنهاست ، محدث خاندان ما در اين زمان جعفر بن محمد است . اين بود دليلى كه سبب عقيده ما به اين مذهب ( تشيع ) گشت . ( راجع بمعنى محدث بحديث 703 - 707 رجوع شود ) .\r\n\r\n7 -\r\nابو بصير گويد : ابو عبد اللَّه جعفر بن محمد عليه السلام در 65 سالگى بسال 148 درگذشت و بعد از امام باقر عليه السلام 34 سال زندگى كرد .\r\n\r\n8 -\r\nيونس بن يعقوب گويد : شنيدم موسى بن جعفر عليه السلام مىفرمود : من پدرم را در دو جامه شطوى كه لباس احرامش بود و نيز با يكى از پيراهنهاى خودش و عمامه على بن الحسين عليهما السلام و بردى كه آن را بچهل دينار خريده بود كفن كردم .\r\n\r\nتوضيح\r\n- شطا نام قريه‌ايست نزديك مصر كه پارچه‌هائى را كه در آنجا ميبافند شطوى مينامند و برد ( بضم باء ) پارچه راه راهى بود كه بدوش ميانداختند و نوع خويش را در يمن ميبافته‌اند .\r\n\r\nزندگانى ابو الحسن موسى بن جعفر عليهما السلام\r\nابو الحسن موسى بن جعفر عليه السلام بسال 128 و بقولى در 129 در ابواء ( منزلى است ميان مكه و مدينه ) متولد شد و در ششم ماه رجب سال 183 بسن 54 يا 55 سالگى درگذشت ، وفاتش در\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nبغداد . در زندان سندى بن شاهك بوده و هارون الرشيد آن حضرت را در بيستم شوال سال 179 از مدينه بيرون برد ، و هارون در ماه رمضان زمانى كه از عمره باز ميگشت بمدينه آمد ، سپس هارون به حج رفت و آن حضرت را با خود برد ، آنگاه از راه بصره بازگشت و امام را نزد عيسى بن جعفر زندانى كرد ، باز او را ببغداد فرستاد و نزد سندى بن شاهك زندانى كرد ، آن حضرت در زندان سندى در بغداد درگذشت و در قبرستان قريش به خاك سپرده شد . مادرش ام ولد و نامش حميده بود .\r\n\r\n1 -\r\nپدر عيسى بن عبد الرحمن گويد : ابن عكاشه خدمت امام باقر عليه السلام آمد و امام صادق عليه السلام نزدش ايستاده بود ، قدرى انگور برايش آوردند ، حضرت فرمود : پير مرد سالخورده و كودك خردسال انگور را دانه دانه مىخورد و كسى كه ميترسد سير نشود ، سه و چهار دانه مىخورد و تو دو دانه دو دانه بخور كه مستحب است .\r\nسپس ابن عكاشه به امام باقر عليه السلام عرضكرد : چرا براى ابو عبد اللَّه ( امام صادق عليه السلام ) زن نمىگيريد ؟ او كه بسن ازدواج رسيده است .\r\nامام باقر عليه السلام كه در برابرش كيسه پول سر بمهرى بود ، فرمود : به زودى برده فروشى از اهل بربر مىآيد و در دار ميمون منزل مىكند با اين كيسه پول ، دخترى برده برايش ميخريم ، مدتى گذشت تا آنكه ما روزى خدمت امام باقر عليه السلام رسيديم ، بما فرمود : ميخواهيد بشما خبر دهم از آن برده فروشى كه بشما گفتم ، آمده است ؟ برويد و با اين كيسه پول از او دخترى بخريد .\r\nما نزد برده فروش آمديم . او گفت : هر چه داشتم فروختم مگر دو دخترك بيمار كه يكى آنها از ديگرى\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nبهتر است [ اميد بهبوديش بيشتر است 
  ] گفتيم : آنها را بياور تا ببينيم ، چون آورد ، گفتيم : اين نيكوتر را [ نزديك ببهبودى را 
  ] چند مىفروشى ؟ گفت بهفتاد اشرفى ، گفتيم احسان كن ( تخفيفى بده ) گفت : از 70 اشرفى كمتر نميدهم . گفتيم : او را به همين كيسه پول ميخريم هر چه بود ، ما نميدانيم در آن چقدر است مردى كه سر و ريش سفيدى داشت نزد او بود ، گفت : باز كنيد و بشماريد ، برده فروش گفت : باز نكنيد زيرا اگر از 70 اشرفى دو جو « 1 » كمتر باشد نمىفروشم ، پير مرد گفت : نزديك بيائيد ، ما نزديكش رفتيم و مهر كيسه را باز كرديم و اشرفىها را شمرديم ، بىكم و زياد 70 اشرفى بود ، دختر را تحويل گرفتيم و نزد امام باقر عليه السلام برديم ، جعفر عليه السلام نزدش ايستاده بود .\r\nامام باقر عليه السلام سرگذشت ما را به خود ما خبرداد ، سپس خدا را سپاس و ستايش كرد و به دختر فرمود : نامت چيست ؟ گفت : حميده ، فرمود : حميده باشى در دنيا و محموده « 2 » باشى در آخرت ، بگو بدانم دوشيزه هستى يا بيوه ؟ گفت : دوشيزه‌ام ، فرمود : چگونه تو دوشيزه‌ئى ، در صورتى كه هر دخترى كه دست برده فروشان افتد خرابش ميكنند ؟ دختر گفت : او نزد من مىآمد و در وضعى كه شوهر با زنش مينشيند مينشست ، ولى خدا مرد سر و ريش سفيدى را بر او مسلط ميكرد و او را چندان سيلى ميزد كه از نزد من برميخاست ، او چند بار با من چنين كرد و پير مرد هم چند بار با او چنان كرد ، سپس فرمود : اى جعفر اين دختر را نزد خود بر و بهترين شخص روى زمين ، يعنى موسى بن جعفر عليهما السلام از او متولد شد .\r\n\r\n\r\n","description":"","footnote":"\r\n( 1 ) حبه : به وزن دو جو و يك شصتم دينار است .\r\n( 2 ) حميده و محموده : ستوده و پسنديده .\r\n","page_name":" 386 ","page_number":386},
  {"content":"\r\n\r\n\r\n2 -\r\nامام صادق عليه السلام فرمود : حميده از پليديها پاك است مانند شمش طلا ، فرشتگان همواره او را نگهدارى كردند تا به من رسيد به جهت كرامتى كه خدا نسبت به من و حجت پس از من فرمود .\r\n\r\n3 -\r\nابو خالد زبالى گويد : چون موسى بن جعفر عليه السلام را در نخستين بار نزد مهدى عباسى ميبردند در زباله منزل كرد ، من با او سخن مىگفتم . حضرت مرا اندوهگين ديد . فرمود : اى ابا خالد چرا ترا اندوهگين مىبينم ؟ گفتم : چگونه اندوهگين نباشم ، در صورتى كه شما را بسوى اين طغيانگر مىبرند و نميدانم چه بسرت مىآيد .\r\nفرمود : مرا باكى نيست ، چون فلان ماه و فلان روز رسد ، در سر يك ميلى خود را به من برسان ، پس از آن ، من كارى جز شمردن ماهها و روزها نداشتم تا آن روز ( كه امام فرموده بود ) فرا رسيد . خود را بسر يك ميلى رسانيدم و آنجا بودم تا نزديك بود خورشيد غروب كند ، شيطان در دلم وسوسه كرد و ترسيدم در آنچه امام فرموده شك كنم . كه ناگاه يك سياهى را ديدم از طرف عراق پيش مىآيد ، من به پيشوازشان رفتم . ديدم حضرت ابو الحسن ( موسى بن جعفر ) عليه السلام در جلو قافله بر استرى سوار است . به من فرمود :\r\nآهاى ابا خالد [ باز هم بگو اى ابا خالد ! 
  ] عرضكردم : لبيك يا ابن رسول اللَّه فرمود : شك نكن ، زيرا شيطان دوست دارد كه تو شك كنى ، من عرضكردم : خدا را شكر كه شما را از چنگ آنها خلاص كرد ، فرمود : مرا بار ديگر بسوى آنها بازگشتى است كه از چنگشان خلاص نشوم ( و در زندان سندى بن شاهك\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nجان سپارم ) .\r\n\r\n4 -\r\nيعقوب بن جعفر بن ابراهيم گويد : خدمت موسى بن جعفر عليه السلام بودم كه مردى نصرانى نزد آن حضرت آمد ، مادر عريض ( وادى مدينه ) بوديم ، نصرانى عرضكرد : من از شهرى دور و سفرى پر مشقت نزد شما آمده‌ام ، و 30 سالست كه از پروردگارم درخواست ميكنم كه مرا ببهترين دينها و بسوى بهترين و داناترين بندگان خود هدايت كند ، تا آنكه شخصى در خواب من آمد و مردى را كه در علياء دمشق است به من معرفى كرد .\r\nمن نزدش رفتم و با او سخن گفتم ، او گفت : من از تمام همكيشان خود داناترم ولى از من داناتر هم هست : من گفتم : مرا به كسى كه از تو داناتر است رهبرى كن ، زيرا مسافرت براى من دشوار و سنگين نيست من تمام انجيل و مزامير داود و چهار سفر از تورات و ظاهر تمام قرآن را خوانده‌ام .\r\nدانشمند به من گفت : اگر علم نصرانيت را ميخواهى ، من از تمام عرب و عجم به آن داناترم ، و اگر علم يهوديت خواهى باطى بن شرحبيل سامرى در اين زمان داناترين مردمست . و اگر علم اسلام و تورات و انجيل و زبور و كتاب هود و هر كتابى كه بر هر پيغمبرى در زمان تو و زمانهاى ديگر نازل شده و هر خبرى كه از آسمان نازل شده كه كسى آن را دانسته يا ندانسته و در آنست بيان هر چيز و شفاء براى جهانيان و رحمت براى رحمت جو و مايه بصيرت كسى كه خدا خير او را خواهد و انس با حق است ، اگر چنين شخصى را ميخواهى\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nترا بسويش رهبرى كنم ، اگر توانى با پايت نزدش برو و اگر نتوانى با سر زانو و اگر نتوانى با كشيدن نشيمنگاه و اگر نتوانى با چهره به زمين كشيدن .\r\nگفتم : نه ، بلكه من با تن و مال خود توانائى مسافرت دارم ، گفت : فورى برو بيثرب ، گفتم :\r\nيثرب را نميشناسم ، گفت برو تا برسى بمدينه پيغمبرى كه در عرب مبعوث شده و او همان پيغمبر عربى هاشمى است ، چون وارد مدينه شدى قبيله بنى غنم بن مالك بن بجار را بپرس كه نزديك در مسجد مدينه است و خود را بهيئت و زيور نصرانيت درآور ، زيرا والى مدينه بر آنها ( موسى بن جعفر و شيعيانش كه ترا نزدشان مىفرستم ) سختگير است و خليفه سختگيرتر آنگاه نشانى بنى عمرو بن مبذول را كه در بقيع زبير « 1 » است بگير ، و سپس بپرس موسى بن جعفر كيست و منزلش كجاست و آيا به سفر رفته يا حاضر است اگر به سفر رفته بود ، نزدش برو كه مسافرت او از راهى كه ( اكنون ) بسويش ميروى نزديكتر است ، آنگاه به او خبر ده كه مطران « 2 » علياى غوطه دمشق مرا بسوى تو رهبرى كرده و او سلام بسيارت مىرساند و ميگويد :\r\nمن با پروردگار خود بسيار مناجات ميكنم و از او ميخواهم كه مرا بدست شما مسلمان كند .\r\nمرد نصرانى ايستاده و بعصاى خود تكيه كرده ، اين داستان را ( كه در خواب ديده بود ) بيان كرد سپس گفت : آقاى من اگر به من ! اجازه دهى تكفير « 3 » كنم و بنشينم . فرمود : اجازه مىدهم كه بنشينى ولى اجازه نميدهم كه تكفير كنى ، پس بنشست و كلاه نصرانيت از سر بگرفت . آنگاه عرضكرد : قربانت . به من\r\n\r\n\r\n","description":"","footnote":"\r\n( 1 ) بحديث 1220 رجوع شود .\r\n( 2 ) بحديث 601 رجوع شود .\r\n( 3 ) تكفير : تواضع و كرنش مخصوصى است كه در برابر سلاطين و بزرگان انجام ميداده‌اند ، به اين نحو كه اندكى خم شده و دو كف دست را در ميان رانها پنهان ميكرده‌اند .\r\n","page_name":" 389 ","page_number":389},
  {"content":"\r\n\r\nاجازه سخن ميدهى ؟ فرمود : آرى . تو فقط براى آن آمده‌ئى .\r\nنصرانى گفت : جواب سلام رفيقم ( مطران ) را بده ، مگر شما جواب سلام نميدهى ؟ امام فرمود :\r\nجواب رفيقت اينست كه خدا هدايتش كند ، و اما سلام زمانى است كه بدين مادر آيد .\r\nنصرانى گفت : أصلحك اللَّه من اكنون از شما سؤال ميكنم فرمود ، بپرس .\r\nگفت : به من خبر ده از كتاب خداى تعالى كه آن را بر محمد نازل كرده و بدان سخن گفته و آن را به آنچه بايد معرفى كرده و فرموده : « حم سوگند بكتاب روشن كه آن را در شبى مبارك نازل كرده‌ايم كه ما بيم دهنده‌ايم ، در آن شب هر امر محكمى را فيصل دهند - 4 سوره 44 - » تفسير باطنى اين آيات چيست ؟ .\r\nفرمود : اما حم محمد صلّى اللَّه عليه و آله است و آن در كتابى است كه بر هود نازل گشته و از حروفش كاسته شده ( يعنى در كتاب هود از محمد به حم تعبير شده و دو حرف م د آن ، از نظر تخفيف يا جهت ديگرى افتاده است ) و اما كتاب روشن امير المؤمنين على عليه السلام است ، و اما شب مبارك فاطمه عليها السلام است ، و اما اينكه فرمايد : « در آن شب هر امر محكمى را فيصل دهند » يعنى آن فاطمه خير بسيارى زايد و بيرون دهد و آن مردى حكيم و مردى حكيم و مردى حكيم است ( يعنى امام حسن و امام حسين و زين العابدين عليهم السلام‌اند و امامان ديگر هم به اينها عطف ميشوند ) .\r\nمرد نصرانى گفت : اولين و آخرين اين مردان را معرفى كن ، فرمود : اوصاف به يكديگر شباهت دارند ( و ممكن نيست شخصى را با بيان اوصافش كاملا مشخص و ممتاز ساخت ) ولى من سومى آن قوم ( يعنى امام حسين عليه السلام ) را براى تو معرفى ميكنم كه چه كسى از نسل او ظاهر مىشود . ( مقصود حضرت قائم عليه السلام است ) و اوصاف او در كتابهائى كه بر شما نازل شده هست ، اگر تغييرش نداده و تحريفش نكنيد و كفر نورزيد ولى از قديم اين كار را كرده‌ايد .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nنصرانى گفت : من آنچه را ميدانم از شما پنهان نكنم و بشما دروغ نگويم [ شما را تكذيب نكنم 
  ] و شما راست و دروغ گفتار مرا ميدانيد ، به خدا سوگند كه خدا از فضل و نعمت خود بشما بخشى عطا كرده كه بخاطر هيچ كس خطور نكند و كسى نتواند پنهانش كند ، و كسى هر چند دروغگو هم باشد ، نسبت به آن دروغ نتواند گفت ، هر چه من در اين باره گويم حق است و درست و چنانست كه بيان فرمودى . [ آنچه فرمودى درست است و مطابق واقع 
  ] .\r\nموسى بن جعفر عليه السلام فرمود : هم اكنون به تو خبرى دهم كه آن را جز اندكى از خوانندگان كتب ( آسمانى ) ندانند : به من بگو اسم مادر مريم چه بود . ؟ و در چه روزى ( روح عيسى ) در شكم او دميده شد ؟ و در چه ساعت از روز بود ؟ و در چه روزى مريم عيسى عليه السلام را زائيد ؟ و در چه ساعت از روز بود ؟ نصرانى گفت : نميدانم .\r\nموسى بن جعفر عليه السلام فرمود : اما مادر مريم نامش مرثا بود كه در لغت عربى وهيبة مىباشد و اما روزى كه مريم باردار گشت روز جمعه هنگام ظهر بود و آن روزى بود كه روح الامين ( جبرئيل ) از آسمان فرود آمد ، و براى مسلمين عيدى مهمتر از آن نيست . خداى تبارك و تعالى و محمد صلى اللَّه عليه و آله آن روز را بزرگ دانسته و دستور داده كه عيدش قرار دهند و آن روز جمعه است و اما روزى كه مريم زائيد سه شنبه بود ، در چهار ساعت و نيم از روز برآمده .\r\nسپس فرمود : نهرى را كه مريم عيسى را در كنار آن زائيد ميدانى كدام نهر بود ؟ گفت : نه ، فرمود :\r\nآن نهر فراتست كه درختان انگور و خرما در كنار آنست و هيچ نهرى از لحاظ درختان انگور و خرما با فرات برابر نيست . و اما روزى كه زبان مريم بسته شد و قيدوس ( پادشاه يهود آن زمان ) فرزندان و پيروان\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nخود را طلبيد تا او را يارى كنند و آل عمران را بيرون برد تا بمريم بنگرند ، و آنها آنچه را خدا در كتاب تو ( انجيل ) و كتاب ما ( قرآن ) بيان كرده ، گفتند ، فهميده‌ئى ؟ گفت : آرى ، همين امروز خوانده‌ام فرمود : بنا بر اين از اين مجلس برنخيزى تا خدا ترا هدايت كند .\r\nنصرانى گفت : اسم مادر من بلغت سريانى و عربى چيست ؟ حضرت فرمود : اسم مادر تو بلغت سريانى عنقالية است و اسم مادر پدرت عنقورة بوده است . و اما اسم مادرت بلغت عربى هومية است و نام پدرت عبد المسيح است و بلغت عربى عبد اللَّه مىشود ، زيرا مسيح را عبدى نيست ، عرضكرد : راست گفتى و احسان كردى ( كه آنچه را هم نپرسيدم جواب گفتى ) .\r\nاسم جدم چيست ؟ فرمود : اسم جدت جبرئيل بود و من او را در اين مجلس عبد الرحمن ناميدم .\r\nنصرانى گفت : ولى او مسلمان بود ، موسى بن جعفر عليه السلام فرمود : آرى و شهيد هم گرديد ، زيرا لشكرى از اهل شام ناگهان بمنزلش ريختند و او را كشتند .\r\nنصرانى گفت : نام من پيش از آنكه كنيه خود را تعيين كنم چه بود ؟ فرمود : نام تو عبد الصليب بود ، عرضكرد : شما چه نامى به من ميدهى ؟ فرمود : من ترا عبد اللَّه نام ميگذارم .\r\nنصرانى گفت : من هم ايمان بخداى بزرگ آوردم و گواهى دهم كه شايسته پرستشى جز خداى يگانه بىشريك نيست و او يكتا و مورد نياز مخلوقست ، او نه چنانست كه نصارى وصفش كنند ( كه مسيح را پسر يا شريك يا متحد با او دانند ) و نه چنانست كه يهود معرفيش نمايند ( كه جسمش دانند و عزيز را پسرش خوانند ) و هيچ گونه شركى نسبت بوى راه ندارد و گواهى دهم كه محمد بنده و فرستاده اوست ، كه او را\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nبه حق فرستاده است و او حق را براى اهلش آشكار ساخت و اهل باطل در كورى و گمراهى بماندند ، و او فرستاده خدا بود بسوى تمام مردم از سرخ پوست و سياه پوست و همه نسبت به او يكسان بودند ، گروهى بينا شدند و هدايت يافتند و اهل باطل در كورى بماندند و آنچه ادعا مىكردند ، از دست بدادند و گواهى دهم كه ولى و جانشين او حكمت ويرا بيان كرد و پيغمبران پيش از او بحكمت كامل و رسا گويا بودند و در فرمانبرى خدا تشريك مساعى كردند و از باطل و اهل باطل و پليدى و اهل پليدى دورى گزيدند و گمراهى را كنار گذاشتند و خدا هم ايشان را بفرمانبردارى خود يارى كرد و از گناه بازشان داشت .\r\nايشان اولياء خدا و ياران دين بودند ، مردم را به كار خير ترغيب نموده و امر مىفرمودند ، من بخرد سال و بزرگسالشان و بهر كس از آنها كه ياد كردم و ياد نكردم ايمان آوردم و بخداى تبارك و تعالى كه پروردگار جهانيانست ايمان آوردم . سپس زنار و صليب طلائى را كه به گردن داشت بريد و بشكست و گفت :\r\nبفرما زكاتم را بچه مصرفى رسانم ؟ فرمود : در اينجا برادرى دارى كه هم كيش تو است و از قوم خودت از قبيله قيس بن ثعلبه مىباشد ، و او هم مانند تو در نعمت ( اسلام ) است ، با يك ديگر مواسات و همسايگى كنيد و من از حق اسلامى شما دريغ نخواهم كرد .\r\nاو گفت : اصلحك اللَّه به خدا كه من ثروتمندم و در محل خود 300 اسب نر و ماده و هزار شتر دارم و حق شما در مال من بيش از حق من است به گردن شما . امام فرمود : تو آزاده شده خدا و رسولش هستى و نسب و نژادت به حال خود باقيست .\r\nسپس او مسلمانى نيكو شد و از قبيله بنى فهر زنى گرفت و امام كاظم عليه السلام از صدقه على بن ابى طالب\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n50 دينار مهرش داد و براى او نوكر گرفت و منزلش داد و در آنجا بود تا امام كاظم عليه السلام را از مدينه بيرون بردند و او 28 شب پس از بيرون بردن حضرت درگذشت .\r\n\r\n5 -\r\nيعقوب بن جعفر گويد : خدمت موسى بن جعفر عليه السلام بودم كه مرد و زن راهبى از اهل نجران يمن ، خدمتش آمدند . فضل بن سوار براى آنها اجازه رسيدن خدمت امام را گرفت ، امام فرمود :\r\nفردا آنها را نزد چاه ام الخير بياور ، فضل گويد : فردا ما آنجا حاضر شديم ، ديديم آن قوم هم آمده‌اند امام دستور داد حصيرهاى ليف خرمائى انداختند ، و خود نشست و مردم هم نشستند .\r\nابتدا زن راهب مسائل بسيارى پرسيد كه امام عليه السلام همگى را پاسخ فرمود ، سپس آن حضرت چيزهائى از او پرسيد كه پاسخ هيچ يك از آنها را نتوانست بگويد . آن زن اسلام آورد ، آنگاه مرد راهب پيش آمد و سؤال ميكرد و امام همه را جواب مىفرمود .\r\nمرد راهب گفت : من در دين خود نيرومند و توانايم و هيچ يك از نصارى در روى زمين بدرجه دانش من نرسد و شنيدم كه مردى در هند است كه هر گاه بخواهد در يك شبانه روز به حج بيت المقدس مىآيد و بمنزلش در هند برميگردد ، من پرسيدم در كدام سرزمين است ! به من گفتند : در سبذان است . من احوال او را از كسى كه به من خبر داده بود پرسيدم . گفت : او اسمى را كه آصف همدم سليمان ميدانست و بدان وسيله تخت ( بلقيس ) را از شهر سبا آورد ، ميداند ، و خدا وصف او را در كتاب شما ( قرآن ) و در كتابهائى كه براى ما دينداران ديگر نازل كرده بيان كرده است .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nموسى بن جعفر عليه السلام فرمود : خدا را چند نامست كه ( دعا كردن بوسيله آنها ) برنميگردد ( و حتما مستجاب مىشود ؟ ) گفت : آن نامها بسيار است و اما آنچه حتمى است و دعاكننده را رد نميكند هفت نام است .\r\nامام عليه السلام فرمود : آنچه را از آنها يادت هست به من بگو ، راهب گفت : نه ، به حق خدائى كه تورات را بر موسى نازل كرد و عيسى را مايه پند گرفتن جهانيان ( نسبت بكمال قدرت خود ) و آزمايش سپاسگزارى خردمندان قرار داد و محمد را بركت و رحمت ساخت و على عليه السلام را مايه پند و بصيرت نمود و اوصياء را از نسل او و نسل محمد مقرر داشت كه من نميدانم و اگر ميدانستم بسخن شما محتاج نبودم و نزد شما نمىآمدم و از شما نميپرسيدم .\r\nامام كاظم عليه السلام فرمود : بداستان مرد هندى باز گرد ، راهب گفت : من اين نامها را شنيده‌ام ولى حقيقت و تفسيرش را نميدانم و نيز نميدانم آنها كدامست و چگونه مىباشد و دعا كردن با آنها چگونه است پس به راه افتادم تا بسبذان هند رسيدم و نشانى آن مرد را پرسيدم . به من گفتند : او در كوهى صومعه‌اى ساخته و در سال جز دو بار بيرون نيايد و ديده نشود و هنديان عقيده دارند كه خدا براى او در صومعه‌اش چشمه‌اى شكافته و ايجاد كرده و بدون شخم و بذر افشانى براى او كاشته شود و محصول دهد .\r\nمن در خانه او رفتم و سه روز آنجا بودم ، نه در را كوبيدم و نه دستى به آن زدم ، روز چهارم خدا در را گشود ، زيرا گاوى كه هيزم بار داشت و پستانش از بسيارى شير كشيده ميشد و نزديك بود جارى شود ، بيامد و در را فشار داد ، در باز شد و من پشت سرش وارد شدم ، آن مرد را ديدم ايستاده به آسمان مينگرد و ميگريد\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nبه زمين مينگرد و ميگريد ، بكوهها مينگرد و مىگريد .\r\nگفتم : سبحان اللَّه ! ! چه اندازه نظير تو در اين روزگار كميابست ؟ ! او گفت : به خدا كه من جز يكى از حسنات و نيكيهاى مرديكه او را پشت سرت گذاشتى ( موسى بن جعفر عليه السلام ) نيستم .\r\nگفتم : به من خبر داده‌اند كه تو يكى از اسماء خدا را ميدانى كه بوسيله آن در يك شبانه روز به بيت المقدس ميروى و بمنزلت برميگردى ، گفت : بيت المقدس را ميشناسى ؟ .\r\nگفتم : من غير از بيت المقدسى كه در شام است نميشناسم گفت : مقصودم آن بيت المقدس نيست بلكه آن خانه مقدسى است كه خانه آل محمد است .\r\nگفتم : من تا امروز هر چه شنيده‌ام همان بيت المقدس بوده ، گفت : آن جاى محرابهاى پيغمبرانست و آن را حظيرة المحاريب « جايگاه محرابها » ميگفتند تا آنكه زمان فاصله ميان محمد و عيسى صلى اللَّه - عليهما رسيد و بلا بمشركين نزديك شد و كيفر و سختى بخانه‌هاى شياطين درآمد و آنها آن نامها را تغيير و تبديل دادند و جابجا كردند و همين است معنى قول خداى تبارك و تعالى - كه بطن آيه در باره آل محمد و ظاهرش يك مثلى است « 1 » « آنها جز نامهائى نيست كه شما و پدرانتان نام‌گذارى كرده‌ايد و خدا براى آن هيچ دليل و آيه‌ئى نازل نكرده است - 23 سوره 53 - » .\r\nگفتم : من از شهرى دور نزد تو آمده‌ام و درياها پيموده و متعرض غم و اندوه و ترسها گشته و در صبح و شام از همه چيز نوميد و تنها به رسيدن به اين حاجت ، اميدوار بوده‌ام ، گفت : من عقيده دارم زمانى كه مادرت به تو باردار گشته ، فرشته‌ئى بزرگوار نزدش حاضر شده و فكر ميكنم كه پدرت چون خواسته با مادرت\r\n\r\n\r\n","description":"","footnote":"\r\n( 1 ) بتوضيح ذيل حديث 961 رجوع شود .\r\n","page_name":" 396 ","page_number":396},
  {"content":"\r\n\r\nنزديكى كند غسل نموده و با پاكى نزدش رفته است و گمان دارم كه سفر چهارم تورات را ( كه بهترين اسفار آن و مشتمل بر حالات خاتم الانبياست ) هنگام شب زنده دارى خود مطالعه كرده و عاقبت بخير گشته است .\r\nاز راهى كه آمده‌ئى برگرد و برو تا بمدينه محمد صلى اللَّه عليه و آله كه آن را طيبه گويند برسى و نام آن شهر در زمان جاهليت يثرب بوده است ، سپس متوجه موضعى شو كه بقيع نام دارد ، آنگاه نشانى خانه‌اى را كه به دار مروان معروفست بگير و در آنجا منزل كن و سه روز بمان ( تا مردم ندانند كار مهم و با شتابى دارى ) سپس بپرس آن پير مرد سياه پوستى كه در خانه‌اش بوريا ميبافند [ بر در آن خانه ميبافد 
  ] - و نام بوريا در شهر آنها خصف است - كجاست ؟ ( گويا مقصود از اين پير مرد فضل بن سوار است ) با آن پير مرد مهربانى و ملاطفت كن و به او بگو : مرا آن همنشينت كه در گوشه خانه‌اى كه در آن چهار چوب كوچك است مينشيند ، نزدت فرستاده ، از او بپرس فلان بن فلان فلانى ( موسى بن جعفر علوى عليه السلام ) كيست و پاتوغش كجاست ؟ و در چه ساعتى آنجا ميرود ؟ او وى را به تو نشان ميدهد و يا معرفى مىكند و تو از معرفيش او را خواهى شناخت من هم او را براى تو معرفى ميكنم .\r\nگفتم : چون او را ديدم چه كنم ؟ گفت : از گذشته و آينده و مسائل دينى گذشتگان و باقيماندگان از او بپرس .\r\nموسى بن جعفر عليه السلام به او فرمود : رفيقى كه ملاقاتش كردى ترا نصيحت كرده است . راهب گفت قربانت گردم ، اسم او چه بود ؟ فرمود : او متمم بن فيروز و اهل فارس مىباشد و از كسانى است كه بخداى يكتاى بىشريك ايمان آورده و او را با پاكدلى و يقين پرستش نموده و چون از قوم خود ترسيده از آنها فرار كرده و پروردگارش به او حكمت بخشيده و به راه مستقيمش هدايت فرموده و از پرهيزگارانش قرار داده ؟\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nميان او و بندگان با اخلاصش شناسائى برقرار ساخته و او در همه سال مكه را بعنوان حج زيارت كند و اول هر ماه عمره گزارد و بفضل و يارى خدا از منزلش كه در هند است به مكه مىآيد ، خدا سپاسگزاران را اين گونه پاداش ميدهد .\r\nآنگاه راهب مسائل بسيارى از امام پرسيد و حضرت همه را جواب فرمود ، سپس از راهب مطالبى پرسيد و او هيچ پاسخى نميدانست ، آنگاه راهب گفت : به من خبر ده آن 8 حرفى كه از آسمان فرود آمد و چهار حرف آن در زمين ظاهر گشت و چهار آن در هوا بماند ، آن چهار حرف كه در هوا بماند بر كه نازل شد و چه شخصى تفسيرش كند ؟ فرمود : او قائم ماست كه خدا بر او نازل كند و او هم تفسيرش نمايد ، و آنچه بر صديقين و پيغمبران و هدايت‌شدگان نازل نكرده بر او نازل كند .\r\nراهب گفت : دو حرف از آن چهار حرف را كه در زمين است به من بفرما ، فرمود : هر چهار حرف را به تو ميگويم : اما اولش : هيچ شايسته پرستشى جز خداى يكتاى بىشريك باقى نيست ، دوم محمد رسول خدا است با اخلاص . سوم : ما اهل بيت او هستيم چهارم : شيعيان ما از ما و ما از رسول خدا و رسول خدا از خداست بوسيله ( يعنى بوسيله پيروى و فرمانبردارى شيعيان ما از دسته ما ميشوند و ما از پيغمبر و او از خدا ) .\r\nراهب گفت : گواهى دهم كه شايسته پرستشى جز خدا نيست و محمد صلى اللَّه عليه و آله فرستاده خدا است و هر چه از جانب خدا آورده حق است و شما برگزيدگان مخلوق خدائيد و شيعيان شما پاكيزه و جايگزين نافرمانانند و عاقبت نيك الهى از آن آنهاست و ستايش مخصوص پروردگار جهانيانست .\r\nموسى بن جعفر عليه السلام جبه خز و پيراهن قوهى ( كه در قائن ميبافته‌اند ) و روپوش و كفش و\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nكلاهى بخواست و به او عطا فرمود ! و نماز ظهر را خواند و به او فرمود : ختنه كن ، گفت : در هفتمين روز ختنه كرده‌ام .\r\n\r\n6 -\r\nعبد اللَّه بن مغيره گويد : موسى بن جعفر عليه السلام در منى بزنى گذشت كه ميگريست و فرزندانش هم گردش ميگريستند ، زيرا گاو آنها مرده بود . حضرت نزديك آن زن رفت و فرمود : چرا گريه ميكنى اى كنيز خدا ؟ زن گفت : اى بنده خدا : من فرزندانى يتيم دارم و گاوى داشتيم كه زندگى من و كودكانم از آن ميگذشت ، اكنون آن گاو مرده و من و فرزندانم از همه چيز دست كوتاه و بيچاره مانده‌ايم .\r\nامام فرمود : كنيز خدا ! ميخواهى آن را براى تو زنده كنم ؟ به او الهام شد كه بگويد : آرى اى بنده خدا ! حضرت بكنارى رفت و دو ركعت نماز گزارد و اندكى دست بلند كرد و لبهايش را تكان داد ، سپس برخاست و گاو را صدائى زد و نفهميدم با سر عصا يا پنجه پايش بود كه به آن گاو زد ، گاو برخاست و راست بايستاد . چون زن نگاهش بگاو افتاد : فريادى كشيد و گفت : بپروردگار كعبه اين مرد عيسى ابن مريم است ، حضرت ميان مردم رفت و از آنجا بگذشت .\r\n\r\n7 -\r\nاسحاق بن عمار گويد : شنيدم موسى بن جعفر عليه السلام خبر مرگ مردى را به خود او گفت ، من با خود گفتم : مگر او ميداند هر يك از شيعيانش كى ميميرند ؟ ! حضرت با قيافه‌اى مانند خشمگين متوجه من شد و فرمود : اى اسحاق ! رشيد هجرى علم منايا و بلايا ( مرگ و مصيبات مردم ) را ميدانست ، امام كه بدانستن آن سزاوارتر است .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nسپس فرمود : اى اسحاق هر چه خواهى بكن كه عمر تو گذشته و تا دو سال ديگر [ و به دو سال نرسيده 
  ] ميميرى و برادران و خانواده‌ات اندكى پس از تو اختلاف كلمه پيدا كنند و به يكديگر خيانت ورزند .\r\nآنجا كه دشمن شماتتشان كند ، با آنكه در دل تو چنان گذشت ( كه من چگونه مرگ شيعيانم را ميدانم ) .\r\nمن گفتم : من از آنچه در دلم گذشت از خدا آمرزش ميخواهم . سپس مدتى پس از اين مجلس نگذشت كه اسحاق مرد و خاندان عمار دست نياز باموال مردم گشودند و مفلس شدند ( يعنى قرض مىكردند و نميتوانستند بپردازند ) .\r\n\r\n8 -\r\nعلى بن جعفر گويد : عمره رجب را گزارده و در مكه بوديم كه محمد بن اسماعيل ( نوه امام صادق عليه السلام كه طايفه اسماعيليه به پدر او منتسبند ) نزد من آمد و گفت : عمو جان ! من خيال رفتن بغداد دارم و دوست دارم كه با عمويم ابو الحسن يعنى موسى بن جعفر عليه السلام خداحافظى كنم . دلم ميخواهد تو نيز همراه من باشى ، من با او به طرف برادرم كه در منزل حوبه بود رهسپار شديم ، اندكى از مغرب گذشته بود ، من در زدم ، برادرم جوابداد و در را باز كرد ، و فرمود : اين كيست ؟ گفتم : على است ، فرمود : اكنون مىآيم ( و براى تطهير باندرون رفت ) و او وضو را طول ميداد ، من گفتم : شتاب كنيد ، فرمود : شتاب ميكنم ، سپس بيامد و پارچه رنگ كرده‌ئى بگردنش بسته بود و پائين آستانه در نشست .\r\nعلى بن جعفر گويد : من بجانب او خم شدم و سرش را بوسيدم و گفتم : من براى كارى آمده‌ام كه اگر تصويب فرمائى از توفيق خداست و اگر غير از آن باشد ، ما خطاى بسيار داريم . فرمود : چه كار است ؟\r\nگفتم : اين برادرزاده شماست كه ميخواهد با شما خداحافظى كند و ببغداد رود ، فرمود : بگو بيايد ،\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nمن او را كه در كنارى ايستاده بود صدا زدم . او نزديك آمد و سر حضرت را بوسيد و گفت : قربانت .\r\nمرا سفارشى كن ( پند و موعظه بفرما ) فرمود : سفارشت ميكنم كه در باره خون من از خدا بترسى ، او پاسخداد : هر كه در باره تو بدى خواهد خدا به خودش رساند ، و ببدخواه او نفرين ميكرد تا باز سرش را بوسيد و گفت : عمويم ! مرا سفارشى كن ، فرمود : ترا سفارش ميكنم كه در باره خون من از خدا بترسى گفت : هر كه بد شما را خواهد ، خدا به خودش رساند . به خودش رساند ، باز سرش را بوسيد و گفت : اى عمو ! مرا سفارشى كن ، فرمود : سفارشت ميكنم كه در باره خون من از خدا بترسى ، باز او بر بد خواهش نفرين كرد و بكنارى رفت ، من سوى او رفتم .\r\nبرادرم به من فرمود : على اينجا باش ، من ايستادم ، حضرت باندرون رفت و مرا صدا زد ، من نزدش رفتم كيسه‌اى كه صد دينار داشت برداشت ، به من داد و فرمود : بپسر برادرت بگو اين پول را در سفر كمك خرجش سازد ، من آن را گرفتم و در حاشيه عبايم گذاشتم ، باز صد دينار ديگرم داد و فرمود : اين را هم به او بده ، سپس كيسه ديگرى داد و فرمود : اين را هم به او بده .\r\nمن گفتم : قربانت ، اگر بدان چه فرمودى ، از او مىترسى ، چرا او را عليه خود كمك ميكنى ؟ فرمود هر گاه من به او بپيوندم و او از من ببرد ، خدا عمرش را قطع مىكند ، سپس يك مخده چرمى كه سه هزار درهم خالص داشت برگرفت و فرمود : اين را هم به او بده .\r\nمن نزد محمد رفتم و صد دينار اول را به او دادم ، بسيار خوشحال شد و عمويش را دعا كرد ، سپس كيسه دوم و سوم را دادم ، چنان خوشحالى كرد كه من گمان كردم باز ميگردد و ببغداد نميرود ، باز سيصد\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nدرهم را به او دادم ، ولى او راه خود پيش گرفت و نزد هارون رفت و بعنوان خلافت به او سلام كرد و گفت :\r\nمن گمان نميكردم كه در روى زمين دو خليفه باشند ، تا آنكه ديدم مردم بعمويم موسى بن جعفر ، بعنوان خلافت سلام مىكنند ، هارون صد هزار درهم برايش فرستاد ، ولى خدا او را ببيمارى ذبحه ( خنازير و خناق ) مبتلا كرد كه نتوانست بيك درهمش نگاه كند و دست رساند .\r\n\r\n9 -\r\nابو بصير گويد : موسى بن جعفر عليه السلام در 54 سالگى بسال 183 درگذشت و پس از امام جعفر صادق عليه السلام 35 سال زندگى كرد .\r\n\r\nزندگانى ابو الحسن الرضا عليه السلام\r\nحضرت ابو الحسن امام رضا عليه السلام در سال 148 متولد شد و در ماه صفر سال 203 بسن 55 سالگى درگذشت ، در تاريخ آن حضرت اختلافست ، ولى اين تاريخ درست‌تر است - ان شاء اللَّه - آن حضرت در قريه‌ئى از شهر طوس بنام سناباد كه تا نوقان يك جيغ راهست ، وفات يافت و در آنجا مدفون گشت . مأمون آن حضرت را از راه بصره و شيراز ( كه شيعيانش كمتر بودند ) بمرو حركت داد ، چون مأمون از مرو بيرون آمد و رهسپار بغداد گشت ، آن حضرت را همراه خود برد ، ولى امام در آن قريه وفات كرد ، مادرش ام ولد و نامش ام البنين است .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\n1 -\r\nهشام بن احمر گويد : موسى بن جعفر به من فرمود : ميدانى كسى از اهل مغرب ( بمدينه ) آمده است ؟ گفتم : نه ، فرمود : چرا ، مردى آمده است بيا برويم ، پس سوار شد ، من هم سوار شدم و رفتيم تا نزد آن مرد رسيديم ، مردى بود از أهل مدينه كه برده همراه داشت . من گفتم : بردگانت را بما نشان ده او هفت كنيز آورد كه موسى بن جعفر در باره همه آنها فرمود : اين را نميخواهم ، سپس فرمود : باز بياور ، گفت : من جز يك دختر برده بيمار ندارم ، فرمود : براى تو چه زيانى دارد كه او را نشان دهى ؟\r\nاو امتناع كرد ، حضرت هم برگشت ، فردا مرا فرستاد و فرمود : « به او بگو نظرت نسبت به آن دختر چند است ؟ بهر چند كه گفت ، تو بگو از آن من باشد » .\r\nمن نزد او آمدم ، گفت : آن دختر را از اين مقدار كمتر نميدهم ، گفتم : از آن من باشد . گفت از تو باشد ولى به من بگو : مرديكه ديروز همراه تو بود كيست ؟ گفتم : مرديست از طايفه بنى هاشم ، گفت از كدام بنى هاشم ؟ گفتم : بيش از اين نميدانم . گفت : من داستان اين دختر را برايت بگويم :\r\nاو را از دورترين نقاط مغرب خريدم ، زنى از اهل كتاب به من برخورد و گفت : اين دختر همراه تو چكار مىكند ؟ گفتم : او را براى خود خريده‌ام ، گفتم : سزاوار نيست كه او نزد مانند توئى باشد .\r\nاين دختر سزاوار است نزد بهترين مرد روى زمين باشد و پس از مدت كوتاهى كه نزد او باشد ، پسرى زايد كه در مشرق و مغرب زمين مانندش متولد نشده باشد . من آن دختر را نزد امام بردم ، دير زمانى نگذشت\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nكه امام رضا عليه السلام از او متولد شد .\r\n\r\n2 -\r\nصفوان بن يحيى گويد : چون موسى بن جعفر عليه السلام درگذشت و امام رضا عليه السلام ( از امامت خود ) سخن گفت ما بر او بيمناك شديم ، به حضرت عرض شد : شما امر بزرگى را اظهار كرده‌ايد و از اين طغيانگر ( هارون ) بر شما ميترسيم ، فرمود : او هر چه خواهد تلاش كند ، بر من راهى ندارد . ( نتواند به من آسيبى رساند ) .\r\n\r\n3 -\r\nپسر منصور گويد : شبى خدمت امام رضا عليه السلام رسيدم و او در پستو خانه بود ، پس دستش را بلند كرد ، مثل اينكه در خانه ده چراغ باشد ( روشن و منور گشت ) آنگاه مرد ديگرى اجازه تشرف گرفت ، حضرت دستش را بينداخت و به او اجازه داد .\r\n\r\n4 -\r\nغفارى گويد : مردى از خاندان ابى رافع غلام پيغمبر صلّى اللَّه عليه و آله كه نامش طيس بود و از من طلبى داشت ، مطالبه ميكرد و پافشارى مينمود . مردم هم او را كمك ميكردند ، چون چنين ديدم ، نماز صبح را در مسجد پيغمبر صلّى اللَّه عليه و آله گزاردم ، و به امام رضا عليه السلام كه در عريض بود ، روى آوردم .\r\nچون نزديك خانه‌اش رسيدم ، آن حضرت پيدا شد ، بر الاغى سوار بود و پيراهن و ردائى در برداشت ، چون نگاهم به امام افتاد ، از آن حضرت خجالت كشيدم . حضرت به من رسيد و ايستاد و نگاه كرد ، من سلام كردم - ماه رمضان بود - گفتم : خدا مرا قربانت كند . غلام شما طيس از من طلبى دارد ، و به خدا كه مرا رسوا كرده است . من با خود گمان ميكردم به او ميفرمايد : از من دست بدارد و به خدا كه من نگفتم او چقدر\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nاز من ميخواهد و نه نامى بردم .\r\nبه من فرمود : بنشين تا برگردم ، من بودم تا نماز مغرب را گزاردم و روزه هم داشتم ، سينه‌ام تنگى كرد و خواستم برگردم كه ديدم حضرت پيدا شد و مردم گردش بودند ، گدايان بر سر راهش نشسته بودند و او به آنها تصدق ميداد . از آنها گذشت تا داخل خانه شد ، سپس بيرون آمد و مرا بخواست ، من نزدش رفتم و داخل منزل شديم ، او بنشست و من هم نشستم ، من شروع كردم و از احوال ابن مسيب كه امير مدينه بود و بسيارى از اوقات در باره او با حضرت سخن ميگفتم ، سخن گفتم ، چون فارغ شدم ، فرمود : گمان ندارم هنوز افطار كرده باشى ؟ عرضكردم : نه ، برايم غذائى طلبيد و پيشم گذاشت و بغلامش فرمود : تا همراه من بخورد . من و غلام غذا خورديم ، چون فارغ شديم ، فرمود : تشك را بردار و هر چه زيرش هست برگير ، چون بلند كردم ، اشرفىهائى در آنجا بود ، من برداشتم و در آستينم نهادم .\r\nحضرت دستور داد چهار تن از غلامانش همراه من بيايند تا مرا بمنزلم رسانند . من عرضكردم :\r\nقربانت ، پاسبان و شبگرد ابن مسيب ( امير مدينه ) گردش مىكند و من دوست ندارم كه مرا همراه غلامان شما ببيند فرمود : راست گفتى ، خدا ترا به راه هدايت برد . به آنها دستور داد هر وقت من گفتم برگردند .\r\nچون نزديك منزلم رسيدم و دلم آرام شد ، آنها را برگردانيدم و بمنزلم رفتم و چراغ طلبيدم ، و باشرفيها نگريستم ، ديدم 48 اشرفى است و طلب آن مرد از من 28 اشرفى بود ، در ميان آنها يك اشرفى جلب نظرم كرد و مرا از زيبائيش خوش آمد ، او را برداشتم و نزديك چراغ بردم . ديدم آشكار و خوانا روى آن نوشته است : « 28 اشرفى طلب آن مرد است و بقيه از خودت » به خدا كه من نميدانستم [ به او نگفته بودم 
  ] او چقدر\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاز من ميخواهد ، سپاس خداوند پروردگار جهانيان را كه ولى خود را عزت دهد ،\r\n\r\n5 -\r\nيكى از اصحاب گويد : سالى كه هارون حج گزارد ، امام رضا عليه السلام از مدينه به قصد حج بيرون شد ، تا بكوهى رسيد كه دست چپ راهست وقتى بجانب مكه روى ، و به آن كوه فارع ميگفتند : حضرت رضا عليه السلام نگاهى بكوه كرد و فرمود : « ساختمان‌كننده و خراب‌كننده روى فارع قطعه قطعه شود » ، ما معنى اين سخن را نفهميديم ، چون حضرت از آنجا پشت كرد ، و هارون رسيد ، در آنجا بار انداخت جعفر بن يحيى ( بر مكى كه در دربار هارون دولت و شوكت بزرگى داشت ) بالاى آن كوه رفت و دستور داد براى او در آنجا مجلسى بسازند ، چون از مكه بازگشت بالاى آن كوه رفت و دستور داد خرابش كنند ، و چون بعراق بازگشت ( بامر هارون ) قطعه قطعه شد .\r\n\r\nتوضيح\r\n- داستان جعفر برمكى كه مورد توجه و عنايت خاص هارون الرشيد بود تا آنجا كه خواهرش عباسه را به ازدواج او درآورد و سپس بر او غضب كرد و بياسر خادمش دستور داد او را بكشد و طايفه برامكه را ريشه كن كرد در كتب تواريخ مشهور است ، مجلسى ( ره ) در كتاب مرآت العقول ص 409 اين تاريخ را از مروج الذهب مسعودى باختصار نقل مىكند .\r\n\r\n6 -\r\nابراهيم بن موسى گويد : راجع بطلبى كه از امام رضا عليه السلام داشتم ، اصرار و پافشارى ميكردم و او مرا وعده ميداد ، يك روز كه باستقبال والى مدينه ميرفت ، من همراهش بودم ، نزديك قصر فلان رسيد و در سايه درختان فرود آمد : منهم فرود آمدم و شخص سومى با ما نبود . عرضكردم : قربانت ، عيد نزديك است و به خدا كه من درهم و غير درهمى ندارم ، حضرت با تازيانه‌اش بسخنى زمين را خراش داد ،\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nسپس دست برد و شمش طلائى از آنجا برداشت و فرمود اين را بهره خود ساز و آنچه ديدى پنهان دار .\r\n\r\n7 -\r\nياسر خادم و ريان بن صلت گويند : چون كار خليفه معزول ( امين پسر هارون ) درگذشت و امر خلافت براى مأمون مستقر شد ، نامه‌ئى به امام رضا عليه السلام نوشت و آن حضرت را بخراسان طلبيد ، امام رضا عليه السلام بعللى تمسك مىفرمود و عذر ميخواست ، مأمون پيوسته به آن حضرت نامه مينوشت تا آن حضرت دانست كه چاره‌ئى ندارد و او دست بردار نيست ، لذا از مدينه بيرون شد و ابو جعفر امام نهم عليه السلام هفت ساله بود . مأمون به حضرت نوشت : راه كوهستان و قم را در پيش نگير ، بلكه از راه بصره و اهواز و فارس بيا ( شايد مقصودش اين بود كه آن حضرت از راهى بيايد كه شيعيانش كمتر باشند و از ناراحتى امام آگاه نشوند ) تا آنكه بمرو رسيد .\r\nمأمون به حضرت عرضه داشت كه امر خلافت را به عهده گيرد ، ولى امام رضا عليه السلام خوددارى فرمود :\r\nمأمون گفت : پس بايد ولايت عهدى را بپذيرى ، امام فرمود : ميپذيرم با شروطى كه از تو ميخواهم ، مأمون گفت : هر چه خواهى بخواه ، امام رضا عليه السلام نوشت :\r\n« من در امر ولايت عهدى وارد ميشوم ، به شرط آنكه امر و نهى نكنم و فتوى و حكم ندهم و نصب و عزل ننمايم و هيچ امرى را كه پا برجاست دگرگونش نسازم و از همه اين امور مرا معاف دارى » مأمون همه آن شروط را پذيرفت .\r\nياسر خادم گويد : چون عيد ( قربان ) فرا رسيد مأمون بسوى امام رضا عليه السلام كس فرستاد و درخواست كرد ، آن حضرت براى عيد حاضر شود و نماز گزارد و خطبه بخواند . امام رضا عليه السلام پيغام داد\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nشروطى را كه ميان من و تو در پذيرفتن امر ولايت عهدى بود ، خودت ميدانى ، ( بنا بر اين بود كه من از اين گونه امور معاف باشم ) مأمون پيغام داد كه من ميخواهم با اين عمل دل مردم آرامش يابد و فضيلت شما را بشناسند ، سپس بارها آن حضرت به او جواب رد ميداد و او پافشارى ميكرد تا آنكه حضرت فرمود : يا امير المؤمنين ! اگر مرا از اين امر معاف دارى ، خوشتر دارم و اگر معاف نكنى ، همچنان كه پيغمبر و امير المؤمنين عليهما السلام ( براى نماز عيد ) بيرون ميشدند ، بيرون ميشوم ، مأمون گفت : هر گونه خواهى بيرون شو ، و دستور داد سرداران و تمام مردم صبح زود در خانه امام رضا عليه السلام حاضر باشند .\r\nياسر خادم گويد : مردان و زنان و كودكان در ميان راه و پشت بامها بر سر راه امام رضا عليه السلام نشستند ، و سرداران و لشكريان در خانه آن حضرت گرد آمدند ، چون خورشيد طلوع كرد ، امام عليه السلام غسل نمود و عمامه سفيدى كه از پنبه بود ، بسر گذارد ، يك سرش را روى سينه و سر ديگر را ميانه دو شانه انداخت و دامن بكمر زد و به همه پيروانش دستور داد چنان كنند .\r\nآنگاه عصاى پيكان دارى بدست گرفت و بيرون آمد ، ما در جلوش بوديم و او پا برهنه بود و پيراهن خود را هم تا نصف ساق بكمر زده بود و لباسهاى ديگرش را هم بكمر زده بود ، چون حركت كرد و ما هم پيشاپيشش حركت كرديم ، سر بسوى آسمان بلند كرد و چهار تكبير گفت ، كه ما پنداشتيم آسمان و ديوارها با او هم آواز بودند ، سرداران و مردم آماده و سلاح پوشيده و بهترين زينت را نموده ، دم در ايستاده بودند ، چون ما با آن صورت و هيئت بر آنها در آمديم و سپس امام رضا عليه السلام در آمد و نزد در ايستاد فرمود :\r\n« اللَّه اكبر ، اللَّه اكبر ، اللَّه اكبر ، [ اللَّه اكبر 
  ] على ما هدانا ، اللَّه اكبر على ما رزقنا من\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nبهيمة الانعام ، و الحمد لله على ما أبلانا »\r\nما هم صدا را ميكشيديم و مىگفتيم .\r\nياسر گويد : شهر مرو از گريه و ناله و فرياد بلرزه در آمد ، سرداران چون امام رضا عليه السلام را پا برهنه ديدند ، از مركبهاى خود فرود آمدند و كفشهاى خود را بكنار گذاشتند ، حضرت پياده راه ميرفت و در سر هر ده قدم ميايستاد و سه تكبير مىفرمود .\r\nياسر گويد : ما خيال ميكرديم كه آسمان و زمين و كوه با او هم آواز گشته و شهر مرو يكپارچه گريه و شيون بود ، خبر بمأمون رسيد ، فضل بن سهل ذو الرياستين به او گفت : يا امير المؤمنين ؟ اگر امام رضا با اين وضع بمصلّى ( محل نماز عيد ) رسد ، مردم فريفته او شوند ، صلاح اينست كه از او بخواهى برگردد مأمون بسوى حضرت كس فرستاد و درخواست برگشتن كرد ، امام رضا عليه السلام كفش خود را طلبيد و سوار شد و مراجعت فرمود .\r\n\r\n8 -\r\nياسر خادم گويد : چون مأمون از خراسان بعزم بغداد بيرون رفت و فضل ذو الرياستين هم بيرون رفت ، ما نيز همراه امام رضا عليه السلام بيرون شديم ، در يكى از منازل نامه‌ئى براى فضل بن سهل از برادرش حسن بن سهل آمد كه : من از روى حساب نجوم بتحويل سال نگريستم و ديدم تو در روز چهارشنبه فلان ماه حرارت آهن و آتش ميچشى ، عقيده دارم كه تو در آن روز با امير المؤمنين و امام رضا عليه السلام بحمام روى و حجامت كنى و روى دستت خون بريزى تا نحوست آن از تو دور گردد . و در اين باره بمأمون\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nهم نامه‌ئى نوشت و از او خواست كه از امام رضا هم اين تقاضا را بكند .\r\nمأمون به حضرت نامه‌ئى نوشت و درخواست كرد ، حضرت در پاسخ او نوشت : من فردا بحمام نميروم و عقيده ندارم تو و فضل هم فردا بحمام رويد ، مأمون دو مرتبه ديگر به حضرت نامه نوشت ، امام رضا عليه السلام به او نوشت : يا امير المؤمنين من فردا حمام نميروم ، زيرا ديشب پيغمبر صلّى اللَّه عليه و آله را در خواب ديدم به من فرمود : اى على ؛ فردا حمام نرو و من عقيده ندارم كه تو و فضل هم فردا بحمام رويد ، مأمون به حضرت نوشت شما راست ميگوئى و پيغمبر صلّى اللَّه عليه و آله هم راست فرموده ، من فردا حمام نميروم و فضل خود بهتر داند .\r\nياسر گويد : چون خورشيد غروب كرد و داخل شب شديم ، امام رضا عليه السلام بما فرمود : بگوئيد « ما از شر آنچه در اين شب فرود مىآيد به خدا پناه ميبريم » ما پيوسته اينسخن را ميگفتم ، تا چون امام رضا عليه السلام نماز صبح را گزارد ، به من فرمود : برو پشت بام گوش بده ببين چيزى ميشنوى ؟ چون بر بام برآمدم ، صداى شيونى شنيدم كه بالا گرفت و بسيار شد [ شيون و فريادى شنيدم كه كم كم بالا گرفت 
  ] ناگاه مأمون را ديدم از درى كه ميان منزل او و منزل امام رضا عليه السلام بود ، درآمد و ميگفت : خدا ترا در باره فضل اجر دهد ، او ( پند شما را ) نپذيرفته بحمام رفت و گروهى بر سر او ريخته ، با شمشير او را كشته‌اند و سه تن از آنها دستگير شده‌اند كه يكى از آنها پسر خاله فضل ابن ذى القلمين است .\r\nياسر گويد : سربازان و افسران و هواخواهان فضل در خانه مأمون انجمن كردند و ميگفتند : اين مرد يعنى مأمون او را غافلگير كرده و كشته است و ما بايد از او خونخواهى كنيم ، و آتش آورده بودند تا خانه\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nاو را بسوزانند - مأمون به امام رضا عليه السلام عرضكرد : آقاى من ! اگر صلاح ميدانيد بسوى اين مردم رويد و متفرقشان كنيد .\r\nياسر گويد : امام رضا عليه السلام سوار شد و به من فرمود سوار شو ، من سوار شدم و چون از در خانه بيرون شديم حضرت مردم را ديد كه فشار مىآورند ، پس با دست خود اشاره كرد : پراكنده شويد ، پراكنده شويد .\r\nياسر گويد : به خدا آن مردم چنان روى ببازگشت گذاشتند كه بالاى يك ديگر مىافتادند ، و بهر كس اشاره فرمود ، دويد و برفت .\r\n\r\n9 -\r\nوشاء از مسافر نقل كند كه چون هارون بن مسيب خواست با محمد بن جعفر بجنگد . امام رضا عليه السلام به من فرمود : نزد او برو و بگو ، فردا بيرون نرو ، كه اگر به روى شكست ميخورى و يارانت كشته ميشوند ، و اگر پرسيد : تو از كجا ميدانى ؟ بگو من در خواب ديده‌ام .\r\nمسافر گويد : من نزد او رفتم و گفتم : قربانت ، فردا بيرون نرو كه اگر بيرون روى ، شكست ميخورى و يارانت كشته ميشوند ، به من گفت . تو از كجا اين را دانستى ؟ گفتم : در خواب ديده‌ام ، جواب داد : آن بنده با كون نشسته خوابيده ( كه چنين خوابى ديده است ) ، سپس بيرون رفت و شكست خورد و يارانش كشته شدند .\r\nوشاء گويد : و نيز مسافر به من گفت : من با امام رضا عليه السلام در منى بوديم . يحيى بن خالد كه براى گرد و خاك سرش را پوشيده بود ، از آنجا گذشت ، حضرت فرمود : بيچاره‌ها نميدانند امسال چه بسرشان مىآيد\r\n\r\n","description":"","footnote":"","page_name":" 411 ","page_number":411},
  {"content":"\r\n\r\n( يعنى از گرد و خاك سر ميپوشند و خبر ندارند كه همين امسال بچه خاك سياهى مينشينند ) و شگفت‌تر از آن هارون و من است كه اين چنينيم - و دو انگشت خود را بهم چسبانيد - مسافر گويد : به خدا من معنى سخن امام را نفهميدم تا زمانى كه او را پهلوى هارون دفن كرديم .\r\n\r\n10 -\r\nيكى از اصحاب گويد : پول بسيارى نزد امام رضا آوردم ، ولى حضرت از آن شادمان نگشت من اندوهگين شدم و با خود گفتم : چنين پولى برايش مىآورند و او خوشحال نميشود ! ! .\r\nامام فرمود : اى غلام ! آفتابه لگن بياور ، سپس روى تختى نشست و دستش را گرفت و بغلام فرمود :\r\nآب بريز ، راوى گويد : همين طور طلا بود كه از ميان انگشتانش در طشت ميريخت ، سپس متوجه من شد و فرمود : كسى كه چنين است بپولى كه تو برايش آورده‌ئى اعتنائى ندارد .\r\n\r\n11 -\r\nمحمد بن سنان گويد : على بن موسى عليهما السلام 49 سال و چند ماه داشت كه در سال 202 درگذشت و پس از موسى بن جعفر 20 سال و 2 يا 3 ماه كمتر زندگى كرد .\r\n\r\nزندگانى حضرت ابى جعفر محمد بن على الثانى ( امام نهم ) عليه السلام\r\nآن حضرت در ماه رمضان سال 195 متولد شد و در آخر ذى قعده سال 220 درگذشت و 25 سال و 2 ماه و 18 روز داشت و در شهر بغداد در گورستان قريش كنار قبر جدش موسى بن جعفر عليه السلام به خاك سپرده شد ، معتصم\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nعباسى آن حضرت را در آغاز سالى كه وفات نمود ، به بغداد روانه كرد . مادرش ام ولد و نامش سبيكه نوبيه بود و برخى گفته‌اند نامش خيزران بود ، و روايت شده كه او از خاندان ماريه مادر ابراهيم بن رسول اللَّه صلّى اللَّه عليه و آله بوده است .\r\n\r\n1 -\r\nعلى بن خالد گويد : محمد كه زيدى مذهب بود ، گفت : من در سامرا بودم كه با خبر شدم مردى در اينجا زندانى است كه او را كت بسته از طرف شام آورده‌اند و ميگويند ادعاء نبوت كرده است .\r\nعلى بن خالد گويد : من پشت در زندان رفتم و با دربانان و پاسبانان مهربانى كردم ، تا توانستم خود را به او برسانم ، او را مردى فهميده ديدم ، به او گفتم : اى مرد ! داستان تو چيست ؟ گفت : من مردى بودم كه در شام جايى كه نامش موضع رأس الحسين است عبادت ميكردم ، در آن ميان كه مشغول عبادت بودم شخصى نزد من آمد و گفت : برخيز برويم ، من همراه او شدم ، ناگاه خود را در مسجد كوفه ديدم ، به من گفت : اين مسجد را ميشناسى ؟ گفتم : آرى مسجد كوفه است ، پس او نماز گزارد و من هم با او نماز گزاردم در آن هنگام كه همراه او بودم ، ناگاه ديدم در مسجد پيغمبر صلّى اللَّه عليه و آله در مدينه ميباشم ، او بپيغمبر صلّى اللَّه عليه و آله سلام داد ، منهم سلام دادم و نماز گزارد ، منهم با او نماز گزاردم و بر پيغمبر صلّى اللَّه عليه و آله صلوات فرستاد ، باز در همان اثناء كه همراه او بودم ، خود را در مكه ديدم و پيوسته مناسكش را انجام مىداد و منهم همراه او انجام مناسك مىكردم كه ناگاه خود را در جايى كه عبادت خدا مىكردم در شام ديدم .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nچون سال آينده شد ، باز بيامد و مانند سال گذشته با من رفتار كرد ، در آنجا چون از مناسك فارغ شديم و مرا بشام بازگردانيد و خواست از من جدا شود ، به او گفتم : تقاضا ميكنم به حق كسى كه ترا بر آنچه من ديدم توانا ساخته كه به من بگوئى تو كيستى ! فرمود ؟ من محمد بن على بن موسايم ، اينخبر شهرت يافت تا به گوش محمد بن عبد الملك زيات ( وزير معتصم كه پدرش روغن زيت فروش بوده ) رسيد ، او نزد من فرستاد و مرا گرفت و در زنجير كرد و بعراق فرستاد .\r\nمن به او گفتم : گزارش داستان خود را بمحمد بن عبد الملك برسان ، او هم چنان كرد و هر چه واقع شده بود در گزارش خود نوشت ، محمد در پاسخ او نوشت : به همان كسى كه ترا در يك شب از شام بكوفه و از كوفه بمدينه و از مدينه به مكه و از مكه بشام برد ، بگو از زندانت خارج كند .\r\nعلى بن خالد گويد : داستان او مرا اندوهگين كرد و بحالش رقت كردم و دلداريش دادم و امر بصبرش نمودم ، سپس صبح زود نزدش رفتم ، ديدم سربازان و سرپاسبان و زندانبان و خلق اللَّه انجمن كرده‌اند ، گفتم چه خبر است ؟ گفتند : مرديكه ادعاء نبوت كرده بود و او را از شام آورده بودند ، ديشب در زندان گم شده ، معلوم نيست به زمين فرو رفته يا پرنده‌ئى او را ربوده است .\r\n\r\n2 -\r\nعبد اللَّه بن رزين گويد : من در مدينه - شهر پيغمبر صلّى اللَّه عليه و آله - مجاور بودم و امام جواد عليه السلام هر روز هنگام ظهر به مسجد مىآمد و در صحن فرود ميشد و به طرف پيغمبر صلّى اللَّه عليه و آله ميرفت ، به آن حضرت سلام ميداد و سپس بجانب خانه فاطمه عليها السلام برميگشت و نعلينش را مىكند و به نماز ميايستاد ،\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nشيطان به من وسوسه كرد و گفت : چون فرود آمد ، برو و از خاكى كه بر آن قدم ميگذارد برگير ( در صورتى كه امام به اين امر راضى نبود و استحباب چنين كارى از هيچ معصومى روايت نشده است ) من در آن روز بانتظار نشستم تا اين كار را انجام دهم ، چون ظهر شد ، حضرت بيامد و بر الاغش سوار بود ، ولى در محلى كه هميشه فرود مىآمد پائين نشد ، بلكه روى سنگى كه در مسجد بود فرود آمد ، آنگاه وارد شد و بر پيغمبر صلّى اللَّه عليه و آله سلام داد ، سپس به جائى كه نماز ميگذاشت رفت و چند روز چنين كرد .\r\nبا خود گفتم : چون نعلينش را ( براى نماز ) بيرون كرد ميروم و ريگهائى را كه بر آن قدم نهاده برميگيرم ، چون فردا شد ، نزديك ظهر بيامد و روى سنگ پائين شد و به مسجد در آمد و بپيغمبر صلّى اللَّه عليه و آله سلام داد ، سپس بجاى نمازش رفت و با نعلينش نماز گزارد و آنها را بيرون نياورد و تا چند روز چنين مىكرد .\r\nبا خود گفتم : اينجا برايم ممكن نشد ، من بايد بدر حمام بروم ، چون وارد حمام شد ، از خاكى كه بر آن قدم نهاده برگيرم . پرسيدم حضرت بكدام حمام ميرود ؟ گفتند : حمامى كه در بقيع است و صاحبش مردى از خاندان طلحه است ، من روزى را كه آن حضرت بحمام ميرفت پرسيدم و دانستم ، بدر حمام رفتم و نزد طلحى ( صاحب حمام ) نشستم و با او سخن ميگفتم و در انتظار آمدن آن حضرت بودم .\r\nطلحى به من گفت : اگر ميخواهى بحمام به روى ، برخيز و برو كه يك ساعت ديگر براى تو ممكن نيست گفتم : چرا ؟ گفت : زيرا ابن الرضا ميخواهد بحمام آيد ، گفتم : ابن الرضا كيست ؟ گفت :\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمردى است شايسته و پرهيزگار از آل محمد . گفتم : مگر نميشود ديگرى با او بحمام رود ؟ گفت : هر وقت او مىآيد حمام را برايش خلوت ميكنيم ، ما در اينسخن بوديم كه با غلامانش تشريف آورد و غلامى در پيشش بود كه حصيرى همراه داشت ، وارد رختكن حمام شد و حصير را پهن كرد ، حضرت هم رسيد و سلام كرد و با الاغش وارد حجره شد و برختكن رفت و روى حصير پياده شد .\r\nمن بطلحى گفتم : همين است كسى كه او را بشايستگى و پرهيزگارى معرفى كردى ؟ ! ! ( پس چرا سواره برختكن حمام رفت ؟ ) گفت : به خدا كه او هيچ گاه غير از امروز چنين نميكرد ، من با خود گفتم : نيت من سبب اين عمل شد و من او را بر اين كار واداشتم [ من او را به اين جنايت نسبت دادم 
  ] باز با خود گفتم :\r\nانتظار ميكشم تا بيرون بيايد ، شايد بتوانم بمقصودم رسم ، چون بيرون آمد ، لباس پوشيد و الاغ را طلبيد تا در رختكن آوردند ، از همان روى حصير سوار شد و بيرون رفت ، با خود گفتم به خدا كه من آن حضرت را اذيت كردم ، ديگر نميكنم و هرگز به اين فكر نميافتم و بر آن تصميم جدى گرفتم .\r\nسپس چون آن روز وقت ظهر شد سوار الاغش بيامد و در همان صحن كه فرود مىآمد پياده شد و وارد مسجد گشت و بپيغمبر صلّى اللَّه عليه و آله سلام داد و در جايى كه در خانه فاطمه عليها سلام نماز ميگزارد بيامد و نعلينش را بكند و به نماز ايستاد .\r\n\r\n3 -\r\nعلى بن اسباط گويد : امام جواد عليه السلام به طرف من مىآمد و من بسر و پاى آن حضرت مينگريستم تا اندامش را براى رفقاى خود در مصر وصف كنم ، من در اين فكر بودم كه آن حضرت بنشست و فرمود :\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nاى على ! همانا خدا در باره امامت حجت آورده ، چنان كه در باره نبوت حجت آورده و فرموده : « در كودكى به او حكمت [ داورى 
  ] داديم - 13 سوره 19 - » و باز فرموده : « چون بنيرومندى رسيد » « و چهل ساله شد » پس رواست كه در كودكى به امام حكمت [ داورى 
  ] داده شود چنان كه رواست در سن چهل سالگى به او عطا شود ( بحديث 992 رجوع شود ) .\r\n\r\n4 -\r\nمحمد بن ريان گويد : مأمون براى امام جواد عليه السلام هر نيرنگى كه داشت به كار برد ( تا شايد آن حضرت را آلوده و دنيا طلب نشان دهد ) ولى او را ممكن نگشت ، چون درمانده شد و خواست دخترش را براى زفاف نزد حضرت فرستد ، دويست دختر از زيباترين كنيزان را بخواست و بهر يك از آنها جامى كه در آن گوهرى بود بداد تا چون حضرت بكرسى دامادى نشيند ، در پيشش دارند ، امام به آنها هم توجهى نفرمود .\r\nمردى بود بنام مخارق آوازه خوان و تار زن و ضرب گير كه ريش درازى داشت . مأمون او را ( براى اين كار ) دعوت كرد . او گفت : يا امير المؤمنين ! اگر امام جواد مشغول كارى از امور دنيا باشد من ترا در باره او كارگزارى ميكنم ( چنان كه تو خواهى او را به دنيا مشغول ميكنم ) سپس در برابر امام جواد عليه السلام نشست و عرعر خرى كرد كه أهل خانه نزدش گرد آمدند و شروع كرد با سازش ميزد و آواز ميخواند ، ساعتى چنين كرد ، امام جواد عليه السلام به او توجه نميفرمود و براست و چپ هم نگاه نميكرد ، سپس سرش را بجانب او بلند كرد و فرمود : اى ريش بلند ! از خدا بترس ، ناگاه ساز و ضرب از دستش بيفتاد و تا وقتى كه مرد دستش كار نميكرد .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nمأمون از حال او پرسيد : جواب داد ، چون امام جواد عليه السلام بر من فرياد زد ، دهشتى به من دست داد كه هرگز از آن بهبودى نمييابم .\r\n\r\n5 -\r\nداود بن قاسم جعفرى گويد : خدمت امام جواد عليه السلام رسيدم و سه نامه بىآدرس همراه من بود كه بر من مشتبه شده بود ، و اندوهگين بودم ، حضرت يكى از آنها را برداشت و فرمود : اين نامه زياد بن شبيب است ، دومى را برداشت و فرمود : اين نامه فلانى است ، من مات و مبهوت شدم حضرت لبخندى زد .\r\nو نيز 300 دينار به من داد و امر فرمود كه آن را نزديكى از پسر عموهايش برم و فرمود : آگاه باش كه او به تو خواهد گفت : مرا به پيشه‌ورى راهنمائى كن تا با اين پول از او كالائى بخرم ، تو او را راهنمائى كن . داود گويد : من دينارها را نزد او بردم ، به من گفت : اى ابا هاشم ! مرا به پيشه‌ورى راهنمائى كن تا با اين پول از او كالائى بخرم ، گفتم : آرى ميكنم .\r\nو نيز ساربانى از من تقاضا كرده بود به آن حضرت بگويم : او را نزد خود بكارى گمارد ، من خدمتش رفتم تا در باره او با حضرت سخن گويم ، ديدم غذا مىخورد و جماعتى نزدش هستند ، براى من ممكن نشد با او سخن گويم .\r\nحضرت فرمود : اى ابا هاشم ! بيا بخور و پيشم غذا نهاد ، آنگاه بدون آنكه من پرسش كنم فرمود :\r\nاى غلام ! ساربانى را كه ابو هاشم آورده نزد خود نگه دار .\r\nو نيز روزى همراه آن حضرت به بستانى رفتم و عرضكردم : قربانت گردم ، من به خوردن گل آزمند و حريصم ، در باره من دعا كن و از خدا بخواه ، حضرت سكوت كرد و بعد از سه روز ديگر خودش فرمود :\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nاى ابا هاشم ! خدا گل خوردن را از تو دور كرد ، ابو هاشم گويد : از آن روز چيزى نزد من مبغوض‌تر از گل نبود .\r\n\r\n6 -\r\nمحمد بن على هاشمى گويد : بامداد روزى كه امام جواد عليه السلام با دختر مأمون عروسى كرده بود خدمتش رسيدم ، و در آن شب دوائى خورده بودم كه تشنگى به من دست داده بود و من نخستين كسى بودم كه خدمتش رسيدم ، و نميخواستم آب طلب كنم ، امام بچهره من نگاه كرد و فرمود : بگمانم تشنه‌ئى ؟ عرض كردم : آرى فرمود : اى غلام ( يا فرمود ) اى كنيز ! براى ما آب آشاميدنى بياور ، من با خود گفتم :\r\nاكنون آبى مسموم مىآورند . از اين جهت اندوهگين شدم . غلام آمد و آب آورد ، حضرت بچهره من تبسمى نمود و فرمود : اى غلام ! آب را به من ده ، آن را گرفت و آشاميد ، سپس به من داد ، من هم آشاميدم ، باز تشنه شدم و دوست نداشتم آب بخواهم ، باز هم امام مانند بار اول عمل كرد ، و چون غلام با جام آب آمد ، همان خيال بار اول در دلم افتاد ( كه شايد آب مسموم باشد ) امام جام را گرفت و آشاميد ، سپس به من داد و تبسم فرمود .\r\nمحمد بن حمزه ( كه اين روايت را از هاشمى نقل كرده ) گويد : سپس هاشمى به من گفت : من گمان ميكنم كه امام جواد چنانست كه شيعيان در باره او اعتقاد دارند ( يعنى از دل مردم آگاهست ) .\r\n\r\n7 -\r\nعلى بن ابراهيم گويد : پدرم گفت : گروهى از شيعيان از شهرهاى دور آمدند و از امام جواد عليه السلام اجازه تشرف گرفتند و خدمتش رسيدند و در يك مجلس 30 هزار مسأله از او پرسيدند ، حضرت به آنها جواب\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nگفت و در آن زمان ده ساله بود .\r\n\r\nشرح\r\n- چون پاسخ دادن به 30 هزار مسأله در يك مجلس عادة ممكن نيست ، لذا مرحوم مجلسى هفت توجيه براى اين روايت ذكر مىكند كه ما سه تاى آن را در اينجا متذكر ميشويم : .\r\n1 - اين عدد را حمل بر مبالغه و اغراق بايد نمود ، زيرا شمردن 30 هزار مسأله هم عادة بعيد است .\r\n2 - پاسخهاى حضرت بيان قواعد و كلياتى بوده كه از آن‌ها جواب 30 هزار مسأله جزئى معلوم ميگشته .\r\n3 - مقصود از يك مجلس ، يك دوره مجالس معين است كه در چند روز و چند جا تشكيل شده است .\r\n\r\n8 -\r\nعلى بن حكم گويد : دعبل بن على ( خزاعى شاعر و مداح معروف ) خدمت امام رضا عليه السلام رسيد حضرت دستور داد به او چيزى ( صله و عطائى ) دهند ، او گرفت ولى حمد خدا نكرد ، امام به او فرمود :\r\nچرا حمد خدا نكردى ؟ دعبل گويد : سپس خدمت امام جواد عليه السلام رسيدم و آن حضرت دستور داد به من عطائى دهند ، من گفتم : الحمد لله حضرت فرمود : اكنون ادب شدى ( يعنى از تذكرى كه پدرم به تو داد ) .\r\n\r\n9 -\r\nمحمد بن سنان گويد : خدمت امام على النقى عليه السلام رسيدم ، فرمود : اى محمد ! براى آل فرج پيش آمدى شده است ؟ گفتم : آرى ، عمر ( بن فرج كه والى مدينه بود ) وفات كرد ، حضرت فرمود ، الحمد لله و تا 24 بار شمردم ( كه اين جمله را تكرار كرد ) عرضكردم : آقاى من ؟ اگر ميدانستم اين خبر شما را مسرور مىكند ، پا برهنه و دوان خدمت شما مىآمدم . فرمود : اى محمد ! مگر نميدانى او - كه خدايش لعنت كند - بپدرم محمد بن على چه گفته ؟ عرضكردم : نه ، فرمود : در باره موضوعى پدرم با او سخن مىگفت ، او در جواب گفت : بگمانم تو مستى ، پدرم فرمود : خدايا اگر تو ميدانى كه من امروز را براى رضاى تو روزه داشتم ، مزه غارت شدن و خوارى اسارت را به او بچشان ، به خدا سوگند كه پس از\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nچند روز پولها و دارائيش غارت شد و سپس او را با سيرى گرفتند و اينك هم مرده است ، - خدايش رحمت نكند - خدا از او انتقام گرفت و همواره انتقام دوستانش را از دشمنانش ميگيرد .\r\n\r\n10 -\r\nابو هاشم جعفرى گويد : در مسجد مسيب همراه امام جواد عليه السلام نماز گزاردم . آن حضرت در جاى قبله مستقيم ( بدون انحراف و تمايل يا در وسط صف ) براى ما نماز گزارد ( يعنى براى ما امامت فرمود ) و راوى ياد آور شد كه در آن مسجد درخت سدرى بود خشك و بىبرگ ، حضرت آب طلبيد و زير درخت وضو گرفت ، سپس آن درخت در همان سال زنده شد و برگ و ميوه داد .\r\n\r\n11 -\r\nمطرفى گويد : امام رضا عليه السلام درگذشت و 4 هزار درهم به من بدهى داشت ، با خود گفتم :\r\nپولم از بين رفت ، سپس امام جواد عليه السلام برايم پيغام داد كه فردا نزد من بيا و سنگ و ترازو با خود بياور من خدمتش رفتم ، فرمود : ابو الحسن درگذشت و تو از او 4 هزار درهم طلبدارى ؟ گفتم : آرى ، جانمازى كه زير پايش بود بلند كرد ، زيرش دينار بسيارى بود آنها را به من داد ( تا با ترازو وزن كنم و برابر 4 هزار درهم خود برگيرم ) .\r\n\r\n12 -\r\nمحمد بن سنان گويد : محمد بن على ( امام جواد عليه السلام ) درگذشت در حالى كه 25 سال و 3 ماه و 12 روز داشت ، و وفاتش در روز سه شنبه ششم ذيحجه سال 220 بود ، پس از پدرش 19 سال و 25 روز كمتر زندگى كرد .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n\r\nزندگانى حضرت ابو الحسن على بن محمد ( امام عليهما السلام [ و الرضوان 
  ]\r\nآن حضرت در نيمه ذيحجه سال 212 متولد شد و بروايتى تولدش در ماه رجب سال 214 بوده و در 26 جمادى الآخر سال 254 درگذشت و بروايتى در ماه رجب سال 254 وفات نمود ، سنش بروايت اول 40 سال و 6 ماه و بروايت ديگر از نظر تولد 40 سال بوده است . متوكل عباسى آن حضرت را همراه يحيى بن هرثمة بن أعين از مدينه به سامرا آورد و در آنجا وفات نمود و در خانه خود مدفون گشت . مادرش ام ولد و نامش سمانه بود .\r\n\r\n1 -\r\nخيران اسباطى گويد : در مدينه خدمت حضرت ابو الحسن ( امام دهم ) عليه السلام رسيدم ، به من فرمود : از واثق چه خبر دارى ؟ عرضكردم : قربانت ، وقتى از او جدا شدم با عافيت بود ، من از همه مردم ديدارم به او نزديكتر است ، زيرا ده روز پيش او را ديده‌ام ( و كسى در مدينه نيست كه او را بعد از من ديده باشد ) فرمود : اهل مدينه ميگويند : او مرده است ، چون به من فرمود : مردم ميگويند ( و شخص معينى را نام نبرد ) دانستم مطلب همانست ( واثق مرده است و حضرت بعلم غيب دانسته و توريه ميفرمايد ) سپس فرمود :\r\nجعفر ( متوكل عباسى ) چه كرد ؟ عرضكردم : از او جدا شدم در حالى كه در زندان بود و حالش از همه مردم بدتر بود ، فرمود : او فرمانروا شد . ابن زيات ( وزير واثق ) چه كرد ؟ عرضكردم : قربانت ، مردم با او بودند\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nو فرمان فرمان او بود ، فرمود : اين پيشرفت برايش نامبارك بود ، پس اندكى سكوت نمود ، آنگاه فرمود : مقدرات و احكام خدا ناچار بايد جارى شود ، اى خيران ! واثق درگذشت و متوكل بجاى او نشست و ابن زيات هم كشته شد ، عرض كردم : قربانت ، چه وقت ؟ فرمود : شش روز پس از بيرون آمدن تو ( از سامرا ، يعنى 4 روز پيش ) .\r\n\r\n2 -\r\nصالح بن سعيد گويد : خدمت امام هادى عليه السلام رسيدم و عرضكردم : قربانت ، در هر امرى در صدد خاموش كردن نور شما و كوتاهى در حق شما بودند ، تا آنجا كه شما را در اين سراى زشت و بدنامى كه سراى گدايان نامند منزل دادند ، فرمود : پسر سعيد ؟ تو همچنين فكر ميكنى ؟ ! سپس با دستش اشاره كرد و فرمود : بنگر ، من نگاه كردم ، بوستانهائى ديدم سرور بخش و بوستانهائى با ميوه‌هاى تازه‌رس ، كه در آنها دخترانى نيكو و خوشبوى بود مانند مرواريد در صدف و پسر بچه‌گان و مرغان و آهوان و نهرهاى جوشان كه چشمم خيره شد و ديده‌ام از كار افتاد ، آنگاه فرمود : ما هر كجا باشيم اينها براى ما مهياست ، ما در سراى گدايان نيستيم .\r\n\r\n3 -\r\nاسحاق جلاب گويد : براى امام هادى عليه السلام گوسفندان بسيارى خريدم ، سپس مرا خواست و از اصطبل منزلش بجاى وسيعى برد كه من آنجا را نميشناختم ، و در آنجا گوسفندان را بهر كه دستور داد ، تقسيم كردم ، و براى ( پسرش ) ابو جعفر و مادر او و ديگران دستور داد و فرستاد ، آنگاه روز ترويه بود كه از حضرت اجازه گرفتم ببغداد نزد پدرم برگردم ، به من نوشت : فردا نزد ما باش و سپس برو .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nمن هم بماندم و چون روز عرفه شد ، نزد حضرت بودم و شب عيد قربان هم در ايوان خانه‌اش خوابيدم هنگام سحر نزد من آمد و فرمود : اى اسحاق برخيز ، من برخاستم و چون چشم گشودم ، خود را در خانه‌ام در بغداد ديدم ، خدمت پدرم رسيدم و گرد رفقايم نشستم ، به آنها گفتم : روز عرفه در سامره بودم و روز عيد ببغداد آمدم .\r\n\r\n4 -\r\nابراهيم بن محمد طاهرى گويد : متوكل عباسى در اثر دملى كه در آورد بيمار شد و نزديك بمرگ رسيد ، كسى هم جرأت نداشت آهنى به بدن او رساند ( و زخمش را عمل كند ) مادرش نذر كرد : اگر او بهبودى يافت از دارائى خود پول بسيارى خدمت حضرت ابو الحسن على بن محمد ( امام هادى عليه السلام ) فرستد . فتح بن خاقان ( ترك ، وزير و نويسنده متوكل ) بمتوكل گفت : اى كاش نزد اين مرد ( امام هادى عليه السلام ) ميفرستادى ، زيرا حتما او راه معالجه‌اى كه سبب گشايش تو شود ميداند . متوكل شخصى را نزد حضرت فرستاد و او مرضش را به حضرت توضيح داد پيغام آورنده برگشت و گفت : دستور داد ، در ده روغن را گرفته ، با گلاب خمير كنند و روى زخم گذارند ، چون اين معالجه را به آنها خبر دادند ، همگى مسخره كردند ( مجلسى كسب را پشكل زير دست و پاى گوسفند هم معنى كرده ) .\r\nفتح گفت : به خدا كه او نسبت به آنچه فرموده داناتر است ، درده روغن را حاضر كردند و چنان كه فرموده بود عمل كردند و روى دمل گذاردند ، متوكل را خواب ربود و آرام گرفت ، سپس سرباز كرد و هر چه داشت ( از چرك و خون ) بيرون آمد . مژده بهبودى او را بمادرش دادند ، او ده هزار دينار نزد حضرت فرستاد و مهر خود را بر آن ( كيسه پول ) بزد ، متوكل چون از بستر مرض برخاست بطحائى\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nعلوى ، نزد او سخن چينى كرد كه براى امام هادى پول و اسلحه ميفرستند ، متوكل بسعيد دربان گفت :\r\nشبانه بر او حمله كن ، و هر چه پول و اسلحه نزدش بود ، بردار و نزد من بياور .\r\nابراهيم بن محمد گويد : سعيد دربان به من گفت : شبانه به منزل حضرت رفتم و با نردبانى كه همراه داشتم به پشت بام بالا رفتم ، آنگاه چون چند پله پائين آمدم ، در اثر تاريكى ندانستم چگونه به خانه راه يابم ناگاه مرا صدا زد كه ! اى سعيد ! همان جا باش تا برايت چراغ آورند ، اندكى بعد چراغ آوردند ، من پائين آمدم . حضرت را ديدم جبه و كلاهى پشمى در بردارد و جانمازى حصيرى در برابر اوست ، يقين كردم نماز ميخواند ، به من فرمود : اتاقها در اختيار تو ، من وارد شدم و بررسى كردم و هيچ نيافتم . در اتاق خود حضرت ، كيسه پولى با مهر مادر متوكل بود و كيسه سر به مهر ديگرى ، به من فرمود : جا نماز را هم بازرسى كن . چون آن را بلند كردم ، شمشيرى ساده و در غلاف ، در زير آن بود ، آنها را برداشتم و نزد متوكل رفتم ، چون نگاهش به مهر مادرش افتاد كه روى كيسه پول بود ، دنبالش فرستاد ، او نزد متوكل آمد .\r\nيكى از خدمتگزاران مخصوص به من خبر داد كه مادر متوكل به او گفت : هنگامى كه بيمار بودى و از بهبوديت نااميد گشتم ، نذر كردم ، اگر خوب شدى از مال خود ده هزار دينار خدمت او فرستم ، چون بهبودى يافتى ، پولها را نزدش فرستادم و اين هم مهر من است بر روى كيسه . متوكل كيسه ديگر را گشود ، در آن هم چهار صد دينار بود ، سپس كيسه پول ديگرى به آنها اضافه كرد و به من دستور داد كه همه را خدمت حضرت برم ، من كيسه‌ها را با شمشير خدمتش بردم و عرضكردم : آقاى من ! اين مأموريت بر من ناگوار\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nآمد ، فرمود : « ستمگران به زودى خواهند دانست كه چه سرانجامى دارند - آخر سوره 26 » .\r\n\r\n5 -\r\nعلى بن محمد نوفلى گويد : محمد بن فرج به من گفت : حضرت ابو الحسن ( امام هادى ) عليه السلام به من نوشت : اى محمد ! كارهايت را بسامان رسان و مواظب خود باش . من مشغول سامان دادن كارم بودم و نميدانستم مقصود حضرت از آنچه به من نوشته چيست كه ناگاه مأمور آمد و مرا از مصر دست بسته حركت داد ، و تمام دارائيم را توقيف كرد و 8 سال در زندان بودم ، سپس نامه‌ئى از حضرت در زندان به من رسيد كه : اى محمد ! در سمت بغداد منزل مكن . نامه را خواندم و گفتم : من در زندانم و او به من چنين مينويسد ؟ ! اين موضوع شگفت آور است . چيزى نگذشت كه - خدا را شكر - مرا رها كردند .\r\nو محمد بن فرج به آن حضرت نامه نوشت و در باره ملكش ( كه بناحق تصرف كرده بودند ) سؤال كرد حضرت به او نوشت : به زودى به تو بر ميگردانند و اگر هم به تو باز نگردد ، زيانى به تو نرسد ، چون محمد بن فرج بسامره حركت كرد ، برايش نامه آمد كه ملك به تو برگشت ، ولى او پيش از گرفتن نامه درگذشت .\r\nو احمد بن خضيب بمحمد بن فرج نوشت و از او تقاضا كرد بسامره رود ، محمد بعنوان مشورت مطلب را به امام هادى عليه السلام نوشت ، حضرت به او نوشت : برو ، زيرا گشايش و خلاصى تو در آنست ان شاء اللَّه تعالى .\r\nاو برفت و پس از اندكى درگذشت .\r\n\r\n6 -\r\nابو يعقوب گويد : شبى محمد ( بن فرج ) را پيش از مرگش در برابر امام هادى عليه السلام\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nديدم : حضرت به او نگريست و او فردا بيمار شد ، چند روز كه از بيماريش گذشت ، بعيادتش رفتم ، سنگين شده بود ، به من خبر داد كه امام براى او پارچه‌ئى فرستاده و او آن را پيچيده و زير سرش گذاشته ، سپس او را در همان پارچه كفن كردند .\r\nابو يعقوب گويد : امام هادى عليه السلام را همراه ابن خضيب ديدم ، ابن خضيب به حضرت عرضكرد :\r\nراه برو قربانت گردم » فرمود : تو جلوترى ، چهار روز بيشتر نگذشت كه چوبهاى شكنجه را بپاى ابن خضيب گذاردند و سپس خبر مرگش رسيد .\r\nو از او روايت شده كه چون ابن خضيب در باره خانه‌اى كه از آن حضرت مطالبه ميكرد پافشارى نمود ، امام برايش پيغام داد : با درخواست از خداى عز و جل ترا بروزگارى مينشانم كه اثرى از تو بجا نماند ، سپس خداى عز و جل هم او را در همان ايام گرفتار ساخت .\r\n\r\n7 -\r\nيكى از اصحاب ما ( شيعيان ) گويد . رونوشت نامه متوكل را به امام هادى عليه السلام ، در سال 243 از يحيى بن هرثمه گرفتم اينست متن آن نامه :\r\n بِسْمِ اللَّهِ الرَّحْمنِ الرَّحِيمِ  اما بعد ، همانا امير المؤمنين ( يعنى خودم كه متوكل عباسى ميباشم ) قدر تو را ميشناسد و خويشاوندى تو را ( با پيغمبر و هم با خود ) رعايت مىكند و حق تو را لازم ميداند و براى اصلاح حال تو و خاندانت و عزت و خوشبختى و آسودگى تو و ايشان هر چه لازم باشد ، فراهم مىكند و از اين رفتار خشنودى پروردگار و انجام دادن حقى كه از تو و ايشان بر او واجب است ، طلب مىكند .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nامير المؤمنين عقيده دارد عبد اللَّه بن محمد را از توليت جنگ و نماز در مدينه پيغمبر صلّى اللَّه عليه و آله عزل كند ، زيرا چنان كه تذكر داده بودى ، حق شما را نشناخته و ارزشت را سبك گرفته و شما را بكارى متهم ساخته و نسبت داده ( يعنى دعوى خلافت ) كه امير المؤمنين بركنارى و درستى نيت شما را در عدم اراده و آماده نبودن ترا براى آن كار ميداند و امير المؤمنين منصب و مأموريت عبد اللَّه را بمحمد بن فضل داد و او را باحترام و تعظيم و شنوائى از شما و اينكه با اين رفتار تقرب به خدا و امير المؤمنين جويد دستور داد .\r\nامير المؤمنين مشتاق ديدار و تجديد عهد با شماست . شما هم اگر ديدار و اقامت نزد او را تا هر مدتى كه خواهى ، حركت كن و هر كس را كه دوستدارى از خانواده و غلامان و اطرافيانت همراه بياور ، و مسافرتت با مهلت و آرامش باشد ، هر زمان خواهى كوچ كن و هر زمان خواهى بارانداز و هر گونه خواهى راه بپيما . و اگر دوستدارى يحيى بن هرثمه پيشكار امير المؤمنين و سربازانى كه همراه او است ، پشت سرت بيايند و در كوچ كردن و راه پيمودن دنبال شما باشند ، به اختيار و دستور شماست ، هر گونه خواهى حركت كنيد تا نزد امير المؤمنين برسيد . كه هيچ يك از برادران و فرزندان و اهل بيت و ويژگيانش منزلتى پرمهرتر و حسب و شرافتى پسنديده‌تر از تو ندارند و امير المؤمنين نسبت بايشان دلسوزتر و مهربانتر و خوش رفتارتر و خاطرجمع‌تر نيست ان شاء اللَّه تعالى و السلام عليكم و رحمة اللَّه و بركاته .\r\nنويسنده ابراهيم بن عباس و صلّى اللَّه على محمد و آله و سلم .\r\n\r\n8 -\r\nيعقوب بن ياسر گويد : متوكل باطرافيانش ميگفت : موضوع ابن الرضا ( امام هادى عليه السلام )\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nمرا خسته و درمانده كرد . از ميگسارى و همنشينى با من سرباز مىزند و من نميتوانم در اين باره از او فرصتى بدست آورم ( تا او را نزد مردم خفيف و سبك كنم و آلوده و گنهكار نشان دهم ) آنها گفتند : اگر به او راه نمييابى ، برادرش موسى ( مبرقع ) هست . او اهل ساز و آواز است ، مىخورد و مىآشامد و عشقبازى مىكند ، متوكل گفت ، دنبالش بفرستيد و او را بياوريد تا او را در نظر مردم بجاى ابن الرضا جا بزنيم و بگوئيم ابن الرضا همين است .\r\nآنگاه به او نامه نوشت و با احترام حركتش داد و تمام بنى هاشم و سرلشكران و مردم باستقبالش رفتند با اين شرط كه چون بسامره وارد شود ، متوكل قطعه زمينى به او واگذارد و براى او در آنجا ساختمان كند و مى فروشان و آوازه‌خوانان را نزد او فرستد و با او احسان و خوشرفتارى كند و دستگاهى آراسته برايش آماده كند و خودش در آنجا بديدار او رود .\r\nچون موسى برسيد ، حضرت ابو الحسن ( امام هادى عليه السلام ) در محل پل وصيف كه جاى ملاقات واردين بود . به او برخورد ، بر او سلام كرد و حقش را ادا نمود . سپس فرمود : اين مرد ( متوكل ) ترا احضار كرده تا آبرويت را ببرد و از ارزشت بكاهد ، مبادا نزد او اقرار كنى كه هيچ گاه شراب آشاميده‌ئى موسى گفت : اگر مرا به آن دعوت كند چاره‌ام چيست ؟ فرمود : ارزش خودت را پائين نياور و آن كار را مكن كه او ميخواهد رسوايت كند ، موسى نپذيرفت و حضرت سخنش را تكرار فرمود ، چون ديد موسى اجابت نميكند ، فرمود : اين ( مجلسى كه متوكل براى تو فكر كرده ) مجلسى است كه هرگز تو با او گردهم نيائيد ، موسى سه سال در آنجا بود ، هر روز صبح ميرفت ، به او ميگفتند ، متوكل امروز كار دارد ، شب بيا ، شب مىآمد ، ميگفتند : مست است ، صبح بيا ، صبح مىآمد ، ميگفتند ، دوا آشاميده ، تا سه سال\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nبدين منوال گذشت و متوكل كشته شد و ممكن نشد با او انجمن كند .\r\n\r\n9 -\r\nزيد بن على بن حسين بن زيد گويد : من بيمار شدم و شبانه پزشكى براى معالجه‌ام آمد و دوايى برايم نسخه كرد كه در شب بياشامم و تا چند روز آن را داشته باشم ، براى من ممكن نشد ( كه دوا را در آن شب تهيه كنم ) هنوز پزشك از در بيرون نرفته بود ، كه نصر ( خادم امام دهم عليه السلام ) با شيشه‌اى كه همان دوا در آن بود ، وارد شد و گفت : حضرت ابو الحسن به تو سلام مىرساند و ميفرمايد : اين دوا را در اين چند روز داشته باش ، من آن را گرفتم و آشاميدم و بهبودى يافتم .\r\nمحمد بن على گويد : زيد بن على به من گفت : كسى كه امام را سرزنش كند و طعنه زند ( اين روايت يا امامت و فضيلت ائمه را ) نميپذيرد ( در صورتى كه دلالت روشنى بر علم غيب امام دارد ) كجايند غاليان در باره ائمه كه اين حديث را بشنوند ( و دليل عقيده خود دانند كه علم غيب ذاتى امامست ، در صورتى كه چنين نيست و آنها علم غيب را بالهام خدا ميدانند ) .\r\n\r\nزندگانى حضرت ابى محمد حسن بن على ( امام يازدهم ) عليهما السلام\r\nآن حضرت در ماه [ رمضان و طبق نسخه ديگر در ماه 
  ] ربيع الآخر بسال 232 متولد شد ، و در روز جمعه هشتم ربيع الاول سال 260 بسن 28 سالگى درگذشت و در خانه خودش كه پدرش هم در آنجا دفن شده بود به خاك سپرده شد ، مادرش ام ولد و نامش حديث [ يا سوسن 
  ] بوده است .\r\n\r\n1 -\r\nاحمد بن عبيد اللَّه بن خاقان كه دشمنى سختى با على و اولادش داشت ، متصدى املاك و خراج شهر قم\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nبود . روزى در مجلسش از علويان و مذاهبشان سخن بميان آمد ، او گفت : من در سامره مردى از اولاد على را از لحاظ رفتار و وقار و پاكدامنى و نجابت و بزرگوارى در خانواده خودش و بنى هاشم مانند حسن بن على بن محمد ، ابن الرضا نديدم و نشناختم كه خاندان خودش و بنى هاشم و سرلشكران و وزيران و همه مردم او را بر سالخوردگان و اشراف مقدم بدارند . زيرا من روزى بالاى سر پدرم ايستاده بودم و آن روزى بود كه براى پذيرفتن مردم مينشست ، ناگاه دربانانش در آمدند و گفتند : ابو محمد ، ابن الرضا دم در است ، پدرم بآواز بلند گفت : اجازه‌اش دهيد . من تعجب كردم از اينكه در محضر پدرم مردى را بكنيه معرفى كردند ، در صورتى كه جز خليفه و وليعهد و نماينده سلطان نزد او بكنيه معرفى نميشد .\r\nسپس مردى گندمگون ، خوش اندام ، نيكو رخسار ، خوش پيكر ، تازه جوان با جلالت و هيبت وارد شد ، چون نگاه پدرم به او افتاد ، برخاست و چند قدم استقبالش كرد ، با آنكه گمان ندارم چنين كارى را نسبت به هيچ بنى هاشمى و سرلشكرى بكند ، چون نزديكش ، رسيد با او معانقه كرد و صورت و سينه‌اش بوسيد و دستش را گرفت و روى مسندى كه خودش نشسته بود ، او را نشانيد ، و پهلوى او نشست و متوجه او شد و با او بسخن پرداخت و خود را قربان او ميكرد ، من از آنچه از پدرم ميديدم در شگفت بودم كه دربان آمد و گفت موفق ( برادر و سرلشكر خليفه عباسى ) آمده است - و هر گاه موفق نزد پدرم مىآمد ، دربانان و افسران مخصوصش جلو ميرفتند و از در خانه تا مسند پدرم بصف ميايستادند تا او بيايد و برود . پدرم رو بأبي محمد\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nداشت و با او سخن ميگفت تا نگاهش بغلامان مخصوص موفق افتاد ، آنگاه گفت : خدا مرا قربانت كند ، اكنون هر گاه بخواهيد ( ميتوانيد تشريف ببريد ) و بدربانانش گفت : او را از پشت صف ببريد تا آن مرد - يعنى موفق - او را نبيند . او برخاست و پدرم هم برخاست و با او معانقه كرد و برفت .\r\nمن بدربانان و غلامان پدرم گفتم : واى بر شما ! ! اين چه شخصى بود كه او را با كنيه بپدرم معرفى كرديد و پدرم با او چنين رفتار كرد ؟ گفتند : او از اولاد على است و او را حسن بن على مينامند و به ابن الرضا معرفى مىشود ، شگفتم افزون گشت و در تمام آن روز پريشان و ناآرام بودم و در باره او و آنچه از رفتار پدرم نسبت به او ديده بودم ميانديشيدم تا شب شد ، و عادت پدرم اين بود كه نماز عشا را ميگزارد ، سپس براى مشورتهاى مورد نياز و آنچه بايد بعرض سلطان برسد مجلس ميكرد . چون نمازش را گزارد و جلوس كرد ، آمدم و در برابرش نشستم ، در حالى كه ديگرى نزد او نبود .\r\nبه من گفت : احمد ! كارى دارى ؟ گفتم آرى ، پدر ! اگر اجازه دهى سؤال كنم ، گفت : پسر جان اجازه دادم ، هر چه خواهى بگو . گفتم ، اى پدر ! مرديكه امروز صبح ديدم نسبت به او احترام و بزرگداشت و تعظيم نمودى و خود و پدر و مادرت را قربانش كردى كه بود ؟ گفت ، پسر جان ! او امام رافضيان است ، او حسن بن على است كه بابن الرضا معروفست ، آنگاه ساعتى سكوت كرد و سپس گفت : پسر جان ! اگر امامت از خلفاء بنى عباس جدا شود ، هيچ كس از بنى هاشم جز او سزاوار آن نيست و او براى فضيلت و پاكدامنى و رفتار و خويشتندارى و پرهيزگارى و عبادت و اخلاق شريف و شايستگيش سزاوار خلافت مىباشد اگر پدرش را ميديدى ، مردى بود روشنفكر ، نجيب ، با فضيلت ، با آنچه از پدرم شنيدم ، ناراحتى و انديشه\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nو خشمم بر او افزون گشت و كردار و گفتار او را نسبت بوى زياده از حد دانستم . پس از آن انديشه‌يى جز پرسش از حال او و جستجوى در باره او نداشتم . از هر يك از بنى هاشم و سران و نويسندگان و قضات و فقها و مردم ديگر كه ميپرسيدم ، او را در نهايت احترام و بزرگوارى و مقام بلند و سخن نيك و تقدم بر تمام فاميل و بزرگترانش معرفى ميكردند . سپس مقام و ارزش او در نظرم بزرگ شد ، زيرا هيچ دشمن و دوست او را نديدم ، جز آنكه از او به نيكى ياد ميكرد و مدحش مينمود .\r\nيكى از حضار مجلس كه اشعرى مذهب بود گفت : اى ابا بكر از برادرش جعفر چه خبر دارى ؟\r\nگفت : جعفر كيست كه حالش را بپرسى و او را همدوش حسن ( بن على ، ابن الرضا ) سازى : او متجاهر بفسق و آلوده و بىآبرو و دائم الخمر و پست‌ترين مردى كه ديده‌ئى [ ديده‌ام 
  ] مىباشد و پرده در خود و بىوزن و سفيه است .\r\nدر زمان وفات حسن بن على سرگذشتى از سلطان و اصحابش پيش آمد كه من تعجب كردم و گمان نميكردم چنان شود و آن سرگذشت اين بود كه : چون ابن الرضا بيمار شد ، بپدرم خبر دادند كه او بيمار است . پدرم فورى سوار شد و بدار الخلافه رفت و زود برگشت و پنج تن از خدمتگزاران امير المؤمنين ( معتمد عباسى ) كه همگى از ثقات و خواص بودند و نحرير ( خادم مخصوص خليفه ) هم در ميان آنها بود ، همراهش بودند . پدرم به آنها دستور داد كه در خانه حسن بن على باشند و از حالش خبر گيرند و به چند تن از پزشكان هم پيغام داد كه شبانه روز در منزلش باشند و بقاضى القضات پيغام داد كه نزد او بيايد و به او دستور داد كه\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nده تن از اصحابش را كه نسبت بدين و امانت و پرهيزگارى آنها اطمينان دارد احضار كند و به منزل آن حضرت فرستد تا شبانه روز در آنجا باشند .\r\nهمه اين اشخاص آنجا بودند تا آن حضرت وفات كرد ، و شهر سامره يكپارچه ناله شد ، سلطان مأمورى به خانه حضرت فرستاد كه اتاقها را بازرسى كرد و هر چه در آنجا بود ، مهر و موم نمود و در جستجوى فرزند او بود ، و زنانى كه آبستنى را تشخيص ميدادند آوردند و كنيزان آن حضرت را بازرسى كردند ، يكى از آنها گفت : در اينجا كنيزى است كه آبستن است ، او را در اتاقى نگه داشتند و نحرير خادم و اصحابش را با چند زن بر او گماشتند ، سپس آماده تجهيز آن حضرت شدند و بازارها را بستند و بنى هاشم و سرلشكران و پدرم و مردم ديگر دنبال جنازه‌اش بودند ، در آن روز سامره مانند روز قيامت شده بود .\r\nچون از تجهيزش فارغ شدند ، سلطان دنبال ( برادر خود ) ابو عيسى بن متوكل فرستاد و دستور داد بر جنازه نماز بخواند ، چون جنازه آماده نماز شد ، ابو عيسى پيش آمد و پرده از روى حضرت برداشت و او را بعلويان و عباسيان بنى هاشم و سرلشكران و نويسندگان و قضات و معدلان ( كسانى كه به عدالت حكم ميكنند ) نشان داد و گفت : اين حسن بن على بن محمد بن الرضا است كه باجل خود و در بستر خود مرده است و جمعى از خدمتگزاران امير المؤمنين و مردم ثقه مانند فلان و فلان و از قضات هم فلان و فلان و از پزشكان فلان و فلان بر بالينش حاضر بوده‌اند ( ولى بقول مرحوم مجلسى اين كارها بيشتر دلالت دارد كه همان سلطان امام را كشته و مسموم ساخته است ) آنگاه رويش را پوشيد و دستور داد جنازه را بردارند ، جنازه از وسط منزل برداشته شد\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nو در خانه‌اى كه پدرش دفن شده بود ، به خاك سپرده شد .\r\nچون دفنش كردند ، سلطان و مردم بجستجوى فرزندش برخاستند و در منزلها و خانه‌ها تفتيش بسيار كردند و از تقسيم ميراثش دست نگه داشتند ، و كسانى كه بپاسدارى كنيزى كه احتمال آبستن بودنش را ميدادند گماشته بودند ، همواره آنجا بودند ، تا معلوم شد آبستن نبوده ، آنگاه ميراثش را ميان مادر و برادرش جعفر تقسيم كردند و مادرش ادعاء وصيت او را داشت و نزد قاضى هم ثابت شد و سلطان باز هم در جستجوى فرزند آن حضرت بود ( زيرا خبر فرزند داشتن آن حضرت كه از امام صادق عليه السلام به او رسيده بود نزدش قطعى و مسلم بود ) .\r\nسپس جعفر نزد پدرم آمد و گفت : مقام و منصب برادرم را به من بده . من سالى 20 هزار دينار برايت ميفرستم . پدرم به او تندى كرد و بد گفت و به او گفت : اى احمق ! سلطان به روى كسانى كه بامامت پدر و برادرت معتقدند شمشير كشيد تا آنها را از آن عقيده برگرداند و نتوانست اين كار را عملى كند ( زيرا مردم از روى اخلاص و صميميت به آنها معتقد بودند ) پس اگر شيعيان پدر و برادرت ترا امام ميدانند ، نيازى بسلطان و غير سلطان ندارى كه منصب آنها را به تو دهند ، و اگر نزد شيعيان اين منزلت را ندارى ، بوسيله ما بدان نخواهى رسيد و چون جعفر چنين سخنى گفت ، پدرم او را پست و سست عقل دانست و بيرونش كرد و تا زنده بود ، اجازه نداد نزدش آيد ، ما از سامره بيرون آمديم و سلطان باز هم در جستجوى خبر فرزند حسن بن على عليهما السلام بود .\r\n\r\nشرح\r\n- مجلسى عليه الرحمه از اكمال الدين صدوق روايتى نقل مىكند كه ابو الاديان خادم و نامه رسان امام حسن عسكرى عليه السلام بامر آن حضرت بمدائن رفت و روزى كه بسامره برگشت امام وفات كرده بود\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nابو الاديان جعفر را ديد كه آماده نماز خواندن بر امام شد ، ناگاه كودكى را ديد پيش آمد و عباى جعفر را كشيد و فرمود : عمو ! عقب بايست كه من به نماز خواندن بر پدرم از تو سزاوارترم . . . مرآت ج 1 ص 422 .\r\n\r\n2 -\r\nمحمد بن اسماعيل گويد : حضرت ابو محمد ( امام يازدهم ) عليه السلام قريب 20 روز پيش از مرگ المعتز باسحاق بن جعفر زبيرى نوشت : در خانه‌ات بنشين تا حادثه‌اى پيش آيد ، چون بريحه كشته شد ، اسحاق به حضرت نوشت : حادثه پيش آمد اكنون چه دستور ميفرمائى ؟ حضرت نوشت : اين پيش آمد ( كه تو گمان كرده‌ئى ) نيست ، پيش‌آمد ديگرى هست ، سپس كار المعتز بدان جا رسيد كه رسيد .\r\nو نيز همين راوى گويد : بمرد ديگرى نوشت : عبد اللَّه بن محمد بن داود كشته مىشود - و اين نوشته ده روز پيش از كشته‌شدنش بود - چون روز دهم رسيد او كشته شد .\r\n\r\n3 -\r\nمحمد بن على بن ابراهيم بن موسى بن جعفر عليهما السلام گويد : كار ما سخت و دشوار گرديد ، پدرم به من گفت : با من بيا نزد اين مرد يعنى ابو محمد ( امام عسكرى عليه السلام ) برويم ، زيرا از او جوانمردى شنيده مىشود ، گفتم : او را ميشناسى ؟ گفت : نميشناسم و هرگز او را نديده‌ام ، سپس آهنگ او كرديم ، پدرم در بين راه به من ميگفت : چقدر احتياج به 500 درهم داريم . اگر بما بدهد 200 درهمش را براى پوشاك و 200 درهمش را براى بدهى و 100 درهمش را براى مخارج صرف ميكنيم ، منهم با خود گفتم : كاش به من هم 300 درهم بدهد كه با 100 درهمش الاغى بخرم و 100 درهمش براى خرجى و 100 ديگرش براى پوشاك باشد تا بكوهستان ( همدان و اطرافش ) بروم .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nچون بدر خانه رسيديم ، غلامش آمد و گفت : على بن ابراهيم با پسرش محمد در آيند ، چون وارد شديم و سلام كرديم ، بپدرم فرمود : اى على ! چرا تا كنون نزد ما نيامدى ؟ پدرم گفت : آقاى من ! خجالت ميكشيدم با اين وضع بملاقات شما آيم ، چون از نزدش بيرون رفتيم ، غلامش آمد و بپدرم كيسه پولى داد و گفت : اين 500 درهم است كه 200 آن براى پوشاك و 200 آن براى بدهى و 100 آن براى خرجيت باشد . و كيسه‌ئى به من داد و گفت ، اين 300 درهم است ، 100 درهمش براى خريد الاغ و 100 درهمش براى پوشاك و 100 درهمش براى مخارجت باشد . و بكوهستان نرو ، بلكه به سوراء برو .\r\nاو به سوراء رفت و با زنى ازدواج كرد و اكنون هزار دينار عايدى املاك دارد ، با وجود اين واقفى مذهب است ( يعنى هفت امامى است و عقيده دارد موسى بن جعفر عليه السلام نمرده و او امام قائم است ) محمد بن ابراهيم گويد : به او گفتم : واى بر تو ! مگر دليلى روشن‌تر از اين ميخواهى ؟ ! ! ( كه امام يازدهم از دل تو آگاه باشد و به مقدار احتياجت به تو كمك كند ) او گفت : اين امريست كه بدان عادت كرده‌ايم ( يعنى كيش و مذهب خانوادگى ماست ) .\r\n\r\n4 -\r\nاحمد بن حارث قزوينى گويد : من با پدرم در سامره بودم ، و پدرم دامپزشك اصطبل امام حسن عسكرى عليه السلام بود . مستعين باللَّه ( خليفه عباسى ) استرى داشت كه در زيبائى و بزرگى مانند نداشت ، ولى از سوارى دادن و لجام و زين گرفتن سرپيچى ميكرد ، رام‌كنندگان ستور بر سرش ريخته بودند و چاره‌ئى براى سوارى او نيافته بودند ، يكى از همدمان خليفه گفت : يا امير المؤمنين ! چرا دنبال حسن بن رضا نميفرستى تا بيايد ، يا اين استر را سوار شود و يا او را بكشد ناراحت شوى .\r\nخليفه نزد ابو محمد ( امام عسكرى عليه السلام ) فرستاد ، پدرم نيز همراه او بود ، پدرم گويد : چون\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nحضرت وارد خانه شد ، من با او بودم ، نگاهى باستر كرد كه در صحن منزل ايستاده بود ، بجانب او رفت و دست بر كپلش گذاشت ، استر را ديدم كه عرق از او سرازير است ، سپس نزد مستعين رفت و سلام كرد مستعين او را خوش آمد گفت و نزديك خود نشانيد ، و گفت : اى ابا محمد ! اين استر را لجام گذار .\r\nحضرت بپدرم گفت : غلام لجامش گذارد ، مستعين گفت : خود شما لجامش گذاريد ، حضرت رو لباسيش را كنار گذاشت و برخاست و او را لجام كرد و بجاى خود بازگشت و بنشست ، مستعين گفت : اى ابا محمد ! او را زين گذار ، حضرت بپدرم فرمود : غلام ؟ او را زين گذار ، باز خليفه گفت : خود شما زين گذاريد امام دوباره برخاست و او را زين گذاشت و برگشت . مستعين گفت : ميل داريد سوارش شويد ؟ فرمود : آرى بر او سوار شد ، بدون اينكه سركشى كند و در ميان منزل او را براند ، راندنى تند و آرام و بهترين راندنى كه ممكن است ، سپس برگشت و فرود آمد .\r\nمستعين گفت : اى ابا محمد ! آن را چگونه ديدى ؟ فرمود : اى امير المؤمنين ! در زيبائى و مهارت رفتار مانندش نديده‌ام . و چنين استرى جز امير المؤمنين را شايسته نيست . خليفه گفت : اى ابا محمد ! امير المؤمنين هم شما را بر آن نشانيد ( و بشما بخشيد ) حضرت بپدرم فرمود : غلام آن را بگير ، پدرم آن را گرفت و افسار كشيد .\r\n\r\n5 -\r\nابو هاشم جعفرى گويد : از نيازمندى خود به امام حسن عسكرى عليه السلام شكايت كردم ، حضرت با تازيانه‌اش به زمين كشيد و بگمانم با دستمالى بود كه روى آن را پوشيد و 500 اشرفى بيرون آورد و فرمود\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nاى ابا هاشم ! بگير و ما را معذور دار ( كه كم است يا از اينكه دير به تو رسيديم تا خودت سؤال كردى ) .\r\n\r\n6 -\r\nابى على مطهر در سال قادسيه به آن حضرت نوشت كه مردم از رفتن به مكه منصرف ميشوند ، و او هم از تشنگى ترس دارد . حضرت نوشت ؟ « برويد ، بيمى بر شما نيست ان شاء اللَّه » سپس آنها بسلامت برفتند  وَ الْحَمْدُ لِلَّهِ رَبِّ الْعالَمِينَ  .\r\n\r\nتوضيح\r\n- قادسيه قريه‌ايست نزديك كوفه و سال قادسيه ، سالى است كه مردمى كه عازم حج بودند ، از ترس تشنگى از آنجا برگشتند و به مكه نرفتند جز مطهر و ياران او .\r\n\r\n7 -\r\nجماعتى بر جعفرى كه شخصى است از اولاد جعفر ( طيار يا جعفر بن متوكل ) حمله كردند و او تاب مقاومت آنها را نداشت ، شكايت خود را به امام حسن عسكرى عليه السلام نوشت . حضرت در جواب نوشت : از اين جهت بىنياز ميشويد ان شاء اللَّه تعالى » او با جماعتى اندك بر آنها حمله برد ، با آنكه آنها بيش از 20 هزار و او با كمتر از هزار نفر ايشان را ريشه‌كن ساخت .\r\n\r\n8 -\r\nامام حسن عسكرى عليه السلام را نزد على بن نارمش كه دشمنترين مردم با اولاد ابى طالب بود زندان كردند ، و به او گفتند ، بر او هر چه خواهى سخت گير و سخت گير . حضرت بيش از يك روز ، نزد او نبود كه احترام و بزرگداشت آن حضرت در نظر او به جائى رسيد كه در برابر او چهره بر خاك ميگذاشت و ديده از زمين برنميداشت ، حضرت از نزد او خارج شد ، در حالى كه بصيرت او به آن حضرت از همه بيشتر و ستايشش او را از همه نيكوتر بود .\r\n\r\n9 -\r\nسفيان بن محمد ضبعى گويد : به امام حسن عسكرى عليه السلام نامه نوشتم و از آن حضرت راجع به وليجه پرسيدم ، كه در قول خداى تعالى است : « جز خدا و پيغمبر و مؤمنين وليجه‌ئى نگرفتند - 15 سوره 9 - »\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nو بدون آنكه در نامه بنويسم ، پيش خود فكر ميكردم كه آيا مقصود از مؤمنين در اين آيه كيانند ؟\r\nجواب آمد كه : وليجه كسى است غير از امام به حق كه بجاى او منصوب مىشود و در خاطرت گذشت كه آيا مؤمنين در اين آيه كيانند ؟ ايشان ائمه بر حق هستند كه از خدا براى مردم امان ميگيرند و خدا هم امان آنها را اجازه مىكند ( چنانچه ايشان بهشت را با شرايطى براى مردمى ضمانت كرده‌اند ، خداى تعالى هم ضمانت ايشان را امضا ميفرمايد ) .\r\n\r\n10 -\r\nابو هاشم جعفرى گويد : از تنگى زندان و فشار كند و زنجير به امام حسن عسكرى عليه السلام شكايت كردم ، به من نوشت : « تو امروز ، نماز ظهر را در منزلت ميگزارى » هنگام ظهر بود كه بيرون آمدم و چنان كه فرموده بود ، نمازم را در منزلم گزاردم ، و نيز در تنگى زندگى بودم و ميخواستم در نامه از آن حضرت تقاضاى پول كنم ، خجالت كشيدم ، چون بمنزلم رسيدم ، صد دينار برايم فرستاد و در نامه نوشته بود : هر گاه احتياج داشتى شرم مدار و پروا مكن ، بخواه كه طبق ميلت خواهى ديد ان شاء اللَّه .\r\n\r\n11\r\n- نصير خادم گويد : بارها ميشنيدم كه امام حسن عسكرى عليه السلام با غلامان ترك و رومى و صقالبى خود بلغت خودشان سخن ميگفت . من تعجب كردم و با خود ميگفتم : اين كه در مدينه متولد شد و تا ( پدرش ) ابو الحسن عليه السلام وفات كرد ، پيش كسى نرفت و كسى او را نديد ( كه درس بخواند يا با اهل اين لغات مكالمه كند ) من اين موضوع را پيش خود فكر ميكردم كه حضرت به من متوجه شد و فرمود همانا خداى تبارك و تعالى حجت خود را با ساير مردم در همه چيز امتياز بخشيده و معرفت و لغات و انساب و مرگها و پيش آمدها\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nرا به او عطا فرموده و اگر چنين نبود ، ميان حجت و محجوج ( امام و مأموم ) فرق نبود .\r\n\r\n12 -\r\nاقرع گويد : به حضرت ابى محمد نوشتم : آيا امام محتلم مىشود ؟ و بعد از آنكه نامه از دستم خارج شد ، با خود گفتم : احتلام امريست شيطانى و خداى تبارك و تعالى دوستانش را از آن بر كنار داشته است ، سپس جواب آمد : حال ائمه در خواب مانند بيدارى است ، خواب حال آنها را دگرگون نكند ، و خدا اولياء خود را از برخورد شيطان محفوظ داشته ، چنان كه بخاطرت گذشت .\r\n\r\n13 -\r\nحسن بن ظريف گويد : دو مسأله در خاطرم بود كه ميخواستم به حضرت ابى محمد عليه السلام نامه بنويسم و بپرسم ، سپس نامه نوشتم و راجع به حضرت قائم عليه السلام پرسيدم كه چون قيام كند ، چگونه داورى كند و دادگسترى او در ميان مردم در كجاست ؟ و ميخواستم راجع بمعالجه تب ربع ( كه يك روز ميگيرد و دو روز نميگيرد ) سؤال كنم ، ولى فراموش كردم . جواب آمد كه در باره حضرت قائم پرسيدى ، چون او قيام كند بعلم و يقين خود داورى كند ، چنان كه داود عليه السلام داورى ميكرد ، و گواه نخواهد ، و ميخواستى راجع به تب ربع هم بپرسى ولى فراموش كردى . اين آيه را بر كاغذى بنويس و بر تب دار بياويز ، به اجازه خدا بهبودى يابد ، ان شاء اللَّه : «  يا نارُ كُونِي بَرْداً وَ سَلاماً عَلى إِبْراهِيمَ  » آنچه ابو محمد فرمود نوشتم و به او آويختم ، بهبودى يافت .\r\n\r\n14 -\r\nاسماعيل بن محمد ، نوه عبد المطلب گويد : سر راه حضرت ابى محمد نشستم ، چون بر من\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nگذشت ، از نيازمندى خود به او شكايت كردم و سوگند خوردم كه يكدرهم و بيشتر ندارم و صبحانه و شام هم ندارم ، فرمود : بنام خدا سوگند دروغ ميخورى در صورتى كه 200 دينار زير خاك كرده‌ئى ؟ ! من اين سخن را براى نبخشيدن به تو نميگويم ، غلام هر چه همراه دارى به او ده .\r\nغلامش صد دينار به من داد سپس رو به من كرد و فرمود : هنگامى كه احتياج بسيارى به آن دنانير زير خاكدارى محروم ميشوى ، و راست فرمود ، و چنان شد كه او گفت ، زيرا 200 دينار زير خاك كردم و با خود گفتم : پشتيبان و پس انداز روز بيچارگيم باشد ، سپس بشدت براى مخارجى ناچار شدم و درهاى روزى برويم بسته شد ، آنجا را كندم معلوم شد ، پسرم جاى آنها را دانسته و برداشته و فرار كرده و چيزى از آنها بدست من نرسيد .\r\n\r\n15 -\r\nعلى بن زيد گويد : اسبى داشتم كه از آن خوشم مىآمد و در مجالس وصفش را زياد ميگفتم ، روزى خدمت ابى محمد عليه السلام رسيدم ، حضرت به من فرمود : اسبت چه شد ؟ عرضكردم : آن را دارم و اكنون از آن پياده شدم و در منزل شماست . فرمود : اگر مشترى پيدا كردى تا شب نرسيده آن را معاوضه كن و تأخير ميانداز . آنگاه مردى وارد شد و سخن ما را قطع كرد . من بفكر فرو رفتم و بمنزلم رفتم و خبر را ببرادرم گفتم : او گفت نميدانم در اين باره چه بگويم ؟ من دريغ كردم و حيفم آمد كه آن را بمردم بفروشم تا شب شد . نماز عشا را خوانده بوديم كه تيمارگر اسب آمد و گفت : مولاى من ! اسبت مرد .\r\nمن اندوهگين شدم و دانستم كه مقصود حضرت از آن سخن اين بوده . پس از چند روز خدمت آن حضرت رسيدم و با خود ميگفتم : كاش بجاى آن به من چارپائى ميداد ، كه اين اندوه به من از سخن او رسيد .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nچون بنشستم ، فرمود : آرى بجايش به تو چارپائى دهيم . غلام ! برذون « 1 » قرمز مرا به او ده ، اين از اسب تو بهتر است ، هموارتر رود و عمرش درازتر است .\r\n\r\n16 -\r\nاحمد بن محمد گويد : چون مهتدى عباسى دست بكشتار مواليان ترك زد ، به حضرت ابى محمد عليه السلام نامه نوشتم : آقاى من ! خدا را شكر كه او را از ما بازداشت ، شنيده‌ام شما را تهديد كرده و گفته است : به خدا آنها را از روى زمين برميدارم : حضرت به خط خود نوشت : اين رفتار عمرش را كوتاه كرد ، از همين امروز پنج روز بشمار ، او در روز ششم كشته مىشود ، بعد از خوارى و ذلتى كه به او برسد . و چنان شد كه فرمود .\r\n\r\n17 -\r\nمحمد بن حسن گويد : به حضرت ابى محمد عليه السلام نوشتم و تقاضا كردم براى درد چشمم دعا بفرمايد ، در حالى كه يك چشمم از ميان رفته بود و چشم ديگرم هم نزديك برفتن بود ، حضرت به من نوشت :\r\nخدا چشمت را برايت نگهدارد [ نگهداشت 
  ] پس چشم درستم بهبودى يافت و در آخر نامه نوشته بود : خدا به تو اجر و ثواب نيكو دهد ، « 2 » من از آن جهت اندوهگين شدم و خبر نداشتم كه كسى از خاندانم مرده باشد ، چند روز كه گذشت ، خبر مرگ پسرم طيب به من رسيد ، دانستم سر سلامتى حضرت براى او بوده .\r\n\r\n\r\n","description":"","footnote":"\r\n( 1 ) برذون غالبا باسبى گويند كه هيچ يك از پدر و مادر او عربى نباشند ، و منتهى الارب گويد :\r\nبرذون اسب تاتارى است .\r\n( 2 ) - اين جمله را در عربى هنگام تسليت و تعزيت گويند .\r\n","page_name":" 443 ","page_number":443},
  {"content":"\r\n\r\n\r\n18 -\r\nعمر بن ابى مسلم گويد ! مردى از اهل مصر كه نامش سيف بن ليث بود در سامره نزد ما آمد ، تا در باره ملكى كه شفيع خادم از او به زور گرفته و او را بيرون كرده بود ، نزد مهتدى عباسى دادخواهى كند . ما به او گفتيم به حضرت ابى محمد عليه السلام نامه نويسد و تسهيل كارش را بخواهد ، حضرت در جواب او نوشت : باك مدار ، ملكت را به تو برميگردانند ، نزد سلطان مرو ، بلكه وكيلى را كه ملكت دست او است ببين و او را از سلطان اعظم ، خداوند رب العالمين بترسان .\r\nسيف او را ديد ، وكيل گفت : چون از مصر خارج شدى ، او به من نوشت كه ترا بخواهم و ملكت را به تو برگردانم ، سپس به حكم ابن ابى الشوارب قاضى ، و شهادت گواهان ملكش را به او برگردانيد و محتاج نشد كه بمهتدى شكايت كند . ملك به او برگشت و در دست او بود و ديگر از او خبرى نشد .\r\nراوى گويد : و همين سيف بن ليث گفت : وقتى از مصر بيرون شدم ، پسرى داشتم بيمار و پسر ديگرم كه از او بزرگتر بود ، وصى و قيم بر خانواده و املاكم قرارش داده بودم . به حضرت ابو محمد نامه نوشتم و درخواست كردم براى پسر بيمارم دعا كند ، حضرت به من نوشت : « پسر بيمارت خوب شد و پسر بزرگتر وصى و قيمت درگذشت . خدا را شكر كن و بيتابى منما كه اجرت تباه شود » سپس به من خبر رسيد كه پسر بيمارم بهبودى يافته و پسر بزرگم مرده است ، در همان روزى كه جواب نامه حضرت ابى محمد عليه السلام به من رسيده بود .\r\n\r\n19 -\r\nيحيى بن قشيرى كه اهل قريه قير بود گفت : حضرت ابى محمد عليه السلام وكيلى داشت كه در منزل\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nآن حضرت اتاقى داشت و خدمتگزارى سفيد پوست همراه او بود ، وكيل خواست بر خدمتگزار سوار شود [ او را بر خود سوار كند 
  ] خادم گفت : نميپذيرم ، جز اينكه برايم شراب آورى ، وكيل با زرنگى شرابى بدست آورد و نزد او برد ، و ميان او و حضرت ابى محمد عليه السلام سه در اتاق بسته بود .\r\nوكيل گويد : ناگاه من متوجه شدم و ديدم درها باز مىشود تا خودش تشريف آورد و در اتاق ايستاد و فرمود : آهاى ! از خدا پروا كنيد ، از خدا بترسيد : و چون صبح شد ، دستور داد خادم را بفروشند و مرا از خانه بيرون كنند .\r\n\r\n20 -\r\nمحمد بن ربيع شائى گويد : با مردى از ثنويه ( قائلين به دو خدا ) در اهواز مباحثه كردم ، سپس به سامره رفتم و بعضى از سخنان او بدلم چسبيده بود ، روز بار عام خليفه بود . من در خانه احمد بن خضيب نشسته بودم كه حضرت ابو محمد عليه السلام از اتاق عمومى وارد شد ، به من نگريست و با انگشت سبابه‌اش اشاره فرمود : « يكتاست ، يكتاست ، فرد است » من بيهوش شدم و افتادم .\r\n\r\n21 -\r\nابو هاشم جعفرى گويد : روزى خدمت حضرت ابو محمد عليه السلام رسيدم و در نظر داشتم كه قدرى نقره از آن حضرت بگيرم تا از نظر تبرك با آن انگشترى بسازم ، خدمتش نشستم ، ولى فراموش كردم كه براى چه آمده بودم ، چون خداحافظى كردم و برخاستم ، انگشترش را سوى من انداخت و فرمود : تو نقره ميخواستى و ما انگشتر به تو داديم ، نگين و مزدش را هم سود بردى ، گوارايت باد ، اى ابا هاشم ! عرضكردم : آقاى من ! گواهى دهم كه تو ولى خدا و امام من هستى كه با اطاعت از شما ديندارى خدا ميكنم . فرمود : خدا ترا بيامرزد ، اى ابا هاشم !\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n\r\n22 -\r\nمحمد بن قاسم گويد : هر گاه خدمت حضرت ابى محمد عليه السلام ميرسيدم و تشنه بودم ، عظمتش مانع ميشد كه در خدمتش آب بخواهم ، او ميفرمود : غلام ! برايش آب بياور .\r\nو بسا ميشد كه با خود مىگفتم ، حركت كنم و در آن انديشه بودم كه مىفرمود : غلام ! مركبش را حاضر كن .\r\n\r\n23 -\r\nزمانى كه حضرت ابو محمد عليه السلام ( نزد صالح بن وصيف تركى ، پيشكار و اختيار دار مهتدى عباسى ) در زندان بود ، عباسيون و صالح بن على و ديگرانى كه از ناحيه اهل بيت منحرف بودند نزد صالح رفتند ( تا به او سفارش كنند در باره حضرت سختگيرى كند ) صالح گفت : من چه كنم ، دو نفر از نانجيب‌ترين مردانى را كه ميتوانستم پيدا كنم ، بر او گماشتم ، آن دو نفر ( در اثر مشاهده رفتار حضرت ) از لحاظ عبادت و نماز و روزه خيلى كوشا شدند ، من به آن دو نفر گفتم : در او چه خصلت است ؟ گفتند : چه ميگوئى در باره مرديكه روز را روزه ميگيرد و تمام شب عبادت مىكند ، نه سخن ميگويد و نه به چيزى سرگرم مىشود چون به او نگاه ميكنيم ، رگهاى گردن ما ميلرزد و حالى بما دست ميدهد كه نميتوانيم خود را نگه داريم چون چنين شنيدند ، نوميد برگشتند .\r\n\r\n24 -\r\nرگزنى نصرانى گويد : روزى هنگام نماز ظهر امام عسكرى عليه السلام مرا خواست و فرمود : اين اين رگرا بزن ، و رگى بدست من داد كه آن را از رگهائى كه زده مىشود نميشناختم ، با خود گفتم : امرى شگفت‌تر از اين نديده‌ام ، به من دستور ميدهد : هنگام ظهر رگ بزنم ، در صورتى كه وقت رگ زدن نيست\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nو ديگر اينكه رگى را كه نميشناسم به من مينمايد .\r\nسپس فرمود : درهمين خانه منتظر باش ، چون شب شد ، مرا خواست و فرمود : خون را باز كن ، باز كردم ، سپس فرمود : ببند ، بستم ، فرمود : در همين خانه باش ، چون نصف شب شد ، مرا خواست و فرمود : خون را باز كن ، من بيشتر از بار اول در شگفت شدم ولى نخواستم از آن حضرت سؤال كنم . چون باز كردم ، خون سفيدى مانند نمك ، بيرون آمد ، سپس فرمود : ببند ، آن را بستم ، باز فرمود : در خانه باش ، چون صبح شد ، به وكيل خرجش دستور داد 3 اشرفى به من بدهد . من گرفتم و بيرون آمدم تا نزد ابن بختيشوع نصرانى رسيدم ، داستان را به او گزارش دادم .\r\nاو گفت : به خدا من نميفهمم تو چه ميگوئى ؟ در علم طب چنين چيزى سراغ ندارم و در كتابى هم نخوانده‌ام . من در اين عصر كسى را از فلان مرد فارسى داناتر بكتب نصرانيت نميدانم ، نزد او برد . من قايقى تا بصره كرايه كردم و باهواز آمدم ، از آنجا بشيراز نزد او رفتم و گزارش را براى او گفتم ، گفت چند روز به من مهلت بده ، مهلتش دادم ، سپس خواهان پاسخ نزدش رفتم ، به من گفت : امرى را كه از اين مرد نقل ميكنى ، حضرت مسيح يك بار در دوران عمرش انجام داده است .\r\n\r\n25 -\r\nمحمد بن حجر به حضرت ابى محمد عليه السلام نامه نوشت و از عبد العزيز بن دلف و يزيد بن عبد اللَّه شكايت كرد ، امام در پاسخش نوشت : اما شر عبد العزيز از تو بر كنار شد و اما يزيد ، ترا با او نزد خدا مقامى\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nاست ( براى دادخواهى ) سپس عبد العزيز بمرد و يزيد محمد بن حجر را بكشت .\r\n\r\n26 -\r\nحضرت ابو محمد عليه السلام را به نحرير ( كه گويا مستخدم باغ وحش بوده ) سپردند ( تا نزد او زندانى باشد ) او بر حضرت سخت ميگرفت و اذيتش ميكرد ، زنش به او گفت : واى بر تو ، از خدا بترس ، نميدانى چه شخصى در منزل تو است ؟ و شايستگى حضرت را براى او بيان كرد و گفت : من در باره او بر تو نگرانم ، مرد گفت : او را ميان درندگان مياندازم و همين كار را هم كرد . امام عليه السلام را ديدند به نماز ايستاده و درندگان گرد او هستند .\r\n\r\n27 -\r\nاحمد بن اسحاق گويد : خدمت حضرت ابى محمد عليه السلام رسيدم و درخواست كردم چيزى بنويسد كه من خطش را به بينم تا هر وقت ديدم بشناسم ، فرمود : بسيار خوب ، سپس فرمود : اى احمد ! خط با قلم درشت و ريز در نظرت مختلف مينمايد ، مبادا به شك افتى ( اسلوب خط را ببين نه ريز و درشتيش را ) آنگاه دوات طلبيد و خط نوشت و مركب را از ته دوات بسرش ميكشيد ، وقتى مينوشت با خود گفتم : تقاضا ميكنم قلمى را كه با آن مينويسد ، به من ببخشد ، چون از نوشتن فارغ شد ، با من حرف ميزد و تا مدتى قلم را با دستمالش پاك ميكرد ، سپس فرمود : بگير ، اى احمد ! و قلم را به من داد .\r\nگفتم : قربانت گردم ، مطلبى در دل دارم كه بخاطر آن اندوهگينم ، ميخواستم آن را از پدر شما بپرسم ، پيش آمد نكرد ، فرمود : اى احمد ! چيست آن ؟ عرضكردم : آقاى من ! از پدران شما براى ما روايت كرده‌اند كه : خوابيدن پيغمبران بر پشت و خوابيدن مؤمنين بجانب راست و خوابيدن منافقين بجانب چپ و خوابيدن شياطين برو افتاده و دمر است .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nفرمود : چنين است . عرضكردم : آقاى من ! من هر چه كوشش ميكنم بدست راست بخوابم ، ممكن نميشود و خوابم نميبرد ، حضرت ساعتى سكوت نمود ، سپس فرمود : احمد ! نزديك من بيا . نزديكش رفتم ، فرمود : دستت را زير لباست ببر ، من بردم . آنگاه دست خود را از زير جامه‌اش در آورد و زير جامه من كرد و با دست راست خود به پهلوى چپ من و با دست چپ خود به پهلوى راست من كشيد - تا سه بار - احمد گويد از آن زمان كه با من چنان كرد ، نتوانستم به پهلوى چپ بخوابم و ابدا بر آن پهلو خوابم نميبرد .\r\n\r\nزندگانى حضرت صاحب الزمان عليه السلام\r\nآن حضرت در نيمه شعبان سال 255 هجرى متولد شده است .\r\n\r\n1 -\r\nاحمد بن محمد گويد : هنگامى كه زبيرى كشته شد ، اين مكتوب از جانب امام حسن عسكرى عليه السلام بيرون آمد : « اينست مجازات كسى كه بر خدا نسبت باوليائش دروغ بندد ، او گمان كرد كه مرا خواهد كشت و نسلم قطع مىشود ، چگونه قدرت خدا را مشاهده كرد ؟ و براى او پسرى متولد شد كه او را « م ح م د » نام گذاشت ، در سال 256 ( بحديث 858 رجوع شود ) .\r\n\r\n2 -\r\n( اين روايت به شماره 859 در ص 119 همين جلد گذشت و در آنجا ترجمه شد ، در اينجا تكرار نمىكنيم ، ) .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\n3 -\r\nابو سعيد غانم هندى گويد : من در يكى از شهرهاى هندوستان كه بكشمير داخله « 1 » معروفست بودم و رفقائى داشتم كه كرسىنشين دست راست سلطان بودند ، آنها 40 مرد بودند ، همگى چهار كتاب معروف : تورات ، انجيل ، زبور ، صحف ابراهيم را مطالعه ميكردند ، من و آنها ميان مردم قضاوت ميكرديم و مسائل دينشان را به آنها تعليم نموده ، راجع بحلال و حرامشان فتوى ميداديم و خود سلطان و مردم ديگر ، در اين امور بما رو مىآوردند ، روزى نام رسول خدا را مطرح كرديم و گفتيم : اين پيغمبرى كه نامش در كتب است ، ما از وضعش اطلاع نداريم ، لازمست در اين باره جستجو كنيم و دنبالش برويم ، همگى رأى دادند و توافق كردند كه من بيرون روم و در جستجوى اين امر باشم ، لذا من از كشمير بيرون آمدم و پول بسيارى همراه داشتم ، 12 ماه راه رفتم تا نزديك كابل رسيدم ، مردمى ترك سر راه بر من گرفتند\r\n\r\n\r\n","description":"","footnote":"\r\n( 1 ) گويا در آن زمان شهر كشمير دو قسمت بوده كه يك قسمت آن را داخله ميگفته‌اند و يا مقصود اينست كه در داخل شهر بودم نه در حومه و اطرافش .\r\n","page_name":" 450 ","page_number":450},
  {"content":"\r\n\r\nو پولم را بردند و جراحات سختى به من زدند و به شهر كابلم بردند . سلطان آنجا چون گزارش مرا دانست ، به شهر بلخم فرستاد و سلطان آنجا در آن زمان ، داود بن عباس بن ابى اسود بود ، در باره من به او خبر دادند كه : من از هندوستان بجستجوى دين بيرون آمده و زبان فارسى را آموخته‌ام و با فقهاء و متكلمين مباحثه كرده‌ام .\r\nداود بن عباس دنبالم فرستاد و مرا در مجلس خود احضار كرد : و دانشمندان را گرد آورد تا با من مباحثه كنند ، من به آنها گفتم : من از شهر خود خارج شده ، در جستجوى پيغمبرى ميباشم كه نامش را در كتابها ديده‌ام . گفتند : او كيست و نامش چيست ؟ گفتم : محمد است . گفتند : او پيغمبر ماست كه تو در جستجويش هستى ، سپس شرايع او را از آنها پرسيدم ، آنها مرا آگاه ساختند .\r\nبه آنها گفتم : من ميدانم كه محمد پيغمبر است ولى نميدانم او همين كسى است كه شما معرفيش ميكنيد يا نه ؟ شما محل او را به من نشان دهيد تا نزدش روم و از نشانه‌ها و دليلهائى كه ميدانم از او بپرسم ، اگر همان كسى بود كه او را ميجويم به او ايمان آورم . گفتند : او وفات كرده است صلّى اللَّه عليه و آله . گفتم : جانشين و وصى او كيست ؟ گفتند : ابو بكر است . گفتم : اين كه كنيه او است ، نامش را بگوئيد ، گفتند : عبد اللَّه ابن عثمان است و او را بقريش منسوب ساختند . گفتم : نسب پيغمبر خود محمد را برايم بگوئيد ، آنها نسب او را گفتند ، گفتم : اين شخص ، آن كه من ميجويم نيست . آن كه من در طلبش هستم ، جانشين او ، برادر دينى او و پسر عموى نسبى او و شوهر دختر او و پدر فرزندان ( نواده‌گان ) اوست ، و آن پيغمبر\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nرا در روى زمين ، نسلى جز فرزندان مرديكه خليفه اوست نميباشد ، ناگاه همه بر من تاختند و گفتند : اى امير ! اين مرد از شرك بيرون آمده و بسوى كفر رفته و خون او حلال است .\r\nمن به آنها گفتم : اى مردم ! من براى خود دينى دارم كه به آن گرويده‌ام و تا محكمتر از آن را نيابم از آن دست برندارم ، من اوصاف اين مرد را در كتابهائى كه خدا بر پيغمبرانش نازل كرده ديده‌ام و از كشور هندوستان و عزتى كه در آنجا داشتم بيرون آمده در جستجوى او برآمدم ، و چون از پيغمبرى كه شما برايم ذكر نموديد تجسس كردم ، ديدم او آن پيغمبرى كه در كتابها معرفى كرده‌اند نيست ، از من دست برداريد .\r\nحاكم آنجا نزد مردى فرستاد كه نامش حسين بن اشكيب بود و او را حاضر كرد ، آنگاه به او گفت با اين مرد هندى مباحثه كن . حسين گفت : خدا اصلاحت كند . در اين مجلس فقها و دانشمندانى هستند كه براى مباحثه با او ، از من داناتر و بيناترند ، گفت : هر چه من ميگويم بپذير ، با او در خلوت مباحثه كن و به او مهربانى نما .\r\nپس از آنكه با حسين بن اشكيب گفتگو كردم ، گفت : كسى را كه تو در جستجويش هستى همان پيغمبريست كه اينها معرفى كردند ، ولى موضوع جانشينش چنان كه اينها گفتند نيست . اين پيغمبر نامش محمد ابن عبد اللَّه بن عبد المطلب است و وصى و جانشين او على بن ابى طالب بن عبد المطلب ، شوهر فاطمه دختر محمد و پدر حسن و حسين نواده‌گان محمد مىباشد .\r\nغانم ابو سعيد گويد : من گفتم : اللَّه اكبر اينست كسى كه من در جستجويش هستم ، سپس بسوى\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nداود بن عباس بازگشتم و گفتم : اى امير : آنچه را ميجستم پيدا كردم . و من گواهى دهم كه معبودى جز خدا نيست و محمد رسول اوست ، او با من خوشرفتارى و احسان كرد و بحسين گفت : از او دلجوئى كن .\r\nمن بسوى او رفتم و با او انس گرفتم ، او هم نماز و روزه و فرائضى را كه مورد نيازم بود ، به من تعليم نمود به او گفتم ، ما در كتابهاى خود ميخوانيم كه محمد صلّى اللَّه عليه و آله آخرين پيغمبران بوده و پس از او پيغمبرى نيايد و امر رهبرى بعد از او با وصى و وارث و جانشين بعد از اوست ، سپس با وصى پس از وصى ديگر و فرمان خدا همواره در نسل ايشان جاريست تا دنيا تمام شود . پس وصى وصى محمد كيست ؟ گفت : حسن و بعد از او حسين فرزندان محمد صلّى اللَّه عليه و آله‌اند ، آنگاه امر وصيت را كشيد تا به صاحب الزمان عليه السلام رسيد ، سپس از آنچه پيش آمده ( غيبت امام و ستمهاى بنى عباس ) مرا آگاه ساخت . از آن زمان من مقصودى جز جستجوى ناحيه صاحب الزمان را نداشتم .\r\nعامرى گويد : سپس او بقم آمد و در سال 264 همراه اصحاب ما ( شيعيان ) شد و با آنها بيرون رفت تا ببغداد رسيد و رفيقى از اهل سند همراه او بود كه با او هم كيش بود .\r\nعامرى گويد : سپس او بقم آمد و در سال 264 همراه اصحاب ما ( شيعيان ) شد و با آنها بيرون رفت تا ببغداد رسيد و رفيقى از اهل سند همراه او بود كه با او هم‌كيش بود .\r\nعامرى گويد : غانم به من گفت : من از اخلاق رفيقم خوشم نيامد و از او جدا شدم . و رفتم تا بعباسيه ( قريه‌ئى بوده در نهر الملك ) رسيدم . مهياى نماز شدم و نماز گزاردم و در باره آنچه در جستجويش برخاسته بودم ، ميانديشيدم كه ناگاه شخصى نزد من آمد و گفت : تو فلانى هستى ؟ - و اسم هندى مرا گفت - گفتم :\r\nآرى ، گفت : آقايت ترا ميخواند ، اجابت كن .\r\nهمراهش رهسپار شدم و او همواره مرا از اين كوچه به آن كوچه ميبرد تا به خانه و باغى رسيد ، حضرت را در\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nآنجا ديدم نشسته است ، بلغت هندى فرمود : خوش آمدى ، اى فلان ! حالت چطور است ؟ و فلانى و فلانى كه از آنها جدا شدى چگونه بودند ؟ تا چهل نفر شمرد و از يكان يكان آنها احوالپرسى كرد ، سپس آنچه در ميان ما گذشته بود ، به من خبر داد و همه اينها بلغت هندى بود ، آنگاه فرمود : ميخواستى با اهل قم حج گزارى ؟\r\nعرضكردم : آرى ، آقاى من ! فرمود : امسال با آنها حج مگذار و مراجعت كن ، و سال آينده حج‌گزار سپس كيسه پولى كه در مقابلش بود ، پيش من انداخت و فرمود : اين را خرج كن ، و در بغداد نزد فلانى - نامش را برد - مرو ، و به او هيچ مگو .\r\nعامرى گويد : سپس در قم نزد ما آمد و پس از فتح و پيروزى ( رسيدن به مقصود و ديدار امام عليه السلام ) بما خبر داد كه رفقاى ما از عقبه برگشتند ، و غانم به طرف خراسان رفت ، چون سال آينده شد ، به حج رفت و از خراسان هديه‌ئى براى ما فرستاد و مدتى در آنجا بود و سپس وفات يافت - خدايش بيامرزد - .\r\n\r\n4 -\r\nحسن بن نضر و ابو صدام و جماعتى ديگر بعد از وفات حضرت امام حسن عسكرى عليه السلام در باره وجوهى كه در دست وكلاء آن حضرت بود سخن ميگفتند ( كه آنها را چه بايد كرد ؟ ) و خواستند جستجو كنند . ( تا وصى آن حضرت را پيدا كنند ) حسن بن نضر نزد ابى صدام آمد و گفت : من ميخواهم حج گزارم ، ابو صدام گفت :\r\nامسال را بتأخير انداز ، حسن گفت : من در خواب ميترسم ( زيرا خوابهاى پريشان ميبينم ) و ناچار بايد بروم ، آنگاه باحمد بن يعلى بن حماد وصيت كرد ( در باره كارهاى شخصى و امور مربوط بخانواده‌اش ) و پولى هم براى ناحيه وصيت كرد و به او دستور داد كه هيچ پولى به كسى ندهد ، مگر با دست خودش و بدست او ( يعنى حضرت صاحب الزمان عليه السلام ) بعد از آنكه او را كاملا بشناسد .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nحسن گويد : چون ببغداد رسيدم ، منزلى اجاره كردم و آنجا فرود آمدم ، يكى از وكلاء نزد من آمد و مقدارى جامه و پول دينار نزد من گذاشت ، گفتم : اينها چيست ؟ گفت : همين است كه ميبينى : بعد از او ديگرى آمد و مانند او اموال و پول آورد تا خانه پر شد ، سپس احمد بن اسحاق هم هر چه نزدش بود آورد ، من بفكر فرو رفته بودم كه ناگاه نامه آن مرد ( صاحب الزمان ) عليه السلام به من رسيد كه : وقتى فلان مقدار از روز گذشت ، آنچه نزدت هست بياور ، من هر چه داشتم برداشتم و رهسپار شدم .\r\nدر ميان راه دزدى راهزن با 60 نفر همراهش بودند . ولى من از آنجا گذشتم و خدا مرا از شر او نگهدارى فرمود تا بسامره رسيدم و فرود آمدم ، نامه‌اى به من رسيد كه هر چه همراه دارى بياور ، من آنچه داشتم در سبد سردار باربرها نهادم : چون بدهليز خانه رسيدم ، مرد سياه پوستى را ديدم آنجا ايستاده است ، گفت : حسن بن نضر توئى ؟ گفتم : آرى ، گفت : وارد شو ، من وارد منزل شدم و باتاقى رفتم و سبد را خالى كردم . در گوشه اتاق نان بسيارى ديدم ، بهر يك از باربرها دو گرده نان داد و آنها را بيرون كرد ، آنگاه ديدم از اتاقى كه پرده‌اى بر آن آويخته بود ، كسى مرا صدا زد و گفت : حسن بن نضر براى منتى كه خدا بر تو نهاد ، ( كه امام خود را شناختى و حقش را به او رسانيدى ) او را شكر كن و شك منما ، شيطان دوست دارد كه تو شك كنى ، و دو جامه به من داد و گفت : اينها را بگير كه محتاجش خواهى شد آنها را گرفتم و بيرون آمدم . سعد گويد : حسن بن نضر برگشت و در ماه رمضان درگذشت و در آن دو جامه كفن شد .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\n5 -\r\nمحمد بن ابراهيم بن مهزيار گويد : پس از وفات حضرت ابى محمد عليه السلام ( در باره جانشينش ) به شك افتادم و نزد پدرم مال بسيارى ( از سهم امام عليه السلام ) گرد آمده بود ، آنها را برداشت و بكشتى نشست ، منهم دنبال او رفتم ، او را تب سختى گرفت و گفت : پسر جان ! مرا برگردان كه اين بيمارى مرگست ، آنگاه گفت : در باره اين اموال از خدا بترس و به من وصيت نمود و سپس وفات كرد .\r\nمن با خود گفتم : پدر من كسى نبود كه وصيت نادرستى كند . من اين اموال را بعراق ميبرم و در آنجا خانه‌ئى بالاى شط اجاره ميكنم و به كسى چيزى نميگويم ، اگر موضوع برايم آشكار شد : چنان كه [ در 
  ] زمان امام حسن عسكرى عليه السلام برايم واضح شد ، به او مىدهم و گر نه مدتى با آنها خوش ميگذرانم .\r\nوارد عراق شدم و منزلى بالاى شط اجاره كردم ، و چند روز آنجا بودم ، ناگاه فرستاده‌ئى آمد و نامه‌ئى همراه داشت كه : اى محمد ! تو چنين و چنان اموالى را در ميان چنين و چنان ظروفى همراه دارى تا آنجا كه همه اموالى را كه همراه من بود و خودم هم بتفصيل نميدانستم برايم شرح داد ، من آنها را بفرستاده تسليم كردم و چند روز آنجا ماندم ، كسى سر بسوى من بلند نكرد ( و نزد من نيامد ) من اندوهگين شدم ، سپس نامه‌ئى به من رسيد كه : ترا بجاى پدرت منصوب ساختيم ، خدا را شكر كن .\r\n\r\n6 -\r\nابو عبد اللَّه نسائى گويد : چيزهائى از جانب مرزبانى حارثى ( بناحيه مقدسه ) رسانيدم كه در ميان آنها دست بند طلائى بود . همه پذيرفته شد و دست بند به من رد شد و مأمور بشكستنش شدم ، من آن را شكستم در ميانش چند مثقال آهن و مس يا قلع بود ، من آنها را خارج ساختم و فرستادم ، پذيرفته شد .\r\n\r\n7 -\r\nجماعتى از اهل مدينه كه از اولاد ابى طالب بودند و عقيده حق داشتند ( براى امام حسن عسكرى\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nعليه السلام پسرى قائل بودند كه امام دوازدهم است ) و حقوق آنها در وقت معينى بايشان ميرسيد ، چون امام حسن عسكرى عليه السلام درگذشت ، دسته‌ئى از ايشان از عقيده فرزند داشتن امام برگشتند سپس حقوق كسانى كه بر عقيده به فرزند داشتن امام ثابت بودند ، رسيد و از ديگران بريده شد و نامشان از ميان برفت .\r\n وَ الْحَمْدُ لِلَّهِ رَبِّ الْعالَمِينَ  .\r\n\r\n8 -\r\nمردى از اهل سواد مالى بناحيه مقدسه رسانيد پذيرفته نشد و به او گفته شد : حق پسر عموهايت كه 400 درهم است از اين مال خارج كن ، آن مرد ملكى از عموزادگانش در دست داشت كه در آن شريك بودند و او حق آنها را نگه داشته بود . چون حساب كرد ، حق عموزادگانش از آن مال همان چهار صد درهم بود ، آن مقدار را بيرون كرد و بقيه را فرستاد ، پذيرفته شد .\r\n\r\n9 -\r\nقاسم بن علاء گويد : خدا چند پسر به من داد و من نامه مينوشتم ( بناحيه مقدسه ) و تقاضاى دعا ميكردم ، و هيچ جوابى در باره آنها به من نميرسيد ، لذا همگى مردند ، سپس چون پسرم حسن متولد شد نامه نوشتم و تقاضاى دعا كردم ، جواب آمد : باقى ميماند و الحمد لله .\r\n\r\n10 -\r\nابو عبد اللَّه بن صالح گويد : سالى از سالها ببغداد رفتم و ( از حضرت قائم عليه السلام ) اجازه خارج شدن خواستم ، به من اجازه نفرمود ، بيست و دو روز در آنجا ماندم ، و كاروان هم بسوى نهروان ( چهار فرسنگى بغداد ) رفت ، تا در روز چهار شنبه به من اجازه خروج داده شد و به من گفته شد : در اين روز خارج شو ، من بيرون رفتم ولى مأيوس بودم كه بكاروان توانم رسيد ، تا بنهروان رسيدم ، ديدم كاروان\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nهنوز آنجا است ، باندازه‌اى كه شترانم را علوفه دادم ، كاروان كوچ كرد ، منهم كوچ كردم و آن حضرت براى سلامتى من دعا فرموده بود ، منهم بدى نديدم و الحمد لله .\r\n\r\n11 -\r\nمحمد بن يوسف گويد : در نشيمنگاهم دمل و زخمى پيدا شد ( كه گويا در اين زمان فيستول نام دارد ) من آن را به پزشكان نشان دادم و پولها خرج كردم ، همه گفتند : ما داروئى برايش سراغ نداريم ، نامه‌ئى ( به حضرت قائم عليه السلام ) نوشتم و تقاضاى دعا كردم ، آن حضرت به من نوشت : « خدا ترا لباس عافيت پوشاند و در دنيا و آخرت همراه ما دارد » يك هفته نگذشت كه عافيت يافتم و مثل كف دستم شد ، پزشكى از رفقاى خود را ديدم و به او نشان دادم . گفت : ما براى اين داروئى سراغ نداريم ( يعنى از راه معجزه بهبودى يافته است ، نه از راه دوا ) .\r\n\r\n12 -\r\nعلى بن حسين يمانى گويد : من در بغداد بودم كه كاروان يمن آماده حركت شد ، خواستم با آنها حركت كنم ، به حضرت نامه نوشتم كه : استدعا دارم اجازه فرمائى ، جواب آمد ، با آنها مرو كه رفتن با آنها براى تو خير ندارد ، در كوفه بمان ، من ماندم و كاروان خارج شد ، قبيله حنظله بر آنها تاخت و تار و مارشان كرد ، باز نامه نوشتم و سفر از راه آب را اجازه خواستم ، به من اجازه نفرمود ، من راجع بكشتيهائى كه در آن سال از راه دريا رفته بودند پرسيدم ، معلوم شد هيچ كدام سالم نرسيده است و جماعتى از دزدان هند كه آنها را بوارح گويند به آنها زده و اموالش را برده بودند .\r\nمن به زيارت سامره رفتم و هنگام غروب نزد در ( مقبره امامين عليهما السلام ) بودم و با كسى سخن\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nنگفته و به هيچ كس شناسائى نداده بودم ، پس از فارغ شدن از زيارت ، در مسجد نماز ميخواندم كه خادمى آمد و گفت : برخيز ، گفتم : اين هنگام بكجا ؟ ! گفت : به منزل ، گفتم : من كيستم ؟ شايد ترا نزد ديگرى فرستاده‌اند . گفت : نه ، فقط نزد تو فرستاده‌اند . تو على بن حسين ، فرستاده جعفر بن ابراهيم هستى ، سپس مرا برد تا به خانه حسين بن احمد رسانيد و با او در گوشى كرد كه من نفهميدم چه گفت ، آنگاه هر چه احتياج داشتم برايم آورد . سه روز نزدش بودم و از او اجازه گرفتم كه از درون خانه زيارت كنم ، او به من اجازه فرمود ، من هم شب زيارت كردم .\r\n\r\n13 -\r\nحسن بن فضل بن يزيد يمانى گويد : پدرم به خط خود نامه‌اى ( به حضرت قائم عليه السلام ) نوشت و جواب آمد ، سپس من هم به خط خود نامه‌ئى نوشتم و جواب آمد . آنگاه مردى از فقهاء هم مذهب ما نامه‌ئى به خط خودش نوشت و جواب نيامد ، چون فكر كرديم علتش اين بود كه آن مرد قرمطى « 1 » شده بود .\r\nحسن بن فضل گويد : من ائمه عراق را زيارت كردم و بطوس رفتم ( براى زيارت امام رضا عليه السلام ) و تصميم گرفتم كه بيرون نروم ، جز اينكه امر ( امامت حضرت قائم عليه السلام و پذيرفتن آن حضرت مرا ) برايم روشن شود و حوائجم روا گردد ، اگر چه آنقدر بمانم كه گدائى كنم . در آن ميان دلم از ماندن تنگ شد\r\n\r\n\r\n","description":"","footnote":"\r\n( 1 ) قرامطه جماعتى بودند كه در ظاهر بامامت محمد بن اسماعيل بن جعفر الصادق عليه السلام قائل بودند ولى در باطن عقيده آنها الحاد و ابطال شريعت بود ، زيرا بيشتر محرمات را حلال ميشمردند و نماز را همان اطاعت امام ميدانستند و دادن خمس را به امام ، زكات ميناميدند و روزه را نهان داشتن اسرار و زنا را فاش كردن آن ميدانستند و چون يكى از رؤساى آنها در ابتداى كار به خط مقرمط نوشت ، ايشان را بقرامطه منسوب ساختند - مرآت ص 430 - .\r\n","page_name":" 459 ","page_number":459},
  {"content":"\r\n\r\nو ترسيدم كه حج از دستم برود . روزى نزد محمد بن احمد آمدم كه از او تقاضاى كمك كنم ، به من گفت :\r\nبفلان مسجد برو كه مردى بديدن تو مىآيد ، من آنجا رفتم ، مردى نزدم آمد ، چون مرا ديد بخنديد و گفت : غم مخور كه امسال حج ميگزارى و سالما بسوى همسر و فرزندانت مراجعت خواهى كرد . من خاطر جمع شدم و دلم آرام گرفت و با خود ميگفتم اين مصداق آن ( تصميم و خواست من ) است و الحمد لله .\r\nسپس بسامره آمدم ، كيسه پولى كه در آن چند دينار بود با جامه‌ئى به من رسيد ، اندوهگين شدم و با خود گفتم : پاداش من نزد اين مردم ( يعنى ائمه ) اين است ؟ ! ! ( من دعاى آنها را ميخواهم و آنها برايم مال دنيا مىفرستند و ممكن است مقصودش كمى مبلغ باشد ) و نادانى ورزيدم و آن را پس دادم و نامه‌ئى نوشتم ، گيرنده نامه در آن باره به من اشاره‌ئى نكرد و چيزى نگفت ، سپس سخت پشيمان شدم و با خود گفتم :\r\nمن بسبب رد كردنم بر مولاى خود كافر شدم . نامه‌ئى نوشتم و از كار خود پوزش خواستم و بگناه خود اقرار كردم و آمرزش طلبيدم و نامه را فرستادم و خودم ماندم و دست بهم ميماليدم و فكر ميكردم و با خود ميگفتم :\r\nاگر دينارها به من برگشت ، بندش را باز نميكنم و تصرفى نمينمايم تا آنها را بپدرم برسانم كه هر چه خواهد نسبت به آنها انجام دهد ، زيرا او از من داناتر است .\r\nآنگاه نامه‌ئى بفرستاده‌اى كه كيسه پول را نزد من آورد رسيد كه : « بدكارى كردى كه به آن مرد اطلاع ندادى كه ما گاهى با دوستان خود چنين كارى ميكنيم ( هديه‌ئى اندك براى آنها مىفرستيم ) و گاهى خود آنها بعنوان تبرك چيزى از ما تقاضا ميكنند « و به من نامه رسيد كه : « خطا كردى كه احسان ما را رد كردى ، سپس چون از خدا آمرزش خواستى ، خدا ترا مىآمرزد . ولى چون تصميم و قصدت اينست كه در آنها تصرف نكنى و در راه خرج ننمائى ، آن را از تو بازداشتيم ، ( پولها را دوباره برايت نفرستاديم ) اما\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nجامه را ناچارى داشته باشى كه لباس احرامت سازى .\r\nو باز راجع به دو موضوع به آن حضرت نامه‌ئى نوشتم و ميخواستم موضوع سوم را بنويسم . ولى خوددارى كردم ، از ترس اينكه مبادا خوشش نيايد ، پس جواب آن دو موضوع رسيد با تفسير و توضيح موضوع سومى كه در دل گرفته بودم و الحمد لله .\r\nو نيز در نيشابور با جعفر بن ابراهيم نيشابورى توافق كردم كه در مسافرت همراه او و هم كجاوه او باشم : چون ببغداد رسيدم ، پشيمان شدم و قرار دادم را با او پس گرفتم و در جستجوى همكجاوه‌ئى بر آمدم . نزد ابن وجناء رفتم و از او تقاضا كردم مركوبى به من كرايه دهد ، ديدم راضى نيست ، سپس خودش نزد من آمد و گفت : من دنبال تو ميگردم ، به من گفته‌اند ( از جانب امام عصر عليه السلام ) كه او ( يعنى تو كه حسن بن فضلى ) همراه تو مىشود ، با او خوشرفتارى كن و همكجاوه پيدا كن و مركوب كرايه كن .\r\n\r\n14 -\r\nحسن بن عبد الحميد گويد : در باره حاجز ( بن يزيد ) به شك افتادم ( كه آيا او هم از وكلاء امام عصر عليه السلام است يا نه ؟ ) و مالى جمع كردم و بسامره رفتم ، نامه‌ئى به من رسيد كه : « در باره ما شك روا نيست و نه در باره كسى كه بامر ما جانشين ما مىشود ، هر چه همراه دارى به حاجز بن يزيد رد كن .\r\n\r\n15 -\r\nمحمد بن صالح گويد : چون پدرم مرد و امر ( وكالت اخذ وجوه و سهم امام عليه السلام ) به من رسيد پدرم راجع بمال غريم ( سهم امام عليه السلام ) از مردم سفته‌هائى داشت ، من به حضرت ( امام عصر عليه السلام ) نوشتم و او را آگاه ساختم ، در پاسخ نوشت . از آنها مطالبه كن و همه را بگير [ بدون مسامحه از آنها\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبخواه 
  ] مردم همه پرداختند ، جز يك مرد كه سفته‌ئى به مبلغ 400 دينار داشت . نزد او رفتم و مطالبه كردم او امروز و فردا ميكرد و پسرش هم به من توهين و بيخردى مينمود . من بپدرش شكايت كردم . پدرش گفت مگر چه شده ؟ ( خوب كارى كرده ) من ريشش را مشت كردم و پايش را گرفتم و بميان منزل كشيدم و لگد بسيارى به او زدم .\r\nپسرش بيرون دويد و از أهل بغداد استغاثه كرد و گفت : قمى رافضى پدرم را كشت ، جماعتى از اهل بغداد بر سر من گرد آمدند ، من هم مركبم را سوار شدم و گفتم : آفرين بر شما اى اهل بغداد ! عليه غريب مظلومى از ظالم جانبدارى ميكنيد ؟ ! من اهل همدان و سنى مذهبم و اين مرد مرا بقم و مذهب رفض نسبت ميدهد تا حق مرا ببرد و مال مرا بخورد ، مردم به او حمله كردند و ميخواستند بدكانش بريزند كه من آرامشان كردم ، صاحب سفته مرا طلبيد و بطلاق زنش قسم خورد كه مال مرا بپردازد ، من هم آنها را بيرون كردم .\r\n\r\nشرح\r\n- مجلسى ( ره ) از شيخ طوسى ( قده ) نقل مىكند كه حضرت صاحب الامر عليه السلام را از باب تقيه غريم ميگفته‌اند و اين اصطلاح بعنوان رمز از قديم در ميان شيعه معروف بوده است . آنگاه خود مجلسى گويد : كلمه غريم ببستانكار و بدهكار هر دو اطلاق مىشود ، اگر معنى اول مراد باشد ، از اين جهت است كه اموال آن حضرت ( سهم امام ) دست مردم است و آن حضرت بستانكار است و معنى دوم از اين نظر است كه آن حضرت مديون تعليم و تربيت مردم است و از لحاظ غيبت و پنهانيش گويا به آنها بدهى دارد .\r\n\r\n16 -\r\nبدر غلام احمد بن حسن گويد : وارد جبل شدم ( قصبه‌ئى ميان بغداد و آذربايجان بوده ) و معتقد بامامت ( حضرت صاحب الامر عليه السلام ) نبودم ولى اولاد على را بطور كلى دوست ميداشتم ، تا آنكه يزيد بن عبد اللَّه مرد و در زمان بيماريش وصيت كرد كه اسب سمندش را با شمشير و كمربندش بمولايش ( حضرت قائم عليه السلام ) بدهند . من ترسيدم اگر آن اسب را به اذكوتكين ( يكى از امراء ترك خلفاء عباسى ) ندهم\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nاز او به من آزارى رسد ، لذا آن اسب و شمشير و كمربند را پيش خود بهفتصد دينار قيمت كردم و به هيچ كس اطلاع ندادم ، ناگاه از عراق نامه‌ئى به من رسيد كه : هفتصد دينارى كه بابت بهاى اسب و شمشير و كمربند نزد تو است ، براى ما بفرست . ( از اينجا بامامت آن حضرت معتقد شدم ) .\r\n\r\n17 -\r\nمردى گويد : برايم پسرى متولد شد ، به حضرت نامه نوشتم و اجازه خواستم او را در روز هفتم ختنه كنم . جواب رسيد : نكن ، او هم در روز هفتم يا هشتم مرد . آنگاه خبر مرگش را نوشتم . جواب آمد : « بجاى او ديگرى و ديگرى به تو عطا شود كه اولى را احمد و بعد از او را جعفر نام خواهى گذاشت » .\r\nو چنان شد كه فرمود .\r\nو باز عازم حج گشتم و با مردم خداحافظى كردم و آماده حركت بودم كه نامه‌ئى آمد : « ما اين كار را خوش نداريم ، خودت ميدانى » من دلتنگ و اندوهگين شدم و به حضرت نوشتم كه : من بشنيدن و فرمان بردن از شما پا برجا ايستاده‌ام ولى از بازماندن از حج اندوهگينم ، بس نامه آمد : « دلتنگ مباش ، سال آينده حج خواهى گزارد ان شاء اللَّه .\r\nچون سال آينده شد ، نامه نوشتم و اجازه خواستم ، حضرت اجازه فرمود ، سپس نوشتم : من محمد بن عباس را براى هم كجاوه بودن برگزيده‌ام و بديانت و صيانت او اطمينان دارم ، جواب آمد « أسدى خوب رفيقى است ، اگر او مىآيد ديگرى را انتخاب مكن » سپس اسدى آمد و با او هم كجاوه شدم .\r\n\r\n18 -\r\nحسن بن على علوى گويد : مجروح ( شيرازى ) مالى از ناحيه مقدسه نزد مرداس بن على بامانت گذاشت ، و نزد مرداس مالى هم از تميم بن حنظله ( متعلق بناحيه مقدسه ) بود ، بمرداس نامه آمد : « مال\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nتميم را با آنچه شيرازى به تو سپرده بفرست .\r\n\r\n19 -\r\nحسن بن عيسى گويد : چون امام حسن عسكرى عليه السلام درگذشت ، مردى از اهل مصر به مكه آمد و مالى متعلق بناحيه همراه داشت ، در آن باره اختلاف پيدا شد ، بعضى از مردم گفتند : امام عسكرى بدون فرزند مرده و جانشين او همان جعفر ( كذاب ) است . برخى گفتند : او فرزند بجا گذاشته ، حسن بن عيسى مردى را كه كنيه‌اش ابو طالب بود . همراه نامه بسامره فرستاد ، او نزد جعفر آمد و از او دليل و برهان خواست جعفر گفت : اكنون حاضر نيست ، او بدر خانه آمد و نامه را باصحاب ما داد ، جواب آمد كه : خدا در باره رفيقت ( حسن بن عيسى ) به تو اجر دهد ، او مرد و نسبت بمالى كه همراه داشت ، بمرد امينى وصيت كرد كه هر گونه لازمست [ دوست دارد 
  ] رفتار كند ، و از نامه او جواب داده شد ( چون به مكه برگشت چنان بود كه حضرت فرموده بود ) .\r\n\r\n20 -\r\nعلى بن محمد گويد : مردى از اهل آبة مالى آورده بود كه ( بناحيه مقدسه ) رساند و يك شمشير را در آبة فراموش كرده بود . آنچه همراه داشت رسانيد ، حضرت به او نوشت : از شمشيرى كه فراموش كردى چه خبر ؟ .\r\n\r\n21 -\r\nحسن بن خفيف از پدرش نقل كند كه ( حضرت قائم عليه السلام ) خدمتگزارانى بمدينه فرستاد ( شايد غلامان خود حضرت بوده‌اند و براى خدمت مسجد و ضريح اعزام شده‌اند ) و همراه آنان دو خادم بودند ( كه غلام نبودند ، بلكه اجير شده بودند ) حضرت بخفيف هم نامه نوشت كه با آنها حركت كند ، چون بكوفه رسيدند ، يكى از آن دو خادم شرابى مست‌كننده آشاميد ، از كوفه بيرون نرفته بودند كه از سامره نامه آمد : خادمى كه شراب آشاميده برگردانيده و از خدمت معزول شود .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\n22 -\r\nاحمد بن حسن گويد : يزيد بن عبد اللَّه چارپائى را با شمشير و مالى ( براى ناحيه مقدسه ) وصيت كرد ، سپس بهاى چارپا و غير آن را فرستاد و شمشير را نفرستاد ( نه خودش را و نه بهايش را ) نامه آمد كه :\r\nهمراه آنچه فرستاديد ، شمشيرى بود كه بما نرسيد - يا بعبارتى نظير اين - .\r\n\r\n23 -\r\nمحمد بن على بن شاذان نيشابورى گويد : پانصد درهمى كه 20 درهمش كم بود ( از سهم امام ) نزد من جمع شد ، مرا ناگوار بود كه 500 درهمى كه 20 درهمش كمست بفرستم ، لذا 20 درهم از مال خودم روى آن گذاشتم و نزد اسدى فرستادم و ننوشتم چقدر از خودم گذاشته‌ام ، نامه آمد كه : پانصد درهم رسيد 20 درهمش از آن تو است .\r\n\r\n24 -\r\nحسين بن محمد أشعرى گويد : نامه‌هاى امام حسن عسكرى عليه السلام در باره اجراء امور بجنيد كشنده فارس و ابو الحسن و ديگران مىآمد ، چون حضرت درگذشت ، دستور اجراء امور براى ابو الحسن و رفيقش از جانب حضرت صاحب عليه السلام تجديد شد ، ولى در باره جنيد چيزى صادر نگشت ، من از آن جهت اندوهگين شدم ، سپس خبر مرگ جنيد آمد .\r\n\r\nتوضيح\r\n- فارس همان پسر حاتم بن ماهويه قزوينى است كه غالى مذهب و از كذابين مشهور و بدعت‌گذار بوده است . و روايت شده كه امام هادى عليه السلام دستور قتل او را صادر فرمود و او را مهدور الدم دانست و براى كشنده او بهشت را ضمانت كرد ، جنيد بر او دست يافت و او را بكشت .\r\n\r\n25 -\r\nمحمد بن صالح گويد : كنيزى داشتم كه از او خوشم مىآمد ، به حضرت نامه نوشتم و در امر\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nباردار ساختن او مشورت كردم . جواب آمد : « باردارش ساز ، خدا هر چه خواهد مىكند » با او نزديكى كردم و آبستن شد ، سپس بچه را سقط كرد و خودش هم مرد .\r\n\r\n26 -\r\nعلى بن محمد گويد : ابن عجمى ثلث دارائى خود را براى ناحيه قرار داد و سند آن را هم نوشت ولى پيش از آنكه آن ثلث را خارج كند ، مالى بپسرش ابى مقدام داد كه كسى از آن آگاه نبود ، به او نامه رسيد : مالى كه براى ابى مقدام كنار گذاشتى چه شد ؟ .\r\n\r\n27 -\r\nعلى بن زياد صيمرى به حضرت نامه نوشت و تقاضاى كفنى كرد ، حضرت به او نوشت تو در سال 80 به آن احتياج پيدا ميكنى ، سپس او در سال 80 مرد و حضرت چند روز پيش از وفاتش براى او كفنى فرستاد .\r\n\r\n28 -\r\nمحمد بن هارون گويد : پانصد دينار از ناحيه ( بابت سهم امام ) به عهده من بود ، و من دست تنگ و ناراحت بودم ، با خود گفتم : من دكانهائى دارم كه آنها را به 530 دينار خريده‌ام ، بجاى 500 دينار ناحيه ميگذارم و اين مطلب را به زبان نياوردم ، حضرت بمحمد بن جعفر نوشت : دكانها را از محمد بن هارون بگير بجاى 500 دينارى كه از او ميخواهيم .\r\n\r\n29 -\r\nعلى بن محمد گويد : جعفر ( كذاب ) در ميان بردگانى كه فروخت ، دخترى را كه از اولاد جعفر بن ابى طالب بود و در خانه امام عسكرى عليه السلام تربيت ميشد ، بفروخت . يكى از علويين كسى را نزد مشترى فرستاد و او را از موضوع آن دختر آگاه ساخت ، مشترى گفت : من او را با رضايت خود پس مىدهم ، به شرط اينكه از بهائى كه داده‌ام چيزى كم نشود ، او را بگير و ببر ، مرد علوى برفت و خبر را به اطلاع\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nاهل ناحيه رسانيد ، اهل ناحيه 41 دينار نزد مشترى فرستادند و دستور دادند كه آن دختر را به صاحب خودش برگرداند .\r\n\r\n30 -\r\nحسين بن حسن علوى گويد : مردى از نديمان روز حسنى و مرد ديگرى كه همراه او بود به او گفت : اينك او ( يعنى حضرت صاحب الزمان عليه السلام ) اموال مردم را ( بعنوان سهم امام عليه السلام ) جمع مىكند و وكلائى دارد و وكلاء آن حضرت را كه در اطراف پراكنده بودند نام بردند ، اين خبر به گوش عبيد اللَّه بن سليمان وزير رسيد ، وزير همت گماشت كه وكلا را بگيرد ، سلطان گفت : جستجو كنيد و نه بينيد خود اين مرد كجاست ، زيرا اين كار سختى است .\r\nعبيد اللَّه بن سليمان گفت : وكلا را ميگيريم . سليمان گفت : نه ، بلكه اشخاصى را كه نميشناسند بعنوان جاسوس با پول نزد آنها ميفرستيم ، هر كس از آنها پولى قبول كرد ، او را ميگيريم .\r\nاز حضرت نامه رسيد كه به همه وكلاء دستور داده شود : از هيچ كس چيزى نگيرند و از گرفتن سهم امام خوددارى نمايند و خود را بنادانى زنند ، مردى ناشناس بعنوان جاسوسى نزد محمد بن احمد آمد و در خلوت به او گفت : مالى همراه دارم كه ميخواهم آن را برسانم ، محمد گفت : اشتباه كردى ، من از اين موضوع خبرى ندارم ، او همواره مهربانى و حيله‌گرى ميكرد و محمد خود را بنادانى ميزد ، و نيز آنها جاسوسها را در اطراف منتشر كردند و وكلا از گرفتن خوددارى ميكردند بواسطه دستورى كه به آنها رسيده بود .\r\n\r\n31 -\r\n( از جانب ناحيه مقدسه و حضرت صاحب الزمان عليه السلام ) نامه رسيد و از زيارت مقابر قريش ( كاظمين عليهما السلام ) و حائر ( كربلاى معلى ) نهى شد . چون چند ماه گذشت . وزير ( يعنى ابو الفتح جعفر بن فرات ) باقطائى را خواست و به او گفت : بنى فرات و برسيها را ملاقات كن و به آنها بگو ،\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nمبادا به زيارت مقابر قريش بروند ، زيرا خليفه دستور داده است ، هر كه زيارت كند ، در كمينش باشند و او را بگيرند .\r\n\r\nشرح\r\n- بنى فرات قبيله‌ئى هستند شيعه مذهب بيشتر آنها بمقام وزارت رسيدند ، يكى از آنها همين ابو الفتح جعفر بن فرات است كه وزير مقتدر هيجدهمين خليفه عباسى بود و پس از مقتدر ، وزير محمد ابن جعفر شد و برس دهى است بين كوفه و حله و گفته‌اند همين پيشامد سابق از موجبات غيبت كبرى شد كه در سال 329 اتفاق افتاد .\r\n\r\nآنچه در باره دوازده امام رسيده و تصريح بامامت آنها\r\n\r\n1 -\r\nامام محمد تقى عليه السلام فرمود : امير المؤمنين همراه حسن بن على عليهما السلام مىآمد و بدست سلمان تكيه كرده بود تا وارد مسجد الحرام شد و بنشست ، مردى خوش قيافه و خوش لباس پيش آمد و بامير المؤمنين عليه السلام سلام كرد ، حضرت جوابش فرمود و او بنشست آنگاه عرضكرد : يا امير المؤمنين سه مسأله از شما ميپرسم ، اگر جواب گفتى ، ميدانم كه آن مردم ( كه بعد از پيغمبر حكومت را متصرف شدند ) در باره تو مرتكب عملى شدند كه خود را محكوم ساختند و در امر دنيا و آخرت خويش آسوده و در امان نيستند و اگر جواب نگفتى ميدانم تو هم با آنها برابرى . امير المؤمنين عليه السلام به او فرمود : هر چه خواهى از من بپرس ، او گفت : به من بگو : 1 - وقتى انسان ميخوابد روحش كجا ميرود ؟ ، 2 - و چگونه مىشود كه انسان گاهى به ياد مىآورد و گاهى فراموش مىكند ؟ ، 3 - و چگونه مىشود كه بچه انسان مانند عموها و دائيهايش مىشود ؟\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nامير المؤمنين عليه السلام رو بحسن كرد و فرمود : اى ابا محمد ! جوابش را بگو ، امام حسن عليه السلام جوابش را فرمود ، آن مرد گفت : گواهى دهم كه شايسته پرستشى جز خدا نيست و همواره به آن گواهى مىدهم .\r\nو گواهى دهم كه محمد رسول خداست و همواره بدان گواهى دهم .\r\nو گواهى دهم كه تو وصى رسول خدا هستى و بحجت او قيام كرده‌ئى - اشاره بامير المؤمنين كرد - و همواره بدان گواهى دهم .\r\nو گواهى دهم كه تو وصى او و قائم بحجت او هستى - اشاره به امام حسن كرد .\r\nو گواهى دهم كه حسين بن على وصى برادرش و قائم بحجتش بعد از او است .\r\nو گواهى دهم كه على بن الحسين پس از حسين قائم بامر امامت اوست .\r\nو گواهى دهم كه محمد على قائم بامر امامت على بن الحسين است .\r\nو گواهى دهم كه جعفر بن محمد قائم بامر امامت محمد است .\r\nو گواهى دهم كه موسى ( بن جعفر ) قائم بامر امامت جعفر بن محمد است .\r\nو گواهى دهم كه على بن موسى قائم بامر امامت موسى بن جعفر است .\r\nو گواهى دهم كه محمد بن على قائم بامر امامت على بن موسى است .\r\nو گواهى دهم كه على بن محمد قائم بامر امامت محمد بن على است .\r\nو گواهى دهم كه حسن بن على قائم بامر امامت على بن محمد است .\r\nو گواهى دهم كه مردى از فرزندان حسن است كه نبايد بكنيه و نام خوانده شود ، تا امرش ظاهر شود و زمين را از عدالت پركند چنان كه از ستم پر شده باشد .\r\nو سلام و رحمت و بركات خدا بر تو باد ، اى امير المؤمنين ! ، سپس برخاست و برفت ، امير المؤمنين گفت :\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nاى ابا محمد ! دنبالش برو ببين كجا ميرود ؟ حسن بن عليهما السلام بيرون آمد و فرمود : همين كه پايش را از مسجد بيرون گذاشت نفهميدم كدام جانب از زمين خدا را گرفت و برفت ، سپس خدمت امير المؤمنين عليه السلام بازگشتم و به او خبر دادم . فرمود : اى ابا محمد ! او را ميشناسى ؟ گفتم : خدا و پيغمبرش و امير المؤمنين داناترند ، فرمود : او خضر عليه السلام است .\r\n\r\n2 -\r\nو مانند همين روايت را بىكم و زياد محمد بن يحيى ، از محمد بن حسن صفار ، از احمد بن ابى عبد اللَّه ، از ابى هاشم نقل كرده است .\r\nمحمد بن يحيى گويد : بمحمد بن حسن گفتم : اى ابا جعفر ! دلم ميخواست اين خبر از غير طريق احمد بن ابى عبد اللَّه ميرسيد ، او گفت : وى ده سال پيش از سرگردانى خود : اين حديث را براى من نقل كرد .\r\n\r\nشرح\r\n- احمد بن ابى عبد اللَّه همان احمد بن خالد برقى است كه از ثقات و بزرگان رواتست و كتب بسيارى داشته كه تنها كتاب محاسن از او باقيمانده است ، او در كتبش از قول ضعفاء نقل ميكرده و احمد ابن محمد بن عيسى او را بدين جهت از قم اخراج كرد ، ولى سپس با او آشتى كرد و از او عذر خواست ، پس مقصود از سرگردانى او يا خرافت دوران پيرى و يا زمانى است كه از قم اخراج شده بود .\r\n\r\n3 -\r\nامام صادق عليه السلام فرمايد : پدرم بجابر بن عبد اللَّه انصارى فرمود : من با تو كارى دارم ، چه وقت برايت آسان‌تر است كه ترا تنها ببينم و از تو سؤال كنم ؟ جابر گفت : هر وقت شما بخواهى ، پس روزى با او در خلوت نشست و به او فرمود : در باره لوحى كه آن را در دست مادرم فاطمه عليها السلام دختر رسول خدا صلى اللَّه عليه و آله ديده‌ئى و آنچه مادرم به تو فرمود كه در آن لوح نوشته بود ، به من خبر ده .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nجابر گفت : خدا را گواه ميگيرم كه من در زمان حيات رسول خدا صلّى اللَّه عليه و آله خدمت مادرت فاطمه عليها السلام رفتم و او را بولادت حسين عليه السلام تبريك گفتم ، در دستش لوح سبزى ديدم كه گمان كردم از زمرد است و مكتوبى سفيد در آن ديدم كه چون رنگ خورشيد ( درخشان ) بود .\r\nبه او عرضكردم : دختر پيغمبر ! پدر و مادرم قربانت ، اين لوح چيست ؟ فرمود : لوحى است كه خدا آن را برسولش صلّى اللَّه عليه و آله اهدا فرمود ، اسم پدرم و اسم شوهرم و اسم دو پسرم و اسم اوصياء از فرزندانم در آن نوشته است و پدرم آن را بعنوان مژدگانى به من عطا فرموده .\r\nجابر گويد : سپس مادرت فاطمه عليها السلام آن را به من داد . من آن را خواندم و رونويسى كردم پدرم به او گفت : اى جابر ! آن را بر من عرضه ميدارى ؟ عرضكرد : آرى . آنگاه پدرم همراه جابر به منزل او رفت ، جابر ورق صحيفه‌ئى بيرون آورد . پدرم فرمود : اى جابر ، تو در نوشته‌ات نگاه كن تا من برايت بخوانم ، جابر در نسخه خود نگريست و پدرم قرائت كرد ، حتى حرفى با حرفى اختلاف نداشت .\r\nآنگاه جابر گفت : خدا را گواه ميگيرم كه اين گونه در آن لوح نوشته ديدم :\r\n بِسْمِ اللَّهِ الرَّحْمنِ الرَّحِيمِ  اين نامه از جانب خداوند عزيز حكيم است براى محمد پيغمبر او ، و نور و سفير و دربان ( واسطه ميان خالق و مخلوق ) و دليل او ، كه روح الامين ( جبرئيل ) از نزد پروردگار جهان بر او نازل شود .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nاى محمد أسماء مرا ( ائمه و اوصيائت را - از مجلسى ( ره ) - ) بزرگ شمار و نعمتهاى مرا سپاسگزار و الطاف مرا انكار مدار .\r\nهمانا منم خدائى كه جز من شايان پرستشى نيست ، منم شكننده جباران و دولت رساننده بمظلومان و جزا دهنده روز رستاخيز ، همانا منم خدائى كه جز من شايان پرستشى نيست ، هر كه جز فضل مرا اميدوار باشد ( باينكه خود را مستحق ثواب من داند ) و از غير عدالت من بترسد ، ( باينكه كيفر مرا ستم انگارد ) او را عذابى كنم كه هيچ يك از جهانيان را نكرده باشم ، پس تنها مرا پرستش كن و تنها بر من توكل نما .\r\nمن هيچ پيغمبرى را مبعوث نساختم كه دورانش كامل شود و مدتش تمام گردد ، جز اينكه براى او وصى و جانشينى مقرر كردم . و من ترا بر پيغمبران برترى دادم و وصى ترا بر اوصياء ديگر ، و ترا به دو شير زاده و دو نوه‌ات حسن و حسين گرامى داشتم ، و حسن را بعد از سپرى شدن روزگار پدرش كانون علم خود قرار دادم و حسين را خزانه دار وحى خود ساختم و او را بشهادت گرامى داشتم و پايان كارش را بسعادت رسانيدم ، او برترين شهداست و مقامش از همه آنها عاليتر است . كلمه تامه ( معارف و حجج ) خود را همراه او و حجت رساى خود ( براهين قطعى امامت ) را نزد او قرار دادم ، بسبب عترت « 1 » او پاداش و كيفر دهم .\r\nنخستين آنها سرور عابدان و زينت اولياء گذشته من است .\r\nو پسر او كه مانند جد محمود ( پسنديده ) خود محمد است ، او شكافنده علم من و كانون حكمت من است .\r\nو جعفر است كه شك‌ّكنندگان در باره او هلاك ميشوند ، هر كه او را نپذيرد ( خود او را بامامت نپذيرد يا سخنش را باطاعت ) مرا نپذيرفته ، سخن و وعده پابرجاى من است كه : مقام جعفر را گرامى\r\n\r\n\r\n","description":"","footnote":"\r\n( 1 ) عترت : فرزندان و اخص اقارب مرد يا اهل بيت قريب يا خويشان او از اقارب باشند يا از اباعد - منتهى الارب - .\r\n","page_name":" 472 ","page_number":472},
  {"content":"\r\n\r\nدارم و او را نسبت به پيروان و ياران و دوستانش مسرور سازم .\r\nپس از او موسى است كه ( در زمان او ) آشوبى سخت و گيج‌كننده فرا گيرد ، زيرا رشته وجوب اطاعت من منقطع نگردد و حجت من پنهان نشود و همانا اولياء من با جامى سرشار سير آب شوند . هر كس يكى از آنها را انكار كند ، نعمت مرا انكار كرده و آنكه يك آيه از كتاب مرا تغيير دهد ، بر من دروغ بسته است .\r\nپس از گذشتن دوران بنده و دوست و برگزيده‌ام موسى ، واى بر دروغ‌بندان و منكرين على ( امام هشتم عليه السلام ) و دوست و ياور من و كسى كه بارهاى سنگين نبوت را بدوش او گذارم و بوسيله انجام دادن آنها امتحانش كنم ( گويا اشاره بپذيرفتن امر دشوار ولايت عهديست ) او را مردى پليد و گردنكش ( مأمون ) ميكشد و در شهرى كه ( طوس ) بنده صالح ( ذو القرنين ) آن را ساخته است ، پهلوى بدترين مخلوقم ( هارون ) به خاك سپرده مىشود ، فرمان و وعده من ثابت شده كه :\r\nاو را بوجود پسرش و جانشين و وارث علمش محمد مسرور سازم ، او كانون علم من و محل راز من و حجت من بر خلقم مىباشد ، هر بنده‌ئى به او ايمان آورد ، بهشت را جايگاهش سازم و شفاعت او را نسبت بهفتاد تن از خاندانش كه همگى سزاوار دوزخ باشند بپذيرم .\r\nو عاقبت كار پسرش على را كه دوست و ياور من و گواه در ميان مخلوق من و امين وحى من است بسعادت رسانم .\r\nاز او بوجود آورم دعوت‌كننده بسوى را هم و خزانه‌دار علمم حسن ( امام عسكرى عليه السلام ) را .\r\nو اين رشته را بوجود پسر او « م ح م د » كه رحمت براى جهانيانست كامل كنم ، او كمال موسى و رونق عيسى و صبر ايوب دارد . در زمان ( غيبت ) او دوستانم خوار گردند و ( ستمگران ) سرهاى آنها را براى يك ديگر هديه فرستند ، چنان كه سرهاى ترك و ديلم ( كفار ) را بهديه فرستند ، ايشان را بكشند و\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nبسوزانند ، و آنها ترسان و بيمناك و هراسان باشند ، زمين از خونشان رنگين گردد و ناله و وا ويلا در ميان زنانشان بلند شود ، آنها دوستان حقيقى منند . بوسيله آنها هر آشوب سخت و تاريك را بزدايم و از بركت آنها شبهات و مصيبات و زنجيرها را بردارم ، درودها و رحمت پروردگارشان بر آنها باد ، و تنها ايشانند ، هدايت‌شدگان .\r\nعبد الرحمن بن سالم گويد : ابو بصير گفت : اگر در دوران عمرت جز اين حديث نشنيده باشى ، ترا كفايت كند ، پس آن را از نااهلش پنهان دار .\r\n\r\n4 -\r\nسليم بن قيس گويد : شنيدم عبد اللَّه بن جعفر طيار گفت : من و حسن و حسين و عبد اللَّه بن عباس و عمر بن ام سلمه و اسامة بن زيد نزد معاويه بوديم كه ميان من و معاويه سخن درگرفت .\r\nمن بمعاويه گفتم : من از رسول خدا صلّى اللَّه عليه و آله شنيدم كه ميفرمود : من نسبت بمؤمنين از خود آنها اولى هستم ، سپس برادرم على بن ابى طالب نسبت بمؤمنين از خودشان اولى است و چون على عليه السلام شهيد شد حسن بن على نسبت بمؤمنين از خودشان أولى است ، آنگاه پس از او پسرم حسين نسبت بمؤمنين از خودشان اولى است و چون او شهيد شود ، پسرش على بن الحسين نسبت بمؤمنين از خودشان اولى است ، اى على ! ( بن ابى طالب ) تو او را درك ميكنى ، سپس پسرش محمد بن على ، نسبت بمؤمنين از خودشان اولى است ، و اى حسين ! تو او را درك ميكنى .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nسپس تو دوازده امام را كامل ميكنى ، - مقصود 9 امام از فرزندان حسين است - .\r\nعبد اللَّه بن جعفر گويد : من از حسن و حسين و عبد اللَّه بن عباس و عمر بن ام سلمه و اسامة بن زيد ( كه در محضر معاويه حاضر بودند ) گواهى خواستم ، آنها نزد معاويه بسخن من گواهى دادند .\r\nسليم گويد : و من هم اين حديث را از سلمان و ابو ذر و مقداد شنيدم و آنها گفتند : ما اين حديث را از رسول خدا صلّى اللَّه عليه و آله و سلم شنيده‌ايم .\r\n\r\n5 -\r\nابى الطفيل گويد : روزى كه ابو بكر مرد ، من سر جنازه‌اش حاضر بودم ، و زمانى كه با عمر بيعت كردند حضور داشتم ، كه على ( بن ابى طالب عليه السلام ) گوشه‌ئى نشسته بود ، جوانى يهودى ، خوش صورت زيبا ، نيكو لباس كه از اولاد هارون ( وصى موسى ) بود ، وارد شد و بالاى سر عمر ايستاد و گفت :\r\nيا امير المؤمنين ! توئى دانشمندترين اين امت بكتابشان و امر نبوت پيغمبرشان ؟ عمر سرش را پائين انداخت .\r\nيهودى - با تو هستم و سخنش را تكرار كرد .\r\nعمر - چرا اين سؤال را ميكنى ؟\r\nيهودى - نزد تو آمده‌ام تا براى خود راهى بجويم ، زيرا در دينم به شك افتاده‌ام .\r\nعمر - دامن اين جوان را بگير .\r\nيهودى - اين جوان كيست ؟\r\nعمر - او على بن ابى طالب ، پسر عموى رسول خدا صلّى اللَّه عليه و آله است . او پدر حسن و حسين دو فرزند رسول خدا صلّى اللَّه عليه و آله است : او شوهر فاطمه دختر رسول خدا صلّى اللَّه عليه و آله است .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nيهودى متوجه على عليه السلام شد و گفت : تو چنين هستى ؟ فرمود : آرى .\r\nيهودى - من ميخواهم از تو سه مسأله و سه مسأله و يك مسأله بپرسم .\r\nعلى عليه السلام ، لبخندى بدون حقيقت لبخند زد و فرمود : چرا نگفتى هفت مسأله ؟ .\r\nيهودى - براى اينكه سه مسأله خواهم پرسيد ، اگر جواب گفتى ، دنباله آنها را ميپرسم و اگر جواب آنها را ندانستى ، ميدانم كه در ميان شما دانشمندى نيست .\r\nعلى عليه السلام - من از تو ميپرسم به حق خدائى كه پرستش ميكنى ، اگر هر چه خواهى جوابت گويم ، دينت را رها ميكنى و بدين من ميگرائى ؟ .\r\nيهودى - جز براى اين نيامده‌ام .\r\nعلى عليه السلام - پس بپرس .\r\nيهودى - به من بگو : اولين قطره خونى كه بر روى زمين چكيد چه خونى بود ؟ و نخستين چشمه‌ئى كه بر روى زمين جارى گشت كدام چشمه بود ؟ و اولين چيزى كه در روى زمين بجنبش آمد چه بود ؟\r\nامير المؤمنين عليه السلام جوابش فرمود : يهودى گفت : سه مسأله ديگر را بگو :\r\nبه من بگو : محمد چند امام عادل ( بعنوان وصى و جانشين ) دارد ؟ و او در كدام بهشت است ؟ و چه اشخاصى همراه او در آن بهشت سكونت دارند ؟ .\r\nعلى عليه السلام - اى هارونى ! محمد دوازده امام عادل دارد كه هر كه ايشان را واگذارد و رها كند ، به آنها زيانى نرسد و آنها از مخالفت مخالفين وحشت نكنند و در امر دين از كوههاى پابرجاى روى زمين استوارترند و محل سكونت محمد در بهشت خود او است و همراهيان او همين دوازده امام عادل باشند .\r\nيهودى - راست گفتى ، بخدائى كه جز او شايان پرستشى نيست ، من اينها را در كتب پدرم هارون\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nديده‌ام كه با دست خود نوشته و عمويم موسى عليه السلام املا كرده ، سپس گفت : آن يك مسأله را بگو ، به من بگو جانشين محمد چند سال پس از او زندگى مىكند و آيا خودش ميميرد يا او را ميكشند ؟ .\r\nعلى عليه السلام - اى هارونى او بعد از پيغمبر 30 سال زندگى مىكند بدون يك روز كم و زياد « 1 » سپس ضربتى باينجا - يعنى بتاركش - برسد و اين ريشش از خون اين تارك رنگين شود .\r\nراوى گويد : هارونى فرياد كشيد و كستى « 2 » خود را بريد و ميگفت : گواهى دهم كه شايسته پرستشى جز خداى يگانه بىشريك نيست و گواهى دهم كه محمد بنده و رسول اوست و تو وصى او هستى ، شايسته آنست كه تو برترى داشته باشى و بر تو برترى نگيرند و ترا تعظيم كنند و ضعيف نشمارند .\r\nسپس على عليه السلام او را به منزل خود برد و معالم دين را به او آموخت .\r\n\r\n6 -\r\nابو حمزه گويد : شنيدم على بن الحسين عليهما السلام ميفرمود : همانا خدا محمد و على و يازده فرزند او را از نور عظمت خود آفريد و سپس ايشان را به صورت أشباح ( كالبد و سياهى كه از دور نمايانست ) در پرتو نور خود بپاداشت ، او را عبادت ميكردند . پيش از آفرينش مخلوق ، خدا را تسبيح و تقديس مينمودند ايشان ائمه عليهم السلام از فرزندان رسول خدا صلّى اللَّه عليه و آله‌اند .\r\n\r\n\r\n","description":"","footnote":"\r\n( 1 ) مجلسى ( ره ) در تطبيق اين جمله روايت با تاريخ وفات پيغمبر و على عليهما السلام 4 وجه بيان كرده كه يكى از آنها اينست كه : 30 سال بنا بر اصطلاح عرفى و تخمين است و سپس فرمايد : از آنچه خدا معين كرده يك روز پس و پيش نيفتد .\r\n( 2 ) كستى ( بضم كاف ) رشته‌ايست كه يهوديان بعنوان شعار مخصوص خود بجاى زنار نصارى بر كمر بندند . خاقانى گويد : ريسمان سبحه بگسستند و كستى بافتند ( يعنى رشته تسبيح را پاره كردند و شعار يهود را بكمر بستند ) .\r\n","page_name":" 477 ","page_number":477},
  {"content":"\r\n\r\n\r\n7 -\r\nزراره گويد شنيدم : امام باقر عليه السلام ميفرمود : دوازده امام از آل محمد عليهم السلام همگى محدثند « 1 » و از فرزندان رسول خدا صلّى اللَّه عليه و آله و از فرزندان على باشند ، و پيغمبر و على عليهما السلام دو پدرند .\r\nعلى بن راشد كه برادر مادرى على بن الحسين ( زين العابدين عليهما السلام ) است اين مطلب را انكار كرد ، امام باقر عليه السلام فرياد كشيد و فرمود : همانا پسر مادر تو ( زين العابدين عليه السلام ) يكى از آنهاست .\r\n\r\n8 -\r\nابو سعيد خدرى گويد : زمانى كه ابو بكر مرد و عمر جانشين او شد ، من حاضر بودم كه مردى از بزرگان يهود مدينه نزد عمر آمد ، و يهوديان مدينه معتقد بودند كه دانشمندترين مردم زمان خود است ، تا نزديك عمر رسيد گفت : اى عمر ! من نزد تو آمده‌ام و ميخواهم مسلمان شوم . اگر هر چه پرسيدم جواب گفتى ، ميدانم تو دانشمندترين اصحاب محمد نسبت به قرآن و سنت و آنچه ميخواهم از تو بپرسم هستى .\r\nعمر - من چنين نيستم ، ولى ترا رهبرى ميكنم به كسى كه دانشمندترين امت است نسبت به قرآن و سنت و آنچه از او بپرسى و او اين مرد است - آنگاه اشاره بعلى عليه السلام كرد - .\r\nيهودى - اگر چنين است كه ميگوئى چرا مردم با تو بيعت كنند ، در صورتى كه او دانشمندترين شما باشد ؟ .\r\n\r\n\r\n","description":"","footnote":"\r\n( 1 ) راجع به محدث بحديث 699 رجوع شود .\r\n","page_name":" 478 ","page_number":478},
  {"content":"\r\n\r\nعمر به او درشتى و سرزنش كرد . يهودى بجانب على عليه السلام رفت و گفت : تو چنانى كه عمر گفت ؟\r\nفرمود : عمر چه گفت ؟ يهودى گزارش را بيان كرد و گفت : اگر تو چنانى كه او گويد : من مطالبى از تو ميپرسم تا بدانم اگر كسى از شما آنها را بداند ، شما كه ادعا ميكنيد ، بهترين و داناترين امتها هستيد راست ميگوئيد ، بعلاوه خودم هم در دين شما كه اسلامست وارد ميشوم .\r\nامير المؤمنين عليه السلام فرمود : من چنانم كه عمر به تو گفت ، هر چه خواهى بپرس ، به تو جواب ميگويم ان شاء اللَّه .\r\nيهودى - سه مسأله و سه مسأله و يك مسأله را به من خبر ده .\r\nعلى عليه السلام - اى يهودى ! چرا نگفتى هفت مسأله را به من خبر ده ! يهودى - براى اينكه اگر سه مسأله را جواب گفتى بقيه را ميپرسم و گر نه خوددارى ميكنم ، و اگر هفت مسأله را جواب گفتى ، مىدانم دانشمندترين و برترين مردم روى زمينى و نسبت بمردم از خودشان اولا هستى .\r\nعلى عليه السلام - اى يهودى ! هر چه خواهى بپرس .\r\nيهودى - به من خبر ده از نخستين سنگى كه روى زمين نهاده شد و نخستين درختى كه در زمين كاشته شد و نخستين چشمه‌اى كه روى زمين جوشيد .\r\nامير المؤمنين عليه السلام به او پاسخ داد .\r\nيهودى - به من بگو اين امت چند امام دارد ؟ و پيغمبر شما منزلش در كجاى بهشت است ؟ و به من بگو همراهان او در بهشت كيانند ؟ .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nامير المؤمنين عليه السلام - اين امت دوازده امام هادى از نسل پيغمبرش دارد و آنها از نژاد من هستند و اما منزل پيغمبر ما در بهترين و شريفترين مقام بهشت بنام جنت عدن است و اما همراهيان او در آن منزل ، همين دوازده تن از نسل او باشند با مادرشان و جده آنها و مادر مادر آنها ( خديجه عليها السلام ) و اولاد ايشان ، كسى ديگر با ايشان در آن منزل شركت ندارد .\r\n\r\n9 -\r\nجابر بن عبد اللَّه انصارى گويد : خدمت فاطمه عليها السلام رسيدم ، در برابرش لوحى بود كه نامهاى اوصياء از فرزندان او در آن بود ، من شمردم ، دوازده نفر بودند ، آخر آنها قائم عليه السلام بود ، سه محمد در ميان آنها بود و سه على .\r\n\r\nتوضيح\r\n- اين روايت را صدوق در كتاب اكمال الدين و عيون و من لا يحضره الفقيه نقل كرده و نيز شيخ طوسى در كتاب غيبت به همين سند از جابر نقل نموده است و در همه آنها « چهار على » ذكر شده است ، پس در اينجا كه سه على نقل شده از اشتباهات نساخ است و ممكن است مقصود ، امامان از فرزندان فاطمه عليها السلام باشند و شوهرش را شامل نشود - مرآت العقول - .\r\n\r\n10 -\r\nامام باقر عليه السلام فرمود : همانا خدا محمد صلّى اللَّه عليه و آله را بسوى جن و انس ارسال فرمود و پس از او 12 وصى قرار داد كه برخى از ايشان گذشته و برخى باقى مانده‌اند و نسبت بهر وصيى سنت و روش خاصى جارى شد ( چنانچه امام حسن صلح فرمود و امام حسين جنگيد و امام صادق عليهم السلام نشر علم فرمود ) و اوصيائى كه بعد از محمد صلّى اللَّه عليه و آله ميباشند بروش اوصياء عيسى هستند ( از لحاظ شماره يا ستم ديدن از دشمنان ) و دوازده نفرند و امير المؤمنين عليه السلام روش مسيح را دارد ( يعنى پيروان على عليه السلام مانند پيروان مسيح سه دسته شدند ، برخى او را خدا دانستند و پرستيدند و برخى او را خطا كار و كافر پنداشتند و برخى بعقيده حق پا برجا بودند و بامامتش قائل شدند ، و يا تشبيه آن حضرت بمسيح از نظر زهد و عبادت و\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nپوشاك و خوراك زبر و خشن است ) .\r\n\r\n11 -\r\nابو جعفر ثانى ( امام جواد ) عليه السلام فرمود : امير المؤمنين عليه السلام بابن عباس فرمود همانا شب قدر در هر سالى هست و در آن شب امر ( سرنوشت و قضا و قدر ) آن سال فرود مىآيد و براى آن امر سرپرستانى است بعد از رسول خدا صلّى اللَّه عليه و آله . ابن عباس گفت : آنها كيانند ؟ فرمود : من هستم و يازده تن از فرزندان صلبى من كه امامان محدث باشند .\r\n\r\n12 -\r\nرسول خدا صلّى اللَّه عليه و آله باصحابش فرمود : بشب قدر ايمان آوريد كه آن مخصوص على بن ابى طالب و يازده فرزند او مىباشد بعد از من .\r\n\r\n13 -\r\nروزى امير المؤمنين عليه السلام به ابو بكر فرمود : « كسانى را كه در راه خدا كشته شده‌اند مرده گمان مكن ، بلكه زنده هستند و نزد پروردگار خود روزى مىبرند - 169 سوره 3 - » و من گواهى مىدهم كه محمد رسول خدا ( ص ) شهيد از دنيا رفت ، و به خدا نزد تو مىآيد ، چون نزد تو آمد يقين كن ، زيرا شيطان نتواند خود را به صورت او جا زند .\r\nسپس على عليه السلام دست ابو بكر را گرفت و پيغمبر صلّى اللَّه عليه و آله را به او نشان داد ، پيغمبر صلّى اللَّه عليه و آله به ابو بكر فرمود : « بعلى و يازده فرزند او ايمان آور ، آنها ( در وجوب اطاعت ) مانند منند ، بجز مقام نبوت و از آنچه در دست گرفته‌ئى ( خلافت مسلمين ) پيش خدا توبه كن ، زيرا ترا در آن حقى نيست » سپس برفت و ديگر ديده نشد .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\n14 -\r\nامام باقر عليه السلام ميفرمود : دوازده امام از آل محمد همگى محدث و اولاد پيغمبر صلّى اللَّه عليه و آله و على بن ابى طالب عليه السلام‌اند ، پس پيغمبر صلّى اللَّه عليه و آله و على عليه السلام دو پدرند .\r\n\r\n15 -\r\nامام باقر عليه السلام فرمود : بعد از حسين بن على عليهما السلام 9 امام مىباشد و نهمى آنها امام قائم عليه السلام است .\r\n\r\n16 -\r\nامام باقر عليه السلام فرمود : ما دوازده امام هستيم ، از جمله آنها حسن و حسين است و امامان از فرزندان حسين عليه السلام .\r\n\r\n17 -\r\nرسول خدا صلّى اللَّه عليه و آله فرمود : من و دوازده تن از فرزندانم و تو اى على ( يعنى يازده فرزندم با تو كه 12 تن ميشويد ) بند و قفل زمين هستيم - يعنى ميخها و كوههاى زمين - . بسبب ما خدا زمين را ميخ كوبيده تا اهلش را فرو نبرد ، چون دوازدهمين فرزندم از دنيا برود ، زمين اهلش را فرو برد و مهلت داده نشوند [ بسوى آنها ننگرند 
  ] .\r\n\r\n18 -\r\nرسول خدا صلّى اللَّه عليه و آله فرمود : از فرزندان من دوازده نفرند كه نقيب ( شناسنده و سرپرست ) و نجيب ( اصيل و خوش گوهر ) و محدث و مفهم ميباشند ، آخرين آنها قائم به حق است ، كه زمين را از عدالت پر كند چنان كه از ستم پر شده باشد .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\nتوضيح\r\n- راجع به محدث و مفهم به جلد اول ص 248 و نيز بحديث 699 اين جلد مراجعه شود .\r\n\r\n19 -\r\nكرام گويد : من پيش خود سوگند ياد كردم كه هرگز در روز غذا نخورم ( يعنى روزه بگيرم ) تا قائم آل محمد قيام كند ، پس خدمت امام صادق عليه السلام رسيدم و عرضكردم : مردى از شيعيان شما براى خود به گردن گرفته كه هرگز در روز غذا نخورد تا قائم آل محمد قيام كند .\r\nفرمود : اى كرام ! بنا بر اين بايد روزه بگيرى ولى دو روز عيد ( فطر و قربان ) و سه روز تشريق ( 11 و 12 و 13 ذيحجه ايام حج‌گزارى ) و زمانى كه مسافر و بيمار هستى روزه نگير ، زيرا چون حسين عليه السلام كشته شد : آسمانها و زمين و هر چه بر آنهاست با فرشتگان ناليدند و گفتند : پروردگارا ، بما اجازه بده خلق را هلاك كنيم و از صفحه زمين براندازيم ، براى آنكه حرمت ترا حلال شمردند و برگزيده ترا كشتند .\r\nخدا به آنها وحى فرستاد كه : اى فرشتگانم و اى آسمان و زمينم ! آرام گيريد ، سپس يك پرده از پرده‌ها را عقب زد ، پشت آن پرده محمد و دوازده وصى او بود . آنگاه دست فلان قائم ميان آنها ( امام عصر عليه السلام ) را گرفت و فرمود : اى فرشتگانم ؛ و اى آسمانها و زمينم : بسبب اين انتقام ميگيرم [ از اين 
  ] - اين جمله را سه بار فرمود - .\r\n\r\n20 -\r\nسماعة بن مهران گويد : من و ابو بصير و محمد بن عمران آزاد شده حضرت ابى جعفر عليه السلام در منزلش به مكه بوديم . محمد بن عمران گفت : شنيدم امام صادق عليه السلام ميفرمود : ما دوازده تن\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nمحدثيم . سپس ابو بصير گفت : تو از امام صادق عليه السلام شنيده‌اى و يك بار - يا دو بار - او را سوگند داد كه آيا شنيده است ؟ ( او گفت شنيده‌ام ) سپس ابو بصير گفت : ولى من اين سخن را از امام باقر عليه السلام شنيده‌ام .\r\n\r\nهر گاه در باره كسى چيزى گويند كه او نداشته باشد و فرزند يا فرزند زاده داشته باشد ، همانست كه در باره او گفته شده\r\n\r\n1 -\r\nابو بصير گويد : امام صادق عليه السلام فرمود : خداى تعالى بعمران ( پدرم مريم مادر عيسى عليه السلام ) وحى كرد كه من به تو پسرى ميبخشم ، سالم و مبارك كه باذن خدا كور مادر زاد و پيس را درمان كند و مردگان را زنده كند و پيغمبر بنى اسرائيلش قرار دهم ، عمران اين مطلب را بهمسرش حنة كه مادر مريم است گزارش داد ، چون بمريم حامله گشت ، فكر ميكرد كه حملش پسر است ، چون او را زائيد ( و ديد دختر است ) گفت : پروردگارا ! « من دختر زائيدم و پسر مانند دختر نيست » يعنى دختر كه پيغمبر نميشود . خداى عز و جل ( در باره او ) ميفرمايد : خدا به آنچه او زائيده داناتر است ، سپس چون خداى تعالى عيسى را بمريم بخشيد ، او همان پيغمبرى بود كه بعمران بشارت داده شده بود و به او وعده كرده بودند .\r\nپس هر گاه ما در باره مردى از خاندان خود چيزى گفتيم . و در فرزند يا فرزند زاده او پيدا شد آن را انكار مكنيد .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\n\r\nشرح\r\n- حاصل مقصود اين روايت و بلكه مقصود مرحوم كلينى از انعقاد اين باب اينست كه : گاهى مصالح عاليه اقتضا مىكند كه انبياء و ائمه عليهم السلام سخنى از راه توريه و مجاز اظهار دارند و يا از امور بدائيه بمردم خبرى دهند ، سپس براى مردم خلاف آنچه از ظاهر لفظ شنيده‌اند هويدا شود ، در اين صورت نبايد آن سخن را حمل بدروغ نمود ، زيرا گاهى مصالح عظيمه اقتضاى توريه و بدا مىكند ، چنانچه در باب بدا و سؤال از امام ذكر شد و يكى از آن امورى كه اقتضاى توريه يا بدا دارد ، قيام و ظهور امام عصر عجل اللَّه تعالى فرجه الشريف است كه بواسطه علتى كه در حديث 937 ذكر شد و توضيحى كه در آنجا بيان كرديم صلاح نيست كه شيعيان زمان ظهور و قيام آن حضرت را بدانند ، بلكه از روايات استفاده مىشود كه تعيين امام قائم عليه السلام از ميان ائمه عليهم السلام هم براى شيعيان صدر اول صلاح نبوده است تا شيعيان زمان امام باقر و صادق عليهما السلام ، باميد اينكه امام قائم عليه السلام فرزند اين امام است و آنها دركش خواهند كرد ، مأيوس و نااميد نشوند و انتظار فرج داشته باشند و در شدائد و مصيبات شكيبائى و بردبارى ورزند زيرا ميدانند كه امام قائم عليه السلام تقيه نميكند ، شمشير ميكشد ، حق را ميگيرد ، مؤمنين را عزيز و منافقين را ذليل مىكند .\r\nبنا بر اين اگر امام صادق عليه السلام بفرمايد : فرزند من امام قائم عليه السلام است ، مقصود حضرت اينست كه فرزند هفتم من قائم بشمشير است ، ولى شيعه گمان مىكند كه فرزند اول آن حضرت قائم بشمشير است از اين رو صبر مىكند و انتظار فرج ميكشد و افسرده و كسل نميشود ، سپس چون ديد فرزند آن حضرت قيام بشمشير نكرد ، نبايد وعده امامش را حمل بدروغ كند ، به جهت احتمال توريه و بدا چنانچه اين گونه وعده از خداى تعالى نسبت بعمران داده شد ، به شرحى كه در روايت بيان گرديد .\r\n\r\n2 -\r\nامام صادق عليه السلام فرمود : هر گاه در باره مردى سخنى گوئيم و در او نباشد و در فرزند يا نوه او باشد ، انكار نكنيد ، زيرا خداى تعالى هر چه خواهد مىكند .\r\n\r\n3 -\r\nامام صادق عليه السلام ميفرمود : گاهى انسان با صفت عدالت يا ستم سنجيده مىشود و به آن سنجش نسبتش ميدهند ، در صورتى كه خودش آن صفت را دارا نيست ، بلكه پسرش يا پسر پسرش بعد از او داراى آن صفت مىباشد ، پس او همانست ( كه آن صفت در باره‌اش گفته شده ) .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\nهمه امامان عليهم السلام بامر خداى تعالى قائم و بسويش رهبرند\r\n\r\n1 -\r\nحكم بن ابى نعيم گويد : در مدينه خدمت امام باقر عليه السلام رسيدم و عرضكردم : من بين ركن و مقام ( خانه كعبه ) نذر كرده و به عهده گرفته‌ام كه اگر شما را ملاقات كنم ، از مدينه بيرون نروم تا زمانى كه بدانم شما قائم آل محمد هستى يا نه . حضرت هيچ پاسخى به من نفرمود . من 30 روز در مدينه بودم ، سپس در بين راهى به من برخورد و فرمود : اى حكم ! تو هنوز اينجائى ؟ گفتم آرى ، من نذرى كه كرده‌ام بشما عرضكردم و شما مرا امر و نهى ننموده و پاسخى نفرمودى .\r\nفرمود : فردا صبح زود منزل من بيا . فردا خدمتش رفتم ، فرمود : مطلبت را بپرس .\r\nعرضكردم : من بين ركن و مقام نذر كرده و روزه و صدقه‌ئى براى خدا به عهده گرفته‌ام كه اگر شما را ملاقات كردم از مدينه بيرون نروم ، جز آنكه بدانم شما قائم آل محمد هستى يا نه ؟ اگر شما هستى ملازم خدمتت باشم و اگر نيستى ، در روى زمين بگردم و در طلب معاش برآيم . فرمود : اى حكم ! همه ما قائم بامر خدا هستيم .\r\nعرضكردم : شما مهدى هستى ، فرمود : همه ما بسوى خدا هدايت ميكنيم .\r\nعرضكردم : شما صاحب شمشيرى : فرمود : همه ما صاحب شمشير و وارث شمشيريم ( شمشير پيغمبر بما به ارث رسيده و همراه ماست ) .\r\nعرضكردم : شما هستى آنكه دشمنان خدا را ميكشى و دوستان خدا بوسيله شما عزيز ميشوند و دين خدا آشكار ميگردد ؟ فرمود : اى حكم ! چگونه من او باشم ، در صورتى كه به 45 سالگى رسيده‌ام ؟ و\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nحال آنكه صاحب اين امر ( كه تو ميپرسى ) از من بدوران شيرخوارگى نزديكتر و هنگام سوارى چالاك‌تر است ، ( چنانچه در روايت است كه حضرت قائم عليه السلام در زمان ظهورش به صورت جوان 30 ساله و قوى و نيرومند باشد ) .\r\n\r\n2 -\r\nابو خديجه از امام صادق عليه السلام راجع به امام قائم عليه السلام پرسيد ، حضرت فرمود : همه ما قائم بامر خدائيم : يكى پس از ديگرى تا زمانى كه صاحب شمشير بيايد ، چون صاحب شمشير آمد ، امر و دستورى غير از آنچه بوده مىآورد ( پدرانش مأمور بتقيه و صبر بوده و او مأمور بجهاد و برانداختن ظلم است ) .\r\n\r\n3 -\r\nعبد اللَّه بن سنان گويد : به امام صادق عليه السلام عرضكردم : مقصود از اين آيه چيست ؟ « روزى كه هر مردمى را بامامشان خوانيم - 28 سوره 17 - » فرمود : مقصود امامى است كه در ميان آنهاست و او قائم اهل زمان خود است .\r\n\r\nصله به امام عليه السلام\r\n\r\n1 -\r\nامام صادق عليه السلام فرمود : كسى كه معتقد باشد كه امام به آنچه در دست مردم است احتياج دارد كافر است . بلكه مردم نيازمندند كه امام ( خمس و سهم و ساير وجوه را ) از آنها بپذيرد ، خداى عز و جل فرمايد : « از اموال آنها زكات بگير تا آنها را بوسيله آن پاك و بىآلايش سازى - 104 سوره 9 - » .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\n2 -\r\nامام صادق عليه السلام ميفرمود : كارى نزد خدا محبوبتر از رسانيدن دراهم به امام نيست . همانا خدا درهم امام را در بهشت مانند كوه احد قرار ميدهد ( يعنى ثواب آن را از اعمال خير ديگر بزرگتر و بيشتر ميدهد ، و اين تشبيه معقول بمحسوس است و يا مقصود اينست كه دادن يكدرهم به امام مانند دادن دراهمى به اندازه كوه احد است به ديگران ) خداى تعالى در كتابش ميفرمايد « كيست كه به خدا وامى نيكو دهد تا خدا وام او را بسيار چند برابر سازد - 244 سوره 2 » امام فرمود : به خدا اين وام خصوص صله امام است .\r\n\r\n3 -\r\nامام صادق عليه السلام فرمود : خدا كه آنچه را در دست مخلوقش هست به قرض خواسته ، براى احتياجش به آن نبوده ، و هر حقى كه خدا دارد ، از آن ولى او است .\r\n\r\nشرح\r\n- كلمه خلقه فرمود و الناس و بنى آدم و امثال آن نفرمود تا اشاره كند كه دارندگان اموال ، آفريده و مملوك خود وام خواهنده ميباشند ، پس دريغ و مضايقه سزاوار نيست و نيز دليل است بر اصل مطلب كه عدم احتياج خدا باشد بوام بندگان و نيز كلمه ما في أيديهم براى همين منظور آمده است زيرا اشاره دارد بر اينكه اين اموال تنها براى منافع و مصالح آنها بطور موقت در اختيارشان گذاشته شده و چون مردند ، از آنها به ديگرى منتقل مىشود و مالك حقيقى اموال همان خدائى است كه اكنون قرض خواهى مىكند ، پس عدم احتياج او مسلم است . ولى اگر أموالهم ، دراهمهم ، عطاياهم و امثال اين عبارات را ميفرمود اين نكته از آن استفاده نميشد .\r\n\r\n4 -\r\nاسحاق بن عمار گويد : از موسى بن جعفر عليه السلام راجع بقول خداى عز و جل « كيست كه به خدا وامى نيكو دهد تا برايش چند برابر كند و او را مزدى ارجمند است - 11 سوره 57 - » پرسيدم فرمود :\r\nدر باره صله به امام نازل شده است .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\n\r\n5 -\r\nحسن بن مياح گويد : امام صادق عليه السلام به من فرمود : اى مياح : يك درهم كه به امام برسد ، از كوه احد سنگين‌تر است ،\r\n\r\n6 -\r\nامام صادق عليه السلام فرمود : يك درهم كه به امام برسد . بهتر است از دو ميليون درهمى كه در راه خير ديگر صرف شود .\r\n\r\n7 -\r\nابن بكير گويد : شنيدم امام صادق عليه السلام ميفرمود : من از يكنفر از شما پول درهم ميگيرم ، در صورتى كه از همه اهل مدينه متمول ترم ، فقط مقصودم اينست كه شما پاكيزه شويد .\r\n\r\nدر باره فىء و انفال و بيان خمس و احكام آن و چيزهائى كه خمسش واجب است\r\nثقة الاسلام كلينى فرمايد : خداى تبارك و تعالى همه دنيا را بخليفه خود ( پيغمبر يا امام ) داده ، زيرا بفرشتگان ميگويد : « من در زمين خليفه گذارم - 24 سوره 2 - » پس همه دنيا از آن آدم بود ( كه نخستين خليفه خدا در روى زمين بود ) و پس از او بفرزندان نيكوكار و جانشينانش رسيد ، بنا بر اين آنچه را از دنيا دشمنانشان ( يعنى كفار و مشركين ) به زور گرفتند و سپس بوسيله جنگ يا غلبه به آنها برگشت فىء نامند ، پس فىء آنست كه : بوسيله غلبه و جنگ به آنها برگردد ( و فىء در لغت بمعنى برگشتن است ) و حكم فىء آنست كه خداى تعالى فرمايد : « بدانيد كه هر چه غنيمت گيريد ، پنج يك آن از خدا و پيغمبر و\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nخويشان او و يتيمان و بىچيزان و در راه ماندگانست - 42 سوره 8 - » پس فىء از آن خدا و پيغمبر و خويشان پيغمبر است . اينست بيان فىء كه برگشت مىكند . و برگشتش از اين جهت است كه در دست ديگران بوده و به زور شمشير از آنها گرفته شده .\r\nو اما آنچه بدون تاختن اسب و شتر ( يعنى بدون جنگ ) به آنها برگردد ، أنفال است كه مخصوص خدا و پيغمبر است و هيچ كس در آن شريك نيست . شركت تنها در چيزيست كه روى آن جنگ شده و كشته داده‌اند كه براى جنگجويان چهار سهم از آن غنيمتها مقرر گرديده و براى پيغمبر يك سهم و پيغمبر سهم خود را شش بخش مىكند : سه بخش آن از خود اوست و سه بخش ديگرش از آن يتيمان و بىچيزان و در راه ماندگانست .\r\nو اما انفال چنين نيست ، انفال مخصوص پيغمبر صلّى اللَّه عليه و آله است و فدك مخصوص پيغمبر صلّى اللَّه عليه و آله بود ، زيرا او و امير المؤمنين آن را فتح كردند و ديگرى با آنها نبود ، لذا اسم فىء از آن برداشته و اسم انفال روى آن گذاشته شد و همچنين است نيزارها و معادن و درياها و بيابانها كه همه به امام اختصاص دارد . و اگر مردمى با اجازه امام در آنها كار كردند ، چهار پنجم درآمد آنها از خود ايشان و يك پنجمش از آن امامست و آنچه به امام تعلق دارد ، حكم خمس را دارد ( يعنى بايد شش بخش شود ) و هر كه بدون اجازه امام در آنها كار كند ، امام حق دارد همه درآمد را بگيرد ، و هيچ كس را در آن سهمى نيست ، همچنين هر كس بدون اجازه صاحب زمين ، خرابه‌اى را آباد كند يا قناتى جارى كند يا در زمين خرابى عملى انجام دهد ، از آن او نميگردد ، و مالك زمين اگر بخواهد از او ميگيرد و اگر بخواهد در دست او باقى ميگذارد .\r\n\r\nشرح\r\nخليفه بمعنى جانشين و هاء آن براى مبالغه است و پيغمبر و امام از اين نظر جانشين خدا باشند\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nكه دنيا از آنها است و حق تصرف در آن را دارند ، ما راجع به اين موضوع ، ذيل حديث 1063 توضيحى بيان كرديم .\r\n\r\n1 -\r\nسليم بن قيس گويد : شنيدم امير المؤمنين عليه السلام ميفرمود : به خدا ما هستيم كسانى كه خدا از ذى القربى ( خويشان پيغمبر ) قصد فرموده و آنها را همدوش خود و پيغمبرش ساخته و فرموده است : « هر چه را خدا از اموال مردم دهكده‌ها بپيغمبرش برگشت داده ، از آن خدا و پيغمبر و خويشان او و يتيمان و بىچيز است - 7 سوره 59 - » اين سهم مخصوص ماست و براى ما از صدقه ( زكات واجب ) سهمى قرار نداد ، خدا پيغمبرش را و ما را گرامى داشت از اينكه چرك و فضول مال مردم را بما بخوراند ( زيرا مالى كه بعنوان زكات پرداخت مىشود ، چرك و فضولى است كه از اصل مال گرفته مىشود و آن مال مزكى و مصفا ميگردد ) .\r\n\r\n2 -\r\nامام باقر عليه السلام در باره قول خداى تعالى : « بدانيد كه هر چه غنيمت گيريد ، پنج يك آن از آن خدا و پيغمبر و خويشان اوست 42 سوره 8 - » فرمود : ايشان خويشان رسول خدايند صلّى اللَّه عليه و آله و آن خمس از آن خدا و پيغمبر و ماست .\r\n\r\n3 -\r\nامام صادق عليه السلام فرمود : انفال آنست كه : اسب و شتر بر آن رانده نشود ( با جنگ و غلبه بدست نيايد ) يا اموال مردمى است كه ( با مسلمين ) سازش كنند يا مردمى كه با دست خود بپردازند و هر زمين خراب و ته رودخانه‌ها از پيغمبر است و پس از او از آن امام است ، بهر راه خواهد به مصرف رساند .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n\r\n4 -\r\nموسى بن جعفر عليه السلام فرمود : خمس از پنج چيز بايد داده شود : 1 - غنيمتها ، 2 - غواصى ( منافع دريا ) 3 - گنجها 4 - معادن 5 - نمكزارها ( كه معدن مخصوصى است ) از تمام اين انواع دريافت مىشود و به كسانى كه خداى تعالى مقرر فرموده داده مىشود و چهار پنجم آن ( يعنى غنائم ) ميان جنگجويان متصديان جنگ تقسيم مىشود ، و خمس ميان آنها ( كه خدا مقرر فرموده ) به شش سهم تقسيم مىشود : 1 - سهم خدا ، 2 - سهم پيغمبر ، 3 - سهم خويشان پيغمبر ، 4 - سهم يتيمان ، 5 - سهم تهيدستان ، 6 - سهم در راه ماندگان .\r\nسهم خدا و سهم پيغمبر پس از وفات پيغمبر از نظر وراثت بواليان امر ( ائمه معصومين ) تعلق دارد ، پس براى امام سه سهم است : دو سهم از نظر وراثت و يكسهم بهره خود او است از جانب خدا ، بنا بر اين نصف كامل خمس از اوست ( كه در اين زمان به سهم امام معروفست ) و نصف ديگر ميان خاندانش تقسيم مىشود :\r\nيك سهم به يتيمان آنها و يكسهم بتهيدستان و يكسهم بدر راه ماندگانشان داده مىشود كه طبق قرآن و سنت پيغمبر ميان آنها تقسيم شود ، به مقدارى كه يك سالشان را كفايت كند ، اگر از آنها چيزى زياد آمد ، به حاكم ميرسد و اگر سهم امام قابل قسمت نبود ، يا كمتر از مقدار كفاف آنها بود ، به عهده حاكم است كه از آنچه در دست دارد ايشان را بىنياز كند ، و مخارج آنها از اين نظر به عهده حاكم گذاشته شد كه مقدار زيادى از آنها به او تعلق دارد .\r\nو همانا خدا خمس را مختص آنها قرار داد و به تهيدستان و در راه ماندگان مردم ديگر نداد تا بجاى صدقات ( زكات واجب ) مردم باشد ( كه بر سادات حرام گرديد ) و براى اينكه خدا ايشان را بواسطه قرابتشان با پيغمبر ( از گرفتن زكات ) بر كنار كند و از چرك اموال مردم ارجمندشان دارد ، لذا مال\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nمخصوصى را از جانب خود براى آنها به مقدار بىنيازيشان مقرر فرمود تا در معرض خوارى و درويشى قرار نگيرند ولى دادن صدقات بعضى از آنها ببعض ديگر باكى ندارد ( زكات سادات بسادات ميرسد ) .\r\nو اين اشخاص كه خدا خمس را برايشان مقرر فرموده همان خويشان پيغمبرند صلّى اللَّه عليه و آله كه خدا از آنها ياد نموده و فرموده : « خويشان نزديك خود را بيم ده - 214 سوره 26 - » و ايشان خود فرزندان عبد المطلب هستند از زن و مرد ( نه دوستان و وابستگان به آنها ) و هيچ كس ديگر از خاندان قريش و احدى ديگر از عرب داخل آنها نيست و وابستگان بفرزندان عبد المطلب ( چه آزاد شده آنها باشند و چه هم سوگند با ايشان ) در گرفتن خمس داخل در آنها و يا در حكم آنها نيستند و صدقات مردم براى آنها حلال است و آنها با مردم ديگر برابرند . و كسى كه مادرش از بنى هاشم و پدرش از سائر قريش ( يا ساير مسلمين ) باشد ، صدقات براى او حلال است و از خمس بهره‌ئى ندارد ، زيرا خداى تعالى ميفرمايد : « آنها را بپدرانشان نسبت دهيد 6 سوره 33 - » .\r\nو برگزيده اموال غنيمت از امامست و حق دارد برگزيده اين اموال را براى خود بردارد : مانند كنيز زيبا ، مركوب زيبا ، لباس و كالائى كه دوست دارد و ميخواهد . اين اموال پيش از تقسيم و پيش از اخراج خمس از آن او است ، و او ميتواند اين اموال را به مصرف مخارجى كه براى او پيش مىآيد مانند بخشيدن به  الْمُؤَلَّفَةِ قُلُوبُهُمْ  و پيش آمدهاى ديگر برساند ، اگر پس از آن چيزى باقى ماند ، خمسش را خارج كرده ميان اهل خمس تقسيم شود و بقيه ( 5 / 4 ديگر ) ميان مباشرين جنگ تقسيم شود . و اگر پس از تأمين مخارج چيزى نماند ، ايشان حقى ندارند . و جنگجويان از زمين و آنچه بر آن غلبه كرده‌اند حقى ندارند ، مگر مقدارى را كه به تصرف لشكر درآمده ( و در ميدان جنگ بر آن دست يافته‌اند ) و باديه‌نشينان عرب هم سهمى ندارند\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nاگر چه همراه والى ( امام يا نايب او ) در جنگ شركت كنند ، زيرا رسول خدا صلّى اللَّه عليه و آله با آنها قرار داد مصالحه بست كه در ديار خود باشند و بمدينه هجرت نكنند ، به شرط اينكه اگر دشمن پيغمبر صلّى اللَّه - عليه و آله بر او حمله كرد ، آنها را بسيج دهد و همراه او بجنگند و از غنيمت بهره نداشته باشند ، و روش پيغمبر صلّى اللَّه عليه و آله در باره آنها و ديگران ( اولاد آنها يا باديه‌نشينان ديگر ) جاريست ( ولى بعضى از فقها اين حكم را مختص به همان اعراب زمان پيغمبر صلّى اللَّه عليه و آله دانسته‌اند ) .\r\nو زمينهائى كه به زور اسب و لشكر اسلام بدست آمده ، در دست كسانى كه آنها را آباد كنند و زنده نگهدارند ثابت و برقرار ميماند و طبق قراردادى كه حاكم با آنها مصالحه كند : به نصف يا ثلث يا دو ثلث كه توانائى داشته باشند و صلاح آنها باشد و به آنها زيان نرسد ، بآباد كردن آن قيام ميكنند ، و چون آنچه را بايد خارج كند ، خارج كرد ( از مخارج كشت و زراعت ) ده يك از همه را خارج مىكند ، اگر زمين از باران و آب جارى مشروب مىشود و بيست يك خارج مىكند اگر زمين با دلو و كشيدن از چاه مشروب مىشود ، و حاكم اين ( زكات ) را ميگيرد و در راهى كه خدا تعيين فرموده به هشت سهم به مصرف مىرساند :\r\n1 - فقرا 2 - مستمندان ( تهيدست‌تران از فقرا ) 3 - كارمندان جمع آورى زكات 4 - مؤلفة قلوبهم ( كفار ، براى اينكه دلشان باسلام گرم شود ) 5 - آزاد كردن بردگان 6 - بدهكاران 7 - در راه خدا ( مانند خريد اسلحه و ساختن پل و راه و مدرسه ) 8 - در راه ماندگان ( كسانى كه در مسافرت بىچيز شده‌اند ) .\r\nاين هشت سهم بايد در محلش به مقدارى كه يك سال آنها را بدون سختى و تنگى تأمين كند ، تقسيم شود اگر چيزى از آن زياد آمد ، به حاكم برميگردد و اگر كم آمد و آنها را كفايت نكرد ، به عهده حاكم است كه از آنچه در دست دارد ، به مقدارى كه در خور آنهاست خرجشان را بدهد تا بىنيازشان كند . و آنچه از عشر\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nباقى بماند ميان حاكم و شركاء او يعنى كارگران در زمين و كشاورزان تقسيم مىشود و بهره آنها طبق قرارداد و مصالحه ، به آنها پرداخت مىشود ، و ما بقى را در مخارج كسانى كه حاكم را بر دين خدا كمك ميكنند و در راه مصلحت مخارجى كه براى او پيش مىآيد مانند تقويت اسلام و تقويت دين از نظر جهاد و مخارج ديگرى كه بمصلحت عموم مسلمين است به مصرف ميرسانند و خود حاكم از اين قسمت هيچ سهمى ندارد .\r\nو براى امام غير از خمس ، حق در انفالست . و انفال هر زمين خرابى است كه اهلش نابود شده باشند و هر زمينى كه اسب و شتر بر آن رانده نشده باشد ( با جنگ و غلبه گرفته نشده باشد ) بلكه بنوعى با مسلمين سازش كرده و بدون جنگ و با دست خود تسليم نموده‌اند و نيز سر كوهها و ته رودخانه‌ها و نيزارها ( جنگل‌ها ) و هر زمين بائر و بىصاحب از آن امامست . و زبده اموالى كه در دست پادشاهانست ( و در جنگ با اسلام مغلوب شده‌اند ) اگر از كسى غصب نكرده باشند به امام تعلق دارد ، و هر مال غصبى به صاحبش بايد برگردد ، و نيز امام وارث كسى است كه وارث ندارد و مخارج هر كس را كه چاره ندارد بايد بدهد ( يعنى امام بايد اين درآمدها را در راه درماندگان و هر گونه خرجى كه براى اسلام و مسلمين پيش مىآيد و محل ندارد مصرف كند ) .\r\nو باز فرمود : همانا خدا هر نوع از اموال را تقسيم كرده و حق هر مستحق را از خاصه و عامه ( امام و ساير مردم ) و فقراء و مساكين و اصناف ديگر مردم به آنها داده است ، سپس فرمود : اگر در ميان مردم عدالت حكمفرما باشد ، همه بىنياز شوند و باز فرمود : عدالت از عسل شيرين‌تر است . و عدالت نكند جز كسى كه عدالت را خوب بداند ( پس براى نظام زندگى مردم ، امامى عادل لازم است ) .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nو رسول خدا صلّى اللَّه عليه و آله زكات باديه‌نشينان را به باديه‌نشينان ميداد و زكات شهرنشينان را به شهرنشينان ، ولى زكات را ميان هشت صنف آنها برابر تقسيم نميكرد بطورى كه بهر دسته 8 / 1 برسد ، بلكه به مقدارى كه از آن 8 طايفه حاضر بودند ، به اندازه مخارج يك سال هر دسته آنها تقسيم ميكرد ، در اين باره وقت و اندازه معينى يا نامبرده و نوشته‌ئى نيست ، بلكه هر گونه خود پيشوا صلاح بداند و بهر كس دسترسى داشته باشد ، پرداخت مىكند تا احتياج هر دسته از آنها را برآورد ، و اگر چيزى زياد آمد ، به ديگران عرضه مىكند .\r\nو اما امر انفال با والى ( پيغمبر يا امام ) است و همچنين هر زمينى كه در زمان پيغمبر صلّى اللَّه عليه و آله فتح شده است براى هميشه ، و نيز هر زمينى كه براى دعوت باسلام از جانب پيشوايان ظالم يا عادل فتح شده است امرش با والى است ، زيرا تعهد و پيمان پيغمبر نسبت به پيشينيان و پسينيان يكسان است ، زيرا خود پيغمبر صلّى اللَّه عليه و آله فرموده است : مسلمانها برادر يك ديگرند ، خونشان با هم برابرست ، پست‌ترين آنها بايد به پيمانشان كوشش كند ( بحديث 1049 رجوع شود ) .\r\nو در مال خمس ، زكاتى نيست ، زيرا ارزاق و مخارج فقراء مردم ( غير سادات ) بر 8 سهم در اموال مردم مقرر گرديده و كسى از آن‌ها بىخرجى گذاشته نشده ( پس از خمس حقى ندارند ) و خدا براى فقراء خويشان پيغمبر صلّى اللَّه عليه و آله نصف خمس را مقرر كرد و ايشان را از صدقات مردم و صدقات پيغمبر صلّى اللَّه عليه و آله و والى امر ( امام ) بىنياز كرد ، پس هيچ فقيرى از فقراء مردم ( غير سادات ) و هيچ فقيرى از فقراء خويشان پيغمبر صلّى اللَّه عليه و آله نباشد ، جز اينكه بىنياز گرديد ، بنا بر اين ( در ميان مسلمين ) فقيرى وجود ندارد ، و از اين جهت است كه بر مال پيغمبر صلّى اللَّه عليه و آله و امام زكات نيست ، زيرا فقيرى محتاج باقى\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nنمانده ، بلكه بر عهده آنها تنها همان مخارجى است كه پيش مىآيد ( و در اول اين روايت ذكر شد ) و درآمد ايشان هم از آن راههاست ( كه ذكر شد ) در برابر مخارجى كه به عهده دارند .\r\n\r\n5 -\r\nعلى بن اسباط گويد : چون موسى بن جعفر عليه السلام بر مهدى عباسى وارد شد ، ديد ( مشغول دادخواهى است و ) آنچه از مردم بظلم گرفته‌اند برميگرداند . فرمود : اى امير المؤمنين چرا آنچه از ما بظلم گرفته شده بما برنميگردانند ؟ مهدى گفت : اى ابا الحسن ! موضوع چيست ؟ فرمود : همانا خداى تبارك و تعالى چون فدك و حومه آن را براى پيغمبرش فتح نمود ، و بر آن اسب و شتر رانده نشد ( با جنگ گرفته نشد ) خدا بر پيغمبرش صلّى اللَّه عليه و آله اين آيه نازل فرمود : « حق خويشاوندان را بده - 28 سوره 17 - » پيغمبر صلّى اللَّه عليه و آله ندانست آنها كيانند ، بجبرئيل مراجعه كرد ، جبرئيل هم بپروردگارش مراجعه نمود ، خدا به او وحى فرمود : فدك را بفاطمه بده ، پيغمبر صلّى اللَّه عليه و آله فاطمه را خواست و به او فرمود :\r\nفاطمه ! خدا به من امر فرموده كه فدك را به تو دهم ، فاطمه گفت : يا رسول اللَّه من هم از شما و از خدا پذيرفتم و تا زمانى كه پيغمبر صلّى اللَّه عليه و آله زنده بود ، وكلاء فاطمه آنجا بودند ، و چون ابو بكر بحكومت رسيد ، وكلاء او را از آنجا بيرون كرد ، فاطمه نزد ابو بكر آمد و از او خواست فدك را بوى برگرداند .\r\nابو بكر گفت : شخص سياه پوست يا سرخ پوستى ( هر كس باشد ) بياور تا بنفع تو در اين باره گواهى دهد فاطمه امير المؤمنين عليه السلام و ام ايمن را آورد تا بنفع او گواهى دادند ، ابو بكر برايش نوشت كه متعرضش نشوند .\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nفاطمه بيرون آمد و نامه را همراه داشت كه بعمر برخورد . عمر گفت : دختر محمد ! چه همراه دارى ؟\r\nفرمود : نامه‌ايست كه پسر ابى قحافه برايم نوشته است ، گفت : آن را به من نشان ده ، فاطمه نداد ، عمر آن را از دستش چنگ زد و مطالعه كرد سپس روى آن آب دهن انداخت و پاك كرد و پاره نمود و بفاطمه گفت : اين فدك را پدرت با راندن اسب و شتر نگرفته است كه تو بخواهى ريسمان به گردن ما گذارى ( و ما را محكوم كنى يا برده خود سازى ) .\r\nمهدى عباسى به حضرت گفت : اى ابا الحسن ! حدود فدك را به من بگو ، فرمود : يك حدش كوه احد و حد ديگرش عريش مصر و حد ديگرش سيف البحر و حد ديگرش دومة الجندل است ، مهدى گفت همه اينها ؟ ! فرمود : يا امير المؤمنين همه اينها ؛ زيرا همه اينها از زمينهائى است كه رسول خدا صلّى اللَّه - عليه و آله اسب و شتر بر اهل آن نرانده است ، مهدى گفت : مقدار زياديست و در آن تأمل كرد .\r\n\r\n6 -\r\nمحمد بن مسلم گويد شنيدم : امام باقر عليه السلام ميفرمود ، أنفال همان نفل است و در سورهء أنفال بريدن بينى است .\r\n\r\nتوضيح\r\n- نفل ( بر وزن قمر ) بمعنى زياده و بخشش است و سوره أنفال كه اين حق را بپيغمبر صلّى اللَّه عليه و آله ميدهد ، بينى دشمنان او و دشمنان خاندانش را ميبرد يعنى خوار و زبون ميگردند ، زيرا پيداست كه انفال بعد از وفات پيغمبر ( ص ) بخانواده او ميرسد .\r\n\r\n7 -\r\nشخصى از حضرت رضا عليه السلام در باره قول خداى عز و جل : « بدانيد كه هر چه غنيمت گيريد پنج يك آن از آن خدا و پيغمبرش و خويشاوندان است - 43 سوره 8 - » پرسيد و گفت : سهم خدا از آن كيست ؟\r\nفرمود : از آن رسول خدا صلّى اللَّه عليه و آله و سهم رسول خدا ( ص ) از آن امام است ، به حضرت عرض شد :\r\nبفرمائيد اگر دسته‌اى زياد بودند و دسته‌ئى كم ، چه بايد كرد ؟ ( يعنى چون نصف خمس بايد ميان سه دسته فقرا و\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمسكينان و در راه ماندگان سادات تقسيم شود ، اگر يك دسته از آنها زيادتر بودند ، مىشود به آنها زيادتر داد يا نه ؟ ) فرمود : اختيارش با امام است ، به من بگو پيغمبر صلّى اللَّه عليه و آله در اين باره چگونه رفتار ميكرد ؟\r\nمگر نه اين بود كه هرطور صلاح ميديد رفتار ميكرد ؟ همچنين است امام .\r\n\r\n8 -\r\nاز امام باقر عليه السلام در باره معادن طلا و نقره و آهن و قلعى ( سرب ) و مس سؤال شد . فرمود :\r\nاينها خمس دارد .\r\n\r\n9 -\r\nزراره گويد : امام حق دارد پيش از تقسيم سهام غنيمت ، هر اندازه بخواهد انفاق كند و براى خود بردارد و به ديگرى ببخشد - همانا رسول خدا صلّى اللَّه عليه و آله بهمراه مردمى جنگ كرد و از فىء چيزى به آنها نداد - و اگر بخواهد همه را ميان آنها تقسيم مىكند ( و خلاصه اختيار تام تقسيم غنائم جنگى بدست امامست چنان كه در هر جنگى اين اختيار با زمامدار و پيشواى آنست ) .\r\n\r\n10 -\r\nابن عيسى گويد : از امام صادق عليه السلام در باره قول خداى تعالى ، « بدانيد هر چه غنيمت گيريد پنج يك آن از خدا و پيغمبر و خويشاوندان است » پرسيدم ، حضرت دو آرنج را بر زانو گذاشت و با دست اشاره كرد و فرمود : به خدا كه آن استفاده روز بروز است ( كه بايد خمس آن را داد ) جز آنكه پدرم شيعيان خود را حلال كرد تا آلوده نباشند .\r\n\r\nشرح\r\n- توضيح مدلول و سند اين روايت با بيان روايات موافق و مخالف آن ، به عهده مقام اجتهاد و استنباط است كه به حمد اللَّه و المنة فقهاء شيعه رضوان اللَّه تعالى عليهم اجمعين مشروحا و مبسوطا اين موضوع را در كتب استدلالى خود بيان فرموده‌اند .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\n11 -\r\nسماعه گويد : از حضرت ابو الحسن عليه السلام راجع به خمس پرسيدم ، فرمود : در هر چيزى كه مردم بدست آورند ، كم باشد يا زياد خمس هست .\r\n\r\n12 -\r\nاحمد بن محمد بن عيسى بن يزيد گويد : به حضرت ( امام هشتم يا نهم و يا دهم ) نوشتم :\r\nقربانت گردم ، به من بياموز فايده چيست ؟ و اندازه آن كدامست ؟ و رأى شما چيست ؟ - خداى تعالى شما را باقى دارد - تقاضا دارم با پاسخ اين سؤال بر من منت گذارى تا در حرام زندگى نكنم كه نماز و روزه‌ام درست نباشد . حضرت نوشت : فايده چيزيست كه از سود تجارت به تو رسد و از زراعت بعد از وضع مخارج يا جائزه‌اى كه به ديگرى بدهى [ يا جائزه‌اى كه به تو رسد 
  ] ( پس بنا بر معنى اول جايزه خمس ندارد و جزء مخارج است و بنا بر معنى دوم خمس دادن آن واجبست و در اين صورت بمعنى گرفتن جايزه است ولى در صورت اول بمعنى دادن آن ) .\r\n\r\n13 -\r\nابن ابى نصر گويد : به امام باقر عليه السلام نوشتم : خمس را پيش از مخارج بدهم يا بعد از مخارج ؟\r\nنوشت : بعد از مخارج .\r\n\r\n14 -\r\nامام باقر عليه السلام فرمود : هر چيزى كه براى شهادت\r\nلا إله الا اللَّه و محمد رسول اللَّه\r\nبر آن جنگ واقع شود ( يعنى غنيمتى كه مسلمين در جنگ با كفار براى مسلمان شدن آنها بدست مىآورند ) خمسش از آن ماست و براى هيچ كس روا نيست كه از مال خمس چيزى بخرد ، مگر آنكه حق ما را بما برساند .\r\n\r\n15 -\r\nعبد العزيز بن نافع گويد : ( با جماعتى از اصحاب ) از امام صادق عليه السلام اجازه خواستيم و به حضرت پيغام داديم ، او پيغام داد كه : دو نفر دو نفر بيائيد ، پس من با مردى ديگر خدمتش رفتيم ، من\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nبه آن مرد گفتم : دوست دارم تو از حضرت اجازه سؤال گيرى ، گفت : بسيار خوب ، سپس عرضكرد : قربانت گردم ، پدر من از اسيران بنى اميه بوده و شما مىدانيد كه بنى اميه حق نداشتند حرام كنند يا حلال كنند و هر مال كم و زيادى كه در دست داشتند از آنها نبود ، بلكه بشما تعلق داشت ، و من هر گاه بخاطر مىآورم كه بايد آنچه را دارم برگردانم ، حالتى به من دست ميدهد كه نزديكست ديوانه شوم ، امام به او فرمود : آنچه از آنها دارى براى تو حلال است و هر كس هم حالش مثل تو باشد ، پس از من بر او حلال است .\r\nراوى گويد : ما برخاستم و بيرون شديم .\r\nمعتب ( دربان امام صادق عليه السلام ) پيش از ما خود را بجماعتى كه در انتظار اجازه امام صادق عليه السلام نشسته بودند ، رسانيد و به آنها گفت : عبد العزيز بن نافع بمقصودى رسيد كه هرگز كسى مانند او بدان نرسيده است ، به او گفتند : چه بود ؟ او براى آنها توضيح داد ، سپس دو نفر برخاستند و خدمت حضرت رسيدند يكى از آن دو عرضكرد : قربانت گردم ، پدر من از اسيران بنى اميه بوده و شما ميدانيد كه بنى اميه چنين حقى نداشتند ، نه كم و نه زياد و من دوست دارم كه شما مرا در حليت قرار دهى ، فرمود : مگر اين كار با ماست ؟ ! ما چنين حقى نداريم ، ما نميتوانيم چيزى را حلال كنيم و نه چيزى را حرام نمائيم ، آن دو مرد بيرون رفتند و امام صادق عليه السلام خشمگين شد ، در آن شب هر كس خدمتش رسيد ، پيش از آنكه چيزى بپرسد ، ميفرمود : از فلانى تعجب نميكنيد ؟ ! نزد من مىآيد و از كارى كه بنى اميه كرده‌اند حليت ميخواهد ! ! خيال مىكند اين كار بدست ماست ، و در آن شب جز دو نفر اول هيچ كس سودى نبرد ، تنها آن دو نفر بمطلب خود رسيدند .\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n\r\n16 -\r\nضريس كناسى گويد : امام صادق عليه السلام فرمود : از چه راهى مردم گرفتار زنا ميشوند ؟\r\nگفتم : نميدانم ، قربانت گردم . فرمود : از راه خمس ما اهل بيت ( كه نميپردازند ) مگر شيعيان پاكزاده ما كه خمس براى آنها حلال گشت تا حلال زاده به دنيا آيند .\r\n\r\n17 -\r\nابو الصباح گويد : امام صادق عليه السلام به من فرمود : ما مردمى هستيم كه خدا اطاعت ما را واجب كرده و انفال و برگزيده اموال از آن ماست .\r\n\r\n18 -\r\nامام صادق عليه السلام در باره مرديكه بميرد و وارث و مولائى ( آزادكننده‌ئى ) نداشته باشد ، فرمود :\r\nاو اهل اين آيه است : « از تو در باره انفال مىپرسند - اول سوره انفال - » ( يعنى اموال و ما ترك او متعلق بامامست ) .\r\n\r\n19 -\r\nحلبى از امام صادق عليه السلام پرسيد : در گنج چه حقى است ؟ فرمود : خمس . پرسيد در معادن چه مقدار است ؟ فرمود : خمس و همچنين است قلعى و مس و آهن ، و هر چه معدنى باشد از آن همان گرفته مىشود كه از طلا و نقره گرفته مىشود .\r\n\r\n20 -\r\nامام باقر يا صادق عليهما السلام فرمود : سخت‌ترين حالى كه مردم در قيامت دارند اينست كه :\r\nصاحب خمس به پا خيزد و بگويد : پروردگارا ! خمس من ، و ما آن را براى شيعيان خود حلال ساختيم تا ولادتشان حلال و پاك باشد .\r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\n21 -\r\nمحمد بن على گويد : از حضرت ابو الحسن عليه السلام در باره مرواريد و ياقوت و زبرجدى كه از دريا استخراج مىشود و در باره معادن طلا و نقره پرسيدم ، وجوه آن چقدر است ؟ فرمود : هر گاه بهاى آن يك دينار باشد خمس دارد .\r\n\r\n22 -\r\nعلى بن مهزيار گويد : به حضرت نوشتم : آقاى من ! مرديست كه به او پولى داده‌اند تا با آن حج گزارد ؟ آيا از همه پول زمانى كه بدست او آمد بايد خمس بدهد يا از آنچه بعد از گزاردن حج زياد مىآيد ؟\r\nحضرت نوشت : خمس بر او واجب نيست .\r\n\r\n23 -\r\nعلى بن حسين عبد ربه گويد : حضرت رضا عليه السلام صله و هديه‌ئى براى پدرم فرستاد . پدرم به حضرت نوشت : آنچه برايم فرستاده‌ئى خمس دارد ؟ حضرت به او نوشت : آنچه صاحب خمس براى تو مىفرستد خمس ندارد .\r\n\r\n24 -\r\nابراهيم بن محمد همدانى گويد : به حضرت ابو الحسن عليه السلام نوشتم : على بن مهزيار نامه پدر شما را براى من خواند كه : آنچه واجبست بر باغداران بعد از وضع مخارج ، يك دوازدهم است و كسى كه عايدى مزرعه و باغش مخارجش را كفاف ندهد ، نه يك دوازدهم بر او واجبست و نه چيز ديگر ، و مردمى كه نزد ما هستند در اين باره اختلاف دارند و ميگويند : بر مزارع خمس واجبست بعد از وضع مخارج ، يعنى مخارج زراعت و خراج نه آنكه مخارج خود زارع و خانواده‌اش . حضرت در جواب نوشت :\r\nمقصود بعد از مخارج خانواده و خراج سلطان است .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\n\r\n25 -\r\nيكى از تجار فارس كه از پيروان امام رضا عليه السلام بود ، به آن حضرت نامه نوشت و در باره خمس اجازه خواست . حضرت به او نوشت :\r\n بِسْمِ اللَّهِ الرَّحْمنِ الرَّحِيمِ  همانا خدا وسعت دهنده و كريم است ، در مورد عمل و كار ضامن ثوابست و در تنگى ضامن غم و اندوه [ در مورد مخالفت ضامن كيفر و مجازات 
  ] هيچ مالى حلال نيست جز از راهى كه خدا آن را حلال كرده و خمس موجب كمك ماست بر دين ما و عيالات ما و پيروان ما و آنچه ميبخشيم و آبروئى كه ميخريم از كسانى كه از قهر و زورش ميترسيم ، ( مانند پولهائى كه براى حفظ آبروى خود به غير مستحقين ميدهيم ) پس آن را از ما دريغ نداريد و تا ميتوانيد خود را از دعاى ما محروم نكنيد . زيرا دادن خمس كليد روزى شما و مايه پاك شدن گناهان شماست و چيزيست كه براى روز بيچارگى خود آماده ميكنيد .\r\nو مسلمان كسى است كه بعهدى كه خدا با او كرده وفا كند ، مسلمان آن نيست كه با زبان بپذيرد و با دل مخالفت كند و السلام .\r\n\r\n26 -\r\nجماعتى از خراسان خدمت حضرت رضا عليه السلام رسيدند و درخواست كردند كه ايشان را از پرداخت خمس معاف دارد ، فرمود : اين چه نيرنگى است ؟ ! به زبان خود با ما اظهار دوستى و اخلاص ميكنيد و حقى را كه خدا براى ما قرار داده و ما را براى آن و آن خمس است ، از ما دريغ ميداريد ! ! نميكنيم ، نميكنيم ، نميكنيم ، هيچ يك از شما را معاف نميداريم .\r\n\r\n27 -\r\nعلى بن ابراهيم گويد : پدرم گفت : من خدمت امام محمد تقى عليه السلام بودم كه صالح بن\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nمحمد بن سهل كه متولى اوقاف قم بود ، وارد شد و به حضرت عرضكرد : آقاى من ! آن ده هزار را به من حلال كن ، زيرا آنها را خرج كرده‌ام ، به او فرمود : حلالت باد . چون صالح بيرون رفت ، امام جواد عليه السلام فرمود : شخصى باموال آل محمد و يتيمان و مساكين و فقراء و در راه ماندگانشان ميتازد و مىخورد سپس مىآيد و ميگويد : مرا حلال كن ، گمان مىكند من ميگويم : نميكنم ؟ ! ( من ميگويم حلالت باد ) ولى به خدا كه در روز قيامت خدا از آنها بدون مسامحه سؤال خواهد كرد .\r\n\r\n28 -\r\nحلبى گويد : از امام صادق عليه السلام راجع به عنبر و مرواريدى كه از دريا استخراج مىشود پرسيدم ، فرمود : خمس دارد .\r\nجزء دوم كتاب حجت [ از كتاب كافى 
  ] پايان يافت و بعد از اين ، كتاب ايمان و كفر است .\r\n وَ الْحَمْدُ لِلَّهِ رَبِّ الْعالَمِينَ  و السلام على محمد و آله الطيبين الطاهرين پايان ترجمه و شرح بقلم اقل العباد سيد جواد مصطفوى خراسانى .\r\nدر اين جلد تنها كتاب مرآت العقول مورد مطالعه ما بوده و بيشتر توضيحات و شروح را از آن استفاده كرده‌ايم ، ولى تنها در موارد مخصوصى كه مناسبتش بر اهل ذوق و فن پوشيده نيست از آن كتاب يا نويسنده بزرگوارش ياد نموده‌ايم .\r\nتهران - يك شنبه 17 بهمن ماه 1344 خورشيدى ، مطابق 15 شوال 1385 قمرى .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n\r\nفهرست مندرجات\r\nعنوان / صفحه\r\nواگذارى امر دين به پيغمبر و ائمه عليهم السلام 2\r\nتفسير آيه « انك لعلى خلق عظيم » 3\r\nبيان عقيده غلات و مفوضه 4\r\nركعاتيكه پيغمبر صلّى اللّه عليه و آله در نماز واجب ساخته 6\r\nعلت اعطاء اختيار به پيغمبر صلّى اللّه عليه و آله در امر تشريع 9\r\nدر اينكه ائمه بكدام دسته از گذشتگان مىمانند و كراهت قول بنبوت ايشان 9\r\nشرح و توضيح محدث 10\r\nائمه عليهم السلام محدث و مفهمند 13\r\nبيان ارواحى كه در ائمه عليهم السلام موجود است 15\r\nروحى كه خدا ائمه را به آن استوار ميسازد 17\r\nزمانى كه امام به تمام علوم امام پيش از خود آگاه مىشود 20\r\nائمه صلوات اللَّه عليهم در علم و شجاعت و اطاعت برابرند 21\r\nامام عليه السلام جانشين خود را ميشناسد و آيه « خدا بشما فرمان ميدهد كه امانات را باهلش بپردازيد » در باره آنها نازل شده است 22\r\nامامت عهديست از جانب خدا كه براى هر يك از ائمه بسته شده 25\r\nائمه عليهم السلام جز بعهد و فرمان خدا كارى را انجام نداده و نميدهند و از آن تجاوز نميكنند 28\r\nبيان نسخ كتاب كافى و نسخه صفوانى 34\r\nامورى كه امامت امام عليه السلام را ثابت مىكند 36\r\nثبوت امامت در اعقاب و عدم رجوعش ببرادر و عمو و خويشان ديگر 38\r\nمواردى كه خداى عز و جل و رسولش بر ائمه عليهم السلام يكى پس از ديگرى تصريح كرده‌اند 40\r\nاثبات خلافت امير المؤمنين عليه السلام از جمله « من كنت مولاه فعلى مولاه » كه پيغمبرصلّى اللّه عليه و آله در غدير خم فرمود 43\r\nاشاره و نص بر امير المؤمنين عليه السلام 52\r\nجسارت زمخشرى بامير المؤمنين عليه السلام در آيه « فاذا فرغت فانصب » 57\r\nاشاره و نص بر حسن بن على عليهما السلام 63\r\nاشاره و نص بر حسين بن على عليهما السلام 69\r\nاشاره و نص بر على بن الحسين صلوات اللَّه عليهما 75\r\nاشاره و نص بر ابى جعفر ( امام باقر ) عليه السلام 77\r\nاشاره و نص بر ابى عبد اللَّه جعفر بن محمد الصادق عليه السلام 79\r\nاشاره و نص بر ابى الحسن موسى عليه السلام 81\r\nاشاره و نص بر حضرت ابو الحسن الرضا عليه السلام 88\r\nاشاره و نص بر ابى جعفر دوم ( امام نهم ) عليه السلام 103\r\nاشاره و نص بر حضرت ابى الحسن ثالث ( امام دهم ) عليه السلام 110\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nاشاره و نص بر حضرت ابى محمد ( امام حسن عسگرى ) عليه السلام 113\r\nاشاره و نص بر صاحب خانه ( امام زمان عجل الله تعالى فرجه ) عليه السلام 117\r\nذكر نام كسانى كه آن حضرت عليه السلام را ديده‌اند 120\r\nنهى از نام بردن آن حضرت 126\r\nباب نادريست در باره غيبت 127\r\nدر امر غيبت 132\r\nآنچه ادعاى امامت راستگو را از دروغگو معلوم مىكند 145\r\nجزء سوم\r\nكراهت تعيين وقت ظهور امام عليه السلام 190\r\nبررسى و آزمايش 194\r\nآنكه امامش را شناسد تقدم و تأخر اين امر زيانش نرساند 197\r\nدر باره نااهلى كه ادعاء امامت كند و كسى كه همه ائمه يا بعضى از ايشان را انكار كند و آنكه امامت را براى نااهل اثبات كند 199\r\nكسى كه خداى عز و جل را بدون امامى از جانب او ديندارى كند 203\r\nكسى كه بميرد و پيشوائى از ائمه هدى نداشته باشد و اين باب جزء باب سابق است 207\r\nدر باره سادات حقشناس و منكر حق 209\r\nآنچه هنگام درگذشت امام بر مردم واجبست 211\r\nزمانى كه امام ميفهمد امر امامت به او رسيده است 215\r\nشرافت عجم بر عرب از لحاظ ايمان 217\r\nحالات ائمه عليهم السلام از نظر سن 220\r\nامام را جز يكى از ائمه غسل نميدهد 224\r\nكيفيت ولادت ائمه عليهم السلام 225\r\nكيفيت آفرينش بدنها و روحها و دلهاى ائمه عليهم السلام 232\r\nدر بيان تسليم و فضيلت مسلمين 234\r\nدر اينكه بر مردم لازمست پس از اداى حج خدمت امام آيند و معالم دينشان را بپرسند و ولايت و دوستى خود را عرضه دارند 238\r\nفرشتگان به خانه ائمه درآيند و بر فرششان گام نهند و برايشان اخبار آورند 240\r\nجن نزد ائمه آيند و مسائل دينى خود را بپرسند و در كارهاى خود به آنها روى آورند 242\r\nهر گاه امر امامت ائمه عليهم السلام آشكار شود به حكم داود و خاندانش حكم كنند و گواه نخواهند 247\r\nسرچشمه علم از خانه آل محمد عليهم السلام است 249\r\nهر حقى كه در دست مردمست از نزد ائمه عليهم السلام آمده و هر چه از نزد آنها نيامده باطلست 250\r\nدر بيان آنچه وارد شده كه حديث ائمه صعب و مستصعب است 253\r\nاوامر پيغمبر ( ص ) در باره خيرخواهى ائمه مسلمين و ملازمت جماعت و معرفى ايشان 258\r\nخطبه رسول خدا صلّى اللَّه عليه و آله در مسجد خيف 259\r\nحقوق واجب امام بر رعيت و رعيت بر امام عليه السلام 261\r\nهمه زمين متعلق به امام عليه السلام است 266\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nروش امام در باره خود و وضع خوراك و پوشاكش در زمان حكومتش 272\r\nمعنى بقية الله 275\r\nدر اين باب نكته‌ها و برگزيده‌هائيست از قرآن در باره ولايت 276\r\nدر روايات برگزيده و كلى راجع بولايت 318\r\nدر شناسائى ائمه دوستان خود را و واگذارى كارشان بائمه عليهم السلام 321\r\nابواب تاريخ\r\nزندگى و وفات پيغمبر ( ص ) 323\r\nنهى از سركشيدن بر قبر پيغمبر صلى اللَّه عليه و آله 346\r\nزندگانى امير المؤمنين صلوات اللَّه عليه 347\r\nزندگانى حضرت زهرا ، فاطمه عليها السلام 355\r\nزندگانى حسن بن على صلوات اللَّه عليهما 360\r\nزندگى حسين بن على عليهما السلام 363\r\nزندگانى على بن الحسين عليهما السلام 368\r\nزندگانى ابى جعفر محمد بن على عليه السلام 372\r\nزندگانى ابو عبد اللَّه جعفر بن محمد عليه السلام 377\r\nزندگانى ابو الحسن موسى بن جعفر عليهما السلام 384\r\nزندگانى ابو الحسن الرضا عليه السلام 402\r\nزندگانى حضرت ابى جعفر محمد بن على الثانى ( امام نهم ) عليه السلام 412\r\nزندگانى حضرت ابو الحسن على بن محمد ( امام عليهما السلام [ و الرضوان 
  ] 422\r\nزندگانى حضرت ابى محمد حسن بن على ( امام يازدهم ) عليهما السلام 430\r\nزندگانى حضرت صاحب الزمان عليه السلام 449\r\nآنچه در باره دوازده امام رسيده و تصريح بامامت آنها 468\r\nهر گاه در باره كسى چيزى گويند كه او نداشته باشد و فرزند يا فرزند زاده داشته باشد ، همانست كه در باره او گفته شده 484\r\nهمه امامان عليهم السلام بامر خداى تعالى قائم و بسويش رهبرند 486\r\nصله به امام عليه السلام 487\r\nدر باره فىء و انفال و بيان خمس و احكام آن و چيزهائى كه خمسش واجب است 489\r\n\r\n\r\n","description":"","footnote":"","page_name":" 508 ","page_number":508}
  ]