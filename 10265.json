[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nتاريخ مشروطه ايران\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n . \r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nتاريخ مشروطه ايران\r\nنوشته\r\nكسروى تبريزى\r\nمؤسسهء انتشارات امير كبير\r\nتهران ، 1383\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\nكسروى ، احمد ، 1269 - 1324 .\r\nتاريخ مشروطه ايران / نوشته كسروى تبريزى . - تهران : امير كبير ، 1363 .\r\n26 ، 906 ، [ 29 
  ] ص . : مصور ، عكس . - ( تاريخ و فرهنگ ايران ؛ 3 )\r\nISBN 964 - 00 - 0081 - 7\r\nفهرستنويسى بر اساس اطلاعات فيپا .\r\nكتابنامه : به صورت زير نويس .\r\nچاپ بيست و يكم : 1383 .\r\n1 . ايران - تاريخ - انقلاب مشروطه . 1324 - 1327 ق . الف . عنوان .\r\n2 ت 5 ك / 1407 DSR\r\n075 / 955\r\n1363\r\nكتابخانه ملى ايران 78 / 2141 - 63 م *\r\nتاريخ مشروطه ايران\r\n00291539 شابك 7 - 0081 - 00 - 964\r\nبها : 70000 ريال\r\nتاريخ مشروطهء ايران\r\nتأليف : احمد كسروى\r\nچاپ بيستم : 1381\r\nچاپ بيست و يكم : 1383\r\nچاپ و صحافى : چاپخانه سپهر ، تهران\r\nشمارگان : 2000 نسخه\r\nحق چاپ محفوظ است .\r\nشابك 7 - 0081 - 00 - 964\r\nISBN 964 - 00 - 0081 - 7\r\nمؤسسهء انتشارات اميركبير تهران ، ميدان استقلال .\r\nWWW . AMIR - KABIR . COM\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\nبراى آگاهى خوانندگان\r\n« تاريخ مشروطه ايران » ، مهمترين اثر تاريخى احمد كسروى مىباشد كه به صورت سلسله مقالاتى از سال 1313 در مجله پيمان منتشر مىشده است . پيرامون نگرش تاريخى كسروى در « مقدمه ناشر » به طور مبسوط سخن رفته اما آنچه كه يادآورى آن در اينجا لازم مىنمايد اين است كه در تحليل نگرش دينى و تاريخى وى نبايد حوادثى را كه در زندگانيش سرنوشت‌ساز بوده و تأثير عميقى در افكار و احساسات او بجاى گذارده از ياد برد .\r\nهمانطور كه در كتاب « زندگانى من » مىنويسد وى طلبه مدرسه علميه طالبيه تبريز بوده كه بر اثر تجدد خواهيش مورد كين‌خواهى و ضرب و شتم « طلاب دهاتى » قرار مىگيرد .\r\nاو كه روحا تندخو و سخت بىحوصله بوده ، تحصيل علوم دينيه را رها كرده و به تعليم و تدريس زبان انگليسى و ارمنى در مدرسه امريكايى تبريز مىپردازد . در نيمه دوم حكومت رضا خان وى با استفاده از آزادى قلم و بيانى كه رضا خان براى حمله به معتقدات دينى و روحانيون فراهم ساخته بود ، به نشر انديشه‌هاى خود تحت عنوان « پاكدينى » پرداخت .\r\nپاكدينى كسروى كه جوهر اعتقاد فلسفى وى بود ، متأثر از وهابىگرى ، مبتنى بر پذيرش توحيد و مبارزه با هرگونه آداب و مراسم دينى به نام خرافه‌پرستى بود . پاكدينى او كه بتدريج در حمله به اسلام و تشيع شدت يافت به طور عمده در انجيل وى ، « ورجاوند بنياد » آمده است .\r\n« تاريخ مشروطه ايران » ، محصول دوران نشر پاكدينى اوست ، بطورى كه در جاى جاى كتاب مىتوان پاكدينى او را در برخورد با معتقدات دينى و مقدسات مذهبى و علما و روحانيون مشاهده كرد . ناميدن مذهب شيعه به « كيش شيعه » و حضرت عبد العظيم ( ع ) به « عبد العظيم » و علما به « ملايان » و . . . چيزى جز تحقير و تخفيف آنها به نام پاكدينى نيست ؛ عقيدهء سخيف و منحرفى كه سرانجام حوصلهء مردم مسلمان را به سر آورد و خشم انقلابيشان در صفير گلوله‌اى به دست يكى از فدائيان اسلام به حيات او پايان داد .\r\nبا تمام اين اوصاف « تاريخ مشروطه ايران » كسروى نظر به مستندات فراوان تاريخى كه در مقدمه ناشر بدان اشاره رفته ضرورى به نظر رسيد كه چاپ مجدد آن اقدام شود .\r\n\r\n","description":"","footnote":"","page_name":" مقدمهء ناشر 1 ","page_number":7},
  {"content":"\r\n . \r\n","description":"","footnote":"","page_name":" مقدمهء ناشر 2 ","page_number":8},
  {"content":"\r\n\r\nبسم اللّه الرحمن الرحيم\r\n\r\nمقدمهء ناشر\r\nگرچه بيش از 78 سال از انقلاب مشروطيت نمىگذرد با اين وجود هيچ واقعه‌اى مانند آن با جعل و تحريف و ابهام روبرو نبوده است . علت آن را بايد در سيطرهء غربزدگى بر فرهنگ و تفكر كشورمان دانست كه مشروطه زدگى وجه غالب سياسى آن است .\r\nهمهء نويسندگان و مورخانى كه به نقل آن واقعه ( مشروطيت ) پرداخته‌اند از آن‌رو كه خود در سلك مشروطه‌خواهان بوده و يا تعلق فكرى و سياسى به آن دوره داشته‌اند به تعريف و تمجيد از مشروطه‌خواهان برخاسته و مخالفان آن را همگى در يك صف قرار داده و با چماق اتهام ، آنها را مسؤول همهء پيامدهاى ناگوار مشروطيت دانسته‌اند .\r\n« تاريخ مشروطه ايران » كسروى از اين امر مستثنى نيست و اين عيب كلى ( مشروطه‌زدگى ) در سرتاسرش ديده مىشود . اما امتياز كتاب آن است كه نويسنده كوشيده است تا مشاهدات و مسموعات خويش را در هنگام انقلاب كه جوان بالغى بوده و در جريان كامل اخبار و رويدادهاى دومين كانون انقلاب ( تبريز ) قرار داشته و بسيارى از سران انقلابى آذربايجان را از نزديك مىشناخته و به رفتار و كردار آنان و سهم هريك در پيشبرد انقلاب واقف بوده ، در كتابش بياورد ؛ هرچند كه در مواردى از راه صواب منحرف شده و به نقل شايعات پرداخته است بدون آنكه در كشف صحت و سقم آنها كاوش نمايد .\r\nارزش تاريخى كتاب در نقل اين رويدادهاست . اما چون نويسنده در جريان مشروطيت و پس از آن تا سالها در تبريز بوده ، از حوادث و رويدادهايى كه در تهران و مركز انقلاب مىگذشته اطلاع درستى نداشته و در نقل رويدادهاى پايتخت از كتاب « تاريخ بيدارى ايرانيان » ناظم الاسلام كرمانى سود جسته است .\r\nاين بىاطلاعى سبب شده تا رويدادهاى تهران را بدون ذكر جزئيات و فرازهاى حساس آن را به اختصار برگزار كند و در عوض به تفصيل رويدادهاى آذربايجان بپردازد .\r\nاين ، يكى از عيوب عمدهء كتاب است كه بعدا بدان خواهيم پرداخت .\r\nاگر مورخ را به معناى صاحب ديد و فلسفه خاص تاريخى بدانيم ، كسروى بدون شك مورخ نيست زيرا بر اين كتاب نگرش و فلسفه تاريخى خاصى حاكم نيست و اگر غرض از مورخ شخصى مطلع از حوادث و رويدادهاى سياسى يك دوره باشد باز او را نمىتوان مورخ دانست ، زيرا وى از حوادث و جريانات سياسى مهمى ( مانند قراردادهاى رويتر و لاتارى و تشكيل\r\n\r\n","description":"","footnote":"","page_name":" مقدمهء ناشر 3 ","page_number":9},
  {"content":"\r\n\r\nفراماسونرى ) كه حدود شصت سال قبل از مشروطيت در كشورمان به وقوع پيوسته است اظهار بىاطلاعى مىكند ( ص 8 و 11 ) .\r\nقرارداد رويتر كه هيجده سال قبل از قرارداد رژى ( قضيه تنباكو ) با كمپانى رويتر به امضا رسيد بزرگترين قراردادى بود كه تا آن روز با يك كمپانى خارجى بسته مىشد .\r\nبراساس اين قرارداد تمام منابع زيرزمينى و روزمينى كشور به مدت هفتاد سال به يك كمپانى انگليسى واگذار مىگرديد . « 1 »\r\nاين قرارداد ننگين كه در زمان صدارت سپهسالار و با مشاورت ميرزا ملكم خان منعقد شد ، با پايمردى و مقاومت حاج ملا على كنى و سيد صالح عرب فسخ شد « 2 » . كسروى بدون اطلاع از خيانت آشكار ملكم خان در عقد اين قرارداد و نيز در معاهدهء ننگين لاتارى كه به عزل وى از مقام سفارت انگلستان انجاميد ، او را « دلسوز » كشور و مخالف امتياز دادن به بيگانگان مىداند ( ص 11 ) . همچنين وى از فراماسونرى كه بزرگترين جريان سياسى كشور در عهد ناصرى است اظهار بىاطلاعى مىكند ( ص 11 ) . و حال آنكه اكثريت قريب به - اتفاق رجال منور الفكر دورهء ناصرى و مشروطيت يا از اعضاى فراموشخانه ( فراماسونرى ) محسوب مىشدند و يا از تعاليم آن ملهم بودند و روشن است كه بدون اطلاع از اهداف فراماسونرى ، تحليل و بررسى انقلاب مشروطه ممكن نيست . « 3 »\r\nكسروى مانند اغلب مورخان رواج روزنامه و ايجاد دبستان را از عوامل بيدارى مردم و انقلاب مشروطيت به شمار مىآورد ( ص 128 ) ، ولى حقيقت آن است كه تعداد معدود دبستانها و روزنامه‌ها و افراد باسواد ناچيزتر از آن بودند كه منشأ حركتى انقلابى شوند ؛ بخصوص وقتى كه در نظر آوريم كه باسوادان غير روحانى از طبقهء اعيان و اشراف جامعه و حامى استبداد بودند و فرصت‌طلبانه به صف انقلاب پيوستند ، كم اهميتى عوامل مذكور بيشتر روشن مىشود .\r\nانقلاب مشروطيت در نتيجهء مظالم و فشار روزافزون شاه و شاهزادگان و حكام و مأموران دولتى به توده‌هاى محروم و نيز بر اثر مداخلات بيگانگان در همه امور كشور به‌وجود آمد . به گفتهء ناظم الاسلام كرمانى مردم چنان به ستوه آمده بودند كه « همين‌قدر منتظر بهانه يا اذنى از طرف علما بودند كه دكاكين را ببندند » « 4 » تا با اين قدرت‌نمايى دست عمال دولت\r\n\r\n\r\n","description":"","footnote":"\r\n( 1 ) . رجوع كنيد به : محمود محمود ، تاريخ روابط سياسى ايران و انگليس در قرن نوزدهم ميلادى ، ج 2 ، تهران ، اقبال ، 1352 ، ص 1008 - 1047 .\r\n( 2 ) . براى اطلاع بيشتر از علل مخالفت كنى با ملكم خان و قرارداد رويتر رجوع كنيد به نامه كنى به ناصر الدين شاه در كتاب : عصر بىخبرى يا تاريخ امتيازات در ايران ، تأليف ابراهيم تيمورى ، تهران ، اقبال ، 1332 ، ص 74 .\r\n( 3 ) . براى اطلاع بيشتر از تاريخچه و اهداف فراماسونرى در ايران ، رجوع كنيد به ، اسماعيل رائين ، فراموشخانه و فراماسونرى در ايران ، 3 ج ، تهران ، امير كبير ، 1357 . و نيز :\r\nمحمود كتيرايى ، فراماسونرى در ايران از آغاز تا تشكيل لژ بيدارى ايران ، تهران ، اقبال ، 1355 . و نيز : حامد الگار ، درآمدى بر تاريخ فراماسونرى در ايران ، ترجمه يعقوب آژند ، تهران ، نشر گستره ، 1360 .\r\n( 4 ) . ناظم الاسلام كرمانى ، تاريخ بيدارى ايرانيان ، 3 ج در يك ج ، تهران ، ابن سينا ، 1333 ، ص 268 .\r\n","page_name":" مقدمهء ناشر 4 ","page_number":10},
  {"content":"\r\n\r\nو بيگانگان را براى هميشه از جان و مال و ناموسشان كوتاه كنند . حوادثى از قبيل به چوب - بستن تاجر قند در تهران و انتشار عكس نوز بلژيكى در لباس روحانيت كه در آخرين سالهاى سلطنت مظفر الدين شاه رخ داد در واقع جرقه‌هايى بود كه بر مخزن باروت خشم مردم خورد و يكباره شعله‌هاى آتش انقلاب سراسر كشور را فراگرفت .\r\nكسروى بر اين نظر است كه دو پيشواى روحانى مشروطه ( طباطبايى و بهبهانى ) با اطلاع از معنى و هدف مشروطيت به كوشش برخاستند ( ص 51 ) و « در نتيجه كوششهاى مردانه و بخردانه يكسال و نيم دو سيد و همدستان ايشان ، مشروطه در ايران پيدا شد . » ( ص 125 ) وى از اينكه آن دو سيد پس از داده شدن فرمان مشروطيت و باز شدن مجلس و نوشته شدن قانون اساسى تلاش بيشترى براى پيشبرد مشروطه نكردند از آنها انتقاد مىكند ( ص 261 ) . واقعيت امر آن است كه به جز طباطبايى كه به سبب سفرهايش به روسيه و كشورهاى عربى و تركيه و ديدن رهبران و سياستمداران گوناگون ، از به دو ورود به تهران در سال 1312 « به خيال مشروطه نمودن ايران و تأسيس مجلس شوراى ملى » بوده ، هيچ روحانى ديگرى معناى واقعى مشروطيت را نمىدانسته است « 5 » . طباطبايى نيز تنها مجتهد برجسته شيعه زمان خودش بود كه سخنانش مفاهيم مليت به معناى نو آن را دربر داشت . . .\r\nاينكه باسواد و معلومات بودن را براى يك رژيم نو مشروطه لازم مىداند نشان مىدهد كه طباطبايى به خوبى مىدانسته كه معنى مشروطه چيست « 6 » . اما وى در جريان مبارزه عليه عين الدوله و اوجگيرى نهضت ، از شاه و صدر اعظم ايجاد « عدالتخانه » و « مجلس » يا « انجمنى » را كه به داد عامه مردم برسد ، طلب مىكرد . در نامه‌اش به مظفر الدين شاه مىنويسد : « تمام مفاسد را مجلس عدالت يعنى انجمنى مركب از تمام اصناف مردم كه در آن انجمن به داد عامه مردم برسند ، شاه و گدا در آن مساوى باشند [ از ميان خواهد برد 
  ] » . « 7 » طباطبايى آشكارا اعلام مىكرد كه وى مجلس عدالتى مىخواهد كه مردم را از ستم حكام محلى برهاند و قانون اسلام را اجرا كند . او مشروطيت و جمهوريت را براى مردم ايران زودرس مىدانست : « . . . مشروطه نمىخواهيم يعنى مردم ايران هنوز به آن درجه تربيت نشده‌اند و قابل مشروطيت و جمهوريت نمىباشند زيرا كه مشروطيت در وقتى است كه افراد يك ملت عالم شوند . » « 8 »\r\nايجاد عدالتخانه خواست اصلى همه علماى تهران بود كه به عنوان اعتراض به اعمال سركوبگرانه عين الدوله و بىتفاوتى شاه در برابر آن در حضرت عبد العظيم متحصن شده بودند . آنان يكى از شرايط بازگشت خود را « ايجاد عدالتخانه دولتى » دانستند تا « به عرايض كليه رعايا و مظلومين رسيدگى شود و رفع ظلم از مظلوم حقا و عدلا به عمل آيد و در اجراى عدل ملاحظه از احدى نشود . » « 9 »\r\nكسروى معلوم نمىكند كه چرا ايجاد عدالتخانه كه خواست اصلى علما و مردم بود\r\n\r\n\r\n","description":"","footnote":"\r\n( 5 ) . اسلام كاظميه ، يادداشتهاى سيد محمد طباطبايى ، ص 474 ( به نقل از : تشيع و مشروطيت در ايران و نقش ايرانيان مقيم عراق ، تأليف عبد الهادى حائرى ؛ تهران ، امير كبير ، 1360 ، ص 105 ) .\r\n( 6 ) . تشيع و مشروطيت ، پيشين ، ص 106 .\r\n( 7 ) . تاريخ بيدارى ايرانيان ، پيشين ، ص 339 .\r\n( 8 ) . همان ، ص 381 .\r\n( 9 ) . همان ، ص 304 .\r\n","page_name":" مقدمهء ناشر 5 ","page_number":11},
  {"content":"\r\n\r\nبه مشروطيت تغيير يافت در حالىكه اين تغيير را بايد نخستين انحراف از خط كلى نهضت عدالتخواهى مردم دانست . زيرا همه مردم و علما نسبت به عدالتخانه تصور روشنى داشتند اما شناخت درستى نسبت به مشروطيت نداشتند ، حتى اغلب آزاديخواهان و منور الفكرانى كه مردم را به آزاديخواهى و مشروطه‌طلبى تشويق مىكردند تصورى مبهم و نادرست از آن داشتند . كسروى در اين‌باره مىنويسد : « . . . بيشتر اينها به يك بار بىسرمايه و خود كسانى مىبودند كه اگر كسى يكى از آنان را ديدى و چنين پرسيدى : « اينكه مىخواهى روزنامه برپا كنى آيا چه در آن خواهى نوشت ؟ . . . » ديگرى هيچ نينديشيده و خود نمىداند كه چه خواهد نوشت ! بلكه نمىداند روزنامه را بهرچه نويسند و همين اندازه كه ديده ديگران به چنين كارى برخاسته‌اند او نيز به هوس افتاده . » ( ص 274 ) . وى همچنين مىنويسد كه آنها معناى واقعى آزاديخواهى و ميهن‌دوستى را نمىدانستند و به نام آزاديخواهى ، پرده‌درى مىكردند و به نام ميهن‌دوستى ، شعرها در ستايش آب و هوا و كوه و بيابان مىسرودند ( ص 262 ) .\r\n* * * پيش از آنكه به علل تأييد و حمايت علما از نهضت مشروطه بپردازيم بايد ببينيم كه لفظ مشروطه كى و چگونه در بين مردم رواج يافت .\r\nكسروى اشاره‌اى به معنا و مفهوم لفظ مشروطيت و منشأ انتشار آن در تهران كه مركز تحولات و تصميم‌گيريهاى انقلابى بود نمىكند « 10 » ، اما يادآور مىشود كه كنسول انگليس در تبريز نخست نام مشروطه را بر زبان آورد و مردم تبريز نيز از آن پس با لفظ مشروطه آشنا شدند ( ص 156 ) .\r\nدر اين‌باره ناظم الاسلام كرمانى ( مؤلف تاريخ بيدارى ايرانيان ) كه در تهران مىزيسته و جزو مشاورين سيد محمد طباطبايى بوده ، اطلاعات دقيقى راجع به انتشار لفظ مشروطيت و تحولاتى كه منجر به اعطاى فرمان مشروطيت گشت بدست مىدهد . اين فصل حساس از تاريخ مشروطه كه متأسفانه از نظر بسيارى از مورخين مشروطه و از جمله كسروى بىاهميت تلقى گشته و اشاره‌اى بدان نشده يكى از فرازهاى حساس تاريخ مشروطه است كه بدون شناخت آن ، نمىتوان علت انحراف نهضت را جستجو كرد .\r\nكرمانى بدون آنكه خود توجهى به اين انحراف داشته باشد مراحل انحراف نهضت را به دقت شرح مىدهد . اين انحراف از همان روز هجرت علما به قم آغاز شد . در بعد از ظهر آن روز جمعى از تجار به توصيه بهبهانى « * » و به منظور حمايت از حركت علما و اعتراض به سياستهاى سركوبگرانه عين الدوله به سفارت انگلستان پناهنده شدند . سفارت انگلستان كه مؤيد رژيم استبدادى بود كوشش داشت تا با رخنه كردن در نهضت ، رهبريت آن را بتدريج\r\n\r\n\r\n","description":"","footnote":"\r\n( 10 ) . براى اطلاع از معنا و مفهوم مشروطيت و چگونگى شيوع اين لفظ در ايران رجوع كنيد به : تشيع و مشروطيت ، ص 252 - 259 .\r\n( * ) كسروى بر خلاف كرمانى بر اين عقيده است كه « خواست بهبهانى اين بود كه سفير انگليس در ميان ايشان و شاه ميانجى باشد . . . اين هرگز گمان نمىرود كه بهبهانى يا طباطبايى به پناهيدن مردم به سفارتخانه خرسندى داده‌اند و يا چنين گفتگويى در بودن ايشان مىرفته . . .\r\nاين انديشه از خامان سر زد . » ( ص 109 )\r\n","page_name":" مقدمهء ناشر 6 ","page_number":12},
  {"content":"\r\n\r\nاز دست علما خارج كرده و به دست منور الفكران ليبرال انگلوفيل بسپارد تا توسط آنها اين نهضت ملى را در جهت اهداف خود هدايت كند . تحصن بست‌نشينان در سفارت انگلستان ، اين فرصت طلايى را به آن دولت داد .\r\nمتعاقب اين سياست بود كه به اشاره سفارت انگلستان « سربازها كه در كوچه و بازار چمباتمه زده بودند و مردم را اذيت مىكردند به اردوى خارج شهر رفتند . يك نفر سرباز در شهر ديده نمىشد . جز عده‌اى سرباز كه در خيابان علاء الدوله گماشتند براى محافظت مردم كه مبادا يكى از ديوانيان به يكى از متحصنين بىاحترامى كند [ ! 
  ] مردم با اين حال كه ديده شد به طرف سفارتخانه مىرفتند يا براى الحاق به متحصنين يا براى تماشا و سياحت . » و براى جلب قلوب بست‌نشينان « اجزاء سفارتخانه نهايت حسن سلوك و پذيرايى » را ظاهر ساختند و حتى بر خلاف سياست بين المللى و موضعگيرى پيشين « * * » شارژدافر ( كاردار ) سفارت هم با آنها همصدا شد .\r\nسفارت مأمنى شده بود براى بست‌نشينان تا به دور از آزار سربازان ، ضمن صرف شام و ناهار مجانى ، آموزشهاى سياسى لازم را فراگيرند . ناظم الاسلام در اين‌باره مىنويسد :\r\n« مىتوان گفت سفارتخانه در حكم يك مدرسه شده است ، چه در زير هر چادر و هر گوشه‌اى جمعى دور هم نشسته‌اند و يك نفر عالم سياسى از شاگردان مدارس و غيره آنها را تعليم مىدهند يعنى چيزهاى تازه به گوش مردم مىخورد كه تاكنون احدى جرأت نداشت بر زبان آورد . » كرمانى توضيح بيشترى پيرامون اين آموزشها و نيز مذاكرات محرمانه اجزاء سفارت با تجار متحصن نمىدهد « 11 » . در اين مدت دست‌اندركاران سفارت تلاش مىكردند تا مردم را با مجلس شوراى ملى و اهداف آن آشنا سازند . به اين منظور تلگراف بىمأخذى را كه « از مضامين آن آثار كذب هويدا بود » از جانب پادشاه انگلستان انتشار دادند و در ميان مردم پراكندند . « مردم را هيجانى حاصل گرديد و به گوش آنها لفظ مجلس شوراى ملى رسيد و دانستند كه نجات دهندهء همه از ظلم و تعدى ، مجلس شوراى ملى است . » « 12 »\r\nاما در اين زمان مهمترين مسأله دولت و ملت هجرت علما به قم بود . اهميت اين مسأله تا بدان حد بود كه با وجود تلاش اعضاى سفارت ، احدى از بست‌نشينان جرأت نمىكرد جز بازگشت علما ، تقاضاى ديگرى نمايد « 13 » . اما بتدريج مسأله بست‌نشينان ، خود مسألهء بغرنج ديگرى در جوار مسألهء هجرت علما شد و بر اثر آموزشهاى سياسى شاگردان دار الفنون « در آخر امر [ بست‌نشينان 
  ] دولت قانونى را تقاضا مىنمودند . » « 14 »\r\nمظفر الدين شاه كه زير فشار سياسى و روانى عظيمى قرار گرفته بود عين الدوله را عزل كرد و عضد الملك ( از رجال خوشنام قاجار ) را براى دادن اطمينان به علما و معاودتشان به تهران ، به قم فرستاد . در اين زمان ، علماى مهاجر كه از تهران به دور بودند اخبار و رويدادهاى پايتخت را از طريق سفارت دريافت مىكردند . سفارت گرچه اين زمان نقش\r\n\r\n\r\n","description":"","footnote":"\r\n( * * ) در نهم جولاى بهبهانى نامه به سفير نوشت و ياورى او را درخواست نمود . سفير پاسخ داد كه دولت انگليس ياورى به كسانى نتواند كرد كه رفتارشان با دولت خود دشمنانه است . ( ص 109 )\r\n( 11 ) . تاريخ بيدارى ايرانيان ، ص 435 و 457 .\r\n( 12 ) . همان ، ص 452 .\r\n( 13 ) . همان ، ص 433 .\r\n( 14 ) . همان ، ص 446 .\r\n","page_name":" مقدمهء ناشر 7 ","page_number":13},
  {"content":"\r\n\r\nپيك را اجرا مىكرد اما در واقع به تصميمات علماى مهاجر جهت مىداد . به عنوان مثال پس از عزل عين الدوله « متحصنين [ سفارت 
  ] تلگرافى به علما و مهاجرين مخابره كردند و به آنها رسانيدند كه بدون اجراى مقاصد و اشاره ما مراجعت نكنيد و فريب نخوريد » و از طرف سيد عبد اللّه پاسخ رسيد كه « ما فريب نمىخوريم . . . تا مقصود به عمل نيايد و تأمين از سفارت انگليس و اطمينان به من ندهند حركت نخواهم كرد . . . » « 15 »\r\nمظفر الدين شاه به تاريخ چهاردهم جمادى الآخر سال 1324 دستخطى خطاب به صدر اعظم صادر كرد و در آن با تشكيل « مجلسى از منتخبين شاهزادگان و علما و قاجاريه و اعيان و اشراف و ملاكين و تجار و اصناف و منتخبات طبقات مرقومه دار الخلافه » موافقت نمود و از وى خواست تا با ابلاغ دستخط به آقايان علما « هرچه زودتر تشريف‌فرماى دار الخلافه شوند . » « 16 »\r\nصدر اعظم نيز صورت دستخط شاه را به قم تلگراف كرد . نكته قابل توجه اينكه صحنه‌گردانان سفارت ، دستخط شاه را به اين بهانه موهوم كه معتبر نيست و ضمانت اجرا ندارد توسط عمال خود از در و ديوار كندند و اصرار داشتند كه « بايد وزير مختار انگليس ضمانت اجراى آن را بنمايد . » « 17 »\r\nپس از صدور دستخط شاه ، علماى مهاجر به منظور اطمينان يافتن بيشتر از نظرات شاه ، نمايندگانى به تهران فرستادند تا صحت و سقم اخبار را به اطلاعشان برسانند . نمايندگان علما عبارت بودند از : سيد محمد صادق طباطبايى ( پسر سيد محمد طباطبايى ) و سيد مطهر و سيد علاء الدين و ميرزا محسن ( از اقوام بهبهانى ) . اما اين نمايندگان ، هيچ‌كدام صلاحيت اين امر بزرگ را دارا نبودند و وجهه‌اى نزد مردم نداشتند : « مردم از اعتماد الاسلام و آقا ميرزا محسن خيلى بد مىگويند و خائف مىباشند . . . » « 18 » و سيد محمد صادق نيز به سبب مخالفت با حجاب بانوان « 19 » و پوشيدن لباسهاى نامناسب و گرفتن رشوه مورد انتقاد بود . « 20 »\r\nبه هر صورت نمايندگان علما پس از ديدار با بست‌نشينان همراه صدر اعظم به نزد شاه رفتند . از جزئيات ديدار و گفتگوى آنها با صدر اعظم و شاه ، ناظم الاسلام سخنى نمىگويد ، اما پس از اين ديدار بود كه شاه دستخطى در تكميل دستخط اول در روز شانزدهم جمادى - الثانى صادر كرد كه ضمن تأييد دستخط پيشين ، بر تشكيل مجلس شوراى اسلامى تأكيد شده بود . « 21 »\r\nصدور اين دستخط جديد پس از ديدار نمايندگان علما با شاه ، مبين آن است كه علماى قم خواهان تشكيل مجلس شوراى اسلامى بوده‌اند و صدور اين دستخط جز اجابت خواست علما و اطمينان دادن به آنها نبوده است . از سوى ديگر صدور اين دستخط به معناى آن بود كه علىرغم تلاشهاى سفارت ، شاه و دربار تسليم نظرات علما هستند .\r\n\r\n\r\n","description":"","footnote":"\r\n( 15 ) . همان ، ص 459 .\r\n( 16 ) . همان ، ص 470 .\r\n( 17 ) . همان ، ص 472 . كسروى مىنويسد كه چون « در آن فرمان نام توده ( ملت ) برده نشده و از آنسوى جمله‌هاى آن روشن نمىبود . . . كوشندگان سفارت آن را نپسنديده و با خواست خود سازگار نديدند و كسانى فرستاده چاپشده‌هاى آن را از ديوارها كندند » . ( ص 120 )\r\n( 18 ) . همان ، ص 475 .\r\n( 19 ) . همان ، ص 160 .\r\n( 20 ) . همان ، ص 497 .\r\n( 21 ) . همان ، ص 476 .\r\n","page_name":" مقدمهء ناشر 8 ","page_number":14},
  {"content":"\r\n\r\nپس از صدور اين دستخط ، كوششهاى وسيعى انجام شد تا اين دستخط تغيير يابد ؛ چه اين دستخط ضمن تأييد رهبريت علما ، مجلس آينده را طبق ضوابط اسلامى وعده مىداد .\r\nدر چنان مجلسى طبعا بسيارى از منور الفكران ليبرال كه به جدايى دين از سياست قائل بودند جايى نداشتند . از اين‌رو اين دستخط با مخالفت كاردار و صحنه‌گردانان سفارت و منور الفكران روبرو شد . حتى ناظم الاسلام كرمانى كه به طباطبايى و فرزندانش ارادت مىورزد ناخشنودى خود را از علما و نمايندگانشان - كه مسببان اصلى صدور دستخط دوم شاه بودند - اظهار مىدارد . « 22 »\r\nپس از صدور دستخط دوم ، نمايندگان علما متن آن را همان روز به قم مخابره كردند .\r\nصحنه‌گردانان سفارت كه پس از صدور دستخط دوم شاه جرأت نداشتند ناخشنودى خود را ابراز كنند بهانه آوردند كه « تا سفارت انگليس ضمانت اجراى دستخط را و عمل به مضمون آن نكند و قول تأسيس و تشكيل مجلس [ ؟ 
  ] را ندهد ، از اين سفارتخانه حركت نمىكنيم و خارج نمىشويم و بازارها را باز نمىكنيم . » « 23 » به همين جهت روز بعد ظاهرا به منظور اطمينان يافتن و گرفتن ضمانت و در باطن براى تغيير دستخط شاه همراه با كاردار سفارت به نزد صدر اعظم رفتند . كرمانى نتايج اين مذاكرات را چنين شرح مىدهد : « . . . قرار شد دو دستخط سابق را تغيير دهند و مضامين هر دو را در يك دستخط بنويسند و نيز در دستخط [ دوم 
  ] كه مجلس شوراى اسلامى نوشته‌اند بايد اين عبارت به مجلس شوراى ملى تبديل شود ، چه شايد بعضى به اغراض شخصيه ، يكى از مبعوثين را تكفير كنند و آنوقت بگويند كافر در مجلس اسلامى چه مىكند و شايد يك زمانى مانند حاج شيخ فضل اللّه ملايى پيدا شود كه به غرض شخصى خود ، همه اهل مجلس را تكفير و لااقل تفسيق كند آنوقت محرك مردم شود كه كافر و فاسق را به مجلس اسلامى چه كار است . ديگر آنكه طايفه يهود و ارامنه و مجوس نيز بايد منتخب خود را به اين مجلس بفرستند و لفظ اسلامى با ورود آنها نمىسازد ، مناسب لفظ ملى است . بارى پس از مذاكرات بسيار ، صدر اعظم متقبل گرديد كه همه مقاصد آقايان و تجار و كسبه را برآورده نمايد . » « 24 »\r\nيك روز پس از ملاقات كاردار و صحنه‌گردانان سفارت با صدر اعظم ، نمايندگان علما به منزل صدر اعظم رفتند و از آنجا عازم محل سكونت شاه شدند . ناظم الاسلام كرمانى علت اين ديدار را شرح نمىدهد . زيرا پس از صدور دستخط دوم شاه مبنى بر موافقت كامل با خواست علما ، ديدار ديگر ، موردى نداشت . اين ديدار به منظور تأييد مذاكرات ديروز نمايندگان بود ، زيرا تغيير دستخط بدون جلب نظر موافق نمايندگان علما امكان نداشت .\r\nچه ، اگر فرضا بدون موافقت آنها اين امر عملى مىشد احتمال آن مىرفت كه پس از ورود علماى مهاجر به تهران و مشاهده دستخط تغيير يافته شاه ، به اهداف توطئه پى برده و به شاه اعتراض نمايند « * » و بلواى مجددى شروع شود در حالىكه حضور نمايندگان علما و تأييد\r\n\r\n\r\n","description":"","footnote":"\r\n( 22 ) . همان ، ص 478 .\r\n( 23 ) . همان ، ص 479 .\r\n( 24 ) . همان ، ص 479 و 480 .\r\n( * ) شيخ فضل الله در يكى از لوايح خود به تغيير دستخط شاه اشاره مىكند و آن را يك توطئه مىداند و مىنويسد : « از آن جمله در منشور سلطانى كه نوشته بود مجلس شوراى ملى اسلامى داديم لفظ اسلامى گم شد و رفت كه رفت . اين فقره سند صحيح دارد و عند الحاجه مذكور و -\r\n","page_name":" مقدمهء ناشر 9 ","page_number":15},
  {"content":"\r\n\r\nآنها ، اين خطرات احتمالى را بر طرف مىكرد .\r\nنمايندگان علما گرچه متن دستخط دوم شاه را داير بر موافقت با خواستهاى علماى مهاجر روز شانزدهم جمادى الآخر به قم مخابره كرده بودند مع ذلك بدون كسب اجازه از علماى مهاجر دو روز بعد به ديدار صدر اعظم شتافتند تا ضمن تأييد نظرات صحنه‌گردانان سفارت ، تغيير دستخط دوم را از شاه بخواهند . پيش از ملاقات شاه بين امير بهادر ( وزير دربار ) و سيد محمد صادق طباطبايى مجادله‌اى روى مىدهد كه شايان توجه است . دلايلى كه سيد محمد صادق جهت تغيير دستخط دوم مىآورد مانند دلايلى است كه صحنه‌گردانان سفارت روز پيش براى صدر اعظم عنوان نمودند . بر اين اساس گمان قوى مىرود كه نمايندگان علما با صحنه‌گردانان سفارت جلسه‌اى داشته‌اند كه طى آن از نظرات آنها مطلع شده‌اند . اما كرمانى به اين ملاقات اشاره‌اى نمىكند ولى به شرح ديدار و مجادله وزير دربار و سيد محمد - صادق طباطبايى مىپردازد . اين ملاقات مهم مىتواند براى پژوهندگان و علاقه‌مندان به نهضت مشروطيت قابل توجه و بررسى جدى باشد زيرا چرخش نهضت و انحراف آن ، توسط نمايندگان علما به وضوح ديده مىشود .\r\nمؤلف ، جريان ديدار وزير دربار و سيد محمد صادق را چنين مىنگارد : « . . . وزير دربار گفت [ مجلس 
  ] شوراى اسلامى خوب است چرا به شوراى ملى بدل گرديد ؟ جناب آقا ميرزا - محمد صادق جواب داد براى اينكه رعيت ( يعنى سفارت ! ) اين لفظ را خواست [ زيرا 
  ] كه فردا اگر كسى را از اهل مجلس بخواهند نفى و تبعيد كنيد خواهيد گفت اين بىدين و خارج از اسلام است . به اين بهانه اشخاصى كه مخالف ميل شما رفتار نموده‌اند بايد خارج شوند اما لفظ ملى اين عيب را مانع خواهد بود . ديگر آنكه اگر اسلامى مبدل به ملى نشود مردم از سفارتخانه بيرون نخواهند آمد . » « 25 »\r\nنمايندگان علما از ديدار مجدد با شاه طفره رفتند زيرا كه همه خواست علما در دستخط دوم برآورده شده بود و دستخط سوم ديگر معنا نداشت و در صورت پرسش شاه از علت تغيير دستخط دوم ، پاسخ مناسبى نداشتند . چون بيم آن مىرفت كه در صورت حضور امير بهادر در آن ديدار ، وى شاه را از تغيير دستخط منصرف سازد لهذا با صحنه‌سازى قبلى فقط صدر اعظم را همراه با مستدعيات خود به نزد شاه فرستادند . « . . . صدر اعظم با نايب السلطنه حركت كردند كه بروند حضور اعليحضرت شاهنشاه . به جناب آقا ميرزا سيد محمد صادق و ديگران هم تكليف كردند كه شما هم بياييد حضور [ شاه 
  ] و باهم عرايض ملت ( سفارت ) را عرض كنيم .\r\nوكلاى آقايان به ملاحظه اينكه شايد در حضور اعليحضرت مجبور شوند به قبول آنچه ميل درباريها در آن است لذا عذر آوردند و گفتند كه ما از طرف علما و آقايان مهاجرين آمده‌ايم كه با وزراء مذاكره نماييم نه با شاه . نايب السلطنه چون مىدانست اگر امير بهادر حضور اعليحضرت مشرف شود سنگ جلو مىاندازد و مانع اصلاح خواهد گرديد لذا به صدر اعظم رسانيد و گفت شايد شما بخواهيد كه با شاه بعض مطالب محرمانه را گفتگو نماييد و شايد\r\n\r\n\r\n","description":"","footnote":"\r\nمشهور مىشود » . ر . ك به : لوايح آقا شيخ فضل اللّه نورى ، به كوشش هما رضوانى ، تهران ، نشر تاريخ ايران ، 1362 ، ص 28 .\r\n( 25 ) . همان ، ص 484 .\r\n","page_name":" مقدمهء ناشر 10 ","page_number":16},
  {"content":"\r\n\r\nشاه بخواهد بعض فرمايشات سرى بفرمايند . من با وزير دربار نمىآيم . صدر اعظم قبول نمود و تنها رفت حضور شاه و آنچه مىدانست عرض كرد . اعليحضرت شاهنشاه مستدعيات را قبول فرمود . فرمان را [ مطابق خواست نمايندگان علما 
  ] امضا و مهر نمودند . كار تمام شد . فرمان را آورد و داد به وكلاى آقايان . » « 26 »\r\nگرچه تاريخ دستخط سوم روز هيجدهم جمادى الثانى بود اما تاريخ آن را روز چهاردهم جمادى الثانى نوشتند . ناظم الاسلام كرمانى معتقد است « محض اينكه مطابق باشد با روز تولد شاهنشاه ، تاريخ آن را در چهاردهم نوشتند . » « 27 » اين احتمال ضعيف به نظر مىرسد . ظن قوى آن است كه در ادامه آن همه مذاكره و توطئه‌اى كه براى تحصيل اين دستخط انجام شد ، تغيير تاريخ آن به روز چهاردهم به اين منظور بوده است كه دستخط سوم شاه را همان دستخط اول وانمود كنند . زيرا دستخط سوم شاه عين همان دستخط اول است با اين تفاوت كه در دستخط اول نام « مجلس » آمده در صورتى كه در دستخط سوم اين نام به « مجلس شوراى ملى » تغيير يافته است .\r\nپس از صدور اين دستخط ، نمايندگان علما به همراه مشير الملك ( پسر بزرگ صدر اعظم ) به سفارتخانه آمدند و مراتب را به اطلاع رساندند . « بعد مشير الدوله حاليه ( مشير الملك سابق ) . . . رفت روى صندلى ، فرمان اعليحضرت شاهنشاه را كه كاشف از اذن و اجازهء تشكيل مجلس شوراى ملى بود . . . قرائت نمود . » « 28 » پس از قرائت آن ، مشير الملك تلگراف علماى قم را در پاسخ تلگراف سيد محمد صادق كه دو روز پيش مخابره كرده بود براى بست‌نشينان سفارتخانه خواند . در اين تلگراف ، علما موافقت و خشنودى خود را از دستخط دوم شاه اظهار داشته و به بست‌نشينان بشارت داده بودند كه « مقاصد شما و ما انجام گرفت از سفارتخانه برخيزيد و بيش از اين نمانيد كه مفاسدى بر ماندن زياد مىباشد كه در تلگراف نمىتوانيم اظهار كنيم . اگر مقاصد شما بقيه دارد در زاويه حضرت عبد العظيم مىمانيم تا آن بقيه هم انجام گيرد . » « 29 »\r\nجواب تلگراف علما كه پس از صدور دستخط سوم شاه توسط مشير الملك قرائت گرديد مربوط به دو روز پيش يعنى روزى بود كه شاه فرمان تشكيل مجلس شوراى اسلامى را صادر كرده بود ، اما چنان وانمود گرديد كه علما با دستخط سوم شاه - كه مجلس شوراى ملى وعده داده شده بود - موافقت كرده‌اند . نكته مهمى كه علما در تلگرافشان خاطرنشان ساختند ترك سفارتخانه بود . اين نكته مىرساند كه علماى مهاجر نسبت به بست‌نشينى در سفارت انگلستان نظر خوبى نداشته و از عواقب آن بيمناك بوده‌اند .\r\nپس از قرائت تلگراف علما ، گروه كثيرى از مردم ، سفارتخانه را ترك كردند و به بازار يا منازل خود بازگشتند . « * »\r\nبه اين ترتيب لفظ مجلس شوراى ملى در تهران و در تبريز از طرف سفارت انگلستان\r\n\r\n\r\n","description":"","footnote":"\r\n( 26 ) . همان ، ص 484 .\r\n( 27 ) . همان ، ص 482 .\r\n( 28 ) . همان ، ص 481 .\r\n( 29 ) . همان ، ص 481 .\r\n( * ) كسروى بر اين نظر است كه مردم پس از صدور دستخط دوم شاه به تاريخ شانزدهم جمادى الثانيه ، همان روز سفارتخانه را ترك كردند ( ص 120 ) .\r\nبا توضيحاتى كه داده شد قول كسروى نادرست به نظر مىرسد .\r\n","page_name":" مقدمهء ناشر 11 ","page_number":17},
  {"content":"\r\n\r\nدر بين مردم شايع شد و از آن پس چنان كه ملاحظه خواهيد كرد همهء تلاشهايى كه براى ايجاد عدالتخانه يا مجلس عدالت مىشد در جهت تشكيل مجلس شوراى ملى قرار گرفت ، زيرا در صورت ايجاد عدالتخانه ، علما يا زمام امور را در دست مىگرفتند و يا لااقل در نظارت بر اجراى احكام آن‌كه قاعدتا مىبايست مبتنى بر احكام اسلامى باشد نقش عمده‌اى مى - داشتند و حال آنكه با تشكيل مجلس شورا و تدوين قانون اساسى موضوعه ، طبعا جايى براى مداخله و نظارت علما باقى نمىماند . اما جاى اين پرسش باقى است كه چرا علما با ايجاد مشروطيت و مجلس شورا و تدوين قانون اساسى كه منشأ اختلافات عظيمى گشت موافقت كردند ؟\r\nقدر مسلم آن است كه در آثار منور الفكران مشروطه‌خواه عرب از قبيل كواكبى و ايرانى همچون ملكم خان و مستشار الدوله كه مستقيم و غير مستقيم از مشروطيت و قانون سخن رانده‌اند ، نه تنها نشانى از تعارض و مخالفت مشروطيت و اسلام ديده نمىشود بلكه آنها كوشيده‌اند تا در مواردى مشروطيت و اسلام را يكى بدانند . اين قبيل منابع كه مورد رجوع علما بود سبب گشت تا آنان وجوه اشتراك و هماننديهاى زيادى بين مشروطيت و اسلام ببينند و در نتيجه از مشروطيت دفاع نمايند . دكتر حائرى ، نويسنده كتاب تشيع و مشروطيت در اين‌باره مىنويسد : « كوششى سخت و پىگير از سوى انديشه‌گران نوخواه ايران صورت گرفت تا رهبران مذهبى را نسبت به اختلافهاى اساسى و تعيين‌كنندهء موجود ميان نهادهاى نو سياسى و اسلام بىتوجه نگاه دارند . آنان به انديشه‌هاى نو سياسى در انگليس و فرانسه دسترسى مستقيم داشتند ولى به حكم اقتضا و مصلحت ، انديشه‌هاى مشروطه‌گرى را رنگ اسلامى زدند . آنان معناى واقعى مشروطه‌گرى غربى را پنهان نگاه داشتند و در مواردى هم مشروطه و اسلام را يكى دانستند . نوگرايان به اصطلاح ليبرال و آگاه به شيوه‌هاى فكرى اروپايى به حمايت علما نياز فراوان داشتند ، زيرا علما تنها مقام مؤثر و با نفوذ در ميان بورژوازى ملى و بقيه توده‌هاى مردم بودند . از سوى ديگر نوگرايان ليبرال علاقه داشتند كه علما به برخى از مسائل مربوط به ناهماهنگى اسلام و دموكراسى بىتوجه بمانند و گرنه از پشتيبانى كامل علما در انقلاب مشروطيت بىبهره مىماندند . خود علما هم نتوانستند حقايق لازم را دربارهء مشروطه‌گرى از منابع عربى و تركى بدست آورند ، زيرا آن نوشته‌ها نيز به - دلايلى از برخى حقايق تهى بود . نيز بايد افزود كه عناوين آزادى ، برابرى ، دادگرى و بسيارى ديگر از موضوعهايى كه در حوزهء بحث مشروطيت بود پيشاپيش در اسلام ، به معانى ويژه خود وجود داشت و آن مفاهيم در حدى مبهم و دور از مرحله فعليت خود در هريك از دو حوزه مشروطه و اسلام با يكديگر مشابه و همسان خودنمايى مىكرد . چون نوگرايان و انديشمندان دنياى اسلام تفسيرى صادقانه و تهى از مصلحت و اقتضا از آن مفاهيم بدست ندادند برخى از رهبران مذهبى ما با استفاده از نوشته‌هاى آن نوگرايان بدين باور شدند كه آن مفاهيم با اسلام ناهماهنگ نيست و در نتيجه خود نيز كوشش كردند كه آنان را در چهارچوب اسلام تفسير كنند . « 30 »\r\nكسروى نيز بر همين نظر است و مىنويسد : « اگر راستى را خواهيم اين علماى نجف\r\n\r\n\r\n","description":"","footnote":"\r\n( 30 ) . تشيع و مشروطيت ، ص 328 - 330 .\r\n","page_name":" مقدمهء ناشر 12 ","page_number":18},
  {"content":"\r\n\r\nو دو سيد ( طباطبايى و بهبهانى ) و كسان ديگرى از علما كه پافشارى در مشروطه‌خواهى مىنمودند معنى درست مشروطه و نتيجه رواج قانونهاى اروپايى را نمىدانستند و از ناسازگارى بسيار آشكار كه ميانه مشروطه و كيش شيعى است آگاهى درستى نمىداشتند . » ( ص 287 ) البته او در مورد مشروطه‌خواه بودن دو سيد متناقض سخن مىگويد و در بسيارى موارد آنها را مشروطه‌خواهان واقعى كه معنا و هدف درست مشروطيت را مىدانستند معرفى مىكند ( ص 50 ، 51 ، 259 . . . . ) .\r\nبا توجه به نقش بارز علما در جنبش مشروطيت بود كه تا چند ماه پس از اعطاى فرمان ، كسى ياراى مخالفت آشكار و نيز اظهار درست مشروطيت را نداشت . به قول كسروى « چون بسيارى از پيشگامان از ملايان بوده و در سخن‌گوئيها چنين نموده شده بود كه به رواج شريعت كوشيده خواهد شد و هنوز جدايى ميانه خواستها پديد نيامده بود ازاين‌رو [ از سوى مشروطه‌خواهان 
  ] كوشش بسيار به ديندارى مىرفت . » ( ص 165 )\r\nبا تأييد و حمايت بيدريغ علما از مشروطيت بود كه « انبوه مردم به يك بار از مشروطه و معنى آن ناآگاه مىبودند و تنها به نام پيروى از پيشروان به جوش و تكان برخاستند . » ( ص 261 ) و « ساده‌دلانه تنها داشتن اين قانون ( قانون اساسى ) را چاره همه دردها مى - شمردند . » ( ص 188 ) همچنانكه پيش از اين « درباره دبستانها اين خوش‌گمانى را مىداشتند و چنين مىپنداشتند كه همين كه جوانان از آن دبستانها بيرون آيند ايران گلستان خواهد بود . » ( ص 188 )\r\n* * * پس از صدور فرمان مشروطيت و گشايش مجلس شوراى ملى ، آزادى سياسى بدون حد و حصرى در كشور بوجود آمد . شبنامه‌هاى متعددى نوشته شد و روزنامه‌هاى رنگارنگى منتشر گشت و روزنامه‌نگاران هريك از روى ذوق و سليقه خود در پيرامون مشروطيت و اهداف آن قلمفرسايى كردند و به اظهار فضل پرداختند . ترقيخواهى و مشروطه‌طلبى سنگرى شده بود تا مشروطه‌خواهان ليبرال در پشت آن به شعائر و سنن دينى و مقدسات مذهبى بتازند و گوى سبقت از يكديگر بربايند .\r\nمخالفت آشكار و نهان مشروطه‌خواهان با معتقدات دينى و روحانيت كه در روزنامه‌ها و محافل عمومى و خصوصى اظهار مىشد سبب گشت تا بتدريج گروه كثيرى از علماى مشروطه‌خواه دست از حمايت مشروطه برداشته و در برابر آن شديدا ايستادگى كنند و با افشاگريهاى خود مردم را به انحراف آن آگاه سازند . اين مخالفت زمانى جدى و آشكار شد كه مجلس جهت تكميل نظامنامه ( قانون ) اساسى ، نوشتن متمم آن را آغاز كرد « * » . در نوشتن اين متمم شش تن شركت داشتند كه دو نفر از وكلاى آذربايجان ( تقىزاده و مستشار الدوله ) از اعضاى آن بودند . اين متمم نيز مانند متن قانون ، از قانون اساسى فرانسه سال 1830 و 1875 ترجمه و اقتباس شده بود « 31 » . گرچه سعى مىشد كه براى جلوگيرى\r\n\r\n\r\n","description":"","footnote":"\r\n( * ) كسروى بر اين عقيده است كه بر اثر اعتراض و خرده‌گيرى انجمن تبريز به قانون اساسى بود كه دار الشورى نوشتن متمم ( دنباله ) را آغاز كرد ( ص 469 ) .\r\n( 31 ) . منصوره اتحاديه ، پيدايش و تحول احزاب سياسى مشروطيت ( دوره اول و دوم مجلس شوراى ملى ) ، تهران ، نشر گستره ، 1361 ، ص 85 و 86 .\r\n","page_name":" مقدمهء ناشر 13 ","page_number":19},
  {"content":"\r\n\r\nاز ايجاد سوءظن ، اصول آن با موازين شرعى آراسته شود اما تقىزاده بر اين بود كه وكلا بايد سعى كنند مجلس را مانند مجالس فرانسه و انگليس بگردانند . « 32 »\r\nاين افكار و انديشه‌ها كه تحت عنوان مشروطه‌خواهى ابراز مىشد باعث شد تا تعداد زيادى از علما و روحانيون و در رأس آنها ، نورى ، اين « فتنه‌ها » را « مولود » و يا « همزاد » مشروطه دانسته ( ص 419 ) و در نتيجه صف خود را از مشروطه‌خواهانى كه اروپا را كعبه آمال خود مىپنداشتند جدا نمايند .\r\nكسروى ضمن شرح جدا شدن صف مشروطه‌خواهان ليبرال از صف علما ، فوايدى را براى آن برمىشمرد : « . . . اكنون كه اين كار رخ مىداد يكى از نتيجه‌هاى آن اين خواستى بود كه آزاديخواهان ، ديگر ياد شريعت و رواج آن نكنند و سر هركارى نياز به پرك خواستن از ملايان ندارند . » ( ص 248 ) وى اين جدايى را جبرى و سودمند مىداند ولى آنها را بدان جهت كه « هر گامى را به پيروى از اروپا برمىداشتند » نكوهش مىكند ( ص 248 ) . در جاى ديگر مىنويسد : « اگر پاس اسلام را به اين اندازه نگه بايستى داشت پس مشروطه اروپايى چه بود ؟ . . . قانون اساسى فرانسه را ترجمه كردن چه عنوانى داشته ؟ » ( ص 324 )\r\nاين مورد و موارد متعدد ديگر مبين آن است كه كسروى سخت طرفدار مشروطه غربى بوده و كاملا به جدايى سياست و ديانت اعتقاد داشته است . از همين روست كه اصل 2 را كه بر نظارت پنج تن از علماى هر عصر بر مصوبات مجلس تأكيد داشت و با اصرار حاج شيخ فضل اللّه نورى در قانون اساسى وارد گرديد « دستبرد » در قانون مىنامد ( ص 317 ، 322 ) .\r\nكسروى كه خود پرورده مكتب مشروطه است در سراسر كتاب ، دشمنيش را با تشيع و روحانيت نشان مىدهد . او مراسم خاص شيعه را كارهاى بىمعنى مىنامد ( ص 429 ، 577 ) و علما را همگى به زيان مردم مىشمرد ( ص 134 ) ، هرچند كه معترف است مردم به تبعيت از آنان قيام كردند ( ص 261 ) و نيز اذعان دارد كه « اگر اين فتواهاى علماى نجف [ پس از بمباران مجلس 
  ] نبودى ، كمتر كسى به يارى مشروطه پرداختى . همان ستارخان بارها اين را بر زبان مىآورد كه من « حكم علماى نجف را اجرا مىكنم . » همچنين بازرگانان توانگر كه پول به نام « اعانه » به تبريز مىفرستادند بيشترشان پيروى از فتواهاى علما مىكردند . » ( ص 730 )\r\nگرچه كسروى بدفعات از سهم علماى مشروطه‌خواه ايران و عتبات در پيشبرد مشروطه سخن رانده ولى بايد ديد كه تا چه ميزان با مداخله آنها موافقت داشته است . پاسخ آن را در موقعى كه به علل ناكامى مشروطيت خواهيم پرداخت مىآوريم .\r\nقانون اساسى ، وظيفه مجلس را تهيه قوانينى جهت « تشييد مبانى دولت و سلطنت و انتظام امور مملكت و اساس وزارتخانه‌ها » مىدانست ( اصل شانزدهم ) و حال آنكه متمم آن ، همه روابط و حقوق فردى و جمعى مردم را در بر مىگرفت و طبعا به قلمرو احكام شرع كشيده مىشد .\r\n\r\n\r\n","description":"","footnote":"\r\n( 32 ) . همان ، ص 86 .\r\n","page_name":" مقدمهء ناشر 14 ","page_number":20},
  {"content":"\r\n\r\nشيخ فضل اللّه كه حدود اختيارات مجلس را فراتر از آنچه اظهار مىشد ديد ، زبان به اعتراض گشود و چنين اظهار داشت : « قرار بود مجلس شورى فقط براى كارهاى دولتى و ديوانى و دربارى كه بدلخواه اداره مىشد قوانينى قرار بدهد كه پادشاه و هيأت سلطنت را محدود كند و راه ظلم و تعدى و تطاول را مسدود نمايد » ( ص 421 ) . وى از اينكه « در مجلس شورا كتب قانونى پارلمنت فرنگ را آورده و در دائره احتياج به قانون توسعه قائل شده‌اند » به شدت انتقاد نمود ( ص 421 ) و به نشانه اعتراض به اصول غير اسلامى متمم قانون اساسى و بويژه اصل هشتم با جمعى از ياران و همفكرانش در حضرت عبد العظيم ( ع ) تحصن جست تا فرياد خود را بدين وسيله به گوش مردم برساند ، زيراكه بدخواهان و روزنامه‌نگاران در تهران مجالى براى اظهار نظر شفاهى و كتبى وى باقى نگذارده بودند . « 33 »\r\nآنها علىرغم مشكلات فراوان ، روزنامه‌اى به نام « لايحه » انتشار دادند كه حاوى « شرح مقاصد شيخ فضل اللّه و ساير مهاجرين » بود . در يكى از اين لوايح آمده است كه « دو دسته دشمنان دين و دولت ( بابيه و طبيعيه ) » در قانون اساسى دخل و تصرف كرده‌اند ، از اين‌رو « براى جلوگيرى از دخالت و تصرفات اين فرقه‌هاى فاسده مفسده » در اين اساس متين و نيز براى اينكه قوانين منطبق با احكام شرع شود ، چهار فقره پيشنهاد گرديده است : « اول آنكه بعد از لفظ مشروطه ، لفظ مشروعه نوشته شود . دوم آنكه هيأتى از مجتهدين به انتخاب علماء مقلدين هر عصر بر مصوبات مجلس نظارت نمايند . سوم آنكه فصلى راجع به احكام شرعيه دربارهء فرقه بابيه و ساير زنادقه و ملاحده در نظامنامه اساسيه منظور و مندرج گردد و چهارم آنكه چون نظامنامه اساسى مجلس را از روى قانونهاى خارج مذهب ما نوشته‌اند ، محض ملاحظه مشروعيت و حفظ اسلاميت آن ، پاره تصرفات در بعضى فصول با حضور همگى حجج اسلاميه شده است بايد آن فصول نيز به همان اصلاحات و تصحيحاتى كه همگى فرموده‌اند مندرج شود . » ( ص 422 ) .\r\nتحصن شيخ فضل اللّه و علماى همفكرش در حضرت عبد العظيم ( ع ) بازتاب گسترده‌اى داشت و مجلس را به زير سؤال برد . مجلس بناچار براى رفع اتهام از خود بلافاصله اصل پيشنهادى شيخ فضل اللّه را - كه به تأييد علماى نجف نيز رسيده بود - براى بار دوم به شور گذاشت « * » كه پس از تصحيح و تنقيح با اكثريت آراء تصويب شد و « تنها تقىزاده و يكى دو تن ديگر از آذربايجانيان به نبودن آن خرسندى نمىدادند . » ( ص 370 ) .\r\n\r\n\r\n","description":"","footnote":"\r\n( 33 ) . براى اطلاع از علل مخالفت شيخ فضل اللّه با مجلس و مشروطه رجوع كنيد به : هما رضوانى ، لوايح آقا شيخ فضل اللّه نورى ، تهران ، نشر تاريخ ايران ، 1362 . و نيز ر . ك به : محمد تركمان ، رسائل ، اعلاميه‌ها ، مكتوبات ، . . . و روزنامه شيخ شهيد فضل الله نورى ( جلد اول ) ، تهران ، مؤسسه خدمات فرهنگى رسا ، 1362 . و نيز ر . ك به : تشيع و مشروطيت ، ص 277 - 327 .\r\n( * ) كسروى مىنويسد كه اين اصل در روز 6 ربيع الثانى در مجلس خوانده شد اما نمايندگان آذربايجان كه مىدانستند « اگر خوانده شود بيشتر نمايندگان آن را براست خواهند داشت و كار از كار خواهد گذشت [ ! ! 
  ] با آن مخالفت كردند و با مخالفت آنها قانون خوانده نشد » ( ص 318 ) اما معلوم نمىكند در چه زمانى مجلس آن را تصويب كرد . روزنامه مجلس در شماره 114 كه يكشنبه 4 جمادى الاول 1325 ه . ق منتشر شده تاريخ تصويب آن را روز 3 جمادى الاول مىداند . ر . ك به : لوايح . . . ، ص 18 .\r\n","page_name":" مقدمهء ناشر 15 ","page_number":21},
  {"content":"\r\n\r\nگرچه اصل پيشنهادى نورى به عنوان اصل 2 بتصويب رسيد اما اين به معناى اسلامى شدن متمم قانون اساسى نبود . هنوز اصولى وجود داشت كه از نظر نورى و يارانش در تعارض كامل با اصول اسلامى بود . اصل هشتم كه همه افراد ايران را از هر مذهب و مسلك در برابر قانون دولتى برابر مىشمرد و نيز اصل بيستم كه همه مطبوعات را « به غير از كتب ضلال و مواد مضره به دين مبين [ اسلام 
  ] » آزاد اعلام مىكرد از نظر شيخ - فضل اللّه ، مغاير با اصول اسلامى بود . وى در پاسخ بلندى به پرسش يك نفر كه انگيزهء موافقت اوليه و مخالفت بعدى او را با مشروطيت پرسيده ، علت تغيير موضع و موارد انتقاد خود را به متمم قانون اساسى برمىشمرد . « 34 »\r\nاختلاف عقيدتى شيخ فضل اللّه با مجلس از يكسو و كشمكش مجلس با دولت از سوى ديگر ، مجلس را در موضع ضعف قرار مىداد . شاه و دولت بر سر حدود قدرت و اختيارات خود با مجلس در كشمكش بودند و از كارشكنى و ايجاد مانع در كار آن كوتاهى نمىكردند و مردم نيز كه تازه از بند استبداد رسته و آزادى بدست آمده را مرهون وجود مجلس - كه مورد تأييد علماى نجف بود - مىدانستند از آن در مقابل شاه و دولت و مخالفان مشروطه حمايت مىكردند . مجلس نيز با توجه به حسن نيت علما و حمايت مردم نسبت به خود ، براى تحقير و كوبيدن شيخ و يارانش ، مخالفت او را از سر سودجويى و به تحريك دولت قلمداد مىكرد .\r\nكسروى گرچه اذعان دارد كه شيخ فضل اللّه « چنين مىخواست كه احكام شرع را به رويه قانون درآورد و به مجلس بپذيراند » ( ص 287 ) با اين وجود همصدا با مخالفان ، مشروعه‌خواهى او را دسيسه و تفرقه‌افكنى دربار براى تضعيف مجلس مىداند ( 345 ) . و اما اعلام همدردى بسيارى از علماى شهرهاى ايران با نورى و يارانش ، مجلس و روزنامه‌هاى تندرويى چون نداى وطن ، حبل المتين و صور اسرافيل را از موضع تهاجمى اوليه بازداشت و آنها را در حالت انفعالى قرار داد . سرانجام پس از گذشت سه ماه وقتى مجلس در دستخطى كه صادر كرد معنى مشروطيت و اهداف مجلس را همان برشمرد كه متحصنين انتظار داشتند ، آنها نيز آن را وافى به مقصود شمردند و از تحصن خارج شدند . « 35 »\r\n* * * از مطالب قابل توجه كتاب كه مؤلف آن را با آب‌وتاب تمام شرح مىدهد نقش تبريز و انجمن آذربايجان و مجاهدين آذربايجانى و قفقازى در آن دوران است . خواننده كنجكاو به خوبى درمىيابد كه تا چه اندازه اعمال افراطى مجاهدين تندرو در بمباران مجلس و انهدام مشروطيت مؤثر بوده است . اما كسروى نه تنها ايرادى بر اين تندرويها نمىگيرد بلكه شديدا از آن دفاع مىكند تا جايى كه تروريست آشوب‌طلبى چون حيدر خان - عمو اوغلى را ، جوانى دلير و كاردان و از پيشروان شورش ( انقلاب ) ايران مىنامد ( ص 448 ) .\r\n\r\n\r\n","description":"","footnote":"\r\n( 34 ) . مهدى ملكزاده ، تاريخ انقلاب مشروطيت ايران ، ج 4 ، ابن سينا ، ص 209 - 220 . و نيز ر . ك به : رسائل ، اعلاميه‌ها . . . ، ص 101 - 115 .\r\n( 35 ) . لوايح . . . ، ص 68 و رسائل ، اعلاميه‌ها . . . ، ص 363 - 369 .\r\n","page_name":" مقدمهء ناشر 16 ","page_number":22},
  {"content":"\r\n\r\nمجاهدين ، گروهى از مشروطه‌خواهان بودند كه مرام اشتراكى داشتند . اينان دو دسته بودند : گروهى كه پس از آغاز نهضت از طرف كميته باكو با سلاح و مهمات به ايران فرستاده شدند . آنها ايرانيانى بودند كه عضو كميته بوده و سالها در قفقاز به سر مىبردند .\r\nگروه ديگر ، تعدادى از مردم تبريز بودند كه انجمنى به نام مركز غيبى تشكيل داده و داوطلبان را فنون رزم مىآموختند . اين دو گروه مرام يكسانى داشتند و مرامنامه آنها اقتباسى بود از مرامنامه كميته سوسيال دموكراتهاى روسيه .\r\nآنان كه مشى چپ‌روانه‌اى داشتند انقلاب واقعى را تنها از راه مبارزه مسلحانه ميسر مىدانستند . از همين‌رو در جريان نهضت و پس از آن به مسلح كردن مردم پرداختند و گروههاى مسلح رزمنده‌اى به نام مجاهد پديد آوردند . در توجيه كارشان مىگفتند كه چون محمد على شاه باطنا با مشروطه مخالف است و دير يا زود با مشروطه به ستيز برخواهد خاست ، پس وجود نيروهاى نظامى ( مجاهدين ) براى چنان روزى ضرورى به نظر مىرسد . بعد از صدور فرمان مشروطيت مجاهدين انجمنى تشكيل دادند كه با حمايت و همكارى علما ، اداره امور شهر تبريز را در دست گرفتند . اين همكارى ديرى نپائيد زيرا مجاهدين و بويژه قفقازيان بنابر ايدئولوژى خود « به ملايان و كيش ( روحانيت و اسلام ) پروا نمىداشتند » ( ص 391 ) و از سوى ديگر ، علما و در رأس آنها ميرزا حسن مجتهد ، سخت پاىبند ملاحظات شرعى بود .\r\nمجاهدين كه نمىتوانستند آشكارا با تبليغ مرام خود ، ميرزا حسن را از سر راه بردارند دست به شايعه‌سازى عليه وى زدند و با وارد كردن اتهام انباردارى و دفاع از مالكين به آبروى وى لطمه وارد ساخته و از شهر اخراجش كردند .\r\nاخراج مجتهد شكاف بزرگى در صف مشروطه‌خواهان ايجاد كرد . كسروى مىنويسد :\r\n« از روزى كه حاجى ميرزا حسن مجتهد و ديگران با مشروطه ( مجاهدين ) دشمنى نمودند ، انبوهى نيز از مردم شهر پيروى از آنان كرده از مشروطه رو گردانيدند و كم‌كم كينه آن را در دل گرفتند . . . اينان عنوانى جز اينكه مشروطه‌خواهان لامذهبند نمىداشتند و هر رفتارى را كه از ايشان سر مىزد راست و دروغ دليل لامذهبى ايشان مىگرفتند . . . مشروطه‌خواهان نيز روزبروز از دين دلسرد گرديده بىپروايى بيشتر مىنمودند . » ( ص 489 ) اين بىپروايى سبب شد تا « ملايان بزرگ اينجا ( تبريز ) پيشتر از ديگران از مشروطه روگردانيدند و جز از ثقة الاسلام باز نمانده همگى به دشمنى [ با مشروطه 
  ] برخاستند . » ( ص 263 )\r\nمجاهدين ، انجمنهاى مشابهى در شهرهاى ديگر آذربايجان برپا كردند و اين در حالى بود كه « در بيشتر شهرها [ مردم 
  ] معنى مشروطه را نمىدانستند و از كارهايى كه انجمن بايستى كرد آگاه نمىبودند . » ( ص 196 ) . اين انجمنها مانند انجمن تبريز به مسلح كردن مردم پرداخته و با علماى شهرها به ستيز برخاستند تا جايى كه مجاهدينى كه براى تشكيل انجمن از باكو به خوى آمده بودند مجتهد خوى را شهيد و امام جمعه شهر را ترور كردند ( ص 471 ) .\r\nپس از تشكيل مجلس ، انجمن ، نمايندگان خود را به نام نمايندگان مردم آذربايجان به مجلس فرستاد . زمانى نمايندگان به تهران رسيدند كه متن قانون اساسى نوشته شده بود .\r\nنمايندگان آذربايجان كه به تندروان شناخته مىشدند بيش از ديگر نمايندگان با دستاويز - كردن نقايص قانون ، خواستار متمم آن شدند . در كميسيونى كه براى اين كار در نظر گرفته\r\n\r\n","description":"","footnote":"","page_name":" مقدمهء ناشر 17 ","page_number":23},
  {"content":"\r\n\r\nشد دو تن از نمايندگان آذربايجان شركت داشتند .\r\nپس از پايان يافتن كار متمم - كه ترجمه‌اى از قانون اساسى فرانسه بود - قرار شد تا كميسيونى مركب از علما و از جمله شيخ فضل اللّه آن را با موازين اسلامى مطابقت دهند « 36 » . در اينجا بود كه توطئه همه جانبه‌اى از درون و بيرون مجلس صورت گرفت تا كار اين كميسيون را مختل سازد .\r\nاقليت تندرو مجلس به رهبرى تقىزاده ، مخالف هرگونه دخل و تصرفى توسط علما در متمم بود . از همين‌رو بود كه وى و ديگر نمايندگان آذربايجان با اصل 2 پيشنهادى شيخ فضل اللّه شديدا مخالفت نمودند . گرچه او بارها مىكوشيد تا با دفاع از اسلام و مشروطيت ، منظور اصلى خود را پنهان سازد « 37 » . اما بسيارى از نمايندگان و مردم او را به خاطر مخالفتش با نظارت علما ، بيدين مىدانستند ( ص 324 ) .\r\nتقىزاده با ارسال تلگراف و نامه‌هاى رمزى به تبريز ، انجمن را در جريان كار مجلس قرار مىداد و آنها را به بستن بازار و دكاكين و تحصن در تلگرافخانه و . . . دعوت مىنمود و از سوى ديگر وانمود مىكرد كه در برابر تقاضاى موكلين خود كه خواهان تصويب فورى متمم قانون هستند كارى نمىتواند انجام دهد . وى گرچه يك بار ظاهرا آشوب مردم تبريز را محكوم نمود ( ص 211 ) اما بعدها خود اقرار كرد اغتشاشى كه يك هفته در تبريز به طول انجاميد به تحريك او بوده است . « 38 »\r\nوى و ديگر نمايندگان آذربايجان ، كميسيون مطابقه را حيله دربار و به نفع محمد على شاه مىدانستند و از اين‌رو اهالى آذربايجان را به مطالبه و يا تصويب فورى متمم تحريك مىكردند . كسروى در اين‌باره اطلاعات جالبى بدست مىدهد اما او كه خود طرفدار مشروطه غربى است در تحليلش ، حق را به نمايندگان و انجمن آذربايجان مىدهد كه نمىگذاشتند قانون اساسى رنگ شريعت به خود گيرد .\r\nكسروى غرض اصلى انجمن را از به راه انداختن اعتصاب و تحصن چنين مىداند :\r\n« . . . اينان از همان مىترسيدند كه قانون اساسى به دست علما افتد كه يا آن را تباه گردانده ، يك قانون اساسى بىارجى بيرون دهند و يا دوتيرگى به ميان انداخته بهانه به دست دولت اندازند . اين بود كه به خروش و ناخشنودى برخاسته چنين مىگفتند : مگر ملت قانون مذهبى و عبادات از دولت مىخواهد كه محتاج مباحثات علمى باشد . ما قانون اساسى مشروطه‌اى را كه در تمام دولتهاى مشروطه مجريست مىخواهيم . قانون شرع را هزار و سيصد و اند سال پيش پيغمبر ما آورده و در دست داريم . » ( ص 309 ) وى ادامه مىدهد : « راست است كه آزاديخواهان تبريز دليرانه « قانون مشروطه اروپايى » را مىخواستند و آشكاره سخن خود را مىگفتند ، [ اما 
  ] چيزى كه هست اين سخن جز از دلهاى پيشروان برنمىخاست و چنان كه گفتيم ديگران آن را نافهميده بر زبان مىآوردند\r\n\r\n\r\n","description":"","footnote":"\r\n( 36 ) . رسائل ، اعلاميه‌ها . . . ، ص 145 - 147 .\r\nانتخاب اين كميسيون نشان‌دهنده موارد غيراسلامى و احيانا ضداسلامى برخى اصول متمم بود . از همين‌رو بود كه رئيس مجلس ، صنيع الدوله ، نيز خواستار تجديد نظر علماى نجف در آن بود ( ص 370 ) .\r\n( 37 ) . پيدايش و تحول احزاب . . . ، ص 93 .\r\n( 38 ) . همان ، ص 196 .\r\n","page_name":" مقدمهء ناشر 18 ","page_number":24},
  {"content":"\r\n\r\nكه اگر فهميدندى بيشترشان دودل ايستادندى و يا آنان بسوى ديگر گردانيدندى . » ( ص 325 ) .\r\nحسن كار كسروى در اين كتاب همين است كه گرفتار ذهنيت روشنفكرانه‌اى كه مورخين متأخر بدان دچار شدند ، نگشته است . وى گويندگان اصلى سخن را نشان مىدهد و كلام خواص را بر زبان عوام جارى نمىسازد .\r\nخلاصه آنكه به زودى معلوم گشت كه آشوب تبريز جز ايجاد مانع در راه كميسيون مطابقه و نيز تحريك شاه و دربار به مقابله با مجلس نيست . بدين علت بود كه نمايندگان مجلس ، اعتصاب و تحصن مردم تبريز را آشوب‌طلبى مىدانستند و طباطبايى و بهبهانى نيز از تندروى انجمن آذربايجان و رفتار ناشايست آن با مجتهد گلايه مىنمودند ( ص 200 ) .\r\nنظر كسروى پيرامون مجلس و شاه و دربار همان نظر نمايندگان آذربايجان است :\r\nداشتن قانون مشروطه‌اى به سبك غرب و از موضع قدرت ( نظامى ) با شاه و دولت برخورد - كردن . وى از طباطبايى و بهبهانى از اينكه « خرسندى به آمادگيهاى جنگجويانه نمىدادند » انتقاد كرده ( ص 392 ) و آنها را به خوش‌بينى و محافظه‌كارى و حتى ارتباط داشتن با دربار متهم مىكند ( ص 393 ) .\r\nحقيقت آن است كه دو سيد و اغلب نمايندگان از يكطرف به خاطر نرمشى كه در شاه ديده بودند و از طرف ديگر به خاطر ضعف و دو دستگى در مجلس و نيز آشفتگى در امور كشور ، راه تفاهم و مدارا با شاه و دولت را پيشنهاد مىكردند و از هرگونه برخورد خصمانه با شاه احتراز داشتند و از همكارى دولت و مجلس استقبال مىكردند در حالىكه جسارت نمايندگان آذربايجان و فشار انجمن ، نه به جهت سامان يافتن اوضاع بلكه - همانطور كه كسروى متذكر مىشود - به خاطر برانداختن محمد على شاه بوده است ( ص 330 ) .\r\n* * * پس از چند ماه اختلاف بين شاه و دولت با مجلس ، سرانجام شاه از در آشتى با مجلس در آمد بويژه آنكه طباطبايى و بهبهانى و اكثريت نمايندگان ، خواهان چنان تفاهمى بودند . بدين منظور در حضور طباطبايى و بهبهانى و جمعى از نمايندگان ، ضمن اظهار گلايه از روزنامه‌ها و آزاديخواهان ، سوگند خورد كه از مشروطيت دفاع كرده و قانون اساسى را محترم دارد ( ص 529 ) كه اين نيز با استقبال مجلس روبرو گشت . همچنين دولت براى نشان دادن حسن نيت خود ، بنا به دستور مجلس قوايى براى سركوبى شورشيان ورامين فرستاد .\r\nتفاهم و آشتى بين شاه و دولت با مجلس طبعا به منزله درستى نظر اكثريت نمايندگان مجلس بود كه خواهان چنان تفاهمى بودند و از طرفى به مثابهء نادرستى نظرات اقليت مجلس و بويژه نمايندگان آذربايجان بود كه راه دشمنى و ستيزه با شاه را مىپيمودند .\r\nكسروى بدون ارائه دليلى اين تفاهم را نيرنگ دربار مىداند و به جرياناتى كه منجر به برهم خوردن اين تفاهم شد اشاره‌هاى جالبى مىكند .\r\nچند صباحى بيشتر از اين آشتى نگذشته بود كه با نارنجك به شاه سوءقصد شد اما وى جان سالم بدر برد . مجلس اين سوءقصد را محكوم كرد اما شاه از آن خواست تا مسببين را پيدا كند . شهربانى نيز جستجوهاى وسيعى آغاز كرد و چند نفر آذربايجانى و از جمله\r\n\r\n","description":"","footnote":"","page_name":" مقدمهء ناشر 19 ","page_number":25},
  {"content":"\r\n\r\nحيدر عمو اوغلى را در ارتباط با سوءقصد دستگير نمود . هرچند عاملين اصلى ، همانها بودند ( 543 ) اما روزنامه‌ها و مشروطه‌خواهانى كه با حيدر خان و كميته باكو تماس داشتند با هياهو ، مانع محاكمه گشته و آنها آزاد شدند « * » . مجلس نيز نه‌تنها عاملين را نيافت و ماجرا را دنبال نكرد بلكه به اين عنوان كه شهربانى براى يافتن آنها به منازل مردم ريخته و قانون‌شكنى نموده ، علىرغم ميل شاه ، حاكم تهران و رئيس شهربانى را به محاكمه طلبيدند .\r\nاين موضعگيرى مجلس طبعا به معناى بىتفاوتى نسبت به سوءقصد و بعضا جانبدارى از مسببين احتمالى واقعه بود كه در نهايت رشته‌هاى تفاهم و آشتى بين شاه و مجلس را از هم مىگسست و بار ديگر آن دو را در مقابل هم قرار مىداد « 39 » . اين سوءقصد كه به تحريك كميته باكو و انجمن آذربايجان صورت گرفت جز اين هدفى بدنبال نداشت . در آن صورت استدلال انجمن آذربايجان و نمايندگانشان كه شاه را مخالف مجلس مىدانستند و تفاهم اكثريت نمايندگان را نشانه ساده‌لوحى مىپنداشتند به كرسى مىنشست و مشى ستيزه‌جويانه آنها با شاه و دولت ، جانشين سياست تفاهم و آشتى مىگشت .\r\nشاه نيز طى نامه‌اى به مجلس با اشاره به حوادث مذكور نوشت : « هرچه گفتند شنيديم و هرچه خواستند كرديم و از هر حركت زشت و ناپسندى تجاهل و اغماض نموديم . . . آيا نمىدانيد كه نمىخواهند رابطه و اتحاد حقيقى در ميان دولت و ملت برقرار بماند ؟ » ( ص 584 - 585 ) .\r\nروابط شاه و مجلس بار ديگر به سردى گراييد . در اين ميان روزنامه‌ها نيز همصدا با تندروان ، از هر زمان بيشتر پرده‌درى مىكردند و آشكارا از محاكمه و اعدام شاه سخن مىگفتند و ماجراى اعدام لويى شانزدهم را خاطرنشان مىساختند .\r\nكسروى گرچه بر اين عقيده است كه « محمد على ميرزا از گام نخست با مشروطه بدخواهى مىنمود » ( ص 577 ) اما بلافاصله مىافزايد كه مدتى شاه « از برانداختن مجلس نوميد گرديده ، ديگر نقشه‌اى را دنبال نمىكرد . لكن پيشامدهايى كه يكى از آنها داستان بمب‌اندازى و ديگرى بدزبانيهاى [ روزنامه 
  ] مساوات و ديگر روزنامه‌ها بوده او را به تكان آورده و بار ديگر به انديشه برانداختن مجلس انداخت . » ( ص 578 ) . در چنين زمانى كه امكان هرگونه تفاهمى از ميان رفته بود ، اوضاع به دست كسان آشوب‌طلبى افتاده بود كه در انتظار چنان روزى بودند . كسروى در اينجا به نكته مهمى اشاره دارد . وى مىنويسد چون در اين زمان سياست روسيه و انگلستان چنين ايجاب مىكرد كه محمد على شاه در مسندش\r\n\r\n\r\n","description":"","footnote":"\r\n( * ) كسروى در تمجيد از اين اقدام حيدر عمو اوغلى مىنويسد : « اين . . . مىرساند كه او يك شورشخواه ( انقلابى ) راست و شايانى مىبوده و به كارهاى بزرگ مىكوشيده . پس از كشتن اتابك اين دومين شاهكار او مىبود كه اگر پيش رفتى هر آينه نتيجه‌هاى بزرگى را در پى داشتى . » ( ص 543 )\r\n( 39 ) . تقىزاده در يكى از مقالاتش به نام « تاريخ اوايل انقلاب مشروطيت ايران » راجع به واقعه بمب‌اندازى ، از محمد على شاه با ملايمت صحبت مىكند و مىگويد كه نسبت به او بىعدالتى شده و پس از اينكه بسوى او بمب انداختند ديگر شانس آشتى از بين رفت .\r\n( به نقل از : پيدايش و تحول احزاب . . . ، ص 23 )\r\n","page_name":" مقدمهء ناشر 20 ","page_number":26},
  {"content":"\r\n\r\nباقى بماند ازاين‌رو وقتى كه در مجلس گفتگو از قانون‌شكنيهاى شاه مىرفته و برخى نمايندگان تندروى مىنموده‌اند ، بر خلاف انتظار تقىزاده به جلوگيرى برخاسته و چنين گفته : « اين مذاكرات كه مىشود فعلا لازم نيست . . . نتيجه در مجلس خصوصى گرفته و به همه اطلاع داده مىشود . » ( ص 521 )\r\nكسروى در جايى مىنويسد كه تقىزاده مخالف جنگ و ستيز با شاه بود و از مشروطه - خواهان مىخواست « كه در برابر شاه تفنگ و افزار جنگ به كار نبرند » ( ص 565 ) و حتى مردم مسلحى را كه براى دفاع از مجلس آمده بودند پراكنده ساخت ( 587 ) . اما در جاى ديگر مىافزايد : « حاجى ميرزا ابراهيم آقا و تقىزاده و كسان ديگرى جنگ را مىخواستند ، بويژه تقىزاده كه چون رئيس انجمن آذربايجان مىبود و پشتگرمى به دليرى آذربايجان مىداشت پافشارى آشكار درباره جنگ مىكرد . » ( ص 613 )\r\nمعلوم نيست كه در اين‌باره آيا كسروى تناقض‌گويى كرده و يا تقىزاده تغيير سياست داده است . آنچه مسلم است اينست كه در اين دوران بحرانى و حساس موضع تقىزاده كاملا در راستاى سياست انگلستان قرار داشته است و از همين‌رو در جريان بمباران مجلس در پناه حمايت سفارت انگلستان از هرگونه گزندى در امان ماند .\r\nاز اين زمان تا چند ماه پس از بمباران مجلس كه به نظر مىرسيد شاه بر تبريز مسلط خواهد شد ، دو كشور انگلستان و روسيه خواهان بقاى محمد على شاه بودند و چه بسا آن دو كشور كه به فروكش كردن شور مشروطه‌خواهى مردم و ناتوانى سياسى مشروطه‌خواهان نيك آگاه بودند ، خود چنين تصادمى را به راه انداختند تا شاه را براى هميشه از دغدغه مشروطيت برهانند و با استحكام پايه‌هاى سلطنت وى ، اختلافات خود را بر سر ايران حل نمايند . با توجه به اوضاع سياسى اروپا در آن زمان به خوبى مىتوان ديد كه سياست خارجى انگلستان بر كنار آمدن با روسيه و حل اختلافات سياسى با آن كشور بوده است تا از اين طريق جبهه متحدى را در مقابل توسعه‌طلبى آلمان تشكيل دهند و چون سياست روسيه در ايران بر طرفدارى از محمد على شاه و سركوب مشروطه‌خواهان استوار بود ، انگلستان نيز بناچار از حمايت مشروطه‌خواهان چشم پوشيد و همان سياست روسيه را در پيش گرفت .\r\nدر اين زورآزمايى بين شاه و مجلس ، مجلس از وضع مطلوبى برخوردار نبود . كسروى وضع كلى نمايندگان و آزاديخواهان را چنين تصوير مىكند : « در اين هنگام نمايندگان مجلس و سران آزادى به چند دسته مىبودند : يكدسته دل از مجلس و مشروطه كنده و اينان نه تنها كارى انجام نمىدادند [ بلكه 
  ] كارشكنى نيز مىنمودند . همينانند كه پس از برافتادن مجلس ، از شاه نه تنها گزندى نديدند ، نوازش و پاداش نيز يافتند . يكدسته اگر هم با دربار بستگى نمىداشتند خود كسان بىرنگى مىبودند و مشروطه و خودكامگى را با يك ديده مىديدند و ناگزير در اين هنگام خود را به كنار مىگرفتند . يكدسته مشروطه را مىخواستند ولى جان خود را بيشتر دوست مىداشتند و در اين هنگام تا مىتوانستند كناره‌جويى نشان مىدادند . چند تنى نيز افزار دست بيگانگان مىبودند كه در هر پيشامدى جز پيروى از دستور آنان نمىنمودند . يك نيم بيشتر نمايندگان از اين گونه مىبودند كه درخور هيچ اميدى نمىبودند . تنها يكدسته ، از جان و دل مشروطه را مىخواستند و اينان نيز سررشته را گم كرده نمىدانستند چه كنند ، بويژه كه با آن دسته‌هاى ديگر درآميخته در انديشه جداسر و\r\n\r\n","description":"","footnote":"","page_name":" مقدمهء ناشر 21 ","page_number":27},
  {"content":"\r\n\r\nآزاد نمىبودند . » ( ص 604 )\r\nوضع مردم كه بزرگترين حامى جنبش بودند از اين بدتر بود . آنها كه اميدوار بودند با استقرار مشروطيت و تشكيل مجلس همه گرفتاريها و مشكلاتشان حل شود و نان فراوان و گوشت ارزان گردد ( ص 161 ) وقتى ديدند مجلس نتوانسته بر خلاف تصورشان گرهى از مشكلات آنها را بگشايد دل از مشروطه كندند و بتدريج « جنبش ديهيها كه بسيار سرسرى مىبود فرو نشست و شهرهاى كوچك نيز خاموش گرديدند . . . از مشهد و همدان و زنجان و مراغه و سبزوار و اين گونه شهرها آوازى شنيده نمىشد . » ( ص 568 )\r\nبا چنين ضعف و فتورى بود كه مجلس به تحريك بزدلانى چون تقىزاده به جنگ با شاه برخاست . نتيجه آن شد كه در عرض چند ساعت مجلس بمباران و نمايندگان و آزاديخواهان كشته ، مجروح و دستگير شدند و صدايى از مردم تهران برنخاست .\r\nكسروى ضمن شرح واقعه بمباران مجلس به افشاى چهره‌هاى منافق و بزدلى چون تقىزاده مىپردازد و مىنويسد : « . . . اين نمايندهء جوان آذربايجان در روزهاى بازپسين خواهان جنگ مىبود . با اين حال در اين روز از خانه بيرون نيامد و رخ ننمود . » ( ص 653 )\r\nوى همچنين ماجراى فرار وى و سه تن ديگر را در پناه مأمور سفارتخانه انگلستان به تفصيل شرح مىدهد كه بسيار ارزشمند است . دربارهء نمايندگان آذربايجان كه از نمايندگان تندرو مجلس بودند مىنويسد : « يكى آنست كه چند روز پيش از بمباران مجلس به نام مرخصى روانه تبريز گرديد . . . آن ديگرى ( تقىزاده ) خود را افزار بيگانگان گردانيده جز با دستور فلان سفارت كار نمىكرد . آن ديگرى نهانى با دربار راه مىداشت . يكى ديگر را مىگويند كه با چادر زنانه خود را به دربار انداخته با محمد على ميرزا ديدار كرد و با اونهش نهاد . اينهاست نمونه‌هايى از نامرديهاى نمايندگان . » ( ص 571 ) وى سپس در رد اين رفتار نمايندگان مىنويسد : « بىارجكان در روز جنگ نامردى نموده رو پنهان گردانيده و مايه شكست مشروطه شدند . » ( ص 667 )\r\nكسروى گرچه در سراسر كتاب بيش از حد به مدح و ثناى انجمن آذربايجان پرداخته و هر اقدام مثبت و چشمگير مجلس را در نتيجه هوشيارى و فشار انجمن و نمايندگان آذربايجان به دولت مىداند ، با اين وجود به زبونى سران انجمن پس از بمباران مجلس اعتراف مىكند : « بسيارى از سردستگان و نمايندگان انجمن سخت ترسيدند و هر يكى به انديشه جان و داراك خود افتاد . انجمن ايالتى كه مىبايست در چنين هنگامى پشتيبان مجاهدان باشد و به آنان دلدارى دهد بهم خورد و نمايندگان هر يكى خود را به نهانگاهى كشيد . » ( ص 678 ) تا جايى كه « سرجنبانان و نمايندگان انجمن بيشترشان مشروطه را پايان يافته پنداشته . . . خود را به كنار كشيدند و برخى از ايشان به كنسولخانه‌ها پناهيدند . » ( ص 685 )\r\nعلىرغم اين اعتراف آشكار به نفاق و بزدلى نمايندگان و سران آزاديخواه و نيز چند - دستگى نمايندگان و از همه مهمتر ضعف و ناتوانى مجلس در برآوردن خواستها و مشكلات متعدد مردم ، كسروى سهم عمدهء شكست مجلس را متوجه مردم مىسازد و آنها را به شدت مذمت مىكند : « آنچه اين ننگ را بدتر مىگردانيد اين بود كه چون در تهران اين داستان\r\n\r\n","description":"","footnote":"","page_name":" مقدمهء ناشر 22 ","page_number":28},
  {"content":"\r\n\r\nرخ داد و آگاهى از آن به شهرها رسيد در بيشتر آنها بىهيچ‌گونه ايستادگى دستگاه مشروطه را برچيدند و آن هايهويها بيكباره فرو نشست و اين نمونه‌اى از رويه‌كاريهاى توده ايران مىبود و زبان همگى را به بدگويى بازگردانيد . » ( ص 670 )\r\nكسروى به گمان خود با برشمردن اين دلايل ، شكست مشروطه نوپا را توجيه مىكند ، اما به اين پرسش پاسخ نمىدهد كه چرا مردمى كه در راه ايجاد عدالتخانه همه‌گونه فشار و تنگنا را تحمل نمودند پس از گذشت چند ماه كه شكست مشروطه را ديدند لب فرو بستند و دم برنياوردند . آيا بىتفاوتى مردم را بايد در نتيجه روحيه نفاق‌آميز و رويه كاريشان دانست و يا معلول عدم تناسب مجلس با نيازهاى اساسى آنها ؟ وى علت اين بىتفاوتى مردم را متوجه رهبران مشروطه و از جمله دو سيد مىكند . در اينكه آيا دو سيد معنى و هدف مشروطيت را مىدانستند يا نه ، كسروى متناقض سخن گفته است . او گاهى آن دو را از رده كسانى مىشمرد كه با آگاهى از معنى و هدف مشروطيت در راه استقرار آن مىكوشيدند ( 51 و 286 ) و زمانى نيز آنان را همانند علماى نجف در زمره كسانى مىداند كه « معنى درست مشروطه و نتيجه رواج قانونهاى اروپايى را نمىدانستند . » ( ص 287 و 261 ) مؤلف ، ثمره و نهايت تلاش دو سيد را « همان داده شدن فرمان مشروطه و باز شدن دار الشورى و نوشته شدن قانون اساسى » دانسته و از اينكه بيش از اين در پيشبرد مشروطيت كوششى نكردند از آنها انتقاد مىكند ( ص 261 ) .\r\nچنان كه گفتيم ، حقيقت آن است كه گذشته از طباطبايى ، هيچ يك از رهبران روحانى مشروطه معنى و هدف واقعى مشروطيت را نمىدانستند و از ناسازگارى بنيادين اسلام و مشروطيت اطلاعى نمىداشتند . اما زمانى كه تعارض آشكارى بين آن‌دو پيش مىآمد - همانطور كه كسروى مىنويسد « خرسندى نمىدادند كه قانون بآخشيج ( بر ضد ) « شريعت » گذارده شود و از آن به جلوگيرى مىكوشيدند . » ( ص 286 ) . در اين صورت چگونه مىتوان انتظار داشت كه علما از مشروطه‌اى به سبك غرب كه براساس جدايى ديانت از سياست است حمايت كرده و مردم را به دفاع از آن فراخوانند . وقتى كه در مجلس دوم اين تعارض ، بيشتر آشكار شد بهبهانى كه خود از مدافعين سرسخت مشروطيت بود ، در مقابل مصوبات مجلس ايستاد و سرانجام جان خود را بر سر آن باخت و نائينى ( مؤلف كتاب تنبيه الامه و تنزيه المله ) نظريه‌پرداز روحانى مشروطه ، هيچ‌گاه از مشروطه سخن نگفت .\r\n* * * سخن نهايى خود را پيرامون علل و اسباب و مسببان ناكامى مشروطيت ، از قول استاد دكتر رضا داورى مىآوريم . « 40 »\r\nدر يك انقلاب كه با آن نظامى نفى مىشود و نظام ديگرى به جاى آن گذاشته مىشود بايد اجمالا معلوم باشد كه چه چيز بايد برود و چرا بايد برود و چه چيز بايد بيايد .\r\nپس انقلاب اقتضا مىكند كه لااقل يك نظام سياسى و مدنى برود و نظام ديگرى بيايد ،\r\n\r\n\r\n","description":"","footnote":"\r\n( 40 ) . اين مطلب خلاصه‌اى است از مقاله‌اى مفصل به نام « رهبرى در مشروطيت و در انقلاب اسلامى » كه با اندك جرح و تعديلى آورده شده است . ر . ك به : انقلاب اسلامى ايران و وضع كنونى عالم ، تأليف دكتر رضا داورى اردكانى ، تهران ، مركز فرهنگى علامه طباطبايى ، 1361 ، ص 87 - 101 .\r\n","page_name":" مقدمهء ناشر 23 ","page_number":29},
  {"content":"\r\n\r\nبسته به اينكه انقلاب ، نظام موجود را در چه جهت نفى كند ، طبيعت نظام آينده هم متفاوت مىشود . بنابراين هر انقلاب ، دو شأن نفى و اثبات دارد . انقلاب مشروطيت هم دو شأن نفى و اثبات داشت : شأن نفى آن ، نفى استبداد و ظلم و انحطاط بود . شأن اثبات مشروطيت را بايد در افكار حاكم بر رهبران روشنفكر و متجدد و فرنگىمآب و در مقاصد ايشان و در قواعد و قوانينى كه آورده‌اند بازشناخت .\r\nقاعدتا مىبايست كه در انقلاب مشروطيت با نفى استبداد و حكومت مطلقه ، نظام دمكراسى غربى و لوازم آن برقرار شود . ولى اين اثبات در واقع تمام و كامل نبود ؛ زيرا روشنفكران مشروطه‌خواه آن زمان صرفا در خيال ، دموكراسى غرب را آوردند و چون اثبات شأن خيالى بود در نفى هم مداومت ممكن نشد و استبداد به زودى بازگشت . مىگويند كه مداخله خارجى ، استبداد را بازگرداند . مداخله خارجى در صورتى ممكن است كه زمينه مساعد باشد . وقتى تمام رهبران مشروطه به استثناى يكى دو روحانى و چند آدم پاكنهاد مثل ستار خان و باقر خان به ساز قدرت جهانى حاكم آن زمان رقصيدند ، ديگر گله از كى بايد بكنيم ؟ اينكه سياستهاى خارجى بعد از مشروطيت همچنان به جاى ماند بدان دليل بود كه انقلاب مشروطيت كه مىبايست به تشكيل حكومت مستقل ملى مؤدى شود از همان ابتدا از درون شكست خورد . البته در نزاعهاى فرقه‌اى ، مسؤول و مقصر را مىجويند و هر كس ديگرى را مقصر مىداند . اين است كه زياد مىخوانيم كه اگر فلان كس از نهضت جدا نمىشد و آن ديگرى خيانت نمىكرد سرنوشت نهضت چيز ديگرى بود . اما چرا با جدايى يكى و خيانت ديگرى يك انقلاب شكست مىخورد و چگونه است يك انقلاب بستگى به اين و آن پيدا مىكند ؟\r\nيك انقلاب اگر عمق و ريشه داشته باشد از جدايى و خيانت اين و آن آسيب نمىبيند و اگر آسيب ديد حتما ضعفى در آن انقلاب وجود دارد يعنى در دل و جان مردم نفوذ و ريشه ندارد . انقلاب مشروطيت يك جريان روشنفكرى بود كه طبقات مختلف مردم هم از كسبه و تجار و علما كم‌وبيش در آن شركت كردند . مردم عادى و علما از آن جهت با مشروطه هم‌آوازى كردند كه حكومت قاجار را ظالم مىدانستند و دين اجازه ظلم نمىدهد و پيشواى دين نمىتواند مؤيد حكومت ظالم و شاهد ظلم او باشد . يعنى آنها در جهت نفى انقلاب مشروطه شريك بودند و اين شركت ، بىترديد در پيروزيهاى اوليه مشروطه‌طلبان مؤثر بود . اما مردم عادى نه نظامات دموكراسى غربى را مىشناختند و نه براى آن قيام كرده بودند . علماى دين هم از مضمون مشروطه درست و چنان كه بايد باخبر نبودند و وقتى باخبر شدند قدرى دير شده بود . حاج شيخ فضل اللّه نورى متوجه شأن اثبات مشروطيت شده بود و با آن مخالفت كرد و در اين مخالفت در مقابل مشروطه‌خواهان قرار گرفت . او در واقع در مقابل صورت خيالى نظام سياسى اقتباس شده از غرب ايستاد و به سزاى خود رسيد و بر سر آخوند خراسانى معلوم نشد كه چه آمد . آقاى نائينى هم كه سى سال بعد از مشروطيت زنده ماند و مجلس درس و بحث پررونق داشت هرگز ديگر از سياست و از كتاب تنبيه الامه خود چيزى نگفت .\r\nاكنون رسيدگى كنيم كه مشروطه را چه كسانى رهبرى كرده‌اند ؟ اگر مشروطه يك انقلاب دينى بود ناگزير مىبايست روحانيت رهبرى آن را بدست داشته باشد . چنان كه\r\n\r\n","description":"","footnote":"","page_name":" مقدمهء ناشر 24 ","page_number":30},
  {"content":"\r\n\r\nرهبر انقلاب فعلى ما بىهيچ بحث و چون و چرايى امام خمينى است و عنوان امام امت را درست و به‌جا به او داده‌اند . در مشروطيت ، روحانيت بىاثر نبود . روحانيت جنبش ضد ظلم و استبداد را يارى داد و مشروطه را تأييد كرد اما جهت انقلاب را علماى دين معين نكردند . آنها ظاهرا تأمل نكرده بودند كه حقيقت مشروطه چيست . اگر مشروطه مىبايست به تدوين قانون اساسى يا اقتباس آن از قواعد ممالك غربى بينجامد بالطبع رهبران آن هم همان تنظيم‌كنندگان قانون اساسى و سياستمداران ناتوان بودند نه علمايى كه فقط براى حمايت از مردم و جلوگيرى از ظلم ، خواهان محدوديت حكومت بودند .\r\nدر مورد مشروطيت و آنچه بر سرش آمد نه ستار خان و باقر خان تقصير داشتند و نه علمايى كه با مشروطه موافقت كرده بودند مسؤول بودند . اصلا اينكه مشروطه رهبران مشخص و معينى ندارد بدان جهت است كه انقلاب ، قدرتى نداشته است . نهالى را از جايى آوردند و با خون مردم آبيارى كردند و اين نهال هرگز در خاك اين ديار ريشه نگرفت و به همين جهت هر روز پژمرده‌تر شد تا اينكه وجود آن را هم لازم ندانستند و بيخ خشك - شده‌اش را درآوردند و دور انداختند . اين مشروطه ، ديگر درست مشروطه غربى بود و علماى اسلام نمىتوانستند رهبرش باشند ؛ زيرا اقتضاى چنين انقلابى ، جدايى سياست از ديانت بود و روحانى اگر در سياست وارد مىشد نمىتوانست بگويد كه ديانت دخالت نداشته باشد . اگر روحانى وارد كار سياست مىشود لاجرم دين را راهنما قرار مىدهد . ولى ماهيت انقلاب مشروطيت نه فقط دينى نبود بلكه قدرت روحانيت را هم محدود كرد .\r\nمشروطيت در صورتى كه جدى بود مىبايست به استقرار حكومت بورژوازى و پيشرفت علوم و فنون جديد منجر شود كه نبود و نشد و اگر مىشد روحانيت نمىتوانست قوم را راهبر به استقرار قدرت بورژوازى باشد . مشروطه هم كه سير كرد و به كودتاى اسفند 1299 رسيد ربطى به روحانيت نداشت . منتها عادت بر اين جارى است كه انقلاب مشروطه را از مقدمات و نتايج آن انتزاع كنند و با تأكيد بر صداقت و پاكسازى مجاهدان مشروطه ، صورت حماسه به آن بدهند و احكام احساساتى در باب آن صادر كنند .\r\nپس مسأله را درست دريابيم . مشروطيت دو وجه داشته است : يكى وجه غربزدگى آن‌كه به دين ربطى نداشت و ديديم كه روشنفكران آن زمان هم كه خود را معلمان آزاد - فكرى مىدانستند ، يا آشكارا در مقابل دين ايستادند يا طريق نفاق پيش گرفتند و كوشيدند كه مضامين بازگرفته از غرب را در قالب دين بريزند . از آنجا كه اين وجه مشروطيت ، ريشه و عمق نداشت و ادب و فرهنگ ضعيف مشروطه بر تفكر مبتنى نبود ، تاب نياورد و به ديكتاتورى رضا خانى انجاميد .\r\nانقلاب مشروطيت حتى انقلاب بورژوا - دموكراتيك نبود بلكه صورت ناقص الخلقه آن بود . زيرا اگر جدا انقلاب بورژوا - دموكراتيك بود مىبايست كه ضد استعمار هم باشد .\r\nاما وجه ديگر مشروطيت ، قيام عليه ظلم و فشار و خفقان بود . مردم از ظلم شاه و درباريان و ارباب قدرت و ستم به جان آمده بودند ولى براى دموكراسى به معنى اصطلاحى لفظ قيام نكردند بلكه خواستند كه عدالت حاكم شود .\r\nخلاصه كلام آنكه مشكل مشروطه در اين بود كه شأن نفى و اثبات آن در مردمى\r\n\r\n","description":"","footnote":"","page_name":" مقدمهء ناشر 25 ","page_number":31},
  {"content":"\r\n\r\nكه انقلاب كردند باهم ارتباطى نداشت ، يعنى تمام كسانى كه ظلم را نفى مىكردند ، قانون اساسى و نظام و نظامهايى را كه بعدا پديد آمد اثبات نمىكردند و هركس بخواهد در شكست مشروطيت و اسير ماندن آن تحقيق كند بايد به اين نكته توجه داشته باشد .\r\n\r\n","description":"","footnote":"","page_name":" مقدمهء ناشر 26 ","page_number":32},
  {"content":"\r\n\r\n\r\nبخش يكم\r\n\r\n","description":"","footnote":"","page_name":" 1 ","page_number":33},
  {"content":"\r\n\r\nپ 1 شادروان سيد محمد طباطبايى\r\n\r\n","description":"","footnote":"","page_name":" 2 ","page_number":34},
  {"content":"\r\n\r\n\r\n[ مقدمه مولف 
  ]\r\nبنام پاك آفريدگار سپاس خدا را كه ما را فيروز گردانيد ، و اينك بچاپ دوم اين تاريخ آغاز ميكنيم .\r\nچاپ نخست بنام « تاريخ هيجده سالهء آذربايجان » بپايان رسيده . زيرا هنگاميكه آن را آغاز كرديم ميخواستيم تنها پيش‌آمدهاى آذربايجان را ، از آغاز جنبش مشروطه‌خواهى تا هيجده سال ديگر بنويسيم ، ولى چون به كار پرداختيم ديديم جدا كردن رخدادهاى تهران و آذربايجان و ديگر جاها از هم نشدنيست . از آنسوى چون تاريخ را همراه مهنامه پيمان و كم‌كم بيرون ميداديم ، همين كه چند شماره از آن مهنامه بيرون آمد بسيارى از خوانندگان دلبستگى به اين تاريخ نمودند ، و آگاهيهايى كه ميداشتند براى ما نوشتند ، و يادداشتهايى كه از خودشان يا از ديگران در دست ميداشتند براى ما فرستادند ، و همچنين با فرستادن روزنامه‌ها ، و كتابها ، و سندها ، و پيكره‌ها يارى بسيار نمودند . مىتوان گفت يك تكانى در ميان يك دسته پديد آمد . با اين همراهيها ما را جز آن نشايستى كه به پيش‌آمدهاى همه‌جا ، از تهران ، و آذربايجان ، و گيلان ، و ديگر كانون‌هاى جنبش آزاديخواهى پردازيم . از اين گذشته يكرشته انگيزه‌هايى در ميان بود كه مرا به نوشتن تاريخ مشروطهء ايران واميداشت . اين بود « تاريخ هيجده سالهء آذربايجان » ، از نيمه راه خود ، رويه « تاريخ مشروطهء ايران » گرفت ، و اكنون چاپ دوم را به همين نام كه درست‌تر و بهتر است آغاز ميكنيم ، و مىبايد دانست كه در اين چاپ بسيار داستانها و پيكره‌ها افزوده گرديده ( بويژه در بخش يكم ) ، و خود كتاب نوينى شده .\r\nاما انگيزه‌هايى كه گفتم مرا به نوشتن تاريخ مشروطه واميداشت فهرست‌وار آنها را ميشمارم :\r\n1 - سى سال گذشت و يكى از آنان كه در جنبش پا در ميان داشته بود و يا خود ميتوانست آگاهيهايى گرد آورد به نوشتن آن برنخاست ، و من ديدم داستانها از ميان ميرود و در آينده كسى گرد آوردن آنها نخواهد توانست . يك جنبشى كه در زمان ما رخ داده ، اگر ما داستان آن را ننويسيم ديگران چگونه خواهند نوشت ؟ ! . .\r\n2 - جنبش مشروطه‌خواهى با پاكدليها آغازيد ولى با ناپاكدليها بپايان رسيد ، و دستهايى ، از درون و بيرون ، بميان آمد ، آن را بهم زد و ناانجام گذاشت ، و كار بآشفتگى كشور ، و ناتوانى دولت ، و از هم گسيختن رشته‌ها انجاميد ، و مردم ندانستند آن چگونه\r\n\r\n","description":"","footnote":"","page_name":" 3 ","page_number":35},
  {"content":"\r\n\r\nآمد و چگونه رفت ، و انگيزه ناانجام ماندنش چه بود . دانستن اين رازها آسان نمىبود ، و اگر هم كسانى بگرد آوردن داستانها پرداختندى به اين رازها كمتر پىبردندى و گيج‌وار درماندندى .\r\n3 - شيوهء مردم سست انديشه است كه هميشه در چنين داستانى كسان توانگر و بنام و باشكوه را بديده گيرند و كارهاى بزرگ را بنام آنان خوانند ، و ديگران را كه كنندگان آن كارها بوده‌اند از ياد برند . اين شيوه در ايران رواج بسيار ميدارد ، و در همين داستان مشروطه نمونه‌هاى بسيارى از آن پديد آمد . مثلا جنبش مشروطه را در ايران آقايان طباطبايى و بهبهانى و ديگران پديد آوردند . ولى ديده شد در روزنامه‌ها و كتابها ميرزا نصر اللّه خان مشير الدوله را بنيادگزار آن ستودند . در جاييكه اين مشير الدوله هيچ كوششى در آن راه نكرد و بلكه خواهيم ديد كه بهمدستى محمد عليميرزا ببرداشتن آن ميكوشيده ، و تنها كارى كه او كرده اينست كه پس از برداشته شدن عين الدوله بجاى او نشسته و مظفر الدينشاه فرمان مشروطه را در زمان سروزيرى اين بيرون داده .\r\nدر تاريخ بيدارى ايرانيان چاپلوسانه امير اعظم را كه هيچ كارى نكرده از سران آزادى شمرده . علاء الملك را كه از دشمنان بنام آزادى بوده ، و در زمان « خورده خود - كامگى » از سوى محمد عليميرزا به پترسبورگ رفته تا زبان روزنامه‌هاى آزاديخواه روس را كه خرده به بيدادگرىهاى لياخف ميگرفتند ببندد و امپراطور را ببازگزاردن لياخف در ايران خرسند گرداند ، در ميان مردان آزاديخواه ياد كرده و تاريخچهء زندگانيش را نوشته .\r\nناآگاهى ايرانيان از سود و زيان ، و سستى انديشه‌هاى ايشان باندازه‌ايست كه كسان بسياريكه از وزيران و ديگران با مشروطه دورويى نموده ، و از باغشاه درآمده و در بهارستان جا گرفته‌اند ، ارزبونى انديشه بدى آنها را ندانسته و بچون و چرايى برنخاسته‌اند ، و تا ما بنويسيم آن كسان را ببدى نميشناختند .\r\nدر جنبش مشروطه دو دسته پا در ميان داشته‌اند : يكى وزيران و درباريان و مردان برجسته و بنام ، و ديگرى بازاريان و كسان گمنام و بيشكوه . آن دسته كمتر يكى درستى نمودند و اين دسته كمتر يكى نادرستى نشان دادند . هرچه هست كارها را اين دسته گمنام و بيشكوه پيش بردند و تاريخ بايد بنام اينان نوشته شود .\r\nولى چون سستى انديشه و پستى خوىها وارونهء اين را خواستار است ، در اين چندگاه بيكار ننشسته و بوارونه گردانيدن داستانها كوشيده و به روى راستيها پرده‌هايى كشيده ، و اگر نوشتن تاريخ باينان ، به اين سست‌انديشگان ، واگزار شدى بيگمان همه داستان‌ها را وارونه گردانيده و تاريخ را بنام دستهء نادرست ديگر پرداختندى .\r\n4 - مردم ايران كه گرفتار پراكندگى انديشه‌اند ، و شما ده تن را داراى يك راه و يك انديشه نتوانيد يافت ، پيش‌آمد مشروطه زمينه ديگرى براى پراكنده‌انديشىها شده بود ،\r\n\r\n","description":"","footnote":"","page_name":" 4 ","page_number":36},
  {"content":"\r\n\r\nو بارها در انجمن‌ها گفتگو بميان آمده و يك رشته سخنان خام و بىپايى از كسانى شنيده ميشد . در يك جنبشى كه هزاران مردان ارجمند و پاك بكوشش برخاستند ، و هزاران جوانان جان در راه آن باختند ، بىخردانى از ناآگاهى اين را يك پيش‌آمد بسيار كوچكى وانموده و چنين ميگفتند : « چيزى بود ديگران پيش آورده بودند و خودشان هم برداشتند »\r\nاينان را چندين درد و بيچارگى هم آميخته : از يكسو ناآگاهى و نادانى ، كه از داستان جنبش و رازهاى آن چيزى نميدانند ، و از يكسو رشك و خودخواهى ، كه چشم ديدن و شنيدن نيكىهاى ديگران نميدارند ، و از يكسو دشمنى كه خودشان يا پدرانشان با جنبش آزادى نموده‌اند ، و با آنكه امروز از سود و نتيجهء مشروطه بهره مىبرند هنوز كينه از دل نزدوده‌اند . اينها دست بهم داده بچنان گفته‌هاى پست بيخردانه‌شان واميداشت ، و چون داستان جنبش نوشته شده و كسى آگاهى درستى از آن نميداشت پاسخ گفته نمىشد .\r\n5 - چنان كه گفتيم در جنبش مشروطه كار را كسان گمنام و بيشكوه از پيش بردند ، ولى چون خواسته ميشد جنبش ناانجام بماند آنمردان غيرتمند را كنار زدند ، و تا توانستند بد رفتارى نمودند ، و زندگى را به آنان تلخ گردانيدند كه خود داستان دلسوز ديگريست ، و اين بسيار ناسزا بود كه چنان مردانى نامهايشان نيز از ميان رود و بارى در تاريخ ارجشناسى از آنان نموده نشود و راستيها بىپرده نگردد . اين كار نه به خدا خوش افتادى ، و نه باراستى پرستى و پاكدلى سازش داشتى ، و از آنسوى چه از ديده پيشرفت توده و كشور ، و چه از ديده رواج - خويهاى ستوده زيانهاى بسيار از آن پديد آمدى .\r\n6 - بسيارى از پيش‌آمدهاى ايران در زمان جنبش آزاديخواهى ، در روزنامه‌ها و كتابهاى اروپايى نوشته شده ، ولى پيداست كه نويسندگان جز در پى سود كشور خود نبوده‌اند و برخ‌دادها رويهء ديگرى پوشانيده‌اند ، و ما اگر اين تاريخ را ننوشتيمى آنها سند گرديدى و بزيان ايران هميشه پيش رفتى .\r\n7 - يكى از گرفتاريهاى ايرانيانست كه پيش‌آمدها را زود فراموش كنند ، و ما مىبينيم دسته‌هاى انبوهى آن زمانهاى تيره گذشته را از ياد برده‌اند ، و از آسايشى كه امروز ميدارند خشنودى نمينمايند ، و يك چيزى دربايد كه هميشه روزگار درهم و تيره گذشته را در پيش چشم اينان هويدا گرداند .\r\nاز هر باره كه بينديشيم بايستى اين تاريخ نوشته شود و من خود را ناگزير ديده و به آن برخاستم و پس از رنجهاى بسيار اينك به اين نتيجه رسيده‌ايم كه يك چاپ درستى از آن بيرون دهيم ، و چون نيك مردانى « شركتى » پديد آورده و در رفت اين چاپ را در اين هنگام گرانى كاغذ و چاپخانه به گردن گرفته‌اند در اينجا من سپاس ميگزارم و در بخش بازپسين كتاب چگونگى شركت و نامهاى پديدآورندگان آن را خواهيم آورد .\r\n\r\n","description":"","footnote":"","page_name":" 5 ","page_number":37},
  {"content":"\r\n\r\nدر اينجا ميبايد چند چيز را يادآورى كنم :\r\n1 ) كسانى چون خود را تاريخ‌نويس مىپندارند مرا هم در ردهء خود ميشمارند . به آنان يادآورى ميكنم كه من تاريخ‌نويس نيستم و در ردهء ايشان نميباشم . بسيار كسانى بيك كارى برخيزند و از ردهء كنندگان آن كار نباشند .\r\n2 ) آنچه را كه در اين تاريخ آورده‌ام ، بيشتر آنها از روى آگاهيهاست كه خود ميداشتم و يا جسته بدست آوردم ، و چيزهايى را هم از كتابها ، و روزنامه‌ها ، و يادداشتها ( كه فهرست آنها را در بخش بازپسين خواهم آورد ) برداشته‌ام . هرچه هست اين كتاب از روى جستجو و فهم و انديشه نوشته گرديده و درخور آن مىباشد كه از سندهاى تاريخ ايران شمرده شود . ديگران هم اگر خواهند ، از نوشته‌هاى اين بردارند ، و بنام كتاب ( نه بنام من ) ميان نوشته‌هاى خود ياد كنند . اين شيوه‌اى كه كسانى در ايران پيش گرفته‌اند و سخنى يا كتابى را برداشته و با دستبردهايى ديگر گردانيده و بدزدى بنام خود پراكنده ميكنند شيوهء بسيار پستى است و هميشه بايد اين كسان را به پستى شناخت .\r\n3 ) كلمهء « آقا » را تا توانيم بر سر نامها نخواهيم آورد . چه اين معنايى دربر نميدارد و نادانسته‌اى را دانسته نميگرداند . مردم در روبرو يكديگر را « آقا » ميخوانند و اين يك گونه پاسداريست كه باهم مينمايند ، ولى در تاريخ جايى براى چنين كارى نيست . مگر آنان كه هميشه « آقا » با نامهاشان بوده است و ما هم ناگزيريم بياوريم .\r\nاما لقبها ، ما دوست ميداشتيم آنها را هم ياد نكنيم ولى به چند انگيزه ناچاريم :\r\nنخست بسيار كسانى با لقب شناخته شده‌اند و ما نامهاى آنان را نمىشناسيم . دوم در تلگرافها و نوشته‌ها كه خواهيم آورد بيشتر لقبها ياد شده و اين نيك نبودى كه تاريخ را دو گونه گردانيم ، و در آنها كه لقب آورده شده ، ما تنها نامها را ياد كنيم . سوم بايد در تاريخ كوشيد و داستان‌ها را بدانسان كه روداده نشان داد ، و تا بتوان براستىها نزديكتر رفت ، و برداشتن لقب‌ها با اين نكته ناسازگار بودى و داستان‌ها را بدانسان كه بوده نشان ندادى .\r\nما كه بدىها و كمىهاى آنزمان را بازمينماييم يكى از آن كميها و بديها اين لقبها بوده و به هيچ راه نبايستى آن‌ها را نشان ندهيم و ديگر گردانيم .\r\nراست است كه لقب از ميان رفته ، ولى بايد دانست كه كلاهها و رختهاى گوناگون آن زمان هم از ميان رفته . در جاييكه ما در پيكره‌ها آن كلاهها و رختها را نشان ميدهيم و آن را كمكى بروشنى تاريخ مىشماريم ، انگيزه نميداشت كه از لقب‌ها پرهيز جوييم .\r\nدربارهء خان و ميرزا و نامهاى شهرهايى كه ديگر شده نيز اين سخن را مىگوييم و اينها را هم بدانسان كه آن روز بوده خواهيم آورد تا برسيم به آن زمانى كه اينها برداشته شده و يا ديگر گرديده . تهران بهمن‌ماه 1319 احمد كسروى\r\n\r\n","description":"","footnote":"","page_name":" 6 ","page_number":38},
  {"content":"\r\n\r\n\r\nگفتار يكم ايرانيان چگونه بيدار شدند ؟ . .\r\nدر اين گفتار سخن رانده مىشود از پيش‌آمد - هاى ايران از زمان حاجى ميرزا حسينخان سپهسالار تا آغاز جنبش مشروطه‌خواهى .\r\n\r\nايران پيش از جنبش مشروطه\r\nميدانيم كه چون نادر شاه كشته گرديد آن بزرگى كه با كوششهاى خود براى ايران پديد آورده بود از ميان رفت . ولى ايران باز يكى از كشورهاى بنام آسيا شمرده ميشد ، و كريمخان و جانشينان او ، اگر چيزى بكشور نيفزودند چيزى هم از آن نكاستند . ليكن در زمان قاجاريان ايران بسيار ناتوان گرديد ، و از بزرگى ، و جايگاه ، و آوازهء آن بسيار كاست ، و انگيزهء اين ، بيش از همه يك چيز بود ، و آن اينكه جهان ديگر شده و كشورها بتكان آمده ، ولى ايران به همان حال پيشين باز ميماند .\r\nاز سال 1157 ( 1193 ) كه كريمخان زند درگذشت تا سال 1212 ( 1249 ) كه فتحعليشاه بدرود زندگى گفت پنجاه و اند سال بود ، و در اين زمان كم در اروپا تكانهاى سختى پيدا شده ، و داستانهاى تاريخى بيمانندى ، از شورش فرانسه ، و پيدايش ناپلئون و جنگهاى پياپى آن ، و جنبش توده‌ها ، و پيشرفت فن جنگ ، و پديد آمدن افزارهاى نوين ، و مانند اينها - رو داده ، و در نتيجهء آنها دولتهاى بزرگ و نيرومندى پيدا شده بود . كشور ايران از آن تكانها و ديگرگونيها بىبهره و ناآگاه مانده ، و راستى آنست كه نه پادشاهان قاجارى ، و نه سرجنبانان توده ، از آن تكان و ديگرگونيها سر در نمىآوردند ، و ناآگاهانه با شيوه كهن خود بسر ميبردند .\r\nنتيجه آن بود كه دو دولت نيرومند و بزرگ و بيدارى ، يكى در شمال ايران ، و ديگرى در جنوب آن پيدا شده ، و ايران ناتوان و ناآگاه در ميان آنان ماند ، و راستى آنكه براى چنان زمانى پادشاهان كم‌جربزهء قاجارى شاينده سررشته‌دارى نبودند .\r\nاينان از پيش‌آمدها چيزى ياد نگرفتند . شكست‌هاى پياپى فتحعليشاه در برابر روس و شكستهاى محمد شاه و ناصر الدينشاه در برابر انگليس بايران زيان بسيار رسانيد ، و از بزرگى آن بسيار كاست ، ولى پادشاهان قاجارى و تودهء ايرانيان را بيدار نگردانيد .\r\n\r\n","description":"","footnote":"","page_name":" 7 ","page_number":39},
  {"content":"\r\n\r\nفتحعليشاه و محمد شاه و ناصر الدينشاه ، بىآنكه رفتار خود را ديگر كنند پى هم آمدند و رفتند ، و مردم نيز چشم بسته و ناآگاه ، در زير دست آنان روز گزاردند ، و تنها در سالهاى بازپسين پادشاهى ناصر الدين بود كه اندك تكان و بيدارى در توده پديدار گرديد .\r\nاينان خود كارى نميكردند و ديگران را هم نمىگزاردند . در زمان محمد شاه ميرزا ابو القاسم قايم مقام وزير كاردانى بود و بشايندگى كارها را پيش ميبرد . ولى محمد شاه او را كشت و جايش را بحاجى ميرزا آقاسى داد .\r\nدر زمان ناصر الدين شاه ميرزا تقيخان امير كبير به پيراستن و آراستن ايران ميكوشيد ، و چه در سياست ، و چه در كشوردارى كاردانى از خود نشان ميداد . ناصر الدينشاه او را كشت و بجايش ميرزا آقا خان نورى را نشاند . سپس هم حاجى ميرزا حسين خان سپهسالار بكارهايى برخاست و آگاهى و كاردانى از خود مينمود . ولى ناصر الدينشاه او را نگه نداشت ، و مردم نيز ارج او و كارهايش را ندانستند .\r\n\r\nحاجى ميرزا حسين خان سپه سالار\r\nدر سال 1250 ( 1288 ) ناصر الدينشاه او را از استانبول خواسته ، و نخست وزير عدليه و سپس صدر اعظم گردانيد . سپهسالار چون مرد كاردان و نيكى بود ، و دير زمانى در استانبول و ديگر جاها مانده و از چگونگى كشورهاى اروپايى آگاهى ميداشت ، خواست در ايران نيز تكانى پديد آورد و سامانى به كارهاى دولت دهد . از لگام گسيختگى حكمرانان شهرها جلو گرفت و رشوه را از ميان برداشت . يكى از كارهاى نيك او اين بود كه وزارتخانه‌ها و دربارى بآيين اروپا پديد آورد . پيش از آن برخى وزارتخانه‌ها ميبود ولى مرز و سامانى در ميان نبوده ، و شاه يا صدر اعظم به همه كارها درآمدى و فرمان دادى . سپهسالار چنين نهاد كه يك صدر اعظم و نه وزارتخانه برپا شود بدينسان : وزارت داخله ، وزارت خارجه ، وزارت جنگ ، وزارت ماليات ، وزارت عدليه ، وزارت علوم ، وزارت فوايد ، وزارت تجارت و زراعت ، وزارت دربار ، و كارها در ميان اينها بخشيده شود ، كه هر وزارتخانه‌اى به كارهاى خود پردازد و در آن كارها جداسر و آزاد ، ولى در نزد صدر اعظم پاسخده باشد .\r\nاين وزارتخانه‌ها با ادارهء صدر اعظمى « دربار اعظم » ناميده شود ، كارهاى بزرگ كشورى با بودن صدر اعظم در « مجلس وزراء » بگفتگو آيد ، و هفته‌اى دو روز اين مجلس برپا گردد .\r\n« لايحه‌اى » كه بتاريخ 12 شعبان 1289 براى اين كار نوشته و بدستينهء شاه رسانيده در دست است ، و از خواندن آن اندازهء فهم و كاردانى سپهسالار نيك دانسته مىشود « 1 » .\r\nدر زمان او گفتگوى كشيده شدن راه‌آهن بميان آمد و « امتياز » آن بانگليسيان داده شد ، ولى ما از چگونگى آن آگاهى نيافته‌ايم .\r\nاين مرد نيك چون ميخواست شاه را از چگونگى دولت‌هاى اروپا ، و از همدستى\r\n\r\n\r\n","description":"","footnote":"\r\n( 1 ) - رويهء آن در مقدمهء ( تاريخ بيدارى ايرانيان ) آورده شده .\r\n","page_name":" 8 ","page_number":40},
  {"content":"\r\n\r\nپادشاهان با توده ، و اندازهء پيشرفت آنها آگاه ، و او را با انديشه‌هاى خود دربارهء ايران همداستان گرداند بهتر دانست او را برفتن اروپا و ديدن آنجا وادارد ، و در سايهء انگيزش او بود كه در سال 1252 ( 1290 ) شاه با سپهسالار آهنگ اروپا كرد .\r\nليكن اين سفر زيانى در پى داشت ، و آن اينكه در نبودن سپهسالار كسانى كه از پ 2 معين الملك حاجى ميرزا حسينخان ميرزا عليخان ( سفير كبير ايران ) سپهسالار امين الملك اين پيكره در سال 1252 ( 1290 ) كه ناصر الدينشاه براى نخستين بار باروپا ميرفت در استانبول برداشته شده . امين الملك همان امين الدوله است .\r\nكارهاى او ناخشنود مىبودند فرصت يافته و بملايان چنين گفتند : « سپهسالار ميخواهد ايران را به حال فرنگستان اندازد و امتياز راه آهن را به انگليسيان داده » . ملايان كه\r\n\r\n","description":"","footnote":"","page_name":" 9 ","page_number":41},
  {"content":"\r\n\r\nسيد صالح عرب و حاجى ملا على و ديگران بودند از اين سخن بتكان آمدند ، و بدشمنى سپهسالار برخاسته و او را بيدين خواندند ، و نامه‌اى بناصر الدينشاه نوشتند كه سپهسالار را با خود بتهران نياورد . اين نامه بشاه در رشت رسيد ، و چون ملايان در آن زمان بسيار نيرومند ميبودند ، شاه ناگزير شد حكمرانى گيلان را به سپهسالار داده او را در آنجا گزاشت و خود بىاو بتهران آمد .\r\nليكن سال ديگر دوباره او را بتهران خواست و وزير خارجه و سپهسالار گردانيد ، و حاجى ميرزا حسينخان از برخى ملايان دلجويى كرد و باز در كارهاى بزرگى بود ، و در سال 1257 ( 1295 ) دوباره شاه را برفتن اروپا برانگيخت ، و خود در پى انديشه‌هايش مىبود ، ولى چون شاه از درون همداستان نبود ، و برخى ملايان همچنان دشمنى مينمودند ، و يكى از همسايگان نيز از كارشكنى بازنمىايستاد انديشه‌هاى سپهسالار به نتيجه نرسيد ، و شاه او را از كار كناره گردانيده بحكمرانى خراسان فرستاد و در سال 1260 ( 1298 ) در آنجا درگذشت .\r\n\r\nميرزا ملكم خان و سيد جمال الدين\r\nدر سال 1268 ( 1306 ) ناصر الدينشاه بار سوم باروپا رفت ، و در اين سفر ميرزا على اصغر خان امين السلطان را كه بجاى - سپهسالار صدر اعظم بود همراه برد . ولى اين سفرها هيچ سودى نداشت . اگرچه پس از بازگشت از اين سفر شاه دلبستگى بقانون مينمود و بميرزا عليخان امين الدوله دستور داد كه قانونى براى ايران بنويسد ، و روزنامهء اختر اين را مژدهء پيشرفت كارهاى ايران دانسته گفتارى نوشت . ولى چنان كه نوشته‌اند همه اينها بيهوده بود و شاه بجاى آنكه شكوه و نيروى اروپا را نتيجهء همدستى دولت‌ها و توده‌ها دانسته او نيز توده را بتكان آورد و به كارهاى سودمندى وادارد ، از ديدن آن شكوه و نيرو خيره گرديده و بنوميدى گراييد ، و در برابر همسايگان ناتوانى و زبونى بيشتر نمود .\r\nبويژه كه همسخن و همدم او امين السلطان گرديده ، و اين مرد يگانه آرزو و خواستش اين بود كه بسر كار باشد ، و بمردم سرورى فروشد ، و دستش بگرفتن و دادن باز باشد ، و همهء هوش و زيركى خود را در اين راه به كار ميبرد و براى نگهدارى خود در سر كار ، گردن بخواهشهاى بيگانگان مىگذاشت .\r\nنتيجه اين خيرگى و ناتوانى شاه و نادرستى و بدخواهى امين السلطان آن بود كه در سالهاى بازپسين پادشاهى ناصر الدينشاه « امتيازهايى » به بيگانگان ، بويژه انگليسيان داده شد كه شناخته‌ترين آنها « امتياز تتن و تنباكو » بود ، و اينها مردم را بشورانيد ، چنان كه داستان آن را خواهيم نوشت .\r\nاز كسانى كه در زمان ناصر الدينشاه دلسوزى بتوده و كشور نموده و به بيدارى مردم كوشيده‌اند يكى ميرزا ملكم خان اسپهانى و ديگرى سيد جمال الدين اسدآبادى شمرده مىشود ملكم از جلفاى اسپهان ، و از ارمنيان آنجا بوده ، و در كارهاى دولتى پا گزارده\r\n\r\n","description":"","footnote":"","page_name":" 10 ","page_number":42},
  {"content":"\r\n\r\nو جايگاه بالايى يافته ، و باروپا رفته ، و چنان كه گفته مىشود اسلام پذيرفته ، و چون مرد با فهم و بيدارى بوده و از سياست دولتهاى اروپايى درباره آسيا آگاهى درستى يافته ، دلش به حال ايران ميسوخته ، و اين بوده كه به بيدارى مردم ميكوشيده . در زمان صدر اعظمى حاجى ميرزا حسينخان اين همراز و همدم او بوده .\r\nميرزا ملكم خان نوشته‌هايى ميدارد كه همگى آگاهى و دانش او را مىرساند و اين بيگمانست كه با خودكامگى ناصر الدينشاه ، و خودخواهى و نادرستى امين السلطان دشمنى مينموده ، و بامتيازهايى كه به بيگانگان داده ميشده خرده ميگرفته و زيان آنها را باز مينموده ، چيزى كه هست ملكم از دستهء « فريماسون » بوده و نوشتهايش آن رنگ را داشته است ، و ما چون از انديشه و خواست آن دسته آگاه نيستيم دربارهء ملكم نيز داورى نخواهيم توانست .\r\nميرزا ملكم خان روزنامه‌اى به فارسى نيز نوشته كه در لندن بچاپ مىرسانيده و نسخه - هاى آن در دست است . ملكم خان تا دو سال از آغاز جنبش مشروطه زنده بود و در اروپا ميزيست .\r\nاما سيد جمال الدين دوبار بايران آمده ، و در بار دوم در سال 1268 ( 1307 ) با دستور شاه او را از ايران بيرون كرده‌اند . سيد مرد دليرى مىبوده ، و از خودكامگى شاه و از سودجويى امين السلطان نكوهشها ميكرده و مردم را مىسهانيده و ميشورانيده و كسانى بر سر او گرد آمده بوده‌اند . چيزى كه هست از كارهاى سيد جمال الدين در ايران و مصر و عثمانى نتيجهء درستى بدست نيامده ، و شاگردانش در گفتگو ازو راه گزافه پيموده‌اند . « 1 »\r\nسيد به كار بزرگى برخاسته بوده ، ولى راه آن را نمىشناخته و آنگاه هيچگاه خود را فراموش نميكرده . در چنين كوششهايى نخستين گام خود را فراموش كردنست . سيد اگر بجاى رفتن به اين دربار و آن دربار همه به بيدار ساختن مردم و پيراستن انديشه‌ها كوشيدى بنتيجه بهترى رسيدى .\r\nدر بار دوم ، سيد را ناصر الدينشاه در مونيخ ديد و بايران خواند ، ولى ما نميدانيم بچه كارى خواند و چه نويدى به او داد . شاگردانش مىگويند : « نويد صدر اعظمى به او داد » ، ولى نه باور كردنيست . در كشورى همچو ايران آن روز كار صدر اعظمى يا سروزيرى به آن سادگى و آزادى نبوده .\r\nاز اين گذشته ، خواندن جمال الدين بايران با آگاهى از اتابك بوده و پيداست كه براى نشستن در جاى خود او خوانده نشده . آرى ميتوان گفت كه خود سيد چنين\r\n\r\n\r\n","description":"","footnote":"\r\n( 1 ) مثلا محمد پاشاى مخزومى كه كتابى بنام ( خاطرات جمال الدين الافغانى ) نوشته در بارهء بيرون كردن سيد از ايران مينويسد : « اين آگاهى چون پراكنده شد دوستاران جمال الدين بدولت شوريدند و نزديك بود جويها از خون روان گردد » در جاييكه پاك دروغ است .\r\n","page_name":" 11 ","page_number":43},
  {"content":"\r\n\r\nچشمى از شاه داشته است .\r\n\r\nنامه سيد جمال الدين به ناصر الدينشاه\r\nنامه‌اى از سيد به فارسى در دست است كه مىگويند هنگام بست‌نشينى در عبد العظيم به ناصر الدينشاه نوشته ، و چون آن نامه انگيزهء آمدن سيد را بايران اندكى روشن مىگرداند با همهء درازيش در اينجا مىآوريم : « 1 »\r\n« عرضه داشت بسدهء سنيهء عاليه و عتبهء رفيعهء ساميهء اعليحضرت شاهنشاه اسلام پناه » « در ( مونيك ) وقتى كه از شرف وعد احترامات و اجازه مصاحبت موكب همايونى در زمره » « طرب ( ؟ ) بودم در همان محضر سنى جناب امين السلطان وزير اعظم چنان پسنديدند كه » « اين عاجز براى اصلاح بعضى امور ضروريه اولا به ( پطرزبورغ ) رفته پس از انجام آنها » « بايران بيايم اعليحضرت شاهنشاه اقام اللّه به دغامة المدن استحسان فرمودند در شب همان » « يوم الشرف پنج ساعت جناب وزير اعظم به اين عاجز مكالمه نمودند خلاصه‌اش اين شد آنكه » « اولا دولت روسيه و رجال و ارباب جرايد آن را حق نيست كه ايشان را برجلس ( ؟ ) و نشانه » « سهام نمايند و از در معادات و معاندت برآيند چون كه ايشان يعنى جناب وزير اعظم » « مالك و صاحب ملك نيستند و رتق و فتق امور بقدرت ايشان نيست ديگر آنكه مسئله كارون » « و بانك و معادن قبل از ارتقاء ايشان برتبه وزارت عظمى انجام پذيرفته است نهايت اينست » « كه اجراء آن از سوء بخت در زمان وزارت ايشان شده است پس حين ورود پطرزبورغ » « بايد در نزد وزارت روسيه ابراء ذمه و تبرئه ساحت ايشان را بنمايم و تبديل افكار فاسده » « وزراء روس را در حق ايشان داده و حسن مقاصد و نيات ايشان را درباره دولت روس مسجل » « كنم ثانيا از اين عاجز خواهش نمودند كه به ( مسيو كيرس ) رييس الوزراء و وزير دول » « خارجه و مستشارهاى ايشان ( ويلنكالى ) و ( زينوويب ) شفاها بگويم كه ايشان يعنى جناب » « وزير اعظم از براى اثبات حسن مقاصد خود در هر حال حاضرند كه اگر از طرف روس طريق » « اسهلى ارائه شود در ظرف چند روز مسئله كارون و بانگ و معادن را حل نموده به حالت » « سابقه اعاده نمايند اين عاجز چون نجاح مقاصد جناب وزير اعظم را عين رضايت پادشاه » « و خير ملت اسلام ميدانستم به پطرزبورغ عود نمودم و چند نفر را كه در سياسيات مشرق » « زمين با خود هم‌مشرب مىدانستم چون ژنرال ( ابروچف ) در حربيه و ژنرال ( ديختر ) » « در وزارت دربار و ژنرال ( اغناتيف ) سفير سابق روس در اسلامبول و مادام ( نودپكف ) » « كه از خواتين نافذ الكلمه و غالبا در مسائل سياسيه كه ما بين روس و انگليس است » « ميكوشيد با خود متفق كردم و در ظرف دو ماه بيست بار با مسيو ( كيرس ) و با مستشار - » « هاى ايشان ملاقات كردم و پيش از آنكه در مقاصد جناب وزير اعظم شروع نماييم اولا » « در اين سعى نمودم كه بادله و براهين سياسيه و باعانت هم مشربهاى خودم ثابت كنم كه »\r\n\r\n\r\n","description":"","footnote":"\r\n( 1 ) اين نامه را در مقدمهء ( تاريخ بيدارى ايرانيان ) آورده كه ما نيز بدانسانكه هست و با غلطهاييكه مىدارد از آنجا آوريم .\r\n","page_name":" 12 ","page_number":44},
  {"content":"\r\n\r\n« صلاح دولت روس در مشرق زمين آنست كه على الدوام با دولت ايران از در مسالمت و » « مواده و مجامله برآيد و سخت‌گيرى و مخاصمت ننمايد و در ضمن همه وقت منح و سماح » « اعليحضرت شاهنشاه اسلام پناه را در اترك و اراضى تركمانيه و جايهاى ديگر خاطرنشان » « ايشان مىنمودم چون دانستم كه اينمطلب اصلى مسجل شد و مقبول گرديد و از براى ايشان » « انحراف رأى روى داد و آتش غضبشان فرونشست در آنوقت مقاصد جناب وزير اعظمرا » « پيش نهاده گفتم وزير اعظم بنفس خود در مونيك به من گفتند بشما تبليغ كنم كه ايشان حاضرند » « اگر شما طريقى نشان دهيد كه موجب حرب و سبب غرامت نگردد مسئله كارون و بانك و » « معادنرا حل نمايند و موازنه سابقه كه در ميان دولت روس و ايران و انگليس بود دوباره » « برقرار كنند و در تلو اين مطلب اينقدر كه ممكن بود در تبرئه ذمه جناب وزير اعظم و » « حسن مقاصد ايشان در حق دولت روسيه كوشيدم چنانچه دوباره هم اين مطالب را از » « پطرزبورغ بايشان نوشتم مسيو كيرس و مستشارهاى ايشان پس از آنكه مكرر از حسن » « مقاصد و نيات عزم جناب وزير اعظم پرسيدند گفتند كه ما بايد در اين مسئله با وزير جنگ » « و وزير ماليه اولا مشورت كنيم و به امپراطور حاصل مشورت خود را عرضه نماييم و بعد » « از آن اگر طريق سياسى يافت شد كه بدان توان حل مسئله را نمود بشما شفاها خواهيم » « گفت كه بنهج جواب بجناب وزير اعظم برسانيد البته اگر اين مسئله بنهجى حل شود كه » « موجب مخاصمه در ميان دولت ما و دولت ايران نگردد بهتر است پس از چندين بار مشورت » « دو مسلك پلتيك يكى از براى خود و يكى از براى جناب وزير اعظم تعيين نموده و به من » « گفتند كه اگر جناب وزير اعظم ميخواهند ابواب خطرهاى آينده را ببندند در جواب » « رسالت اين دو مسلك را بديشان از طرف ما تبليغ كن و چون هريك از ما خط حركت پلتيك » « خود را بر آن دو مسلك معين قرار دهيم مسئله به خودى خود بلا غرامت و بلا جدال حل » « شده سبب رضايت همه خواهد بود اين عاجز شادان و خرسند شدم كه به قوت الهيه بتنهايى » « توانستم پس از اطلاع تام از مسالك سياسيه خفيه روس در مشرق زمين خدمتى به دولت » « اسلام نمايم و وزير اعظم را از خود خشنود كرده باشم چون بطهران رسيدم خارج شهر » « توقف نموده بجناب وزير اعظم اطلاع دادم جناب ايشان خانه حاجى محمد حسن امين الضرب » « را معين نمودند كه در آنجا فرود آيم و نجل ايشانرا مهماندار مقرر نمودند و اين عاجز » « مدت سه ماه تمام از جاى خود حركت نكردم به غير از يك بار و آن هم بعد از يك ماه كه عز » « شرف حضور حاصل شد و بدان نويدهاى ملوكانه مفتخر گرديدم و در اينمدت جناب وزير » « اعظم بهيچگونه از اين عاجز سئوال نكردند كه در پطرزبورغ چه واقع شد و جواب آنمسئله » « كه ترا براى آن بدانجا فرستادم چه شد بلى در اين مدت چند بار بعضى از حاشيه خود را » « براى احوال‌پرسى فرستادم وعدهء ملاقات مفصل ميدادند چون مدت طول كشيد از كيفيت » « مسئله سئوال شد در جواب گفتم كه تا هنوز از وزير اعظم استفسار نشده است و سببرا هم » « نميدانم در وقتى كه اهمال جناب وزير اعظم بوزارت روس معلوم گرديد با آن همه محاجات »\r\n\r\n","description":"","footnote":"","page_name":" 13 ","page_number":45},
  {"content":"\r\n\r\n« و مجادلات و تبليغات ملحانه اين عاجز در پطرزبورغ ايشان اين امر را به مجرد ملاعبه و بازى » « و اهانت و تحقير و يا خود حيله سياسيه مقصود كشف افكار طرف مقابلست ( كاش سئوال » « ميشد و كشف افكار طرف مقابل ميگرديد ) شمرده بسفارت خود در دار الخلافه طهران » « تلگراف نمودند كه سيد جمال الدين از طرف وزير اعظم شفاها بعضى تبليغات نمود اگر » « وزير اعظم ميخواهد كه در آنمسائل داخل شوند رأسا بنهج رسمى با سفارت روس در » « طهران يا با سفارت ايران در پطرزبورغ مكالمه نمايند و سيد جمال الدين كه بنهج غير » « رسمى بعضى تبليغات نمود اگر پس از اين سخنى ازينطرف بگويد مقبول نيست ( لا » « حول و لا قوة الا باللّه ) راه رفته رنج كشيده برجوع قهقرى بنقطه اولى برگشت ( شگفت ) » « عقده حل كرده را دوباره محكم كردن ( شگفت ) اعليحضرت پادشاه اسلام پناه نتايج اين گونه » « حركات را بخرد خداداد ديپلوماسى از هركس بهتر ميدانند جناب وزير اعظم چون از مضمون » « آن تلگراف مطلع شدند بخلاف عادت سياسيين جهان بجاى آنكه تأسف نمايند كه چرا » « افكار وزراء روس را در اينمسائل استكشاف ننمودند و جوابهاى ايشانرا استماع نكردند » « ( بعرب صاحب گفته بودند كه من چيزى به سيد جمال الدين نگفته بودم كه بوزارت روس » « تبليغ نمايند ) و من ايشانرا بپطرزبورغ نفرستادم ( انا للّه و انا اليه راجعون ) اينك لعب معكوس » « اينك فكر عقيم اينك نتيجهء فاسده با اينمسلك چگونه توان راه اخطار را بست و از » « مهالك دورى جست ( بلا سبب شبهه در دلها افكندن و قلوب را متنفر كردن خداوند تعالى » « مگر بقدرت كامله خود ما را از آثار و خيمه اينحركات حفظ كند . . . ) و اعجب از اينواقعه » « اينست پس از آنكه وعد احترامات و ستايش خود را از لسان مبارك اعليحضرت شاهنشاهى » « شنيدم حاجى محمد حسن امين الضرب تبليغ نمودند كه رضايت اعليحضرت شاهنشاهى اينست » « كه اينعاجز طهران را ترك نموده مجاور مقابر شهر قم بشوم هرچه در خباياى ذهن » « خود تفتيش نمودم سبب را ندانستم - آيا به جهت آن بود كه دولت روس را ببراهين » « و وسائط دعوت بمسلك و مواده دولت ايران نمودم يا براى آنست كه به خواهش وزير » « اعظم بپطرزبورغ رفته در تبرئه ذمه و حسن مقاصد ايشان با دولت روس كوشيدم - يا » « بدين جهت كه طرق حل مسائل را چنانچه خواهش وزير اعظم بود بقوه كدوجد بدست » « آوردم - اگرچه بر مجرب ندامت رواست آنچه بپاداش مهمانى اول به من گذشت مرا » « كافى بود كه ديگر خيال ايرانرا نكنم اما لفظ شاهنشاه را مقدس شمرده خواستم بخلاف » « آنچه گفته بودند معلوم گردد كه هم خير خواهم هم مطيع ديگر اين چه نقش است كه باز » « ژاژ خوايان گوازه پسند باللّه عليكم اگر خدا نخواسته ظهورات مرا از مسلك خيرخواهى » « منحرف و منصرف كند بر من چه ملامت خواهد بود سبحان اللّه توهم مزاحمت در مناصب » « هروقت اين صاحبان عقول صغيره و نفوس حقيره را بر اين ميدارد كه ذهن وقاد نقاد » « اعليحضرت شاهنشاه را درباره اين عاجز مشوب گردانند اينك در حضرت عبد العظيم » « نشسته تا امر از مصدر عزت چه صادر شود اسئل اللّه تعالى ان يمدكم بالعدل و الحق »\r\n\r\n","description":"","footnote":"","page_name":" 14 ","page_number":46},
  {"content":"\r\n\r\n« و ينصركم بالحكمة و يشيد دولتكم بقدرته و يحرسه عن كيد الخائنين آمين . العاجز » « جمال الدين الحسينى . »\r\n\r\nآغاز بيدارى در توده ايران\r\nگفتيم در سالهاى بازپسين پادشاهى ناصر الدينشاه امتيازهايى ببيگانگان داده شد . نخست در زمان سپهسالار امتياز كشيدن راه آهن از بوشهر تا گيلان بانگليسيان داده شده بود ، كه مىبايد آن را از لغزشهاى سپهسالار شمرد . اين امتياز به كار بسته نشد و پس از ده و اند سالى پس گرفته شد و از ميان رفت . ولى در سال 1268 ناصر الدينشاه امتياز - هاى ديگرى داد كه شناخته‌ترين آنها « امتياز توتون و تنباكو » بود . مردم زيان اينها را نميدانستند ، و تا آن زمان توده را پرواى سود و زيان كشور كردن ، و در كارهاى دولتى بچون و چرا برخاستن در ميان نبوده . ولى چون اينها پاى بيگانگان را بكشور باز كرد و اروپاييان در ايران فراوان شدند ، مردم بويژه ملايان ديدن آنان نتوانستند و برنجش و گله پرداختند ، و همين ديدهء آنان را باز كرد و در سايهء جنبش و ايستادگى « امتياز توتون و تنباكو » از ميان رفت .\r\nاين امتياز ايران را بسيار زيانمند بود . زيرا فروش همگى توتون و تنباكوى كشور ، چه در درون و چه در بيرون . بيكتن انگليسى سپرده ميشد ، در برابر آنكه سالانه پانزده هزار ليره بدولت پردازد و از سود ويژه يك چهار يك دولت را باشد ، در حالى كه در عثمانى كه توتون و تنباكويش كمتر از ايران باشد تنها فروش در درون كشور بيك كمپانى واگزارده شده بود در برابر آنكه سالانه هفتصد هزار ليره بدولت عثمانى پردازد و از سود نيز پنجيك دولت را باشد . ببينيد جدايى تا بكجاست ؟\r\nمردم اين حساب را نميدانستند ، ولى از آنكه بيگانگان پا بدرون كشور ميگشايند بيمناك ميبودند . سپس هم برايشان سنگين مىافتاد كه توتون و تنباكويى را كه ميكارند بيك بيگانه با بهاى كمى بفروشند و سپس با بهاى بسيارى بازخرند .\r\nگيرندهء امتياز يكتن بود ولى در لندن شركتى براى آن با 000 ، 650 ليره برپا گرديد ، و از بهار سال 1270 ( 1308 ) كاركنان آن در ايران به كار پرداخت .\r\nاز گام نخست مردم ناخشنودى نمودند ، و بازرگانان بميانجيگرى امين الدوله بشاه نامه نوشته و دادخواهى كردند . ولى چون شاه و امين السلطان خودشان امتياز را داده و هوادار آن بودند نتيجه از دادخواهى ديده نشد ، و از آنسوى چون كاركنان كمپانى به همه شهرها رفته و به كار پرداخته بودند ، ناخشنودى فزونتر گرديده و كم‌كم رويهء تكان و جنبش به خود گرفت .\r\nپيش از همه تبريز به كار برخاست ، و مردم آگهىهاى كمپانى را كه بديوارها چسبانيده بود پاره كردند و بجاى آن نوشته‌هاى شورآميزى چسبانيدند . امير نظام گروسى پيشكار مظفر الدين ميرزا و والى شهر بود وليعهد ازو خواست كه با مردم سخت\r\n\r\n","description":"","footnote":"","page_name":" 15 ","page_number":47},
  {"content":"\r\n\r\nگيرد و بشورندگان كيفر دهد ، امير نظام نپذيرفته و از كار كناره‌جويى نمود .\r\nكمپانى ناگزير شده خواست دلجويى نمايد و چنين پيش‌نهاد كه كاركنانش در آذربايجان جز از آذربايجانيان نباشد ، ولى مردم اين را نپذيرفتند و در شور و تكان ايستادگى نمودند .\r\nپس از تبريز اسپهان بتكان آمد ، و پس از آن در تهران شور و جنبش پيدا گرديد .\r\nدر همه‌جا علما پيشگام بودند . در تبريز حاجى ميرزا جواد ، و در اسپهان آقا نجفى ، و در تهران ميرزا محمد حسن آشتيانى و ديگران پا در ميان داشتند . از سامرا مجتهد بزرگ ميرزا محمد حسن شيرازى تلگراف بشاه فرستاد و زيانهاى امتياز را باز نمود و درخواست بهم زدن آن را كرد . « 1 »\r\nگرفتارى بزرگ شده و شاه نميدانست چكار كند . نخست خواست فروش در درون كشور را از كمپانى باز پ 3 ميرزا محمد حسن آشتيانى گرفته و تنها فروش در كشورهاى بيگانه را به آن سپارد . ليكن مردم و علما به اين خرسندى ندادند و از كوشش باز نايستادند . علما يكراه ديگرى انديشيدند ، و آن اينكه بكمپانى كارى ندارند و مردم را از كشيدن چوپوق و غليان بازدارند و اين بود ميرزاى شيرازى فتواى به حرام بودن غليان و چوپوق داد و همين كه اين فتوى بتلگراف بشهرها رسيد مردم در همه‌جا از خرد و بزرگ و از زن و مرد ، و از توانگر و بيچيز آن را پذيرفتند و به يك بار همه دكانهاى توتون و تنباكوفروشى را بسته و غليان و چوپوق را\r\n\r\n\r\n","description":"","footnote":"\r\n( 1 ) آن تلگراف و ديگر تلگرافها كه در اين‌باره ميانهء دولت و علما آمدوشد كرده در تاريخ بيدارى ايرانيان آورده شده .\r\n","page_name":" 16 ","page_number":48},
  {"content":"\r\n\r\nكنار گزاردند .\r\nاين كار چنان انجام گرفت كه مايهء شگفت همگى بيگانگان گرديد كمپانى ناگزير شد بشاه گله كند و چاره خواهد ، و شاه خواست زورآزمايى كند و بميرزاى آشتيانى پيام فرستاد كه يا در آشكار و ميان مردم غليان كشد و آن فتوى را بشكند و يا از تهران بيرون رود . او بيرون رفتن را پذيرفته و بآمادگى پرداخت ولى مردم شوريده و نگزاردند و چون دسته‌اى از آنان در پيرامون ارك انبوه شده و ميخواستند بدرون روند با فرمان آقا بالا خان ( كه سپس سردار افخم گرديد ) سربازان شليك كردند كه هفت تن كشته - گرديدند و بيست تن و بيشتر زخمى شدند . چون شورش رفته‌رفته سخت‌تر ميگرديد و بيگانگان كه در تهران و ديگر جاها مىبودند بيم مىنمودند شاه ناگزير گرديد با كمپانى گفتگو كند و با پذيرفتن پانصد هزار ليره تاوان امتياز را به هم زند . اين كار در دىماه 1270 ( جمادى الاول 1309 ) بود . آن پانصد هزار ليره را از بانك شاهنشاهى كه تازه بنياد يافته بود گرفته و به كمپانى دادند ، و اين نخستين وام دولت ايران بود .\r\nپس از ششماه كمابيش شور و تكان ، داستان بپايان رسيد . اين را مىتوان « نخستين تكانى در تودهء ايران » شمرد ، و اين اگرچه با دست علما بود ، و همچشمى دو همسايه بىهنايش نبود ، خود پيش‌آمد ارجدارى بشمار است و بايد در تاريخ ياد آن بماند ، و براى آنكه دانسته شود ترس مردم از چه بوده ، و نمونه‌اى از انديشه و سهش آنروزى در دست باشد بخشى از يك نوشته‌اى را كه بيگمان از خامهء يكى از علما بوده و در همان روزها بديوارها چسبانيده شده در اينجا مىآوريم :\r\n\r\nمقالهء ملى\r\nبسم الله الرحمن الرحيم « در مسئله توتون و تنباكو و شخص مستأجر انگليسى و حكايت منع از استعمال آنها » « كه منتسب برؤساء ملت گرديده است من باب المقدمه عرضه ميدارد كه از اصول موضوعه » « و مسلمات تمام ارباب عقولست كه بايد شخصى كه مالك نقطه از نقاطست سد احتمالات ورود » « اجنبى را بر آن نقطه بنمايد حتى هرگاه عاقل احتمال بدهد فلان كه اقرب مردمست به او » « اگر چندى در خانه او بنشيند اظهار مالكيت خواهد نمود و اخراج نتوان كرد مگر بمشقت » « فرمود ( ؟ ) از اول ممنوع از دخول خواهد بود چه رسد باينكه اگر كسى دشمن قوى - » « پنجه داشته باشد و احتمال بدهد شايد شبيخون به خانه او بزند يا درصدد قتل او برآيد ويرا » « راحت نشايد و ثقبات و ثغور آنخانه كمال محافظت و مراقبت بايد بنمايد ديگر آنكه الملك » « عقيم از شيم نفوس و مسلمات ملوكست چه بسيار عقود و عهود بنود بسته شد و بصلاح حفظ » « مملكت و سلطنت در انتقاض آن منتقض گرديده و دشمنان را بايمان مغلظه مطمئن ساخته » « پس از استيلاى از پايش درآوردند و ديگر قطع حاصل از تجربه كه عبارت از تكرر مشاهده »\r\n\r\n","description":"","footnote":"","page_name":" 17 ","page_number":49},
  {"content":"\r\n\r\n« است از اصول برهان و امور قوى بنيانست و بتكرر مشاهده از حالت اهالى انگليس و مكر » « و خيال آنها نسبت باهالى هندوستان و مصر و ساير جاها واضح و هويدا كالشمس فى وسط السماء » « گرديده كه قرارداد آنها پايه و اصلى ندارد چنانچه در به دو ضبط هند باسم تجارت رعاياى » « آنجا را تبعه ساخته و از خود هم جماعتى منضم نموده بالاخره بدون زحمت منازعه بر تمام » « مملكت استيلا يافتند و به قرارهاى اوليه وفا نمودند مصر را هم بدين نهج مقهور ساختند » « و الآن آنان درصدد ضبط و بردن مملكت ايران برآمده‌اند اعاذنا اللّه تعالى من ذلك از » « طرف فارس كه اول ثغور اسلامست راه را مفتوح ساخته و در سرحد خراسان كه از موقوفه » « قديم آستان ثامن الائمه است بناى شهر به آن تفصيل گذاردند و اسباب و آلات جنگ در آن » « نقطه بنحو اتم و اكمل فراهم آوردند مستأجر تنباكو را چه واداشته كه همچو بناى عظيمى » « باسم محل تنباكو در نقطه باغ يلخانى كه مشرف بر تمام شهر و ارك و ساير نقاط اين شهر » « است بنمايد قريب چهار ذرع عرض ديوار از گچ و آجر ساخته‌اند مانند كشتى زره‌پوش » « توپ بر او گردش مىكند با اينكه براى او ممكن بود سراى امين را خالى از اغيار اجاره » « نمايد از كجا به اشاره دولت آنها نباشد بلكه مظنون اينست كه تمام اين مخارج گزاف از » « مالك مملكت آنها است و الا تاجر را چكار بهفت كرور يا دوازده كرور مخارج اجاره دارى » « بنمايد كى ميتواند اصل مايه خود را از اين اهالى فقير ايران دريافت دارد از كجا ميتوان » « اطمينان تحصيل نمود كه دربارهاى قماش و تنباكو و غيره توپ و تفنگ به اين محل حمل ننمايد » « كه در مقام حاجت به كار برند و تمام شهر را در آن واحد خراب و منهدم سازند باسم مفتش » « تا سى تومان بسركردها دادن و غلامها در اطراف مهيا ساختن دليل واضحيست بر طول آمال » « و بلندى خيال و دفع ضرر مظنون بلكه محتمل عقلا لازم . . . » « 1 »\r\n\r\nروزنامه و دبستان\r\nناصر الدينشاه پنجاه سال پادشاهى كرد ، و در زمان او خواه‌وناخواه پيوستگى ميان ايران و اروپا فزونتر گرديد ، و چيزهاى بسيارى از تلگراف ، و تلفون ، و پستخانه و ضرابخانه ، و چراغ گاز ، و ادارهء پوليس ، و مانند اينها از اروپاييان گرفته شد . وزارتخانه‌ها بشيوهء اروپا برپا گرديد ، و دار الفنون براى آموختن زبان فرانسه و پارهء دانشها ، يكى در تهران و ديگرى در تبريز بنياد يافت . نيز روزنامه و دبستان برپا گرديد كه چون با داستان جنبش توده پيوستگى مىدارد در اينجا از آنها سخن مىرانيم :\r\nروزنامه را در ايران نخست دولت برپا كرد و روزنامه‌هاى نخستين رسمى بودند .\r\nاز زمان ناصر الدينشاه روزنامه‌اى به زبان فارسى كه دولتى نبوده كم ميشناسيم ، و در اينجا تنها « اختر » را كه در استانبول چاپ ميشد نام مىبريم .\r\nاين روزنامه ارجدار ، و نويسندگانش كسان با غيرت و نيكى ميبودند ، و چنان كه\r\n\r\n\r\n","description":"","footnote":"\r\n( 1 ) اين نيز از تاريخ بيدارى آورده و غلطهايى كه داشته به حال خود گزارده شده . بازمانده آن چون بسار پرتست آورده نشده .\r\n","page_name":" 18 ","page_number":50},
  {"content":"\r\n\r\nگفتيم در پيش‌آمد « امتياز توتون و تنباكو » گفتارهاى مغزدار و سودمندى نوشتند كه يكى از انگيزه‌هاى آگاهى مردم آن گفتارها بود .\r\nاما دبستان ، مىبايد بنيادگزار آن حاجى ميرزا حسن رشديه را شماريم ، و براى آنكه داستان نيك دانسته شود مىبايد نخست چگونگى « مكتب‌ها » را بنويسيم :\r\nبايد دانست پيش از مشروطه در ايران ، درس خواندن دوگونه بودى : يكى از آن مدرسه‌ها كه كسانى كه ملا شدن خواستندى در آنها درس خواندندى ، و ديگرى از آن مكتب‌ها ، كه بچگان در آنها خواندن و نوشتن ياد گرفتندى .\r\nمدرسه‌ها در ايران فراوان ميبود ، و در هر شهرى چند مدرسه شمرده ميشد و « طلبه » ها « 1 » كه در آن نشيمن گزيدندى از صرف و نحو عربى ، و منطق ، و اصول ، و فقه ، و حكمت ، و مانند اينها درس خواندندى . هنگاميكه در ايران جنبش مشروطه آغازيد اين مدرسه‌ها رواج و رونق خود را ميداشت و چنان كه خواهيم ديد طلبه‌ها در پيش‌آمد پا در ميان داشتند .\r\nاما مكتب‌ها ، نخست بايد دانست كه جز از « اعيان » « 2 » ها و توانگران و بازرگانان فرزندان خود را بدرس خواندن نفرستادندى ، و اينان جز خواندن و نوشتن كه در دربار و بازار بكارشان آيد نخواستندى . دانشهاييكه امروز هست نبودى ، و تودهء انبوه بدرس نياز نديدى . « 3 » از آنسوى در مكتب‌ها براى ياد دادن الفبا يك شيوهء نارسا و نادرستى در ميان مىبود ، و يكسال كمابيش ميخواست تا شاگرد الفبا را نيك شناسد و كلمه - هايى را خواندن و نوشتن تواند . بچه چون بمكتب رسيدى نخست درس الفبا خواندى ، و پس از آن « جزو عم » ( جزو بازپسين قرآن ) را از سورهء   « قُلْ أَعُوذُ » *   آغاز كردى ، و پس از آن باز ماندهء قرآن را ( آن نيز بوارونه ، و از آغاز بانجام ) خواندى و پس از آن كتابهاى گلستان ، و جامع عباسى ، و نصاب ، و ترسل ، و ابواب جنان ، و تاريخ نادر ، و تاريخ معجم را ، يكى پس از ديگرى درس خواندى ، و بدينسان زبان ياد گرفتى ، و پس از چند سال به اين نتيجه رسيدى كه فارسى را خواندن و نوشتن تواند .\r\nاز آنسوى درنگ شاگردان در مكتب ، و رفتار ايشان با يكديگر ، و رفتار آخوند مكتب‌دار با آنان ستوده نبودى . شاگردان دوشكجه گسترده به روى زمين ، پهلوى هم نشستندى ، و آخوند دم پنجره جاى بلندترى گرفته نشيمن ساختى ، و به تنهايى بهمگى\r\n\r\n\r\n","description":"","footnote":"\r\n( 1 ) « طلبه » در عربى بمعنى « خواهندگان » است و بيكتن گفته نشود ، ولى چون در ايران هر يكتن را « طلبه » خواندندى ما نيز پيروى نموده‌ايم .\r\n( 2 ) اين كلمه نيز در عربى بيك تن گفته نشود . ولى در ايران و عثمانى بيك تن گفته شدى و درباريان و كسان توانگر و توانا را به اين نام خواندندى .\r\n( 3 ) دير زمانى در ايران خواندن و نوشتن جز شاينده ميرزايان ( شاهزادگان ) نبوده ، و اين بوده « ميرزا » دو معنى پيدا كرده : يكى شاهزاده ، و ديگرى نويسنده و خواننده . هنوز تا زمان ماكسان نويسا و خوانا را « ميرزا » خواندندى .\r\n","page_name":" 19 ","page_number":51},
  {"content":"\r\n\r\nپ 4 ناصر الدينشاه شاگردان يكايك درس گفتى ، و درس پس گرفتى ، و نوشتن آموختى ، و كسانى از آنان بنامه‌نويسى براى ديگران نيز ( با مزد ) پرداختى . شاگردان باهم ببازيها و شوخيها پرداختندى ، و هركدام كه درس را روان پس ندادى يا خط را نيك ننوشتى چوب بدستها يا پاهايش زده شدى .\r\nاين بود معنى مكتب و شيوه درس آموزى آنها ، و چون بيشتر مكتب داران مسجدها را برگزيدندى و مكتب گردانيدندى ، اين بود آنها را « مسجد » نيز خواندندى . اما\r\n\r\n","description":"","footnote":"","page_name":" 20 ","page_number":52},
  {"content":"\r\n\r\nحاجى ميرزا حسن ، او يكى از ملازادگان تبريز مىبود ، و در جوانى به بيروت رفت و در آنجا دبستانها را ديد و شيوهء آموزگارى آنها را ياد گرفت و چون به تبريز بازگشت بر آن شد كه دبستانى « 1 » بشيوهء آنها بنياد گزارد ، و در سال 1267 ( 1305 ) بود كه به اين كار پرداخت ، بدينسان كه بشيوه مكتب‌داران مسجدى را در ششكلان گرفت ، و هم بشيوه آنان شاگردان را به روى زمين نشاند . چيزى كه بود بجلو ايشان پيش تخته نهاد ، و الفبا را بشيوه آسان و نوينى ( شيوه‌ايكه امروز هست ) آموخت ، و از كتابهاى آسان درس فارسى گفت ، و شاگردان را پاكيزه نگه داشت ، و در آمدن و رفتن برده گزاشت ، و پس از همه يك تابلويى كه نام « مدرسه رشديه » به روى آن نوشته بود بالاى در زد . « 2 » با آنكه چيزى از دانشهاى نوين نمىآموخت ، و پرواى بسيار مىنمود ، باز ملايان بدستاويز آنكه الفبا ديگر شده و يكراه نوينى پيش‌آمده ناخشنودى نمودند و سرانجام او را از مسجد بيرون كردند . چند سال بدينسان از جايى بجايى ميرفت و بهر كجا ترشروييها از مردم مىديد تا حياط مسجد شيخ الاسلام را كه خود مدرسه كهن بوده گرفت و با پول خود اطاقهاى پاكيزه‌اى ساخت ، و آنجا را دبستان گردانيده نيمكت و تخته‌سياه و ديگر افزارها فراهم گردانيد ، و شاگردان هم گرد آمدند . ديرگاهى در اينجا بود ولى چون ملايان ناخشنودى مىنمودند روزى طلبه‌ها به آنجا ريختند ، و همه نيمكتها و تخته‌ها را درهم شكستند و دبستان را بهم زدند .\r\nپس از اين ، حاجى ميرزا حسن در تبريز نماند و بقفقاز و مصر رفت ، و بود تا امين الدوله بواليگرى آذربايجان آمد و چون داستان دبستان و پيشرفتى كه در كار آموزگارى از آن پديدار بوده شنيد با تلگراف رشديه را به تبريز خواست ، و با دست او دوباره دبستان باشكوهى در ششكلان بنياد نهاد كه بشاگردان رخت و نهار داده ميشد و همه در - رفت آن را امين الدوله مىپرداخت ، و بود تا در سال 1276 ( آخرهاى 1314 ) كه امين الدوله بتهران خواسته شد و او را حاجى ميرزا حسن را با خود آورد تا در اينجا هم دبستانى بنياد نهد . آن دبستان تبريز ببرادر بزرگتر رشديه سپرده گرديد .\r\n\r\nامين الدوله و كارهاى او\r\nپس از ناصر الدينشاه در سال 1275 ( 1313 ) نوبت شاهى به پسرش مظفر الدين رسيد . اين شاه جربزه پدر خود را هم نميداشت ، و اميدى به نيكى حال ايران با دست وى نمىرفت . ولى او خود همدردى و نيكخواهى مىنمود ، و از ناتوانى كشور و آشفتگى كارها سخن رانده نويدها مىداد ، و مردم كه پس از پيش‌آمد تنباكو تكانى خورده ، و بسود و زيان كشور دلبستگى پيدا كرده بودند از اينسخنان خوشدل ميگرديدند . امين السلطان\r\n\r\n\r\n","description":"","footnote":"\r\n( 1 ) اينها را نيز « مدرسه » ناميدندى ولى چون نام فارسيش دبستانست ما همه‌جا آن را مىآوريم .\r\n( 2 ) يكى از آنان كه در آن دبستان نخستين درس خوانده آقاى صبرى است كه اكنون در تهرانست و اين آگاهىها بيشتر از او گرفته شده .\r\n","page_name":" 21 ","page_number":53},
  {"content":"\r\n\r\nهمچنان رشتهء كار را در دست ميداشت ، ولى پس از يكسال شاه او را برداشت و ميرزا عليخان امين الدوله را از تبريز بتهران خواست و رشتهء كارها را بدست وى سپرد ، و چنين گفت كه از كسى باك نكرده به پيشرفت كشور بكوشد .\r\nامين الدوله بنيكى شناخته بود ، و چون بتهران رسيد و شاه نيز نيكى كارها را ميخواست بكوشش پرداخت . چنان كه گفتيم با دست رشديه در اينجا هم بنياد دبستان نهاد و خود به پشتيبانى از آن برخاست . از آنسوى چون آشفتگى كارها را از نبودن قانون ميدانست بر آن شد قانونى براى كشور بگزارد و آن را بشاه بپذيراند . نيز بجلوگيرى از رشوه و ستمگرى حكمرانان و درباريان كوشيد ، و براى درآمد و دررفت كشور سامانى انديشيد .\r\nكار دبستان نيك پيش رفت . امين الدوله شاه را به آنجا برد ، و از خود و از شاه و از ديگران سى و شش هزار تومان ( 360000 ريال ) پول گرد آورد كه سود آن بدبستان داده شود ، و براى سركشى به كارهاى دبستان و رواج دادن بدانشها « انجمن معارف » برپا كرد .\r\nمردم چون پرواى شاه و امين الدوله را بدبستان ديدند ، و جدايى را كه ميانهء آن با مكتب ميبود دريافتند روبآن آوردند ، و با دلخواه فرزندان خود را فرستادند .\r\nولى از ديگر انديشه‌هاى امين الدوله نتيجه ديده نشد . در روزنامه حبل المتين گفتگويى را ميانه مظفر الدينشاه و امين الدوله مينويسد كه ميبايد در اينجا بياوريم .\r\nشاه به او ميگويد :\r\n« سلطنت ايران برحسب شأن و مقام بمقتضاى وقت و زمان بسيار عقب افتاده . » « خيلى بايد جد و جهد و كوشش كرد تا بهمسايگان و دول همجوار خود برسيم . لذا تعويق » « در اجراى اصلاحات و تأمل در كارها ابدا روا نيست . هرقدر زودتر باصلاحات پردازيم » « دير است . بايد دو اسبه تاخت تا به منزل رسيد . »\r\n« جناب امين الدوله ما خود سبب تعلل و تأمل شما را در اجراى اصلاحات ميدانيم كه » « بملاحظات اختيارات مطلقهء ماست . اين نكته را خودمان كاملا دانسته‌ايم و هرگاه رضا » « بمحدوديت خود نبوديم چنين تكليفى بشما نمىنموديم . »\r\n« شما را با كمال اطمينان امر مىنماييم كه با قوت قلب و استقامت رأى باصلاحات » « لازمه و لو آنكه منافى با اختيارات مطلقه ما باشد سريعا و آجلا بپردازيد از اين و بعد » « هيچ عذرى پذيرفته نخواهد شد . ترتيب اصلاحات را بدهيد ، بحضور آورده امضا نماييم . »\r\nامين الدوله پاسخ ميدهد :\r\n« قربان - خيالات اقدس و مقاصد مقدس همايون اعلى بالاصاله حاوى وسائق جميع » « ترقيات ملت و دولت تصور و هادى ماست . ولى يك مانع ديگر در پيش هست كه تا تدارك » « آن نشود ، كاملا كارها را براساس صحيح نتوانيم قائم داشت ، و آن اصلاح ماليه دولت » « است ، و ماليهء دولت بدون مصارف لازمه اصلاح نميپذيرد ، و از براى آن مصارف فوق‌العاده » « محتاج به قرض هستيم ، و امروز قرض ما از داخله ممكن نيست درصدد هستم كه از دولت »\r\n\r\n","description":"","footnote":"","page_name":" 22 ","page_number":54},
  {"content":"\r\n\r\nبيطرفى مانند بلژيك يا امثال آن ، استقراض مختصرى كرده ، با اساس صحيحى و شالودهء » « درستى بتدارك كليهء اصلاحات بپردازيم ، حسب الامر همايون ، از امروز بمقدمات عمل » « پرداخته برحسب حكم مبارك هر امرى را بمجراى حقيقى خود قرار ميدهيم . »\r\nپيداست كه اين گفتگو در آغاز تخت نشينى شاه ( چنان كه نوشته حبل المتين است ) نبوده ، و دو چيز در اينجا بسيار شگفت است : يكى آنكه با اين تشنگى شاه بروان گردانيدن قانون و درست گردانيدن كارها سستى امين الدوله از چه‌رو بوده ؟ . . . ديگرى اينكه شاه با اين دلخواه و آرزو چگونه امين الدوله را برداشته و امين السلطان را دوباره آورده ؟ .\r\nپيداست كه دستهاى نيرومند نهانى در كار بوده ، و راستى آنست كه در اينهنگام همسايه شمالى بكوششهايى برخاسته ، و براى دست داشتن در كارهاى ايران تلاش بسيار ميكرد .\r\nهرچه هست امين الدوله هم ، با همه نيكى مرد دلير و توانايى نبوده ، و گرنه با اين همداستانى شاه بسختىها چيره درآمدى .\r\nدر « تاريخ بيدارى » مىنويسد : بدخواهان از هر سو بكارشكنى برخاستند ، و دروغها ساخته همه را بدشمنى برانگيختند ، و « مقربان حضرت و اجزاى خلوت همايونى جمعى بواسطهء برنياوردن مقاصد و منويات فاسده از قبيل اضافه مواجب و انعام و تيول و غيره كينه در دل داشتند و پاره ديگر فريب وعده و وعيد خاين دولت و ملت و برهمزن حوزه جمعيت ( امين السلطان ) را خوردند و در نزد مظفر الدينشاه آنچه توانستند بهر اسم و هر عنوانى بىشرمانه عرضه داشتند » .\r\nمىنويسد : حاج شيخ محسن خان مشير الدوله « 1 » كه با امين الدوله دشمنى مىداشت بشاه گفت اگر امين الدوله يك ماه ديگر بر سر كار باشد دولت قاجارى را براندازد ، و اين گفته او بهنگامى افتاد كه امين الدوله « لايحه‌اى » بشاه داده و در آن گفته بود : نخست بايد ماهانه شاه به اندازه باشد تا بتوان به ديگران ماهانه به اندازه داد . « در اين هنگام اجزاى خلوت بشاه عرضكردند كه پادشاه ايران همه وقت مواجب ميداده است و رعايا از سفره و عطاى او متنعم بودند حال بايد ملت مواجب بشاه دهد و پادشاه مواجب‌خور ملت گردد . اين نيست جز اينكه امين الدوله در خيال است استقلال سلطنت را مضمحل نمايد » .\r\nمينويسد : « آن اظهار حاجى شيخ محسن خان و اين سعايت مقارن شد با ضديت و كدورت بعضى علماء و اظهار عداوت از طرفين » .\r\nنيز مىگويند : كسانى از درباريان و درونيان قرآن بدست جلو شاه را گرفته و گله و ناله از امين الدوله نمودند و بگريه و زارى برداشتن او را از روى كار خواستار گرديدند .\r\nاينها همه راست است ، ولى چنان كه گفتيم جز از اينها و جز از كوششها و كارشكنىهاى امين السلطان و كاركنان او ، انگيزهء بزرگ ديگرى در كار بوده ، و خود امين الدوله هم چاره‌ساز و توانا نبوده .\r\n\r\n\r\n","description":"","footnote":"\r\n( 1 ) همان معين الملك . پ 2\r\n","page_name":" 23 ","page_number":55},
  {"content":"\r\n\r\nيكى از كارهاى اين زمان خواستن سه تن بلژيكى ( كه نوز ، و دو تن ديگر باشد ) ، پ 5 شادروان امين الدوله و سپردن كارهاى گمركى بدست ايشانست . گمرك تا اين زمان سامان درستى نميداشت ، و دولت آن را به كسانى به اجاره ميداد . ولى چون اينان آمدند اداره‌اى براى آن بشيوه اروپا بنياد نهادند . اين كار نيك بوده ، ولى خواهيم ديد كه اين بلژيكيان چه دشمنيها به ايران كردند و چه زيانها رسانيدند . يكى از نامهاى شوم در تاريخ ايران « نوز » را بايد شمرد .\r\n\r\nوامهاى ايران\r\nدر بهار سال 1278 ( 1317 ) امين الدوله از كار برخاست . و در تهران نمانده روانه گيلان گرديد . و از اينسوى امين السلطان از قم بتهران آمده و همچون پيش صدر اعظم گرديد ( و گويا لقب اتابك را اين زمان يافت ) در اينميان گفتگوى گرفتن وامى در ميان بود . شاه سخت بىپول گرديده ، و از آنسوى چون بيمار بود پزشكان رفتن باروپا و شست‌وشو در آبهاى كانى آنجا را پيشنهاد مىكردند ، و براى رفتن به اين سفر هم نياز به پول ميداشت . چنان كه ديديم اين آهنگ از زمان امين الدوله پيدا شده و او ميخواست از بلژيك يا يك دولت بىيكسوى ديگرى وام خواهد . ولى گويا نتوانسته و سرانجام گفتگو با دولت انگليس مىرفته كه يكميليون و دويست هزار ليره وام دهند و گمركهاى جنوبى ايران در گرو آنان باشد . ليكن آنان دير پاسخ داده‌اند ، و در اين ميان اتابك به روى كار آمده بود و او رو بسوى روسيان بر - گردانيد ، و بميانجيگرى ميرزا رضا خان ارفع الدوله كه سفير پترسبورگ بود كار را انجام داد . روسيان گمركهاى شمالى ايران را بگرو گرفتند و بيست و دو ميليون و نيم منات ، با\r\n\r\n","description":"","footnote":"","page_name":" 24 ","page_number":56},
  {"content":"\r\n\r\nسودى صدى پنج ، براى مدت هفتاد و پنجسال بايران دادند . با اين شرط كه از آن ، وام بانك شاهنشاهى ( پانصد هزار ليره تاوان امتياز توتون و تنباكو ) پرداخته شده ، و ايران تا اين وام روسى را بازنداده از هيچ دولت ديگرى وام نگيرد .\r\nاين در سال 1900 ميلادى ( 1278 و 1317 ) بوده ، و در روزنامه رسمى كه آگاهى آن را دادند چنين نوشتند كه از آن پول وام بانك شاهنشاهى را پرداخته ، و بند اهواز را ( كه بستن آن از زمان ناصر الدينشاه گفتگو ميشد ) بسته ، و براى شهر بىآب - قزوين آب خواهند آورد ، و بآباديهاى ديگرى نيز خواهند برخاست .\r\nليكن تنها وام بانك شاهنشاهى را پرداخته و بازمانده را برداشته . و در تابستان همانسال شاه و اتابك و ديگران روانه اروپا گرديدند ، و ديرگاهى در روسستان ، و فرانسه ، و عثمانى و ديگر جاها بگردش و تماشا پرداخته و پولها را بپايان رسانيده ، و با كيسه تهى بايران بازگشتند .\r\nاين رفتار ايشان بمردم بسيار گران افتاد و ناخشنودى پديدار شد . مردم همهء بديها را از اتابك ميشماردند و او را افزار سياست همسايهء شمالى ميدانستند ، و او را كه گرجى نژاد ميبود ارمنى نژاد پنداشته ، و همين را گواه ديگرى ببدخواهى او با ايران ميگرفتند .\r\nآنچه اين ناخشنوديها را بيشتر ميگردانيد رفتارى بود كه اتابك با دبستانها مى - نمود . پس از برافتادن امين الدوله انجمن معارف از سرپرستى دبستان رشديه و پرداختن پول به آنجا بازايستاد ، و خود دبستانهاى ديگرى بنياد نهاد ، و چنين گفته ميشد دست نادرستى به پول دراز مىشود . مردم همه اينها را از اتابك دانسته ، و او را جلوگير بيدارى توده و پيشرفت كشور ميشناختند ، و دسته بزرگى از درباريان و ديگران بدگوييهاى بسيار ازو ميكردند ، و دسته‌اى بدشمنى او برخاسته بودند .\r\nدر تاريخ بيدارى مينويسد : شيخ يحيى كاشانى گفتارى دربارهء نادرستيهاى انجمن معارف و بدخواهيهاى اتابك نوشته براى چاپ شدن بروزنامهء حبل المتين فرستاد ، و چون آن گفتار چاپ شد و بايران آمد ، يك انجمن نهانى كه براى دشمنى با اتابك و كوشش در راه برانداختن او برپا شده بود نويسنده آن شيخ يحيى را بانجمن خواندند ، و او باز گفتارهايى نوشت و بحبل المتين فرستاد ، و كم‌كم روزنامهء ثريا نيز به زبان آمد و او هم سخنانى نوشت . در نتيجهء اينها اتابك از آمدن روزنامه‌هاى فارسى بايران جلو گرفت .\r\nولى كوشندگان از پا ننشستند ، و اين بار « شبنامه » ها نوشته و در درون پاكت باينجا و آنجا ميانداختند ، و چون چند تنى از ايشان از نزديكان شاه ميبودند ، با دست اينان شبنامه‌ها به روى ميز شاه گذارده ميشد ، و او برداشته ميخواند بىآنكه نويسنده و آوزنده را بشناسد . از اينسو دبستان رشديه كه باز زير نگهدارى امين الدوله بود ، و در نبودن او شيخ هادى نجم‌آبادى سركشى مينمود ، در سايه رنجيدگى كه كاركنان اينجا\r\n\r\n","description":"","footnote":"","page_name":" 25 ","page_number":57},
  {"content":"\r\n\r\nرا از اتابك ميبود ، دبستان ناگزير كانونى براى بدگويى از اتابك و نكوهش از كارهاى او گرديده ، و چون براى شاگردان و آموزگاران ناهار از دبستان داده ميشد ، گذشته از شيخ يحيى كه از آموزگاران بود ، سيد حسن برادر دارندهء حبل المتين ، و مثمر الملك از باشندگان انجمن نهانى ، نيز باينجا ميآمدند ، و هميشه نكوهش از اتابك مينمودند ، و آموزگاران را ببدگويى ازو در ميان درس واميداشتند .\r\nاين كارها باتابك گران ميافتاد ، و با دست آقا بالا خان سرپوليس كوشندگان را ميجست ، و چون بدبستان رشديه گمان بيشتر ميرفت و ناظم دبستان محمد امين ، آگاهيهايى بكاركنان اتابك داده بود ، بميانجيگرى او ميرزا حسن برادر كوچك رشديه را بنام گردش و ميهمانى بقلهك خوانده و نزديك اتابك بردند ، و ازو چگونگى كارهاى دبستان را بدست آوردند ، از آنسوى در همان روزها پيش‌آمدى بيكباره پرده از روى كارها برداشت .\r\nچگونگى آنكه باز شبنامه‌اى نوشتند ؛ و در آن نكوهش بسيار از داستان وام گرفتن از روس نمودند ؛ و قصيده‌اى را كه فخر الواعظين كاشانى دربارهء اتابك سروده بود ، و چند بيتش در پائين آورده مىشود ؛ در آن گنجانيدند :\r\n ارمنىزاده ميازار مسلمان را * به كف كفر مده سلطنت ايمان را\r\nعاقبت خانهء ظلم تو كند شاه خراب * پس چه حاجت كه بافلاك كشى ايوانرا\r\nداس غيرت چو شود در كف ملت ظاهر * پاك از لوث وجود تو كند بستانرا\r\n. . . . . . . * . . . . . . .\r\nكاسه ليسى تو از روس ندارد ثمرى * كاين سيه كاسه در آخر بكشد مهمانرا \r\nشاه در نياوران بود ؛ و چنين رخ داد كه بهنگاميكه موقر السلطنه پاكت شبنامه را روى ميز او مىنهاد ؛ شاه كه در برابر آينه ايستاده بود هم در آينه كار او را ديد ؛ و بدينسان آورندهء شبنامه‌ها و گذارندهء آنها به روى ميز شاه كه موقر السلطنه بود شناخته گرديد ؛ و چون او را بفشار گزاردند و چوب بپاهايش زدند ناچار شده نامهاى باشندگان انجمن را يكايك شمرد ؛ و اين بود با دستور شاه آقا بالا خان همه را دستگير ساخت :\r\nشيخ يحيى كاشانى نويسندهء گفتارها .\r\nسيد حسن برادر دارندهء حبل المتين .\r\nميرزا مهديخان وزير همايون كه وزير پست ؛ و در سفر اروپا از همراهان شاه بود .\r\nميرزا محمد عليخان قوام الدوله كه از درباريان و خود مرد توانگرى مىبود و با اتابك دشمنى سخت مينمود .\r\nناصر خاقان كه پيشخدمت شاه ، و در سفر اروپا از همراهان او بود .\r\nموقر السلطنه داماد شاه .\r\nمثمر الملك كه از مردم قفقاز بوده و بتهران آمده ؛ و چون از ميوه‌ها « كونسروها » ميساخت از شاه اين لقب را يافته و ماهانه ازو ميگرفته .\r\n\r\n","description":"","footnote":"","page_name":" 26 ","page_number":58},
  {"content":"\r\n\r\nميرزا سيد محمد مؤتمن لشكر نورى .\r\nميرزا محمد عليخان نورى .\r\nميرزا محمد عليخان بهنگام دستگيرى ؛ چون شب بود و در پشت‌بام خوابيده بودند از سراسيمگى از بام افتاد ؛ و پس از چند ساعتى در ادارهء شهربانى درگذشت . شيخ - يحيى را دست بسته باسبى نشاندند و باردبيل فرستادند . سيد حسن را بپاس برادرش و بميانجيگرى عين الدوله كه حكمران تهران ميبود بديه او مبارك‌آباد روانه گردانيدند .\r\nديگران هم هر يكى را بجايى فرستادند . حاج ميرزا حسن رشديه بخانهء شيخ هادى - نجم‌آبادى پناهيده و از گزند آسوده ماند . اگر نرم دلى مظفر الدين شاه نبودى كمتر يكى از ايشان زنده ماندى .\r\nدر روزنامه‌هاى روسستان اين پيش‌آمد را بزرگتر گردانيده و بنام « يك بدخواهى بشاه » باز نمودند و نوشتند . اين پيش‌آمد در مهرماه 1280 ( جمادى الاخرى 1319 ) بود .\r\nاين پيش‌آمدها در شاه و اتابك نهناييد ، و اندكى پس از آن بود كه بار ديگر بآرزوى وام گرفتن و بگردش اروپا رفتن افتادند ، و بار ديگر ده ميليون منات از دولت روس وام گرفتند ، و اين‌بار گذشته از چيزهاى ديگر امتياز كشيدن يك راه شوسه از جلفا و تبريز تا قزوين و تهران را به آن دولت دادند و در تابستان 1281 ( 1320 ) باز شاه و وزير و همراهان روانهء اروپا شدند ، و اين‌بار بلندن نيز رفتند ، و پس از چند ماه باز با كيسهء تهى بايران بازگرديدند .\r\n\r\nرنجش مردم از بلژيكيان\r\nآنچه زشتى اين سفرها را بيشتر و رنجش مردم را فزونتر ميگردانيد داستانهايى بود كه از گزافه‌دهيهاى شاه ، و نادانيهاى برخى همراهان او ، بزبانها افتاده و با فزونيهايى گفته ميشد . مثلا گفته ميشد شاه خاك براى گلخانهء خود سپارش داده كه از اروپا بفرستند . ميرزا عليمحمد خان كاشانى نويسندهء ثريا و پرورش در مصر ، كه در سفر نخست روانهء اروپا گرديده ، و با شاه و پيرامونيان او همراهى نموده بود ، و آگاهيها براى روزنامهء خود ميفرستاد گلهء بسيار از ناآگاهى و بىپروايى پيرامونيان شاه كرده ، و از زبان يكى از ايرانيان « 1 » چنين ميآورد :\r\n« شنيدم در پطرزبورغ دولت روس محض خودنمايى بيست هزار قشون از نمره اول قشون روس در جلو اعليحضرت همايونى سان داده بود و اعليحضرت همايونى تمجيد كرده بودند يكى از ملتزمين كه نزديك بوده بتركى گفته بود من با پانصد سوار ابوابجمعى خودم همهء اين بيست هزار نفر را شكست مىدهم » . اين گوينده امير بهادر جنگ بوده ، و داستانهاى خنك ديگرى نيز از او گفته ميشد .\r\nشاه ، و صدر اعظم ، و وزيران ، و بزرگان ميرفتند ، و چند ماهى در اروپا ميگرديدند ،\r\n\r\n\r\n","description":"","footnote":"\r\n( 1 ) ميرزا حسينخان پسر ميرزا نصر اللّه خان مشير الدوله كه سپس خود داراى اين لقب گرديد .\r\n","page_name":" 27 ","page_number":59},
  {"content":"\r\n\r\nپيكره 6 پيكره 6 نشان ميدهد مظفر الدينشاه را با وليعهد دولت روس ( برادر امپراتور نكولا ) ، و آنان كه در پشت سر ايستاده‌اند : يكم و دوم از درباريان روس بوده‌اند كه ما نميشناسيم . سوم ارفع الدوله ، چهارم اتابك ، پنجم حكيم الملك ، ششم موثق الملك است\r\n\r\n","description":"","footnote":"","page_name":" 28 ","page_number":60},
  {"content":"\r\n\r\nو پولهايى را كه با گرو گزاردن كشور بدست آمده بود با دست گشاده به كار ميبردند ، و پس از همهء اينها يك چيزى كه بسود كشور باشد همراه نمىآوردند ، و با يكرشته سرافكندگيها بازميگرديدند . از همه بدتر آن بود كه در كشورهاى بيگانه دودستگى بميان خود انداخته و يكدسته به پيشوايى ميرزا محمود خان حكيم الملك انگليس خواهى ، و يكدسته به پيشروى اتابك روس‌خواهى مينمودند ، و بدينسان خامى و بىارجى خود را به بيگانگان نشان ميدادند كه خامه برميداشتند و در روزنامه‌ها گفتار مينوشتند و ريشخند مينمودند .\r\nاينها نتيجه آن را داد كه از ارج و جايگاه دولت در نزد توده بسيار كاست ، و مردم از شاه و دربار نوميد گرديدند . در اينميان داستان گمرك و به كار گماردن بلژيكيان هم يك رشته رنجشهايى پديد آورده بود و بنوميدى مردم مىافزود .\r\nچنان كه گفتيم در سال 1287 ، در زمان امين الدوله سه تن بلژيكى را آورده و كار گمرك ايران را بايشان سپردند . سر آنان نوز بود كه نخست عنوان « مدير كل گمركات » به او دادند ، و ميبايست در زير دست صدر اعظم كارهاى گمركى را راه برد ، ولى سال ديگر ، بهنگاميكه شاه آهنگ اروپا داشت ، بدستاويز آنكه صدر اعظم همراه او خواهد رفت ، نوز را « وزير كل گمركات » گردانيده و بيكباره در كارهايش خودسر ساختند .\r\nاينان به كار پرداخته و اداره گمركى بشيوه كشورهاى اروپايى پديد آوردند ، و تعرفه را نيز ديگر كردند ، و شاه فرمانى بيرون داد كه باجهاى گوناگونى كه بنام‌هاى « راهدارى » و « قپاندارى » و « حقوق خانات » و مانند اينها از كاروانيان و بازرگانان ايرانى گرفته ميشد از ميان برخيزد ، و همچون بازرگانان بيگانه تنها يك « حقوق گمركى » در مرز گرفته شود و بس « 1 » .\r\nاز اين كار زيانى ديده نميشد ، و مردم از نهان بلژيكيان و از بدخواهى آنان كه هنوز بيرون نيفتاده بود آگاهى نميداشتند ، و با اينهمه در بوشهر و شيراز و يزد و اسپهان و تهران ، بازرگانان و ملايان ناخشنودى نمودند ، و دستاويز ايشان دو چيز بود : يكى آنكه بودن يك بيگانه‌اى را بر سر كارهاى كشورى برنميتافتند ، و ملايان نيز كه از هرچيز تازه‌اى ميرميدندى ، با آنان همراهى مينمودند . دوم تعرفهء گمركى را كه بلژيكيان نوشته بودند بزيان خود مىشمردند . در سال 1289 كه مظفر الدينشاه در سفر اروپا ميبود ، در همهء آن شهرها بازرگانان شوريده و با دولت در گله و گفتگو مىبودند ، ولى به نتيجه‌اى نرسيدند و دامنهء گفتگو تا به پس از بازگشت شاه كشيد .\r\nدولت به اين دادخواهيها گوش نميداد ، و از آنسوى بلژيكيان ببدرفتارى مىافزودند ، و آشكاره ميانهء بازرگانان ايرانى و بيگانگان ، بلكه ميانهء مسيحيان ايرانى با مسلمانان جدايى ميگزاردند ، و با مسلمانان بسيار سخت ميگرفتند . اين رنجشها چون با ناخشنوديهايى كه از رهگذر وام گرفتن و بگردش اروپا رفتن در ميان ميبود ، توأم مىگرديد يك\r\n\r\n\r\n","description":"","footnote":"\r\n( 1 ) در اين‌باره كتاب « استقلال گمركى ايران » ديده شود .\r\n","page_name":" 29 ","page_number":61},
  {"content":"\r\n\r\nهياهويى مىشد . مردم مظفر الدينشاه را ساده‌دل و ناتوان شناخته همه بديها را از ميرزا على اصغر خان اتابك ميدانستند .\r\nدر اين زمان در ايران ، رشتهء كار بدست دو گروه ميبود : يكى درباريان و نزديكان شاه كه سخنى به او توانستندى رسانيد ، و ديگرى علماء كه مردم را توانستندى شورانيد .\r\nاتابك در ميان هردو گروه دشمنانى ميداشت .\r\nدر تاريخ بيدارى مينويسد : هنگاميكه شاه در اروپا بود ( در سفر دوم ) ، در تهران سيد على اكبر مجتهد تفريشى و سيد محمد طباطبايى و امامجمعه و ديگران ، با چند تنى از درباريان انجمنى ساختند و باهم پيمان نهادند كه ببرانداختن اتابك بكوشند ، و پيمان نوشتند و سوگند ياد كردند ، ولى چون اتابك از سفر بازگشت اقبال الدوله كاشانى كه پيكره‌اى از پيمان نامه برداشته بود آن را باتابك نشان داد و چگونگى را به او بازگفت ، و پيش ديگران بهانه آورد كه كيفش گم شده و ديگرى آن را پيدا كرده و باتابك رسانيده .\r\nاتابك چون از داستان آگاه شد در زمان پانصد تومان به سيد على اكبر فرستاد و دل او را جست ، و ميان ديگران هم پراكندگى انداخت ، و از درباريان هركس را دشمن خود ميدانست بجاى دورى فرستاد .\r\nچنان كه به حكيم الملك كه همچشم و دشمن او شمرده ميشد حكمرانى گيلان داد و از تهران دورش گردانيد ، و او چون بگيلان رسيد ديرى نگذشت كه ناگهان بمرد . مردم چنين پنداشتند كه اتابك زهر به او خورانيده ، و اين را گناه ديگرى ازو شمردند .\r\nبدينسان ناخشنودى روزافزون بود ، و در بهار سال 1282 ( 1321 ) ، بنوشتهء براون در تهران و يزد شورش نمودار گرديد ، و در يزد كار بدتر شده و بكشتار بهاييان انجاميد .\r\nاين در خردادماه ( جون ) بود ، و سپس در مرداد و شهريور دوباره بهايىكشى در يزد و اسپهان هر دو درگرفت .\r\nاين شگفت خواهد نمود كه مردم كه از تعرفهء گمركى ، و از به كار گماردن بلژيكيان گله مينمودند ، و از اتابك و گرايش او بهمسايهء بيگانه رنجيده ميبودند ، كينه از بهاييان جويند . مگر چه پيوستگى ميانهء آن كارها با بهاييان بوده ؟ . . . رازيست كه بگفتگوى درازى نياز ميدارد ، و در اينجا ميبايد بگزاريم و بگذريم .\r\nدر اينهنگام در تبريز هم داستان شگفتى رو داد ، و آن اينكه ميرزا على اكبر نامى از ملايان ( كه از همان زمان نام « مجاهد » گرفت و اكنون هم در تبريز زنده و به همين نام شناخته است ) ، بهنگاميكه از ارمنستان ، از جلو يك ميخانه ميگذشت ، يكى از مستان از ميخانه بيرون آمده و جام باده جلو ميرزا گرفت . ( بگفتهء عاميان تعارف كرد ) .\r\nميرزا كه مردى تند و زودخشمى مىباشد سخت برآشفت ، و چون خشمناك بمدرسه بازگشت و چگونگى را بازگفت ، طلبه‌ها بشوريدند ، و بعنوان آنكه « به علماء توهين شده » .\r\nبخانهء حاجى ميرزا حسن مجتهد رفته و او را كشيده و به مسجد ( مسجد شاهزاده ) آوردند ،\r\n\r\n","description":"","footnote":"","page_name":" 30 ","page_number":62},
  {"content":"\r\n\r\nو در اينميان بازرگانان چون از داستان گمرك و بلژيكيان رنجيده و همچون بازرگانان ديگر جاها در ناخشنودى ميبودند ، از پيش‌آمد بهانه جسته و بازار را بستند و آنان نيز به مسجد آمدند ، و از آنسوى ملايان هنوز دلتنگى از دبستانها را فراموش نكرده بودند ، و همهء اين رنجيدگيها را رويهم ريخته و چنين گفتند : « ميبايد مسيو پريم برود ، و ميخانه‌ها و مهمانخانه‌ها و مدرسه‌ها بسته شود » .\r\nمسيو پريم يكى از بلژيكيان و سرگمرك آذربايجان ميبود ، و مهمانخانه‌ها چون چيز نوينى ميبود و ارمنيان و قفقازيان باز كرده و در آنها باده نيز ميفروختندى ملايان دشمنى ميداشتند . مدرسه‌ها نيز همان دبستانهاست كه اين زمان چند تا در تبريز برپا ميبود .\r\nدو روز به اين عنوان بازارها بسته و شور و غوغا ميرفت . محمد عليميرزا كه وليعهد دولت و سررشته كارهاى آذربايجان بدست او ميبود ناگزير شده « دستخطى » فرستاد بدينسان : « مجتمعين مسجد شاهزاده ، الساعه مسيو پريم را روانه گردانيدم و دستور دادم ميخانه‌ها ، و مهمانخانه‌ها ، و مدرسه‌ها را ببندند ، شما متفرق شويد » .\r\nهمين كه اين نوشته خوانده شد طلبه‌ها بيرون ريختند ، و ميخانه‌ها ، و مهمانخانه‌ها ، و دبستانها را تاراج كردند ، و آشوب و غوغاى بزرگى برپا گرديد . يكى از دبستانها كه در اين پيش‌آمد تاراج يافت دبستان « كمال » بود كه راهبرش ميرزا حسينخان ميبود و روزنامه‌اى نيز به همان نام مينوشتى ، و پس از اين پيش‌آمد در تبريز نمانده و بقفقاز و مصر رفت .\r\nمسيو پريم را كه محمد عليميرزا بيرون فرستاده بود در باسمنج مينشست ، و پس از ده و بيست روز كه آشوب فرو نشست ، و طلبه‌ها و ديگران آن تاراج را كردند و پى كارهاى خود رفتند ، محمد عليميرزا كالسكه فرستاد و او را به شهر بازگردانيد ، و بجاى او حاجى ميرزا حسن مجتهد را ناگزير كرد كه در شهر نماند و او روانهء تهران گرديد .\r\nاين پيش‌آمدها در تيرماه 1282 ( ربيع الثانى 1321 ) بود . « 1 »\r\n\r\nبرافتادن اتابك و وزير اعظمى عين الدوله\r\nاين ناخشنودىها ماندن اتابك را به روى كار دشوار ميگردانيد .\r\nاين مرد افزار كارش خوشرويى با مردم و دلجويى از هواداران خود ، و پول دادن بملايان و ديگران ميبود ! و هميشه با اينها كار خود را پيش بردى ، ولى اين زمان آن افزار كند گرديده ، و كسانى به دشمنيش برخاسته بودند كه پول نميگرفتند و فريب نميخوردند .\r\nاين زمان در ميان ملايان كسانى پيدا شده بودند كه از چگونگى جهان آگاه ميبودند ، و زيانهاى كارهاى اتابك را بكشور نيك ميدانستند ، و از دلسوزى و غيرتمندى باز نمىايستادند در تهران طباطبايى همچنان با اتابك دشمنى مينمود ، و چنين رخ داد كه حاجى شيخ فضل اللّه نورى كه از مجتهدان بنام و باشكوه تهران شمرده ميشد و تازه از مكه بازگشته بود ، در دشمنى با اتابك با وى همراهى كرد . از آنسوى در نجف آخوند ملا محمد كاظم خراسانى و\r\n\r\n\r\n","description":"","footnote":"\r\n( 1 ) اين داستان را براون بكوتاهى نوشته ، ولى ما به اين گشادگى از زبان آقاى جواد ناطق آورده‌ايم .\r\n","page_name":" 31 ","page_number":63},
  {"content":"\r\n\r\nو حاجى ميرزا حسين تهرانى ( نجل خليل ) اين زمان بنام شده بودند ، و اينانهم دلبستگى به كارهاى ايران نموده ، و رنجيدگى از كارهاى اتابك نشان ميدادند ، و به كسانى در ايران نامه مينوشتند . پس از همه ، روزنامهء حبل المتين كه از اتابك زيان ديده و دشمنى سخت پيدا كرده بود ، با دست كاركنان خود ، چه در نجف و چه در ديگر جاها بزيان اتابك ميكوشيد .\r\nسرانجام ناخشنودى علماى نجف كار خود را كرد و در همه‌جا پراكنده شد كه علماى نجف ميرزا على اصغر خان را « تكفير » كرده‌اند ، و اين بدليرى مردم افزود . از آنسوى كسانى در دربار با شاه بگفتگو درآمدند و چگونگى را به او رسانيدند و در بدخواهى با اتابك پافشارى نمودند .\r\nدر تاريخ بيدارى مينويسد : مظفر الدينشاه با مردان دربارى بسكالش نشست و با آنان چنين گفت : من از برداشتن امين السلطان باك نميدارم ، جز آنكه ميترسم از اين پيش‌آمد رشتهء كارها از هم گسلد . عين الدوله و برادرش سپهسالار زبان دادند كه كارها را نيك راه برند و نگزارند رشته از هم گسلد .\r\nكوتاه سخن : در آخرهاى شهريور 1282 ( دههء سوم جمادى الثانيه 1321 ) بود كه اتابك از كار افتاد ، و عين الدوله بنام « وزير اعظم » بجاى وى نشست . اتابك در ايران نماند و روانهء اروپا گرديد . در همان روزها نوشته‌اى با مهر و دستينهء علماى نجف پراكنده گرديد كه اتابك را « كافر » ميخواند . گفته‌اند : اين نوشته را سيد محمد على برادر دارندهء حبل المتين كه در نجف ميبود ساخته ، و از خود نوشته هم‌ساختگى آن پيداست ، و ما اينك آن را در اينجا ميآوريم :\r\nباسمه تبارك و تعالى « بر قاطبهء اهل اسلام سيما ساكنين ايران مخفى نماند كه تسليط كفر و استيلاء » « اجانب بر نفوس محترمه اسلاميه و بخشيدن حريت بفرقه ضاله بابيه خذلهم اللّه و اشاعه » « منكرات و اباحه بيع مسكرات در ايران به حدى رسيده كه جاى توقف و مجال تأمل باقى » « نمانده و يوما فيوما در تزايد و آنچه در مقام تدبير و دفع اين عوامل هائله شده اثرى نديديم » « و اين نيز بر ما ثابت و محقق گرديد كه تمام اين مفاسد مستند به شخص اول دولت عليه » « ايران ميرزا على اصغر خان صدر اعظم است و پادشاه اسلام اعليحضرت مظفر الدينشاه » « ايران خلد اللّه ملكه در نهايت دين‌دارى و رعيت‌پرورى و غايت اهتمام را در حفظ حدود » « مسلمين داشته و دارد و تمام اين مفاسد را اين شخص خاين دولت و ملت اسلام بر ان » « ذات اقدس اغفال نموده چاره جز اظهار ما فى الضمير نديديم - لهذا برحسب تكليف » « شرعى و حفظ نواميس اسلامى كه بر افراد مسلمين فرض عين است به خباثت ذاتى و كفر » « باطنى و ارتداد ملى او حكم نموديم تا قاطبه مسلمين و عامه مؤمنين بدانند كه از اين » « و بعد مس با رطوبت ميرزا على اصغر خان جايز نيست و اوامر و نواهى او مثل اوامر و » « نواهى جبت و طاغوت است و در زمرهء انصار يزيد بن معاويه محشور خواهد بود قوله »\r\n\r\n","description":"","footnote":"","page_name":" 32 ","page_number":64},
  {"content":"\r\n\r\n« تعالى لن يجعل اللّه للكافرين على المسلمين سبيلا اللهم انا نشكو اليك فقد نبينا و غيبة ولينا » « بتاريخ 21 جمادى الثانى سنه 1321 الاحقر محمد الشربيانى ( مهر ) الاحقر الجانى » « محمد كاظم الخراسانى ( مهر ) محمد حسن الماماقانى ( مهر ) الجانى نجل المرحوم » « ميرزا خليل ( مهر ) « 1 »\r\n\r\nدستگيرى طلبه‌ها\r\nعين الدوله به كار آغاز كرد ، و چون در زمان اتابك يكى از نكوهندگان كارهاى او اين ميبود مردم اميدها به نيكوكاريش بستند ، و از آنسوى او نيز بدلجوييهايى كوشيد . چنان كه بشيخ يحيى كه تا اين هنگام در اردبيل ميبود و در سايهء نگهدارى شاهزاده امامقلى ميرزا حكمران آنجا زنده مانده بود پرك بازگشت بتهران داد . نيز آمدن حبل المتين و ديگر روزنامه‌هاى فارسى را بايران كه از چهار سال باز جلوگيرى ميشد آزاد گردانيد ، و بلكه چنان كه ميگويند خواست اداره حبل المتين را بتهران آورد ، ولى دارنده‌اش خرسندى ننمود . از اين پرواها و پشتيبانيها بود كه حبل المتين بيكبار هوادار عين الدوله گرديد ، و بلكه ميبايد گفت خود را به او فروخت . ( چنان كه باز هم خواهيم نمود ) .\r\nدر همانروزها يك داستان شگفتى در تهران رو داد . گفته‌ايم در شهرهاى ايران مدرسه‌هاى بزرگى براى طلبه‌ها بودى . اين طلبه‌ها كه بيشترشان از روستاها يا از شهرهاى ديگر آمدندى و خانه‌هاشان همان مدرسه بودى از ماهانه‌اى كه از درآمد « موقوفات » مدرسه بهر يكى داده شدى زيستندى ، و راه درس خواندنشان آن بودى كه هرچند تنى ، يا گروهى بخانهء يكى از مجتهدان رفتندى ، و ازو درس فقه و اصول و منطق و مانند اينها خواندندى ، و گاهى نيز تنها براى بستگى پيدا كردن و پول گرفتن از مجتهدى يا امامجمعه‌اى بر سر او گرد آمدندى . رويهمرفته افزار كار مجتهدان ، يا بهتر گوييم : « سپاه شريعت » اينان بودندى .\r\nتهران هم مدرسه‌هاى بزرگى با « موقوفات » بسيار ميداشتى ، و در اين زمان چنين رو داد كه ميانهء طلبه‌هاى مدرسهء محمديه ( در بازار ) ، با طلبه‌هاى مدرسهء صدر ( در جلو خان مسجد شاه ) كشاكش و زدوخوردى رخ داد . چون مدرسهء محمديه « موقوفات » بيشتر ميداشت طلبه‌هاى مدرسهء صدريه ميكوشيدند به آنجا دست يابند ، و خود بنشينند ، و كسانى\r\n\r\n\r\n","description":"","footnote":"\r\n( 1 ) از اين نوشته پيكره‌هايى ( گويا در استانبول ) برداشته و به همه جا فرستاده‌اند ، و نسخه‌اى از آن نزد آقاى ضياء الدين نوريست كه ما از روى آن بدانسانكه بود آورديم . در تاريخ بيدارى نوشته يكى از انگيزه‌هاى برافتادن اتابك اين نوشته بود . ولى تاريخ نوشته چند روز پيش از برافتادن اتابك است . و اين نشدنيست كه يك نوشته در چند روز در نجف نوشته شود ، و در استانبول يا در شهر ديگرى پيكره‌ها از آن برداشته گردد ، و بتهران بيايد و بدست مردم بيفتد و نتيجه دهد .\r\nبيگمان اين پس از رفتن اتابك ، بتهران رسيده . ولى گفتگو از « تكفير » اتابك كه دشمنانش پراكنده كرده بودند از پيش از آن در ميان بود ، و علماى نجف نيز بيزارى ازو مينمودند ، و اينست در برابر اين نوشتهء ساخته هم خاموشى گزيده‌اند .\r\n","page_name":" 33 ","page_number":65},
  {"content":"\r\n\r\nاز ملايان بزرگ هم پشتگرمى به ايشان ميدادند . بهرحال پيش‌آمد چون كوچك بود عين الدوله پروا ننمود . ولى هواداران اتابك كه خواهان آشوب ميبودند ، و برخى ملايان هوسباز كه آرزوى نام درآوردن و سرورى فروختن ميداشتند فرصت بدست آوردند و به آتش دامن زدند .\r\nدر تاريخ بيدارى نامهاى سيد على اكبر تفريشى ، و پسر او ، و حاجى ميرزا ابو القاسم امامجمعه ، و امير خان سردار ، و سالار الدوله ، و شعاع السلطنه ، و ديگران را ميبرد ، كه از اينسو يا از آنسو هوادارى مينموده‌اند . كوتاه سخن آنكه دوباره زدوخوردى ميان طلبه‌ها درگرفت كه با دگنك و قمه بجان همديگر افتادند و كسانى كوفته گرديده ، و يا خسته شدند ، و به روى زمين ماندند .\r\nحكمران تهران بدستگيرى سردستگان پرداخت ، ولى يكى از آنان كه معتمد الاسلام رشتى بود ، بخانهء سيد عبد اللّه بهبهانى كه از شمار مجتهدان بنام ميبود پناهيد ، و شادروان بهبهانى او را نگهداشت .\r\nاز اين رفتار ، طلبه‌هاى مدرسه صدر از بهبهانى رنجيدند ، و چون امامجمعه نيز پشتگرمى به آنان ميداد ، بيباكانه بر آن شدند كه از بهبهانى كينه جويند ، و شبى بهنگاميكه بهبهانى از جلو مسجد شاه ميگذشت ، دسته‌اى از طلبه‌ها با دگنك و قداره بيرون ريخته بر سر او و همراهانش تاختند . در تاريخ بيدارى مينويسد : استر آقا رم خورده او را ، بىآنكه آسيبى ببيند به خانه رسانيد . ولى ديگران گفته‌اند او را هم زدند .\r\nعين الدوله چون بهبهانى را هوادار اتابك ميشناخت و ازو رنجيده ميبود ، و باشد كه خود در نهان دست در پيش‌آمد ميداشت ، به اين هم پروا ننمود . ولى چون يكدسته از ملايان به پشتيبانى بهبهانى برخاستند و پافشارى نمودند ، عين الدوله ناگزير شد بكارى برخيزد ، و از ملايان زبان گرفت كه ميانجيگرى ننمايند ، و آنگاه دستور دستگيرى طلبه‌ها را داد ، و براى آنكه سختى خود را در كارها بمردم نشان دهد و چشمها را بترساند سختگيرى بسيار نمود ، چهارده تن از طلبه‌ها را دستگير ساختند ، بدينسان :\r\nشيخ احمد خراسانى ، شيخ على اكبر اشتهاردى ، شيخ بابا اشتهاردى ، شيخ اسماعيل رشتى . حاجى ميرزا آقا همدانى ، شيخ جعفر تنكابنى ، سيد حسين قمى ، سيد تقى قمى ، شيخ على حمامى ، سيد عزيز اللّه قمى ، سيد على قمى ، شيخ ابو طالب قمى ، يد اللّه قمى ، شيخ عبد الحسين همدانى .\r\nاينان را كه گرفتند ، همه را در گارى نشاندند ، و پانصد سوار همراهشان گردانيدند ، و از خيابانهاى تهران گذرانيده ، بلشگرگاه كه در بيرون شهر ميبود برده ، و در آنجا بهمگى چوب زدند ، و پس از يكى دو روز ، همه را باسترها نشانده ، و هر هفت تن را بيك زنجيرى بستند ، و روانهء اردبيل گردانيدند .\r\nاين رفتار عين الدوله به همه گران افتاد ، تا آن روز چنين رفتارى با طلبه‌ها ديده نشده بود ،\r\n\r\n","description":"","footnote":"","page_name":" 34 ","page_number":66},
  {"content":"\r\n\r\nآن روز مردم بملا و طلبه ارج بسيار نهادندى ، بويژه اگر « سيد » بودندى ، و به گمان بسيارى از ايشان اگر كسى بكفش آخوند كفشكه گفتى « كافر » گرديدى .\r\nدر تهران و ديگر جاها رنجيدگى بسيار نمودند ، و در زنجان مردم بازارها را بسته بر آن شدند كه بريزند و دستگيران را از دست سواران دولتى بگيرند . سواران ناگزير شدند از بيرون شهر درگذرند . « 1 »\r\nدر تهران بهبهانى پيام به عين الدوله فرستاد كه من از شما سپاسمندم ، و طلبه‌ها را هم آمرزيدم ، آنانرا آزاد گردانيد ، عين الدوله با بيپروايى پاسخ داد : من آنان را بپاس دلخواه آقا نگرفتم كه او سپاسمند باشد ، و چون خواست آزادشان گردانم . اين پاسخ رنجش بهبهانى را از عين الدوله بيشتر گردانيد .\r\nاين پيش‌آمد در مهرماه 1282 ( رجب 1321 ) ، و نخستين داستانى بود كه چگونگى رفتار عين الدوله و اندازهء خودكامگى او را نشان داد .\r\n\r\nپيمان گمركى با روسيان و تعرفه نوين\r\nامين السلطان رفته ولى نتيجه‌هاى بدخواهى او باز ميماند ، و در زمستان همين سال پيمان گمركى كه با روسيان بسته شده ، و تعرفهء نوين گمركى كه از روى آن درست گرديده بود ، بيرون آمد . اين پيمان ، با دست نوز آماده گرديده و در سال 1280 ( 1319 ) ، پس از بازگشت شاه از سفر دوم اروپا ، دستينه به آن نهاده شده ، و در 1281 ( 1320 ) ، پيمان‌نامه‌ها بهمديگر داده گرديده ، ولى به كار بستن آن بازمانده بود كه از بهمن‌ماه اينسال 1282 به آن برخاستند .\r\nاين پيمان و تعرفه يكسره بزيان ايران ، و نتيجهء آن اين بايستى بود كه اندكى افزارسازى و پارچه‌بافى و مانند اينها كه ايرانيان مىداشتند از ميان رود ، و كار دادوستد و بازرگانى از رونق افتد ، و كشاورزى و گله‌دارى نيز آسيب بيند ، و در پايان ، آن باشد كه مردم ايران دست بسته و بيكار مانده ، و بشهرهاى قفقاز و ديگر جاها كوچند ، و يا در كشور خود به سختى افتاده و از ناچارى بهمسايهء بيگانه گرايند .\r\nاگر كسانى ميخواهند از چگونگى اين پيمان و تعرفه ، و از خواستهاييكه همسايه شمالى را از بستن آن بوده ، و از زيانهاييكه بايران ميرسانيده آگاه گردند ، كتاب « استقلال گمركى ايران » « 2 » را بخوانند .\r\nدر اين كتاب يك راز را آشكار گردانيده ، و آن اينكه پيمان و تعرفه از چند سال پيشتر آماده گرديده بوده است ، و ما از اينجا پى برازهاى ديگرى برده ، ميفهميم كه گفتگوى اين از زمان شادروان امين الدوله آغاز شده ، و ميتوانيم گفت كه يكى از انگيزه‌هاى افتادن امين الدوله ناهمداستان آن با اين پيمان و تعرفه بوده . نيز ميفهميم\r\n\r\n\r\n","description":"","footnote":"\r\n( 1 ) سرانجام پس از دو ماه نيز در سايهء پافشارى زنجانيان بود كه عين الدوله آنان را آزاد گردانيد .\r\n( 2 ) نوشتهء آقاى رضاى صفى نيا - در سال 1307 در تهران بچاپ رسيده .\r\n","page_name":" 35 ","page_number":67},
  {"content":"\r\n\r\nپ 8 اين پيكره همانست كه نوز را با رخت ملايى نشان ميدهد و مايه هياهو بوده ، كسان ديگرى از زن و مرد كه ديده ميشوند همه از بلژيكيان و زيردستان نوز ميباشند .\r\n\r\n","description":"","footnote":"","page_name":" 36 ","page_number":68},
  {"content":"\r\n\r\nكه آن پيشرفت تند نوز ، و رسيدن او به « وزيرى گمركات » ، زمينه‌سازى براى چنين پيمانى بوده ، رويهمرفته ميبايد گفت : همسايهء شمالى از سست‌نهادى شاه ، و از ناپاكى امين السلطان ، و ناآگاهى توده فرصت يافته ، خواست خود را با دست بلژيكيان و ديگران پيش ميبرده .\r\nبىانگيزه نيست كه شوستر ، نوز را افزار دست روس و « نگه داشتهء بنام » او ميشمارد ، و باز بىانگيزه نيست كه صفىنيا مينويسد : « امضاى اين قرارداد ضربت سختى بود كه پس از عهدنامهء تركمان‌چاى باستقلال ايران وارد شد » .\r\nاين خود ننگيست كه يك پادشاه يا يك صدر اعظم ، چنين كار ارجدارى را ، كه آبادى كشور يا ويرانى آن را نتيجه دادى ، بيك بيگانهء ناآزموده‌اى سپارد . نوز اگر هم پيمانى بسود ايران بسته بودى ، باز گناه مظفر الدينشاه و اتابك ، در واگزاردن چنين كارى به او ، درخور آمرزش نبودى .\r\nاين تعرفه براى كالاهاييكه از روسستان بايران آمدى بدهى كم ، و براى كالاهاييكه از ايران بروسستان رفتى ، يا از هندوستان و فرانسه و ديگر جاها بايران آمدى بدهى بسيار ، بسته بود ، و از اينرو نه تنها بزيان ايران بلكه بزيان همهء كشورهاى ديگر نيز ميبود ، و از اينرو انگليسيان سخت آزردگى نمودند ، و دولت ناگزير شد چند ماه نگذشته با آنان نيز پيمان و تعرفهء نوينى بندد ، و از زيان بازرگانان ايشان جلو گيرد .\r\nولى زيان ايرانيان همچنان بازماند ، و ميبايست بسوزند و بسازند ، و اين تعرفه مايهء ديگرى براى رنجيدگيها و ناخشنودىهاى مردم گرديد . بويژه با دژ رفتاريهاييكه نوز و ديگر بلژيكيان مينمودند و مردم را سخت ميآزردند .\r\nسال 1283 ( 1322 ) ، در سايهء چيرگى عين الدوله بآسودگى گذشت ، ولى در پايان آن در تهران يكداستانى رو داد ، و آن اينكه پيكره‌اى از نوز و ديگر بلژيكيان بدست افتاد كه زنان و مردان بزمى ( بال ) ساخته‌اند ، و هر يكى از مردان رخت ديگرى ( از رخت‌هاى گوناگون ايران ) بتن كرده‌اند ، و خود نوز « عمامه » بسر گزارده و همچون ملايان « عبا » بدوش انداخته .\r\nاين بزم در دو سال پيش بوده ، ولى اين زمان كه از يكسو مردم از گمرك و كاركنان بلژيكى آن سخت آزرده ميبودند ، و از يكسو بهبهانى از عين الدوله رنجيدگى ميداشت و از يكسو كاركنان اتابك بيكار نايستاده از عين الدوله بكارشكنى ميكوشيدند ، اين پيكره را پيدا كرده ، و چون محرم فرا رسيده و بازار ملايان گرم خواستى بود ، بدست آنان دادند ، و آنان بدستاويز اينكه نوز « باسلام استهزاء و بعلماء توهين كرده » بناله و نكوهش برخاستند ، نخست خود شادروان بهبهانى در خانهء خود بالاى منبر ياد بدرفتاريهاى هاى نوز را كرده و در پايان سخن اين داستانرا بميان آورد ، و چنين گفت كه ميبايد از مظفر الدينشاه برداشتن نوز را خواست . سپس ملايان ديگرى از صدر العلماء ، و حاجى\r\n\r\n","description":"","footnote":"","page_name":" 37 ","page_number":69},
  {"content":"\r\n\r\nشيخ مرتضى ( پسر ميرزاى آشتيانى ) ، و شيخ محمد رضاى قمى ، و سيد احمد طباطبايى ( برادر شادروان طباطبايى ) ، پيروى نمودند ، و هر يكى در بالاى منبر بدگوييها از نوز كردند . تا نشستهاى محرمى بپايان رسيد اين هياهو برپا بود ، و در اين ميان سال 1284 ( 1323 ) كه جنبش آزاديخواهى از آن ميآغازد ، فرارسيد .\r\nعين الدوله ، با آن بىپروايى و برتريفروشى كه ميداشت ، به اين هياهو ارجى ننهاد ، و شاه نيز پروا ننمود ، و نتيجه‌اى در بيرون از آن ناخشنوديها و بدگوييها ديده نشد ، و چون محرم بپايان رسيد هياهو نيز فرونشست ، ولى خواهيم ديد كه دنبالهء آن بريده نشد ، و از همين زمان بود كه پيمان همدستى ميانهء شادروان بهبهانى و طباطبايى بسته گرديد ، و جنبش آزاديخواهى سرچشمه گرفت كه ما از آن در گفتار دوم سخن خواهيم راند . در اينجا ، در پايان گفتار براى روشنى تاريخ به چند سخن ديگرى ميپردازيم\r\n\r\nپيشرفت دبستانها\r\nچنان كه ديديم انديشهء اينكه بايد در كشور قانونى باشد و زندگى از روى آن پيش رود ، از زمان حاج ميرزا حسينخان سپهسالار آغازيد . از پيش از آن ، ما از چنين انديشه‌اى در ميان ايرانيان ، آگاهى نميداريم . سپس هم نخستين تكان در توده و آغاز بيدارى در ميان مردم از پيش آمد « امتياز توتون و تنباكو » پيدا شد . بايد گفت اين تكان در مردم ايران فرونشست ، و از همان زمان ، بيدارى مردم ، دلبستگى آنان به كارهاى توده و كشور ، در يك راه پيشرفت افتاد ، و با يك تندى كه كمتر گمان رفتى رو به روييدن و باليدن گراشت .\r\nنشان اين ، نخست رواج روزافزون دبستانهاست . زيرا چنان كه گفتيم دبستان در ايران از سال 1275 ( 1314 ) آغازيد ، كه امين الدوله با دست رشديه ، نخست در تبريز و سپس در تهران ، آن را باز كرد . در تهران تا ديرى تنها يك دبستان ( رشديه ) ميبود ، ولى پس از زمانى ، در سايهء روآوردن مردم دبستانهاى ديگرى بنياد يافت . نخست برخى از ملايان ، در اينجا دشمنى مينمودند ، و كسانى از آنان ميخواستند بهوادارى از الفباى كهن كتاب نويسند ، ولى در اينميان دو تن از ملايان نيكنام ، خود پشتيبان دبستان گرديدند :\r\nيكى از آن دو ، شادروان شيخ هادى نجم‌آبادى بود كه خود مرد دانشمند و آزاد انديشه و نيكى ميبود ، پس از برافتادن امين الدوله سركشى و پشتيبانى بدبستان رشديه و نگهدارى آن را به گردن گرفت ، و ديگرى شادروان سيد محمد طباطبايى بود كه خود بنياد دبستانى بنام « اسلام » نهاد و تا توانست از هوادارى و واداشتن مردم بهوادارى باز نايستاد . پرواى اين دو تن به كار دبستان زبان ديگران را بست ، و با همه روگردانى كه اتابك از اين كار ميداشت و ناخشنودى خود را پوشيده نميداشت ، دبستانها سال بسال بيشتر ميگرديد ، و ما ميبينيم در سال 1279 كه چهار يا پنج سال از آغاز پيدايش دبستان ميگذشت ، بيست و يك دبستان برپا ميبوده ( هفده در پايتخت ، و چهار در تبريز و بوشهر و رشت و مشهد ) ، و اينها همه پديدآوردهء خود مردم بوده ، و دررفتش را نيز آنان ميداده‌اند ، و دولت را پايى در ميان نبوده .\r\n\r\n","description":"","footnote":"","page_name":" 38 ","page_number":70},
  {"content":"\r\n\r\nانبوهى از مردم زيان بيسوادى را دريافته ، و از آنسوى جدايى را كه ميانهء دبستان و مكتب ميبود با ديده ميديدند ، و اين بود با دلخواه و آرزو رو به آن ميآوردند . يكى از كارهاى نيك اين ميبود كه در پايان سال ، بهنگام آزمايش شاگردان ، در حياط دبستان جشنى برپا نموده ، و پدران و شاگردان و كسان ديگرى را ميخواندند ، و اينان از ديدن آنكه يك بچهء كوچك ، در دو سه ماه كه الفبا خوانده ، نوشتن ياد گرفته و هر كلمه كه گفته مىشود بيغلط به روى تخته سياه مينويسد ، و شاگردان بزرگترى ، كشورهاى اروپا و امريكا را بنام ميشمارند و از هر كجا آگاهيهايى ميدهند ، سخت شادمان ميگرديدند ، و بدلخواه دست دهش باز ميكردند و بسيار رخ ميداد كه دررفت يك ساله يكدبستانرا مردم در همان نشست جشنى ميدادند . « 1 »\r\nتا سال 1285 كه مظفر الدينشاه مشروطه را داد دبستان را رواج بسيار يافته ، كمتر شهرى بود كه يك يا دو دبستان يا بيشتر در آن نباشد . دلبستگى مردم به اينها بجايى رسيد كه كار بگزافه‌انديشى كشيد ، و بسيارى از ايشان چنين پنداشتند كه تنها چارهء دردهاى كشور همان دبستانست ، و چون جوانانى از آن بيرون آيند همه درماندگيها از ميان خواهد برخاست . هر زمان كه جشنى ميگرفتند آگهى از آن در روزنامه‌ها مينوشتند و شادمانيهاى بىاندازه مينمودند ، و نويدها به خود ميدادند . بجايى رسيد كه احمد بيك آقايوف نويسندهء روزنامهء « حيات » قفقاز ، كه خود مردى دانشمند ميبود و به كارهاى ايران دلبستگى نشان ميداد ، به زبان آمد و خامى اين انديشهء ايرانيان را باز نمود . « 2 »\r\nدر گفتگو از دبستانها ميبايد يادى هم از حاجى زين العابدين تقيوف كنيم . اين مرد يكى از توانگران بنام جهان و خود مرد رادى ميبود و دهشهاى بجا مينمود ، و در سال 1279 ، با دست « انجمن معارف » ارمغان شايانى بدبستانهاى نوپديد ايران فرستاد بدينسان كه يك رشته نقشه‌هاى بزرگ ديوارى ، و دفترها براى نوشتن شاگردان ، و برخى كتابها در بيست و يك بسته ، براى بيست و يك دبستان ايران ارمغان كرده ، و چهار هزار منات براى دبستان رشديه ، و پانصد منات براى دبستان سادات پول فرستاد .\r\n\r\nفزونى روزنامه‌ها\r\nنشان دوم آن پيشرفت فزونى روزنامه‌ها ، و روآوردن مردم به خواندن آنهاست . چنان كه گفتيم پيش از آن زمان روزنامه‌ها بيشتر دولتى بودى ، و ما جز از آنها تنها « اختر » استانبول ، و « حكمت » مصر ، و « قانون » لندن را ميشناسيم . اما پس از آغاز آن تكان و پيشرفت ، چند روزنامه ديگرى پديد آمد ، كه بنامترين آنها « حبل المتين » كلكته ، و « تربيت » تهران ، و « ثريا »\r\n\r\n\r\n","description":"","footnote":"\r\n( 1 ) اين گونه جشن‌هاى باشكوه گرفتن ، و پول از مردم دريافتن ، چند سال پس از آغاز مشروطه هم رواج ميداشت .\r\n( 2 ) آن گفتار « حيات » را آقاى جعفر خامنه‌اى از تركى ترجمه كرده و در يكى از شماره‌هاى حبل المتين كلكته بچاپ رسيده .\r\n","page_name":" 39 ","page_number":71},
  {"content":"\r\n\r\nو « پرورش » مصر ، و « الحديد » يا عدالت تبريز بود .\r\nاينها اگر از نويسندگانشان گفتگو كنيم ، برخى نيك و برخى بد ميبودند . نيكى نويسندگان اختر را ياد كرده‌ايم . گفتارهاى اين روزنامه مايهء بيدارى كسان بسيارى گرديده . حاجى ميرزا حسن رشديه كه بنيادگزار دبستانهاست ، ميگويد مرا برفتن بيروت و ياد گرفتن شيوه نوين آموزگارى يك گفتارى از اختر برانگيخت . روزى با پدرم آن را پ 9 اين پيكره نشان ميدهد نشست آزمايشى يكى از دبستانها را ( دبستان بصيرت اميريه ) كه گويا در تهران بوده .\r\n\r\n","description":"","footnote":"","page_name":" 40 ","page_number":72},
  {"content":"\r\n\r\nميخوانديم ديديم نوشته : در اروپا از هزار تن ده تن بيسوادند ، ولى در ايران از هزار تن تنها ده تن باسواد ميباشند ، و انگيزهء اين ، بدى شيوهء آموزش ، و دشوارى درس الفباست .\r\nبايد در ايران دبستانهايى بشيوهء اروپا بنياد يابد . اين نوشته در من و پدرم سخت هناييد ، و منكه ملازاده بودم و ميبايست بنجف رفته درس ملايى بخوانم ، با همداستانى از پدرم روانهء استانبول و مصر و بيروت گرديدم ، و در اين شهر بازپسين چگونگى آموزگارى نوين را ياد گرفتم . اين نمونه‌ايست كه چگونه يكسخن پاكدلانهء راست كار خود را كند .\r\nنويسندهء « حكمت » ، ميرزا مهديخان تبريزى از نيكانست . روزنامهء او را كم ديده‌ام ، ولى از نيكيش آگاه ميباشم . اينمرد دانشمند ميبود و كتابها نيز نوشته ، و شعرهاى « وطنى » نيز ميسروده . در سال 1279 گويا ، بتهران آمده ، و اتابك با او پذيرايى و مهربانى دريغ نگفته ، و لقب « زعيم الدوله » و سالانهء سيصد تومان برايش از شاه گرفته ، ولى تا آنجا كه ما ميدانيم ، اينها او را از راه نبرده است .\r\nاز « قانون » و نويسندهء آن ميرزا ملكم خان در پيش گفتگو داشته‌ايم .\r\nنويسندهء تربيت يكشاعر دربارى بوده ، و روزنامه‌اش نيز همچون ديوان يكشاعر دربارى پر از ستايشهاست . مثلا نزد شعاع السلطنه رفته ، و گفتار درازى در ستايش او نوشته و چنين ميگويد :\r\n« پس از استيناس ، با حضرت گردون اساس ، يكوقت متذكر شدم و ديدم من با خرد خرده‌بين روبرو شده‌ام ، و با هوش سروش گفت و شنود مينمايم . گمان نميكنم سن حضرت شاهنشاه‌زاده زياده از شانزده و هفده باشد ، ليكن بآفرينندهء سنين و شهور ، و روشنىبخش ماه و هور ، بخاطر ندارم در مدت شصت سال عمر خود از خوردسال و سالخورده شخصى به اين فطانت و ذكاء ديده باشم . بنام ايزد ، نقاد سخن ، كشاف‌سر ، جوهر درايت ، گوهر فراست ، مختصر با ضميرى بتابش آفتاب ، و خاطرى ريزنده‌تر از سحاب ، از دقايق و حقايق مهام ملكى و امور دولتى تا لطايف و ظرايف ادبيات از شعر و انشاء و غيرها نديدم نكتهء كه نداند و نوشتهء كه نخواند . . . »\r\nثريا ، نخست نوشتن آن با ميرزا عليمحمد خان كاشانى بود و آوازه گفتارهاى تند آن بهمه‌جا ميرسيد ، ولى سپس او جدا گرديد ، و خود نامه پرورش را بنياد نهاد و ثريا از ارج افتاد . سال ششم آن را كه در سال 1283 ( 1322 ) در تهران چاپ شده و نويسنده‌اش سيد فرج اللّه كاشانى بوده ، من ديده‌ام روزنامه بسيار پستى است .\r\nيكى از زشتيهاى اين روزنامه كشاكشى است كه با حبل المتين پيدا كرده ، و سخنان سبك و زشت بسيار ، كه خود دشنامست ، بدارندهء حبل المتين ميشمارد . حبل المتين گاهى سخن از قانون و « حكومت مشروعه » بميان ميآورد ، اين در پاسخ آن مينويسد :\r\n« در پادشاهيكه اسخى از تمام سلاطين سلف ، و اعدل از ملوك دادگستر جهانست ، خرافات و ترهات سلطنت مشروعه و غيرمشروعه چرا ميبافى ، و هر آهنگر و عمله و بقال را\r\n\r\n","description":"","footnote":"","page_name":" 41 ","page_number":73},
  {"content":"\r\n\r\nمحق در تدقيقات امور دولت ميشمارى . . . اينسخنان مشابه بكلام جن‌زدگانست چه سود بخشد . . . اين بوالفضوليهاى مردود ، از سيد جمال معهود است ، تو سيد جلال بىجمال چه ميگويى ؟ ! »\r\nاتابك كه رفته بود حبل المتين نكوهش ازو مينوشت . اين در پرده هوادارى از اتابك مىكند ، ( و بيگمان از هواداران اتابك پول مىگرفته ) و چنين پاسخ ميدهد :\r\nتخطئه اعمال هريك از خدام آستان شاهنشاهى به آن ساحت قدس راجع مىشود .\r\nچه رسد به تخطئه كسى كه يكقرن در دولت صاحب حكم و قلم بوده ، و برگزيده و امين دو پادشاه ذيجاه برگزيدهء عالم . . . پس بايد گفت العياذ باللّه در يكقرن دو پادشاه به قدر حبل المتين ندانسته‌اند ، و نه چنين است . يك پادشاه عقل چهل وزير ، و يك وزير عقل چهل مرد خردمند را دارد . ما مردم بازارى اسرار دولت ، و حكمت عمليه سلطنت را چه دانيم ؟ ! . »\r\nپرورش ، سال نخست آن را كه من ديدم از بهترين روزنامه‌هاست . نويسنده آن ميرزا عليمحمد خان ، مرد باغيرت و دانشورى ميبوده ، و گفتارهاى تكان‌دهنده و تندى مينوشته . در سال 1289 كه مظفر الدينشاه بار دوم به سفر اروپا رفت ، اينمرد هم از مصر روانه گرديد ، و در اروپا وزيران و همراهان ديگر شاه را ديد ، و گفتارهاى پرمغز نيكى براى نامهء خود نوشت .\r\nالحديد ، نويسندهء آن سيد حسينخان از نيكانست و در روزنامه‌اش نيز كه سپس آن را بنام « عدالت » نوشت ، از چاپلوسى خوددارى كرده و گفتارهاى سودمند مينوشت .\r\n\r\nحبل المتين\r\nاما حبل المتين ، ميبايد از آن جداگانه سخن رانيم . اين نامهء هفتگى از همه روزنامه‌هاى آنزمان بزرگتر ، و بنامتر ميبود ، و در هندوستان چاپ شده و آزادى براى سخن راندن ميداشت .\r\nيكى از چيزهايى كه مايهء رواج آن گرديد ، اين بود كه حاجى زين العابدين تقيوف پول بسيارى فرستاد كه روزنامه بعلماى نجف و ديگر جا بىپول فرستاده شود . از اينجا پيوستگى ميان روزنامه و علماء پديد آمد ، و شادروان شيخ حسن ممقانى ، كه اين زمان با فاضل شربيانى ، دو تن « مرجع تقليد » ميبودند ، بستايش حبل المتين برخاست و مردم را به خواندن آن برانگيخت .\r\nاين روزنامه گفتارها دربارهء گرفتاريهاى سياسى ايران مينوشت ، و دلسوزيها و راهنماييهاى بسيار ميكرد ، و در پيش‌آمد وام از روس گفتارهاى تندى بچاپ رسانيد ، ( به همين انگيزه چهار سال از آمدن آن بايران جلوگيرى شد ) ، و بارها پيشنهاد قانون و « حكومت مشروطه » ( يا مشروعه ) نمود ، و مردم دلبستگى بسيار به اين روزنامه پيدا كردند ، و نويسندهء آن سيد جلال الدين كاشانى ( مؤيد الاسلام ) بنيكى شناخته ميبود ، ولى راستى را از سودجويان بوده ، و بهر كجا كه سودى براى خود اميد ميداشته كوشش بنيكى توده و كشور را فراموش ميكرده .\r\n\r\n","description":"","footnote":"","page_name":" 42 ","page_number":74},
  {"content":"\r\n\r\nما در روزنامه‌اش چاپلوسيهاى فراوان مىيابيم . هركسى كه بسر كارى آمده ، هنوز بكارى برنخاسته و آزموده نگرديده ، بشيوهء شاعران ، ستايش ازو ميكرده ، هنگاميكه نوز « وزير گمركات » گرديد او چنين مينويسد : « جناب مسيو نوز اصلا از نجباى بلژيك ، و شخصا مرد درستكار و با كفايت ، و مدت يكسالست از جانب دولت مدير و مستخدم اداره گمركات ممالك محروسهء ايران مىباشد ، مستقلا بعهدهء وزارت كل گمركات ايران مباهى و مفتخر گشت » اين نمونهء ستايشگريها و گزافه‌نويسيهاى اوست .\r\nيكمرد بيگانه ناشناسى را بدينسان بالا ميبرد .\r\nاز محمد عليميرزاى وليعهد ، و ارفع الدوله ، و عين الدوله و ديگران ستايشهاى گزافه‌آميز بسيار ميكرده ، و چنان كه گفتيم چون عين الدوله وزير اعظم گرديد ، اين خود را به آن فروخت ، و از آنزمان حبل المتين را جز « عين الدوله نامه » نتوان خواند و ما رفتار زشت او را ، با كوششهاى شادروان طباطبايى و بهبهانى خواهيم نوشت .\r\nدر ايران روزنامه‌ها ، چه پيش از مشروطه و چه پس از آن ، راهى براى خود نميداشت و اينست هميشه وارونه‌نويسيها ميكردندى . حبل المتين به اين آگ هم گرفتار بود ، و شما مىبينيد در اين شماره از دادگسترى پ 10 عبد الرحيم طاليوف مظفر الدينشاه ، يا از كوششها و بيداريهاى وليعهدش محمد عليميرزا ستايشهاى بسيار نوشته ، و در شمارهء ديگر بناله و فرياد از گرفتاريهاى مردم ايران ، و ستمگرى حكمرانان ، و ويرانى و نابسامانى كشور پرداخته است .\r\nراستى آنست كه اينان ميخواستند كوشش در راه ايران بنمايند ، ولى در اين ميان خود هم نان خورند و پول اندوزند .\r\nاين شيوهء انبوه كوشندگان ميبود .\r\nمن در يك شماره از حبل المتين ديدم دو گفتارى از يكتن ( يوسف زادهء همدانى ) بچاپ رسانيده : يكى در ستايش « اتحاد اسلام » و واداشتن مردم به آن ، و ديگرى در ستايش « سوسياليزم » و شمردن سودهاى آنچنان زندگانى ، كه نه نويسنده ناسازگارى آن دو راه را باهم دريافته ، و نه چاپ‌كننده به آن پى برده .\r\n\r\n","description":"","footnote":"","page_name":" 43 ","page_number":75},
  {"content":"\r\n\r\nجز از امين السلطان كه زيان بحبل المتين زده بود ، از ديگران هركسى وزير شده ، چه پيش از مشروطه ، و چه در زمان خورده خودكامگى ، و چه در زمان التيماتوم روس و بسته بودن دار الشورى ، اين روزنامه او را ستوده و چاپلوسيها گفته .\r\nاين بوده چگونگى روزنامه‌ها در آنزمان . نيك و بد را باهم ميداشته‌اند ، و اگر رويهمرفته را بگيريم سودمند ميبوده‌اند ، و ميتوان يكى از انگيزه‌هاى تكان توده همين‌ها را شمرد . زيرا گذشته از آنكه برخى از آنها نيك بوده و راهنماييهاى سودمند ميكرده . بدها نيز اين سود را ميداشته‌اند كه از كشورهاى اروپا ، و از پيشرفت و نيرومندى آنها ، و از دانشها و اختراعها ، و مانند اينها سخن ميرانده‌اند ، و مردم را آگاه ميگردانيده‌اند ، و همينها مايهء تكان و بيدارى ميشده .\r\nچنين رخ‌داد كه در آن زمان نخست جنگ ترانسوال و انگليس برخاست ، و سپس جنگ ژاپون و روس پيش آمد . تا چند سال اين جنگها در ميان بود ، و روزنامه‌ها داستانهاى آنها را مينوشتند ، و بيدارشدگان با خشنودى و دلخوشى آنها را ميخواندند و سخت ميسهيدند .\r\nاين داستانها در ايران ، كار بسيار كرده . دليريهاى يكمشت ترانسوالى ، و ايستادگيهاى مردانهء آنان در برابر دولت بزرگى همچون انگليس ، و شكستهاييكه چند بار بسپاه اين دولت دادند ، و همچنين لشگرهاى آمادهء ژاپون ، و كاردانيهاى سرداران ايشان ، و فيروزيهاى پياپى كه مىيافتند ، ايرانيان را تكان سختى ميداد . ژاپون كه تا چندى پيش گمنام بوده و در سايهء مشروطه و تكان توده به اين جايگاه رسيده بود ، درس بزرگى بايرانيان مىآموخت ، و همه را ميسهانيد . داستانهاى اين جنگ چندان پراكنده گرديد و شناخته شد كه نامهاى « پورت آتور » ، و « مارشال اوياما » و « جنرال گروپاتگين » و مانند اينها زبانزد مردم گرديد ، و مثلا اگر كسى برترى فروختى يا به خود باليدى چنين گفتندى : « مگر پورت آتور را گشاده‌اى كه چنين ميبالى ؟ ! . . » ، و بسيارى از نويسندگان گزافه‌نويسيهايى از ميهن‌دوستى ژاپونيان ، و از نيكخويى ، و از خردمندى آنان مينوشتند .\r\nيكى از سودهاى روزنامه‌ها ، چنان كه گفتيم ، اين بود كه مردم را از اين پيش‌آمدهاى بزرگ جهان آگاه ميگردانيد ، و از آنسوى رو آوردن مردم به اينها نشان پيشرفت تكان و بيدارى شمرده ميشد .\r\n\r\nكتابهاى طالبوف و سياحتنامهء ابراهيم بيك\r\nيك چيز ديگرى كه ميبايد از انگيزه‌هاى بيدارى ايرانيان شمرد كتابهاى طالبوف و سياحتنامهء ابراهيم بيك مىباشد . اينها نيز كار بسيارى كرده .\r\nعبد الرحيم طالبوف ، از مردم تبريز ، و چنان كه خود نوشته پسر يك درودگرى بوده كه در جوانى بقفقاز رفته و در آنجا با كوشش و رنج دارايى اندوخته ، و پس از آن در ولاديقفقاز بگوشه‌نشينى پرداخته .\r\nاين مرد از دانشمندان ميبود و از فيزيك ، و شيمى ، و ستاره‌شناسى ، و مانند اين آگاهى\r\n\r\n","description":"","footnote":"","page_name":" 44 ","page_number":76},
  {"content":"\r\n\r\nبسيار ميداشت ، و كتابهايش بسيار است ، ولى خواست ما در اينجا دو كتاب اوست : يكى « كتاب احمد » و ديگرى « مسالك المحسنين » .\r\nدر كتاب احمد كه دو بخش است و پاكيزه بچاپ رسيده ، طالبوف با پسر پندارى خود احمد ، گفتگو مىكند ، و دانشهايى با زبان ساده به او ميآموزد ، و از پيشرفت اروپاييان و پس ماندن ايرانيان ، سخن بميان ميآورد ، و كتاب بسيار سودمند و شيرينى است .\r\nدر مسالك المحسنين چند تنى از تهران ، بيك گردش دانشى برخاسته ، و با افزار و دربايست آهنگ قله دماوند ميكنند . كتاب براى داستان اين گردش است ، ولى نويسنده در آن ميان ، از چگونگى مردم و گرفتاريهاى كشور ، سخن‌ها ميآورد و كتاب بسيار شيرين و سودمنديست .\r\nيك ناآگاهى كه در آن كتاب ديده مىشود آنست كه طالبوف اين روى كوههاى البرز را ، همچون آنروى ديگرش ، جنگل و پر درخت دانسته ، و نه چنين است . برخى از ملايان ، چنان كه شيوهء ايشان بود ، طالبوف را « تكفير » كرده و مردم را از خواندن كتابهاى او باز ميداشتند ، ولى اين جز نشان نادانى آنان نتواند بود .\r\nاما سياحتنامهء ابراهيم بيك ، ارج آن را كسانى ميدانند كه آن روزها خوانده‌اند و تكانى را كه در خواننده پديد ميآورد به ياد ميدارند . اين كتاب داستان جوانى را از بازرگان زادگان ايرانى در مصر ميسرايد ، كه بآرزوى ديدن ميهن خود ، همراه لله‌اش يوسف عمو ، بايران آمده ، و در پايتخت ديگر شهرها هرچه ديده ، از ناآگاهى مردم ، و سرگرمى آنان به كارهاى بيهوده ، و فريبكاريهاى ملايان ، و ستمگريهاى حكمرانان ، و بىپروايى دولت ، و مانند اينها ، با زبان ساده و شيرينى ، و با آهنگ دلسوزى ، برشتهء نوشتن كشيده . انبوه ايرانيان كه در آن روز ، خو به اين آلودگيها و بديها گرفته بودند ، و جز از زندگانى بد خود بزندگانى ديگرى گمان نميبردند ، از خواندن اين كتاب ، تو گفتى از خواب بيدار ميشدند ، و تكان سخت ميخوردند . بسيار كسان را توان پيدا كرد كه از خواندن اين كتاب بيدار شده و براى كوشيدن به نيكى كشور آماده گرديده ، و بكوشندگان ديگر پيوسته‌اند .\r\nدر نتيجهء اين هنايش او در خوانندگان ، بود كه به پراكنده شدنش در ميان ايرانيان خرسندى نميدادند و تا ديرگاهى مردم آن را در نهان خواندندى .\r\nاين كتاب در سه بخش است ، و اين گفتگوها درباره بخش يكم مىباشد . دو بخش ديگر ، اين جايگاه را نداشت ، و خود نيز ديرتر نوشته شده و چندان نتيجه از آنها برنخاست .\r\nاما نويسنده‌اش ، در آن هنگام دانسته نبود ، ولى سپس كه مشروطه داده شده و آزادى رو داد ، در بخش سوم آن نام حاجى زين العابدين مراغه‌اى ، از بازرگانان استانبول ، پديد آمد . كسانى باور نكردند كه چنان كتاب پرمغزى از خامهء يك بازرگان\r\n\r\n","description":"","footnote":"","page_name":" 45 ","page_number":77},
  {"content":"\r\n\r\nساده بيرون آمده باشد ، و برخى از دشمنان چنين گفتند كه بخش يكم را ميرزا مهديخان ( يكى از نويسندگان روزنامهء اختر ) نوشته و بچاپ رسانيده بود ، و پس از مرگ او حاجى زين العابدين بخشهاى دوم و سوم را نوشته ، و همه را بنام خود خوانده ، و دليلى كه به آن گفتهء خود ياد ميكردند اين بود كه شيوهء نوشتن بخش يكم بشيوهء گفتارهاى اختر بسيار ميماند ، و از آنسوى بخش‌هاى دوم و سوم ، از هرباره با بخش يكم جداست . ولى اين گفته‌ها درخور پذيرفتن نيست ، و بخشهاى دوم و سوم كه بيگمان از حاجى زين العابدين است خودآگاهى و پرمايگى نويسندهء آنها را نشان ميدهد ، و اگر كمى جدايى با بخش يكم در ميانست ، اين در بسيار كتابها رخ دهد كه همه بخشها بيكسان در نيايد .\r\nآنچه توان پنداشت اينست كه ميرزا مهديخان يا نويسندهء آگاه ديگرى بحاجى زين العابدين ياورى كرده ، و اين از ارج كوششهاى حاجى نامبرده نخواهد كاست . ما اگر تنها چاپ كردن و پراكنده ساختن آن كتاب را از حاجى زين العابدين بدانيم بايد ارجشناسى ازو نماييم و بنامش در تاريخ جايى باز كنيم . تنها بچاپ رسانيدن چنين كتابى در آن زمان انگيزهء نابودى چاپ‌كننده توانستى بود . اين نه نيكست كه برشك ، نيكيهاى كسانى را نپذيريم .\r\nتنها خرده‌اى كه بكتاب ابراهيم بيك توان گرفت ، آن شعرها و گفته‌هاى بيهوده پراكنده است كه به آخر بخش سوم افزوده شده . از اين گذشته ما را گله‌اى هم از حاجى مراغه‌اى هست كه در جاى خود خواهيم آورد .\r\n\r\nشعرهاى وطنى\r\nچون ميخواهيم هرآنچه با بيدارى ايرانيان پيوستگى ميدارد ياد كنيم ميبايد از چكامه‌هاى « وطنى » كه برخى شاعران در آن زمانها سروده‌اند هم نامى بريم . ايرانيان از ساليان دراز گرفتار شعر بوده‌اند ، و از اين كار زيان‌هاى بسيار برده‌اند . ولى گاهى نيز شعرهاى بىزيانى سروده‌اند كه ما از آنها اين چكامه‌هاى وطنى را ميشماريم .\r\nچون در ميان آنكه با انديشه‌هاى اروپايى و چگونگى زندگانى اروپاييان آشنا ميگردند بعنوان « ميهن » و « ميهن‌دوستى » نيز آشنا ميشدند ، كسانى چنين خواستند كه چكامه‌هايى در آن زمينه بسرايند و در روزنامه‌ها پراكنده كنند . يكى از نيكيهاى روزنامه‌ها بچاپ رسانيدن اين گونه چكامه‌ها و رواج دادن به آنها بود .\r\nاگرچه چامه‌سرايان در ايران پيروى از « قافيه » نمايند ، و در بيشتر شعرها تنها براى گنجانيدن يك كلمه‌اى ( قافيه ) جمله پردازند ، و روشن‌تر گوييم هميشه معنى را فداى سخن گردانند ، و در اين چكامه‌ها نيز همين رفتار را كرده‌اند ، و اينست شما مىبينيد در يك چكامه سى بيتى كه سروده شده بيش از چهار يا پنج معناى درستى نيست ، با اينحال خود كار نيكيست و بسيار بهتر از پرداختن بغزلهاى بىمغز بوده ، و اينست ما نمونه‌هايى را از آنها در اينجا ياد ميكنيم .\r\n\r\n","description":"","footnote":"","page_name":" 46 ","page_number":78},
  {"content":"\r\n\r\nيكى از آن شاعران ، حاجى محمد اسمعيل منير مازندرانى بوده . ( گويا در تجن و آن پيرامونها ميزيسته ) ، و او را چكامه‌هاييست و در يكى ميگويد :\r\n عنكبوت ار لانه دارد آدمى دارد وطن ، * عنكبوت‌آسا تو هم دور وطن تارى بتن\r\nبهر حفظ لانهء خود مىتند تار عنكبوت * ز عنكبوتى كم نه‌اى ، اى غافل از حفظ وطن\r\nعقل كل مهر وطن را معنى ايمان شمرد * معنى ايمان بود مهر وطن بىريب و ظن\r\nشيخ اگر معنى وطن نشناخت معذورش بدار * اين وطن نامش بود ايران ، بيا بشنو ز من \r\nدر ديگرى ميگويد :\r\n دشمن گرفته دور بدور ديارتان * اى قوم از چه نيست جوى ننگ و عارتان ؟ ! . .\r\nياد آوريد همت آن خفتگان خاك * اسلاف با شرافت عالى تبارتان\r\n. . . . . . . . * . . . . . . . . . \r\nتا بارتان شراب شد و كارتان قمار پ 11 سيد جلال الدين دارندهء حبل المتين بيدرد و عار گشته صغار و كبارتان در ملكتان بسير بدند اهل شرق و غرب در ملك غير سيركنان شهريارتان ديگرى از آن شاعران ، ميرزا حسن خان بديع « 1 » بوده كه در بصره و خوزستان ميزيسته ، و او را هم چكامه‌هاييست و در يكى ميگويد :\r\nچرا نمينگرى حالت فكار وطن ؟ ! چرا نميشنوى ناله‌هاى زار وطن ؟ ! . .\r\nميرزا مهديخان حكمت و طالبوف را نيز از اين چكامه‌ها هست ، ولى چون خواست ما آوردن همهء آنها نيست به اين چند نمونه بس ميكنيم .\r\n\r\n\r\n","description":"","footnote":"\r\n( 1 ) دو سال پيش در تهران بدرود زندگى گفت .\r\n","page_name":" 47 ","page_number":79},
  {"content":"\r\n\r\n\r\nگفتار دوم جنبش مشروطه‌خواهى چگونه پيدا شد ؟ . .\r\nدر اين گفتار سخن رانده مىشود از پيش - آمدهاى ايران از آغاز جنبش مشروطه‌خواهى تا داده شدن فرمان مشروطه .\r\n\r\nهمدستى دو سيد\r\nدر پايان سال 1283 ( نيمه دوم اسفند ) ، كه محرم 1322 فرا رسيده بود ، در تهران در بسيارى از منبرها گله و بدگويى از نوز ميشد . پس از بستن آن پيمان و تعرفه ، نوز ، بجاى آنكه كيفر بيند .\r\nو از كشور رانده شود ، روزبروز بجايگاهش افزوده مىگرديد ، چنان كه اين زمان ، گذشته از وزيرى گمركات ، وزير پست و تلگراف ، رييس تذكره هم گرديده ، و در « شوراى دولتى » نيز يكى از باشندگان ميبود ، و خود دژ رفتارى بسيار با مردم نموده ، در اداره تا ميتوانست كارها را جز به ارمنيان نميسپرد . گفته ميشد از نژاد جهود است .\r\nمردم سخت آزرده ميبودند ، و بهبهانى و پيروان او فرصت يافته ، و آن پيكره را كه گفتيم نوز را با « عمامه » و « عبا » نشان ميداد دستاويز گرفته ببدگويى برخاستند و كسانى از پيكره نسخه‌هاى بسيار چاپ كرده ميان مردم پراكنده گردانيدند .\r\nدر بيرون ، افتادن نوز خواسته مىشد ، ولى از درون ، بهبهانى به برانداختن عين الدوله ميكوشيد . چون چند سال پيش ملايان امين السلطان را برانداخته بودند كنون اين ، برانداختن جانشين او را ميخواست .\r\nچنان كه گفتيم شاه و عين الدوله به اين هياهو پروا ننمودند ، و بيگمان نوز نيز جز از در ريشخند نيامد ، و چون روزهاى محرم بپايان رسيد هياهو هم فروخوابيد . ولى در نهان ، بهبهانى دنبالهء كوشش را ميداشت . و براى نيرومندى خود آرزوى همدستى با يكى از علماى بزرگ تهران ميكرد ، و در همين روزها بود كه ميانهء او با شادروان سيد محمد طباطبايى همدستى پيدا شد .\r\nدر تاريخ بيدارى چنين مينويسد : « معتمد الاسلام رشتى از طرف آقاى بهبهانى آمد خدمت آقاى طباطبائى كه قول همراهى را از ايشان بشنود ، جنابش در اول او را مأيوس فرمود ، ولى در آخر فرمود اگر جناب آقا سيد عبد اللّه مقصود را تبديل كنند و غرض شخصى در كار نباشد من همراه خواهم بود . از آنجا رفت منزل حاجى شيخ فضل اللّه ،\r\n\r\n","description":"","footnote":"","page_name":" 48 ","page_number":80},
  {"content":"\r\n\r\nاز آنجا به كلى مأيوس گرديد . بلكه شيخ معتمد الاسلام را ترسانيد كه تو را چه با اين رسالت ؟ ! بر فرض عين الدوله متعرض سيد نشود ولى تو را تمام و معدوم خواهد نمود . از آنجا رفت منزل حاجى ميرزا ابو طالب زنجانى ، او هم در اول امر معتمد الاسلام را ترسانيد ، ولى در آخر قول داد كه بىطرف باشد ، نه همراهى كند و نه مخالفت نمايد . پس از آن حاجى شيخ عبد النبى را ملاقات نمود . مشار اليه گفت من بايد خودم با جناب آقا سيد عبد اللّه ملاقات نمايم . معتمد الاسلام گفت مكان و زمان ملاقات را معين نماييد . جواب داد من كه بخانهء آقا سيد عبد اللّه نخواهم آمد ، ايشان هم اگر بخواهند منزل من بيايند خبر به عين الدوله ميرسد و از من خواهد رنجيد ، بالاخره قرار بر اين شد كه در خارج تهران ، در ابن بابويه از يكديگر ملاقات نمايند .\r\nپس از اطلاع ، جناب آقا سيد عبد اللّه فرموده بود همان آقاى طباطبايى با من باشد مرا كافى است ، شيخ عبد النبى كه قابل و داخل آدمى نيست . حاجى ميرزا ابو طالب هم اگر مخالفت نكند مرا بس است . اما حاجى شيخ فضل اللّه اين ايام گرم عين الدوله است چند روز ديگر او هم مأيوس خواهد شد » .\r\nاين همدستى ميانهء دو سيد ، در روزهاى نخست سال 1284 ( 1323 ) بوده ، و آغاز جنبش مشروطه را هم ، از آن روز بايد شمرد . پاسخ طباطبايى را ، ميبايد نيك انديشيد :\r\n« اگر جناب آقا سيد عبد اللّه مقصود را تبديل كنند و غرض شخصى در كار نباشد من همراه خواهم بود » . از اين گفته پيداست آن نيكمرد رهايى ايران را از دست ستمگران و خودكامگان ميخواسته و برداشتن يك عين الدوله را كار كوچكى مىشمرده . از اينسوى گفتهء بهبهانى نيز ستوده است : « همان آقاى طباطبايى با من باشد مرا كافيست » .\r\nاز اين گفته پيداست كه پيشنهاد طباطبايى را پذيرفته و از دشمنى با عين الدوله تنها ، چشم پوشيده است . اين گفته‌ها نشان نيكى و بخردى هر دوى ايشان مىباشد .\r\nاينان هر يكى خويشان و پيروانى ميداشتند ، و كسانى از ملايان كوچك بستهء ايشان ميبودند ، و چون بهم پيوستند نيرويى پديد آوردند ، و خواهيم ديد كه چگونه روزبروز نيروشان فزونتر گرديد .\r\nنويسندهء تاريخ بيدارى كه خود از بستگان طباطبايى ميبوده ، و در اين داستانها پا در ميان ميداشته ، و بيشتر اين آگاهيها از كتاب اوست ، نمينويسد كه دو سيد بهرچه باهم پيمان بستند ، و چه در انديشه مىداشتند ، و از گفتگوى آن دو ، چيزى نميآورد . ولى از كارها پيداست كه اين دو تن ، از نخست در انديشهء مشروطه و قانون و دار الشورى ميبوده‌اند ، ولى بخردانه ميخواسته‌اند كم‌كم پيش روند تا بخواستن آنها رسند .\r\nچنان كه گفتيم از ده و اند سال باز ، در سايهء كوششهاى كسانى ، در ايران ، تكانى پيدا شده و همواره پيش ميرفت ، و اين زمان بسيار پيش رفته ، و تنها پيشروان كاردانى ميخواست كه آن را به نتيجهء درستى رسانند ، و آن پيشروان اين دو سيد شدند .\r\n\r\n","description":"","footnote":"","page_name":" 49 ","page_number":81},
  {"content":"\r\n\r\nپ 12 نوز با يكتن ديگرى از بلژيكيان در رخت ملايى ( اين پيكره گويا ديرتر بدست افتاده و عنوان هياهو نشده )\r\nاينكه گفته‌اند ، دو سيد و ديگران از مشروطه آگاه نميبودند ، و در عبد العظيم يا در سفارتخانه ، ديگران آن را به زبان ايشان انداختند ، سخنيست كه از دلهاى پاكى نتراويده .\r\nدر ايران بسيارند كسانى كه خود كارى نميتوانند و هميشه ميخواهند كارهاى ارجدار ديگران را هم از بها اندازند ، و بيخردانه زبان بچنين سخنانى باز ميكنند .\r\nسرجنبانانى در ايران از بيست و سى سال پيش ، معنى مشروطه و چگونگى زيست توده‌هاى اروپايى را ميدانستند ، و سالانه كسانى باروپا ميرفتند و باز ميگشتند ، و آگاهيها از آنجا ميآوردند ، و از چند سال باز گفتارها دربارهء قانون و مشروطه در روزنامه‌هاى فارسى نوشته ميشد . آرى توده انبوه و مردم بازارى از آن آگاه نميبودند ، ولى اين\r\n\r\n","description":"","footnote":"","page_name":" 50 ","page_number":82},
  {"content":"\r\n\r\nجز از آنست كه دو سيد هم ندانسته باشند .\r\nاگر اينان معنى مشروطه را نميدانستند و آن را نميخواستند پس بچه ميكوشيدند ، و آن ايستادگى را در راه چه مينمودند ، و صد گزند و آسيب را باميد چه نتيجه بزرگى به خود هموار ميساختند ؟ ! . .\r\nبيگمان اينان دانسته ميكوشيدند ، و چنان كه خواهيم ديد ، همين كه دو تن باهم پيمان همدستى بسته‌اند ، از هر پيش‌آمدى بهره‌جويى كرده و گامى بسوى پيش رفته‌اند .\r\n\r\nآزردگى نمودن بازرگانان تهران از دست بلژيكيان\r\nدر اينميان گفتگو از رفتن شاه باروپا ميشد . براى بار سوم ، آرزوى ديدن اروپا بدلها افتاده ، و شاه و وزير و همراهان آماده رفتن ميشدند . بهنگاميكه از هر گوشهء كشور ناله و فرياد بلند ميشد ، اينان با دل آسوده بسيج سفر ميكردند ، ولى پيش از آنكه بروند در تهران يك شورش كوچكى برخاست . بدينسان كه بازرگانان ، از بدرفتارى كاركنان گمرك بتنگ آمده ، و تيمچه‌ها و كاروانسراها را بسته و به عبد العظيم پناهيدند .\r\nنوز و همدستان او با مردم آشكاره دشمنى مينمودند ، و تعرفه‌اى كه بدانسان بسته بودند به كار بستن آن بس نكرده ، و از هر كالايى چند برابر بدهى آن را ميطلبيدند و با زور درمىيافتند . بازرگانان نامه به عين الدوله نوشتند ، ولى او بىپروايى نمود ، و سرانجام به خواهش سعد الدوله چنين نهاده شد كه در نشستى با بودن سران بازرگانان و نوز ، گفتگو شود ، و چون آن نشست در دربار برپا گرديد ، بازرگانان نشان دادند كه از كالاها چند برابر آنچه در تعرفه است ميگيرند ، و نوز چون پاسخى نتوانست با بودن عين الدوله و سعد الدوله و ديگران ببازرگانان دشنام گفت . همگى از اين رفتار او رنجيدند و نشست بهم خورد ، ولى هيچ نتيجه‌اى ديده نشد ، اين بود روز جمعه پنجم اردىبهشت ( 19 صفر ) تيمچه‌ها و كاروانسراها و بازار بزازان بسته شد و بازرگانان و بزازان و ديگران به عبد العظيم پناهيدند . از سران اينان يكى حاجى محمد اسماعيل مغازه‌اى ، و ديگرى حاجى على شالفروش ميبود . اينان با بهبهانى و طباطبايى بىپيوستگى نبودند ، و در تاريخ بيدارى مينويسد : پيش از رفتن به عبد العظيم ، بخانهء آقاى طباطبايى آمده ، و او را از چگونگى آگاه ساخته ، و دستور براى كار و رفتار خود گرفتند .\r\nنمايندهء حبل المتين نزد اينان رفته و خواستشان را پرسيده و بگشادى براى روزنامه نوشته .\r\nاينان سه سخن ميگفتند : 1 ) آنكه از تعرفهء گمركى نوين گله كرده و زيانهاى آن را بكشور و بازرگانى ميشمردند . 2 ) از ستمگرى كاركنان گمرك ، و از پولهاى فزونى كه از بازرگانان ايرانى گرفته ميشد ميناليدند . 3 ) بدخواهيهاى نوز و دشمنيهاى او را با ايرانيان باز نموده ، و برداشتن او را ميخواستند . ميگفتند نوز جهود است و با ايرانيان دشمنى ويژه‌اى مينمايد .\r\n\r\n","description":"","footnote":"","page_name":" 51 ","page_number":83},
  {"content":"\r\n\r\nپنج يا شش روز بدينسان گذشت . در اينميان محمد على ميرزا از تبريز بتهران آمده و در نبودن پدرش ، « نايب السلطنه » خواستى بود ، و او كسانى نزد بازرگانان فرستاد و دلجوييها نمود ، و چنين نويد داد كه چون شاه به سفر اروپا رود و بازگردد خود او برداشتن نوز و بيرون كردن او را از ايران ، بخواهد ، و از آنسوى چون ميدانست پشتگرمى بازرگانان به بهبهانيست ، خود بخانهء او رفت و ازو هم دلجويى نمود . بدينسان شورش فرو خوابيد ، و چون شاه رخت بباغشاه كشيده و آمادهء رفتن ميبود ، سران كار ، بيش از اين نخواستند آن را دنبال كنند .\r\nشاه و همراهان ، چهار ماه كمابيش ، در اروپا ميبودند و گردش ميكردند تا دوباره بايران بازگشتند . در اين سفر او بود كه گفته ميشد شصت و هشت تن را همراه ميداشت .\r\nدر نبودن او ، در تهران داستانى رو نداد ، جز اينكه بهبهانى بفزودن نيرو ميكوشيد و كسانى را با خود همدست مىگردانيد . يكى هم در فارس ، مردم از ستم شعاع السلطنه فرزند شاه بستوه آمده ، و بناله و دادخواهى برخاستند . شعاع السلطنه ديه‌هاى خالصه را از دولت خريده ، و بدستاويز آن ، بديه‌هايى كه كسانى در زمان ناصر الدين شاه از دولت خريده و پول پرداخته بودند نيز دست ميانداخت ، و با زور دارايى مردم را ميبرد ، و اين بود مردم بناله و دادخواهى برخاسته ، بعلما و دولت تلگراف ميفرستادند .\r\n\r\nآشوب كرمان\r\nدر اينميان در كرمان هم كارهايى رخ ميداد . بدينسان كه چون در آن شهر مردم به دو گروه ميبودند : يكى كريمخانيان ( يا شيخيان ) ، و ديگرى متشرعان ( يا بالاسريان ) ، و اين دو گروه جدا از هم زيستندى ، و همچشميها و كينه در ميانشان بودى و گاهى كسانى آتش كشاكش در ميانشان افروختندى . در اين زمان چنين رخ داد كه شيخ برينى نامى ، بكرمان آمد ، و در منبرها ببدگويى از كريمخانيان برخاست ، و متشرعان را برايشان آغاليد . ركن الدوله نامى از شاهزادگان كه حكمران آنجا ميبود شيخ را از شهر بيرون راند ، ولى مردم بآشوب برخاسته و بازگشت او را خواستند ، و حكمران از ناتوانى و كارندانى ، گردن به خواهش ايشان نهاده ، شيخ را بازگردانيد ، و او باز به آتش كينه و دشمنى متشرعان باد ميزد .\r\nدر اينميان ، حاجى ميرزا محمد رضا نامى از علماى كرمان ، كه سالها در نجف درس خوانده ، و مجتهد گرديده بود ، با دلى پر از آرزوى پيشوايى ، به شهر خود بازگشت . او نيز فرصت جسته ، در دامن زدن به آتش آشوب با شيخ برينى همدست و همداستان گرديد ، و چون كريمخانيان زبون شده بودند ، بر آن شد كه مسجدى را كه در دست آنان ميبود و « موقوفات » بسيار ميداشت ، گرفته و بيكى از خويشان خود سپارد ، و او را با گروهى از مردم براى گرفتن مسجد روانه گردانيد ، و چون كريمخانيان ايستادگى نشان دادند ، و حكمران چند تن فراش و تفنگچى بدر مسجد گمارد ، و اينان شليك بمردم كردند ، چند كس كشته شده و چند كس زخمى گرديدند . اين آگاهى زمانى بتهران رسيد كه\r\n\r\n","description":"","footnote":"","page_name":" 52 ","page_number":84},
  {"content":"\r\n\r\nمظفر الدينشاه از اروپا برنگشته ، و پ 13 شادروان بهبهانى محمد عليميرزا « نايب السلطنه » ميبود و او ركن الدوله را از حكمرانى برداشته و ظفر السلطنه را كه هم از شاهزادگان ميبود بجاى او فرستاد ، و او با شتاب خود را بكرمان رسانيد .\r\nاز آنسوى حاجى ميرزا محمد رضا دست از كار برنداشته ، و شورش مردم را فروننشاند ، و پس از رسيدن ظفر - السلطنه يكداستان ناستودهء ديگرى رخ داد ، و آن اينكه پيروان آقا بخانه‌هاى جهودان ريخته ، و خمهاى آنان را شكستند ، و مىها به زمين ريختند .\r\nحكمران خواست جلوگيرى از آشوب و دسته‌بندى كند و مردم را پى كار - هاى خودشان فرستد ، و كسانى را براى گفتگو نزد حاجى ميرزا محمد رضا فرستاد ، ولى آخوند هوسباز بجاى آنكه مردم را از سر پراكند و آشوب را فرو نشاند ، براى تيز گردانيدن آتش مردم چنين وانمود كه آرزوى زيارت بسرش افتاده ، و ميخواهد بمشهد برود ، و روزى به اين آهنگ از خانه بيرون آمد ، ولى مردم ريخته و جلو او را گرفتند ، و او را به خانه بازگردانيدند .\r\nحكمران ناگزير شد مردم را بپراكند ، و اين بود يكدسته سرباز و تفنگچى بر سر خانهء حاجى ميرزا محمد رضا فرستاد ، و اينان شليك‌كنان رفتند كه دو تن با تير كشته شدند ، و آشوبيان خانهء حاجى ميرزا محمد رضا و پيرامون را تهى كرده و هركسى بجايى گريختند ، و تنها زنان ماندند . تفنگچيان به خانه درآمده حاجى ميرزا محمد رضا را با چند تن ديگر از خويشانش گرفته ، و با رسوايى جلو انداخته ، و با موزيك روانه گرديدند . مردان همه گريخته و پنهان شده بودند ، و زنان با گريه و شيون آقاى مجتهد را راه مىانداختند .\r\nدستگيران را بادارهء حكمرانى آورده خود حاجى ميرزا محمد رضا و سه تن ديگر از ملايان را بفلك بسته چوب بپاهايشان زدند ، و سپس آنان را از شهر بيرون كرده برفسنجان فرستادند . پيروان آقا زورشان به آن رسيد كه در خانهء او انبوه گردند ، و روضه خوانند ، و گريه كنند ، و بسر خود زنند . چند روز اين كار را ميكردند ، و پيشنمازان هم از رفتن\r\n\r\n","description":"","footnote":"","page_name":" 53 ","page_number":85},
  {"content":"\r\n\r\nبه مسجد و نماز خواندن خوددارى مينمودند .\r\nاين رفتار ظفر السلطنه كه بسيار بجا بود ، آن روز گناه بزرگى شمرده شدى . چوب زدن بپاى مجتهدان كارى بود كه مردم گمان نكردندى ، و از آن سوى داستان ، چنان كه رو داده بود بتهران نرسيد . كسانى از خويشان و هواداران حاجى ميرزا محمد رضا نامه نوشته و داستانرا چنان كه ميخواستند باز نموده بودند . اين بود بر دو سيد گران افتاد ، و آن را نمونهء ديگرى از خودكامگى عين الدوله ، و بىپروايى با علماء شمردند ، و چون در سايهء همدستى نيرومند گرديده ، و خود درپى دستاويزهايى ميبودند كه با دولت درافتند و ببدگويى پردازند ، و مردم را بشورانند ، و از آنسوى ماه رمضان در ميان ، و زمينهء كار آماده مىبود ، از فرصت سود جسته ، و فردا كه چهارشنبه بيست و چهارم ابان ( 17 رمضان ) بود ، در بيشتر منبرهاى تهران گفتگو از داستان كرمان كرده شد ، و از عين الدوله و حكمرانانى كه بشهرها ميفرستاد بدگوييها رفت . شادروان طباطبايى خود بمنبر رفت و گفتگو كرد و مردم را بگريانيد ، صدر العلماء نيز همين كار را كرد . در مسجد سپهسالار كهن كه از آن بهبهانى بود ، با بودن خود او و با دستورش واعظى آن گفتگو را بميان آورد .\r\nحاجى شيخ فضل اللّه نورى و علماى ديگرى ، كه با اينان همدستى نميداشتند ، و از نهان پشتيبان عين الدوله ميبودند بىپروايى نمودند ، ولى دولت ناگزير شد ظفر السلطنه را از كرمان بازخواند .\r\nدر همان روزها شبى ( شب 25 رمضان ) ، بهبهانى بخانهء طباطبايى آمد ، و دو تن نهانى باهم گفتگو كردند ، و پيمان همدستى ميان ايشان ، از اينشب هرچه استوارتر گرديد .\r\n\r\nويران كردن سراى بانگ\r\nدر اينميان يك داستان ديگرى در كار رودادن ميبود ، چگونگى آنكه بانگ روس ، جاى يك مدرسهء ويرانه ، و يك گورستان كهنه را ، در ميان شهر خريده ، و در آنجا سراى بلند و استوارى براى خود ميساخت ، و طباطبايى و همدستان او ، از اين ناخشنودى مينمودند ، و در ميانه گفتگوها ميرفت .\r\nكسانى كه بكوچه‌هاى كهن تهران آشنايند ، ميدانند كه در پشت بازار كفشدوزان ، مسجدى بنام مسجد خازن الملك ، و يك امامزاده ويرانه‌اى بنام « سيد ولى » مىباشد ، و در ميان آنها و بازار كفشدوزان يك جاى تهى هست . در اينجا در شصت و هفتاد سال پيش ، يك مدرسه‌اى بنام « مدرسهء چال » ، و يك گورستانى بوده است ، كم‌كم مدرسه رو بويرانى ميآورد و از طلبه تهى مىشود ، و سرانجام جايگاه ذغالفروشان ميگردد ، گورستان نيز چون دولت از خاك سپردن مردگان در درون شهر جلو ميگيرد بيكاره مىماند . كسانى از مردم ميرفته‌اند ، و از علماء ، كمى از آن پيرامونها را ميخريده‌اند و براى خود خانه ميساخته‌اند و علماء بنام اينكه « موقوفات » از كار افتاده را ميتوان فروخت\r\n\r\n","description":"","footnote":"","page_name":" 54 ","page_number":86},
  {"content":"\r\n\r\nو از بهاى آن ، « موقوفات » كارآمد ديگرى پديد آورد ، از فروختن و قباله دادن باز نمىايستاده‌اند\r\nدر اين زمان ، بانگ استقراضى روس ، چون جايى براى ساختن سراى ، در ميان شهر ، ميخواسته كسانى يادآورى ميكنند كه ميتوان ، اين زمين تهى را از علماء با پول خريد . بانگ مستشار التجار نامى را بميان مياندازد كه آن زمين را بخرد . نخست بنزد طباطبايى ميآيند . او پاسخ ميدهد : اينجا « موقوفه » است ، و گورستان مسلمانانست ، نتوان اينجا را خريد ، و نتوان مردگان را از زير خاك بيرون ريخت و بجاى آن سرايى ساخت . چون از او نوميد ميشوند بنزد حاجى شيخ فضل اللّه ميروند ، و او از فروش خوددارى نمىكند ، و مدرسه و گورستان را ، به بهاى هفتصد و پنجاه تومان بمستشار - التجار ميفروشد ، و او ببانگ واميگزارد . خانه‌هايى را كه در پيرامون آنجا كسانى ساخته بودند نيز ميخرند ، و بكندن و انداختن و بنياد نوينى گزاردن ميپردازند .\r\nطباطبايى و همدستان او ناخشنودى مينمودند ، و كندن گورستان بمردم نيز گران ميافتاد .\r\nدر تاريخ بيدارى مينويسد : طباطبايى برييس بانگ پيام فرستاد : « زمين قبرستان و مدرسه را خراب كردن به هيچ قانونى مشروع نيست . نخواهم گزاشت كه اين زمين در تصرف شما بماند و عمارت بنا كردن در اين مكان تضييع پول خودتانست » . او پاسخ داد :\r\n« من از مستشار التجار خريدم ، و او نوشتجات معتبر در دست دارد » .\r\nسپس طباطبايى نامه‌ها به مشير الدوله وزير خارجه ، و مشير السلطنه وزير داخله ، نوشت و ناخشنودى خود و مردم را از پيش‌آمد ، و زيانهاى آن را باز نمود ، و آنان هر دو پاسخ دادند : زمينى است يك بسته بيگانه ، با دست يكى از علماى بزرگ خريده ، و وزارت خارجه هم آن را براست داشته ، و ديگر نه دولت و نه ديگرى را جاى سخنى باز نمانده ، و رونويس قباله‌اى را كه از حاجى شيخ فضل اللّه گرفته شده بود نزد طباطبايى فرستادند . او دوباره پاسخ داد : اين خريد و فروش « خلاف شرع » بوده ، و ما ببانگ از پيش آگاهى داده‌ايم .\r\nبدينسان سخنها ميرفت ، و آوازهء داستان بنجف نيز رسيد ، و برخى علماى آنجا هم ناخشنودى نمودند . ليكن بانگ پروا نمينمود ، و دويست تن كما بيش كارگر و گلكار گزارده ساختمان را بالا ميبرد .\r\nطباطبايى چند بار اين گفتگو را بميان آورد ، و گله و بدگويى نمود ، و راستى آن بود كه اينان از پيش‌آمد فرصت جسته ميخواستند يك تكان ديگرى بمردم دهند ، و يك گام ديگرى در راه انديشهء خود پيش روند ، و ميتوان پنداشت كه آمدن بهبهانى بخانهء طباطبايى ( در شب 25 رمضان ) و آن گفتگوى پنهان نيز ، در اين‌باره بوده .\r\nبانگ سرگرم بالا بردن ساختمان ، و اينان سرگرم نقشه‌كشى براى برانداختن\r\n\r\n","description":"","footnote":"","page_name":" 55 ","page_number":87},
  {"content":"\r\n\r\nآن ميبودند .\r\nدر اين كارهاى بهبهانى و طباطبايى ، يكى از كوشندگان كارآمد ، شادروان ميرزا مصطفى آشتيانى ( پسر كوچك ميرزاى آشتيانى ) ميبود . اين جوان ، بسيار زيرك و هوشيار و كاردان ميبود ، و دست بازى ميداشت ، و در سهانيدن مردم و واداشتن آن به كار ، جربزه نيكى از خود نشان ميداد ، و چون مسجد خازن الملك و مدرسهء آن ، در پهلوى همان سراى نوساز بانگ ، در دست خاندان اينان ميبود ، و طلبه‌هاى آنجا ، و همچنان مردم آن پيرامونها ، بستگى بخاندان اينان ميداشتند ، در اين پيش‌آمد نيز ، بيش از همه پاى آنجوان در ميان ميبود ، و بيشتر كوشش را او ميكرد .\r\nدر دههء آخر رمضان ، يكشبى ، نگهدارندهء سيد ولى ( متولى ) ، بخانهء طباطبايى آمده ، و چنين آگاهى آورد كه امروز كه در گورستان زمين را ميكندند ، استخوانهاى زن مرده‌اى بيرون آمد كه دانسته شد سال پيش به زير خاكش سپرده بودند ، و كاركنان پروايى ننموده استخوانهاى او را نيز بچاهى كه براى ريختن استخوانها كنده‌اند ريختند ، و پرستاران امامزاده و طلبه‌هاى مدرسه بشورش آمده ، و به آنجا ريخته ، و كارگران را از سر كار دور كردند ، و فردا هم باز كشاكش و آشوب خواهد بود . شادروان طباطبايى پاسخ داد : شما خاموش باشيد ، و بكارى برنخيزيد تا ما خود چاره كنيم و نگزاريم آشوبى رو دهد .\r\nفردا ، چون باز بيم شورش ميرفت ، از سوى حكمران تهران و ادارهء پوليس ، چند تن فراش و پوليس به آنجا گمارده شد . ميرزا مصطفى پيام برييس بانگ فرستاد كه چارهء اين كار با فراش و پوليس نشود ، و زور سود ندهد .\r\nروز سوم آذر ( 26 رمضان ) ، كه آخرين آدينهء رمضان بود ، و در چنان روزى مسجدها پر از انبوه مردم شدى ، در مسجد خازن الملك ، حاجى شيخ مرتضى آشتيانى ، خود بمنبر رفت ، و باز داستان كاويدن گورستان و ساختن سراى را بميان آورد ، و گله و نالهء بسيار كرد . با آن دلبستگى كه مسلمانان بگورستان داشتندى ، و آن ارجى كه بعلماء گزاردندى ، پيداست كه اين گله‌ها و ناله‌ها چه هنايش در دلها ميكرده . مردم براى يك تكانى آماده شده بودند .\r\nشب آن روز ، هم در خانهء آشتيانيان با بودن دو سيد و ديگران ، نشستى برپا گرديد و نقشهء كار كشيده شد . ميرزا مصطفى به گردن گرفت كه فردا سراى نيمه‌ساز بانگ را براندازد .\r\nفردا شنبه چهارم آذر ( 27 رمضان ) تهران در خود ، يكداستان كم‌مانند شگفتى ديد : هنگام پسين با بودن حاجى شيخ مرتضى ، حاجى شيخ محمد واعظ بمنبر رفت ، و باز داستان بانگ را عنوان نمود . نخست بشيوهء ملايى ، از « حرمت ربا » و « حرمت اعانت بكفر » و مانند اينها سخن راند ، و سپس بر سر كاويدن گورستان و سراى ساختن\r\n\r\n","description":"","footnote":"","page_name":" 56 ","page_number":88},
  {"content":"\r\n\r\nبانگ آمده و استادانه چنين گفت : آقايان علماء ، در اين‌باره بدولت گله و آزردگى نمودند و نتيجه‌اى ديده نشد . ولى ما اميدواريم يك « عريضه » به خود اعليحضرت مظفر الدينشاه بنويسند ، كه باشد كه نتيجه دهد . بدينسان زمينه چيده و چنين گفت : « فعلا كاريكه از ما ساخته است اينست كه زحمت دو قدم را بر خود گزارده زيارتى از اموات و اجداد خود بكنيد ، بلكه يك وداع آخرين از پ 14 صدر العلماء قبور و استخوانهاى آنان بنماييد ، و فاتحه بر آنها بخوانيد ، و ارواح آنها را شاد كنيد . . . » ، اينها را گفته و از منبر بپايين آمده جلو مردم افتاد ، و رو بسوى سراى نيمه ساختهء بانگ نهاد . دويست تن كمابيش كارگر و گلكار كه سرگرم ساختن ميبودند ، همين كه انبوه مردم را ديدند ، دست از كار كشيده بگريختند و كسى بجلوگيرى نپرداخت .\r\nاين گروه چون فرا رسيدند ، طلبه‌ها و بستگان آقايان و كسانى كه براى اين كار بسيجيده شده بودند ، دست يازيدند و بكندن و انداختن سراى پرداختند . مردم چون چنين ديدند نايستادند ، و چه مرد و چه زن و چه خرد و چه بزرگ ، رو بويران ساختن آوردند . شور و هياهوى شگفتى پديدار گرديد ، و كوتاه سخن آنكه دو ساعت نكشيد كه همهء آن بنياد را برانداختند ، و جز آجر و تير و افزارهاى پراكنده و درهم ، نشانى از آن بازنگزاردند .\r\nكسانى گفته‌اند : ميرزا مصطفى بچهل تن مرد ، و بيست تن زن ، بهر يكى سه تومان مزد داده و براى اين كار آماده گردانيده بود .\r\nبدينسان دو سيد و همدستان ايشان ، با زور همدستى و پاكدرونى ، گفتهء خود را پيش بردند . جلوگيرى از آبادى و ويران كردن يكسراى نوساز ، خود نه چيزيست كه ما بنيكى ستاييم . ولى در اين پيش‌آمد ، و در اين راه كوششى كه دو سيد ، بنام توده ايران ، پيش گرفته بودند درخور ستايش است .\r\nاين كار بارج و نيروى ايشان افزود و تكان ديگرى بمردم داد . از آنسوى بحاجى -\r\n\r\n","description":"","footnote":"","page_name":" 57 ","page_number":89},
  {"content":"\r\n\r\nشيخ فضل اللّه كه فروشندهء زمين ببانگ او ميبود ، و خود همچشم و هماورد بزرگ دو سيد شمرده ميشد ، بسيار برخورد ، و از جايگاهش نزد مردم بسيار كاست . همچنين ديگر ملايان از ديده افتادند .\r\nبانگ بدولت گله نوشت و دادخواست ، و گفته ميشد بيست هزار تومان در ساختمان به كار برده بوده ، شاه دستور داد زيان او را بپردازند ، و بعلماء كارى ندارند .\r\nكوشندگان رشتهء كوشش را از دست نهشتند ، و در آن چند روز كه از رمضان باز مانده بود ، باز در منبرها بدگويى از خودكامگى و بىپروايى عين الدوله ، و از ستمگرى حكمرانان شهرها كردند .\r\nدژرفتارى و بدخواهى نوز و ديگر بلژيكيان ، و ستمگرى شعاع السلطنه در فارس و چوب زدن ظفر السلطنه بپاهاى حاجى ميرزا محمد رضا در كرمان ، عنوانهايى بود كه پياپى بميان ميآمد .\r\nدر اينميان در قزوين هم داستانى رو داد . و آن اينكه حكمران با يكى از ملايان بدرفتارى نمود . همچنين در سبزوار چنين كارى پيش آمد . اينها نيز بفهرست افزوده گرديد .\r\n\r\nچوب زدن علاء الدوله بپاى بازرگانان\r\nرمضان بپايان آمد و مسجدها تهى گرديد ، و علماء خواه‌ناخواه بخاموشى گراييدند ، ولى در اينميان يك رفتار ناسنجيده‌اى از علاء الدوله حكمران تهران ، دوباره آنان را به كار واداشت و ميدانى براى كوشيدن ايشان باز كرد .\r\nچگونگى آنكه در اين روزها در تهران و ديگر شهرها قند گران شده و بهاى آن از پنجقران بهفت قران بالا رفته بود و انگيزه آن پيش‌آمد جنگ ميان روس و ژاپون ، و پيدايش آشوب و ناايمنى در روسستان گفته ميشد . چه قند براى ايران از روسستان فرستاده شدى . علاء الدوله حكمران تهران ، كه مرد گردنكش و سختگيرى ميبود ، خواست بازرگانان قند فروش را بكاستن از بهاى آن وادارد ، و اين كار را با زور و دژرفتارى پيش برد .\r\nراستى اين بود كه عين الدوله چون او داستان پناهيدن بازرگانان بعبد العظيم و آن پيش - آمدها دل‌آزرده ميبود ، چنين ميخواست كه كينه از آنان جويد ، و آنگاه چشم علماء را هم بترساند ، و اين با دستور او بود كه علاء الدوله به كار پرداخت .\r\nروز دوشنبه بيستم آذرماه ( 14 شوال ) هفده تن از بازرگانان بادارهء حكمرانى خوانده شدند . چند تنى كه رفتند ، با آنكه بازرگان قند نمىبودند و اين را در پاسخ علاء الدوله باز نمودند ، علاء الدوله گوش نداد و دستور داد چند تن را بفلك بستند و چوب بپاهاى آنان زدند .\r\nدر اينميان حاجى سيد هاشم قندى را ، كه يكى از بازرگانان بزرگ قند و خود مرد سالخورده و نيكوكار و ارجمندى ميبود ، و سه مسجد در تهران ساخته و بنيادهاى نيك ديگر هم گزارده بود ، آوردند\r\n\r\n","description":"","footnote":"","page_name":" 58 ","page_number":90},
  {"content":"\r\n\r\nعلاء الدوله با تندى ازو پرسيد : چرا قند گرانتر گردانيده‌ايد ؟ . . . حاجى سيد - هاشم گفت : در سايهء پيش‌آمد جنگ روس و ژاپون قند كمتر ميآيد ، و باز در تهران ارزانتر از ديگر شهرهاست . گفت : ميگويند شما قند را « كنترات » كرده‌ايد . گفت : ما « كنترات » نكرده‌ايم و از يك بازرگان ديگرى ميخريم ، و اگر كونترات هم كرده بوديم در اين هنگام جنگ و آشوب ، پيشرفت نتوانستى داشت . گفت بايد نوشته دهيد قند را ببهاى پيشين بفروشيد . گفت : من چنان نوشته‌اى نميتوانم داد . ولى صد صندوق قند ، - خودم ميدارم و بشما پيشكش كنم ، و ديگر هم بدادوستد نپردازم .\r\nدر اين گفتگو دبير ( منشى ) سعد الدوله وزير تجارت درآمده و سر به گوش علاء الدوله گزارده چنين گفت : حاجى سيد هاشم يك بازرگان آبرومند و ارجمنديست وزير تجارت مرا فرستاده كه درخواست كنم پاسدارانه با او رفتار شود .\r\nعلاء الدوله از اين پيام برآشفت ، و چون دانسته شد حاجى مير علينقى پسر حاجى سيد هاشم نزد وزير تجارت رفته سخت خشمناك گرديد . در اينهنگام حاجى سيد اسماعيل - خان را كه سرهنگ توپخانه ، و هم يكى از بازرگانان قند ميبود آوردند ، و او در درآمدن باطاق ، بشيوه درباريان خم نشده ( تعظيم نكرد ) ، و بشيوهء ديگران تنها بسلام بس كرد .\r\nاين رفتار او خشم علاء الدوله را فزونتر گردانيد و دستور داد ، او را با حاجى - سيد هاشم بفلك بستند و بزدن پرداختند ، و چون پسر حاجى سيد هاشم بيتابى مينمود و خود را به روى پاهاى پدرش ميانداخت ، علاء الدوله دستور داد ، پاهاى آن دو تن را باز كردند ، و اين‌بار اين را بفلك بستند و پانصد چوب بپاهايش زدند .\r\nچون در اين هنگام سفره گسترده شده و ناهار آماده ميبود علاء الدوله بر سر سفره رفت ، و چوب‌خوردگان را نيز با خود بر سر سفره نشاند ، و پس از ناهار آنانرا نگهداشت و خواستش اين بود كه با زور نوشته‌اى درباره كم كردن بهاى قند بگيرد .\r\nليكن در اين ميان ، در بيرون ، شهر به هم خورده و مردم به پشتيبانى از بازرگانان ، بازارها را ميبستند .\r\nمشير الدوله وزير خارجه ، چون چگونگى را شنيد . خواست جلو گيرد ، و كسى فرستاد و حاجى سيد هاشم و ديگران را نزد خود خواست ، و با آنان مهربانى و دلجويى نموده ، ببدى رفتار علاء الدوله بخستويد . ولى اين چاره‌جويى دير افتاد ، و تا اين هنگام شهر به هم خورده ، و آنچه نبايستى شد ، شده بود .\r\nعين الدوله بىپروايى مينمود ، و خود پيدا بود كه كار با دستور او بوده . سعد - الدوله وزير تجارت نزد وى رفت ، و از اينكه علاء الدوله حكمران تهران ، به كارهاى بازرگانان درآمده ، آزردگى بسيار نمود . عين الدوله پاسخ داد كه با پرك خود من بوده .\r\n\r\n","description":"","footnote":"","page_name":" 59 ","page_number":91},
  {"content":"\r\n\r\n\r\nپيش‌آمد مسجد شاه\r\nچنان كه گفتيم بازرگانان تهران را ، با دو سيد و همراهان ايشان پيوستگى ميبود ، و در كوششهاى آنان همدستى مينمودند ، و به يارى همديگر پشتگرمى ميداشتند . اين بود ، چنان كه دژرفتارى علاء الدوله و چوب زدن بپاى حاجى سيد هاشم و ديگران را شنيدند ، هنگام پسين بود كه بازارها را بسته و رو به مسجد شاه آوردند ، و در آنجا بشور و هياهو برخاستند ، و بيگمان اين با آگاهى دو سيد ميبود .\r\nآن روز بدينسان گذشت . شباهنگام امامجمعه كسانى از سران اينان را بخانهء خود خواند ، و به آنان مهربانى نمود و همراهى نشان داد و چنين گفت : امروز هنگام پسين بود كه بازارها را بستيد ، و بسيارى از مردم از چگونگى آگاه نشدند . فردا باز بازارها ببنديد ، و علماء را به مسجد آوريد تا بهمدستى كارى پيش رود .\r\nبازرگانان اين كار را خواستندى كرد ، ولى از اين گفته‌هاى امامجمعه بدلگرمى افزودند ، و فردا بازارها را باز نكرده ، و باز در مسجد شاه انبوه شدند ، و هنگام پسين دنبال علماء فرستاده ، و جز از حاجى شيخ فضل اللّه كه رو ننمود ، ديگران را كشيده و به مسجد آوردند ، و امامجمعه نيز مىبود و با همگى گرمى مينمود .\r\nچنين پيداست كه اين ميخواست رسوايى بر سر دو سيد آورد و رشتهء كوششهاى آنان را گسيخته گرداند ، و اين آهنگ خود را به عين الدوله هم آگاهى داده بود . همين را نوشته‌اند ، و گزارش داستان نيز آن را مىرساند . امامجمعه و حاجى شيخ فضل اللّه و ديگران ، پيش افتادن دو سيد و دلبستگى يافتن مردم را به آنان برنميتافتند ، و در جهان همچشمى كه ميان اين گروه بودى ، چنين پيشرفتى به آنان بسيار گران ميافتاد . اين بود از دشمنى و بدخواهى خوددارى نميتوانستند .\r\nاز اين گذشته ، امامجمعه را با بهبهانى كينه‌هايى در ميان ميبوده كه داستان آن را در تاريخ بيدارى نوشته .\r\nپس از همهء اينها ، همكارى با صدر اعظم كشور و دوستى با وى ، نتيجه‌هاى بزرگى را در پى توانستى داشت ، و خواهيم ديد كه امامجمعه بچه سودى از اينراه رسيد .\r\nحاجى شيخ فضل اللّه از درون كار آگاهى ميداشت ، و اين بود رو پنهان نمود و به مسجد نيامد . ولى ديگران آمدند و باهم نشسته و گفتگو كرده ، و چنين نهادند كه بكيفر دژرفتارى علاء الدوله برداشته شدن او را از حكمرانى تهران بخواهند . نيز از شاه درخواست كنند كه « مجلسى » براى رسيدگى بدادخواهيهاى مردم برپا گرداند . دو سيد و همراهان ايشان نيك ميدانستند كه عين الدوله اينها را نخواهد پذيرفت ، و خواستشان جز نبرد با او و شورانيدن مردم نميبود .\r\nچون چنين نهادند خواستند واعظى بمنبر رود و اين را بمردم باز گويد . سيد جمال الدين اسپهانى از چند هفته باز بتهران آمده و در مسجد شاه بمنبر ميرفت ، و او نيز دلسوزى\r\n\r\n","description":"","footnote":"","page_name":" 60 ","page_number":92},
  {"content":"\r\n\r\nبتوده مينمودى و سخنان سودمند مىگفتى ، و از عين الدوله و ديگران آزردگى مينمودى .\r\nاز اينرو او را برگزيدند كه بمنبر رود . سيد جمال نميپذيرفت . امامجمعه پافشارى نمود ، و خود دستور داد كه چگونه سخن را آغاز كند ، و چه گويد ، و رشته را تا بكجا رساند .\r\nبرخى از باشندگان ، از اين همدستى امامجمعه با دو سيد ، و پرواى او به كار مردم ، و باينگونه دلسوزى نمودنش ، بدگمان شدند و به بهبهانى گفتند : چنين مينمايد اين ، خواست ديگرى در دل ميدارد ، و ميبايد هوشيار بود . بهبهانى بىپروايى نموده گفت :\r\nآنچه خدا خواسته است خواهد شد .\r\nنزديك بآغاز شب بود پ 15 حاجى ميرزا ابو القاسم امامجمعه كه سيد جمال بمنبر رفت ، و بشيوه واعظان آيه‌اى را از قرآن عنوان كرد و سپس چنين گفت : اين آقايان كه اينجايند پيشوايان دين و جانشينان امامند ، و همگى باهم يكدست شده‌اند و ميخواهند ريشه ستم را براندازند . توده اسلام و همهء علماء با اينانند ، و هر يكى از علماء كه در اينجا نباشد ، اگر با اينان همراه نيست ، نا همراهى او تنها ، زيانى نخواهد داشت ( خواستش حاجى شيخ - فضل اللّه بود ) . سپس دژرفتارى علاء الدوله را با بازرگانان ياد كرده سخن را به اينجا رسانيد كه گفت :\r\n« اعليحضرت شاهنشاه اگر مسلمان است با علماى اعلام همراهى خواهد فرمود و عرايض\r\n\r\n","description":"","footnote":"","page_name":" 61 ","page_number":93},
  {"content":"\r\n\r\nبيغرضانهء علماء را خواهد شنيد . ، . و الا اگر . . . » « 1 »\r\nامامجمعه نگزاشت سخنش را دنبال كند و بيكبار بانك برآورد : « اى سيد بيدين ، اى لا مذهب ، بىاحترامى بشاه كردى . اى كافر ، اى بابى ، چرا بشاه بد ميگويى ؟ . . . »\r\nاز اين رفتار او سيد جمال بالاى منبر خيره ماند ، و باشندگان سخت در شگفت شدند . سيد جمال خويشتندارى نموده گفت : « من بىاحترامى بشاه نكردم . گفتم : و الا اگر ، كلمهء اگر كه پيداست چه معنايى ميدهد » امامجمعه چون خواستش چيز ديگر ميبود ، گوش بسخن او نداد و فرياد برآورد : « بكشيد اين بابى را ، بزنيد . . . آها بچه‌ها كجاييد ؟ . . » ، اين را كه گفت نوكران او با فراشان دولتى كه از پيش بسيجيده شده بودند ، با چوب و غداره ، بميان مردم ريختند ، برخى هم تپانچه ميداشتند . در همان هنگام كسانى هم ارابه « كر » « 2 » را در دالان مسجد بتكان آوردند و مردم از خارخار چرخهاى آن چنين پنداشتند كه توپ ميآورند . چون هوا تاريك شده ، و چراغهاى مسجد را روشن نكرده بودند ، در ميان آن تاريكى ، اين هياهوى فراشان و نوكران ، و آن خارخار ارابه كر ، مردم را سراسيمه گردانيد ، و انبوهى از ترس رو بگريز گزاردند و مسجد بيكبار بهم خورد . دو سيد و ديگران در جاى خود ايستاده و بكسان خود بانگ ميزدند : « دستى در نياوريد » . در اينميان كسانى به طباطبايى گفتند : « باشد كه امامجمعه بخواهد بآقاى بهبهانى آسيبى رساند » . طباطبايى به پيرامونيان خود دستور داد گرد بهبهانى را گرفتند ، و او را برداشته بيرون بردند . خود طباطبايى نيز ، چون كفشدارش گريخته بود ، با پاى برهنه ، همراه كسانى بخانهء خود رفت . سيد جمال واعظ كه از منبر پايين آمده و از ترس جان ، بيخودوار در گوشه‌اى از مسجد ايستاده بود ، پسران طباطبايى او را دريافته و بخانهء خودشان بردند .\r\nبدينسان امامجمعه نقشهء خود را به كار بست ، و يك نيكى براى دولت و عين الدوله كرد . كسان او پراكنده ميساختند ، كه دو سيد و ديگران را كتك زده‌اند . من نامه‌اى ديدم كه يكى از پيرامونيان حاجى شيخ فضل اللّه به ديگرى مينويسد ، و در آن ، اين پيش‌آمد را ، يك فيروزى براى خودشان شمارده و چنين مينويسد : « امامجمعه طاقت نياوردند ، حكم فرمودند كه سيد جمال واعظ را از منبر كشيدند ، و بناى كتك زدن و چوب زدن را گذاشتند در اين بين جناب آقا سيد عبد اللّه و جناب آقا سيد محمد و آقا سيد احمد و سايرين هم كتك وافرى خوردند » ، ولى اينها دروغ است ، و هنوز صدها كسانى از آنان كه در آنشب ، در آن هنگامه بوده‌اند زنده ميباشند و داستان را ميدانند .\r\n\r\n\r\n","description":"","footnote":"\r\n( 1 ) اين نوشته تاريخ بيداريست . ديگران كه هواخواهان امامجمعه بوده‌اند نوشته‌اند چنين گفت :\r\n« رجال دولت هم كه راضى بارتكاب اين گونه اعمال ميشوند و تأسيس بنيان ظلم مينمايند معلوم است كه منوط و بسته به رضايت پادشاه اسلام است . چنين پادشاهى بهيچ‌وجه ضرور و لازم نميباشد » .\r\n( 2 ) ارابه‌اى كه براى شستن ناپاكيها در مسجد به كار ميبردند .\r\n","page_name":" 62 ","page_number":94},
  {"content":"\r\n\r\nشادروان بهبهانيرا كه بيرون بردند بمدرسهء خان مروى رفت ، و صدر العلماء و كسانى هم بسر او گرد آمدند . از اينسوى سيد جمال الدين افجه‌اى و حاجى شيخ مرتضى و ديگران بنزد طباطبايى آمدند . در اينميان هواداران امين السلطان ، كه سودى از پشت سر اين كوششها براى خود اميد ميداشتند ، بتلاش برخاسته و بنزد بهبهانى و طباطبايى ميآمدند ، و پشتگرمىها ميدادند .\r\nتهران يكشب تاريخى ميگذرانيد ، امشب در صد جا نشستها ميبود و همه انديشهء فردا را ميكردند . بكوشندگان شكستى رسيده ، و پيدا بود كه عين الدوله و همدستان او ، فيروزى خود را دنبال خواهند كرد و فردا هم داستانهايى رخ خواهد داد ، و باز پيدا بود كه با آن ناتوانى ، اينان را تاب ايستادگى نخواهد بود .\r\nشادروان طباطبايى يكراه بسيار بجايى انديشيد ، و آن اينكه فردا در شهر نمانند و به عبد العظيم پناهند ، و با كسانى كه در خانه‌اش ميبودند چنين گفت : « اكنون كه باينجا رسيد كار را يكسره گردانيم ، و آن را كه ميخواستيم سه ماه ديگر كنيم جلو اندازيم . ما اگر فردا در شهر بمانيم عين الدوله ، امامجمعه و مردم را به كار برانگيزد ، و باشد كه ميانه كسان ما با كسان امامجمعه زدوخورد پيش آيد ، و آنگاه هنگامهء حيدرى و نعمتى و جنگ دو كوى برپا گردد ، و خواست ما از ميان رود . از آنسوى پاى بازرگانان در ميان است . ما اگر به آنان پشتيبانى ننماييم ، كه شاينده نخواهد بود ، و اگر نماييم خواهند گفت ما ميخواستيم قند ارزان گردد و ملايان نگزاردند ، و به اين بهانه بهاى خوردنيها را بالا خواهند برد ، و ببهانه ايمنى شهر و جلوگيرى از آشوب ، بسيارى را گرفته و از شهر بيرون خواهند گردانيد . پس بهتر است چند روزى در شهر نباشيم و بعبد العظيم برويم . »\r\nباشندگان همگى اين را پذيرفتند ، و به بهبهانى پيام فرستادند ، و به اين آهنگ بازماندهء شب را بسر دادند . سيد جمال واعظ ميبايست پنهان باشد و رو ننمايد . شبانه او را ناظم الاسلام كرمانى ( نويسندهء تاريخ بيدارى ايرانيان ) بخانهء خود برد .\r\nحبل المتين كه هوادار عين الدوله و ستايشگر او ميبود ، و برادر دارندهء آن ، سيد حسن در تهران خود را به عين الدوله بسته و براى او ميكوشيد ، در برابر اين داستانها كه از يك ماه باز ، در تهران ، پى هم روميداد ، بخاموشى گراييده است ، و پس از چند ماه كه ناگزير شده آن را بنويسد ، از زبان « آگاهى نگار » تهران خود ( كه بيگمان همان برادرش بوده ) ، نكوهش‌هاى بيخردانه‌اى از علماء مىكند ، و چون بداستان همين پيش‌آمد ميرسد ، چنين ميآورد :\r\n« بهر حال مردم اجتماع كردند ، و علماء را جبرا از خانه‌ها بيرون كشيده در مسجد شاه ازدحام نمودند ، تا غروب نير اعظم جمعيت متصل بهرسو حمله ميكرد ، و بخانهء علماء ريخته هركدام را مييافتند بيرون كشيده به مسجد شاه ميآوردند ، و اغلب علماء خود را بمردم ارائه نكرده شريك در كار نشدند چون آقاى آقا سيد ريحان اللّه ، و آقاى شيخ فضل اللّه\r\n\r\n","description":"","footnote":"","page_name":" 63 ","page_number":95},
  {"content":"\r\n\r\nو غيرهم . بالاخره كار بالا گرفت و رجاله مستعد شدند كه يكباره آتش برافروزند ، و خانمان خود را بسوزند ، و علانيه با دولت طرف شوند ، بالبداهة دولت نيز آسوده نمينشست ، فقراء و ضعفاء پايمال ، و اطفال يتيم ، و زنها بيوه ميشدند ، كه مفسدين بكام دل بچرند .\r\nخارجيان كه در اين امر دست داشتند زير لب ميخنديدند . خداوند تفضل نمود . امامجمعه از جمعيت كناره كرد و خلق رجاله كه به پفى مشتعل ، و به تفى خاموش ميشوند بيك اشاره متفرق شدند . روز ديگر زودتر از هر روز بازار را باز كرده مشغول كسب خود گرديدند .\r\nگويا روز گذشته اصلا حادثه‌اى رخ ننموده و خبرى نشده . تنها چند نفر از علماء ، و جمعى از مريدان ، و چند نفر تجار وعده‌اى از طلاب باقيمانده ، عاقبت عازم زاويهء مقدسهء حضرت عبد العظيم شدند ، خداوند بكرم خود مفاسد امور مسلمين را اصلاح فرمايد . . . »\r\nاين نمونه‌ايست كه كسان ناپاكدل چگونه بهر چيزى رنگ ديگر دهند ، و چگونه با دل ناپاك ، خود را پاكدرون و نيكخواه مردم نشان دهند .\r\n\r\nرفتن كوشندگان بعبد العظيم\r\nروز چهارشنبه بيست و دوم آذر ( 16 شوال ) ، كوشندگان بآهنگ عبد العظيم ، يكايك از تهران بيرون ميرفتند . از علماء اينان بودند : بهبهانى با خاندان خود ، طباطبايى با خاندان خود ، حاجى شيخ مرتضى ، صدر العلماء ، سيد جمال الدين افجه‌اى ، ميرزا مصطفى ، شيخ محمد صادق كاشانى ، شيخ محمد رضاى قمى .\r\nاينان كه در درشگه يا به روى اسب ، پى يكديگر روانه ميشدند ، دولت نخست ميخواست نگزارد ، و نوكران امامجمعه و فراشان دولتى دم دروازه ايستاده ، و بجلوگيرى ميكوشيدند ، و اين بود كار بشليك تپانچه و كشاكش انجاميد ، و فراشان مدير الذاكرين نامى را كتك زدند ، و چون بيم ميرفت كه آگاهى به شهر رسد و مردم دوباره بازار را ببندند ، عين الدوله دستور فرستاد كه جلو را نگيرند .\r\nبدينسان كوشندگان از شهر رفتند و گروهى از ديگران نيز با آنان همراهى نمودند .\r\nاز اينسوى عين الدوله دستور داد كه بازاريان را بباز كردن دكانها وادارند و اگر كسى باز نكرد دكانش را تاراج كنند . فراشان ببازار آمده و با زور دكانها را بازگردانيدند ، و يكى دو تن كه ايستادگى مينمودند كالاهاشان را بتاراج دادند .\r\nعين الدوله ميخواست با كوشندگان همه بيپروايى نمايد و كارها را با زور پيش برد .\r\nپس از رفتن آنان با امامجمعه و حاجى شيخ فضل اللّه و ديگران بدهشهايى برخاست و كوششهاى آنان را بيپاداش نگزاشت . مدرسه خازن الملك و مدرسه خان مروى ، كه توليت آنها با حاجى شيخ مرتضى ميبود ، آن يكى را بملا محمد آملى ( كه گفته ميشد از نخست توليت را او ميداشته و حاجى شيخ مرتضى با زور ازو گرفته ) داد ، و اين يكى را بامامجمعه سپرد . اين بابويه كه توليتش با صدر العلماء ميبود آن را هم به امامجمعه داد . مسجد و مدرسه سپهسالار كهن كه از آن بهبهانى ميبود اين را هم بحاجى ميرزا ابو طالب زنجانى\r\n\r\n","description":"","footnote":"","page_name":" 64 ","page_number":96},
  {"content":"\r\n\r\nداد . بدينسان هر يكى را با پاداشى خوشدل گردانيد .\r\nنيز در همان روزها بود كه امامجمعه داماد شاه گرديد . موقر السلطنه كه بآزاديخواهان پيوسته و ببدخواهى با شاه شناخته شده بود ، در زمان سفر بازپسين شاه باروپا كه محمد عليميرزا « نايب السلطنه » گرديد ، با دستور او موقر را گرفتند و نگه داشتند و با زور زنش را رها گردانيدند . ملايان اين رهايى را زوركى دانسته و چنين ميگفتند او را به شوهر ديگرى نتوان داد و از حاجى شيخ فضل اللّه كه رهايى در نزد او انجام گرفته بود بد ميگفتند .\r\nاين زمان او را بامامجمعه دادند و « عقد » را هم حاجى شيخ فضل اللّه خواند .\r\nاينها پيش‌آمدهاى تهران است . اما در عبد العظيم ، پس از رفتن كوشندگان به آنجا ، نخست طلبه‌هاى پ 16 امير بهادر جنگ دو مدرسه صدر و دار الشفاء « 1 » ، با آنكه توليت اينها با امامجمعه ميبود ، باك ننموده به آنان پيوستند ، و سپس طلبه‌هاى ديگرى پيروى نمودند .\r\nاز واعظان هم بسيارى به ايشان پيوستند . از بازرگانان جز چند تنى نبودند . رويهمرفته دو هزار تن گرد آمدند .\r\nروزها حاجى شيخ محمد يا شيخ مهدى واعظ بمنبر ميرفتند و سخن ميراندند . در رفت آنان را حاجى محمد تقى بنكدار و برادرش حاجى حسن ، از پولهايى كه از بازرگانان و ديگران ميرسيد ميدادند . چنان كه گفتيم هواخواهان امين السلطان همراهى\r\n\r\n\r\n","description":"","footnote":"\r\n( 1 ) مدرسه‌اى در روبروى جلو خان مسجد شاه ميبود كه اكنون بخيابان افتاده .\r\n","page_name":" 65 ","page_number":97},
  {"content":"\r\n\r\nبا اينان مينمودند ، و اين هنگام پول نيز دادند . ( بگفتهء براون سى هزار تومان دادند ) .\r\nاز اين گذشته ، برخى شاهزادگان و درباريان ، هر يكى باميد ديگرى باينان گراييده و اين هنگام نيز پول ميفرستادند . سالار الدوله پسر شاه كه اين زمان حكمران كردستان ميبود ، ولى بآرزوى وليعهدى افتاده و حاجى ميرزا نصر اللّه ملك المتكلمين اسپهانى ، براى پيشرفت اين آرزوى او بتهران آمده بود ، پولى داد كه علماء ميان خود بخشيدند ، و چنان كه در تاريخ بيدارى مينويسد چهار صد تومان بطباطبايى رسيد . براون نوشيه محمد عليميرزا هم پول فرستاد ولى ما از آن آگاه نيستيم .\r\nروزبروز بشمار و شكوه اينان ميافزود ، و يك كار شگفت اين بود كه شيخ مهدى پسر حاجى شيخ فضل اللّه ، از پدرش رو گردانيده و با چند تن باينان پيوست .\r\nعين الدوله چون پيشرفت كار اينان را ديد بيم كرد و بچاره جوييهايى برخاست . بدينسان كه سالار اسعد نامى را با چند تن سوار و يكدسته سرباز ، بعبد العظيم فرستاد كه نگهبان آنان باشند ، و از آنسوى خواست با دادن پول جدايى ميان سران كوشندگان بيندازد ، و بطباطبايى پيام فرستاد كه از بهبهانى جدا شود و به شهر بازگردد بيست هزار تومان پول به او پردازد . شادروان طباطبايى پروا ننمود .\r\nسپس بر اين شد آنان را به نيرنگ ، از آنجا بيرون آورد و هر يكى را بجاى دور ديگرى فرستد ، و براى انجام اين كار امير بهادر جنگ را فرستاد . يكروز بسيار سردى ، اين با دويست تن سوار ، و چند كالسكه و گارى بعبد العظيم آمد ، و علماء را گرد آورده و چنين گفت : « شاه مرا فرستاده است كه شما را بنزد او ببرم كه با خود او گفتگو كنيد و آنچه ميخواهيد بخواهيد ، و من هم كوشش در كار شما دريغ ندارم » .\r\nعلماء بآمدن خرسندى ندادند . امير بهادر گفت : من ناگزيرم شما را از اينجا ببرم ، اگرچه كار بويران كردن اينجا و كشتن كسانى بكشد . در اينميان ، ميانهء افجه‌اى با او سخنان تندى رفت ، و چون افجه‌اى نام شاه را ببدى برد ، امير بهادر ، چنان كه شيوهء او بود بشيرينكاريهايى پرداخت ، و از اينكه نام آقايش ببدى برده شده ، فريادها زد و بيتابيها نمود ، چندانكه افتاد و از خود رفت .\r\nاز آنسوى حاجى شيخ مرتضى ، از اين فرياد و هياهو ترسيده بى خود گرديد .\r\nهنگامهء بزرگى برخاست ، و سرانجام كوشيده و هردو را به خود آوردند ، و پس از گفتگوها ، دو سيد نرمى نموده و خرسندى دادند كه بكالسكه‌ها نشسته به شهر آيند .\r\nولى در اينميان كسانى از همراهان خود امير بهادر پرده از روى كار برداشته ، و ببرخى از آقايان خواست عين الدوله را آگاهى دادند . اين بود پسران طباطبايى و ديگران بشوريدند و جلو آنانرا گرفته و نگزاردند ، و باز در ميانه هياهو برخاست ، و زنان و مردان از هر گروهى كه بودند بهم آميخته و جلو سواران را گرفتند ، و از اين بانگ و ناله و هياهو بازار عبد العظيم بسته و همگى مردم در صحن گرد آمدند ، و هنگامه هرچه بزرگتر گرديد .\r\n\r\n","description":"","footnote":"","page_name":" 66 ","page_number":98},
  {"content":"\r\n\r\nامير بهادر چون اينرا ديد ، سخت نگرفت ، و بر آن شد كه شب پس از پراكنده شدن مردم كار خود را انجام دهد ، و بعلماء چنين گفت : من رفتم ، شما تا شب انديشه خود را بكنيد ، باشد كه كار به خوبى گذرد . اين را گفت و بيرون رفت .\r\nولى از اينسوى چون با تلفون آگاهى از پيش‌آمد بتهران رسيد ، در اينجا هم گفتگو و هياهو برخاست ، و مردم بر آن شدند كه بازارها را ببندند و بشورش برخيزند ، و شاه از چگونگى آگاه گرديده با تلفون به امير بهادر دستور بازگشت داد .\r\nاين پيش‌آمد باستوارى كوشندگان افزود ، و باز كسانى از شهر بايشان پيوستند .\r\nعين الدوله پيام فرستاد يكى را از سوى خود « امين » فرستيد ، تا زبانى با شاه گفتگو كند و خواستهاى شما را بشاه برساند . اينان آن را پذيرفتند ، ولى هركس را كه نام بردند عين الدوله بهانه آورد و نپذيرفت تا سيد احمد طباطبايى ( برادر شادروان طباطبايى ) را برگزيدند ، و عين الدوله او را پذيرفت ، و كالسكه و سواره براى آوردن او به شهر فرستاد ، و او با پسران خود سوار شده به شهر آمد ، و نخست عين الدوله ، و سپس شاه را ديد و گفتگو كرد ، ولى چون بعبد العظيم بازگشت ، آقايان به او بدگمان گرديدند ، و بگفتگويى كه كرده بود ارج نگزاردند و سپس دانسته شد ميانهء او با عين الدوله در نهان پيوستگى ميبوده .\r\nاينان مىخواستند يكسره با شاه گفتگو كنند ، و در ميان درخواستهاى ديگر خود ، برداشتن عين الدوله را هم بخواهند . عين الدوله هم ميخواست ميانهء ايشان با شاه ايستاده و هر گفتگويى مىشود با خود او باشد .\r\nاين بود كسانى راه ديگرى انديشيدند ، و آن اينكه سفير عثمانى را ميانجى گردانند و درخواستهاى خود را با دست او بشاه رسانند ، و چون با سفير گفتگو كردند پذيرفت و از اينرو آقايان نشسته و باهم سكاليده و درخواستهاى خود را چنين نوشتند :\r\n( 1 ) نبودن عسگر گاريچى در راه قم . ( اينمرد درشكه و گارىرانى راه قم را از دولت « امتياز » گرفته ، و با رهگذريان بدرفتارى بسيار ميكرد ، و اين بود هميشه علماى قم و طلبه‌هاى آنجا ، از اين ناله و گله مىداشتند ، و بعلماى تهران دادخواهى مينمودند . دو سيد چون ميخواستند دلجويى از علما و طلبه‌هاى قم نمايند اين را يكى از درخواست‌هاى خود گرفتند . )\r\n2 ) بازگردانيدن حاجى ميرزا محمد رضا از رفسنجان بكرمان .\r\n3 ) بازگردانيدن توليت مدرسه خان مروى بحاجى شيخ مرتضى .\r\n4 ) بنياد « عدالتخانه » در همه جاى ايران . ( از اين گفتگو خواهيم داشت ) .\r\n5 ) روان گردانيدن قانون اسلام بهمگى مردم كشور .\r\n6 ) برداشتن مسيو نوز از سر گمرك و ماليه .\r\n7 ) برداشتن علاء الدوله از حكمرانى تهران .\r\n8 ) كم نكردن تومانى دهشاهى از مواجب و مستمرى ( اين را از يكسال پيش نهاده بودند ) .\r\n\r\n","description":"","footnote":"","page_name":" 67 ","page_number":99},
  {"content":"\r\n\r\nسفير عثمانى اين نوشته را بنزد مشير الدوله وزير خارجه فرستاد ، و او بنزد شاه برده با بودن عين الدوله برايش خواند . گويا شاه تا آن روز آگاهى از خواستهاى اينان نميداشت گفت بسفير عثمانى بنويسيد كه خواستهاى آقايان پذيرفته شده ، و خود آنان باشكوه و پاسدارى بتهران بازگردانيده خواهند شد . سپس رو به عين الدوله گردانيده گفت : آقايان را پاسدارانه بازگردانيد . عين الدوله گفت : « اطاعت ميكنم ليكن عودت آنان موقوف است بر مقدماتيكه همين دو سه روزه به عمل خواهد آمد » . اين شد نتيجهء ميانجيگرى سفير عثمانى .\r\nبدينسان روزها ميگذشت ، و كوشندگان يا كوچندان ، روزهاى سخت سرما را در آن پناهگاه بسر ميبردند . در كتاب آبى مينويسد : كوچندگان دادخواهيهاى خود را ، با زبان ساده و شورانگيز نوشته و چاپ كرده و ميان مردم پراكندند . ولى ما از چنين داستانى آگاه نيستيم . آنچه ما ميدانيم ايشان خواستهاى خود را با زبان واعظان بمردم ميرسانيدند .\r\nاز روزى كه رفته بودند هر روز حاجى شيخ محمد يا واعظ ديگرى بمنبر رفتى و بشيوه واعظان ، آيه‌اى يا حديثى عنوان كردى ، و در اينميان از ستمگرىهاى حكمرانان ، و از خودكامگى عين الدوله ، و از گرفتارىهاى مردم سخن راندى . هنوز نام مشروطه و آزادى در ميان نميبود . ولى براى نخستين بار ، كسانى آزادانه سخن از بديهاى دولت رانده و دلسوزى بتوده مينمودند .\r\n\r\nپذيرفتن شاه درخواستها را\r\nعين الدوله حكمرانى عبد العظيم را ببرادر زادهء خود امير خان سردار داد . پيدا بود كه آمدن او براى كار كوچندگان مىباشد .\r\nاينان بديدن او نرفتند و پروا ننمودند ، ولى او خود پيام فرستاد « من براى اين آمده‌ام كه شما را عودت دهم به شهر ، و اگر اجازه ميدهيد خدمت رسيده مقصود را مذاكره كنيم » گفتند : بيايد و آمد و آقايان را ديد و در ميانه گفتگوهايى رفت .\r\nپس از يكى دو نشست ، چنين نهاده شد كه كوشندگان ، نمايندگانى از سوى خود نزد عين الدوله بفرستند كه با خود او گفتگو شود ، اينان چهار تن را برگزيدند : ميرزا ابو القاسم پسر بزرگتر طباطبايى ، ميرزا مصطفى آشتيانى برادر حاجى شيخ مرتضى ، ميرزا محسن برادر صدر العلماء ، سيد علاء الدين داماد بهبهانى ، اينان خود پيشكاران آقايان ميبودند و بيشتر كارها با دست اينان پيش ميرفت .\r\nشب چهارشنبه بيستم ديماه ( 14 ذى قعده ) ، اينان به شهر آمده و بخانهء عين الدوله رفتند و با او بگفتگو پرداختند ، عين الدوله بدوستاويز آنكه اين گفتگو را بشاه برساند آنانرا در خانهء خود نگهداشت ، و گفت ميبايد فردا شب را هم اينجا بمانيد گويا ميخواست نگزارد بازگردند و هر يكى را بجاى دور ديگرى بفرستد . به عين الدوله گفته بودند همهء كارها در دست اين چهار تن مىباشد ، آقايان خرسندند كه به شهر بازگردند ، ولى اينان نميگزارند .\r\nاين بود ميخواست اينان را از ميان بردارد و پروبال علما را بكند .\r\n\r\n","description":"","footnote":"","page_name":" 68 ","page_number":100},
  {"content":"\r\n\r\nفردا اين آگاهى هم در شهر و هم در عبد العظيم پراكنده گرديد . در عبد العظيم آقايان بيفسردند و اندوهناك شدند ، اما در شهر ، اين روز شاه ، براى ناهار ، بخانهء امير بهادر جنگ رفت ، و در آنجا ميبود كه آگاهى دادند شهر بهم خورد و مردم بازارها را بستند ، شاه پرسيد :\r\nبراى چه ؟ . . گفتند : براى آنكه نمايندگان آقايانرا نگه داشته‌اند و مردم ميپندارند كه از شهر بيرونشان خواهند راند . درباريان پرگ ميخواستند كه با زور از شورش جلو گيرند و مردم را بباز كردن بازارها وادارند ، ولى شاه پرك نداد .\r\nپس از ناهار ، چون شاه بازميگشت ، مردم در سر راه او انبوه شدند ، و زنان گرد كالسكه او را گرفته ، و فرياد ميزدند : « ما آقايان و پيشوايان دين را ميخواهيم . . عقد ما را آقايان بسته‌اند ، خانه‌هاى ما را آقايان اجاره ميدهند . . . اى شاه مسلمان بفرما رؤساى مسلمانان را احترام كنند . . اى پادشاه اسلام اگر وقتى روس و انگليس با تو طرف شوند شصت كرور ملت ايران ، به حكم اين آقايان جهاد ميكنند . . . » از اين سخنان بسيار ميگفتند . امروز زنان ، با همهء روبند و چادر ، كار بسيارى كردند .\r\nشاه بارك رفت ، و از اينسوى امير بهادر و ديگران ببازار آمدند كه مردم را ، با زبان بباز كردن بازارها وادارند . ولى هرچه كوشيدند سودى نداد . در اين ميان علاء الدوله هم خيابانها را ميگرديد كه بارى اينها نبندند ، و در خيابان جبه‌خانه نزديك سبزه ميدان ، در دكان صحافى ، سيد حسن صاحب الزمانى را ديد كه با كسانى بگفتگو نشسته چون او را از كوشندگان ميشناخت ، دستور داد بيرون كشيدند و گفت : « اى سيد مفسد آخر كار خودت را كردى ! » اين را گفت ، و با عصا بسر و روى او كوفتن گرفت . سپس گفت او را بتازيانه بستند . از اين دژرفتارى دكانهاى خيابانها نيز بسته و مردم يكباره آمادهء ايستادگى شدند .\r\nشاه به عين الدوله گفت : « البته مقاصد آقايان را اجرا داريد و آنها را تا فردا بياوريد به شهر ، و الا من خودم ميروم و آنها را ميآورم ، » از اين پافشارى شاه عين الدوله ناگزير شد ، از هر راهيست علما را رام گرداند و به شهر بازآورد ، و همانروز ، با تلفون به عبد العظيم آگاهى داد كه شاه درخواستهاى آقايان را پذيرفت . ولى مردم دلگرم نبودند و بازارها را باز نكردند ، و دسته انبوهى از شهر روانهء عبد العظيم شدند . آمدورفت ميان اين دو جا چندان بود كه گفتى دو آبادى بهم پيوسته است . مردم همه در تكان و جوش ميبودند .\r\nعين الدوله نامهء آقايان را گرفته ، و خود نامه‌اى بشاه نوشته و بداستان ، رويهء ميانجيگرى داد ، و درخواستهاى آقايان را از زبان خود فهرست كرد ، و همه را بشاه داد .\r\nشاه بنامهء آقايان پاسخ داد ، و در بالاى نامهء عين الدوله پذيرفته شدن درخواستها را نوشت ، و سپس براى « عدالتخانه » كه خواست بزرگ آقايان بود « دستخط » جداگانه بيرون داد .\r\nما در اينجا نامه عين الدوله را با فهرستيكه او از درخواستها كرده ، با دستخط « عدالتخانه » مىآوريم :\r\n\r\n","description":"","footnote":"","page_name":" 69 ","page_number":101},
  {"content":"\r\n\r\nپ 17 عين الدوله\r\n\r\nعريضهء عين الدوله بشاه\r\n« قربان خاكپاى جواهرآساى بندگان اعليحضرت قوى شوكت اقدس همايونت » « شوم بر خاطر مهر مظاهر همايون اعليحضرت قدر قدرت شاهنشاهى روحنا فداء پوشيده » « نيست كه اين غلام خانه‌زاد از به دو افتخار جاروب‌كشى اقدس اعلا تاكنون چهل سال » « است همه وقت در هر مأموريت طالب ازدياد دعاگويى ذات عديم المثال مبارك بوده » « و در هيچ مورد از اين مقصود غفلت نداشته است ولى در اين مقدمه حضرات علماء كه قصدى » « جز دعا و ثنا نداشته‌اند و همه وقت بوظيفهء دعاگويى خودشان مشغول بوده‌اند بطورى » « پيش‌آمد كار شده كه اصل مقصود از ميان رفته و حالا اين غلام خانه‌زاد بيمقدار را در »\r\n\r\n","description":"","footnote":"","page_name":" 70 ","page_number":102},
  {"content":"\r\n\r\n« آستان اعلى شفيع انگيخته‌اند كه نظر توجهى از طرف قرين الشرف همايون در انجاح » « عرايض آنها معطوف و با اميدوارى بمراحم شاهانه بدعاگويى ذات با بركات همايون » « مشغول شوند و چون عرايض آنها از روى دعاگويى محض است اين است بعرض آستان » « مبارك مىرساند و اميدوار است كه بشمول مراحم ملوكانه افتخار حاصل نمايد . »\r\n\r\n« صورت مقاصد آقايان »\r\n« 1 - محض سلامت ذات اقدس مبارك قيمت تمبر را كه براى عامه اسباب ازدياد » « دعاگويى است گذشت فرماييد اگرچه در اينجا ضررى بدولت متوجه است ولى اين غلام » « بيمقدار در صورت قبول عرض آن را محض اجراء اين امر خير و دعاگويى علماء و اميدوارى » « عامه از خود تقديم ميدارد كه بدولت هم ضررى متوجه نشود و اسباب مزيد دعاگويى » « ذات اقدس نيز فراهم آيد . »\r\n« 2 - نظر به بىاحترامى كه نسبت بحاج ميرزا محمد رضا شده چون از دعاگويان » « دولت است اظهار مرحمتى بشود كه موجب مزيد اميدوارى و دعاگويى طبقهء علماء » « اعلام گردد . »\r\n« 3 - سيئات اعمال عسگر گاريچى متصدى راه عراق بعرض اولياء دولت عليه رسيده » « و اجزاء و اتباع او از جانب دولت مورد تنبيه شدند خود عسگر را هم مقرر فرماييد از » « دخالت به كار منفصل و از جانب دولت توجهى در تنبيه او بشود كه حد خلاف‌كارى خود را » « بداند و موجب اميدوارى و دعاگويى عامهء رعايا گردد و در عرايض ساير آقايان عظام هم » « بايد اراده مخصوص مبذول فرماييد كه آنها هم مقرون به اجابت گردد . »\r\n« 4 - براى رسيدگى بعرايض كليه رعايا و مظلومين از جانب سنى الجوانب همايونى » « ترتيبى در امر عدالتخانه دولتى داده شود كه رفع ظلم از مظلوم حقا و عدلا به عمل آيد و » « در اجراء عدل ملاحظه از احدى نشود . »\r\n\r\nدستخط اعليحضرت مظفر الدين شاه\r\n« جناب اشرف اتابك اعظم - چنان كه مكرر اين نيت خودمانرا اظهار فرموده‌ايم » « ترتيب و تأسيس عدالتخانه دولتى براى اجراء احكام شرع مطاع و آسايش رعيت از هر » « مقصود مهمى واجبتر است و اين است بالصراحه مقرر ميفرماييم براى اجراء اين نيت » « مقدس قانون معدلت اسلاميه كه عبارت از تعيين حدود و احكام شريعت مطهره است بايد » « در تمام ممالك محروسهء ايران عاجلا داير شود بر وجهى كه ميان هيچيك از طبقات » « رعيت فرقى گذاشته نشود و در اجراء عدل و سياسات بطوريكه در نظامنامهء اين قانون » « اشاره خواهيم كرد ملاحظهء اشخاص و طرفداريهاى بىوجه قطعا و جدا ممنوع باشد . » « البته به همين ترتيب كتابچه نوشته مطابق قوانين شرع مطاع فصول آن را ترتيب و » « بعرض برسانيد تا در تمام ولايات دائر و ترتيبات مجلس آن هم بر وجه صحيح داده شود و »\r\n\r\n","description":"","footnote":"","page_name":" 71 ","page_number":103},
  {"content":"\r\n\r\n« البته اين قبيل مستدعيات علماء اعلام كه باعث مزيد دعاگويى ما است همه‌وقت مقبول » « خواهد بود همين دستخط ما را هم بعموم ولايت ابلاغ كنيد .\r\n« شهر ذى القعده 1323 »\r\n\r\n« عدالتخانه »\r\nپيش از آنكه دوباره رشته تاريخ را بدست گيريم ، مىبايد چند سخنى در اينجا برانيم : « عدالتخانه » چيست ؟ . چرا علماء آن را ميخواستند ؟ . . چنان كه ديده مىشود ، « عدالتخانه » همانست كه امروز « عدليه » مينامند . اداره‌اى كه در آن ، داورانى بدادخواهيهاى مردم رسند و داورى نمايند . اين اداره مگر نميبود ؟ . . سپس هم ، اين چه ارزشى ميداشت كه يكدسته از سران علماء ، براى درخواست آن ، از شهر كوچند و آن آسيبها را به خود هموار گردانند ؟ . .\r\nدر اينجا چند چيز را ميبايد دانست :\r\nنخست : در آنزمان در ايران « عدليه‌اى » نميبود ، راست است در ميان وزارتخانه‌ها يكى را هم به اين نام ميخواندند و در همين زمان كه گفتگو ميداريم ، نظام الملك « وزير عدليه » ناميده ميشد . ولى چنان كه همهء كارها ، از روى خودكامگى بودى ، در اين « عدليه » نيز كارها از راه خودكامگى انجام گرفتى ، و هرچه خواستندى گفتندى و به كار بستندى .\r\nاينكه جدايى ميانه توانا و ناتوان و دارا و نادار نگزارند و دادگرانه رسيدگى نمايند ، در آن عدليه شناخته نبودى . راست است كه آنزمان انبوه مردم ، كمتر نياز بعدليه داشتندى ، زيرا كمتر به بيدادگرى گراييدندى . و از آنسوى بيشتر گفتگوها با دست ملايان و ريش‌سفيدان و سران كويها بپايان آورده شدى . ولى گاهى نيز بيداد - گرانى ، از درباريان و ديگران پيدا شدندى ، و دست بدارايى مردم باز كردندى ، و در اين هنگام بودى كه نياز بيك دادگاه افتادى ، و اين در ايران نميبود . اينست آقايان در ميان درخواستهاى ديگر خود ، بودن چنين اداره‌اى را هم ميخواستند و آن را در بايست ميشماردند .\r\nدوم : دولت براى برپا كردن « عدليه » بدانسان كه خواست علماء ميبود ، ناگزير شدى كه قانونى بگزارد ، و اين خود گامى در راه قانونى شدن كشور ميبود . كوشندگان را بخواستى كه ميداشتند نزديكتر ميگردانيد .\r\nسوم : چنان كه ديديم كوشندگان از ناگزيرى بعبد العظيم پناهيدند . امامجمعه با آن كار خود ، شكستى باينان داده ، و بيم ميرفت كه دنبالهء آن گرفته شود ، و شادروان طباطبايى براى خويشتندارى چنين انديشيد كه از شهر بكوچند ، و خود انديشهء بسيار بخردانه و بجايى ميبود و بدينسان زيان شكست را از خود دور گردانيدند و دوباره نيرو گرفتند .\r\nولى تا كى توانستندى در آنجا ماند ؟ . . طباطبايى و بهبهانى نيك ميدانستند كه اگر ماندنشان در آنجا بيشتر باشد ، بسيارى از كوچندگان دلسرد و نوميد گردند و رو به پراكندگى آورند . زيرا هر يكى از آنان خانه و فرزندان خود را گزارده ، و از كار و\r\n\r\n","description":"","footnote":"","page_name":" 72 ","page_number":104},
  {"content":"\r\n\r\nپيشهء خود دست كشيده ، و باميد پيشرفتى همراهى نموده بودند ، و همين كه اندك نوميدى بدلهاى ايشان راه يافتى نماندندى و بازگشتندى . در راه رهايى توده از جان گذشتن و بسختيها شكيبيدن ، در دلها جا نگرفته ، و چنين جانفشانى از مردم چشم نتوانستندى داشت .\r\nجز از دو سيد و چند تن ديگرى ، از روى بينش و آهنگ نميكوشيدند . در چنين پيش‌آمدها پيشوايان بايد همراهان را كم‌كم پيش برند ، و بيش از اندازهء توانايى بكوشش بر نيانگيزند .\r\nتنها پيروان نبودند ، به برخى از پيشروان دلگرمى نميشد داشت . در تاريخ بيدارى داستان شگفتى از سيد احمد برادر طباطبايى و پسرانش مىآورد . ميگويد : امامجمعه پيام فرستاد كه كسانى كه رازداران شما مىباشند و شبها لحاف به روى شما مىاندازند ، آگهى از كارهاتان بما ميرسانند ، به اين دوستان خود دلگرم نباشيد ، از اين پيام او آقايان بمدير الذاكرين بدگمان گرديدند و او را از ميان خود بيرون كردند ، و سپس مدير الذاكرين داستان درازى ، از پيوستگى كه ميانهء عين الدوله و سيد احمد طباطبايى و پسرانش ميبوده ، نوشته كه در تاريخ بيدارى همهء آن را آورده ، و ما چون از راست و دروغ آن آگاه نميباشيم ، در اينجا نميآوريم ، ولى اين پيداست كه بدگمانيهايى در ميان بوده است ، و ما نوشتيم كه چون عين الدوله كسى را بنمايندگى از كوچندگان خواست ، و آنان سيد احمد را برگزيدند ، و او رفت و چيزهايى با عين الدوله نهاد ، علماء نهاده او را نپذيرفتند .\r\nبا اين بدگمانيها ، جاى ايستادگى بيشتر نميبود ، و بهتر و بخردانه‌تر همين بود كه كوچ را تا اينجا كه آمده بود ، بيك نتيجه‌اى رسانند ، و آبرومندانه به شهر بازگردند ، و اين زمان به نتيجه‌اى بالاتر از « عدالتخانه » اميد نتوانستندى بست . اين دو مرد همه از روى بينش ميكوشيدند ، و سپس خواهيم ديد كه به « عدالتخانه » تنها خرسندى ندادند ، و خواست آخرين خود را ، كه « مجلس » ميبود آشكار گردانيدند .\r\n\r\nبازگشتن كوچندگان به تهران\r\nنوشته‌ها چون آماده گرديد روز آدينه بيست و دوم دىماه ( 16 - ذى قعده ) را براى بازگشتن كوشندگان به شهر برگزيدند . در اين روز ، با دستور شاه ، امير بهادر ( وزير دربار ) و اقبال - الدوله و نصر السلطنه و شمس الملك ( پسر عين الدوله ) و كسان ديگرى از درباريان ، با كالسكه‌هاى سلطنتى و يدكهاى زرين‌افزار و سيمين‌افزار ، با شكوه بسيار ، به عبد العظيم رفتند كه آقايان را به شهر آورند ، بازارها بسته شده و مردم دسته‌دسته رو به عبد العظيم آوردند ، امير خان سردار تلفن كرد درشكه‌ها و كالسكه - هاى شهر همه را به آنجا بردند ، نيز بسيارى از اعيانها و توانگران درشكه‌ها و كالسكه‌هاى خود را فرستادند . راه‌آهن طهران و عبد العظيم را نيز مجانى كردند مردم چندان انبوه شدند و بهم فشار ميآوردند كه بيم نابودى كسانى ميرفت .\r\n\r\n","description":"","footnote":"","page_name":" 73 ","page_number":105},
  {"content":"\r\n\r\nسه ساعت به نيمروز ، منبرى در صحن گزاردند ، و حاجى شيخ محمد واعظ بالاى آن رفت ، و در بودن همهء علماء و مردان دربارى و ديگران « دستخط » شاه را خواند . پس ازو شيخ مهدى واعظ و سيد اكبر شاه ، كه هر دو از واعظان بنام ميبودند . بمنبر رفتند ، و باز دستخط شاه و درخواستهاى كوشندگان را خواندند ، و شاديها و سپاس‌گزاريها نمودند .\r\nمردم با آواز بلند « زنده باد پادشاه اسلام » و « زنده باد ملت ايران » گفتند . به نوشته تاريخ بيدارى اين نخستين بار بود كه آواز « زنده باد ملت ايران » شنيده ميشد ، و نخستين بار بود كه مردم بنام توده دعا كرده و شادى مينمودند .\r\nيكساعت پس از نيمروز كالسكه‌ها آماده گرديد و كاروان به راه افتاد . دو سيد با حاجى شيخ مرتضى و صدر العلماء و امير بهادر در كالسكه شش اسبهء پادشاهى نشستند ، و ديگران هرچند تنى در يك كالسكه جا گرفتند . و مردم نيز در درشكه‌ها نشستند . يدكها در جلو به راه افتادند . بدينسان باشكوه بسيار روانه گرديدند ، و چون به شهر درآمدند از ميان مردم گذشته و خيابانها را پيموده ، در جلو كاخ گلستان پياده شدند . علماء بدرون ارك درآمده ، و پس از ديدن عين الدوله همراه او و مشير الدوله بنزد شاه رفتند .\r\nشاه با سادگى بسيار آنان را پذيرفته ، و پس از پرسش و نوازش چنين گفت : « پيش از آنكه شما درخواست كنيد ، من خود ميخواستم « عدالتخانه » برپا گردد . در نيمهء شعبان به نظام الملك گفتم آن را برپا گرداند . پس از اين هر كارى داريد به خود من بازنماييد . . » آقايان در پاسخ سپاس گزاردند . سپس شاه بگله پرداخته چنين گفت : « چرا در پيش‌آمد سراى بانك به خود من نگفتيد و بىآگاهى از دولت به كار پرداختيد ! ؟ . » طباطبايى پاسخ داد : « مشير الدوله و مشير السلطنه هر دو در اينجا هستند ، من بارها به آنان گفتم ، و نامه هم نوشتم و پاسخى كه داده‌اند در اينجاست » .\r\nدر اين ميان چون مردم در بيرون چشم به راه علماء مىداشتند و بيتابى مينمودند ، شاه آنان را به راه انداخت . آنان چون بيرون آمدند مردم با شادى و هايهوى بسيار گردشان را گرفتند ، و هر يكى كه بخانهء خود ميرفت دسته‌اى از مردم با او رفتند و تا دم خانه رسانيدند .\r\nبدينسان كوچندگان پس از يك ماه به شهر بازگشتند . به آن خوارى و ناتوانى رفته بودند و به اين ارجمندى و توانايى بازآمدند .\r\nاز فردا مردم دسته‌دسته بديدن دو سيد و ديگران ميرفتند ، و شب يكشنبه شهر را چراغان كردند ، و بنام « عدالتخانه » جشن و شادمانى بسيار نمودند . عين الدوله از علماء ديدن كرد ، و چنان كه درخواست ايشان بود علاء الدوله را از حكمرانى تهران برداشت .\r\nآگاهى از اين پيش‌آمد بروزنامه‌هاى اروپا هم رسيد و آن را با ستايشى از علماء ياد كردند ، ولى آنها « عدالتخانه » را پارلمان يا مجلس شورى معنى ميكردند ، و در روزنامه‌ها داستان را بنام شورش علماء بر دولت ياد كرده چنين مينوشتند ، كه دستگاه خودكامگى از ايران برچيده شده ، و شاه بمردم آزادى داده ، و دار الشورى برپا\r\n\r\n","description":"","footnote":"","page_name":" 74 ","page_number":106},
  {"content":"\r\n\r\nپ 18 سعد الدوله خواهد گرديد ، و آزادى زبان و خامه خواهد بود . بدينسان داستان را بسيار بزرگتر از آنچه بوده مىفهميدند .\r\nعلاء السلطنه سفير ايران در لندن نوشته‌اى بيرون داد كه در آن ، رو دادن شورشى را در ايران ، دروغ شمرد ، چيزى كه هست او نيز پيش‌آمد را ، بمعنى ديگرى بازنموده چنين نوشت : اندك رنجشى ميانهء دولت با علماء رو داده بود ، و علماء به عبد العظيم كه چند كيلومترى تهران است پناهيده بودند ، شاه از روى مهربانى ، فرمود رنجش آنان را بردارند و بتهران بازگردانند ، دادن دار الشورى ، و قانون ، آزادى خامه ، و برپا كردن عدليه ، از روز نخست آرزوى خود شاه ميبود كه اكنون بدلخواه آنها را داده . پيداست كه بسفارتخانه نيز آگاهى درستى از چگونگى نرسيده بود .\r\n\r\n","description":"","footnote":"","page_name":" 75 ","page_number":107},
  {"content":"\r\n\r\nاز اين شگفت‌تر آنكه دارندهء حبل المتين كه اين نوشته‌ها را از روزنامه‌هاى انگليسى ترجمه گردانيده ، همه را راست پنداشته ، و از اينكه شاه دار الشورى و آزادى داده ، بشادى پرداخته و ستايشگرى و چاپلوسى بسيارى نموده ، و چند ستون را پر گردانيده بى آنكه نامى از علماء ببرد و از رنجهاى آنان سپاس گزارد ، كه اين نمونهء ديگرى از بد - گهرى اوست . اين بدتر كه سپس كه از تهران نوشته‌ها رسيده و دانسته شده كه پيش‌آمد رنگ ديگرى داشته ، و شاه تنها بدلخواه خود چيزى نداده ، و از آنسوى عين الدوله ناخشنود ميبوده ، بيكباره خاموش گرديده ، و چنان كه گفتيم داستانها را پس از گذشتن چند ماهى ، در روزنامه‌اش آورده ، و آن هم با بدگويى و نكوهش از علماء توأم مىباشد .\r\n\r\nبدانديشيهاى عين الدوله\r\nبهمن‌ماه با خوشى ميگذشت . مردم بنويد دولت اميد بسته و باز شدن « عدالتخانه » را مىبيوسيدند . ميان مردم گفتگو از نوشته شدن قانون ميرفت . علماء ديد و بازديد ميكردند و نزد مردم جايگاه ديگرى يافته بودند در نامه‌اى ديدم ، نويسنده كه از بدخواهانست رفتن بهبهانى را بخانهء طباطبايى مينويسد و گله مىكند كه چراغ و لاله در جلوش ميكشيده‌اند و مردم از پيش‌وپس روانه گرديده و شاعران شعر ميخوانده‌اند .\r\nگويا در اين روزها بود كه علماء ببازديد عين الدوله رفتند . طباطبايى به او گفت :\r\n« اين عدالتخانه كه ميخواهيم نخست زيانش به خود ماست ، چه مردم آسوده باشند و ستم نبينند و ديگر از ما بينياز گردند و درهاى خانه‌هاى ما بسته شود . ولى چون عمر من و تو گذشته كارى كنيد كه نام نيكى از شما در جهان بماند ، و در تاريخ بنويسند بنيادگزار مجلس و عدالتخانه عين الدوله بوده ، و از تو اين يادگار در ايران بماند » .\r\nعين الدوله پاسخى نگفت و از شنيدن نام « مجلس » ابروها درهم كشيد . راستى اين بود كه او ميخواست گوشى به اين سخنان ندهد ، و اينكه ناگزير شده و كوشندگان را بتهران بازگردانيده ، و آن دستخط شاه را بدستشان داده بود ، ميخواست همه را ناديده گيرد ، و كوشندگان را با چاره‌جوييها از نيرو اندازد و از ميان برد . او ميخواست خود ، ايران را نيك گرداند ، ولى از چه راه ؟ . . از راه خودكامگى . روزنامه‌اش حبل المتين در شماره‌هاى خود درى بنام « اصلاحات جديده يا خيالات عاليه وزير اعظم » باز كرده و سخنان درازى ميراند . عين الدوله مرد كم دانشى ميبود در دربار خودكامه بزرگ شده . بر او گران ميافتاد كه نام قانون يا دار الشورى شنود ، و يا توده را دلبستهء كارهاى كشورى بيند . اين بود از درون دل دشمنى مينمود . از درخواستهاى علما تنها علاء الدوله را از حكمرانى تهران برداشت و آن ديگرها را بيكبار فراموش ساخت .\r\nدر نيمهء دوم بهمن يكداستان نابيوسيده‌اى رخ داد ، و آن اينكه شب چهارشنبه هجدهم بهمن ( 13 ذى قعده ) ، سعد الدوله وزير تجارت ، و دكتر محمد خان احياء الملك را ، از خانه‌هاى خودشان گرفتند و از شهر بيرون راندند : سعد الدوله را بيزد ، و دكتر\r\n\r\n","description":"","footnote":"","page_name":" 76 ","page_number":108},
  {"content":"\r\n\r\nمحمد خان را بمازندران .\r\nگناه اينها دانسته نبود . جز آنكه سعد الدوله مرد گردنكشى ميبود ، و چنان كه گفتيم در برابر عين الدوله ايستاده به كارهاى نوز و علاء الدوله خرده ميگرفت ، و ببازرگانان هوادارى مينمود . اين رفتار او بگردنكشى و خودخواهى عين الدوله ، كه اين زمان يگانه سررشته‌دار ايران ميبود و « شاهزاده اتابك اعظم » خوانده ميشد ، برميخورد . چنان كه خود او ميگفته ، از تهران پاى پياده بيرونش مىبرند ، و قزاقان در راه تازيانه زده و از هيچگونه دژرفتارى باز نمىايستاده‌اند .\r\nدكتر محمد خان پزشك امين السلطان بوده ، و گويا همين مايهء دشمنى عين الدوله شده . ناظم الاسلام انگيزه بيرون كردن او را ، از خودش پرسيده ، و او هم نميدانسته .\r\nاينان از كوشندگان نمىبودند ، و بيرون كردن اينان به آنان نبايستى برخورد . ولى چون مردم خودكامگى را رفته ميشماردند ، و اميد بآزادى بسته بودند ، از اين پيش‌آمد نابيوسيده رم خوردند و اندوهناك گرديدند . ولى باز بىپروايى نمودند ، و چون گفتگو از نوشته شدن قانون « عدالتخانه » ميرفت به خود نويدها دادند .\r\nدر ماه اسفند يك داستان ديگرى رخ داد ، و آن بيرون كردن سيد جمال واعظ از شهر بود . چنان كه گفتيم از شبى كه داستان مسجد شاه رخ داد ، سيد جمال در خانه ناظم الاسلام نهان ميزيست . ولى در آخرين شب درنگ كوشندگان در عبد العظيم ، ناظم الاسلام با معين - العلماى اسپهانى او را برداشتند و به عبد العظيم بردند ، و چند ساعتى ( نيمه نهان ) در آنجا ميبود ، تا همراه ديگران به شهر بازگشت و بخانهء خود رفت . ولى عين الدوله او را نيامرزيده و گاهى نامش را با خشم ميبرد ، و اين بود سيد جمال بيمناك ميزيست . در آغازهاى اسفند بود كه نير الدوله كه پس از علاء الدوله حكمران تهران شده بود بحاجى شيخ مرتضى نامه‌اى نوشت ، بدينسان كه بهتر اينست سيد جمال ، براى زيارت بمشهد رود ، و دررفت سفر او را هم من دهم . پيدا بود كه عين الدوله ميخواهد سيد جمال را بيرون كند ، و اين نخستين نمونه بدانديشيهاى او بود . طلبه‌ها خواستند بشورند و نگزارند ، دو سيد جلو ايشان را گرفتند . بهبهانى براى ميانجيگرى ، شيخ مهدى واعظ را نزد عين الدوله فرستاد ، ولى او نپذيرفت و چنين گفت : « محالست اين خواهش آقا را قبول كنم . البته بايد سيد جمال دههء عاشورا را در تهران نباشد . چه مذاكرات منبرى او باعث فتنه و آشوب خواهد گرديد » . سوگند خورد كه اگر سيد جمال نرود او را خواهم كشت ، ولى اگر خودش برود زبان مىدهم كه پس از عاشورا او را بازگردانم ، و شاه هزار تومان به او ، در رفت سفر ميدهد .\r\nبهبهانى ناگزير شد بپذيرد و به سيد جمال گفت روانه قم گردد . در تاريخ بيدارى مينويسد :\r\n« آقا سيد جمال گفت مقصود همهء ما فقط اينست كه شاه مجلس شورا بدهد . من اگر بدانم مجلس دادن موقوف و منوط بكشته شدن منست با كمال رضا و رغبت و ميل براى كشته شدن حاضر\r\n\r\n","description":"","footnote":"","page_name":" 77 ","page_number":109},
  {"content":"\r\n\r\nميشوم . آقاى بهبهانى فرمود اين لفظ هنوز زود است و به زبان نياوريد . فقط به همان لفظ « عدالتخانه » اكتفا كنيد تا زمانش برسد » .\r\nبارى روز دوشنبه سىام بهمن ( 26 ذى الحجه ) سيد جمال با پسر خود و با يك نوكر از تهران بيرون رفت و دههء عاشورا را در قم ميبود ، تا سپس دوباره بازگشت . كوشندگان از پيشواز و نمايش باز ايستادند ولى نوازش و مهربانى بسيار نمودند .\r\nدر دههء محرم عين الدوله « روضه‌خوانى » برپا كرد ، و خواستش اين بود كه خود علما يا پسران و خويشان ايشان را بسوى خود كشد ، و در اين‌باره از دادن پول هم باز - پ 19 سيد جمال واعظ\r\n\r\n","description":"","footnote":"","page_name":" 78 ","page_number":110},
  {"content":"\r\n\r\nنميايستاد ، و كاركنان او با علماء يا پسران ايشان بآمد و رفت پرداخته بنرم گردانيدن ايشان ميكوشيدند . ولى از اينها سودى نبود . عين الدوله ميخواست ميانهء دو سيد جدايى اندازد ، و طباطبايى را بسوى خود كشيده بهبهانى را از ميان بردارد . ولى مردانگى و نيك‌نهادى طباطبايى ميدان نميداد .\r\nدر اينميان كوشندگان ، بدانديشيهاى عين الدوله را دريافته ، و اميد كم كرده ، و دوباره بكوششهايى پرداخته بودند . علماء ، بنام ميهمانى . هفتهء دو روز ، گرد هم آمده بگفتگو مىنشستند . از آنسوى طلبه‌ها دسته‌هايى پديد آورده و نشست‌هايى برپا مينمودند ، و يكى از كارهاى اينان بود كه شبنامه‌ها مينوشتند و با ژلاتين چاپ كرده ، و نهانى پراكنده ميكردند .\r\nبدينسان اسفند بپايان آمد ، و سال نوين 1285 ، كه از سالهاى تاريخى ايران خواستى بود فرارسيد . مردم روزهاى نوروز را در ميان بيم و اميد بسر دادند .\r\nدر آخرهاى فروردين يكشب‌نشينى ميان عين الدوله با طباطبايى رخ داد ، و آن چنين بود كه احتشام السلطنه ، كه از كسان نيكنام شمرده ميشد و تازه از سفارت آلمان بازگرديده بود ، بخانهء طباطبايى آمد ، و با او سخن از عين الدوله و كارهاى او بميان آورد ، و چنين درخواست كه طباطبايى ، ديدى با عين الدوله كند كه دو تن تنها باهم نشينند ، و چنين باز نمود كه گره كار ، از همين ديدار ، بازخواهد شد . شادروان طباطبايى گفتهء او را پذيرفت ، و شبانه در تاريكى بخانهء عين الدوله رفت ، و دو تن تنها باهم نشستند و بسخن پرداختند . عين الدوله قرآن خواست ، و به آن سوگند خورد كه « من با مقصود شما حاضرم و قول مىدهم كه به همين زودى مجلس تشكيل گردد . من خيال شما را مقدس ميدانم ، و تاكنون كه مسامحه كردم خواستم موانع را از جلو بردارم . اينك بشما قول مىدهم كه همين چند روزه عدالتخانه صحيح برپا شود . . . »\r\nطباطبايى ، به اين سوگند و پيمان ، دلگرم گرديده بازگشت . ولى در بيرون نشانى از اين نويد ديده نشد ، و در همان روزها ، داستان نشست باغشاه پيش آمد كه دانسته شد همهء آن سخنان دروغ بوده .\r\n\r\nنشست در باغشاه\r\nدر اين هنگام مظفر الدينشاه در باغشاه مىنشست . عين الدوله روز سه‌شنبه دهم اردىبهشت نشستى در آنجا برپا كرد ، و از وزيران درباره عدالتخانه و به كار بستن دستخط شاه سكالش خواست .\r\nچنان كه گفتيم عين الدوله هيچگاه نميخواست گردن بدرخواستهاى كوشندگان بگزارد .\r\nگذشته از آنكه نميخواست رشتهء فرمانروايى خودكامانه را از دست دهد ، چون خود مرد كم‌دانشى ميبود ، از قانون و مجلس و اين گونه انديشه‌ها ميرميد ، و آنها را دشمن ميداشت .\r\nاين بود پافشارى در نپذيرفتن درخواستها ميكرد . چيزى كه هست نميخواست همهء گناه به گردن او باشد و ميخواست كسانى را نيز همباز گرداند . اين نشست براى آن بود و از پيش به\r\n\r\n","description":"","footnote":"","page_name":" 79 ","page_number":111},
  {"content":"\r\n\r\nبرخى وزيران سفارشها شده بود .\r\nعين الدوله سخن را چنين آغاز كرد : « همه ميدانيد كه اعليحضرت پادشاه دستخط عدالتخانه را بيرون داده . من اگرچه دستور داده‌ام نظامنامهء آن را نوشته‌اند و اينك بپايان ميرسانند ، ولى خود ايستادگى نشان داده‌ام ، و كنون چون ملايان دست برنميدارند و شبنامه‌ها مينويسند ، شما ببينيد آيا بهتر است كه دستخط را به كار بنديم ، يا ملايان را نوميد گردانيم و با نيروى دولتى پاسخ دهيم ؟ . . »\r\nباشندگان همه خاموش ماندند . دوباره گفتگو را بميان آورده پرسيد .\r\nاحتشام السلطنه پاسخ داد : « بهتر است دستخط را روان گردانيد . زيرا اگر روان نگردانيد دولت را بنزد مردم ارجى نماند . از آنسوى بنياد عدالتخانه زيانى بدولت نخواهد داشت » .\r\nامير بهادر جنگ ( وزير دربار ) گفت : « چنين نيست . براى دولت آن بهتر است كه دستخط به كار بسته نشود . چه اگر عدالتخانه برپا گردد بايد پسر پادشاه با پسر يك ميوه فروش يكسان گردد . آنگاه هيچ حكمرانى نتواند « دخل » كند و راه « دخل » بسته شود » .\r\nاحتشام السلطنه گفت : « جناب وزير دربار ، ديگر بس است ، « دخل » تا كى ؟ ! ستم تا چند ؟ ! . تا چه اندازه مردم را خوار و نادار ميخواهيد ؟ ! . اندكى هم دلتان به حال توده سوزد . بيش از اين مردم را از دولت رنجيده نگردانيد ، علماء را دشمن شاه نسازيد » .\r\nحاجب الدوله بسخن درآمده گفت : « اگر عدالتخانه برپا شود دولت نابود خواهد شد » .\r\nناصر الملك وزير اروپا ديدهء ماليه گفت : « آرى چنين است . هنوز در ايران هنگام برپا كردن مجلس نرسيده . عدالتخانه را با اين دولت سازش نخواهد بود . »\r\nامير بهادر دوباره بسخن درآمده گفت : « جناب احتشام السلطنه شما كه از قاجاريان ميباشيد نبايد خرسندى دهيد كه پادشاهى از اين خاندان بيرون رود » .\r\nاحتشام السلطنه پاسخ داد : « پيشرفت دولت و فزونى نيروى او در همراهى و همدستى با توده است . امروز دولت را خوشبختى رو داده كه توده خود در بند نيكيها گرديده .\r\nارج اين را بدانيد ، و با توده دست بهم داده ببديها چاره كنيد ، و دولت را داراى آبرو گردانيد ، قانونى بگزاريد كه همه پيروى كنند . ديگر ستمگرى بس است ، شاه را بدنام نكنيد ، دولت را رسوا نسازيد » .\r\nامير بهادر رو به عين الدوله گردانيده چنين گفت : « احتشام السلطنه ميخواهد توانايى شاه را از ميان برد » .\r\nاحتشام السلطنه گفت : « من آرزومندم پادشاه و « ولى النعمة » خود را ، مانند امپراطور آلمان و انگليس توانا بينم ، ليكن شما ميخواهيد او را همچون خديو مصر و امير افغانستان گردانيد » .\r\n\r\n","description":"","footnote":"","page_name":" 80 ","page_number":112},
  {"content":"\r\n\r\nامير بهادر گفت : « من تا جان دارم نگزارم عدالتخانه برپا شود ، خوبست شما برويد در كشور آلمان ، و بامپراطور آلمان بندگى كنيد . آقاى من ، پادشاه من ، اين گونه بندگيها را دربايست نميدارد » .\r\nگفتگو چون باينجا رسيد عين الدوله رشته را بريده و چنين گفت : « من ميبايد ، اين گفتگو را باعليحضرت بازنمايم ، و از خود شاه دستور خواهم » .\r\nبدينسان نشست بپايان رسيد . عين الدوله ميخواست مردم نگويند كه او تنها ناخرسند است و نميگزارد عدالتخانه برپا شود و همداستانى ديگر وزيران را هم بدانند ، و چون در اين نشست احتشام السلطنه ، پيروى از ديگران ننموده ، و هواخواهى توده نشان داده بود ، چند روز ديگر . او را بدستاويز نگهبانى و سركشى به كارهاى مرزى روانهء كردستان گردانيدند .\r\nزيرا چنان كه خواهيم آورد ، در اين هنگام سپاه عثمانى از مرز گذشته و يكرشته گفتگو و كشاكش در ميان ميبود . مردم اين را « دور راندن او از تهران » دانستند ، و اين جايگاهى براى او در نزد آزاديخواهان باز كرد ، ( چنان كه بيرون راندن سعد الدوله ، جايگاهى براى او باز كرده بود ) .\r\n\r\nنامهء طباطبايى به عين الدوله\r\nاين در نيمه‌هاى ارديبهشت بود . مردم از برپا گردانيدن اين نشست و از گفته‌هاى وزيران در آن ، و از رفتاريكه سپس با احتشام السلطنه كرده شد ، بنوميدى افزودند ، و باز به دو سيد و ديگر سران فشار آوردند . طباطبايى نامه‌اى به عين الدوله نوشت كه اينك آن را ، با اندكى كوتاهانيدن ، در اينجا ميآوريم .\r\n« كو آنهمه راز و عهد و پيمان - مسلم است از خرابى اين مملكت و استيصال اين » « مردم و خطراتى كه اين صفحه را احاطه نموده است خوب مطلعيد و هم بديهى است و ميدانيد » « اصلاح تمام اينها منحصر است بتأسيس مجلس و اتحاد دولت و ملت و رجال دولت با علماء » « عجب در اين است كه مرض را شناخته و طريق علاج هم معلوم و اقدام نميفرماييد اين اصلاحات » « عما قريب واقع خواهد شد ليكن ما ميخواهيم بدست پادشاه و اتابك خودمان باشد نه » « بدست روس و انگليس و عثمانى ما نميخواهيم در صفحات تاريخ بنويسند دولت بمظفر الدين » « شاه منقرض و ايران در عهد آن پادشاه بر باد رفته . . . خطر نزديك و وقت مضيق و حال » « اين مريض مشرف بموت است احتمال برء ضعيف در علاج چنين مريض آيا مسامحه » « رواست و يا علاج را بتأخير انداختن سزاوار است به خداوند متعال و بجميع انبياء و اولياء » « قسم باندكى مسامحه و تأخير ايران ميرود من اگر جسارت كرده و بكنم معذورم زيرا كه » « ايران وطن من است اعتبارات من در اين مملكت است خدمت من به اسلام در اين محل است » « عزت من تمام بسته به اين دولت است مىبينم اين مملكت بدست اجانب ميافتد و تمام » « شئونات و اعتبارات من ميرود پس تا نفس دارم در نگهدارى اين مملكت ميكوشم بلكه » « هنگام لزوم جان را در راه اين كار خواهم گذاشت . . . امروز بايد اغراض شخصيه را »\r\n\r\n","description":"","footnote":"","page_name":" 81 ","page_number":113},
  {"content":"\r\n\r\n« كنار گذارده محض خدا جان‌نثارى كرد اين كار چرا به اسم فلان و فلان انجام گيرد وقت » « تنگ و مطلب مهم است و وقت اين خيالات نيست من حاضرم در اينراه از همه چيز بگذرم » « شأن و اعتبار را كنار گذارده انجام اين كار را اگر موقوف باشد باينكه در دولت » « منزل حضرت و الا كفش بردارى و دربانى كنم حاضرم ( براى ملت و رفع ظلم ) حضرت » « و الا را به خدا و رسول . . . قسم مىدهم بريزيد آنچه در دامانست اين مملكت و اين مردمرا » « اسير روس و انگليس و عثمانى نفرماييد عهد چه شد قرآن چه ، عهد ما براى اين كار يعنى تأسيس » « مجلس بود و الا ما به الاشتراك نداشتيم مختصرا اقدام در اين كار فرموديد ما هم حاضر » « و همراهيم اقدام نفرموديد يكتنه اقدام خواهم كرد يا انجام مقصود يا مردن پروا ندارم زيرا » « اول از جان گذشتم بعد اقدام نمودم چيزى از عمر من باقى نمانده و از چيزى محظوظ » « نميشوم پس حظم اقدام باينكار و منتها آمالم انجام اين كار است يا جان دادن در اين راه » « كه مايهء آمرزش و افتخار خودم و اخلافم است اين كار را بلند و اسمى براى خود در صفحهء » « روزگار باقى بگذارم اين كار اگر صورت نگيرد بر ما لعن خواهند كرد چنان كه ما به » « اسلافمان خوب نميگوييم باز عاجزانه التماس ميكنم هرچه زودتر اين كار را انجام دهيد » « تأخير اين كار ولو يك روز هم باشد اثر سم قاتل را دارد فعلا دفع شر عثمانى نميشود » « مگر به اين مجلس و اتحاد ملت و دولت و رجال دولت و علماء نتايج حسنه ديگر محتاج » « به بيان است فعلا بيش از اين مصدع نميشوم و السلم . »\r\nميبايد نيك ديد كه در اين نامه ، بجاى « عدالتخانه » ، ياد « مجلس » و « اتحاد دولت و ملت » كرده مىشود . راستى اينست كه اين ، دو سيد و همدستان ايشان ، يك گام ديگرى بسوى پيش نهاده ، و كم‌كم پرده از روى خواست آخرين خود ، كه مجلس شورى و مشروطه ميبود ، برميداشتند .\r\nيك چيز شگفت آنكه در تاريخ بيدارى مينويسد : « عين الدوله چون نامه را خواند ، كلمهء « يكتنه » را در اين جمله كه ميگويد : « يكتنه اقدام خواهم كرد » « يكشنبه » پنداشت ، و ترسيد كه روز يكشنبه شورش پيش آيد ، و اين بود چند فوج سرباز را ، كه در بيرون شهر لشگرگاه ميداشتند ، بدرون شهر آورد ، و بنگهبانى ارك و قراولخانه‌ها برگماشت ، و بشاه گفت : « ملايان ميخواهند روز يكشنبه بشورش برخيزند . . . » ، و از آنسوى بميان مردم نيز هياهو افتاد كه روز يكشنبه « جهاد » خواهد شد ، و عين الدوله به دو سيد و ديگران پيامهايى از بيم و نويد ميفرستاد . روز يكشنبه آمدورفت ، و هيچ كارى رو نداد ، ولى مردم پى بردند كه دولت از كوشندگان در بيم است ، و اين بر دليرى آنان افزود .\r\n\r\nآشوب مشهد و آوازه آن\r\nبدينسان بار ديگر ميان كوشندگان و دولت بهم خورد ، و كوشندگان باز بگله و بدگويى برخاستند . در اينميان پيش‌آمدهايى نيز عنوان بدست اينان داد . مردم فارس كه در آن سال دادخواهى كرده و نتيجه نديده و خاموش گرديده بودند ، دوباره بدادخواهى برخاستند\r\n\r\n","description":"","footnote":"","page_name":" 82 ","page_number":114},
  {"content":"\r\n\r\nو تلگرافهاى پياپى بدولت و علماء فرستادند . نيز تلگرافى بمحمد عليميرزاى وليعهد نوشتند .\r\nدر اينهنگام شعاع السلطنه باروپا رفته ، ولى كاركنان او همچنان ديه‌هاى مردم را از دستشان ميگرفتند و سختى بيشتر مينمودند . در نتيجهء دادخواهى و ايستادگى مردم ، شاه شعاع السلطنه را از حكمرانى فارس برداشت ، و علاء الدوله را بجاى او ، بحكمرانى فرستاد ، ولى ديه‌هاى مردم را باز ندادند و كوشندگان همين را عنوان ديگرى براى بدگويى از دولت و شورانيدن مردم ، گرفتند .\r\nپ 20 حاجى ميرزا حسن رشديه پس از آن آگاهى از آشوب مشهد رسيد . چگونگى اين بوده : حاجى محمد حسن نامى ، نان و گوشت شهر را به « كونترات » برداشته و بهاى آنها را بسيار گران گردانيده بود .\r\n\r\n","description":"","footnote":"","page_name":" 83 ","page_number":115},
  {"content":"\r\n\r\nمردم به سختى افتاده و ميناليدند ، ولى چون آصف الدوله حكمران و ديگران با وى همباز و همراز ميبودند ، جايى براى دادخواهى نمىيافتند . كم‌كم بآهنگ شورش ميافتند و دسته‌ها بسته باينسو و آنسو ميروند . كسى پرواى ايشان نميكند و بجلوشان نميافتد .\r\nسرانجام طلبه‌ها به كار ميپردازند و با آنان همدست ميشوند ، و يكى از ايشان بنام « رئيس الطلاب » كه قفقازى ميبوده جلو ميافتد و مردم را بسر خود گرد مىآورد ، و كسانى فرستاده حاجى محمد حسن را بپيش خود ميخواند ، و ازو نوشته ميگيرد كه تا سه روز ديگر نان و گوشت را ارزان گرداند . حاجى محمد حسن نوشته ميدهد و بيرون ميآيد ، و بآگاهى از آصف الدوله بگرد آوردن تفنگچى ميپردازد . روز سوم مردم ، ارزان گردانيدن نان و گوشت را مىبيوسيدند ، و چون نشانى نديدند ، باز دسته بستند و رئيس الطلاب با طلبه‌ها به مسجد گوهرشاد آمدند و آنجا را بنگاه گرفتند و به كار پرداختند . رئيس الطلاب گروهى از طلبه‌ها و مردم را فرستاد كه حاجى محمد حسن را بكشند و بياورند . اينان چون بتكان آمدند مردم نيز بازارها را بستند و گروهى نيز از بازاريان باينان پيوستند .\r\nدر آن سه روز حاجى محمد حسن تفنگچيهايى از « كاكريها » ، از ديه‌هاى خود گرد آورده و حكمران نيز دويست تن سوار فرستاده بود . اينان در خانهء حاجى محمد حسن و در كاروانسراى پهلوى آن آماده و چشم به راه ميايستادند . طلبه‌ها و مردم كه از چگونگى آگاهى نميداشتند و چنان گمانى هرگز نميبردند ، بخانهء حاجى محمد حسن رسيده و چنين خواستند با زور و فشار در را بشكنند ، و بدرون رفته حاجى محمد حسن را بگيرند .\r\nاز آنسوى نخست با چوب و سنگ پاسخ دادند و سپس بيكبار با تفنگ شليك كردند ، طلبه‌ها و مردم همين كه آواز شليك تفنگ شنيدند رو برگردانيده و بگريختند و كسانى كه تير خورده بودند بيفتادند . تفنگچيان دنبالشان كرده ، از پشت بامها شليك‌كنان تا صحنشان رسانيدند ، و در صحن نيز زينهار نداده و همچنان شليك كردند . دستهء انبوهى تير خوردند ، كه رويهمرفته چهل تن مردند و بازمانده پس از زمانى بهبود يافتند . اين شد نتيجهء شورش مردم بيچاره .\r\nاين داستان در ماه فروردين ميبود ، ولى آگاهى از آن بتهران ، در ماه ارديبهشت رسيده و خود رنگ ديگرى پيدا كرده چنين پراكنده شد كه بدستور آصف الدوله حكمران ، شليك بگنبد امام رضا كرده‌اند ، و پاس آن را نگه نداشته‌اند . همين بمردم بسيار گران ميافتاد و بناخشنودى آنان از دولت بسيار ميفزود ، و همه را مىسهانيد . آن روز باورهاى مردم ديگر ميبود .\r\nكوشندگان ، همين را عنوان ديگرى گرفتند . شادروان طباطبايى خود بالاى منبر ياد پيش‌آمد كرد و بسيار گريست . هم كسانى شبنامه‌ها در آن‌باره نوشتند .\r\n\r\nنامه طباطبايى بمظفر الدين شاه\r\nدر اين روزها طباطبايى ، نامه‌اى به خود شاه نوشت ، و آن را شش نسخه گردانيده ، از شش راه فرستاد كه بارى يكى به او برسد و ما اينك نسخه آن را در اينجا ميآوريم .\r\n\r\n","description":"","footnote":"","page_name":" 84 ","page_number":116},
  {"content":"\r\n\r\n« فرياد دل وطن‌پرستان - بعرض اعليحضرت اقدس شهريارى خلد اللّه سلطانه » « مىرساند چون حضورا فرموديد هر وقت عرضى داريد بلاواسطه به خود من اظهار داريد » « به اين جهت به اين عرايض مصدع خاطر مبارك مىشود اين ايام طرق را بر دعاگويان » « سد نموده‌اند عرايض دعاگويان را نميگذارند بحضور مبارك مشرف شود با اين حال » « اگر مطلبى را بر اعليحضرت مشتبه كرده باشند چگونه رفع اشتباه كنيم محض پيشرفت » « مقاصدشان دعاگويان را بدخواه دولت و شخص همايونى قلم داده خاطر مبارك را » « مشوش نموده‌اند تا اگر مفاسد اعمالشان را عرض كنيم مقبول نيفتد »\r\n« به خداوند متعال . . . قسم دعاگويان اعليحضرت را دوست داريم صحت و بقاى » « وجود مبارك را روزوشب از خداوند تعالى ميخواهيم پادشاه رؤف و مهربان بىطمع » « باگذشت را چرا نخواهيم راحت و آسايش ماها از دولت اعليحضرتست مقاصد دعاگويان » « در زمان همايونى صورت خواهد گرفت چنين پادشاهى را ممكن است دوست نداشته باشيم » « حاشا ماها طالب دنيا باشيم يا آخرت غرضمان رياست باشد و جلب نفع يا خدمت » « بشرع منحصر در اين دولت است حال علمايى را كه در ممالك خارجه هستند ميدانيم » « ايران وطن و محل انجام مقاصد دعاگويان است بايد در ترقى ايران و نجات آن از » « خطرات جاهد باشيم ممكن نيست بد اين دولت را بخواهيم عقل حكم نميكند كه دعاگويان » « با اين خطرات ساكت و اضمحلال دولت را طالب باشيم نميگذارند اعليحضرت بر » « حال مملكت و خرابى و خطرات آن و پريشانى رعيت و ظلم ظلمه از حكام و غيرهم و » « قضاياى ناگوار واقعه مطلع شوند متصل عرض ميكنند مملكت آباد و منظم و » « دور از خطر رعيت راحت و آسوده بدعاگويى مشغول و قضيهء ناگوارى واقع نشده » « و نميشود » .\r\n« اعليحضرتا مملكت خراب رعيت پريشان و گدا دست تعدى حكام و مأمورين » « بر مال و عرض و جان رعيت دراز ظلم حكام و مأمورين اندازه ندارد از مال رعيت هر » « قدر ميلشان اقتضا كند مىبرند قوه غضب و شهوتشان بهرچه ميل و حكم كند از زدن و » « كشتن و ناقص كردن اطاعت ميكنند اين عمارت و مبلها و وجوهات و املاك در اندك زمان » « از كجا تحصيل شده تمام مال رعيت بيچاره است اين ثروت همان فقراى بىمكنت‌اند » « كه اعليحضرت بر حالشان مطلعيد در اندك زمان از مال رعيت صاحب مكنت و ثروت » « شدند پارسال دخترهاى قوچانى را در عوض سه رى گندم ماليات كه نداشتند بدهند » « گرفته بتركمانها و ارامنهء عشق‌آباد به قيمت گزاف فروختند ده هزار رعيت قوچانى از » « ظلم به خاك روس فرار كردند هزارها رعيت ايران از ظلم حكام و مأمورين به ممالك » « خارجه هجرت كرده بحمالى و فعلگى گذران ميكنند و در ذلت و خوارى ميميرند بيان » « حال اين مردم را از ظلم ظلمه به اين مختصر عريضه ممكن نيست تمام اين قضايا را از » « اعليحضرت مخفى ميكنند و نميگذارند اعليحضرت مطلع شده در مقام چاره برآيد حالت »\r\n\r\n","description":"","footnote":"","page_name":" 85 ","page_number":117},
  {"content":"\r\n\r\n« حاليهء اين مملكت اگر اصلاح نشود عنقريب اين مملكت جزء ممالك خارجه خواهد شد » « البته اعليحضرت راضى نميشود در تواريخ نوشته شود در عهد همايونى ايران بباد رفت » « اسلام ضعيف و مسلمين ذليل شدند » .\r\n« اعليحضرتا تمام اين مفاسد را مجلس عدالت يعنى انجمنى مركب از تمام اصناف » « مردم كه در آن انجمن بداد عامه مردم برسند شاه و گدا در آن مساوى باشند فوايد اين » « مجلس را اعليحضرت همايونى بهتر از همه ميدانند مجلس اگر باشد اين ظلمها رفع » « خواهد شد خرابيها آباد خواهد شد خارجه طمع به مملكت نخواهد كرد سيستان و » « بلوچستان را انگليس نخواهد برد فلان محل را روس نخواهد برد عثمانى تعدى بايران » « نميتواند بكند وضع نان و گوشت كه قوت غالب مردم است و ما به الحيوة خلقند » « بسيار مغشوش و بد است بيشتر مردم از اين دو محرومند اعليحضرت همايونى اقدام به » « اصلاح اين دو فرمودند بعض خيرخواهان حاضر شدند افسوس آنها كه زورى مبلغ گزاف » « از خباز و قصاب ميگيرند نميگذارند اين مقصود حاصل و مردم آسوده شوند حال سرباز » « كه حافظ دولت و ملت‌اند بر اعليحضرت مخفى است جزئى جيره و مواجب را هم به آنها » « نميدهند . بيشتر بعمله‌گى و فعله‌گى قوتى تحصيل ميكردند آن را هم غدغن نمودند » « همه روزه جمعى از آنها از گرسنگى ميميرند براى دولت نقصى از اين بالاتر » « تصور نميشود » .\r\n« در زاويهء حضرت عبد العظيم سى روز با كمال سختى گذرانيديم تا دستخط همايونى » « در تأسيس مجلس مقصود صادر شد شكرها بجا آورديم و بشكرانهء مرحمت چراغانى كرده » « جشن بزرگى گرفته شد بانتظار انجام مضمون دستخط مبارك روز ميگذرانيم اثرى » « ظاهر نشد همه را بطفره گذرانيده بلكه صريحا ميگويند اين كار نخواهد شد و تأسيس » « مجلس منافى سلطنت است نميدانند سلطنت صحيح بىزوال با بودن مجلس است بىمجلس » « سلطنت بىمعنى و در معرض زوال است » .\r\n« اعليحضرتا سى كرور نفوس را كه اولاد پادشاه‌اند اسير استبداد يك نفر نفرماييد » « براى خاطر يكنفر مستبد چشم از سى كرور فرزندان خود نپوشيد مطلب زياد است فعلا » « بيش از اين مصدع نميشوم مستدعيم اين عريضه را بدقت ملاحظه بفرماييد و پيش از » « انقطاع راه چاره‌اى بفرماييد تا مملكت از دست نرفته و يكمشت رعيت بيچاره كه بمنزلهء » « فرزندان اعليحضرتند اسير و ذليل خارجه نشوند . »\r\n« الامر الاعلى مطاع ( محمد بن صادق الحسينى الطباطبائى ) » به اين نامه پاسخى رسيد ، نزديك به اين : « جناب آقا سيد محمد مجتهد ، نامهء شما را خوانديم ، به اتابك ميسپاريم كه خواستهاى شما را بانجام رساند . شما هم در بايندهء خود كوتاهى ننماييد و بدعاگويى پردازيد ، و هر آينه « اشرار و الواد » را باندرز خاموش گردانيد ، و شورش و آشوب را فرونشانيد و چنان نكنيد كه خشم ما همگى را\r\n\r\n","description":"","footnote":"","page_name":" 86 ","page_number":118},
  {"content":"\r\n\r\nفرا گيرد .\r\n\r\nبيرون كردن رشديه و ديگران از تهران\r\nعلماء دانستند كه پاسخ از خود عين الدوله است ، و نامه ايشان بشاه نرسيده . راستى آن بود كه اين زمان شاه دچار افليجى شده ، و جز به خود نتوانستى پرداخت ، و عين الدوله آزادتر گرديده و بر اين شده بود كه در برابر كوشندگان ايستادگى بيشتر كند و آنان را از ميان بردارد . از آنسوى بيك كار بزرگ ديگرى برخاسته بود ، و آن اينكه وليعهد را ديگر گرداند . محمد على ميرزا كه وليعهد مىبود او را بردارد و يكى ديگر از پسران شاه را بجاى او برگزيند ، و چنين گفته ميشد كه شعاع السلطنه برگزيده خواهد شد .\r\nدانسته نيست اين انديشه از كجا پيدا شده و انگيزه‌اش چه بوده ، و بيگمان از سياست سرچشمه ميگرفته . آنچه در بيرون فهميده ميشد اين بود كه عين الدوله ميخواهد شاهزادگان را ، از شعاع السلطنه و سالار الدوله و ديگران ، بسوى خود كشد ، و آنگاه چون يكى را بوليعهدى يا بهتر گويم : بشاهى ، رسانيد خود هميشه « صدر اعظم » او باشد .\r\nهرچه بود بجايى نرسيد و جز گفتگويش ديده نشد ، و نتيجه‌اى كه از آن پديد آمد دو چيز بود : يكى آنكه محمد على ميرزا با عين الدوله دشمن گرديد و بسوى كوشندگان گراييد . ديگرى اينكه شاهزادگان ، كه هر يكى جداگانه آرزومند وليعهدى مىبودند بسوى عين الدوله گراييدند ، و برخى از ايشان كه بكوشندگان گرايش مينمودند ، اين زمان خود را كنار كشيدند .\r\nدر خردادماه ( ربيع الثانى ) ، دو سيد و همراهانشان ، چنين نهادند كه هر شب مسجدى دارند و مردم را به خود نگزارند . شبهاى آدينه خود بهبهانى در مسجد سر پولك ، و شب‌هاى دوشنبه خود طباطبايى در مسجد چاله حصار ، بمنبر ميرفتند . در اينميان كسانى از مردم سبكمغزانه به سخنانى برآمده بودند ، از اين گونه كه بايد با دولت « جهاد » كرد با نداشتن هيچ بسيجى به اين سخنان مىپرداختند ، و بيشتر اميدشان ، به اين ميبود كه سرباز و توپچى مسلمانند ، و اگر علماء بجهاد برخيزند ، در برابر اينان نايستند ، و در اين‌باره شبنامه‌ها مىپراكندند ، ميان مردم هياهو افتاده ، و چنين گفته ميشد كه كوشندگان در خانهء طباطبايى گرد خواهند آمد و از آنجا براى جنگ بيرون خواهند ريخت .\r\nاين سخن چندان بزرگ شد كه عين الدوله ترسيد و من نامه‌اى ديدم كه مينويسد : اتابك « جواهرات » خود را از خانه‌اش بيرون فرستاده اينسخن چه راست و چه دروغ نمونهء بزرگى ترسهاست . از آنسوى عين الدوله ، لشگر را در بيرون شهر آماده نگه ميداشت ، كه همين كه تكانى ديده شد ، به شهر آورد ، و هركه را خواست بگيرد ، و هركه را خواست بكشد . يكشب طباطبايى ، در منبر به اين زمينه پرداخت و بخردانه چنين گفت : « از گوشه و كنار مىشنوم كه ميگويند ملاها خيال جهاد دارند . اين شايعه دروغ و خلاف واقع است . ما نه جنگى داريم نه نزاعى ، پادشاه ما مسلمانست . با پادشاه مسلمان جهاد متصور نيست . . ، » سپس\r\n\r\n","description":"","footnote":"","page_name":" 87 ","page_number":119},
  {"content":"\r\n\r\nبمردم اندرزها سرود پ 21 حاجى شيخ محمد واعظ و به آنان دستور شكيب و آرامى داد ، و جلو تند روى را گرفت .\r\nعين الدوله خواست از اين مسجدهاى شبانه جلو گيرد ، و آگهى داد كه پس از سه ساعت از شب ، كسى در بيرون نباشد ، و باداره پوليس ( نظميه ) دستور داد ، كه هركه را ، پس از آن ساعت ، در كوچه يا خيابان به‌بينند دستگير كنند و بزندان اندازند .\r\nاين كار مايه رنجى براى مردم شد ، و هر شبى كسان بسيارى به اين نام گرفتار ميشدند . هر شب سه ساعت گذشته ، شيپور ميكشيدند ، و پس از آن هركه را مىيافتند ميگرفتند ، و نخست جيب و كيسه و بغل او را تهى ساخته ، و سپس بزندانش ميفرستادند .\r\nاز آنسوى عين الدوله خواست ، كسانى را از تندروان از شهر بيرون راند و چشمهاى ديگران را بترساند ، و باشد كه ميخواست از اين راه پروبال كوشندگان را بكند و همدستان كارآمد ايشان را گرفته و دور گرداند . شب شنبه بيست و پنجم خرداد ( 24 ربيع الثانى ) سه تن را ، كه حاجى ميرزا حسن رشديه ، و مجد الاسلام كرمانى ، و ميرزا آقا اسپهانى بودند ، از خانه‌هاشان دستگير كردند ، و هر يكى را بدسته ديگرى از سواران كشيك - خانه سپرده و بكهريزك فرستادند ، و از آنجا هر سه را بدرشكه نشانده با سوار ،\r\n\r\n","description":"","footnote":"","page_name":" 88 ","page_number":120},
  {"content":"\r\n\r\nرو بسوى كلات نادرى روانه گردانيدند .\r\nاينان هيچيك از دستهء كوشندگان نمىبودند . رشديه بنيادگزار دبستان ، و خود مرد زباندار و بىپروايى ميبود ، و در اينجا و آنجا از بدگويى به عين الدوله باز نمىايستاد .\r\nمجد الاسلام يكى از كاركنان عين الدوله و بگفتهء آن زمان « راپورتچى » او ميبود ، و از دستگاه او نان مىخورد . ولى اين هنگام چون كار كوشندگان را در پيشرفت مىديد ، دورانديشانه ميخواست جايى هم براى خود در ميان اينان باز كند ، و اين بود در اينجا و آنجا نشسته زبان ببدگويى از عين الدوله گشاده ميداشت . ميرزا آقا از استانبول تازه آمده و نزد عين الدوله خود را قانون‌دان نشان داده و چنين پيشنهاد كرده بود كه قانونى كه خواسته مىشود او بنويسد ، و چون مرد خودنما و هوسناكى ميبود در اينجا و آنجا سخنانى از قانون و آزادى و چگونگى توده‌هاى اروپا ميراند .\r\nولى عين الدوله چون اينان را گرفت ، چنين پراكند كه بابى ( بهايى ) مىبودند ، و به طباطبايى كه ميانجيگرى دربارهء مجد الاسلام ميكرد ، همين را پيام فرستاد ، و براى فريب مردم دستور داد سه تن از بازرگانان را كه ببهاييگرى شناخته ميبودند گرفتند و بند كردند و چند گاهى نگه داشتند و سپس از هركدام يكصد و پنجاه تومان گرفته رها گردانيدند .\r\nچند شب ديگر داستان دلسوز مهدى گاوكش رخ داد . اين مرد در كوى سرپولك سردسته شمرده ميشد و جوانان و مشديان را بر سر خود ميداشت ، و چون از پيروان و هوا - داران بهبهانى ميبود ، در قهوه‌خانه نشسته و بيباكانه از عين الدوله بدگويى ميكرد .\r\nعين الدوله كه از بهبهانى هميشه خشمناك مىبود و دل پر از كينه مىداشت ، از شنيدن آنكه يكى از پيروان او چنين بيباكى مىنمايد سخت برآشفت و چنين خواست همه خشم خود را بر سر بيچاره مهدى فرود آورد ، و دستور داد شبانه بخانهء او ريختند و آنچه توانستند دريغ نداشتند : خود او را دستگير كردند ، زن آبستنش را چندان زدند كه بچه انداخت ، يك پسرش را بحوض انداخته و خفه گردانيدند ، به ديگران از بزرگ و كوچك كتك و زخم زدند ، با اين سياهكاريها از تاراج كاچال و افزارخانه هم چشم نپوشيدند . از آنسوى فردا چون مهدى را بنزد عين الدوله آوردند گفت تازيانه بسيارى زدند و پس از همه بزندانش انداختند و تا ديرگاهى آگاهى از او نبود و همه او را كشته مىدانستند .\r\nاين رفتار ستمگرانهء عين الدوله بمردم گران افتاد . يك دسته سخت ترسيدند و خود را كنار كشيدند ، و يك دسته بخشم افزوده و در راه كوشش پافشارتر گرديدند . رويهم‌رفته كار بزرگتر گرديد و به سختى افزود .\r\nدر اين ميان چون جمادى الاولى رسيد ، مردم بشيوهء هر ساله روزهاى سيزده و چهارده و پانزده آن را ، بنام اينكه روزهاى مرگ دختر پيغمبر اسلام است ، بسوگوارى پرداختند ، و نشست‌ها براى روضه‌خوانى برپا كردند ، و در يكى از آن روزها ( روز\r\n\r\n","description":"","footnote":"","page_name":" 89 ","page_number":121},
  {"content":"\r\n\r\nچهاردهم ) ، شادروان طباطبايى با بودن مردم بس انبوهى بالاى منبر رفت و بيك رشته سخنان بس ارجدارى پرداخت . كسانى گفته‌هاى او را مينوشتند و تاريخ بيدارى همهء آن را آورده است .\r\nمرد خردمند ، نخست ياد شاه كرد و ازو خشنوديهايى نمود ، ولى گفت كه او بيمار است و سخنان ما را به او نميرسانند . سپس گفت : ميگويند ما شاه را نميخواهيم ، ما مشروطه طلب و جمهورىخواهيم ، و با اين‌ها ميخواهند شاه را از ما برنجانند . ولى ما تنها « عدالتخانه » ميخواهيم ، « مجلسى كه جمعى در آن باشند و به درد مردم و رعيت برسند » . سپس به ياد بيدادگريهاى دولتيان پرداخته و داستان فارس و مانند آن را سرود ، و در پايان چنين گفت :\r\n« ايمردم شما مكلفيد برفع ظلم » ، سپس داستان ستمگرى عثمان و برانداختن او را در آغاز اسلام ، ياد كرده چنين گفت : « امروز هم باعث ظلم يكنفر شده است كه اتابك باشد او را علاج كنيد . . » ، و با آنكه از مشروطه‌خواهى بيزارى جسته بود سخن را كشانيد ببدى خودكامگى ( استبداد ) و زيانهاى آن ، و آشكاره نكوهش از آن كرد ، و در ميان سخن ، سرگذشت دلسوز مهدى گاوكش را ياد كرد ، و از سختى كار زندگانى در تهران گله نمود : « مردى ميرود پى طبيب كه بچه‌اش خناق گرفته بلكه او را معالجه كند ، در راه بيچاره را گرفته تا صبح نگه ميدارند ، صبح كه برميگردد پسرش مرده است ، زن حامله است ميروند پى ماما ، او را ميگيرند ، صبح كه برميگردد زن و طفل هر دو مرده .\r\nكدام يك از كارها را بگويم ؟ ! . اگر بدانيد در اين شبها چه ظلمها كه مىشود ! مردم كه ياغى دولت نمىباشند ؛ يك كلمه عدل كه اينهمه داد و فرياد و صدمه ندارد » سپس گفت : « مردم بيدار شويد ، درد خود را بدانيد ، دواى درد را پيدا كنيد ، و زود در مقام معالجه برآييد » . سپس گفت : « هر دردى را درمانيست ، و درمان خودكامگى « شور و مشاورت » است » . در پايان چنين گفت : « اگر يك سال يا ده سال طول بكشد ما عدل و عدالتخانه ميخواهيم ما اجراى قانون اسلام را ميخواهيم ، ما مجلس ميخواهيم كه در آن مجلس شاه و گدا در حدود قانون مساوى باشند » . بدينسان بىآنكه پرده را درد ، خواست خودشان را بمردم فهمانيد و به آنان دل داد .\r\n\r\nنامهء ناصر الملك بطباطبايى\r\nعين الدوله چون گفتار طباطبايى را شنيد كه آشكاره از استبداد بد گفته ، و از آنسوى نيرومندى آنان را مىديد ، بيك چارهء ديگرى برخاست ، و آن اينكه ناصر الملك را كه در انگلستان درس خوانده ، و خود بدانشمندى و نيكى شناخته ميبود ، و از اينسوى ديندارى هم از خود مينمود ، واداشت كه نامه‌اى بطباطبايى نويسد ، و به او چنين گويد كه مشروطه براى ايران هنوز زود است ، و ميبايد كنون را بفزونى دبستانها كوشيد ، و بمدرسه‌ها كه هست سامانى داد ، و بدينسان مردم را براى مشروطه‌خواهى آماده گردانيد .\r\nاين بهانه‌اى ميبود كه بدخواهان هميشه پيش آوردندى و ببدخواهى خود رخت دورانديشى\r\n\r\n","description":"","footnote":"","page_name":" 90 ","page_number":122},
  {"content":"\r\n\r\nو نيك‌خواهى پوشيدندى . ناصر الملك نامه‌اى نوشت كه بايد آن را در اينجا بياوريم ، ولى چون بسيار دراز است و سخنان بيهوده بسيار مىدارد ميبايد از برخى بخشها چشم پوشيم . بزرگى طباطبايى و بينايى او در كار ، از اينجا پيداست كه فريب چنين نامه‌اى را نخورده و سستى به خود راه نداده .\r\n« بشرف عرض حضور مقدس عالى مىرساند اين بنده يكى از ستايش‌كنندگان وجود » « مبارك حضرت عالى هستم به جهت اينكه از روى انصاف مىبينم درد وطن داريد و بترقى » « ملت شايقيد و ملتفت بدبختيهاى نوع خود شده‌ايد و آرزو داريد كه علاجى براى اين دردها » « پيدا كنيد و باب سعادت و نيكبختى را به روى اين ملت كه در شرف زوال است بگشاييد و » « همچو فهميده‌ام كه اينهمه داد و فرياد و قال و مقال شما از روى نفس‌پرستى نيست مقصودتان » « چاره امراض ملى است ولى خيلى افسوس و غصه ميخورم وقتى كه ميبينم از شدت شوق و » « عجله كه در علاج اين مريض داريد نميدانيد بكدام معالجه دست بزنيد و از كدام دوا شروع » « بفرماييد كه به حال مريض مفيد باشد چون نتيجهء رفع مرض و عود صحت را در رفتار چيست » « و چالاك مريض ميدانيد اين بيچاره مريض كه قادر به حركت نيست مدتهاست غذايى بمعده‌اش » « داخل نشده و بدل ما يتحللى به بدنش نرسيده رمق حركت و قدرت تكلم ندارد تازيانه » « برداشته كتكش ميزنيد كه بدود و از خندق جست‌وخيز نمايد و اين بدبختى كه بواسطهء مرض » « و نخوردن غذا همهء روده‌هايش خشكيده و امعاء و احشايش از كار افتاده يك ران شتر » « نيم پخته بدهانش فرو ميكنيد كه ببلعد . واضح است نتيجهء آن دوا و اين غذا چه خواهد شد » « طبيب حاذق كه تشخيص مرض داد اول باستعمال داروهاى مفيده دمبدم مىپردازد اگر » « از گلو نتوانست تزريق مىكند آبگوشت غليظ روانى بدوا آهسته‌آهسته بحلقش ميچكاند » « تا كم‌كم قوت بگيرد بعد زير بازوهايش را ميگيرند روزى چندم قدم توى اطاق راهش » « مىبرند پس از آن بحياط و باغ آورده ملايم ميگردانند تا وقتى كه تدريجا قوت دويدن » « و استعداد جست‌وخيز را پيدا كند . »\r\n« امروز تقاضاى مجلس مبعوثان و اصرار در ايجاد قانون مساوات و دم زدن از حريت » « و عدالت كامله ( آنطوريكه در تمام ملل متمدنه سعادتمند وجود دارد ) در ايران همان » « حكايت تازيانه زدن بران شتر طپانيدن است . خداى قادر عالم گواه است كه در اين » « عرايض خود تملق از احدى منظورم نيست فقط قصد حق‌گويى و توضيح ريشهء مسئله است » « لا غير . همه جاى مملكت وسيع ايران مثل خيابانهاى طهران نيست كوه دارد ، كتل و » « جنگل دارد ، ماهور دارد ، سباع دارد ، وحوش دارد ، الوار و اكراد دارد ، شاهسون دارد ، » « قشقايى دارد . . . اين حرفها كه در همه جاى دنيا عصاره سعادت و شرافت و افتخار است » « بعقيده بنده در ايران امروز مايهء هرج‌ومرج و خرابى و ذلت و عدم امنيت و هزاران مفاسد » « ديگر خواهد بود زيرا كه براى استقرار و اجراى ترتيبات جديده هنوز علم و استعداد نداريم » « و نشر اين حرفها رعب و صلابت قدرت حاليه را از انظار ميبرد نتيجه پيداست كه چه مىشود ! »\r\n\r\n","description":"","footnote":"","page_name":" 91 ","page_number":123},
  {"content":"\r\n\r\n« كبك نشديم كلاغى هم از يادمان رفت ! فرض بفرماييد امروز بندگان اعليحضرت شاهنشاهى » « بميل خاطر و كمال رضايت به اين مملكت دستخط آزادى كامل مرحمت بفرمايد و به شخص » پ 22 ناصر الملك « محترم مقدس حضرت مستطاب » « حجة الاسلام عالى امر شود مجلس » « مبعوثان تشكيل بدهيد چه خواهيد كرد » « اقلا هزار نفر آدم كامل بصير بمقتضاى » « عصر آگاه از حقوق ملل و دول لازم » « داريد تا اين يك مجلس تشكيل يابد » « حالا ساير شعب و ادارات كه همه مربوط » « بهم است و اجزاى عالم لازم دارد » « بماند استدعا ميكنم از روى بيطرفى » « و بيغرضى چنانچه شيوهء طبيعى حضرت » « عالى است نه از روى طرفدارى » « و خاطرخواهى دويست نفر آنطور آدم » « براى بنده بشماريد اما اين را هم » « فراموش نفرماييد اگر كسى تمام » « اشعار عرب و عجم را از حفظ داشته » « باشد و براى فهميدن كلماتش شخص » « محتاج بفرهنگ و قاموس باشد و تمام » « لغاتش از مقامات حريرى باشد براى عضويت آن مجلس كافى و قابل نيست بلكه اشخاصى بايد » « باشند كه وقتى از ايشان بپرسند چه جهت دارد كه روزبروز پول ما در تنزل است و حال آنكه » « نقره‌اش كه از نقره فرانك و مارك و شلينگ و ين و روپيه بيشتر بار ندارد صحيحش را بگويد » « و چاره‌اش را هم بداند يا ساير شعبات سياسى و مالياتى و تجارتى و فلاحتى و نظامى » « آنچه امروز به كار زندگى و ترقى يك ملتى مىخورد همه را بتواند بمطرح مذاكره و حل » « و عقد بياورد گمان بلكه يقينم اينست و بر صحتش قسم ميخورم كه اگر از روى انصاف » « بخواهيد انتخاب بفرماييد در تمام ايران يك صد نفر نميتوانيد پيدا كنيد پس براى چه » « فرياد ميكنيد ؟ . . براى كه سنگ به سينه ميزنيد ؟ . . خوب نتيجه اين درازنفسىهاى بنده » « چه شد و مقصود بنده چه چيز است ؟ مقصودم اينست كه حضرت عالى را از اين اقدامات » « غيورانه كه خير و سعادت و افتخار ملت منحصر به نتيجهء آن است بازدارم ؟ نه و اللّه مقصودم » « اين است كه طرفدارى تملق‌آميزى از دولتيان بكنم ؟ نه باللّه - بلكه ميخواهم اين اقدامات » « از راه صحيح باشد كه منتج نتيجهء صحيح بشود در اين صورت اگر اجازه بدهيد راهش را » « عرض ميكنم به شرط آنكه از روى دقت و انصاف در آن غور بفرماييد آيا اين مسئله يقين »\r\n\r\n","description":"","footnote":"","page_name":" 92 ","page_number":124},
  {"content":"\r\n\r\n« و مسلم شد كه براى تغيير اوضاع حاليه و اختيار طرز و ترتيبات جديد ، آدم لازم داريم ( يعنى » « عالم بعلوم عصر جديد ) و اللّه عالم لازم داريم . باللّه عالم لازم داريم . به قرآن عالم لازم » « داريم . به پيغمبر عالم لازم داريم . بمرتضى على عالم لازم داريم . به اسلام به كعبه به دين » « بمذهب عالم لازم داريم ، عالم لازم داريم عالم لازم داريم ! ! ! ! »\r\n« پس معلوم شد و تصديق ميفرماييد كه منتها وسيله ترقى و مساوات و عدالت و » « سعادت و سيادت و سرافرازى بوجود علم و عالمين بمقتضيات عصر است در اين صورت ملت » « ايرانى در روز حساب در پيشگاه عدالت كامله مطلقه با حضور جد بزرگوارت دامان » « حضرتت را خواهند گرفت و عرض خواهند كرد الهى خير و سعادت ما دردست پادشاه » « نبود در دست اتابكها و صدور نبود و در دست وزراء نبود فقط در دست آقايانى » « كه ميتوانستند و نكردند و ما را در ذلت و بدبختى و اسارت در دست ملل اجنبى » « باقى گذاردند حضرت عالى هم جواب عرض خواهيد كرد بارالها همه را ميدانيد كه » « من و رفقاى من همه قسم اقدامات كرديم حضرت عبد العظيم رفتيم كاغذهاى سخت نوشتيم » « جوابهاى سخت شنيديم چه شبها با تزلزل بروز آورديم چه روزها كه با تحمل ناملايمات » « شب كرديم ولى پيشرفت نكرد تقصير ما چيست ملت جواب خواهند گفت تمام اين اقدامات » « شما ناصواب بود و شالوده و بنايتان بر آب به جهت اينكه از راهش برنيامدند . راهش » « اين بود كه اول ما را عالم بمقتضيات عصر و زمان بكنيد و از جهل و عمى خلاصى بخشيد » « كه بالطبع با نور علم لوازم شرف و نيكبختى خود را فراهم كنيم و بعد با شرحى كه ذيلا » « بعرض خواهد رسيد استدلال ميكنند و بثبوت ميرسانند كه وسيلهء تعميم علوم فقط در دست » « آقايان علماء بود لاغير آنوقت يقين دارم حضرت مستطاب عالى جوابى نخواهيد داشت . » « اين فقره را تمثيلا عرض كنم بعد باصل مطلب بپردازم امروز حالت آقايان علماء يعنى » « آنهايى كه با حضرت عالى هم‌عقيده هستند و درد دين و وطن و ملت دارند و دلشان ميخواهد » « اين ملت را باوج سعادت برسانند يقين مثل حال كسى است كه در انبارهاى متعدد همه » « قسم حبوبات و ارزاق و گوشت و روغن ذخيره انباشته داشته باشد و خود با يك جمعيت » « كثيرى از عيال و اطفال از گرسنگى نزديك به هلاكت و اين در و آن در براى يك گرده » « نان تكدى نمايند يا مثل كسى كه تمام لوازم طعامى را در ديگ ريخته و حاضر كرده زير » « ديگ را هم هيزم چيده در يك دست دستهء گونى و در دست ديگر چراغى گرفته بدر خانه - » « هاى همسايه براى يك گل آتش ميدود كه زير ديك را روشن نمايد و ملتفت نيست كه آتشى » « هم در دست خود دارد گون را روى شعلهء چراغ بگيرد مشتعل مىشود . »\r\n« اعطاى حكم بمثال بس است اين مطلب را عرض كنم و عريضه را بدعاى وجود » « مبارك ختم نمايم هيچيك از دول متمدنه بمنتها درجه عزت و سعادت نرسيده مگر وقتى كه » « دولت و ملت باهم متحد شده دلشانرا به روى هم گذارده باتفاق رفع نواقص خود را نموده » « اسباب ترقيات ملى را فراهم كردند و اين اتفاق و اتحاد براى هيچ دولت و ملتى دست »\r\n\r\n","description":"","footnote":"","page_name":" 93 ","page_number":125},
  {"content":"\r\n\r\n« نداده مگر وقتى كه افراد و اجزاى آن ملت بنور علم و تربيت منور شده پرورش يافتند . »\r\n« هيچ پادشاهى و امپراطورى بطيب خاطر اقتدار خود را محدود و ملت را شريك » « سلطنت و طرف مشورت قرار نداد مگر اعليحضرت ميكادو موتسوايتو امپراطور ژاپون » « و طلوع كوكب اقبال ژاپون از عجايب واقعات روزگار است و امروز براى سرمشق ملل » « غافل خواب‌آلوده هيچ نمونه بهتر از ژاپون نيست . »\r\n« ( در اينجا سخن درازى از ژاپون و مشروطهء آن ميراند ) »\r\n« چند مدرسهء ناقص در اين يازده سال ايجاد شده كه جز اسم بىرسم چيزى نيست » « و جهت اينكه نتوانسته‌اند مثل ميكادو كار را از پيش ببرند بعقيده بنده اينست كه چون » « ميكادو رياست روحانى و مذهبى هم دارد ملت ژاپون او را الوالامر ميدانند نفاذ فرمانش » « بيشتر و موانعش در اجراى افكار مقدسه خيلى كمتر بود پس تأسيس مدارس ملى در ايران » « تكليف آقايان علماى روحانى و رؤساى مذهب است از حسن اتفاق و باطن شريعت مطهره » « اسلاميه اساس مدارس ملى و اسباب نشر علوم بطوريكه در ايران فراهم است در هيچ جاى » « دنيا نبوده است ساير ملل وقتى كه از خواب بيدار شده به خيال تعليم و تربيت ملت افتادند » « چه زحمتها كشيدند چه جانها كندند تا يك مدرسه را ايجاد كردند ولى در ايران امروز » « هزاران مدارس ملى حاضر و موجود است كه همه صاحب موقوفات معين و ترتيبات صحيحه » « است فقط در تهران قريب يكصد و سى و پنج مدرسه ملى بزرگ و كوچك داريم در ساير » « بلاد ايران حتى قصبات مدارس مليه موجود است كه روى هم بايد سه هزار مدارس در » « تمام ايران داشته باشيم منتهى از سوء اداره آنها تمام اين وسايل نازنين ضايع و عاطل مانده » « به قدر دينارى براى ملت فايده ندارد فلان گاوچران طالقانى يا زارع مازندرانى در سن » « بيست سالگى داخل مدرسه مىشود حجره را معطل مىكند حاصل موقوفه را مصرف مىرساند » « در هفتاد سالگى نعشش را از مدرسه بيرون مىبرند در صورتى كه هنوز در تركيب ميم الكلمه » « مبهوت و مات است و با روز اول فرقى نكرده و اين مدارس ملى را به صورت تنبل‌خانه » « درآورده‌اند در اين مدت كدام مجتهد مجاز از مدارس ايران خارج شده است بنده عرض » « نميكنم ترتيب مدارس را برهم بزنند كه مخالف شريعت و منافى با نيت واقف شده باشد » « بنده با جرئت ميتوانم قسم بخورم كه ترتيبات حاليهء مدارس مليه هيچكدام با نيت اصلى » « واقف موافق نيست پس باندك اهتمام و همت آقايان علماء ممكن است تمام اين مدارس » « مصداق صحيح پيدا كند و مدرسه ملى بشود نه كاروانسرا و مهمانخانه و آن كارى كه در يد » « قدرت آقايان است اين است كه همه باهم متفق شده پرگرام يا فهرست مرتبى براى تحصيل » « و درسهاى مدارس بنويسند مدت دوره تحصيل را معين كنند همين دو فقره را منظم كرده » « و لوازمش را فراهم نمايند . . . و در آن فهرست براى هر مدرسه يك دوره از علوم عصر » « جديد را مجبورى قرار بدهند دوازده سال نميگذرد كه دو طبقه شاگردهاى فارغ التحصيل » « از اين مدارس بيرون خواهد آمد آنوقت مملكت ايران به قدر كفايت آدم عالم خواهد »\r\n\r\n","description":"","footnote":"","page_name":" 94 ","page_number":126},
  {"content":"\r\n\r\n« داشت كه بتواند اين حرفهايى كه امروز ميزنند و ابدا ثمر و فايده‌اى ندارد از روى علم » « و بصيرت بموقع اجرا بگذارند . »\r\n« بخداى متعال خون از دلم جارى مىشود وقتى كه فكر ميكنم اين‌همه استعداد حاضر » « و وسايل موجود اين‌طور عاطل مانده و ضايع مىشود اگرچه اين ترتيب براى مدارس » « مليه بسيار كار سهل و آسانى است ( يعنى در صورت ميل و اتفاق علماء ) ولى بقدرى مهم و » « بزرگ است كه مؤسسين آن و اسم بزرگوارشانرا با هزار سلام و صلوات ذكر كنند . »\r\n« گوهر يگانه اين خيال مقدس را من بنده بحضور مبارك تقديم كردم و بعقيده خودم » « در عالم انسانيت و اسلاميت داراى اجر جميل خواهم بود حالا شرح و بسط و موشكافيها و » « ترتيب مفصل اين كار بزرگ بسته بمذاكرات و مجالس عديده است چون اين بنده اسباب » « ژلاتين و محرر و ميرزا ندارم و ضعف باصره‌ام نيز مانع از تحرير زياد است استدعا ميكنم » « سواد اين عريضه بنده را از لحاظ انور ساير آقايان بزرگوار هم كه با حضرت عالى در اين » « افكار عاليه متفق هستند بگذرانيد زياده سلامتى و عزت و اقبال وجود مبارك حضرت عالى » « و همه آقايان عظام را طالبم . » « بنده دولتخواه وطن‌پرست ملت‌دوست . . . . گم‌نامت »\r\n\r\nكشته شدن سيد عبد الحميد\r\nبدينسان كوشندگان و دولت ، در برابر هم پافشارى مينمودند ، و پيدا بود كه بيباكى عين الدوله ، ميانه را بهم زده ، و داستانهاى ديگرى پيش خواهد آورد . حاجى شيخ محمد واعظ ، گذشته از كارهاييكه كرده بوده ، در اين روزها زبان خود را نگه نميداشت ، و در منبرها بنكوهش از كارهاى عين الدوله مىپرداخت . عين الدوله دستور داد او را بگيرند ، روز چهارشنبه نوزدهم تيرماه ( 18 جمادى الاولى ) دو ساعت از روز گذشته بهنگاميكه حاجى شيخ محمد سوار خر خود شده و همراه يكتن نوكر ميرفت ، در كوى سرپولك ، ناگهان احمد خان ياور ، با يكدسته از سربازان ، از پشت سر ، با شتاب رسيدند .\r\nحاجى شيخ محمد چون آنان را ديد لگام خر را كشيده ايستاد . احمد خان فرارسيده گفت : « بسم اللّه برويم » پرسيد : « من كيستم و آنگاه كجا برويم ؟ » گفت : « شما حاجى شيخ محمد واعظ هستيد ، و مىبايد با ما بخانهء عين الدوله برويم » دانست كه نافهميده نگرفته‌اند و ناگزير شده خود را به آنان سپرد . سربازان گرد او را گرفتند ، و رو بسوى خانه عين الدوله روان گرديدند ، ولى چون به نزديكى مسجد و مدرسهء حاجى ابو الحسن معمار رسيدند ، طلبه‌هاى مدرسه از چگونگى آگاه شدند ، و بهمدستى مردم بازارچه جلو را گرفتند . احمد خان نخواست با آنان زور آزمايد ، و حاجى شيخ محمد را از خر پياده گردانيده ، در قراولخانه كه در آن نزديكى مىبود بند كرد . مردم در پيرامون قراولخانه انبوه شدند ، و در اين ميان آگاهى به بهبهانى رسيد ، و او پسر خود سيد احمد را با كسانى ، براى رهانيدن او فرستاد . از رسيدن ايشان مردم بدليرى افزودند ، و\r\n\r\n","description":"","footnote":"","page_name":" 95 ","page_number":127},
  {"content":"\r\n\r\nاديب الذاكرين كرمانى مردم را شورانيد و خود پيش افتاده بقراولخانه تاختند ، و با زور بدرون رفتند و حاجى شيخ محمد را بدوش برداشته و روانه گرديدند . احمد خان فرمان شليك داد . سربازان شليك هوايى كردند و تنها يك تير بران اديب الذاكرين خورد و او را به زمين انداخت ولى باز برخاسته روانه گرديد .\r\nدر اين ميان سيد عبد الحميد نامى از طلبه ، از درس بازميگشت و بهنگامه فرارسيد و چگونگى را ديد و در جلو احمد خان ايستاده بنكوهش او پرداخت : « تو مگر مسلمان نيستى ؟ ! چرا فرمان شليك دادى ؟ ! . . » احمد خان برآشفته تفنگ يكى از سربازان را گرفت و رو بسوى سيد نشانه رفت . تير از پستان چپ سيد خورد و از پشت سر بدر رفت پ 23 نصر السلطنه\r\n\r\n","description":"","footnote":"","page_name":" 96 ","page_number":128},
  {"content":"\r\n\r\nو در زمان به زمين افتاد . مردم او را هم برداشتند و همگى باهم بمدرسه شتافتند . اديب - الذاكرين با پاى خونين يكسو افتاده ، و تن خونين سيد را در يكسو نهادند . سيد هنوز جان ميداشت و آب براى خوردن خواست ، ولى تا بياورند درگذشت .\r\nحاجى شيخ محمد خون او را بسرورو ماليد ، و بشيون و فرياد برخاست و مرد و زن هم بناله و شيون پرداختند . در اين هنگامه سيف الدين ميرزا مدير توپخانه با يكدسته قزاق رسيد ، اينان به يارى احمد خان آمده ولى دير رسيده بودند و چون هنگامه را ديدند ، كشته سيد را براى آنكه در دست مردم نباشد ، برداشته و روانه گرديدند . مردم ترسيدند اديب الذاكرين را هم ببرند ، او را برداشته بخانه‌اش رسانيدند . در اين هنگام صدر العلماء با دسته‌اى سيد و طلبه به آنجا رسيد . شورشيان از ديدن او بدليرى افزوده ، و على كوهى نامى از جوانان ، با كسانى از دنبال قزاقان شتافته و به آنان رسيده و با زور و كشاكش ، كشته سيد را از دست ايشان گرفتند و بازآوردند .\r\nصدر العلماء دستور داد كشته سيد را بردارند و بسوى مسجد آدينه روانه گردند . مردم به آن انبوهى جنازه را برداشته . با شيوه و ناله روان گرديدند . كم‌كم به شهر آوازه افتاده و كوشندگان از هر سوى شهر مىشتافتند ، بازار و كاروانسراها و تيمچه‌ها بسته ميشد .\r\nبدينسان شورشيان به مسجد جامع درآمدند . از علماء نخست بهبهانى ، و سپس شيخ محمد رضا قمى ، و سپس طباطبايى هر يكى با دستهء بزرگى به آنجا آمدند ، بدينسان در پايتخت ايران شورش بزرگى برخاسته و مردم را در برابر دولت ايستادند . يكدسته از پى علماء رفته هركه را مىيافتند به مسجد مىآوردند . امروز حاجى شيخ فضل اللّه نيز باينان پيوست ، و با دسته‌اى به مسجد درآمد ، جز امام جمعه كه در شهر نمىبود ، همهء علماى بزرگ ، خواه وناخواه ، همراهى نمودند ، بازرگانان و بازاريان همه ميبودند و مىكوشيدند . بزازان چادر بزرگى آورده و در حياط مسجد افراشتند ، و سماور و افزار و كاچال آنچه در ميبايست از خانه‌ها آوردند . در اين پيش‌آمد نيز زنان پا در ميان ميداشتند و درآوردن ملايان به مسجد با مردان همراهى مينمودند . در مسجد نيز كسانى از آنان مىبودند .\r\nعلماء گفتگو كردند چه بايد كنند ، و بر اين نهادند كه برپا شدن « عدالتخانه » را بخواهند و تا خواست خود را پيش نبرند از مسجد بيرون نروند ، كسانى مىگفتند : برداشته شدن عين الدوله را بخواهيم ، طباطبايى گفت : « اگر عدالتخانه را برپا نموديم ديگر عين الدوله داخل آدمى نيست » .\r\nكشته سيد را شستند و در ميان مسجد گزاردند . كسانى از مردم بشيوهء آن روزى ، گرد او را گرفته و « نوحه » خوانده و سينه مىزدند .\r\nدربارهء او شعرهايى بسوگوارى سروده شده كه چون براون و ديگران ياد آنها كرده‌اند ما نيز چند بيتى را بنمونه مىآوريم :\r\n غافل زره رسيد و ز هنگامه بىخبر * انگشت حيرتش بشد آنگاه در دهن \r\n\r\n","description":"","footnote":"","page_name":" 97 ","page_number":129},
  {"content":"\r\n\r\n چشمش بسوى معركه افتاد محو و مات * از كارهاى چرخ و ز غوغاى مرد و زن\r\nناگاه بىملاحظه سلطان فوج دون * تيرى زد آتشين بتن شمع انجمن\r\nما بين سينه و گلويش تير جا گرفت * و ز پشت او بدر شد و جانش شد از بدن\r\nاز نو حسين كشته ز جور يزيد شد * عبد الحميد كشتهء عبد المجيد شد « 1 »\r\nبادا هزار مرتبه نزد خدا قبول * قربانى جديد تو يا ايها الرسول \r\n\r\nداستان مسجد آدينه\r\nپسين آن روز ، يكدسته سرباز ، از لشكرگاه به شهر درآمدند و در خيابانها چاتمه زده و بنگهبانى پرداختند . شب پنجشنبه از سوى دولت جار كشيدند : « هركسى كه فردا دكان يا حجرهء خود را باز نكند كالايش تاراج و خود او كيفر خواهد يافت » .\r\nاز ساعت پنج شب تا نزديكى بامداد ، جارچى در خيابانها و كوچه‌ها ميگرديد و اين جار را ميزد .\r\nفردا ، مردم چون از خانه بيرون آمدند ، در خيابانها و سر گذرها سربازان و توپچيان فراوان ديدند . بويژه در پيرامونهاى سراى شاهى ( ارك ) و سبزه ميدان ، و در بازارهاى پيرامون مسجد آدينه ، كه دسته‌هاى انبوهى را آماده يافتند . عين الدوله بيم جنگ ميداشت و بدورانديشى . همهء لشكر را بدرون شهر آورده بود . در جاييكه دو سيد و ديگر سران كوشندگان ، از چنين انديشه‌اى بسيار دور مىبودند ، و پيشرفت كار خود را جز از راه ايستادگى بآرامش ، نميخواستند . راست است كه كسانى از آنان تپانچه و برخى افزار همراه مىداشتند ، و كار بيخردانه سيد محمد رضاى شيرازى را خواهيم آورد ، ولى اين جز از آن بود كه سران در انديشه جنگ باشند .\r\nكسانى خورده گرفته‌اند كه چرا جنگ نكردند ، و چرا از پيش از آن ، افزار نبسيجيدند ؟ ! .\r\nولى اين خرده از روى فهم و انديشه نيست . كسان جنگ نديده ، اگر هم انبوه باشند جنگ نتوانند ، و ايستادگى نيارند ، كسانى كه بر سر دو سيد گردمىآمدند اگر برزم برخاستندى نتيجه جز آن نشدى كه پس از يكى دو شليك بگريزند و گروهى در ميانه كشته گردند ، و از آنسوى عين الدوله بهانه پيدا كرده سران را بگيرد و هر يكى را بجاى دور ديگرى فرستد . بهتر همان بود كه كرده‌اند .\r\nامروز عين الدوله با يكدسته سواره در پيرامون خود ، همراه امير بهادر و نصر السلطنه ، از نياوران به شهر آمد . ميخواست از چگونگى نيك آگاه گردد ، و از نزديك بچاره كوشد ، و چون با همراهان بگفتگو نشست ، چنين نهادند كه در برابر شورش ايستادگى نمايند ، و زور به كار برند . اين بود او كسى به مسجد فرستاد و بعلماء پيام داد : شما برويد به خانه - هاى خود ، تا ما درخواست شما را به كار بنديم . آنان دليرانه پاسخ دادند : « مقصود ما تأسيس مجلس عدل است كه پس از اين كسى ظلم و تعدى نكند ، و چون عين الدوله مانع\r\n\r\n\r\n","description":"","footnote":"\r\n( 1 ) عبد المجيد نام عين الدوله مىبود .\r\n","page_name":" 98 ","page_number":130},
  {"content":"\r\n\r\nعدالتخانه است و دستخط شاه را اجرا نمينمايد پس خائن دولت و ملت است و بايد از مسند وزارت برخيزد » .\r\nعين الدوله دانست كه دشمنى با خود اوست ، و در ايستادن و زور به كار بردن پافشارتر گرديد . امروز از بيرون آمدن زنان جلو گرفتند ، و هركه را از ايشان ميديدند ميگرفتند و در قراولخانه نگه ميداشتند . زيرا ديروز ميانهء يكدسته از آنان ، با سربازان و قزاقان كشاكش رو داده بوده .\r\nامروز با همهء جار دولت جز از نانوايان و مانند آنان كسى دكان خود را باز نكرد و در مسجد و پيرامون‌هاى آن ، انبوهى بيشتر گرديد . پيش از نيمروز ختم سيد عبد الحميد را برداشتند و روضه خواندند ، واعظانى بمنبر رفته از عين الدوله و كارهاى او بد گفتند ، و هنگام پسين بزاران بيك كار ديگرى برخاستند ، و آن اينكه پيراهن خونين سيد را بسر چوبى بسته آن پ 24 شيخ مهدى واعظ را بيرق كرده و در پيرامون آن دسته بستند ، و بشيوهء دسته‌هاى سينه‌زنى آنروزى ، نوحه‌خوانان و سينه - زنان ، بتكان آمدند : « محمد يا - محمد ، يا محمد ، برس فرياد امت يا محمد . » نخست چند بار در مسجد گرديدند و سپس ببازار بيرون آمدند و در پيرامون‌هاى مسجد شاه و مسجد آدينه گرديده و دوباره بازگشتند . در اين كارها ، يكى از پيشگامان ميرزا مهدى پسر حاجى شيخ فضل اللّه ميبود و از اين ، دو نتيجه ميخواستند : يكى آنكه مردم بتكان آيند و هواى مسجد تازه گردد . دوم باشد كه سربازان و توپچيان را بسهانند و دلهاى آنان بسوى خود گردانند .\r\nشب آدينه را علماء و سران ، در مسجد ماندند و بيشتر شب را هم با روضه و دعا و نماز بسر بردند ، و چون خوابيدند بامدادان باز برخاسته در پشت‌بام و آن پيرامون‌ها ، آواز به نماز و دعا بلند گردانيدند و برخى از ايشان بانگ « يا اللّه » ميكشيدند كه سربازان شقاقى كه در آن پيرامون‌ها ميبودند بشنوند .\r\n\r\n","description":"","footnote":"","page_name":" 99 ","page_number":131},
  {"content":"\r\n\r\nروز آدينه ، باز مردم در مسجد و در پيرامون‌هاى آن انبوه شدند ، و فزونى مردم تا بجايى بود كه پشت‌بامها را نيز گرفتند . از آنسوى دولت نيز به شماره سرباز و توپچى افزود و چهار سو و آن پيرامون‌ها را پر گردانيد . امروز ، باز ختم سيد عبد الحميد را ميداشتند و روضه مىخواندند .\r\nاين را ميبايد بگوييم كه آن روز ، يكى از كارهاى هميشگى ايرانيان « روضه - خوانى » ميبود ، و بهر كجا كه يك دسته‌اى فراهم آمدندى ، و هر انجمنى يا بزمى كه بودى ، بايستى روضه‌خوانى باشد ، و ياد كربلا و داستان آن بميان آيد و بگريند ، تا آنجا كه كسانى در عروسيها نيز « روضه » ميخوانانيدند . در اين نشست‌هاى كوشندگان هم ، چه بهنگاميكه در عبد العظيم مىبودند ، و چه زمانى كه بتهران بازگشتند ، و چه اينهنگام كه در مسجد آدينه مىنشستند - هميشه روضه‌خوانى ميشد . بويژه كه داستان كشته شدن سيدى بميان آمده ، و اين خود انگيزهء جدايى براى « روضه‌خوانى » و سوگوارى بكشتگان كربلا ميبود .\r\nامروز هم كسانى دسته‌هاى سينه‌زنى پديد آوردند . بدينسان كه از پيراهن و دستار سيد كشته شده ، دو بيرق ساختند ، و دو دسته پديد آورده و هريكى را بدنبال يكى از بيرقها انداختند ، و بازميخواستند بيرون آيند و در بازارها گرديده و سينه زده و بازآيند .\r\nبهبهانى خرسندى نميداد و ميگفت : باشد كه نگزارند و يا شليكى كنند . گفتند : ديروز رفتيم و كسى جلو نگرفت . علماء گفتند : سربازان ديروزى را دور تر برده‌اند و اين سربازان كه امروز در پيرامون مسجد ميباشند از فوج ديگرى هستند و باينان دستور شليك داده شده . گفتند : ما كه افزار جنگى بدست نميداريم تا كسى بما شليك كند . بدينسان براى بيرون رفتن پا فشردند .\r\nراستى اين بود كه گمان نميكردند سربازان به سيد و ملا شليك كنند ، و از آنسوى در مسجد بتنگنا افتاده و از بيكارى دلتنگ گرديده ميخواستند تكانى به خود دهند .\r\nدستهء نخست راه افتاد : انبوهى بچه سيد در جلو ، و گروهى از سيد و طلبه ، عمامه‌ها را به گردن پيچيده و قرآنى بدست گرفته ، در پشت سر آنان ، و سينه‌زنان در پشت سر همگى . بدينسان از مسجد بيرون آمده و رو بسوى چهار سو پيش رفتند . ولى به چهار سو نرسيده ، سربازان جلوشان را گرفتند . اينان خواستند گوش ندهند ، و از پشت سر نيز مردم فشار ميآوردند و ناگهان سركرده فرمان شليك داد . سربازان تفنگها را سر به بالا گرفته شليكى كردند . مردم بهم برآمده و پس نشستند ، و در اين ميان بچگانيكه در پشت‌بام ميبودند بسربازان سنگ پرانيدند . سركرده دوباره فرمان شليك داد . سربازان باز شليك كردند ، و اين‌بار كسان بسيارى تير خورده و به زمين افتادند ، و ديگران سراسيمه و درهم رو گردانيده با فشار خود را به مسجد رسانيدند . هنگامهء شگفتى برخاست . زنان و مردان بهم آميخته و هر يكى جستجوى كسان خود ميكرد و فرياد و ناله از هر سو برميخاست .\r\n\r\n","description":"","footnote":"","page_name":" 100 ","page_number":132},
  {"content":"\r\n\r\nانبوهى از زنان و مردان گرد علما را گرفتند و بيخويشتن ميگريستند و ميناليدند و ديرگاهى گذشت تا دوباره سامان و آرامش بجاى خود برگشت . كسانى ميخواستند با افزار كمى كه ميداشتند بجنگ برخيزند و علماء نگزاردند .\r\nاز كشتگان دو تن را بيرون آورده بودند : يكى سيد مصطفى پيشنماز و ديگرى حاجى سيد حسين . اين يكى را به مسجد آوردند . پير نيكى ميبود ، و او نيز تير از سينه خورده بود . چند كسى هم زخمى ميبودند .\r\nشمارهء كشتگان را كسى نيك ندانست . زيرا مردم چون گريختند هركه افتاده بود ، چه كشته و چه زخمى ، سربازان از زمين برداشتند و از ميان بردند ، و بىآنكه بزخميان چاره كنند همه را بانبار كشيدند و شبانه چند گارى را پر از كشتگان گردانيده ببيرون شهر فرستادند . هواخواهان دولت شماره آنان را دوازده تن نوشته‌اند ، ولى ديگران ميگويند از صد تن بيشتر بودند .\r\nسررشته‌دار اين كارها از سوى دولت نصر السلطنه ميبود و عليجان نامى از بستگان او ، كوشش فراوان مينمود و از امروز نام درآورد ، پس از اين پيش‌آمد نصر السلطنه و سيف الدين ميرزا آمدند و در چهار سو نشستند كه از نزديك فرمان دهند و بكارها سركشند ، و يكتن ميرپنج را با پنجاه تن توپچى فرستادند كه در پشت‌بام بازار سنگر بندند ، و از آنسوى يكدسته تفنگچى را بالاى « شمس العماره » ، كه سركوب مسجد است ، فرستادند . سپس آب روانى را كه از مسجد ميگذرد برگردانيدند و آب از مسجديان بريدند .\r\nدر اين ميان ، در مسجد يكداستان ديگرى رخ داد ، و آن اينكه چند ساعت پس از پيش‌آمد شليك و كشتار ، كه تازه دلها آرام گرفته و رنگها برخساره‌ها بازگرديده بود ، ناگهان از ميان مردم آواز تپانچه‌اى برخاست و دو تير ، يكى پس از ديگرى ، در رفت . مردم چنين دانستند كه سربازان به مسجد ريخته‌اند و در اينجا هم شليكى خواهند كرد . اين بود سخت بهم برآمدند و رو بگريز آوردند . و هركسى پناهگاهى ميجست .\r\nعلماء هم با رنگهاى پريده و دست و پاى لرزان ، از صحن مسجد بايوان و شبستان گريختند ، و هر يكى در جستجوى فرزندان و كسان خود بودند .\r\nدر اين هنگام از شادروان بهبهانى رفتارى ديده شد كه دليرى و بزرگى او را نيك مىرساند . بدينسان كه بيدرنگ خود را به روى يك بلندى رسانيد ، و سينهء خود را باز كرد و رو بمردم گردانيده و بآواز بلند چنين گفت : « ايمردم نترسيد ، واهمه نكنيد ، اينها كارى داشته باشند با من دارند ، اين سينهء من ، كجاست آنكه بزند ؟ ! . . شهادت و كشته شدن ارث ماست . » ، چندان ايستاد و از اينسخنان گفت كه مردم را دوباره بازگردانيد و بدلها آرامش بازآورد .\r\nدر اين روز « 1 » يك كار نابجايى از سيد محمد رضاى شيرازى سرزد ، و آن اينكه\r\n\r\n\r\n","description":"","footnote":"\r\n( 1 ) در تاريخ بيدارى نوشته « در اين دو روز » ، ولى گمان ما بيشتر به اين روز ميرود .\r\n","page_name":" 101 ","page_number":133},
  {"content":"\r\n\r\nبقزاقى رسيد و با تپانچه تيرى به او زد ، كه پس از چند ساعتى با همان زخم درگذشت . اينمرد را نيك‌خواهيم شناخت ، و هميشه كارهايش نابجا ، و هميشه زيانش بيش از سودش بوده .\r\nپ 25 اين پيكره نشان ميدهد سران بست‌نشينان را كه به حساب نشسته‌اند\r\n\r\n","description":"","footnote":"","page_name":" 102 ","page_number":134},
  {"content":"\r\n\r\n\r\nپراكنده شدن مردم از مسجد\r\nاين پيش‌آمدها ، از يكسو سختى عين الدوله را در كار ، و بيباكى او را از خونريزى نشان داده ، و از يكسو ترسندگى مردم و ايستادگى نيارستن آنان را هويدا ميگردانيد ، و رويهمرفته يك آينده بيمناكى ديده ميشد . اگر سربازان به مسجد تاختندى انبوه مردم نايستاده گريختندى و اگر نتاخته و به همان گرد فراگرفتن و نان و آب را بستن بس كردندى ، و چند روزى همچنان ايستادندى ، مردم به خود دلتنگ شده و كم‌كم رو بپراكندگى آوردندى ، و داستان با خوارى و سرافكندگى بپايان آمدى .\r\nاگرچه آنروى پيش‌آمد هم درخور انديشه ميبود : در جاييكه كار باينجا رسيده و انبوهى از مردم ، بخودكامگى شوريده و در ميانه خونها ريخته شده بود ، ديگر خودكامگى ماندنى نميبود ، و دير يا زود ، ميبايستى از ميان رود . چيزى كه هست عين الدوله از چنين انديشه‌اى بس دور ميبود ، و اين زمان مظفر الدينشاه ، جز افزارى در دست او شمرده نميشد . عين الدوله درس از پيش‌آمدهاى روسستان ميگرفت . زيرا از ديرباز ، در آنجا آزاديخواهانى پيدا شده و به سختى ميكوشيدند و خونها ميريختند ، ولى دولت ايستادگى نموده با زور جلو ميگرفت . اين ميخواست همان راه را رود ، و سنگر بستن در پشت‌بام بازار و تفنگچى فرستادن به بالاى شمس العماره ، از خواست درون او آگاهى ميداد .\r\nپس چه بايستى كرد ؟ . . در اينجا هم دو سيد بچاره بخردانه نيكى برخاستند . بدينسان كه چون در اين ميان ، باز كسانى از سوى دولت ميآمدند و چنين پيام ميآوردند كه مردم را پراكنده كنيد و مايه آشوب نباشيد ، و از خود شاه نامه‌اى در اين‌باره ، با دست پسرش عضد السلطان ، رسيد شادروانان بهبهانى و طباطبايى همان را عنوان كردند ، و از مردم در خواستند كه پراكنده شوند . مردم نمىپذيرفتند ، دو سيد پافشارى نمودند . طلبه‌ها گفتند : ما از شما جدا نشويم و مردم را هم نگزاريم بروند و بازارها را باز كنند . بهبهانى قرآن را بدست گرفته بمردم سوگند داد پراكنده شوند و بازارها را باز كنند . پيامهايى را كه از شاه و دولت رسيده بود بمردم خوانده و چنين گفت : ايمردم ، شما از دولت داد - گرى خواستيد جز با گلوله پاسخ نشنيديد . كار به جاهاى سختى خواهد رسيد . پس هرچه زودتر است شما برويد .\r\nنزديك بپايان روز بود كه مردم پراكنده شدند و بخانه‌هاى خود رفتند ، و نماند در مسجد مگر علما و خويشان و بستگان ايشان و طلبه‌ها ، و برخى كسان ويژه‌اى .\r\nكشتهء سيد عبد الحميد را كه در صحن مسجد به خاك سپرده بودند ، كشته حاجى سيد - حسين را نيز فرستادند در امامزاده زيد به خاك سپردند .\r\nشب شنبه براى كوشندگان شب اندوهگين بدى بود . مردم با دلهاى شكسته به خانه - هاشان برگشته ، و از آنسوى علما در مسجد با دسته اندكى مانده‌اند . امشب لغزشى از ميرزا مصطفى آشتيانى سرزد ، و آن اينكه ببهانهء بيمارى مادرش ، از مسجد بيرون\r\n\r\n","description":"","footnote":"","page_name":" 103 ","page_number":135},
  {"content":"\r\n\r\nشد و بخانهء امير بهادر رفت ، و با او از در سازش درآمد ، و آنشب را در خانه او بسر برد ، ولى چون بامدادان همراه كسان او به مسجد بازگشت ، ديگران فهميدند و با او بدگمان گرديدند .\r\nروز شنبه بازارها باز شد و مردم به كار خود پرداختند ، ولى سرباز و قزاق و توپچى همچنان ميايستادند و هر سو پر از ايشان ميبود . امروز با دستور عين الدوله بمسجديان بيشتر سخت گرفتند . بدينسان كه اگر كسى ميخواست بدرون رود نميگزاردند ، ولى اگر كسى بيرون ميآمد جلو نميگرفتند . از نان و آب و ديگر خوردنيها بيكبار جلو ميگرفتند .\r\nحبل المتين كه اين داستان‌ها را چند ماه ديرتر ( پس از داده شدن مشروطه ) آورده ، در اينجا چنين مينويسد : « بنا بود سرباز بريزد و چهار نفر را در مسجد زنجير كنند و ببرند بيرون : يكى آقا سيد جمال روضه‌خوان ( واعظ ) . ديگرى حاجى شيخ محمد واعظ ، سوم حاجى شيخ مهدى واعظ ، چهارم ميرزا باقر روضه‌خوان « 1 » ، نميدانم بچه ملاحظه اين كار را نكردند » .\r\nچون نويسندهء اين آگاهى سيد حسن برادر دارندهء روزنامه است ، و چنان كه گفتيم ، او اين زمان به عين الدوله پيوسته و براى او كار ميكرد ، ميتوان گفت كه عين الدوله چنين آهنگى ميداشته . چه اين واعظان در منبر بدگويى ازو ميكردند و چنان كه گفتيم او را به سيد جمال و حاجى شيخ محمد خشم بسيار ميبود .\r\nنزديك نيمروز نصر السلطنه بنزد علماء آمد و چنين گفت : « من از طرف دولت مأمورم كه شماها را بمنزل‌هاى خودتان ببرم ، ولى نظر بارادت باطنى خود ، شما را با احترام بخانه‌هاى خودتان برميگردانم » . آنان مردانه پاسخ دادند : « تا سرباز نيايد و ما را مجبور نكند ما از اين مجلس و مسجد بيرون نخواهيم رفت . يا بايد عدالتخانه برپا شود و يا ما را بكشيد » ، نصر السلطنه چون ايستادگى آنان را ديد دانست كه اگر بكارى برخيزد آشوب برپا خواهد شد ، و با همهء تندى و بيباكى كه درو ميبود نرمى نموده و بيرون رفت .\r\nكار آب و نان به سختى رسيده ، و كسانى با رنج و بيم ، و به خواهش و درخواست از سربازان ، در تاريكى شب چيزهايى ميرسانيدند ولى نچندانكه از گرسنگى و تشنگى جلو گيرد .\r\nامروز باز بهبهانى بباشندگان پيشنهاد كرد كه بروند ، و خود را بهر او دچار آسيب نسازند . چنين گفت : دشمنى صدر اعظم تنها با منست و با شما نيست . شما برويد و خود را رها گردانيد . آنان نپذيرفتند و از همراهى بازنگشتند . اين روز هم بدينسان گذشت .\r\nيكشنبه بيست و سوم تير ( بيست و دوم جمادى الاولى ) ، باز بمسجديان سخت ميگرفتند و از رفتن كسى بدرون مسجد ، و از بردن چيزى ، جلوگيرى مينمودند . امروز باز ميانجيانى آمدوشد ميكردند ، و از عين الدوله پيامهاى نهانى به كسانى ميآوردند . خواست او اين\r\n\r\n\r\n","description":"","footnote":"\r\n( 1 ) اينرا نميدانيم كيست .\r\n","page_name":" 104 ","page_number":136},
  {"content":"\r\n\r\nبود كه پراكندگى بميانه اندازد و ديگران را از بهبهانى جدا گردانيده و ازو كينه جويد .\r\nولى كارى نتوانست و علماييكه ميبودند گوش به بيم و نويد او ندادند و از بهبهانى جدا پ 26 اين پيكره نشان ميدهد گروه بستيان را .\r\n\r\n","description":"","footnote":"","page_name":" 105 ","page_number":137},
  {"content":"\r\n\r\nنگرديدند .\r\nدر تاريخ بيدارى از شيخ محمد رضاى قمى نام ميبرد كه عين الدوله پيام به او فرستاده نويدها ميداد كه از مسجد بيرون آيد ، و او مردانه ايستادگى نشانداد و نويد را نپذيرفت و بهبهانى دانسته بر او سپاس گزارد .\r\nبدينسان پا مىفشردند ، ولى خود كار دشوار گرديده و ميبايست چاره‌اى كنند .\r\nامروز چنين پيشنهاد نمودند : « يا عدالتخانه را برپا كنيد ، يا ما را بكشيد و به ديگران كارى نداريد ، و يا بما راه دهيد از شهر بيرون رويم » پس از آمدورفت ميانجيان ، دولت سومين را پذيرفت و شاه دستخطى بيرون داد كه آقايان آزادانه بهر كجا كه ميخواهند بروند . اينان گفتند : بعتبات خواهيم رفت و به اين نام از شاه پرك خواستند و شب دوشنبه يكساعت از شب رفته از مسجد پراكنده شدند ، و هريكى با بستگان و خويشان بخانه‌هاى خود بازگشتند كه بسيج رفتن كنند ، بدينسان داستان مسجد آدينه بپايان رسيد .\r\nحبل المتين در اينجا هم بدگهرى نموده و يك گفتارى نوشته سراپا بيشرمى . بجاى آنكه پيش‌آمد را بنويسد ، و اگر هم بكوشندگان هوادارى نمينمايد ننمايد و داستان را چنان كه رو داده بود برشته نوشتن كشد ، داستان را بيكبار پوشيده داشته و از كوشندگان نامى نبرده ، و در گفتار تنها بزشت‌نويسى و دروغ‌بندى بس كرده . پيداست برادرش سيد حسن آن را از تهران فرستاده بوده و ميبايد گفت : نويسنده همه هوش خود را در راه بدگهرى به كار برده در آغاز گفتار ميگويد : « چون قومى را جهالت دامنگير ، و ملتى را سفاهت و نادانى گريبان‌گير گردد ، خير خويش ندانند ، و بالقاء شبهات مغرضين حركات وحشيانه كنند ، و سخنان مجنونانه گويند . معلوم است قوم را با چنان حال رستگارى نصيب نشود ، و اين گونه ملت را با اين اطوار چهره خوشبختى ننمايد . »\r\nهمه گفتارش از اين گونه است و بيشرمانه ميگويد : « بيگانگان چون ميبينند « شاهزاده اتابك اعظم » ، كارهاى كشور را درست ميگرداند و ايران را پيش ميبرد ، براى كار - شكنى ازو ، اينان را برانگيخته‌اند » ، عين الدوله با خودكامگى ايران را در دست مى - گردانيده و بيگانگان از نتيجه كارهاى او بانديشه افتاده و ميترسيده‌اند ! اينست اندازه نافهمى و نادرستى نويسنده يك روزنامه !\r\n\r\nكوچيدن علما بقم\r\nهمانشب ، بامدادان ، بهبهانى و طباطبايى و صدر العلماء و برخى ديگران ، از شهر بيرون شده آهنگ ابن بابويه ( در نزديكى عبد العظيم ) كردند كه بازماندگان نيز به آنان پيوندند . همهء ملايان و طلبه‌ها و ديگران كه در مسجد همراهى با دو سيد كرده بودند ، در اين سفر نيز همراهى نمودند و بدرشكه يا باسب يا بگارى نشسته و بايشان پيوستند .\r\nنوشته‌اند كسانى هم پياده رفتند . آن روز را در ابن بابويه بسر برده ، و شبانه راه افتادند .\r\nحاجى شيخ فضل اللّه كه دير كرده بود او نيز بسيج سفر كرده ، دو روز ديگر با\r\n\r\n","description":"","footnote":"","page_name":" 106 ","page_number":138},
  {"content":"\r\n\r\nبستگانى روانه گرديده در كهريزك به آنان پيوست . عين الدوله بسيار ميخواست كه بارى اين را نگزارد ، و نتوانست .\r\nرويهمرفته هزار تن كمابيش ميبودند ، و چون كم‌كم راه ميپيمودند روز سىام تير بقم رسيدند ، و با آنكه بنام عتبات بيرون رفته بودند در آنجا رخت بگشادند و نشيمن گرفتند .\r\nاز اينسوى در تهران ، بازارها باز و مردم آرام ميبودند . سرباز قزاق و توپچى همچنان در شهر ميبودند ، و تا چند روز در بازارها بهر چند گامى يك سرباز يا قزاق ميايستاد . پنداشته ميشد دولت فيروز درآمده و شورش ريشه‌كن گرديده . ولى نچنان بود ، و مردم براى يك جنبش بزرگترى ، آماده ميشدند ، و اين هنگام بود كه روها باز شده و نام « مشروطه » بزبان‌ها ميرفت . در بيرون جز آرامش ديده نميشد . ولى در درون دلها از شور نيفتاده و يكسو خشم و يكسو بيم ، بسيارى از مردم را ناآسوده ميگردانيد .\r\nرفتن علماء بيشتر گران افتاده و خشم مردم را فزونتر ميداشت . زنان همين را عنوان كرده در اين گوشه و آن گوشه خروشهايى مينمودند . فرصت شيرازى ميگويد : « خود من ديدم زنى مقنعه خود را بر سر چوبى كرده بود و فرياد ميكرد كه بعد از اين دختران شما را مسيو نوز بلجيكى بايد عقد نمايد و الا ديگر علماء نداريم .\r\nبا آن دلبستگى كه آن روز ، مردم بعلماء مىداشتند و با آن نيازى كه در كارهاى زندگانى به آنان ميبود ، هرگز نشدى كه مردم بخاموشى گرايند و رشتهء آرامش را نگسلند .\r\nعين الدوله بيخردانه ، تنها به زور بس ميكرد و نتيجه را نمىانديشيد .\r\nاز روزيكه علماء رفتند دروغهايى در شهر پراكنده ميشد . گاهى گفته ميشد پانصد سواره فرستاده‌اند كه همه را بگيرند . گاهى گفته ميشد عين الدوله از نامه‌اى كه طباطبايى به او نوشته بوده بسيار خشمناك است و او را خواهد كشت . از آنسوى كسانى از بازرگانان و ديگران ، كه با دو سيد از نخست همراهى نموده و شناخته شده بودند - همچون حاجى محمد تقى بنكدار و حاجى حسن برادر او و برخى ديگران . چون در تهران مانده و بقم نرفته بودند ، ز عين الدوله بجان و داراك خود ميترسيدند اينان را از ترس انديشه‌اى بسر افتاد ، و آن اينكه بسفارتخانه انگليس روند و بستى نشينند . در آنزمان در ايران ، بجايى پناهيدن و بستى نشستن ، و دارندهء آنجاى را بميانجيگرى برانگيختن ، يكى از شيوه‌هاى شناخته ميبود . اين كار را با امام‌زاده‌ها و مسجدها كردندى ، با خانه‌هاى مجتهدان كردندى ، با تلگرافخانه‌هاى دولتى كردندى . اما با سفارتخانه‌ها جز چند بار رخ نداده بوده ، آنچه بتازگى رخ داده و مردم ميدانستند و به ياد ميداشتند داستان ابو الحسن ميرزاى شيخ الرييس و شيخ زين الدين زنجانى ميبود . ابو الحسن ميرزا كه خود « شاهزاده آخوند » هوسبازى ميبود ، و هر زمان به راه ديگرى افتادى ، از ديرباز بانديشهء « اتحاد اسلام » افتاده و سخن از يكى شدن ايران و عثمانى ميرانده ، و از اينسوى با دو سيد و همدستان ايشان نيز همراهى مينموده . شيخ زين الدين نيز چنين\r\n\r\n","description":"","footnote":"","page_name":" 107 ","page_number":139},
  {"content":"\r\n\r\nگناهى ميداشته . دولت ميخواسته اينان را دستگير گرداند و اينان دانسته بسفارتخانهء عثمانى پناهيده و بميانجيگرى سفير زينهار از شاه گرفته بودند .\r\nاين يك داستان ، درس‌آموز مردم گرديد كه آنان نيز بيك سفارتخانه‌اى پناهند ، پ 27 سينىهاى ناهار بستيان\r\n\r\n","description":"","footnote":"","page_name":" 108 ","page_number":140},
  {"content":"\r\n\r\nو چون عثمانيان سپاه بمرز فرستاده و اين زمان دشمنى با ايران پيدا كرده بودند و دولت روس خود از مشروطه دور ، و اين زمان با توده خود در كشاكش ميبود ، ناگزير سفارت انگليس را برگزيدند . انگليسيان در مشروطه‌خواهى پيشگام گرديده و به اين نام در همه‌جا شناخته ميبودند .\r\nدر كتاب آبى مينويسد : در نهم جولاى كه دو روز پيش از كشته شدن سيد عبد الحميد ميبود بهبهانى نامه بسفير نوشت و ياورى او را درخواست نمود . سفير پاسخ داد كه دولت انگليس ياورى به كسانى نتواند كرد كه رفتارشان با دولت خود دشمنانه است . روز شانزدهم جولاى كه از تهران بيرون رفتند باز نامه‌اى نوشت بدينسان : ما علماء و مجتهدان چون نميخواهيم كار بخونريزى كشد از شهر بيرون ميرويم ، ولى از شما خواستاريم كه در اين كوشش با بيدادگرى ، همراهى از ما دريغ نداريد .\r\nپيداست كه خواست بهبهانى از ياورى و همراهى كه از سفير انگليس در ميخواسته جز اين نبوده كه سفير ميانه ايشان با شاه ميانجى باشد و پيامهاى آنان را به خود شاه رساند ، چنان كه در زمان بودن در عبد العظيم ، اين درخواست را از سفير عثمانى كرده بودند ، و راز كار اينست كه مظفر الدينشاه خود خواهان قانون و مجلس ميبود ، ولى عين الدوله و وزيران ديگر ببهانهء اينكه « يكى از همسايگان نيرومند ما با مشروطه دشمن است و با تودهء خود بر سر آن در كشاكش مىباشد و اين از سياست دور است كه ما در ايران مشروطه بدهيم » ، جلو شاه را گرفته و او را خاموش ميگردانيدند ، نيز به او ميگفتند : « ما اگر امروز مشروطه دهيم فردا هم جمهورى خواهند و شاه را از ميان بردارند » . با اين بهانه‌ها شاه ناتوان را ترسانيده و از اينسو نميگزاردند پيش‌آمدها به گوش او برسد و تا ميتوانستند جلو ميگرفتند .\r\nخواست بهبهانى اين بود كه سفير انگليس در ميان ايشان و شاه ميانجى باشد ، و به او دل داده و از ترس بيرون آورد . اين گمان هرگز نميرود كه بهبهانى يا طباطبايى بپناهيدن مردم بسفارتخانه خرسندى داده‌اند و يا چنين گفتگويى در بودن ايشان ميرفته .\r\nچه ما خود ديديم كه آنان با چه سختيها و بيمها روبرو بودند ، و با اينهمه از مسجد بيرون نيامدند ، و سرانجام كه ناگزير شدند ؛ روانه قم گرديدند . آن رفتار دليرانه و جانبازانهء آنان كجا و خرسندى بپناهيدن مردم بسفارتخانه يك دولت بيگانه كجا ؟ !\r\nاين انديشه از خامان سرزد ، و نخست جز كسان اندكى آن را نميخواستند ، ولى كم‌كم انديشه بزرگ گرديد و همه به آن آهنگ افتادند و ناانديشيده بكارى برخاستند ، و كسى چه داند كه فريبندگانى در ميان نبوده و چنين نخواسته‌اند كه در اينهنگام كه در سايهء كوششهاى بخردانه و مردانه يكسال و نيم دو سيد و همدستان ايشان ، زمينه براى ديگر شدن « حكومت » ايران و روان گرديدن قانون در آن ، آماده گرديده بوده ، و دير يا زود چنين كارى خواستى انجام گرفت ، تنها نام آن دو در ميان نباشد ؟ ! .\r\n\r\n","description":"","footnote":"","page_name":" 109 ","page_number":141},
  {"content":"\r\n\r\nهرچه هست دو روز پس از رفتن علماء بقم ، كسانى بقلهك رفته و از كاركنان سفارت پرسيدند : اگر ما بسفارتخانه پناهيم راه داده خواهد شد يا نه ؟ . . سفارتيان با آنكه پاسخ دادند : « راه داده نخواهد شد » ، بسيار سخت نگرفتند . اين بود پسين پنجشنبه بيست و هفتم تيرماه ( بيست و ششم جمادى الاولى ) نخست پنجاه تن كمابيش از بازرگانان و طلبه‌ها ، بسراى سفارت در شهر ، رفته و در آنجا نشيمن گزيدند .\r\nفردا كسان ديگرى نيز آمدند ، و مردم چون ديدند جلوگيرى نميشود رو آوردند .\r\nهر گروهى از پيشه‌وران براى خود چادر ديگرى در حياط سفارت افراشتند ، و از بازار ديك‌هاى دسته‌دار بزرگى ( قازان ) آورده و آشپزخانه درست كردند ، شگفت اينجاست كه دولت بجلوگيرى برنخاست . دولتيكه مسجد را گرد فرو ميگرفت و آن سختيها را مينمود ، در اينجا آن نكرد كه سربازانى را در پيرامون سفارت بگمارد و از رفتن مردم به آنجا جلو گيرد . اين است معنى فرمانروايى خودكامه بيخردانه .\r\nروز دوشنبه سى و يكم تير شماره‌شان تا 858 تن ميبود ، ولى سه روز ديگر تا پنجهزار رسيد ، و چهار روز ديگر تا سيزده هزار بالا رفت و بازارها بيكباره بسته گرديد . در نامه‌اى ديدم مىنويسد : « قريب پانصد خيمه بلكه بيشتر زده شده تمام اصناف حتى پينه‌دوز و گردوفروش و كاسه‌بندزن كه اضعف اصنافند در آنجا خيمه زده‌اند . . . »\r\nچيزى كه درخور خرسنديست آنست كه همه بآرامش و سامان رفتار ميكردند ، چنان كه خود انگليسيان ستايش نوشته‌اند . در كتاب آبى مينويسد : « رفتارشان بسيار ستوده و بسامان ميبود ، و اين نيكى رفتار و بسامانى كارها در ميان خودشان ، نتيجهء بيدارى سرانشان ميبود كه بكسانيكه گمان آشوب‌طلبى ميرفت بميان خود راه نداده بودند » .\r\nبآنهمه گروه انبوه شام و ناهار ميدادند بىآنكه نابسامانى رخ دهد و يا گفتگو و رنجش بميان آيد . بيش از ده ديك بزرگ را به كار گزارده يك بار آبگوشت ، و يك بار پلو و خورش ميپختند و در سينىهاى بزرگ بچادرها ميفرستادند . دررفت را خود بازرگانان و پيشه - وران از كيسه خود ميدادند ، و در اينجا هم حاجى محمد تقى سررشته‌دار ميبود .\r\n\r\nدرخواستهاى مردم از دولت\r\nاما درخواستهاى اينان : روزهاى نخست چون از ترس جان بسفارت رفته بودند ، و از آنسوى خود را ناتوان ميديدند و دليرى كم ميداشتند ، درخواستهاى خود را ، بميانجيگرى مستر كرانت دف شارژدافر انگليس ، بدولت چنين باز نمودند :\r\nاول - معاودت علماى مهاجرين بطهران .\r\nدوم - اطمينان بر اينكه احدى را ببهانه نخواهند گرفت و شكنجه نخواهند كرد .\r\nسوم - امنيت مملكت ، چه امروز كسى داراى مال و جان خود نيست .\r\nچهارم - افتتاح عدالتخانه كه از طبقه علماء و تجار و ساير اصناف براى رسيدگى در مرافعات شركت در او داشته باشند .\r\n\r\n","description":"","footnote":"","page_name":" 110 ","page_number":142},
  {"content":"\r\n\r\nپنجم - قاتل دو سيد بزرگوار را قصاص نمايند .\r\nعين الدوله و وزيران او ، همچنان بيباكى مينمودند ، و از نادانى و نافهمى كار را باينجا رسانيده و پايان آن را نمىانديشيدند ، و به اين درخواستها پاسخ سربالا پ 28 اين پيكره نشان ميدهد چادر شاگردان دار الفنون را در بست‌نشينى\r\n\r\n","description":"","footnote":"","page_name":" 111 ","page_number":143},
  {"content":"\r\n\r\nدادند ، بدينسان :\r\nاول - چند نفر آقايان به اختيار خود ، عازم عتبات شده ديگران در شهر هستند ، وجود آنها لازم نيست .\r\nدوم - بىقصور دولت كسى را نميگيرد .\r\nسوم - مملكت در كمال امنيت است .\r\nچهارم - سالهاست عدالتخانه بازو در انجام امور ساعى ، مخصوصا اين ايام حضرت اشرف و الا شعاع السلطنه رئيس ديوانخانهء مباركه مقرر شده‌اند كه بعرض عارضين رسيدگى كامل شود . هيچوقت در ايران مرسوم نبوده كه از طبقات رعايا شركت در ديوانخانهء مباركه داشته باشند .\r\nپنجم - كسى كشته نشده كه قصاصش لازم آيد .\r\nتا اين پاسخ رسد حال ديگر شده بود . زيرا از يكسو شماره مردم در سفارتخانه بسيار فزون گرديده ، و از يكسو زبان‌ها بخواستن مشروطه باز شده و در آن چند روزه كسانى بمردم معنى آزادى و مشروطه و پارلمان را تا يك اندازه فهمانيده بودند . انبوهى از مردم كه در يك جا گردآمده و بدرخواستهايى برخيزند ، زمان به زمان بدليرى فزايند و درخواست بيشتر كنند . از اين گذشته ، در اين ميان يكداستان شگفتى رو داده بود ، و آن اينكه محمد على ميرزاى وليعهد ، از تبريز با كوشندگان هم‌آواز گرديده و مجتهدان آن شهر را بتلگرافخانه فرستاده بود كه بشاه و بقم و ديگر شهرها تلگراف كنند و از علماى كوچنده هوادارى نشان دهند ، و خود او تلگرافى بپدرش فرستاده بود . اين كار وليعهد گذشته از آنكه خود پشتيبانى بجايى بكوشندگان شمرده ميشد نتيجهء ديگرى هم در بر ميداشت ، و آن اينكه علماء در شهرهاى ديگر از پيش‌آمد آگاه گردند و آنان هم بتلگراف برخيزند . چنان كه در اين هنگام تلگرافهايى از ايشان از اسپهان و شيراز ميرسيد . همچنين از نجف از علماى آنجا تلگرافى آمد . عين الدوله ، براى خفه گردانيدن كوشندگان نميگزاشت آوازشان بجاى ديگرى رسد ، و در شهرها جز آگاهى بسيار اندكى از پيش‌آمدهاى تهران نميبود ولى اين كار وليعهد و تلگراف‌هاى علماى تبريز ، آن بند را شكست و آگاهيهاى بيشترى بشهرها رسانيد .\r\nاينها همگى مايهء دليرى بستيان ميشد ، و چنين پيداست كه در اينهنگام سربازان و توپچيان و ديگران نيز بمردم گراييده و در نهان با آنان همداستانى مينموده‌اند . چنان كه يكدسته سرباز كه در جلو در سفارت ميبودند ببستيان آميخته و خود را كنار نميگرفته‌اند .\r\nدر نتيجه اينها كوشندگان آخرين خواست خود را بميان نهاده و اين بار آشكاره مشروطه و پارلمان طلبيدند . دولت كه آن درخواستها را نپذيرفته بود اين‌بار با درخواستهاى ديگرى روبرو گرديد بدينسان :\r\nاول - بازگشت علماى اعلام .\r\n\r\n","description":"","footnote":"","page_name":" 112 ","page_number":144},
  {"content":"\r\n\r\nدوم - عزل شاهزاده اتابك .\r\nسوم - افتتاح دار الشورى .\r\nچهارم - قصاص قاتلين شهداى وطن .\r\nپنجم - عودت مطرودين ( رشديه و ديگران )\r\nشارژدافر انگليس اينها را بشاه بازنمود . شاه گفت نشستى با بودن وزير خارجه برپا گردد و در پيرامون آنها گفتگو شود و بروز دوشنبه هفتم مرداد ، گاه داده شد كه آن نشست برپا گردد . ولى خواهيم ديد كه چنين نشستى برپا نگرديد و پيش از آن روز عين الدوله از كار كناره جست .\r\n\r\nپشتيبانى محمد على ميرزا از كوشندگان\r\nگفتيم محمد عليميرزا با كوشندگان هم‌آوازى نمود ، و مىبايد داستان آن را بنويسيم : اين مرد با آن كوتاه‌انديشى و خودخواهى كسى نميبود كه دلش به حال كشور و مردم بسوزد و از آنسوى گمان نميرفت كه معنى جنبش توده و زيان آن را بدستگاه خودكامگى آينده خودش نداند ، بويژه با داشتن آموزگارى همچون شاپشال . پس بهرچه اين همراهى را مينمود ؟ . .\r\nداستان آنست كه چون عين الدوله خواسته بوده او را از وليعهدى بردارد ، از آن هنگام كينه سختى با وى ميداشت و اين زمان فرصت جسته تنها برانداختن او را مىخواست و با كوشندگان تنها در اين يك زمينه همراه ميبود .\r\nدر تبريز ، در اين هنگام ، آگاهى درستى از پيش‌آمدهاى تهران نميبود ، و جز برخى چيزها كه در نامه‌هاى كسانى نوشته شده بود آگاهى به آنجا نميرسيد . زيرا چنان كه گفتيم دولت از تلگراف جلو ميگرفت . ولى وليعهد كه از چگونگى نيك آگاه ميبود ، علماى بزرگ شهر را كه حاجى ميرزا حسن مجتهد و امام جمعه و ميرزا صادق و حاجى ميرزا محسن و ثقة الاسلام ميبودند به پيش خود خواند ، و دانسته نيست با آنان چه گفتگو كرد كه واشان داشت بتلگرافخانه رفتند ، و نخست تلگرافى بنام هم‌آوازى با علماى كوچنده بشاه فرستادند ، و چون پاسخى رسيد كه گمان ميرفت از شاه نباشد دوباره تلگراف درازى فرستادند و سپس تلگرافى بقم بعلماء كردند ، و پس از همه تلگرافهايى بعلماى شهرهاى ديگر فرستاده و آنان را بهم‌آوازى واداشتند . پس از دو سه روز تلگرافى هم خود وليعهد بپدرش فرستاد . شاه روز ششم مرداد ( هفتم جمادى الثانى ) بعلماى تبريز و بوليعهد پاسخ داد ، و نيز در همان روز بود كه عين الدوله را از كار برداشت ، و چون خواست محمد عليميرزا نيز همين ميبود ديگر خاموش گرديد و علماء را نيز خاموش گردانيد . ما ما برخى از آن تلگرافها را در اينجا ميآوريم :\r\n\r\nتلگراف علماى تبريز بشاه\r\n« عرض حضور مبارك پادشاه اسلام پناه خلد اللّه سلطانه - دستخط مبارك از جانب »\r\n\r\n","description":"","footnote":"","page_name":" 113 ","page_number":145},
  {"content":"\r\n\r\n« سنى الجوانب همايونى در جواب عريضه تلگرافى اين دعاگويان زيارت شد . اين خادمان » « شريعت مطهره هيچوقت از تقويت دولت اسلام فروگذار نبوده وجود مبارك پادشاه » پ 29 اين پيكره نشان ميدهد چادر قهوه‌چيان را در بست‌نشينى\r\n\r\n","description":"","footnote":"","page_name":" 114 ","page_number":146},
  {"content":"\r\n\r\n« ظل اللّه را سرمشق عدالت و ديندارى و شرع‌پرستى دانسته و ميدانيم و واضح مىبينيم كه » « مغرضين دربارى نميگذارند عرايض ما و ساير خادمان شريعت مطهره چه در طهران و چه » « در ساير نقاط ممالك محروسه درست بعرض حضور حضرت سلطانى برسد و مقاصد حقه » « مشروعه ما را در البسه‌اى كه منافى اغراض خودشان نباشند جلوه ميدهند ما خادمان شريعت » « مطهره و ساير اهل آذربايجان كه چهل سال است بفرمايشات ملوكانه آشنا هستيم مىبينيم » « كه عرايض ما را هيچكدام از لحاظ مبارك نگذرانيده‌اند و هيچيك از عبارات دستخط » « جوابيه از الفاظ در ربار و زايش طبع عدالت‌پرور ملوكانه نيست اوضح من الشمس است » « كه نص عبارت خائن بوده اين است مختصرى از اوضاع مملكت را از اول مذاكره كه » « علماى دار الخلافه باهره با اولياى دولت روزافزون داشته‌اند الى يومنا هذا بعرض » « ميرسانيم و باقى را به تكليف ديندارى خود بندگان حضرت همايونى ميگذاريم . »\r\n« سابقا علماى دار الخلافه طهران با رضاى كافه علماى ممالك محروسه از اولياى » « دولت خواستار شدند كه قرارى در اصلاح وضع محاكمات و دفتر ماليه دولت عليه داده » « آيد كه در ظل پادشاه اسلام عموم رعايا از بىاعتدالهاى عديده آسوده و در مهد امن و » « امان باشند چون هر دو اين مقصود منافى با طريقه استبداد و ظلم وزراى دربارى بود » « علماى دار الخلافه را بوعده‌هاى بىاساس اميدوار كرده آنها را از مهاجرت اوليه » « بآستان مطهر حضرت عبد العظيم رجعت دادند و بمواعيد كاذبه چندى سرگردان نگاه » « داشته از آنطرف خاطر خطير سلطانى را از انجاح حوايج آنها مطمئن ساختند علماى » « دار الخلافه هرچه منتظر شدند كه مواعيد اولياى دولت صورت خارجى بهمرساند نتيجه نديدند » « و كم‌كم از جانب اولياى دولت و وزراى دربارى اقدام در نفى و طرد جمعى از وضيع » « و شريف كه جز خيرخواهى ملت و دولت اسلام گناهى نداشتند شده علماى دار الخلافه » « كه اين نقض عهد و حركات مستبدانه را از وزراى دربارى ديدند مجددا مستدعيات » « خود را مجدانه خواستند و اين مرتبه يقين داريم همان وزراى خائن بدون اطلاع خاطر مهر » « مظاهر هميونى دست برشته تشدد و سختى گذاشته جواب علماى دار الخلافه را بتهديدات » « دادند آخر الامر كه آنها را مصمم در كندن اساس اين ظلم و مركز علم عدل ديدند فلهذا » « دانستند اگر اين طرح نو روى كار آمد دست استبداد و ظلم آنها كوتاه و خيانتهاى آنها » « مشهود خواهد شد محض حفظ خود و منافع خود طلاب علم و ذريهء رسول را هدف گلوله » « سرباز كردند مسجد و معبد اسلام و خانه خدا را مثل قلاع اشرار و متمردين محاصره نمودند » « به بام مساجد سرباز و قراول گذاشتند نان و آب به روى علماء اسلام بستند گويى ياغى و » « قاتل بودند . »\r\n« از صدر اسلام الى يومنا هذا از هيچ ملت كفرى نسبت بعلماى اسلام اين توهين وارد » « نشده بود اين بىاحترامى نه تنها به شخص علماء اسلام شده بلكه در واقع بشرع محمدى » « صلى اللّه عليه و آله گرديده و ناموس شريعت هتك شده است . »\r\n\r\n","description":"","footnote":"","page_name":" 115 ","page_number":147},
  {"content":"\r\n\r\n« اكنون جميع هيأت علماء مذهب بلكه تمام مسلمين اثنى عشريه جبر اين توهين را » « بوجه كامل از حضور اقدس هميونى خواستگارند كه امر و مقرر شود مقصد حضرات علماء » « مهاجرين را انجاح كرده و دلجويى از ايشان نموده و با احترام به وطن مألوف معاودت » « دهند و خصوص دعاگويان تبريز در دولتخواهى خاص كه از سابق مشهود خاطر دريا مقاطر » « است جسارت ميكنيم كه قبول اين استدعا و ارجاع مهاجرين مقضى المرام عاجلا لازم » « است و بوعد و قول اصلاح و اسكات عامه ممكن نيست مترقب است بلواى محيطى باشد » « كه رشته از دست دعاگويان رفته و به حكم ضرورت و الجاء اقداماتى شود كه باعث روسياهى » « دعاگويان گردد . »\r\n\r\nپاسخ تلگراف از شاه\r\nوليعهد\r\n« بجنابان مستطابان حاجى ميرزا حسن آقاى مجتهد و آقاى امام‌جمعه و آقاى حاج » « ميرزا محسن آقا و آقاى ميرزا صادق آقاى مجتهد و آقاى ثقة الاسلام التفات ما را برسانيد » « و از طرف ما بگوييد كه مراحم ملوكانه هميشه شامل طبقات مردم خاصه بعلماى اعلام و » « مخصوصا بعلماى آذربايجان بوده و خواهد بود همگى دعاگوى دولت و ملت و طرف » « توجه ملوكانه ما هستند و نسبت به همه التفات داريم و همين است كه بشفاعت و توسط » « شما استدعاى علماى آذربايجان را در معاودت علماى طهران قبول فرموده مشير الدوله » « وزير امور خارجه را براى معاودت دادن آنها روانه كرديم به زودى علماى طهران » « شرفياب ميشوند و عرايض حقه آنها را هم كه مبنى بر صلاح دولت و ملت باشد قبول » « خواهيم فرمود . »\r\n\r\nتلگراف وليعهد بشاه\r\n« بتوسط حضرت و الا شاهزاده اتابك اعظم - بخاكپاى اقدس اعلى ارواحنا فداه » « تصدق خاكپاى اقدس همايونت شوم - در خاكپاى مملكت آراى همايونى تا حال محقق » « و مشهود شده است كه اينغلام خانه‌زاد از اول عمر از وظيفه جان‌نثارى و استرضاى خاطر » « آفتاب مظاهر تقاعد و غفلت نداشته و اگر تصور آن را ميكرد كه عرايض علماى اعلام خداى » « نخواسته متضمن خلاف مصلحت و مضر به حال دولت است ابدا اسمى از آنها در خاكپاى » « معدلت پيرا نميبرد . در اينحادثه به قدر امكان نگذاشته است كه علماى آذربايجان از طرف » « قرين الشرف همايونى مأيوسى حاصل بكنند امروز هم كه بتلگرافخانه حاضر شده محض » « آنست كه شخصا از علماى مهاجر دار الخلافه شفاعت نمايد در كمال عجز و ضراعت بعرض » « جسارت مينمايم كه قاطبهء رعاياى ايران ودايع الهى و بمنزله اولاد اعليحضرت اقدس » « ظل اللهى هستند حفظ شئونات اهل اسلام هم از فرايض ذمه سلطنت است معهذا هرگاه » « در اينموقع از طرف قرين الشرف همايونى از ما مضى صرف‌نظر شود و در مقام تسليه و ترضيه »\r\n\r\n","description":"","footnote":"","page_name":" 116 ","page_number":148},
  {"content":"\r\n\r\n« و اعاده محترمانه آنها برآيند مزيد شكوه دولت و قوت اسلام و افتخار اينغلام خانه‌زاد » « در بين الدول خواهد شد رعيت كه بمنزله اولاد سلطان است بواسطه خبط و خطايى » پ 30 اين پيكره نشان ميدهد چادر حاجى محمد تقى بنكدار را در بست‌نشينى ( آنكه بدست راست پشت به صندوق نشسته حاجى محمد تقيست )\r\n\r\n","description":"","footnote":"","page_name":" 117 ","page_number":149},
  {"content":"\r\n\r\n« مستحق قهر و سياست شدن با رحمت و نصفت كامله سزاوار نيست اميدوارم اين شفاعت » « صادقانه چاكر جان‌نثار بعز انجاح مقرون افتد . 7 شهر جمادى الثانيه 1324 »\r\n\r\nپاسخ تلگراف از شاه\r\n« وليعهد عريضهء تلگرافى شما بتوسط جناب اشرف اتابك اعظم بعرض رسيد مقام » « مرحمت خودمانرا نسبت بعموم علماء اعلام و توجهات كامله كه بيشتر در ترويج شرع محمدى » « صلى اللّه عليه و آله و آسايش دعاگويى علماء داشته و داريم محتاج بفرمايش نميدانيم معلوم » « است علماء عظام همه دعاگوى دولت و وجودشان براى دولت و ملت مطلوب و در واقع » « لشكر دعا هستند همه وقت لازم التكريم و توقير آنها و حفظ حدود آنها را بر خودمان لازم » « دانسته‌ايم چند روز پيش كه علماى عظام آذربايجان در ضمن عريضه تلگرافى شرح راجع » « بعلماء عرض كرده بودند نيات مقدسه خودمان را به آنها خاطرنشان كرده‌ايم و آنها هم بايد » « خوب دانسته باشند كه حسن ظن ما و التفات ما نسبت بعلماء تا چه درجه است حالا هم » « در مقابل شفاعت شما و استدعاى علماء تبريز مقرر فرموديم مشير الدوله وزير امور خارجه » « بقم برود و علماى عظام را محترما معاودت بدهد البته شما هم اين مرحمت شاهانه را به آنها » « ابلاغ و آنها را بمراحم كامله ملوكانه اميدوار خواهيد داشت بايد همگى با كمال » « اميدوارى مراجعت و مراحم شاهانه را نسبت به خود و علماى آذربايجان بدانند كه نيات » « مقدسه ما هميشه بترويج شرع مطاع و آسايش علماى عظام مصروف و معطوف بوده » « و هيچوقت مراحم خودمان را درباره آنها دريغ نخواهيم فرمود . »\r\n« 7 جمادى الثانيه 1324 »\r\n\r\nفرمان مشروطه\r\nچنان كه گفتيم اين پاسخها از شاه روز ششم مرداد ( هفتم جمادى الثانى ) بيرون آمد ، و از پاسخ او بوليعهد پيداست كه هنگاميكه اين تلگراف را ميفرستاده ، چنين ميخواسته كه ميرزا جعفر خان مشير الدوله وزير خارجه را بقم فرستد ، كه رفته از علماء دلجويى كند و آنان را با خود بتهران بازگرداند ، و به همين يك كار بس كرده و بديگر درخواستهاى مردم گردن نگزارد . پيداست كه اين نتيجه ايستادگى عين الدوله و همدستان او مىبوده كه هنوز انديشه رام شدن نميداشته‌اند و شاه را آزاد نميگزارده‌اند ، و هنوز اميد بفيروزى خود ميداشته‌اند .\r\nولى كار بزرگتر از آن ميبود كه آنان ميفهميدند . مردمى كه در راه آزادىطلبى تا باينجا آمده بودند خاموش گرديدن آنان كار آسان نبودى . ولى درباريان اينرا درنمىيافتند و هر زمان بنيرنگ ديگرى دست مىيازيدند . همان روز عين الدوله از صدر اعظمى كناره‌جويى نمود و شاه جاى او را بمشير الدوله سپرد ، و براى رفتن بقم عضد الملك رييس ايل قاجار و حاجى نظام الدوله را برگزيد . باز انديشه آن بود كه به همين اندازه بس كنند و خود را بديگر درخواستها آشنا نگردانند . با آنكه عين الدوله رفته بود دربار در نگهداشتن\r\n\r\n","description":"","footnote":"","page_name":" 118 ","page_number":150},
  {"content":"\r\n\r\nخودكامگى پافشارى نشان ميداد . پيداست كه كناره‌جويى عين الدوله هم جز رويه كارى نميبود .\r\nولى مردم دست برنداشتند و به اين دو كار بس ننمودند ، و چون ميترسيدند علماء سخن فرستادگان را پذيرفته بتهران بازگردند بتلگراف بايشان آگهى دادند و از شادروان بهبهانى پاسخ گرفتند .\r\nچون روزبروز شورش بزرگتر ميگرديد و اين زمان شمارهء بستيان بيش از چهارده هزار شده بود ، دولت انگليس بميانجيگرى برخاسته ، از راه رسمى ، از دولت ايران خواستار گرديد كه هرچه زودتر بدرخواستها پاسخ دهد و شورش را بپايان رساند ، و در پارلمان نيز گفتگو در اين‌باره بميان آمد .\r\nميتوان گفت كه تا اين هنگام شاه از پيش‌آمدها آگاهى درستى نميداشت . چون در صاحبقرانيه در بيرون شهر مىنشست و درباريان گردش را گرفته و بكس ديگرى راه نميدادند از چگونگى كشور بيكبار ناآگاه ميبود ، ولى اين زمان كه پيش‌آمد را نيك دانست از در همداستانى درآمد ، و روز يكشنبه سيزدهم مرداد ( 14 جمادى الثانيه ) فرمانى را كه امروز سر ديباچه قانونهاست بيرون داد و ما اينك آن را در اينجا مىآوريم :\r\n« جناب اشرف صدر اعظم از آنجا كه حضرت باريتعالى جل شانه سررشته » « ترقى و سعادت ممالك محروسه ايران را به كف كفايت ما سپرده و شخص همايون ما را » « حافظ حقوق قاطبه اهالى ايران و رعاياى صديق خودمان قرار داده لهذا در اين موقع كه » « رأى و اراده همايون ما بدان تعلق گرفت كه براى رفاهيت و امنيت قاطبه اهالى ايران و » « تشييد و تأييد مبانى دولت اصلاحات مقتضيه بمرور در دوائر دولتى و مملكتى بموقع اجراء » « گذارده شود چنان مصمم شديم كه مجلس شوراى ملى از منتخبين شاهزادگان و علماء و » « قاجاريه و اعيان و اشراف و ملاكين و تجار و اصناف بانتخاب طبقات مرقومه در دار الخلافه » « تهران تشكيل و تنظيم شود كه در مهام امور دولتى و مملكتى و مصالح عامه مشاوره و مداقه » « لازم را به عمل آورده و بهيئت وزراى دولتخواه ما در اصلاحاتى كه براى سعادت و خوشبختى » « ايران خواهد شد اعانت و كمك لازم را بنمايد و در كمال امنيت و اطمينان عقايد خود را » « در خير دولت و ملت و مصالح عامه و احتياجات قاطبه اهالى مملكت بتوسط شخص اول دولت » « بعرض برساند كه بصحه همايونى موشح و بموقع اجرا گذارده شود بديهى است كه بموجب » « اين دستخط مبارك نظامنامه و ترتيبات اين مجلس و اسباب و لوازم تشكيل آن را موافق » « تصويب و امضاى منتخبين از اين تاريخ مرتب و مهيا خواهد نمود كه بصحه ملوكانه رسيده » « و بعون اللّه تعالى مجلس شوراى مرقوم كه نگهبان عدل ماست افتتاح و باصلاحات لازمه » « امور مملكت و اجراء قوانين شرع مقدس شروع نمايد و نيز مقرر ميداريم كه سواد دستخط » « مبارك را اعلان و منتشر نماييد تا قاطبه اهالى از نيات حسنه ما كه تماما راجع بترقى دولت » « و ملت ايران است كما ينبغى مطلع و مرفه الحال مشغول دعاگويى دوام اين دولت و اين »\r\n\r\n","description":"","footnote":"","page_name":" 119 ","page_number":151},
  {"content":"\r\n\r\n« نعمت بىزوال باشند . در قصر صاحبقرانيه بتاريخ چهاردهم شهر جمادى الثانى 1324 هجرى » « در سال يازدهم سلطنت ما . »\r\nروز چهاردهم جمادى الثانيه كه اين فرمان بيرون داده شد روز زايش شاه بود . بستيان بنام دلبستگى بشاه و پاسدارى با او ، در جشن همراهى نمودند و در سفارت را آراسته و بيرقهاى شير و خورشيد فراوان آويخته و با شكوه بسيار چراغان كردند . در اين جشن زنان نيز پا در ميان داشتند .\r\nولى چون فرمان مشروطه بيرون آمد و آن را چاپ كرده و بديوارها چسپانيدند ، كوشندگان آن را نپسنديده و با خواست خود سازگار نديدند و كسانى فرستاده چاپشده‌هاى آن را از ديوارها كندند . زيرا در آن نام توده ( ملت ) برده نشده و از آنسوى جمله‌هاى آن روشن نميبود . بدينسان نتيجه از فرمان بدست نيامد و چنين نهاده شد شب شانزدهم مرداد ( 17 جمادى الثانيه ) نشستى از سران كوشندگان ، در خانهء مشير الدوله در قلهك ، باشد و گفتگو بميان آيد و در نتيجهء آن نشست بود كه شاه دوباره فرمان پائين را بيرون داد :\r\n« جناب اشرف صدر اعظم در تكميل دستخط سابق خودمان مورخه 14 جمادى الثانيه » « 1324 كه امر و فرمان صريحا در تأسيس مجلس منتخبين ملت فرموده بوديم مجددا براى » « آنكه عموم اهالى و افراد ملت از توجهات كامله هميون ما واقف باشند امر و مقرر ميداريم كه » « مجلس مزبور را بشرح دستخط سابق صريحا داير نموده بعد از انتخاب اجزاء مجلس » « فصول و شرايط نظام مجلس شوراى اسلامى را موافق تصويب و امضاى منتخبين بطورى » « كه شايسته ملت و مملكت و قوانين شرع مقدس باشد مرتب نمايند كه بشرف عرض و » « امضاى همايونى ما موشح و مطابق نظام نامه مزبور اين مقصود مقدس صورت و انجام پذيرد . »\r\nمردم اين را پذيرفتند و بجنبش و شادمانى برخاستند . همان روز از سفارت رو بپراكندگى آوردند و بازارها را باز كردند و بچراغانى پرداختند . سه شب در شهر جشن و چراغانى با شكوهى ميبود . از آنسوى علماء در قم كه گفته‌هاى عضد الملك را نپذيرفته و همچنان ميماندند ، به آگاهى از چگونگى آماده بازگشتن شدند و پس‌وپيش به راه افتادند ، و همگى در كهريزك گرد آمده و روز بيست و سوم مرداد بعبد العظيم درآمدند كه فردا روانه شهر گرديدند . مردم پيشواز بسيار بزرگى كردند و شاه كالسكه‌هاى دولتى را براى سوارى آنان فرستاد و دوباره دو شب جشن و چراغانى بود .\r\nروز شنبه بيست و ششم مرداد ( 27 جمادى الثانيه ) ، در سراى « مدرسهء نظام » ( كه يكى از سراهاى دربار ميبود ) نشست بس باشكوه و ارجدارى برپا گرديد . همهء علما و سران كوشندگان و كسان ديگرى از وزيران و درباريان در آنجا گرد آمدند . عضد الملك از سوى دولت پذيرائى از آيندگان مينمود .\r\nاين نشست براى گشايش مجلس چندگاهه ( موقتى ) بود ، كه ميبايست « نظامنامهء انتخابات » را بنويسد و ديگر كارهايى كه براى پيش رفتن مشروطه و بنياد يافتن « دار الشورا »\r\n\r\n","description":"","footnote":"","page_name":" 120 ","page_number":152},
  {"content":"\r\n\r\nدر مىبايست به گردن گيرد . امروز نزديك به دو هزار تن در آن گرد آمد ، و چون هنگام سخن رسيد نخست مشير الدوله گفتارى راند و خواستى را كه از اين مجلس در ميان ميبود باز نمود و پس ازو حاجى ميرزا نصر اللّه ملك المتكلمين ، بنام توده « خطبه‌اى » پ 31 اين پيكره نشان ميدهد انبوه بست‌نشينان را .\r\n\r\n","description":"","footnote":"","page_name":" 121 ","page_number":153},
  {"content":"\r\n\r\nخواند و سپاسگزارى نمود . پس از همه سه تكه پيكره از باشندگان برداشته شد و نشست بپايان رسيد . ما گفتار مشير الدوله را در اينجا مىآوريم :\r\n« آقايان عظام : البته هركدام از ماها كه در اين محل شرف حضور داريم مختصرا » « ميدانيم كه مقصود از تشكيل اين مجلس محترم و اجتماع آقايان علماء و وزراء و امناء و » « اعيان و تجار و اصناف در اين محل چيست ولى محض اينكه نيت پاك و مقدس بندگان » « اعليحضرت اقدس شاهنشاهى خلد اللّه ملكه و سلطانه بطور شايسته مكشوف و معلوم باشد » « لزوما باستحضار خاطر آقايان عظام ميرسانم كه چنان كه البته خاطر شريف همگى مسبوق » « است بندگان اعليحضرت اقدس همايونى شاهنشاهى خلد اللّه ملكه مصمم شدند كه ابواب » « نيك‌بختى و سعادت بر روى قاطبه اهالى ممالك محروسهء ايران باز شود و اصلاحات لازمه » « كه باعث مزيد استحكام مبانى دولت و خوشبختى ملت است بمرور بمواقع اجرا گذارده » « شود و چون اين خيال شاهانه بدون همدستى و معاونت قاطبه اهالى ايران به آن طورى كه » « منظور نظر معدلت اثر بندگان همايونى است انجام‌پذير نميشد رأى مبارك همايونى » « شاهنشاه معظم بدان تعلق گرفت كه مجلس شوراى ملى از منتخبين طبقات معينه بطوريكه » « تفاصيل آن در دستخط مبارك از تاريخ چهاردهم جمادى الآخر مشروح است در دار الخلافه » « طهران تشكيل و تنظيم شود . »\r\n« از آنجا كه ترتيب قوانين انتخابات و ساير فصول نظامنامه اين مجلس شورايملى » « بايد با كمال دقت موافق دستخط مبارك فوق الذكر ترتيب شود و البته چنان كه ميدانيد » « اتمام اين كار مستلزم وقت و فرصت معين است لهذا براى اينكه اعليحضرت اقدس همايون » « شاهنشاهى دليلى واضح و حجتى كافى در تصميم رأى مبارك خودشان براى تشكيل و » « ترتيب مجلس شوراى ملى بقاطبه اهالى ايران داده باشند چنين مقرر فرمودند كه » « عجالتا محل موقتى اين مجلس محترم ملى تعيين و در آنجا با حضور آقايان علماء و وزراء » « و اعيان و اشراف و تجار و اصناف صرف شيرينى و شربت شود بديهى است كه اولياى دولت » « اهتمام بليغ خواهند نمود كه لايحهء قواعد انتخابات و نظامنامه مجلس شوراى ملى به زودى » « موافق دستخط همايونى از چهاردهم جمادى الآخر مرتب و اعضاى مجلس ملى در تهران » « جمع و بافتتاح اين مجلس محترم مبادرت شود از خداوند متعال خواهانيم كه در سايهء بلند پايه » « اعليحضرت اقدس شاهنشاهى خلد اللّه ملكه و سلطانه را بر سر قاطبهء اهالى ايران مستدام و » « فرزندان وطن مقدس را توفيق بدهد با اولياى دولت تا براى افتتاح ابواب نيك‌بختى » « به روى ايرانيان بكوشند و اين دولت و ملت قديمه پنج هزار ساله ايران را باوج سعادت برسانند . »\r\n\r\nكارشكنىهاى درباريان\r\nبدينسان مشروطه در ايران پديد آمد . ولى مردم بسيار دور ميبودند و معنى و ارج آن را نميدانستند ، و خود درمانده بودند كه چكار كنند . يكى از سبكسريها در ايرانيان ، بويژه در تهرانيان ، آنست كه همين كه يكى دو كسى بكارى برخاستند صدها ديگران\r\n\r\n","description":"","footnote":"","page_name":" 122 ","page_number":154},
  {"content":"\r\n\r\nبه آن برخيزند ، در اين هنگام نيز صد كس شبنامه مينوشتند ، و هركسى دانسته‌هاى خود را بيرون ميريختند . بجاى آنكه در پى ياد گرفتن باشند و بدانند مشروطه چيست ، و اكنون كه آن را بدست آورده‌اند چكارى بايد كنند ، و از چه راهى پيش روند ، ميدان يافته بخودنماييها ميكوشيدند .\r\nمجلس چندگاهه هفتهء دو روز برپا ميگرديد . « نظامنامه انتخابات » چند گونه نوشته شده بود و از رويهمرفتهء آنها يك نظامنامهء بهترى پديد آوردند و چنين نهاده شد كه روز پنجشنبه چهاردهم شهريور ( 16 رجب ) بدستينه شاه رسد و در تهران ببرگزيدن نمايندگان پردازند .\r\nولى در اين ميان داستان ديگرى رخ داد ، و آن اينكه دانسته شد هواداران خود - كامگى نوميد نشده‌اند و به اين آسانى نميخواهند دست از چيرگى بردارند ، و شاه را پشيمان گردانيده‌اند و او از دستينه نهادن به « نظامنامه » بازمىايستد ، و فرمانى كه داده شده آن را بگونهء ديگرى معنى ميكنند . از آنسوى شنيده شد عين الدوله كه به اوشان رفته بود بمبارك‌آباد آمده و گفته مىشود به شهر خواهد آمد و باز كارها بدست او خواهد بود . از اين داستان مردم شوريدند و كسانى مىكوشيدند كه « فتوى » از علماء براى بيرون كردن امير بهادر و نصر السلطنه و حاجب الدوله از ايران بگيرند .\r\nدر نتيجهء اين هياهو دولت ناگزير شد ، باز نرمى نمايد و شاه در هفدهم شهريور ( 19 رجب ) بنظامنامه دستينه نهاد . از آنسوى دستور به عين الدوله فرستاد كه آهنگ خراسان كند .\r\nبدينسان دوباره شورش خوابيد ، و چون بنظامنامه دستينه نهاده شده بود در تهران ببرگزيدن نمايندگان « شصت‌گانه » آغاز كردند . دولت ايران بشمار دولتهاى مشروطه درآمد و روزنامه‌هاى مصر و هند و اروپا گفتارها در اين‌باره نوشتند .\r\nليكن دربار هنوز از ايستادگى نوميد نگشته و انديشهء رام شدن نميداشت . اينست چگونگى را بشهرها آگاهى نميدادند . در تهران اين همه داستانها رو داده بود در تبريز و رشت و مشهد و اسپهان و شيراز و كرمان ، مردم چيزى نميدانستند ، جلوگيرى از تلگراف به حال خود ميبود . مشير الدوله جانشين عين الدوله شده و همان رفتار او را ميكرد . از اينجا دانسته ميشد عين الدوله تنها نمىبوده و ديگرانى - يا بهتر گويم : دست‌هاى ديگرى هم كار ميكرده‌اند و جلو توده را ميگرفته‌اند .\r\nدستخطهاى شاه كه ميبايست در همه جا بديوارها چسبانيده شود نشده ، و بر - گزيدن نمايندگان كه ميبايست در همه جا آغازد نياغازيده ، و شهرها بيكبار ناآگاه ميماندند . در تهران مشروطه داده شد و مجلس چندگاهه بازگرديده ، ولى در شهرها همچنان آيين خودكامگى به كار بسته ميشد . روزنامه‌هاى اروپا از شورش ايران و از مشروطه آن سخن ميراندند ولى در تبريز و ديگر شهرها كه روزنامه ميبود يك آگاهى در\r\n\r\n","description":"","footnote":"","page_name":" 123 ","page_number":155},
  {"content":"\r\n\r\nاين‌باره نميتوانستند داد .\r\nپيدا بود كه دولت گردن نگزارده و بر آنست كه اگر تواند ، اين دستگاه را از پ 32 اين پيكره نشان ميدهد انبوه بست‌نشينان را\r\n\r\n","description":"","footnote":"","page_name":" 124 ","page_number":156},
  {"content":"\r\n\r\nتهران نيز برچيند . كوشندگان اين را نميدانستند و بفيروزى خود شادكام گرديده به بر - گزيدن نمايندگان ميكوشيدند . شاه همچنان دلبستگى بقانون و مجلس مينمود ، و كسانى را از شاهزادگان و ديگران كه نميخواستند همراهى در كار نمايند ، نكوهش ميكرد ، و بارها ميگفت كه از درون دل با پيش‌آمد همراه است ، ولى نتيجه‌اى از اين گفتار و كردار او ديده نميشد ، و پيداست كه رشتهء كارها تنها در دست او نميبود .\r\nكوتاه سخن : در نتيجهء كوششهاى مردانه و بخردانهء يكسال و نيم دو سيد و همدستان ايشان ، مشروطه در ايران پيدا شده ، ولى يك تكان ديگرى ميخواست كه آن را روان گرداند و پيش برد ، و اين تكان را تبريز به گردن گرفت كه با يك جنبش ناگهانى ، آخرين اميد درباريان را از ميان برد ، و آواز كوشندگان تهران را به همه جا رسانيد . ما ميبايد داستان تبريز و جنبش آن را جداگانه نويسيم ، و اينست اين گفتار را در اينجا بپايان مى - رسانيم . ليكن پيش از آنكه خامه را به زمين گذاريم مىبايد باز چند سخنى از حبل المتين برانيم . دارندهء اين روزنامه نمونهء روشنيست از كسانى كه نان خوردن را با كوشش در راه توده درهم آميزند ، يا بهتر گويم كوشش در راه توده را دستاويز نان خوردن گيرند ، و چون اين گونه كسان در ايران بسيارند ما براى نشان دادن زشتى كار ايشان ، اين يكى را دنبال مىكنيم . گذشته از آنكه ميخواهيم همهء بديها و نيكيها را ، در زمينهء جنبش مشروطه‌خواهى ، تا آنجا كه ميتوانيم باز نماييم .\r\nاين روزنامه كه بپاس پولهاى عين الدوله ، آن دشمنيهاى پست‌نهادانه را با كوشندگان مينموده ، چون روتر آگاهى از افتادن عين الدوله داده خوددارى نتوانسته و چنين نوشته :\r\n« آنچه را كه مخبر روتر و اخبارات خارجه دربارهء خلع شاهزاده عين الدوله اتابك و صدر اعظم نوشته ، مقرون بصواب نيست . شاهزاده را از صدرات خلع نكردند . چنان كه موثقا اطلاع داريم از چندى به اين طرف مكرر شاهزاده استعفا از صدارت داده قبول نميشد ، اين دفعه چون علماء و اصلاح‌خواهان هم مخالف بودند ، استعفاى ايشان را دولت قبول كرد ، نه اينكه ايشان را خلع كردند » .\r\nاز آنسوى چون ديده كار از آنجا گذشته ، از اين زمان ، آغاز كرده كه دلبستگى بمشروطه از خود نشان دهد ، و بلكه به اين اندازه بس نكرده براهنماييها پرداخته ، و پياپى گفتارها نوشته كه چنين كنيد و چنان كنيد ، و در اين ميان خواسته پرده‌پوشيها بزشتكارى خود كند و چنين وانموده كه « آگهى نگاران » دروغ مىنوشتند . بيشرمانه‌تر از همه آنست كه كسى كه ديروز آنهمه هوادارى از دولت مينمود و جنبش دو سيد و ديگران را بدانسان مىنكوهيد ، اين زمان بيكبار وارونه‌كارى نموده و گفتارها مىنويسد كه همهء گناهها به گردن دولت بوده ، و دولتيان نميگزاردند ايران پيش رود ، تا آنجا كه مينويسد :\r\n« اگر گفته شود قصور از ملت مىباشد ، به حضرت عباس دروغ است . همه از عدم علم و بىتجربگى و خودغرضى رجال بوده و هست . . . »\r\n\r\n","description":"","footnote":"","page_name":" 125 ","page_number":157},
  {"content":"\r\n\r\nپ 33 اين پيكره نشان ميدهد جشن و چراغانى شب 14 جمادى الثانيه را كه زنان هم بوده‌اند .\r\n\r\n","description":"","footnote":"","page_name":" 126 ","page_number":158},
  {"content":"\r\n\r\n\r\nگفتار سوم تبريز چگونه برخاست ؟\r\nدر اين گفتار باز نموده مىشود حال آذربايجان در پيش از مشروطه ، و سخن رانده مىشود .\r\nاز گزارش جنبش مشروطه ، از زمان برخاستن تبريز تا هنگام مرگ مظفر الدينشاه .\r\nچنان كه ديديم جنبش مشروطه را تهران پديد آورد ، ولى پيش‌رفت آن را تبريز به گردن گرفت . ما داستان را تا داده شدن فرمان مشروطه ، و نوشته گرديدن و دستينه يافتن نظامنامهء انتخابات ، و آغاز كردن به كار برگزيدن نمايندگان تهران ، پيش آمديم .\r\nتا اينجا تنها تهران كار ميكرد ، ولى از اينجا تبريز پا بميان نهاد و سنگينى بيشتر بار را به گردن گرفت . اينست ميبايد در اينجا از جنبش تبريز و از كوشش‌هاى آن بسخن پردازيم .\r\nليكن ميبايد رشته تاريخ را بريده و در اينجا هم ديباچه‌اى پردازيم و حال آذربايجان را در سالهاى پيشتر از جنبش مشروطه باز نماييم ، و انگيزه‌هايى را كه براى تكان مردم در اينجا ، در ميان ميبوده روشن گردانيم . در اينميان ميدان خواهيم داشت كه برخى از گرفتاريهاى ايران و چندى از حالهاى ايشان را نيز بجستجو گزاريم .\r\nگفتيم : ايرانيان ، ناآگاه از پيش‌آمدهاى جهان و تكان اروپا ، روز ميگزاردند تا از زمان سپهسالار قزوينى بيدارى در ايران آغازيد ، و از زمان داستان امتياز توتون و تنباكو تكانى در توده پديد آمد ، و آن تكان و بيدارى در پيشرفت ميبود تا بدانسان بمشروطه - خواهى انجاميد .\r\nپيداست كه همهء شهرها ، كم يا بيش ، بهره از آن تكان مىيافتند ، و آذربايجان هم بىبهره از آن نميبود . چون پس از پايتخت بزرگترين شهر ايران تبريز شمرده ميشد ، و وليعهد هميشه اينجا مىنشست ، و پيوستگى با تهران هميشه در ميان ميبود ، از اينرو با همه دورى ، از چيزهايى كه در پايتخت رخ ميداد و مايهء بيدارى مردم ميشد . ناآگاه و بىبهره نمىماند ، از اينسوى انگيزه‌هايى براى بيدارى ، خود اين را در ميان ميبود كه نزديكيش بقفقاز و خاك عثمانى باشد ، و اينها آمادگى و بيدارى آذربايجانيان را بيشتر ميگردانيد .\r\nقفقاز را از آذربايجان يكرودى ( ارس ) جدا ميگرداند ، و اينست آن را در اينجا\r\n\r\n","description":"","footnote":"","page_name":" 127 ","page_number":159},
  {"content":"\r\n\r\n« اوتاى » ( آنور ) ناميدندى ، و سالانه گروه انبوهى از مردم ، از بازرگانان و سوداگران و كارگران به آنجا رفتندى ، و هر يكى پس از چند سال ماندن بازگرديدندى ، و آنچه را كه از چگونگى روسستان و روسيان و ديگر اروپاييان شنيده و يا ديده بودند بارمغان آوردندى . همين كار را كسانى كه باستانبول رفتندى كردندى .\r\nآذربايجانيان در بازرگانى و فرستادن كالا بكشورهاى بيگانه ، از همهء مردم ايران جلوتر ميبودند ، و در همهء كشورهاى قفقاز از تفليس و باكو و باتوم و عشق‌آباد و ديگرها رشتهء بازرگانى را بيشتر ، اينان در دست ميداشتند . همچنين در استانبول و ديگر شهرهاى عثمانى و برخى از شهرهاى اروپا در بازرگانى دست گشاده داشتندى .\r\nاين بازرگانان ، در سايهء آنكه رنج به خود آسان گرفتندى و بسفرها رفتندى ، از يكسو داراك اندوختندى و با پيشانى گشاده زيستندى ، و از يكسو آگاهى از جهان و زندگانى پيدا كرده و بكشور و پيشرفت آن دلبستگى بيشتر داشتندى . اين گروه بازرگانان در آذربايجان ، خود يك گروه كارآمد ارجدارى ميبودند ، و چنان كه خواهيم ديد ، در جنبش مشروطه هم ، در دادن پول و در كوشش به ديگران پيشى و بيشى جستند .\r\nما دبستان و روزنامه را از نشانهاى جنبش و بيدارى توده شمرديم ، و اين را هم گفتيم كه دبستان نخست از آذربايجان ، يا بهتر گويم از شهر تبريز ، آغازيد ، و سپس از اينجا بود كه به تهران و ديگر شهرها رسيد .\r\nاما روزنامه : چنان كه گفتيم نخستين روزنامه‌ها رسمى ميبود . در تبريز هم ، در زمان وليعهدى مظفر الدين ميرزا روزنامه‌اى بنام « ناصرى » با دست نديمباشى نامى نوشته ميشده . سپس كه روزنامه‌هاى ديگر پيدا شده ، در اينجا هم تبريز پيشى پيدا كرده .\r\nزيرا ، تا آنجا كه ما ميدانيم ، نخستين روزنامه از اين گونه ، « اختر » بوده كه كسانى از تبريزيان آن را در استانبول مينوشته‌اند .\r\nاگر از روزنامهاى خود شهرها گفتگو كنيم و تهران را با تبريز بسنجيم ، راست است كه « تربيت » در تهران جلوتر آغاز شده ، و « الحديد » تبريز پس از آن بوده ، چيزى كه هست « الحديد » را بپاى تربيت نتوان برد .\r\nرويهمرفته آذربايجان ، بويژه شهر تبريز ، براى بيدارى آماده‌تر از ديگر جاها ميبود . ما پيش‌آمد شوريدن به « امتياز توتون و تنباكو » را نخستين تكان در توده ايران شمرده‌ايم . چنان كه گفتيم ، در آن شورش ، پيشگام تبريزيان گرديدند و اين نمونه‌اى از آمادگى ايشان مىباشد .\r\nچيزى كه هست در تبريز يا آذربايجان ، پيشوايانى همچون دو سيد ، پيدا نشدند و اين مردان گرانمايه بهره تهران بودند . در تبريز در آخرهاى زمان ناصر الدينشاه مجتهد آذربايجان حاجى ميرزا جواد ميبود . اين مرد در فزونى پيروان و چيرگى بمردم ، در ميان همكاران خود ، كمتر مانند داشته . سخنش در همه جا مىگذشته ، و دولت پاسش\r\n\r\n","description":"","footnote":"","page_name":" 128 ","page_number":160},
  {"content":"\r\n\r\nميداشته ، و مردم جانفشانيها در راهش مينموده‌اند . ولى اين مرد كسى كه معنى كشور و توده بداند و پرواى چنين چيزها كند نبوده .\r\nمن زمان او را نديده‌ام و خود آگاهى ازو نميدارم ، ولى از داستانهايش نيك ميدانم پ 34 اين پيكره نشان ميدهد بخشى از نشست روز گشايش مجلس چندگاهه را\r\n\r\n","description":"","footnote":"","page_name":" 129 ","page_number":161},
  {"content":"\r\n\r\nكه از اين چيزها آگاهى نميداشته ، و جز سرورى و فرمانروايى خود را نميخواسته . راستى اينست كه در آن زمان يك دولت بوده و يك شريعت . روشنتر گويم : يكسو ناصر الدينشاه فرمان ميرانده بنام دولت ، و يكسو ملايان فرمان ميرانده‌اند بنام شريعت ، و اين دو ، چون هميشه باهم در نهان و آشكار كشاكش ميداشته‌اند ، از اينرو ملايان هرچه بفرمانروايى خود افزودندى آن را پيشرفت شريعت نام نهادندى ، و مردم نيز جز اين نخواستندى و ندانستندى . اما اينكه كشور را دشمنانى هست و مىبايد انديشه آنان هم كرد ، و يا اينكه كشور را قانونى دربايد كه ستم كمتر باشد ، و ديگر مانند اينها ، چيزهاييست كه حاجى ميرزا جواد و مانندهاى او هيچ نميدانسته‌اند .\r\nدر زمان او يكداستانى رخ داده كه از يكسو سرسپردگى مردم را به او چند برابر گردانيده و از يكسو بخامى و ناآگاهى خود او بسيار افزوده . چگونگى آنكه جوانى از تبريز بقفقاز رفته و در آنجا كار ميكرده و چنين رو داده كه كسى را كشته و يا گناه ديگرى نزديك به آن كرده ، و اين بوده او را گرفته و بسيبريا فرستاده بوده‌اند . مادر جوان بحاجى ميرزا جواد پناهيده و ازو رهايى پسرش را ميخواهد . حاجى ميرزا جواد تلگرافى بامپراتور روس فرستاده رهايى آن جوان را درخواست مينمايد ، ( و دانسته نيست اين برهنمايى كه بوده ) و پس از چند روز پاسخ ميرسد كه امپراتور درخواست او را پذيرفت و دستور داد كه جوان را از سيبريا خواسته روانه ايرانش گردانند و بمادرش برسانند .\r\nپيداست كه خواست امپراتور چه بوده و بهر چه دلجويى از مجتهد آذربايجان مينموده .\r\nولى آن روز اينها را نميدانستند ، و مردم معنى ديگرى فهميدند و آن را از « قوت شريعت » شمردند و در دلبستگى بحاجى ميرزا جواد پافشارتر گرديدند .\r\nتا سالها اين بزبانها ميبود : « قوت شريعت در زمان حاجى ميرزا جواد آقا ميبود كه از اينجا تا پترزبورگ حكم ميراند » . بيگمان او خود نيز جز اين معنى را نميفهميده و از آنچه در زير پردهء اين دلجويى نهان ميبود آگاهى نميداشته .\r\nما ازو نكوهش نمينماييم . زيرا ستمگرى يا بدى ديگرى نشنيده‌ايم . ناآگاهيش را مىنويسيم ، و همه مجتهدان آذربايجان همچو او ناآگاه ميبودند .\r\n\r\nكشاكشهاى كيشى در آذربايجان\r\nاز اينسوى گرفتاريهاى كيشى كه بزرگترين انگيزه بىپروايى ايرانيان به كارهاى زندگانى همان بوده در آذربايجان سختى و فزونى ميداشت . داستان سنى و شيعى كه از زمان شاه اسمعيل و سلطان سليم رنگ سياسى به خود گرفته و در ميان دو توده ايرانى و عثمانى مايه كينه و دشمنى گرديده بود و هميشه انديشه‌ها را به خود پرداخته ميداشت ، در آذربايجان سخت‌تر از همه جا ميبود . در اينجا در نتيجه خونريزيها و كشتارها و تاراجهاى پياپى كه از زمان صفويان و پس از آن رخ داده بوده كينه بىاندازه گرديده و مايه رواج يكرشته كارهاى بيخردانه شده بود .\r\n\r\n","description":"","footnote":"","page_name":" 130 ","page_number":162},
  {"content":"\r\n\r\nايرانيان كه شيعى ميبودند ، اگر حساب كنيم ، بىگمان يك چهار يك سال را با كارهاى كيشى بسر دادندى . سينه زدندى ، ناليدندى : گريستندى ، زيارت عاشورا خواندندى ، بدعاى ندبه پرداختندى ، در پاى منبرها نشسته گوش به « فضايل اهل بيت » دادندى ، پول گرد آورده به زيارت رفتندى . گذشته از اينها يكرشته كارهايى بنام « تبرى » داشتندى .\r\nهر سال نهم ربيع الاول را عيد گرفته و بازارها را بستندى ، و خرد و بزرگ به كارهاى بيخردانه‌اى برخاستندى . به نوشته مجلسى و ديگران ، در آن سه روز به كسى گناه نوشته نشدى .\r\nبنوشتهء اين ملايان ، پس از مرگ پيغمبر اسلام جانشينى از آن دامادش على بوده ، و سه خليفه با زور از دست او گرفته‌اند ، و همه بديها در جهان از اين يك كار ايشان برخاسته ، و همه گناهان به گردن آن سه تن ، بويژه به گردن دومين ايشان مىباشد ، اينست شيعيان سر هر كار بدى ياد آنان كردندى و نامهاشان ببدى بردندى . مردمى با اين باور ، پيداست كه چه حالى داشتندى و از پرداختن به كار زندگانى و كشور تا چه اندازه دور بودندى .\r\nهمه اين كارها و كينه‌ها و باورها در آذربايجان بيشتر از ساير جاها بودى . نمايشهاى محرمى تبريز كه من خود بديده ديده‌ام - از دسته بستن ، و سر شكستن ، و زنجير زدن ، و سينه كوفتن ، و حجله آراستن ، و عرب شدن ، و زينب گرديدن و مانند اينها - خود داستان درازيست و براى باز نمودن آن بسخن بسيارى نياز است . در اينجا بيش از سه يك سال با اين كارها گذشتى .\r\nدر نهم ربيع الاول . گذشته از بديهاى ديگر رفتار شگفتى در اينجا بودى ، و آن اينكه مردم يكديگر را خيسانيدندى . آن روز هركس يارستى آب به روى ديگرى بريزد و سراپايش را تر گرداند . يكى كه از كوچه مىگذشتى ديگرى از پشت‌بام يك ديگ آب بسر او ريختى ، يا از جلو با جام آب برويش پاشيدى . كسانى دسته شدندى و نزديك جويى يا حوضى ايستادندى و رهگذران را گرفته و به آب انداختندى طلبه‌ها مدرسه‌ها را فرش گسترده و بجشن و شادى برخاستندى و كسانى فرستاده و توانگران را از خانه‌هاشان كشيده و به آنجا بردندى و پول از آنان گرفتندى و يا بحوض انداختندى دانسته نيست اين رفتار از كجا پيدا شده بوده .\r\nدرويشان « تبرايى » كه در زمان صفويان پديد آمده و بجلو اسب وزيران و اميران افتاده ، و يا در ميان مردم بسرپا ايستاده ، زبان ببدگوييها از مردان تاريخى آغاز اسلام باز كردندى ، تا اين زمان بازمانده و هنوز كسانى از آنان بنام « لعنتچى » در بازارها ديده شدندى .\r\nآذربايجان كه بكردستان پيوسته و يك بخشى هم از آن كردنشين مىباشد ، اين كارها در آن يك زيان بزرگ ديگرى دربرداشتى و آن فزونى كينه‌كردان سنى بودى .\r\nاين داستان سنى و شيعى است . گذشته از اين يك گرفتارى ديگرى بنام شيخى و\r\n\r\n","description":"","footnote":"","page_name":" 131 ","page_number":163},
  {"content":"\r\n\r\nمتشرع و كريمخانى در ميان بودى . در زمان فتحعليشاه شيخ احمد احسايى يكى از مجتهدان عراق ميبوده و در ايران و ديگر جاها شاگردان بسيار ميداشته ، او بيكرشته سخنان نوينى برخاسته و ديگر مجتهدان با وى دشمنى نموده او را بيدين خوانده‌اند ، و نتيجه پ 35 اين پيكره بخشى از نشست باشكوه روز گشايش مجلس چندگاهه را نشان ميدهد\r\n\r\n","description":"","footnote":"","page_name":" 132 ","page_number":164},
  {"content":"\r\n\r\nآن گرديده كه در ميان ايرانيان دو تيرگى پيدا شده . يكدسته پيروى از شيخ نموده و « شيخى » ناميده شده‌اند و دسته ديگرى در برابر آنان خود را « متشرع » خوانده‌اند .\r\nدر تبريز در ميان دو تيره ، جنگ و خونريزى پيش آمده و تا ديرگاهى مردم ايمنى نداشته‌اند .\r\nهنوز مسجدى در تبريز « قانلو مسجد » ( مسجد خونين ) ناميده مىشود و چنين ميگويند كه در آنجا بنام شيخى و متشرع خونريزى رخ داده .\r\nپس از شيخ احمد جانشين او سيد كاظم رشتى بوده . ولى پس ازو باز كشاكش پيدا شده ، و حاجى محمد كريمخان در كرمان بدعوى جانشينى برخاسته و خود چيزهاى ديگرى بگفته‌هاى شيخ افزوده ، و در تبريز حاجى ميرزا شفيع او را نپذيرفته و به همان گفته‌هاى شيخ ايستادگى نشان داده ، و نتيجه آن گرديده كه در تبريز و شهرهاى ديگر آذربايجان مردم بسه تيره گرديده‌اند : شيخيان يا پيروان حاجى ميرزا شفيع ، كريمخانيان يا پيروان حاجى محمد كريمخان ، متشرعان يا دشمنان آن دو دسته و پيروان ديگر ملايان .\r\nدر سالهاى پيش از مشروطه كه ما گفتگو از آن ميداريم ، ديگر ميانهء اينان زد و خورد و خونريزى نبودى . ولى سه دسته از هم جدا زيستند ، بدينسان كه بخانه‌هاى يكديگر آمد و رفت نكردندى ، و دختر از يكديگر نگرفتندى ، و مسجدهاشان جدا بودى ، و هر ساله در رمضان بالاى منبرها گفتگوهاى كيشى و بدگويى از همديگر را بميان آوردندى .\r\nاما پيشروان اينان : چنان كه گفتيم شيخيان پيروان حاجى ميرزا شفيع بودندى كه پس ازو پسرش حاجى ميرزا موسى جانشين گرديده و پس ازو نوبت بميرزا على آقا ثقة الاسلام رسيده بود . اينان چند مسجد بزرگى را در دست ميداشتند و در رمضان و ديگر هنگامها در آنها گرد مىآمدند . جز از خاندان ثقة الاسلام ملايان ديگرى نيز - در تبريز و نجف - ميداشتند .\r\nكريمخانيان پيروان كريمخان و خاندان او ميبودند و آنان چون در كرمان نشستندى براى راهبردن پيروان در تبريز ، كسانى را نماينده گماردندى . در زمانيكه مشروطه برخاست اين نماينده حاجى سيد محمد قره‌باغى مىبود ، ولى پس از چند سالى او چون مرد ، شيخ على جوان جانشين گرديد .\r\nمتشرعان كه دسته انبوه اينان ميبودند پيروى از ملايان ديگر ميكردند . اينان پيشوايان بزرگترشان علماى نجف و كربلا شمرده شدندى كه بايشان « تقليد » نمودندى و رساله‌هاى ايشان به كار بستندى . ولى در هر شهرى نيز مجتهدان و ملايان بسيارى براى راه بردن مردم بودندى ، و برخى از اينانست كه داراك بسيار اندوختندى ، و نوكران و بستگان فراوان از طلبه‌ها و سيدها گرد آوردندى ، و دستگاه فرمانروايى گسترده در برابر دولت بالا افراشتندى . اين گونه مجتهدان از ردهء « اعيان » بشمار رفتندى .\r\nدر تبريز ، از صد سال باز ، اين گونه پيشوايى و فرمانروايى ، از آن خاندان ميرزا احمد بودى . اينان از صد سال باز ، داراك بسيار اندوخته و ديه‌هاى بسيار بدست\r\n\r\n","description":"","footnote":"","page_name":" 133 ","page_number":165},
  {"content":"\r\n\r\nآورده ، و از هرباره ريشه دوانيده بودند . چنان كه گفتيم در زمان ناصر الدينشاه ، رشته در دست حاجى ميرزا جواد ميبود كه نزديك بسى سال پيشوايى و فرمانروايى كرد ، و چون او در سال 1274 ( 1313 ) درگذشت ، نوبت به پسرش ميرزا رضا رسيد ، و چون پس از سه سال اين هم درگذشت ، برادرزاده حاجى ميرزا جواد ، حاجى ميرزا حسن مجتهد كه از نجف بازگشته بود ، بنام مجتهد رشته را بدست آورد ، و از آن سوى برادرزاده اين ، حاجى ميرزا كريم ، بنام « امامجمعه » به كار پرداخت .\r\nدر سالهاى پيش از مشروطه ، اين دو تن ميبودند و هر يكى داراك بسيار و دستگاه بزرگى ميداشتند ، و عمو و برادرزاده با يكديگر همچشمى و كشاكش نيز مىنمودند .\r\nاز آنسوى مجتهدان ديگرى نيز از ميرزا صادق آقا و برادر او حاجى ميرزا محسن و حاجى ميرزا ابو الحسن انگجى و ديگران نيز ميبودند .\r\nگفتگو از رفتار و زندگانى اينان بسخن بس درازى نيازمند است و ما را در اينجا چنان ميدانى نيست . آنچه مىبايد گفت اينست كه اينان ، چه نيكان و چه بدانشان ، جز بزيان مردم نميبودند . اينان از جوانى بمدرسه رفته و زمانى در ايران و زمانى در عراق درس خوانده ، و يكرشته آموزاك‌هايى ، از كيش شيعى و اصول و فقه و حديث و قرآن ، ياد گرفتندى ، و به گمان خود « جانشين امام » شده بازگرديدندى . كنون آزمندان و بدانشان ، آن آموزاكها را افزارى براى پول‌اندوزى و چيرگى گرفتندى ، و مردم را زيردست خود گردانيدندى ، و نيكانشان پافشارى به ياد دادن همان آموزاكها بمردم نموده ، و آنانرا با يكرشته كارهاى بيهوده‌اى ، از گريستن و سينه زدن و به زيارت رفتن و دعاى ندبه خواندن و مانند اينها واداشتندى ، و يا آتش كينه‌هاى كيشى را در دلها فروزانتر گردانيدندى . بدان بآن‌سان ، و نيكان باينسان مردم را سرگرم گردانيده از ياد كشور و توده بازداشتندى .\r\nراست است نيكانشان يكرشته نيكيها نيز از راستگويى و درستكارى و نيكى به ديگران و مانند اينها ، بمردم آموختندى و از اينرو كسان سودمندى بودندى . چيزى كه هست رويهمرفته زيانشان بيش از سودشان درآمدى .\r\nاينان ، چه بدان و چه نيكان ، هيچگاه به ياد نياوردندى ، كه اين كشور را كه ما در آن آن ميزييم ، دشمنانى هست كه ببردنش ميكوشند و ميبايد ما را نيز بنگهداشتنش كوشيم و همواره بيدار باشيم و بسيج افزار كنيم - چنين چيزى را نه خود انديشيدندى ، و نه اگر كسى گفتى گوش دادندى . بسيارى از آنان چنين سخنانى را « بيدينى » شماردندى و بيخردانه مردم را از آن بازداشتندى ، و اين بود كه كتابهاى طالبوف و سياحتنامه ابراهيم بيك را بنزديك نگذاردندى . بارها ديده شدى كه در نشستى با بودن ملايى چنين سخنى بميان آمدى ، و ملا رو ترش كردى و جلو گرفتى ، و يا در پاسخ چنين گفتى : « اين مملكت شيعه را صاحبى هست . او خودش نگه ميدارد » . يا چنين گفتى : « قلب پادشاه در دست\r\n\r\n","description":"","footnote":"","page_name":" 134 ","page_number":166},
  {"content":"\r\n\r\nخداست ، دعا كنيم خدا او را بمملكت مهربان گرداند » . در تبريز تنها كسى كه چنين نميبود شادروان ثقة الاسلام است كه از او سخن خواهيم راند .\r\nپ 36 اين پيكره بخشى از جشن باشكوه گشايش مجلس چندگاهه را نشان ميدهد\r\n\r\n","description":"","footnote":"","page_name":" 135 ","page_number":167},
  {"content":"\r\n\r\n\r\nكشته شدن ميرزا آقا خان كرمانى و ياران او\r\nمردم آذربايجان با آن آمادگى براى بيدارى و با آن انگيزه‌هاى ويژه‌اى كه در ميان ميبود ، در زير سنگينى اين گرفتاريها تكانى به خود نميتوانستند داد ، و همچنان ميزيستند تا زمان مظفر الدين شاه كه پسرش محمد عليميرزا وليعهد شد و كارهاى آذربايجان به او سپرده گرديد ، از يكسو ستمگرى و بدى خود او ، و از يكسو برخى پيش‌آمدها ، خواه و ناخواه ، مردم را به زبان آورد و تكان داد .\r\nيك پيش‌آمد دلسوزى ، در آغاز وليعهدى محمد عليميرزا ، كشته شدن ميرزا آقا - خان كرمانى و حاجى شيخ احمد روحى و حاجى ميرزا حسنخان خبير الملك بود كه هر سه را در يك جا در تبريز كشتند . ميرزا آقا خان و حاجى شيخ احمد داستان درازى ميدارند . در جوانى از كرمان باسپهان و از آنجا بتهران آمده‌اند و از اينجا روانه استانبول گرديده‌اند و در آنجا چند زبانى ، از انگليسى و فرانسه‌اى و تركى عثمانى ياد گرفته‌اند . اينان پيشرفت اروپا و نيرومندى دولت‌هاى اروپايى را ديده و از اينسو بآشفتگى كار شرق و درماندگى شرقيان مينگريسته‌اند و دلهاشان به درد ميآمده و دست و پايى ميزده‌اند ، و در اينميان خود نيز از حالى بحالى ميافتاده‌اند . نخست در ايران ، همچون ديگران ، شيعى ميبوده‌اند ، سپس در آنجا ازلى گرديده‌اند و دختران صبح ازل را بزنى گرفته‌اند ، سپس بيكبار بيدين گرديده و آشكاره « طبيعىگرى » نموده‌اند ، و در پايان كار به سيد جمال الدين اسد - آبادى پيوسته و باز بمسلمانى گراييده ، و بهمدستى او به « اتحاد اسلام » كوشيده‌اند .\r\nهر يكى نيز كتابهايى نوشته‌اند كه شناخته مىباشد .\r\nاما خبير الملك ژنرال كونسول ايران در استانبول ميبوده و او نيز با سيد جمال و اينان همدستى مينموده ، و سه تن بنام « اتحاد اسلام » نامه‌هايى بايران ، به اين و آن ، مى نوشته‌اند . بيچارگان خود را به آتش زده و براى رهايى اين توده‌ها بهر چاره‌اى دست مىيازيده‌اند .\r\nدر سال 1274 ( 1313 ) كه آخرين سال پادشاهى ناصر الدينشاه ميبود ، علاء الملك سفير ايران دستگير گردانيدن اينان را از دربار عثمانى خواست ، و چنان كه در تاريخ - بيدارى نوشته ، بسلطان چنين وانمود كه در شورش ارمنيان كه سال پيش از آن رو داده بوده ، اينان دست داشته‌اند .\r\nبا دستور سلطان ، اين سه تن را گرفته به طربزان فرستادند ، و در آنجا بزندان انداختند ، و چون در همانسال كشته شدن ناصر الدينشاه با دست ميرزا رضا كرمانى رخ داد ، و در آن‌باره به سيد جمال الدين بدگمانيها ميرفت ، از اينان هم چشم نپوشيدند .\r\nبه خواهش دولت آنانرا تا مرز آورده و بايرانيان سپردند ، و از آنجا به تبريز آوردند و هر سه را بكشتند و چون وزير اكرم كه در آنزمان « نايب الحكومه » آذربايجان ميبوده و از چگونگى كشته شدن اينان نيك آگاه گرديده ، يادداشتى در آن‌باره به نزد ناظم الاسلام\r\n\r\n","description":"","footnote":"","page_name":" 136 ","page_number":168},
  {"content":"\r\n\r\nنويسندهء تاريخ بيدارى فرستاده ما نيز همانرا در اينجا ميآوريم . چنين مينويسد :\r\nيك روز محمد على ميرزا كه آن ايام تازه وليعهد شده بود بنده را خواسته تلگرافى از مرحوم ميرزا على اصغر خان امين السلطان نمود كه سه نفر مقصر از اسلامبول مىآورند سى نفر سوار بفرستيد در آواجق چالدران كه سرحد ايران و عثمانى است مقصرين را تحويل گرفته به تبريز بياورند بنده هم رستم خان قراجه داغى را با سى سوار روانه نموده رستمخان قريب يك ماه در سرحد معطل شده از حضرات خبرى نشد مشار اليه بدون اجازه به تبريز مراجعت نمود . محمد على ميرزا تلگرافى بطهران كرد كه رستمخان يك ماه در سرحد معطل و چون از حضرات خبرى نشده مراجعت به تبريز كرده است .\r\nاز تهران جواب دادند كه مقصرين اين روزها بسرحد وارد ميشوند معجلا رستم - خان را بسرحد مراجعت دهيد مجددا رستم خان را روانه كرديم بنده هم نميدانستم كه اين مقصرين كيها هستند و تقصيرشان چيست .\r\nدو سه دفعه هم از محمد عليميرزا تحقيق كردم گفت منهم نميدانم ولى محققا ميدانسته چون از بنده ظنين بوده نميخواست بگويد و از اينجا سوءظن او كه حسن ظن بوده معلوم مىشود حضرات را كه وارد مرند دو منزلى تبريز نمودند محض احتياط كه مبادا اسباب فرار يا استخلاص آنها فراهم بيايد اسكندر خان فتح السلطان كشيك‌چى باشى خود را هم با جمعى سوار بمرند فرستاد كه در معيت رستمخان باهم باشند .\r\nهمچنين چون بنده نايب الحكومه بودم و اختيار محبوسين انبار دولتى را داشتم حضرات را به من نداد . خود محمد على ميرزا خانه‌اى در محلهء ششكلان داشت به جهت ناتمامى تعميرات عمارت دولتى در همان عمارت و خانهء مخصوص خود مىنشست شبانه بدون اطلاع بنده حضرات را وارد نموده و در خانهء اختصاصى خود حبس نمود كه بنده هم نتوانستم آنها را ملاقات و از حال آن بيچاره‌ها مطلع شوم .\r\nدر اين بين از پاره‌اى جاها تحقيقات لازمه را نموده و در صدد استخلاص آنها برآمدم حتى بيكى از قراولها ده تومان داده قلمدان و كاغذى بحضرات رساندم كه از محبس بمرحوم ميرزا آقاى مجتهد پسر مرحوم حاجى ميرزا جواد آقا و ساير علماء كاغذ التجاء نوشته و استخلاص خود را بخواهند و آنها هم بعلماء كاغذ نوشته توسط همان قراول كاغذها بعلماء رسيد بنده هم خيلى طالب و مايل بودم كه با حضرات ملاقاتى كنم يك روز وقت غروب نميدانم براى چه كارى از دار الحكومه به خانه محمد على ميرزا رفته ديدم تنها در اطاق كتابى ميخواند به بنده هم اجازه جلوس داده گفت اين كتاب را يكى از اين سه نفر محبوس كه اسمش ميرزا حسنخان است براى ايران قانون نوشته كتاب را داد دست بنده من هم چند سطرى خوانده بعد گفت شما اين محبوسين را نديده‌ايد جان من امشب بمحبس رفته آنها را استنطاق كنيد گفتم به اين شرط ميروم كه يكنفر با من بيايد خودتان هم در پشت در ايستاده هرچه صحبت ميكنم بشنويد قبول كرد محمد على ميرزا و بنده و اسكندر خان\r\n\r\n","description":"","footnote":"","page_name":" 137 ","page_number":169},
  {"content":"\r\n\r\nفتح السلطان و ميرزا قهرمانخان نير السلطان رفتيم بمحبس خودش پشت در ايستاد ما سه نفر وارد زندان شديم ديدم اين بيچاره‌ها تازه از نماز فارغ و هنوز پ 37 اين پيكره نشان ميدهد دسته كريمخانيان تبريز را با پيشواى ايشان آقا شيخ على جوان ( اين پيكره دو سه سال پس از آغاز مشروطه برداشته شده )\r\n\r\n","description":"","footnote":"","page_name":" 138 ","page_number":170},
  {"content":"\r\n\r\nخليلى را بپايشان نگذاشته و سه نفرى صحبت ميكنند فتح السلطان و ميرزا قهرمانخان روبروى آنها نشسته بنده محض اينكه نميخواستم محمد على ميرزا حال ملامت مرا ببيند گوشه محبس نشسته محمد على ميرزا هم از سوراخ در نگاه ميكرد فتح السلطان و ميرزا قهرمان خان با حضرات بناى صحبت گذاشته بعد از ربع ساعت گفتم منهم ميخواهم با شما قدرى صحبت كنم گفتند شما ميرزا محمود خان حكيم فرمانفرما هستيد گفتم مىبينيد كه لهجه من تركى و يكى از نوكرهاى وليعهدم قوطى سيگار خود را درآورده بهريك يك سيگار تعارف نموده خود هم سيگارى دست گرفته مشغول صحبت شديم با ايما و اشاراتى كه لازم بود حضرات حبسى مرا شناختند صحبت از مرحوم آقا سيد - جمال الدين انداختم كه در كجا با او آشنا شديد گفتند در استانبول براى اتحاد اسلام مجلسى تشكيل شده بود و ايشان رئيس بودند ما هم از اعضاى مجلس در آنجا آشنا شده‌ايم بنده صحبت را كشيدم بفوايد اتحاد اسلام و نتيجهء آن‌كه براى اسلام حاصل مىشود .\r\nخيلى در اين خصوص صحبت كرديم حضرات بنده را خوب شناختند ديدم اين بيچاره‌ها دور نيست بعض صحبت‌ها كنند كه مضر حال آنها باشد بنده مخصوصا صحبت را پرت نموده نميخواستم صحبت ديگرى بميان بيايد در آخر گفتم كه ناصر الدين شاه را براى چه كشتند شيخ احمد گفت بسكه نوشتند دادند دستش و قبول نكرد كشتند . بنده هم پا شدم شيخ احمد گفت خواهش دارم به قدر نيمساعتى هم تشريف داشته باشيد كه صحبت نماييم بيچاره‌ها نميدانستند كه محمد عليميرزا پشت در ايستاده و من طفره ميزنم گفتم چون من روماتيسم دارم و هواى زير زمين رطوبتى است نميتوانم زيادتر از اين بنشينم گفتند از وليعهد خواهش ميكنيم كه فردا شب يا پس‌فردا شب اطاق خشكى قرار دهند كه شما هم تشريف بياوريد قدرى صحبت نماييم گفتم چه عيب دارد اگر وليعهد اجازه بدهد حاضرم همين كه پا شدم شيخ احمد گفت ميدانى اين چه زنجيريست كه گردن ما زده‌اند اگر ميدانستيد اين زنجير را از طلا درست نموده روزى يك مرتبه به زيارت آن مىآمديد من هم واقعا خون بسرم زده از حال طبيعى خارج شده بودم گفتم من ميدانم اگر بعضىها هم بدانند .\r\nهمين حرف تا مدتى كه در تبريز بودم به كلى محمد على ميرزا از من سلب اطمينان نموده و مرا دچار چه صدماتى نمود بعد از اينكه از محبس بيرون آمديم محمد على ميرزا گفت كه استنطاق شما همه از اتحاد مسلمين دنيا و علمى بود گفتم بلى در اول استنطاق بايد به پختگى حرف زد كه طرف مقابل را از خود دانسته در استنطاق دويم و سوم هرچه در دل دارند بگويند .\r\nبنده با نهايت افسردگى رفتم منزل و همه را در تدارك چارهء استخلاص و فكر نجات آنها را ميكردم يكى دو مجلس هم با مرحوم ميرزا آقاى امامجمعه و مرحوم حاجى ميرزا موسى ثقة الاسلام در باب حضرات مذاكراتى بميان گذاشتيم كه روز اربعين مردم را وادار به استخلاص و توسط آنها بطهران نماييم چند روز از اين مقدمه گذشت صبح زود به من\r\n\r\n","description":"","footnote":"","page_name":" 139 ","page_number":171},
  {"content":"\r\n\r\nخبر آوردند كه حضرات را شب تلف كردند فورا بىاختيار رفتم نزد محمد عليميرزا قبل از اينكه بنده عنوان كنم گفت كه شب حسين قليخان عموزادهء امير بهادر مامورا با دستخط شاه از طهران رسيد كه حضرات را تلف و سر آنها را بتهران بفرستم منهم مجبور باطاعت بودم گفتم بنده كه نايب الحكومه هستم اقلا ميخواستيد به بنده بفرماييد گفت اجازه نداشتم كه قبل از وقت بگويم . بارى دو از شب رفته در خانه اختصاصى خودش زير درخت - نسترن يكىيكى بيچاره‌ها را آورده سر بريده در صورتى كه خودش هم در بالاخانه نشسته و تماشا ميكرده سر هر سه را بريده بعد پوست سر آنها را كنده پر از كاه نموده همانشب بتوسط حسين قليخان بطهران فرستاده بود سرها را هم فرستاده بود توى رودخانه كه در وسط شهر ميگذرد زير ريكها پنهان كرده بودند .\r\nفرداى همان شب كه بچه‌ها توى رودخانه بازى ميكردند سرهاى بىپوست از زير ريگ درآمده به بنده اطلاع دادند فورا فرستادم سرها را در جايى دفن نموده در صدد پيدا كردن نعش آن شهدا افتادم معلوم شد كه نعشها را همان شب برده در داغ يولى زير ديوار گذاشته ديوار را هم روى نعشها خراب كرده‌اند شب دويم نايب عبد اللّه آدم خود را با چند نفر محرمانه فرستادم نعشها را درآورده و سرها را هم بردند غسل داده و كفن نموده در قبرستان همان محله دفن كردند . تا اينجاست يادداشت وزير اكرم .\r\nاينان را كه كشتند چنين گفتند : « سه تن بابى مىبودند » . ديگران را كه مىكشتند اين نام را مينهادند چه رسد به كسانى كه دو تن از ايشان زمانى از شناختگان با بيان مى - بوده‌اند . ولى كسان بسيارى داستان آنانرا دانستند و سخت آزرده گرديدند ، و چند سال ديرتر كه آزاديخواهانى پيدا شده و بكوششهايى برخاستند ، هميشه نامهاى آنان را به زبان داشتندى و يكى از بيدادگرى قاجاريان همين را شمردندى .\r\n\r\nداستان نان\r\nيكى از گرفتاريهاى زمان خودكامگى انباردارى بوده كه هميشه ديه‌دارانى گندم و جو را نفروختندى تا نان كمياب و گران شدى ، و آنگاه ببهاى بيشتر فروختندى . اين كار ، در سالهاى پيش از مشروطه در آذربايجان رواج بسيار يافته بود و بيشتر ديه‌داران از ملايان و اعيانها و بازرگانان به آن ميپرداختند ، و دولت كه مىبايست جلو گيرد ، نميگرفت . زيرا خود محمد على ميرزا ديه ميداشت و او نيز از گرانى غله بهره‌مند ميگرديد .\r\nدر نتيجه اين ، نان هميشه كمياب و جلو نانواييها پر از انبوه زن و مرد بودى ، كه فرياد و هياهوى آنان از دور شنيده شدى .\r\nاين يك گرفتارى براى مردم كمچيز شده بود و چند بار آشوبى پديد آورد كه يكى از آنها آشوب خونين سال 1277 ( 1316 ) و تاراج خانه‌هاى نظام العلماء و علاء الملك و ديگران بود . در اينسال نان كمياب‌تر و سختى مردم بيشتر بود ، و سيد محمد يزدى كه آنزمان تازه به تبريز آمده بود و در مسجدها و روضه‌خوانيها بمنبر ميرفت و از انبارداران\r\n\r\n","description":"","footnote":"","page_name":" 140 ","page_number":172},
  {"content":"\r\n\r\nبدگويى ميكرد و باد به آتش خشم مردم ميزد . در نتيجه اينها و برخى دستهايى كه در ميان بود كسانى جلو افتادند و بازارها بسته گرديد و مردم در سيد حمزه گرد آمدند و بفرياد و ناله پرداختند . امير گروسى كه پيشكار آذربايجان مىبود خواست با پيام و پ 38 اين پيكره نشان ميدهد حاجى ميرزا حسن مجتهد را با پيرامونيان خود\r\n\r\n","description":"","footnote":"","page_name":" 141 ","page_number":173},
  {"content":"\r\n\r\nسخن آشوب را فرونشاند نتوانست . در اينميان نام ناظم العلماء بزبانها افتاده و چنين گفته ميشد نانوايانى براى خريدن گندم بنزد او رفته‌اند و او نخواسته بفروشد ، و بدگويى بسيار از خاندانش كرده ميشد . اين بود روز دوم مردم آهنگ خانه او كردند و گرد آن را گرفتند . نظام العلماء و كسانش از پيش دانسته و تفنگچى آماده كرده بود و اينان بشليك برخاستند و چنان كه گفته ميشد بسيارى از مردم تير خورده و از پا افتادند . ولى مردم پراكنده نشدند و از اينسو نيز تفنگچيانى پيدا شده و بجنگ پرداختند و چند تن را نيز اينان زدند .\r\nهمچنين بكينه ملايان ، چند تن از طلبه‌ها را كه از درس بازميگشتند و آگاهى از هيچ كارى نميداشتند دستگير كرده سنگدلانه سر بريدند .\r\nشبانه نظام العلماء و برادرانش به يارى شادروان حاجى ميرزا موسى ثقة الاسلام راهى پيدا كرده با خاندانهاى خود بيرون رفتند ، و فردا مردم بخانه‌هاى ايشان ريخته همگى را تاراج كردند و افزار و كاچال فراوان بردند ، و پس از اين كارها بود كه محمد - عليميرزا بچاره‌جويى برخاست و بامير نظام دستور پراكندن مردم را فرستاد . اين پيش آمد در مرداد 1277 ( ربيع الثانى 1316 ) بود .\r\nچنين پيداست كه او را كينه از علاء الملك و ديگران ( برادر نظام العلماء ) در دل ميبوده ، و خود در اين داستان دست ميداشته و كينه‌جويى ميخواسته .\r\nپس از تاراج خانه‌ها مردم پراكنده شدند و آشوب فرو نشست . ولى بكمى نان در بازار و سختى زندگانى مردم بينوا چاره‌اى كرده نشد ، و اين گرفتارى ميبود تا جنبش مشروطه‌خواهى پيش‌آمد و بيگمان يكى از انگيزه‌هاى آن ، اين را بايد شمرد .\r\nسه چهار سال پيش از مشروطه را ، من خود به ياد ميدارم . اين زمان بزرگ ميبودم و گاهى ببازار ميرفتم و انبوهى زنان و مردان را در جلو دكانها با ديده ميديدم .\r\nدر سالهاييكه از آسمان باريده و از زمين روييده و غله بفراوانى بدست آمده بود ، مردم ميبايست نان را با رنج و اندوه بدست آورند . زنان بيوه بچه‌هاى خود را در خانه گزارده براى گرفتن نان چهار و پنج ساعت در جلو دكان بايستند مردان كارگر تا شام كوشيده و پولى بدست آورده و از نيافتن نان تهيدست به خانه بازگردند .\r\nدر آن زمان در آذربايجان مردان خانه‌دار و آبرومند از بازار نان نخريدندى و يكى از شرطهاى خانه‌دارى نان در خانه پختن را شمردندى . نانواييها در بازار بيش از همه براى كمچيزان و بينوايان بودى ، و آنان هم با اين رنج و سختى دچار ميبودند .\r\nنانوايان در سايه پشتيبانى محمد على ميرزا بمردم چيرگى مىنمودند و بدرفتارى مىكردند ، و از اينكه مردم را نيازمند خود ميديدند از چند راه بيدادگرى نشان مى - دادند . زيرا از يكسو بهاى نان را بالا برده گران ميفروختند ، و از يكسو نان را ناپخته بيرون آورده و جز آرد چيزهاى ديگر به آن ميآميختند ، و پس از همه بجاى يكمن ،\r\n\r\n","description":"","footnote":"","page_name":" 142 ","page_number":174},
  {"content":"\r\n\r\nسه چارك بلكه كمتر ميدادند . نانوايان آشكار گفتندى : « يكمن ما سه چارك است مردم بدانيد . »\r\nبه ياد ميدارم نانوايى ميخواست بكربلا رود و براى آنكه پولش « حلال » باشد همين را بمردم ميگفت ، در جاييكه اين هم دروغ ميبود و چنان كه مردم ميگفتند ، از سه چارك هم كمتر ميداد .\r\nاين زمان كم‌فروشى خود يكى از گرفتاريها ميبود . چون كسى جلو نميگرفت و سنگى در ميان نميبود ، نه تنها نانوايان ، همه دكانداران كم ميفروختند . ولى آنچه بمردم گران ميافتاد كم‌فروشى نانوايان ميبود . زيرا نانى را كه با بهاى گران و رنج فراوان بدست ميآوردند ، بجاى يكمن سه چارك يا كمتر ميگرفتند .\r\nاينها از چند راه مايه بيدارى مردم ميشد : از يكسو از محمد عليميرزا كه پادشاه آينده كشور خواستى بود نوميد و بيزار ميگرديدند ، و از يكسو از ملايان كه در انباردارى همدست ديگران ميبودند دلسرد ميشدند . رويهمرفته بانديشه زندگانى نزديكتر ميگرديدند و كم‌كم اين درمييافتند كه خود بايد بچاره كوشند .\r\nاز ملايان نخست امامجمعه ، و سپس مجتهد بانباردارى شناخته ميبودند . مجتهد خود بيزارى نمودى و گناه را به گردن پسرش حاجى ميرزا مسعود انداختى . ولى امامجمعه به اين پرده‌كشى هم نياز نديدى .\r\n\r\nكشته شدن جعفر آقا شكاك\r\nدر سال 1284 ( 1323 ) بهنگاميكه مظفر الدين شاه در اروپا ميبود و محمد عليميرزا در تهران عنوان « نايب السلطنگى » مى - داشت در تبريز يك داستان شگفتى رخ داد كه اگرچه بجنبش مشروطه پيوستگى نزديكى نميدارد ، چون با رشته تاريخ و داستان - هايى كه در سال‌هاى ديرتر رو داده پيوستگى ميدارد ، و خود يكى از پيش‌آمدهايى بود كه از ارج دولت در نزد مردم بسيار كاست ، از اينرو آن را در اينجا مينويسيم :\r\nايل شكاك از كردانيند كه در نزديك خاك عثمانى نشيمن دارند . سران اينان هر زمان فرصت ديدندى با دولت نافرمانى كردندى و بتاخت و تاراج برخاستندى . در اينزمان‌ها ، از چند سال باز ، محمد آقا سر آن ايل و پسرش جعفر آقا نافرمانى مينمودند و از تاخت و تاز باز نميايستادند . نظام السلطنه كه پس از رفتن محمد عليميرزا بتهران ، به پيشكارى آذربايجان آمده بود بجعفر آقا زينهار داد و او را بتبريز خواست . جعفر آقا با هفت تن از برگزيدگان كسان خود ، كه يكى از ايشان ميرزا نام داييش ميبود ، آمد ، و نظام - السلطنه با او مهربانى نمود .\r\nچون اينزمان در قفقاز گرماگرم جنگ ارمنى و مسلمان ميبود و آگاهيهايى كه از آنجا ميرسيد در تبريز مردم را ميشورانيد و در اينجا نيز هر زمان بيم آشوب ميرفت چند روزى نگهدارى ارمنستان را به او سپرد كه با كسان خود بگردد و اگر آشوبى رخ داد\r\n\r\n","description":"","footnote":"","page_name":" 143 ","page_number":175},
  {"content":"\r\n\r\nجلو مردم را گيرد .\r\nتا چندى آنان در شهر ميبودند و همچنان با تفنگ و فشنگ ميگرديدند ، و چون از بازارها يا كوچه‌ها ميگذشتند مردم بتماشا ميايستادند .\r\nولى يكروز ناگهان آواز افتاد كه جعفر آقا را كشته‌اند و كسان او شليك‌كنان گريخته و چند كس را با تير زده‌اند ، و در شهر تكانى پديد گرديد . چگونگى اين بوده كه محمد عليميرزا از تهران ، با تلگراف دستور بنظام السلطنه فرستاد كه جعفر آقا را بكشد ، و او چنين درست كرده كه محمد حسينخان ضرغام را كه از سركردگان سواران قره‌داغ بود بسراى خود خوانده و نيز به چند تنى از فراشان و ديگران تفنگ و تپانچه داده و در زيرزمينى - پ 39 ميرزا آقا خان كرمانى هاى سراى آماده گردانيده ، و پس از آن جعفر آقا را به آنجا خوانده .\r\nجعفر آقا بىآنكه بدگمان باشد با كسان خود درآمده ، و آنان را در حياط در پايين گزارده ، و خود براى ديدن نظام السلطنه از پله‌ها بالا رفته . فراشان او را باطاق كوچكى راه نموده‌اند . ولى همين كه نشسته ضرغام تفنگى بدست ، از روزنه او را نشانه گردانيده . جعفر آقا جسته و افتاده و جان سپرده .\r\nكسان او در پايين ، همين كه آواز تير شنيده‌اند چگونگى را دريافته‌اند . و شليك‌كنان از پله‌ها بالا رفته‌اند . فراشان گريخته‌اند ، و آنان خود را بسر كشته جعفر آقا رسانيده چون او را بيجان يافته‌اند ، نايستاده و بانديشه رهايى خود افتاده‌اند و پنجره‌اى را باز كرده و از آنجا يكايك بالا خزيده و خود را به پشت‌بام رسانيده‌اند ، و از آنجا نيز خود را بكوچه رسانيده و شليك‌كنان راه افتاده‌اند ، و بهركسى رسيده‌اند زده‌اند و از شهر بيرون رفته‌اند . كسان نظام السلطنه بيش از اين نتوانسته‌اند كه دو تن از ايشان را بزنند ( يكى را در حياط و ديگرى را بهنگام خزيدن به پشت‌بام ) ، و ديگران\r\n\r\n","description":"","footnote":"","page_name":" 144 ","page_number":176},
  {"content":"\r\n\r\nجان بدر برده‌اند .\r\nاين داستان از هرباره شگفت‌آور بود ، و از ارج كاركنان دولت بسيار ميكاست : از يكسو زينهار شكستن و كسى را به نيرنگ كشتن ، و از يكسو كار نادانستن و در برابر چند تن كرد ناتوانى نشان دادن . آنگاه مردم از پايان كار مىانديشيدند كه با آن ناتوانى دولت مايه ريخته شدن خون هزاران بيگناه خواهد گرديد و كردان بخونخواهى سر برآورده بتاخت و تاز خواهند برخاست .\r\nكشتهء جعفر آقا را با آن دو تن آوردند ، و در عالىقاپو آويزان گردانيدند . من اينهنگام بمكتب ميرفتم ، و با دو سه تن از شاگردان بتماشا رفتيم . هر سه را سرنگون آويزان كرده بودند .\r\nاما آن كردان كه رفته بودند نظام السلطنه يكدسته سوار از دنبالشان فرستاد كه در ارونق بايشان رسيدند ، و آنان دليرانه بجنگ ايستادند و بنگهدارى خود كوشيدند ، و در ميان زد و خورد زيركانه اسبهايى از اينان بدست آوردند و بر نشسته از ميان رفتند ، و اين نمونهء ديگرى از سستى كارهاى دولت بود .\r\nمحمد آقا پدر جعفر آقا به اين دستاويز بار ديگر بنافرمانى برخاست و آشوب فراهم گردانيد ، و چون در اينهنگام گفتگوى مرزى با عثمانى پيدا شده و رنجشهايى ميان دو دولت ميبود ، او فرصت شمرده باستانبول رفت و در آنجا از دولت نوازش يافت و لقب پاشايى گرفت و بكارهايى ميكوشيد . ولى در سايهء پيش‌آمدى به او بدگمان گرديدند و آنچه داده بودند پس گرفتند و او كارى نتوانست . ليكن خواهيم ديد كه پسر ديگرش اسماعيل آقا ياسيمگو بچه كارهايى برخاست .\r\n\r\nجنگ ارمنى و مسلمان در قفقاز\r\nگفتيم جنگهاى ترانسوال و انگليس ، و روس و ژاپون ، كه در سالهاى پيش از مشروطه رخ ميداد و روزنامه‌هاى فارسى داستانهاى آنها را مينوشتند ، و در همه جا مايه بيدارى ايرانيان ميشد . و نيز شورش روسستان و جنبش آزاديخواهان آنجا ، و كوششهاى بس شگفتيكه مينمودند مردم را تكان ميداد . در آذربايجان گذشته از اينها ، جنگ مسلمان و ارمنى در قفقاز ، مايه تكان و بيدارى ميبود .\r\nاين جنگ را - يا بهتر گويم اين خونريزى را - كينه‌توزى برخى از ارمنيان پيش آورده بود ، و چنان كه گفته ميشد دولت روس نيز به آتش آن باد ميزد زيرا در نتيجه شكستى كه آن دولت را پيش آمده و شورش و آشوب در بيشتر جاها رخ داده بود ، بيم شورش قفقازيان نيز ميرفت ، و دولت براى جلوگيرى از چنان پيش‌آمدى ، و براى سرگرمى مردم ، بودن چنين جنگى را در ميان مسلمانان و ارمنيان نيك ميشمرد .\r\nنخست در ماه بهمن 1283 در باكو جنگى برخاست . بدينسان كه روز يكشنبه سىام آنماه ( 14 ذى الحجه 1322 ) ، ارمنيان آقا رضى نامى را كه از يكخاندان توانگرى و\r\n\r\n","description":"","footnote":"","page_name":" 145 ","page_number":177},
  {"content":"\r\n\r\nخود جوان نيكى ميبود كشتند ، و از همانجا خونريزى آغاز گرديد ، و چهار شبانه‌روز با سختى در ميان ميبود . دسته‌هاى انبوهى از دو سو ، با گناه و بيگناه ، كشته شدند ، و چند كاخ بلند و بزرگى خوراك آتش گرديد . سرانجام بكوشش حاجى زين العابدين تقيوف و شيخ الاسلام و ديگران آرامش و آشتى برپا شد .\r\nولى دلها از كينه پاك نمىبود ، و چند زمانى نگذشت كه بار ديگر خون‌ريزيهاى سختى ، چه در باكو ، و چه در ديگر شهرهاى قفقاز ، درگرفت و خدا ميداند كه تا چه اندازه مردان و زنان كشته شدند .\r\nروزنامه‌هاى فارسى اين داستانها را مينوشتند . روزنامهء تربيت هوادارى از ارمنيان مينمود و حبل المتين و روزنامه‌هاى ديگر پشتيبانى از مسلمانان نشان ميدادند . اين داستان در همه‌جا بمردم گران مىافتاد . ولى در آذربايجان بويژه در تبريز ، بديگر - گونه مىهناييد . زيرا گذشته از نزديكى ميان قفقاز و آذربايجان ، و گذشته از دلبستگى كه آذربايجانيان را بقفقاز ميبود ، چون گروه انبوهى از مردم اينجا در قفقاز ميبودند ، و چنين آگهى ميرسيد كه ارمنيان در كشتن مسلمانان ، جدايى ميانه ايرانيان و ديگران نميگزارند - اينها مردم را سخت ناآسوده ميگردانيد .\r\nبيم ميرفت كه در اينجا نيز خونريزى رو دهد ، ولى نگهبانى دولت و جلوگيرى برخى از علماء و رفتار دورانديشانهء سران ارمنى جلو را گرفت . ارمنيان خود را ايرانى ميخواندند و از رفتار همجنسان خود در شهرهاى قفقاز بيزارى مينمودند ، و بعلماء نزديك رفته دلهاى آنان را بسوى خود ميگردانيدند ، تا آنجا كه چون در همان هنگام‌ها شيخ حسن مامقانى در نجف مرد و در شهرهاى ايران براى او ختم ميگزاردند ، در تبريز ارمنيان نيز همدردى نمودند و در مسجد قلعه‌بيگى كه در ارمنستان است ختم گزاردند .\r\nبدينسان در اينجا جنگى رونداد . در سال 1285 ، يك ماه كمابيش ، پيش از داستان مشروطه ، يك روز آوازى افتاد و مردم بازار را بستند و نزديك بود رشته از دست رود .\r\nليكن باز علماء و دولت جلو گرفتند .\r\nدر اين جلوگيرى يكى از پيشگامان امامجمعه ميبود كه بنگهدارى از ارمنيان ميكوشيد ، چندانكه اين رفتار او مايهء دل‌آزردگى قفقازيان گرديد و روزنامه‌هاى آنجا زبان بگله و بدگويى باز كردند .\r\nبارى اين پيش‌آمد بتكان و بيدارى مردم بسيار ميافزود ، و آنچه بيش از همه مايه پندآموزى گرديده و بزبانها افتاده بود اينكه در آن خون‌ريزى ، در باكو و ديگر جاها ، چند هزار تن ايرانيان بيگناه ، از بازرگانان و كارگران و ديگران كشته شدند ، و دولت ايران هيچ پروا ننمود و بگفتگويى دربارهء آنان برنخاست - همين يكى بمردم بسيار گران ميافتاد و اندازهء بىپروايى و بيكارگى دولت قاجارى را نيك هويدا ميگردانيد .\r\n\r\n","description":"","footnote":"","page_name":" 146 ","page_number":178},
  {"content":"\r\n\r\nدر همانسالها در پ 40 شيخ احمد روحى آذربايجان يكداستان ديگرى رخ داده بود ، و آن اينكه يك مسيونر انگليسى در ميان تبريز و ارومى كشته شده و كشندهء او شناخته نگرديده بود . دولت انگليس پافشارى نشان داد ، و ديرزمانى گفتگوى آن در ميان ميبود و كسان بسيارى رنج ميديدند . تا سر - انجام پنجاه هزار تومان خونبهاى او داده شد .\r\nمردم آن داستان را با اين پيش‌آمد قفقاز بسنجش گزارده ، و از اينكه خون هزاران ايرانى بيگناه ريخته شده بود و دولت در برابر آن جز خاموشى و بيپروايى نمىنمود سخت خشمناك و نوميد ميگرديدند .\r\n\r\nبديهاى محمد على ميرزاى وليعهد\r\nدر اين ميان حال و رفتار محمد عليميرزا خود انگيزهء ديگرى براى بيدارى و بيزارى مردم ميبود . اين مرد كه پادشاه كشور خواستى بود ، گرايش بسيارى بروسيان از خود نشان ميداد ، و يكجوان بسيار زيرك روسى بنام « شاپشال » بعنوان آموزندهء زبان روسى در نزد او ميزيست كه خود آموزندهء همهء كارهاى او ميبود .\r\nگرايش او بروسيان تا آنجا رسيد كه پيكره‌اى با رخت « قزاقى » از خود برداشته بيباكانه آن را بدست مردم داد . مردم مىانديشيدند آينده كشور ، با چنين كشوردارى چه خواهد بود ؟ . . . از پادشاهان قاجارى كسى به حال و رفتار اين نبوده .\r\nايرانيان قرنها با خودكامگى زيسته و بدژرفتارى و ستمگرى فرمانروايان خو گرفته بودند ، و با اين همه از بدرفتارىهاى اين سخت ميآزردند .\r\n\r\n","description":"","footnote":"","page_name":" 147 ","page_number":179},
  {"content":"\r\n\r\nجوان آزمند ، با همه داراك بسيار و جايگاه بلند ، از مردم پول درمييافت . از كسانى وام گرفته نميپرداخت ، و ستمگرانى اين خوى او را شناخته و با دادن پولهايى و يا از راه ديگرى ، به او نزديكى جسته و بپشتگرمى ياوريهاى او در ستمگرى با مردم اندازه نگه نميداشتند . من براى نمونه دو داستانى را در اينجا مينويسم :\r\nحاجى محمد تقى صراف كه در تهران و تبريز خانه و حجره ميداشت و سرمايهء بزرگى اندوخته بود با دادن پولهايى بمحمد عليميرزا از نزديكان او مىشود ، و از دولت زمينهاى « خالصه » لاكه ديزج « 1 » را ميخرد ، و بدستاويز آن بزمينهاى ديگران نيز دست مييازد .\r\nحاجى عباس لاكه ديزجى كه خود پيرمرد دليرى ميبود و يك پسر جوانى ميداشت در برابر او ايستادگى نموده بنگهدارى زمينهاى خود ميكوشد و پسر او كسان حاجى محمد تقى را كتك مىزند . حاجى محمد تقى اين را بمحمد عليميرزا ميگويد ، و او دستور ميدهد پسر حاجى عباس را گرفته بانبار ميفرستند و زمينها را با زور گرفته بدست حاجى محمد تقى ميسپارند . حاجى عباس رام نشده و از كوشش باز نميايستد ، و قباله و سنديكه ميداشت بدست گرفته بخانه‌هاى علماء ميرود و دادخواهى مىكند ، و چون ميبيند نتيجه نداد روزى چند قفلى برداشته بدرهاى مسجدهاى مجتهد و ميرزا صادق و ديگران ميرود و بهر يكى قفلى مىزند ، به اين عنوان كه در شهرى كه به اين آشكارى ستم ميكنند ، نخست بايد بجلوگيرى از ستم كوشيد . ملايان پاسخ ميدهند ما را توانايى نيست كه جلو ستمگران را گيريم ، ولى اگر كسى بپرسد ما راستى را نويسيم . حاجى عباس پرسشنامه‌اى درست مىكند و ملايان هر يكى پاسخى مينويسند . گفته ميشد ميرزا صادق آقا نوشته : « اگر غصب املاك حاجى عباس درست است پس غصب فدك نيز درست بوده » . حاجى عباس آن نوشته را برداشته بعالىقاپو ميرود و بهنگاميكه محمد عليميرزا از اندرون بيرون ميآمده فرياد بدادخواهى بلند مىكند . محمد عليميرزا او را بجلو ميخواند و چگونگى را ميپرسد . حاجى عباس دادخواهى كرده و آن نوشته را ميدهد . محمد عليميرزا برآشفته آن را دور مياندازد و دشنامهايى بحاجى عباس ميشمارد . حاجى عباس ميگويد : تو بجاى نوهء منى ، چه شايسته است كه دشنامم دهى ؟ . . محمد عليميرزا بخشم افزوده ميگويد او را بگيرند و بند كنند و از آنسوى دستور ميدهد پسرش را از انبار ميآورند و در برابر چشم پدر بشكنجه ميپردازند . بدينسان كه روغن بپاهاى او ماليده روى آتش ميگيرند و پايهاى او را ميسوزانند . بيچاره جوان از اين آسيب بدرود زندگى ميگويد . حاجى عباس در انبار ميبود تا روزيكه با ديگر زندانيان براى كار كردن در گلكارىهاى دولتى بيرونش آورده بودند فرصت جسته ميگريزد و خود را بخانهء حاجى ميرزا جواد مجتهد مىرساند و بستى مينشيند ، و در آنجا ميبود تا جنبش مشروطه‌خواهى پيش‌آمد و او نيز به ديگران پيوست .\r\nداستان دوم : سيد محمد يزدى كه نامش را برديم ، چون عمويش سيد على از علماى\r\n\r\n\r\n","description":"","footnote":"\r\n( 1 ) كويى از تبريز است .\r\n","page_name":" 148 ","page_number":180},
  {"content":"\r\n\r\nبنام ميبود و سالها كه در تبريز مينشست باندرون محمد عليميرزا براى دعا و مانند اين ميرفت ، اين نيز به نزد محمد عليميرزا راه يافته و يكى از نزديكان او گرديده و در اندك زمانى داراكى اندوخته بود . در همانسال‌ها ميرزا حسن خان صدر الوزاره نامى از توانگران تبريز درگذشت و از او فرزندانى از كوچك و بزرگ بازماند . سيد محمد يكى از خانه‌هاى او را خريد ، و چون از چگونگى كارهاى آنخاندان آگاهى يافت كه رشته كارهاى « صغيران » در دست مادر ايشانست و پول و داراك بسيار ميدارند ، شبى با نردبان از پشت‌بام بخانهء ايشان فرورفت و خود را بسر بالين آن زن رسانيد ، و بهر زبانى بود او را رام گردانيده زن خود كرد ( عقد خواند ) ، و بدينسان رشته داراك او و فرزندانش را بدست گرفت و با زور بداراك ديگران دست انداخت ، دكانها و گرمابه و پول هرچه بود از آن خود گردانيد ، و چون از نزديكان محمد عليميرزا ميبود كسى نتوانست جلو گيرد ، و ميبود تا پس از مشروطه دختر بزرگ صدر الوزاره اين داستان را به روزنامه‌ها نوشت و از انجمن ايالتى دادخواست ، و انجمن كسانى را فرستاد تا دست سيد محمد را از داراك ايشان كوتاه گردانيد .\r\nداستان دشمنى حاجى ميرمناف صراف و ديگر سيدهاى دوچى را با محمد عليميرزا خواهيم ديد . انگيزه اين آن بود كه محمد عليميرزا پولهايى از حاجى مير مناف گرفت و پسر شانزده سالهء او را سرتيب گردانيد ، حاجى ميرمناف با كسى گفتگويى درباره ديهى ميداشت و محمد عليميرزا هر زمان از يكسو پول ميگرفت و هوادارى از آن مينمود .\r\nاينهاست نمونهء ستمگرىهاى محمد عليميرزا و نزديكان او . با اين بديها و ستمگريها نميخواست كه كسى گله‌اى كند و يا بدى گويد ، و يك گروه را پورتچى در ميان مردم پراكنده گردانيده بود كه اگر كسى سخنى گفتى يا گله‌اى كردى به او آگاهى دادندى . مردم چندان ترسيده بودند كه در خانه‌هاى خود هم از گفتگو خوددارى مينمودند .\r\nبه اين بديهاى او بايد افزود نمايشهاى ديندارانه او را . زيرا همه ساله در دههء محرم تكيه برپا كردى . شب عاشورا با پاى برهنه بكوچه‌ها افتاده بچهل مسجد شمع بردى ، در رمضان در يكى از سه روز « احيا » به مسجد حاجى شيخ محمد حسين آمده در پشت سر او نماز خواندى ، كتاب‌هاى دعا بچاپ رسانيدى .\r\nهمانسال كه مشروطه برخاست ، در محرم آن ، حاجى شيخ محمد حسين يك « روايت » نوينى ( يك نسخه نوينى ) از زيارت عاشورا پيدا كرده بود . محمد عليميرزا با شتاب آن را در چاپخانهء ويژهء خود بچاپ رسانيد و ميان مردم پراكنده گردانيد .\r\n\r\nكوشندگان تبريز\r\nبدينسان زمينه براى جنبش مردم در تبريز آماده ميگرديد ، در سالهاى بازپسين ، در اينجا هم كسانى پيدا شده بودند كه معنى كشور و زندگانى توده‌اى را ميفهميدند ، و از چگونگى كشور - هاى اروپا آگاه ميبودند و آرزوى كوششى را براى برداشتن خودكامگى ميكردند ، و\r\n\r\n","description":"","footnote":"","page_name":" 149 ","page_number":181},
  {"content":"\r\n\r\nپ 41 جعفر آقا شكاك با كسان خود اينان كم‌كم يكديگر را شناخته و دسته‌اى گرديده و بكوششهايى مىپرداختند ، ما از آنان كسانى را ميشناسيم و كسانى را هم نامهاشان شنيده‌ايم ، و اينك آنچه ميدانيم در اينجا ميشماريم :\r\nميرزا خداداد حكاكباشى ، برادرش ميرزا محمود ، سيد حسن تقىزاده ، ميرزا سيد حسينخان ( عدالت ) ، سيد محمد شبسترى ( ابو الضياء ) ، سيد حسن شريفزاده ، ميرزا محمد عليخان تربيت ، حاجى على دوافروش ، ميرزا محمود غنيزاده ، حاجى ميرزا آقا فرش‌فروش ، كربلائى على مسيو ، حاجى رسول صدقيانى ، ميرزا عليقليخان صفروف ،\r\n\r\n","description":"","footnote":"","page_name":" 150 ","page_number":182},
  {"content":"\r\n\r\nآقا محمد سلماسى ، جعفر آقا گنجه‌اى ، ميرزا على اصغر خويى ، ميرزا محمود اسكويى ، مشهدى حبيب « 1 »\r\nاينان با همراهان ديگرشان كه ما نميشناسيم ، هر يكى از راه ديگرى بيدار شده بودند ، و كسانى از ايشان ، كه تقيزاده و شريفزاده و ابو الضياء و تربيت و عدالت و صفروف باشند ، دانش نيز اندوخته و برخى از زبانهاى اروپايى را ميدانستند و در حبل المتين و ديگر جاها گفتارها مينوشتند . عدالت را گفتيم كه روزنامهء « الحديد » را بنياد نهاد و سپس « عدالت » را نوشت . ابو الضياء از همدستان او بود . تقيزاده و تربيت نامه‌اى بنام « گنجينهء فنون » مينوشتند .\r\nيكدسته از اينان بر گرد سر عدالت ميبودند كه در خانه او نشستها برپا ميكردند و گفتگو از كشور و گرفتاريهاى آن بميان ميآوردند . يكدسته كه حاجى رسول و جعفر آقا و على مسيو و ميرزا على اصغر خويى و آقا محمد سلماسى باشند نشستى ميداشتند كه شبنامه - ها نوشته و با ژلاتين بچاپ رسانيده و ميان مردم پراكنده ميگردانيدند كسانى هم جداگانه يا بهمدستى يكى دو تن بكوششهايى برميخاستند .\r\nبخشعلى آقا ، نامى از كاركنان گمرك در جلفاى روس ، با اينان پيوستگى ميداشت و « بياننامه » هاييرا كه آزاديخواهان روس در قفقاز پراكنده ميساختند باينان ميرسانيد و به كسانى از اينان كه بقفقاز ميرفتند ياوريها مينمود .\r\nاز علماى بزرگ شادروان ثقة الاسلام با اينان همداستان ميبود . اين مرد با جايگاهيكه ميداشت و پيشواى شيخيان ميبود از خواندن مهنامه‌ها و كتابهاى مصرى و ديگر كتابها بيدار گرديده و از پاكدلى و غيرتمندى دلسوزى بتوده مينموده و با اينان همدستى دريغ نميگفته .\r\nشگفت‌تر از همه كار صفروف است كه « راپورتچى باشى » محمد عليميرزا ميبوده كه راپورتها كه ميرسيده از زيردست او ميگذشته ، و با چنين كارى خود از آزاديخواهان ميبوده و با آنان همراهى و همدردى مينموده ، و بهنگام خودياوريها ميكرده و آنان را از گرفتارى رها ميگردانيده .\r\nاين صفروف روزنامه‌اى بنام « احتياج » برپا كرد كه چند شماره از آن بيرون آمد .\r\nولى چون سخنانى نوشت كه بمحمد عليميرزا ناخوش افتاد با دستور او چوب به پايش زدند و از روزنامه‌اش جلو گرفتند .\r\nاينان يكدسته‌اى ميبودند كه مايه بيداريشان آگاهى از حال توده‌هاى اروپايى و پيشرفت آنان شده بود . از آنسوى برخى از پيشنمازان كه پس از مجتهدان در پايگاه دوم ملايى شمرده شدندى ، از بيپروايى محمد عليميرزا و نزديكان او بدين و شريعت ، و از پول اندوزى و آزمندى مجتهدان بزرگ ، و از چيرگى مسيحيان ، و اروپاييان در كشور ،\r\n\r\n\r\n","description":"","footnote":"\r\n( 1 ) آقاى صبرى كه اكنون در تهرانست و بسيارى از اين نامها را او گفته .\r\n","page_name":" 151 ","page_number":183},
  {"content":"\r\n\r\nآزرده گرديده و اندكى بيدار شده بودند . اينان نيز بپيروى از علماى تهران و ديگر جاها بتكان آمده و چند تنى باهم آشنا گرديده و دسته‌اى شده بودند ، و در سال 1285 ( 1324 ) يا اندكى پيش از آن بود كه اينان هم‌نشستى بنام « انجمن اسلاميه » برپا كردند ، كه بنام روضه‌خوانى و كوشش برواج كالاهاى ايرانى و جلوگيرى از فزونى كالا - هاى بيگانه باهم نشستندى و بگفتگو پرداختندى . ما از اينان نامهاى حاجى ميرزا ابو الحسن چايكنارى ، و شيخ اسمعيل هشترودى ، و شيخ سليم ، و ميرزا جواد ناصح‌زاده ، و ميرزا حسين واعظ را ميشناسيم .\r\nجلوگيرى از رواج كالاهاى بيگانه يكى از كوششهاى آنزمان ميبود . در سايه تعرفهء گمركى كه گفتيم نوز با روسيان بست در اندك زمانى كالاهاى روسى در ايران بسيار فزون گرديده و مايهء بيم همگى شده بود . ازاين‌رو كوشندگان در همه‌جا بجلوگيرى از آن كوشيدندى . در تهران دو سيد و همدستان ايشان در نشست‌هاى خود چايى ندادندى و مردم را به خريدن و به كار بردن كالاهاى ايرانى واداشتندى . در اين‌باره كوششهايى از ملايان اسپهان و ديگر جاها نيز ميرفت و از علماى نجف نوشته‌ها ميرسيد .\r\nدر تبريز هم اينان همان را عنوان كردند ، ولى خود بخواست بزرگترى ميكوشيدند و همراهى با كوشندگان تهران و هم‌آوازى با آنان را ميخواستند .\r\nبهنگاميكه در تهران داستان مسجد آدينه و دنباله‌هاى آن پيش ميرفت ، در تبريز بدينسان دو دسته آماده ميايستادند و در آرزوى هم‌آوازى با آنان ميبودند . چيزى كه هست در تبريز فشار و جلوگيرى بسيار بيشتر از تهران ميبود . رفتاريكه محمد - عليميرزا در اينجا ميكرد به رفتار مظفر الدينشاه يا عين الدوله در تهران نميمانست .\r\nراستى را كانون خودكامگى تبريز ميبود و دشمن بزرگ مشروطه و آزادى در اينجا مينشست . محمد عليميرزا گذشته از آنكه خود را پادشاه آينده كشور ميدانست و بجنبش توده هيچگونه خرسندى نميداد ، در سايه گرايشيكه بهمسايه شمالى ميداشت ناخشنودى آنان را هيچگاه نميخواست . اين بود در تبريز نشسته و تنها به آن بس نمينمود كه جلو تبريزيان را بگيرد و باندك تكانى ميدان ندهد ، بخفه كردن جنبش تهران نيز ميكوشيد و نيرنگها به كار ميزد ، و چنان كه سپس گفتگويش بميان آمد و دانسته شد ، گويا در همين روزها اين ، حاجى سيد احمد خسرو شاهى را كه يكى از پيشنمازان تبريز ميبود بنجف فرستاده بود كه با علماى آنجا گفتگو كند و آنان را بدشمنى مشروطه برانگيزد . نيز يك پيشنماز ديگرى را بتهران براى گفتگو با علماى آنجا روانه گردانيده بود .\r\nاين به كارهاى شاه و ديگران ارجى نميگزاشت و چنين ميخواست خود كوششهايى كند و جنبشى را كه پيش آمده بود ناانجام گزارد . گفتيم اين به يارى كوشندگان برخاست و علماى تبريز را بتلگراف‌خانه فرستاد كه آن تلگرافها را بشاه و بقم و ديگر شهرها كردند ولى چنان كه گفتيم ، اين كار تنها براى برانداختن عين الدوله بود ، و ديده مىشود كه استادانه\r\n\r\n","description":"","footnote":"","page_name":" 152 ","page_number":184},
  {"content":"\r\n\r\nآن را بانجام رسانيد . زيرا بنام همراهى با كوشندگان و پشتيبانى از علماى كوچنده ، به آن برخاست و ملايان تبريز را بتلگراف خانه فرستاد ، و چند روزى در تبريز پيشنمازان به مسجد نرفتند و نماز جماعت نخواندند ، ولى همين كه عين الدوله برافتاد و او دل‌آسوده گرديد بدستاويز آنكه شاه ميانجيگريش را دربارهء علماى كوچنده پذيرفته ، دستگاه را بهمزد و ملايان نيز پى كار خود رفتند ، و يكى نپرسيد : « پس نتيجه چشد ؟ ! . آيا علماى كوچنده بازگشتند يا نه ؟ ! آيا بدرخواستهاى ايشان گوش داده شد يا نه ؟ ! . . »\r\nاين از يكسو زيركى محمد عليميرزا و دلبستگى او را به نهان داشتن پيش‌آمد - هاى تهران نشان ميدهد ، و از يكسو بىارجى علماى تبريز و افزاردست بودن آنان را مىرساند .\r\nبا اين فشار و سخت‌گيرى ، جنبش در تبريز بسيار دشوار مينمود . بويژه با ناتوانى كه كوشندگان را ميبود . پيش‌آمدهاى تهران نهان گرفته ميشد و روزنامه‌ها چيزى نمينوشتند . يگانه روزنامه آزاد حبل المتين بود كه آن هم خود را افزار كار عين الدوله گردانيده بود . تنها آگاهى بكوشندگان يا به ديگران از نامه‌هايى ميرسيد كه كسانى از تهران مينوشتند ، و اينها نيز نهانى خوانده ميشد .\r\n\r\nجنبش تبريز\r\nدر تهران فرمان مشروطه داده شده و مجلس چندگاهه برپا گرديده و « نظامنامهء انتخابات » نوشته ميشد . ولى در تبريز و ديگر شهرها نشانى ديده نمىشد . كوشندگان در تكاپو مىبودند و نشستها برپا مىكردند . در اين ميان در كوى دوچى يك دستهء ديگرى براى كوشش پديد آمده بود .\r\nرنجيدگى حاجى ميرمناف را از محمد عليميرزا نوشتيم . او از يك خاندان بزرگى كه « سادات ارزل » « 1 » ناميده ميشدند ميبود و همگى آنان با محمد عليميرزا دشمن شده بودند .\r\nميرهاشم كه از آن سيدها و خود يكى از پيشنمازان ميبود كسانى را بسر خود گردآورده و از آنان پيمان گرفته بود كه نترسند و دست بهم داده بكوشند .\r\nبدينسان آمادگيها ميرفت تا در آخرهاى شهريور نامه‌هايى رسيد كه دربار همچنان دشمنى و ايستادگى مىكند و شاه از دستينه نهادن به « نظامنامهء انتخابات » خوددارى مينمايد ، و دوباره بازارها بسته شده و شور و خروشى برخاسته . از اين آگاهيها كوشندگان در اينجا نيز بتكان آمدند و بر آن شدند كه در اينجا نيز جنبشى نمايند ، و به اين كار ميرهاشم و همدستان او پيشگام گرديدند . در اينجا هم بپيروى از تهران رفتن بكونسول خانهء انگليس را برگزيدند .\r\nميرهاشم برادر خود ميرستار را كه از كاركنان بانك انگليسى ميبود بنام آنكه از بانك پيامى ميبرد بكونسولخانه فرستاد . كونسول پاسخ روشنى نداده و گفته بود : « در تهران سفارتخانهء ما مردم را پذيرفت . در اينجا هم خواهيم ديد چه مىشود » .\r\n\r\n\r\n","description":"","footnote":"\r\n( 1 ) ارزل نام ديهى از پيرامونهاى تبريز است .\r\n","page_name":" 153 ","page_number":185},
  {"content":"\r\n\r\nآنان از اين پاسخ خشنودى فهميدند و شب چهارشنبه بيست و هفتم شهريور ( 29 - رجب ) ، در خانهء ميرجليل ( يكى از سيدهاى دوچى ) نشستى برپا كردند . باشندگان مير - هاشم ، ميرزا على اكبر مجاهد ، ميرزا جواد ناصح‌زاده ، ميرجليل خداوند خانه ، مير خليل ، سيد رضى ، ميرحاجى آقا ، ميرستار ، ميرربيع ، ميريعقوب ، سيد على ، ملا - محمد على تركانپورى ، ميرزا نجفقليخان هشترودى ، محمد باقر و برخى ديگر ميبودند . آقا - پ 42 ضرغام كشنده جعفر آقا با برادرش سامخان ارشد و سواران خودشان دو تن كه در جلو در ميانه نشسته‌اند از راست به چپ نخست ضرغام و دوم برادرش مىباشد - اين پيكره گويا دو سه سال ديرتر برداشته شده\r\n\r\n","description":"","footnote":"","page_name":" 154 ","page_number":186},
  {"content":"\r\n\r\nميرباقر پسر حاجى ميرجعفر اسلامبولچى از كيسهء خود دررفت كوشش را به گردن ميگرفت .\r\nآنشب همه را بسكالش نشستند . ميرزا على اكبر مجاهد به رفتن كونسولخانه خشنودى نمىنمود . ليكن پس از گفتگوى بسيار همگى آن را پذيرفتند .\r\nفردا پيش از درآمدن آفتاب دو تن دو تن بيرون آمده آهنگ كونسولخانه كردند .\r\nميرجليل از راه جدا گرديده بمدرسه صادقيه رفت كه طلبه‌هاى آنجا را با خود بياورد .\r\nهنگاميكه رسيدند كونسول خوابيده بود ، و چون بيدار شد ميرزا على اكبر و ميرهاشم بنزد او رفتند و خواست خود را بميان نهادند . كونسول پاسخ داد : « ما نتوانيم به كارهاى درونى ايران درآييم ، و شما را با اين اندكى ، نتوانيم پذيرفت . ولى اگر بازار بندد و علماء و ديگران نيز بيايند چون بنام توده است توانيم پذيرفت » .\r\nاين گفتهء او مايه دلگيرى گرديد . زيرا اينان بيش از چهارده يا پانزده تن نمى - بودند و ببسته شدن بازار هم اميد نميبستند ، و از آن سوى اگر بيرون رفتندى همگى دستگير شدندى . اين دلگيرى فزون‌تر گرديد هنگاميكه ميرجليل تنها و تهيدست باز گرديد و چنين دانسته شد طلبه‌ها با او همراهى ننموده‌اند . با اينهمه نوميدى به خود راه ندادند .\r\nهنگام نيمروز شيخ سليم و حاجى ميرزا ابو الحسن چايكنارى با چند تن درآمدند .\r\nاز ديدن ايشان همگى شادمانى نمودند و تا نيمه حياط بپيشواز شتافتند و از سر و روى ايشان بوسيدند . نيز كسانى از آزاديخواهان كه آگاه ميشدند يكتن و دو تن ميآمدند .\r\nانبوه مردم آگاه نمىبودند و آنان كه آگاه ميبودند دليرى نمينمودند . محمد عليميرزا را از چگونگى آگاه گرديده و راپورتچيان را فرستاده بود كه در آن پيرامونها ايستند و آيندگان و روندگان را بشناسند .\r\nآقا ميرباقر دررفت را ميپرداخت و چاى و ناهار و ديگر چيزها را آماده ميگردانيد و يكى از تالارهاى كونسولگرى را فرش گسترانيد و بنشستند . در اين ميان مفاخر الدوله كارگزار از سوى محمد عليميرزا آمد و چون بنشست چنين گفت : « و الا حضرت اقدس از آقايان گله‌مند است . زيرا هميشه رعايت خاطر آقايان را كرده . اكنون هم اگر فرمايشى داشتند خوب بود به خود ايشان اظهار ميكردند » از اين گونه سخنانى گفت . حاجى ميرزا ابو الحسن پيرمرد ساده درونى ميبود و از دير كردن « حواله مستمرى » خود بگله پرداخت .\r\nمفاخر الدوله خشنود گرديد و چنين گفت . « من الساعه حواله آن را صادر ميكنم . والاحضرت امر فرمود نان را هم ارزان گردانند . . » ناصح‌زاده از پايين تالار سخن او را بريده با آواز بلندى چنين گفت : « آقا چه ميفرماييد ؟ ! . چه مستمرى ؟ ! . چه نان ؟ ؟ . ما براى اين چيزها باينجا نيامده‌ايم . ما آزادى ميخواهيم ، عدالت ميخواهيم ، پس از اين بايد در مملكت قانون جارى شود . . » مفاخر الدوله كه تا آن روز چنين سخنانى را نشنيده بود يكه خورد و پاسخى نتوانست و چنين گفت : « اين را بايد بعرض برسانم » ، و برخاست\r\n\r\n","description":"","footnote":"","page_name":" 155 ","page_number":187},
  {"content":"\r\n\r\nو برفت .\r\nدر اين ميان در بازار گفتگويى افتاده و كسانى از كوشندگان آن روز بهر كه رسيده چنين گفته بودند : « امروز بازار بسته خواهد شد ، مردم بكونسول خانهء انگليس خواهند رفت » . ولى اين كوشش نتيجه نداده بود و مردم از ترس محمد عليميرزا تكانى نمىيارستند .\r\nهنگام پسين چند تن از جوانان ، از آنان كه در كونسولگرى ميبودند به گردن گرفتند كه بروند و بازار را ببندانند ، و چهار تن كه ميريعقوب و سيد على و ميرصمد و محمد باقر بودند « 1 » روانه گرديدند و چون ببازار شيشه‌گرخانه رسيدند چند تير پياپى شليك كردند و ميريعقوب قمه بدست تا نزديكيهاى بازار امير رفت . از اين شليك و هياهو مردم بهم برآمدند ، و چون آماده ميبودند بيدرنگ بازارها را بستند ، و بسيارى از ايشان رو بسوى كونسولخانه نهادند .\r\nكسانى كه ميآمدند چون از چگونگى كمتر آگاه ميبودند چنين نهاده شد كه يكى به آنان گفتارى راند و چگونگى را بفهماند . اين را ناصح‌زاده به گردن گرفت و به روى پله‌ها ايستاد و بمردم گفتار راند .\r\nامروز بدينسان گذشت . امروز نام مشروطه در ميان نميبود و سخن از « عدالت‌طلبى » و « آزاديخواهى » ميرفت . چنان كه گفتيم اينان هم‌آوازى با كوشندگان تهران ميخواستند و چون از آنجا آگاهيهاى درستى نرسيده بود نام مشروطه را نشنيده و داده شدن آن را نميدانستند . ليكن شبانه كونسول كه از پيش‌آمدهاى تهران نيك آگاه ميبود چگونگى را بازگفت و نام مشروطه از آنجا بميان آمد .\r\nفردا پنجشنبه كار برونق خود افزود . زيرا از يكسو انبوه مردم رو بكونسولخانه آوردند . كسانى كه ديروز بازار را بسته و بخانه‌هاى خود شتافته و باينجا نيامده بودند امروز ميآمدند . كسانى كه ديروز داستان را نشنيده بودند امروز شنيده و باينجا ميشتافتند .\r\nكونسولخانه و آن پيرامونها پر از مردم ميبود . مسجد صمصام خان را در آن نزديكى فرش كردند و جايگاه ديگرى براى گرد آمدن مردم پديد آوردند . از يكسو هم علماى بزرگ ، از حاجى ميرزا حسن مجتهد و حاجى ميرزا كريم امام جمعه و ميرزا صادق و حاجى ميرزا محسن و ثقة الاسلام و حاجى سيد محمد قره‌باغى و ديگران همگى بمردم پيوستند و به مسجد صمصام خان آمدند .\r\nامروز بازرگانان پيشنهاد كردند دررفت را به گردن گيرند و پول پردازند . نخست حاجى مهدى آقا كوزه‌كنانى پيشگام گرديد . بدينسان كه رو بملايان كرد و چنين گفت :\r\n\r\n\r\n","description":"","footnote":"\r\n( 1 ) آقاى كروبى يا همان آقا ميرباقر كه نامش را ميبريم يادداشتى نوشته كه بسيارى از اين آگاهيها از روى آنست و او بجاى چهار تن شش تن نوشته كه دو تن هم ميرربيع و ميرستار برادران ميرهاشم را شمرده .\r\n","page_name":" 156 ","page_number":188},
  {"content":"\r\n\r\n« در اين راه كه بخرسندى و سرفرازى ايرانيان خواهد انجاميد من جان و داراك دريغ نخواهم داشت و همه دررفت را خود از كيسه خواهم پرداخت . » ولى ديگران به آن خرسندى ندادند و چنين نهادند كه همگى پولهايى پردازند ، و براى اين كار صندوقى بنام « صندوق مصارف انجمن عدالت و مشروطه‌خواهان اسلام » پديد آوردند كه مهرى براى خود داشت و رسيدهاى چاپى آماده گردانيد . صندوقدارى را آقا ميرباقر و سركشى را حاجى محمد صادق قازانچايى و كربلايى على مسيو به گردن گرفتند .\r\nامروز با دستور محمد عليميرزا در دكانهاى نانوايى چراغ روشن گردانيده و بهاى پ 43 ميرزا محمود خان / سيد حسن / سيد حسن / ميرزا محمد على خان حكاكباشى / شريفزاده / تقىزاده / تربيت\r\n\r\n","description":"","footnote":"","page_name":" 157 ","page_number":189},
  {"content":"\r\n\r\nنان را كم كردند ، چون سالها در آذربايجان نان گران و كمياب و خود مايهء دل‌آزردگى مردم شده بود محمد عليميرزا ميخواست با كاستن از بهاى آن از مردم دلجويى كند و از گرايش ايشان بكوشندگان جلو گيرد و كوشندگان خواست او را دريافته و كسانى را فرستادند و چراغها را خاموش گردانيدند و بمحمد عليميرزا چنين پاسخ دادند : « درخواست ما ارزانى نان نيست . ما مشروطه ميخواهيم » . محمد عليميرزا پاسخ فرستاد : در اين‌باره ميبايد از تهران دستور خواهم و درخواست شما را « بحضور مبارك شاهنشاهى » تلگراف خواهم كرد .\r\nاينان خود نيز تلگراف بتهران كردند و خواست خود را باز نمودند . همچنين كونسول انگليس بسفارتخانه خودشان بتلگراف آگاهى فرستاد . ولى پاسخ دير كرد و ده روز بازارها بسته ماند ، و مردم همچنان هر روز در مسجد صمصامخان و در كنسول‌خانه گرد ميآمدند .\r\n\r\nهنايش اين جنبش در مردم تبريز\r\nاين ده روز براى تبريز روزهاى بسيار سودمندى بود كه بايد در تاريخ ياد آنها بماند . مردميكه قرنها در زير يوغ ستم و خودكامگى بسر برده ، و جز كشاكشهاى كيشى ، و نمايشهاى بيهوده محرم و صفر و مانند آن كارى نشناخته ، و از معنى توده و كشور و اين گونه دانستنىها بيبهره مانده ، و هيچگاه آزادى براى گفتگو از دردهاى خود و براى گله و ناله از ستمهاى درباريان نداشته بودند ، كنون يكرشته سخنان سودمند نوينى دربارهء آبادى كشور و سرفرازى توده ميشنيدند ، و خود را براى هر گفتگويى آزاد مىيافتند ، و رويهمرفته يك آيندهء بسيار خوشى و درخشانى را در پيش‌رو ميديدند و بىاندازه خشنود و خرسند ميگرديدند .\r\nيك كلمه گويم : اين ده روز در تبريز را ديگر گردانيد ، دشمنى سنى و شيعى زيانش را همه دانستند . كينه‌هاى شيخى و متشرع و كريمخانى از ميان برخاست . دلها از آرزوى همدستى با يكديگر و جانفشانى در راه توده و كشور پر گرديد . در مسجد پيشوايان سه گروه زانو بزانوى همديگر مىنشستند و از دشمنىهاييكه تا آن روز كرده بودند پشيمانى مينمودند . حاجى سيد محمد قره‌باغى پيشواى كريمخانيان به پا برخاسته چنين گفت :\r\nمردم آن دسته‌بنديها همه براى « جلب مرده و آواز نعلين » ميبود و اينزمان بايد همه را كنار گزارده در اين راه خرسندى و نيكنامى ايرانيان دوش‌بدوش هم گام برداريم .\r\nارمنيان كه تا آن هنگام با مسلمانان آميزش و جوشش نكردندى . و چند ماه پيش آن بيم را از همديگر داشته بودند ، اكنون همه مهربانى مينمودند و در نهان با آزاديخواهان همدستى ميداشتند .\r\nچند فوج سرباز كه در دشت شاطرانلو ( در نزديكى تبريز ) لشگرگاه ميداشتند ، و گويا محمد عليميرزا آنان را براى چنين روزى آماده گردانيده بود و از سربازان لخت\r\n\r\n","description":"","footnote":"","page_name":" 158 ","page_number":190},
  {"content":"\r\n\r\nو گرسنه جانبازى مىبيوسيد ، نمايندگانى به مسجد فرستاده خواستار شدند كه هم آنان به مسجد آيند و با ديگران همراهى نمايند . ولى پاسخ داده شد در آنجا كه هستيد ، باشيد و از درون دل با ما همراهى نماييد .\r\nتوانگران ، از بازرگانان و ديگران ، در پول دادن بصندوق « اعانه » بهمديگر پيشى ميجستند . آقا ميرباقر كه گفتيم صندوق‌دار ميبود مىنويسد : « از صبح تا غروب ساعتى فراغت نداشتم » . چنين شور و تكانى در يك توده كمتر ديده شود . در اينجا همچون تهران زنان پا در ميان نداشتند . ولى مردان شور و سهش بىاندازه نشان ميدادند ، و ميتوان انگيزه اين شور و سهش را چند چيز شمرد :\r\nنخست : شايندگى مردم و جربزهء خدادادى آنان ، داستانهاييكه يك سال و دو سال ديرتر رخ داد و ما آنها را خواهيم نوشت بهترين نمونهء شايندگى مردم تبريز مىباشد .\r\nدوم : بودن رهبران و پيشوايان پاكدرون و نيكى . گذشته از كوشندگان كه شمرديم و كنون بيشتر آنان پا در ميان ميداشتند و پاكدلانه و مردانه ميكوشيدند يكدسته از بازرگانان آبرومند و كاردان از حاجى رحيم آقا باكوچى ، و حاجى ميرمحمد على اسپهانى ، و حاجى ميرزا علينقى گنجه‌اى ، و حاجى محمد على بادامچى و ديگران ، جلو مردم افتاده و كوشش مينمودند ، جز از ميرهاشم كه از همان روزها خودخواهى و سودجوييش شناخته گرديد ديگران همه پاكدلى مينمودند .\r\nسوم : گرانمايگى و دلكشى خود داستان . مردميكه سالهاى دراز گرفتار خودكامگى بوده و هميشه ستم كشيده بودند كنون خود را در برابر مشروطه يا بهتر گويم زندگانى « دموكراتى » ميديدند و راه مردانگى و سرفرازى را در برابر خود بازمييافتند ، و نويدهاى بسيار درباره پيشرفت كشور و آسايش توده ميشنيدند . پيداست كه چگونه دلهاشان روشن ميگرديد و چگونه مىسهيدند و بتكان ميآمدند .\r\nدر اين‌باره بيشتر كار را سخن‌گويان ( ناطقان ) ميكردند ، و ميبايد نخستين ايشان ميرزا جواد ناصح‌زاده را بشماريم . اين مرد نخستين كسى بود كه در پيشروى مردم ايستاد ، و با يك شيوهء نوينى كه ديگران هم از او ياد گرفتند ، سخن گفت ، و از همان هنگام بنام « ناطق » شناخته گرديد .\r\nاندكى از ديدار خود سخن رانم : من در آنهنگام شانزده ساله بودم و درس ميخواندم روز چهارشنبه بستن بازار را شنيدم ولى انگيزهء آن را ندانستم . فردا پنجشنبه پيش از نيمروز از خانه ميآمدم ، درويجويه مردم را در تكان تندى ديدم . دسته‌دسته مردم ميرفتند .\r\nيك جا ديدم دو تن گفتگو ميكنند :\r\n- نان را ارزان گردانيده بودند فرستادند و چراغها را خاموش گردانيدند .\r\n- ارزانى نان را نميخواهند پس چه ميخواهند ؟ . .\r\n- مشروطه ميخواهند .\r\n\r\n","description":"","footnote":"","page_name":" 159 ","page_number":191},
  {"content":"\r\n\r\n- مشروطه ؟ ! . . مشروطه چيست ؟ ! . .\r\n- تو هم برو تا بدانى مشروطه چيست .\r\nآنمرد روان گرديد . من نيز كه نخستين بار نام مشروطه را ميشنيدم و همچون آن مرد آرزومند دانستن معنى آن بودم پى او را گرفتم . نخست در پيرامون مسجد صمصام خان مردم را انبوه ديدم . مسجد پر گرديده و كسانى در كوچه‌ها نيز ايستاده بودند . كسى پهلوى منبر سرپا ايستاده سخن مىگفت . آوازش را مىشنيدم ولى گفته‌هايش را نميفهميدم ،\r\nديدم كسانى نايستاده درميگذرند . من نيز درگذشتم . در چند گامى از آنجا پ 44 چهار تن كه براى بندانيدن بازار رفته‌اند اين پيكره را سپس برداشته و خواسته‌اند كه همان حال را هويدا گردانند\r\n\r\n","description":"","footnote":"","page_name":" 160 ","page_number":192},
  {"content":"\r\n\r\nخانه‌اى را باز و مردم را در آن انبوه ديدم و بدرون رفتم . ديدم باغچه‌ايست سبز و زيبا ، و مردم سرپا ايستاده‌اند ، و آخوند جوان زردمويى با دستار سفيد كوچكى ، دو دست بنرده‌هاى پله‌ها تكيه داده و ميخواهد سخن گويد . همه خاموشند و ميخواهند گفته‌هاى او را بشنوند . ميخواهند معنى مشروطه را بدانند . آخوند با چهرهء گيرا و زبان شيوا بسخن آغاز كرد\r\n بلبلان وقت گل آمد كه بنالند از شوق * نه كم از بلبل مستى تو بنال اى هشيار\r\nخبرت هست كه مرغان چمن ميگويند * آخر اى خفته سر از بالش غفلت بردار\r\nتا كى آخر چو بنفشه سر غفلت در پيش * حيف باشد كه تو در خوابى و نرگس بيدار \r\nاين شعرها را خوانده سپس به زبان تركى معنى مشروطه را گفت ، و در اين ميان از گرفتاريهاى توده و از ستمگرى درباريان و از خوارى كشور و مانند اينها سخنانى راند و بسيارى از مردم بگريه افتادند . هنايشيكه اين سخنان در من كرد پس از گذشتن سى و اند سال هنوز فراموش نگرديده .\r\nديگرى از سخن‌گويان ميرزا حسين ميبود . او نيز با آواز دلكش و رسا شعرها خواندى :\r\n ماييم كه از پادشهان باج گرفتيم * زان پس كه از ايشان كمر و تاج گرفتيم\r\nديهيم و سرير از گهر و عاج گرفتيم * اموال و ذخايرشان تاراج گرفتيم\r\nوز پيكرشان ديبه و ديباج گرفتيم * ماييم كه از دريا امواج گرفتيم\r\nو انديشه نكرديم ز طوفان و ز تيار « 1 » \r\nديگرى از ايشان شيخ سليم ميبود . اين مرد چه در اينهنگام و چه پس از آن با زبان سادهء روستايى سخنانى گفتى ، و پيش از همه دلسوزى به بينوايان نموده و داستان كميابى نان و گرانى گوشت را بميان آوردى ، و نويدها دادى كه چون مشروطه باشد نان فراوان و ارزان ، و گوشت در دسترس همگى خواهد بود ، و بينوايان از نان و كباب سير خواهند گرديد ، و بالاى منبر انگشتان را پهن كرده و وجب خود را نشان داده و با همان زبان تركى روستايى چنين گفتى : « كباب بواينده كاسب » . اين گفته‌هاى او نيز ارج ديگرى ميداشت و مايه دلدارى بينوايان ميبود .\r\nميرزا على اكبر مجاهد گاهى بمنبر رفتى و به همان تندى كه در نهاد اوست ، از ستمگرى درباريان بد گفتى . ميرهاشم نيز گاهى سخن راندى . برخى كسانى كه قفقاز يا استانبول را ديده بودند ، و آگاهيهايى از پيشرفت اروپا ميداشتند ، هر يكى كه خواستى سرپا ايستاده سخنانى راندى .\r\nميرربيع برادر ميرهاشم يك بار به پا برخاسته و از محمد عليميرزا بدگويى كرد و ديوانه‌وار رخت خود را پاره ساخت . مردم از رفتار او رنجيدند و ديگر راه ندادند .\r\n\r\n\r\n","description":"","footnote":"\r\n( 1 ) اين شعرها از يك چكامه اديب الممالك است كه واعظان تكه‌تكه بالاى منبر خواندندى .\r\n","page_name":" 161 ","page_number":193},
  {"content":"\r\n\r\nاز خود ميرهاشم نيز رفتار بدى ديده ميشد . بنام آنكه من پيش افتاده‌ام و مردم را باينجا كشانيده‌ام به همه برترى ميفروخت و گاهى كه از كونسولخانه بيرون ميآمد سيد هادى دوچى و جوانان آنجا را ، با تپانچه‌ها بكمر ، بپيش و پس خود ميانداخت . از همانجا آزردگى پديد آمده بود .\r\nبدينسان روزها ميگذشت . در اينجا نيز ، همچون تهران ، بهمگى شام و نهار ميدادند .\r\nچيزى كه هست در اينجا چادرى نزده و بيشتر مردم در مسجد و پيرامونهاى آن گرد ميآمدند ، و شبها جز سران و پيشروان نمىماندند و ديگران بخانه‌هاى خود ميرفتند .\r\n\r\nپذيرفتن شاه درخواست تبريزيان را\r\nانديشيدنيست كه شاه كه يك ماه و نيم پيش از اين ، فرمان مشروطه را داده بود و اين زمان در تهران نمايندگان شصت‌گانه دار الشورى برگزيده ميشدند ، بهر چه پاسخ تبريزيان را زود نداد ، و پس از آن كارها ايستادگى چه انگيزه ميداشت ؟ ! . . پيداست كه جلوگيرهايى در ميان ميبوده و كارهايى در پرده ميرفته كه ما هنوز ندانسته‌ايم . رشته كارهاى آذربايجان بيش از همه در دست محمد عليميرزا ميبود و ميتوان گفت ايستادگى از سوى اين پيش ميآمده . كارهاى آن روزى دربار نچندان درهم و آشفته ميبوده كه با انديشه توان دريافت .\r\nهرچه بود دولت خواه و ناخواه گردن گذاشت و روز پنجشنبه چهارم مهرماه ( هشتم شعبان ) ميبود كه از تهران بوليعهد پاسخ رسيد ، و او اين را با دستخطى از خود ، بنزد مستر راتسلاو كونسول انگليس فرستاد و نامه‌اى هم نوشت ، و مستر راتسلاو رونويس آن دستخط و آن نامه را ، با خود تلگراف شاه ، بنام « انجمن عدالت‌طلبان تبريز » به نزد حاجى مهدى آقا و ديگر سران جنبش فرستاد « 1 » . نيز همان روز تلگرافى از سفارت خانه انگليس « 2 » بكونسول رسيد كه رونويس آن را نيز فرستاد .\r\nاز اين مژده مردم شاد گرديدند و همان روز از مسجد و كونسولگرى بيرون آمدند و بازارها را باز كردند ، و بچراغان و شادمانى پرداختند . نيز همان روز يكدسته از سران جنبش و از بازرگانان ، بباغ شمال بنزد محمد عليميرزا رفتند . محمد عليميرزا آنان را پذيرفت و بسخنانى پرداخت از اين گونه : « من بيش از شما خواستار قانونى بودن كشور هستم . اگر در كشور قانونى باشد من آسوده‌تر گردم . . . » سپس داستان كشته شدن كشيش انگليسى و فشارى را كه بايران آمده بود بميان آورده چنين گفت : « در آن پيش‌آمد بيست و پنجهزار تومان من و بيست و پنجهزار تومان امامقلى ميرزا تاوان داديم .\r\nاگر كشور قانونى داشتى پاسخ داديمى كه آن كشيش پيروى از قانون ننموده و خود را بكشتن داده » . از اين گونه سخنان كه دانسته نيست دلش از آن آگاه ميبود يا نه گفت ،\r\n\r\n\r\n","description":"","footnote":"\r\n( 1 ) نوشته راتسلاو و تلگراف شاه بوليعهد اكنون در دست منست .\r\n( 2 ) در اينهنگام سراسپر نيك رايس سفير انگليس بلندن رفته بود و چنان كه ديديم بجاى او مستر كرانت دف شارژدافر ( كارپرداز ) سفارت كار ميكرد و اين تلگراف نيز ازوست .\r\n","page_name":" 162 ","page_number":194},
  {"content":"\r\n\r\nو باشندگان خشنودى از گفتار او نمودند و سپاس گزاردند و برخاستند و باز گرديدند .\r\nتلگرافيكه مظفر الدينشاه بوليعهد فرستاده چون خود آن در دست ماست پيكره‌اش را در اينجا ميآوريم ( پيكره 45 ) ، پ 45 تلگراف مظفر الدينشاه بوليعهد دستخط و نامه و تلگراف سفارت را نيز مينويسم :\r\n\r\nنامه وليعهد بكونسول\r\n« مسيو راتسلاو جنرال قونسول چهار فقره را كه اهالى استدعا كرده بودند بر طبق »\r\n\r\n","description":"","footnote":"","page_name":" 163 ","page_number":195},
  {"content":"\r\n\r\n« مقررات عليه همايونى مهر و امضاء نموده دادم دستخط تلگرافى را هم كه الآن از طرف » « قرين الشرف ملوكانه در برقرارى مجلس و اجراى نظامنامه رسيده فرستادم كه باهالى » « داده همگى مطلع و شكرگزار باشند و بطوريكه آنها تعهد كرده‌اند مطمئنا بروند » « بازار را باز كرده مشغول كسب و كار باشند 8 شعبان المعظم 1324 »\r\n\r\nدستخط وليعهد\r\n« اولا از طرف قرين الشرف بندگان اعليحضرت اقدس ارواحنا فداه و از طرف » « خودم باشخاصيكه در قونسولخانه و مسجد متحصن هستند اطمينان مىدهم كه دربارهء آنها » « عفو عمومى خواهد شد و مطلقا در ازاى اقدامات آنها مزاحمتى از طرف حكومت و » « غيره نخواهد شد . »\r\n« دويم مجلس شوراى ملى را بطوريكه بندگان اعليحضرت اقدس همايونى بملت » « اعطا و مرحمت كرده من هم تصديق دارم و اجرا خواهم نمود و بولايات جزء هم اعلام » « خواهد شد . »\r\n« سوم براى اعطاء مجلس شوراى ملى كه اساس آبادانى و ثروت و ترقى » « دولت و ملت است عموم رعيت چه در شهر تبريز و چه در ولايات مملكت آذربايجان » « چراغان بكنند . »\r\n« چهارم در تعيين و انتخاب وكلاء به زودى قرارى بدهند كه وكلاى تبريز و ساير » « ولايات معين شده روانه تهران بشوند . »\r\n\r\nتلگراف سفارتخانه\r\n« صدر اعظم باينجانب اطلاع داد نسخه‌هاى چاپى دستخط اعليحضرت همايونى در » « اعطاء مشروطيت و ترتيبات مجلس بامناى آذربايجان و حكام ولايات فرستاده شد و انتخاب » « وكلا هم در موقع اجراست شما هم بايد پناهندگان و بستىها را اطلاع بدهيد و توضيح » « نماييد اجراى وعده‌هاى اعليحضرت شهريارى فقط مربوط بدولت ايران است ضمانت » « دول در آن باب جايز نيست بگوييد مسلم و آشكار است ترتيب مجلس ملى نيست » « مگر بمرور . »\r\n\r\nكارهاييكه مردم ميكردند\r\nبدينسان تبريز آزادى گرفت . پس از اين مشروطه در همه‌جا آشكار شد و به همه شهرها آگاهى رسيد ، و از تهران « نظامنامه انتخابات » و دستور برگزيدن نمايندگان را به همه جا فرستادند . در برخى شهرها حكمرانان گردنكشى كرده بمردم ميدان ندادند .\r\nولى در تبريز و رشت مردم آزادى يافته مىجنبيدند . بديگر شهرهاى آذربايجان هم آگاهى داده شد و در آنها نيز تكان پديد آمد .\r\nمىبايست « نظامنامه » و دستور از تهران برسد تا نمايندگان را برگزينند . ولى\r\n\r\n","description":"","footnote":"","page_name":" 164 ","page_number":196},
  {"content":"\r\n\r\nتبريزيان نچندان شوريده بودند كه آرام نشينند و رسيدن آنها را بيوسند . يكدسته كه بجلو افتاده و آن تكان را پديد آورده بودند مردم دست از دامن ايشان برنميداشتند و از گردشان پراكنده نميشدند . ناگزير گرديدند خانه‌اى گيرند و آنجا را كانونى گردانند .\r\nكسانى از توانگران از دادن خانه به آنان بيم ميداشتند . ميرزا مهديخان خانه‌هاى خود را كه در آغاز ارمنستان و نزديك بازار ميبود و خود جايگاه نيكى ميداشت به آنان واگزاشت ، و خود سركشى به آنجا ( ناظمى ) را به گردن گرفت ، و از همان زمان بود كه بنام « ميرزا مهدى خان انجمن » شناخته گرديد .\r\nبيست تن از سران جنبش برگزيده شدند كه بهمدستى علماء در انجمن نشينند و كارها را راه برند . نيز دارندگان هر پيشه‌اى ، از چيت فروشان ، و زين‌دوزان ، و ميوه فروشان ، و توتونچيان ، و قند فروشان ، و ديگران ، نماينده‌اى براى خود برگزيدند ، و اينان بهمدستى انجمن نشينان بكارهايى مىپرداختند .\r\nهنوز دشمنى براى آزادى پيدا نشده و محمد عليميرزا و پيرامونيان او در بيرون بكارى برنميخاستند . ولى مردم دورانديشانه از پا ننشسته و ميدان را تهى گزاردن نميخواستند . در دلها گرايش سختى براى نيك شدن و نيكى نمودن پيدا شده و مردم را آرام نميگزاشت . همه آن ميخواستند كه بنيكىهايى كوشند و گامهايى بردارند .\r\nچون بسيارى از پيشگامان از ملايان بوده ، و در سخن‌گوييها چنين نموده شده بود كه برواج « شريعت » كوشيده خواهد شد ، و هنوز جدايى ميانه خواستها پديد نيامده بود ، از اينرو كوشش بسيار بديندارى ميرفت . هنگام نيمروز در بازار از هر گوشه آواز اذان برميخاست . در مسجدها و در پشت سر پيشنمازان انبوهى بيشتر ميگرديد . هر كسى راستى و درستى بيش‌ازپيش ، از خود مينمود و بدستگيرى از بينوايان بيشتر ميكوشيد .\r\nدر تبريز كوچه‌اى بنام « قره چيلر كوچه‌سى » هست كه نشيمنگاه دسته‌اى از كوليان يا ( قره‌چيان ) مىباشد . اينان كارشان مطربى بودى كه مردانشان دف زدندى و آواز خواندندى و پسرانشان رقصيدندى . چون اين كار را گناه شمردندى و از آنسوى خانه‌هاى اينان هميشه آشيانهء بدكاران بودى كه مردم اوباش از فراشهاى دربار و ديگران در آنجا گرد آمدندى و بدمستيها نمودندى ، اين زمان آنان را از كار بازداشتند . بدينسان كه برخى را از شهر بيرون كردند و برخى را « توبه » داده و سرهاشان را تراشيدند .\r\nتراشيدن ريش گناه شمرده شدى و جز از درباريان و برخى اوباش به آن برنخاستندى .\r\nدر همان روزهاى نخست موى ستران ( سلمانيان ) نشستى برپا كردند و باهم پيمان نهادند كه ديگر ريش نتراشند . در اين‌باره شعرى هم گفتند : « تراشيدن ريش موقوف شد » .\r\nروزنامه ملا نصر الدين ريشخندهاى بسيار نوشته و نگاره‌اى ( كاريكاتورى ) بنام ميتينغ موى ستران تبريز درست گردانيده .\r\n\r\n","description":"","footnote":"","page_name":" 165 ","page_number":197},
  {"content":"\r\n\r\nنان كه گفتيم در زمان خودكامگى يكى از گرفتاريها ميبود و هميشه زنان و مردان در جلو دكانهاى نانوايى انبوه شدندى و بفرياد برخاستندى ، اين زمان در سراسر شهر نان فراوان گرديده و در برابر هر دكانى جز از دو سه تن خرنده ديده نميشدى ، پيش از پ 46 محمد عليميرزاى وليعهد\r\n\r\n","description":"","footnote":"","page_name":" 166 ","page_number":198},
  {"content":"\r\n\r\nمشروطه نان منى ( هزار مثقال ) به دو قران فروخته شدى ، و گفتيم كه بجاى يكمن سه چارك بلكه كمتر از آن ، دادندى . اين زمان بهاى آن به هشت عباسى پايين آمد و كم نيز نميدادند .\r\nكم‌فروشى كه خود گرفتارى ديگرى شمرده شدى ، اين زمان بيكبار از ميان برخاسته و همه دكانداران خود درست‌كارى مينمودند و اگر كسى را آرزوى نادرستى ميبود از ترس مردم دليرى نميداشت .\r\nكينه‌هاى شيخى و متشرع و كريمخانى در كنار مانده و سنى و شيعى از ميان برخاسته ، كسى ياراى آنكه زبان بچنين سخنانى باز كند نميبود ، و تبرائيان ( لعنتچيان ) بيكبار ناپديد گرديدند .\r\nدر تبريز از پيش دبستان‌ها ميبود . ولى اين زمان گرايش مردم به آنها بيشتر گرديده و در هر كويى توانگران نشست برپا كرده . گفتگو از بنياد گزاردن دبستانها ميكردند . نيز كسانى بآرزوى پديد آوردن « شركت » و بنياد نهادن كارخانه مىافتادند .\r\nدر اين ميان كسانى از سران كوشندگان ، از شادروانان كربلايى على مسيو و حاجى رسول صدقيانى و حاجى على دوافروش و سيد حسن شريفزاده و ميرزا محمد عليخان تربيت و جعفر آقا گنجه‌اى و آقا ميرباقر و ميرزا على اصغر خويى و آقا تقى شجاعى و آقا محمد صادق خامنه و سيد رضا « 1 » يك نشست نهانى بنام « مركز غيبى » برپا كرده بيك كار ارجدارتر ديگرى مىكوشيدند و آن اينكه دسته‌اى بنام « مجاهد » پديد آورند .\r\nاينها كارهاييست كه پس از بيرون آمدن از بست‌نشينى ، بيدرنگ به اينها پرداختند و ما دنباله اينها را خواهيم نوشت .\r\n\r\nباز شدن دار الشورى\r\nدر اين ميان در تهران دار الشورى برپا گرديد . گفتيم مجلس چندگاهه « نظامنامه انتخابات » را نوشت و آن را بدستينهء شاه رسانيد ، و از روى آن در تهران ببرگزيدن نمايندگان آغاز گرديد .\r\nاين « نظامنامه » مردم را بشش گروه ( طبقه ) ميبخشيد بدينسان : شاهزادگان و قاجاريان ، علماء و طلبه‌ها ، اعيانها ، بازرگانان ، زمينداران و كشاورزان ، و پيشه‌وران كه هر گروهى نمايندگان جداگانه برگزيند ، و براى تهران شصت نماينده بديده مىگرفت بدينسان :\r\nشاهزادگان و قاجاريان چهار تن ، علما و طلبه‌ها چهار تن ، بازرگانان ده تن ، زمينداران و كشاورزان ده تن ، پيشه‌وران سى و دو تن ، از اينرو بيشتر نمايندگان از بازاريان و پيشه‌وران بايستى بود و خواهيم ديد كه در مجلس يكم اينان بسيار ميبودند .\r\nهنگاميكه در تبريز جنبش رو داده و آن داستانها ميرفت در تهران ببرگزيدن\r\n\r\n\r\n","description":"","footnote":"\r\n( 1 ) دوازده تن بوده‌اند و نام يكى را از ايشان ما نميدانيم .\r\n","page_name":" 167 ","page_number":199},
  {"content":"\r\n\r\nنمايندگان كوشيده ميشد ، و آن جنبش تبريز پيشرفت اين را تندتر گردانيد و بسيارى از آنان كه دودل بوده و در كنار ميايستادند از دودلى بيرون آمده و به كار پرداختند .\r\nروز يكشنبه چهاردهم مهر ( 18 شعبان ) مجلس گشاده خواستى بود ، و تا آن روز برگزيدن نمايندگان را بپايان رسانيدند . كسان پايين برگزيده شدند :\r\nاز شاهزادگان و قاجاريان : اسد اللّه ميرزا ، يحيى ميرزا ، حاجى امجد السلطان ، معظم الملك .\r\nاز علما و طلبه‌ها : آقا ميرزا محسن ( برادر صدر العلماء ) ، حاجى شيخ على نورى ، ميرزا طاهر تنكابنى ، حاجى سيد نصر اللّه اخوى .\r\nاز بازرگانان : حاجى حسين آقا امين الضرب ، حاجى سيد مرتضى مرتضوى ، حاجى محمد اسمعيل مغازه ، حاجى معين التجار بوشهرى ، ميرزا محمود اسپهانى ، حاجى محمد على شالفروش ، حاجى محمد تقى شاهرودى ، وثوق الدوله ، محقق الدوله ، مخبر الملك .\r\nاز اعيانها : صنيع الدوله ، نصر السلطان ، صديق حضرت ، احتشام السلطنه ، سعد الدوله ، حسنعليخان ( پسر مخبر الدوله ) ، مشار الملك ، عون الدوله ، دبير السلطان ، حاجى سيد باقر اخوى ، سيد الحكماء « 1 » .\r\nاز پيشه‌وران ، ميرزا محمود كتابفروش ، حاجى ميرزا ابراهيم خياط باشى ، حاجى سيد ابراهيم حرير فروش ، شيخ حسين سقط فروش ، حاجى محمد ابراهيم وارث ، ملا حسن وارث ، حاجى محمد تقى بنكدار ، دكتر سيد ولى اللّه خان ، امين التجار كردستانى ، حاجى سيد آقا تيرفروش ، حاجى ميرزا احمد زرگرباشى ، حاجى شيخ اسماعيل بلور فروش ، مشهدى باقر بقال ، شيخ حسن علاقه بند ، استاد حسن معمار ، سيد حسين بروجردى ، شيخ حسين على ، آقا حسين قلى ، حاجى عباسعلى ، حاجى عبد الوهاب ، حاجى على اكبر پلو پز ، استاد غلام رضا يخدانساز ، حاجى سيد محمد ساعت ساز ، حاجى سيد محمد باقر ، سيد محمد تقى هراتى ، سيد مصطفى سمسار ، سيد مهدى دلال « 2 »\r\nاز زردشتيان : ارباب جمشيد .\r\nدر اين فهرست آنچه ميبايد نيك ديد نامهاى وثوق الدوله و مخبر الملك و ديگر اين گونه لقب دارانست ، اينان مردان بنامى مىبودند و برخى از ايشان از جهان آگاه و خود كسان كاردانى شمرده ميشدند . ما مىپرسيم : آيا اينان را دل بكشور و توده ميسوخت و هواخواه مشروطه ميبودند ؟ . . اگر چنين است پس چرا در آن كوششها كه دو سيد و همدستان ايشان در راه رسيدن بمشروطه ميكردند اينان همراهى ننمودند و در آن روزهاى سخت\r\n\r\n\r\n","description":"","footnote":"\r\n( 1 ) اين را از حبل المتين آورديم و چنان كه ديده مىشود يكى بيشتر است . زيرا ده تن بايستى باشند و يازده تنند .\r\n( 2 ) اينها را از حبل المتين و از كتاب « تاريخ مجلس ملى ايران » آورديم و چنان كه ديده مىشود چند تن كم است .\r\n","page_name":" 168 ","page_number":200},
  {"content":"\r\n\r\nكمترين ياورى نشان ندادند ؟ ! . اگر هوادار مشروطه نميبودند پس چگونه اكنون بدلخواه نمايندگى مجلس را پذيرفتند ؟ . پيداست كه اينان را خواستهاى ديگرى در دل ميبوده ، و يا جز در پى سودجويى نميبوده‌اند .\r\nاز آنسوى نامهاى مشهدى باقر بقال و حاجى على اكبر پلوپز ديدنيست . از اين گونه كسان ناآگاه چه‌كار برخاستى ؟ ! در اين هنگام كه رشته كارها از چنگ دربار درآورده شده و بدست توده ميافتاد مردان كاردان و آزموده ميبايست كه بجايى رسد . همچون ناصر الملك نميگويم مشروطه براى ايران زود بود . ايران اگر در زير فشار خودكامگى ماندى مشروطه براى آن هميشه زود بودى . ميگويم : جنبش خام ميبود ، در اينهنگام پيشوايانى ميبايست كه با گفتن و نوشتن معنى درست‌تر مشروطه و راه كشوردارى ، و چگونگى گرفتارىهاى ايران را بگوشها رسانند ، و از ميان توده مردان شاينده و كاردان پديد پ 47 ميرهاشم دوچى\r\n\r\n","description":"","footnote":"","page_name":" 169 ","page_number":201},
  {"content":"\r\n\r\nآورند ، و چنين پيشوايانى نبودند . دو سيد كه جنبش را پيش آورده بودند اين كار از ايشان برنيآمد ، و ديگران كه كم يا بيش ميتوانستند ، آن انديشه بلندى كه بچنين كار پاكدلانه برخيزند نميداشتند ، و هر يكى از راه ديگرى سود خود ميجستند . يكى از كمى - هاى جنبش ايرانيان اين بود و خواهيم ديد كه رسيدن نمايندگان شهرها نيز اين كمى را برنداشت ، و از ميان آنان نيز چنان پيشوايانى برنخاست .\r\nاين نمونه خامى ايرانيانست كه زمان درازى كوشيده بودند كه رشته كارهاى كشور را از دست سودجويان و هوسبازان دربار بيرون آورند و كنونكه فيروز شده بودند ، همان درباريان با رختهاى ديگرى پيش ميآمدند و اينان بميان خود راه ميدادند و باز رشته را بدست آنان ميسپاردند و زيان اين را نميدانستند .\r\nاما گشايش مجلس : روز يكشنبه هنگام پسين همه وزيران و سفيران و كونسولها و بسيارى از اعيان‌ها با رختهاى رسمى در كاخ گلستان گرد آمدند . دو سيد و ديگر مجتهدان تهران و همه نمايندگان برگزيده شده نيز بودند . شاه چون درد پا مىداشت در صندلى چرخدارش آوردند ، گفتاريكه براى گشايش آماده شده بود نظام الملك بنام شاه خواند ، و چون بپايان رسيد موزيك نواخته شد و در همان هنگام از ميدان توپخانه يكصد و ده توپ شليك گرديد ، آن گفتار شاه را در روزنامه‌ها نوشته‌اند و چون دراز است ما در اينجا نمىآوريم .\r\nپس از شكستن سلام سفيران و كونسولها و ديگران پراكنده شدند و نمايندگان بمدرسه نظام ( همان جايگاه مجلس چندگاهه ) بازگشتند و پس از كمى گفتگو چون شب فرارسيده بود پراكنده گرديدند . آن شب در تهران و ديگر شهرها بنام گشايش پارلمان ايران چراغانى كردند و در همه‌جا آگاهى از اين گشايش پراكنده گرديد .\r\nفردا دوشنبه دوباره نمايندگان گرد آمده و صنيع الدوله را رييس ، و وثوق الدوله را نايب رييس يكم ، و امين الضرب را نايب رييس دوم برگزيدند . چون مىبايست « نظامنامهء داخلى » نوشته شود كسانى از نمايندگان را براى نوشتن آن نامزد گردانيدند . در اين ميان « قانون اساسى » نيز نوشته ميشد . ( گويا مشير الملك و مؤتمن الملك پسران صدر اعظم آن را مينوشتند ، يا بهتر گويم ترجمه مىكردند ) .\r\nدو سه نشست در همان مدرسه نظام برپا گرديد ، و چون نامه نوشته و از شاه درخواست جايگاهى براى مجلس كرده بودند ، با دستور او كاخ بهارستان را كه شادروان حاجى ميرزا حسين خان سپهسالار در پهلوى مسجد و مدرسه خود ساخته بود ، جايگاه مجلس گرفتند و نشست‌ها را در آنجا برپا كردند .\r\nچون نمايندگان ناآزموده ، و آنگاه اندك ميبودند ، و در آن كاخ ميز و صندلى نميبود و همه به روى زمين مينشستند ، و از نبودن سخن ديگر ، بگفتگوى نان و گوشت تهران ميپرداختند تا چندى مجلس سرد و بيرونق مىبود ولى خواهيم ديد كه كم‌كم گرم\r\n\r\n","description":"","footnote":"","page_name":" 170 ","page_number":202},
  {"content":"\r\n\r\nگرديد و به رونق افزود .\r\n\r\nبيرون كردن مير هاشم و امامجمعه از تبريز\r\nبه تبريز باز ميگرديم : گفتيم مردم آرام نمىگرفتند و سران جنبش كوششهايى مينمودند . در اين ميان ميرهاشم رفتار شگفتى مىنمود . اين مرد كه پيشنماز گوشه‌گيرى ميبوده اكنون بنام آنكه من پيشگام شده و تكانى پديد آورده‌ام بآرزوى سرورى افتاده بهمگى چيرگى مينمود . چنان كه گفتيم هنوز از روزهاى بست‌نشينى اين بدرفتارى ازو نمايان گرديد . زيرا هر زمانيكه مىآمد گروهى از سيدها و جوانان دوچى را با تپانچه‌ها بكمر ، بپيش و پس خود ميانداخت و چنان راه ميرفت كه تو گفتى بيگلربيگى است . صندوق اعانه كه براى دررفت بست‌نشينان برپا گرديده بود ، اين آن را گنجينه خود پنداشته براتها مينوشت . در تنهايى كونسول را ديده به ديگران ارج نميگذاشت . پس از بيرون آمدن از بست بدرفتارى بيشتر گردانيده و خود بتنهايى بديدن وليعهد ميرفت و با او بگفتگو مينشست .\r\nاين كار او مايه بدگمانى شد و بزبانها افتاد كه ميرهاشم پول از وليعهد گرفته و به او زبان داده كه ببرچيدن دستگاه جنبش كوشد . چنين گفته ميشد : « بوليعهد گفته كسى كه شتر را بالاى بام برده همو تواند پايين آورد » . از كوتاه‌انديشى ، جنبش را كه نتيجه كوششهاى صدها مردان ميبود پديد آورد خود ميشمرد و بخوابانيدن آن اميد ميبست .\r\nآزاديخواهان سخت رنجيدند ولى بپاس مردم دوچى ، و از ترس تپانچه پيرامونيان ميرهاشم سخنى نمىيارستند ، تا روز بيست و سوم مهر ( 27 شعبان ) كه نشست انجمن برپا گرديده بود ميرزا حسين واعظ رو بنمايندگان پيشه‌وران گردانيده ، بىآنكه نام ميرهاشم را برد بشمردن بدرفتاريهاى او پرداخت و نكوهشها نمود . لكن در آنميان كه وى سخن ميگفت ميرهاشم با دسته خود رسيد و بانجمن درآمده بنشست ، و از گفته - هاى ميرزا حسين دريافت كه نكوهش از كارهاى او كرده مىشود ، و با ميرزا حسين پرخاش نمود ، و در اين ميان برادران و كسان او بدرون ريخته ميرزا حسين را بسيار زدند . ديگران يا گريخته يا از ترس خاموش ايستادند .\r\nاين پيش‌آمد بآزردگى مردم افزود . فردا يك دسته از آزاديخواهان در مسجد گرد آمده و بازار را بندانيدند ، و ملايان و ديگران را به آنجا آورده بيرون رفتن ميرهاشم را از شهر خواستار گرديدند و پافشارى نمودند . ميرهاشم ايستادگى نيارسته از شهر بيرون گرديد و آهنگ تهران كرد .\r\nاين آسيب نخست بود كه بجنبش تبريز رسيد . زيرا در سايه آن ، مردم دوچى كه در شماره بسيار و در كوشش و تلاش دلير و پافشار ميبودند ، و گام نخست را در راه جنبش آنان برداشته بودند ، بيشترشان خود را كنار كشيدند ، و كم‌كم بدشمنى برخاستند ، و خواهيم ديد كه از اين دو تيرگى چه زيانها برخاست .\r\n\r\n","description":"","footnote":"","page_name":" 171 ","page_number":203},
  {"content":"\r\n\r\nدر اين ميان « نظامنامه انتخابات » و دستور آن از تهران رسيده بود . چنان كه دستور « نظامنامه » بود شش تن را براى « نظارت » برگزيدند كه در حياط انجمن جا گيرند و كار برگزيدن را روان گردانند . محمد عليميرزا نيز از سوى خود اجلال الملك را برگماشت .\r\nو چون رمضان فرارسيده بود و روزها كار كردن سخت بودى چنين نهادند شب‌ها انجمن را باز كنند . در اين روزها روزنامه‌اى بنام « انجمن » برپا گرديد كه شماره يكم آن روز شنبه بيست و هفتم مهر ( يكم رمضان ) بيرون آمد .\r\nپ 48 حاجى مهدى آقا كوزه كنانى\r\n\r\n","description":"","footnote":"","page_name":" 172 ","page_number":204},
  {"content":"\r\n\r\nدر همان هنگام باز داستانى پيش آمد و آن بيرون كردن حاجى ميرزا كريم امامجمعه از شهر بود . اين مرد را گفتيم پيش از مشروطه دستگاه فرمان‌روايى ميداشت . هر زمان كه بيرون آمدى صد تن كمابيش سيد و طلبه و نوكر از پيش‌وپس استر او راه رفتندى .\r\nگفته‌اش در همه‌جا پيش رفتى . خانه‌اش بست بودى كه هركه پناهيدى ايمن گرديدى ميتوان گفت پس از محمد عليميرزا بزرگترين فرمان‌روايى در تبريز او را ميبود . داستان ديه‌دارى و انباردارى او را نوشته‌ايم .\r\nچنين كسى چگونه برتافتى كه گردن بقانون گزارد و با ديگران يكسان باشد ؟ ! .\r\nچگونه برتافتى كه مردم بيدار گردند و به كارهاى زندگى پرداخته و پرواى او و دستگاهش ننمايند ؟ ! روزهاى نخست كه به مسجد صمصامخان آمد از ناچارى بود . آن روز معنى درست پيش‌آمد و نتيجه آن را نميدانست . ولى سپس كه دانست كار خود را سخت ميديد ، و بجاى آنكه به نيكيهايى برخيزد و جا براى خود ميان توده باز نمايد ، به اين انديشه افتاد كه با دادن پولى سخنگويان ( واعظان ) را بفريبد و بسوى خود كشد ، و سيصد تومان پول بميرزا جواد ناطق ( ناصح‌زاده ) داد كه رسدى خود بردارد و رسدى به ديگران دهد .\r\nناطق پول را بصندوق انجمن داد و پرده از روى كار امامجمعه برداشته شد ، و شب يكشنبه بيست و هشتم مهر ( 2 رمضان ) آزاديخواهان در حياط انجمن گرد آمدند ، و داستان را عنوان كرده و جوش و خروش نمودند ، و بديهاى امامجمعه را ياد كرده بيرون كردن او را از شهر خواستار شدند ، و چنين گفتند ، اگر بيرون نرود فردا ما خود او را بيرون خواهيم كرد : سران انجمن ، با دست اجلال الملك ، چگونگى را بوليعهد گفتند ، و وليعهد دستور فرستاد كه امامجمعه فردا در شهر نماند و بيرون رود .\r\nفردا امامجمعه بر منبر رفت و خواستش اين بود كه با گفتن سخنانى مردم را از سهش باز نشاند كه به ماندنش در شهر خرسندى دهند . ولى نتيجه از اين كار بدست نيامد و او ناگزير شده از شهر بيرون رفت .\r\nولى چون در باغ وزير در نزديكى شهر مىنشست و چنين گفته ميشد كسانى بنزد او رفت‌وآمد مىدارند و بزيان آزادى گفتگو مىكنند ، و از اينسوى در شهر پسرش حاجى بيوك آقا جانشين پدر گرديده و با پيرامونيان انبوه و شكوه بسيار به مسجد ميآمد ، روز شنبه چهاردهم آبان بار ديگر آزاديخواهان بشوريدند و بازارها را بستند و هياهو برپا كردند ، انجمن باز چگونگى را بوليعهد باز نمود ، و وليعهد فراشباشى خود نير السلطان را فرستاد كه برود و امامجمعه را از پيرامون شهر دور گرداند . نيز دستور داد كه پسر او به مسجد نيايد .\r\nامامجمعه به قزلجه ميدان كه در چهار فرسخى تبريز و بسر راه تهرانست رفت ، و در آنجا كه ديه خود او مىبود نشيمن گرفت . از اينسوى كسانى از مردم رفتند و ميرزا غفار آقا را كه دارنده پيشين مسجد بوده و امام جمعه با زور از دستش درآورده بوده به مسجد\r\n\r\n","description":"","footnote":"","page_name":" 173 ","page_number":205},
  {"content":"\r\n\r\nآوردند كه نماز بگذارد .\r\n\r\nنخستين نبرد با محمد عليميرزا\r\nكار برگزيدن نمايندگان پيش ميرفت . هر گروهى ( طبقه ) بنوبت خود نمايندگان خود را برميگزيدند . از آنسوى چون رمضان در ميان و مسجدها برپا ميبود ، واعظان مشروطه فرصت بدست آورده در منبرها سخن از مشروطه و كشور ميراندند . شب سيزدهم آبان ( 17 رمضان ) بار ديگر شور و خروش برخاست .\r\nاز روزيكه تلگراف از شاه رسيده و مشروطه آشكار شده بود محمد عليميرزا همراهى نشان ميداد ، و چنان كه نوشتيم هر درخواستى كه انجمن ميكرد مىپذيرفت ، ولى اين نشان پاكدلى او نميبود و هميشه پى فرصت ميگشت كه بجلوگيرى كوشد . اين بود چون كار برگزيدن نمايندگان بپايان رسيد پيام فرستاد كه ديگر انجمن را برچينند . زيرا انجمن « نظارت » كارش را انجام داده ، و انجمن ديگر كه آزاديخواهان خود پديد آورده بودند بنيادى از قانون نميداشت .\r\nاز اين پيام انجمن‌نشينان كه بيشترشان از ملايان و بازرگان مىبودند بيم كرده و فرمان‌بردارى نمودند ، و انجمن را رها كردند . ولى آزاديخواهان ، يا بهتر گويم :\r\nمجاهدان خرسندى ندادند ، و چون آنشب انجمن‌نشينان و ديگران در خانه حاجى ميرزا حسن مجتهد ، براى افطار ميهمان ميبودند ، اينان آهنگ آنجا كردند ، و بهنگاميكه نير السلطان فراشباشى وليعهد نيز ميبود رسيده و با مجتهد و ديگران بگفتگو پرداخته از رها كردن انجمن بازخواست نمودند ، و داستان پيام را پرسيدند . مجتهد پاسخ داد : چنين پيامى رسيده و راست هم هست . تا رسيدن قانون اساسى نبايد انجمنى باشد .\r\nاينان گفتند : ما نخواهيم گزاشت انجمن بسته شود . ما چيزى را كه گرفته‌ايم از دست نخواهيم داد . از اين گونه سخنانى گفتند . به خواهش مجتهد نير السلطان با تلفن با محمد عليميرزا گفتگو كرد . محمد عليميرزا باز همان سخن را گفت . مجاهدان همين كه اين را شنيدند بيكبار شور و خروش نمودند . چون دسته انبوهى در حياط مىبودند يكى در بلندى ايستاده چنين گفت : مردم اينان ميخواهند انجمن را ببندند كه پس از بسته شدن آن ناچار واعظان خاموش گردند و كم‌كم خونهاى ما سرد شود ، و آنگاه باز چيره گرديده و بيارند بسرهاى ما آنچه ميخواهند . ولى « آنسبو بشكست و آن پيمانه ريخت » .\r\nتا يكتن از ما زنده است از آزادى دست برنخواهيم داشت ، و اگر تهرانيان هم رها كنند ما خود بتنهايى در نگهدارى اين دستگاه خواهيم كوشيد .\r\nبه اين گفته‌ها باشندگان با « زنده باد مشروطه‌خواهان » ، و « زنده باد آزادى - طلبان » ، و با شور و فرياد پاسخ دادند . هياهويى كه تا آن روز در تبريز مانندش ديده نشده بود برخاست و سخنانى كه تا آن روز در ايران گفته نشده بود بزبانها آمد .\r\nآشكاره باز نمودند كه اگر بجنگ و خونريزى هم برسد از ايستادگى نخواهند برگشت .\r\n\r\n","description":"","footnote":"","page_name":" 174 ","page_number":206},
  {"content":"\r\n\r\nديرگاهى اين نمايش در ميان ميبود . نير السلطان دوباره با محمد عليميرزا با تلفون گفتگو كرد ، و چگونگى داستان را بدانسان كه ديده بود به او باز نمود . پاسخ داده بود : « ما خواستيم تا آمدن قانون پ 49 حاجى رسول آقا صدقيانى اساسى انجمن نباشد . كنون كه نميپذيرند چنان كه ميخواهند رفتار كنند » .\r\nاز اين پاسخ مردم شور و خروش كم كردند ، و از آنسوى با پيشنهاد نير السلطان محمد عليميرزا دستخطى نوشت كه انجمن همچنان برپا باشد و يكتن نيز از سوى او براى به كار بستن دستورهاى انجمن باشد .\r\nنير السلطان خود دستخط را برداشته آورد . مردم گفتند : ميبايد همين شبانه آقايان را بانجمن ببريم ، و در زمان فانوسها را روشن كرده و مجتهد و ديگران را پيش انداخته ، با شور و خروش شادى بانجمن آمدند و بنام فيروزىخوانهاى شيرينى از بازار آورده آن گروه انبوه كه بيش از هزار تن ميبودند همه را شيرين‌كام گردانيدند . دستخط را اينجا مىآوريم :\r\n« انجمن ملى تبريز كما فى السابق برقرار بوده و يك نفر مأمور بتصديق اجزاء انجمن » « از جانب حضرت اقدس معين و در انجمن حاضر خواهد شد كه اعضاء انجمن در امورات » « جزئى و كلى ملت هرچه حكم نموده‌اند بموقع اجرا گذارده و كارگذاران حضرت و الا » « در اجراء تمام احكامات انجمن ملى تقويت خواهند نمود . »\r\n« هفدهم رمضان المبارك 1324 »\r\nاين نخستين نبرد محمد عليميرزا و آزاديخواهان تبريز بود . چنان كه گفتيم كربلايى على مسيو و حاجى رسول صدقيانى و حاجى على دوا فروش بهمدستى نه تن ديگر انجمن نهانى بنام « مركز غيبى » پديد آورده بودند ، و خود رشته كارها در دست آنان مىبود .\r\nدر بيرون حاجى ميرزا حسن مجتهد و ديگر ملايان و برخى بازرگانان در انجمن نشسته و سررشته‌دار شمرده ميشدند . ولى آنان را آن شايندگى نمىبود و در نهان رشته جنبش\r\n\r\n","description":"","footnote":"","page_name":" 175 ","page_number":207},
  {"content":"\r\n\r\nرا آن انجمن نهانى ميداشت و داستان بيرون كردن ميرهاشم و امام جمعه و جلوگيرى از بسته شدن انجمن همگى از ايشان ميبود . آنان نيك ميدانستند كه خودكامگى از ميان نرفته و تنها نام مشروطه نتيجه‌اى را دربر نخواهد داشت و بايد نيرو بسيجيد و براى نبرد آماده گرديد . نيك ميدانستند كه اگر مردم را به خود رها كنند كم‌كم سست گرديده و از جوش فروخواهند نشست و اين بود هر زمان بهانه ديگرى پيش آورده آنان را بتكان وا - مىداشتند و با خودكامگى نبرد را رها نميكردند .\r\nدر تاريخ مشروطه برخى داستانهاى ارجدادى هست و كسانى شايندگى و كاردانى نيكى از خود نشان داده‌اند . يكى از آنها داستان همدستى دو سيد و پديد آوردن جنبش تهرانست كه ما نوشتيم و از هرباره درخور ستايش است . ديگرى همدستى اين سه تن نامبرده و همراهان ايشانست كه جنبش تبريز را با هوش و كاردانى بسيار پيش بردند و دسته مجاهدان را پديد آوردند . كارهاى اينان نيز همه ارجدار و درخور ستايش مىباشد .\r\nاين ايستادگى ايشان در برابر محمد عليميرزا و نگهدارى از انجمن نتيجه آن را داد كه رشته كارهاى همه آذربايجان بدست آزاديخواهان افتاد و محمد عليميرزا سپر انداخت ، و ناگزير شد بكارشكنىهاى نهانى پردازد .\r\nروزنامه‌هاى قفقاز پيش‌آمدهاى آذربايجان را مىپاييدند و هرچه رخ ميداد بگفتگو ميگزاردند ، و بسيارى از آنها ، كه يكى هم روزنامه « ارشاد » ميبود جنبش ايران را يك چيز سرسرى پنداشته و ارجى به آن نمىنهادند و گاهى سخنان سردى مىنوشتند . ولى اين پيش‌آمد انديشه آنها را ديگر كرد و همان روزنامه ارشاد داستان را عنوان كرده ستايش‌ها نوشت .\r\n\r\nبانك ملى\r\nدر اين ميان در تهران دار الشورى نيز بيك كار بزرگى برخاست و بارج و جايگاه خود در پيش خويش و بيگانه افزود . چگونگى آنكه دولت ، براى بار سوم ، آهنگ وام گرفتن ميداشته و در اين باره با دولت روس و انگليس بگفتگو پرداخته و چيزهايى نهاده بوده‌اند ، و روز شنبه هجدهم آبان ، حاجى مخبر السلطنه از سوى مشير الدوله صدر اعظم بمجلس آمد و آن را بمجلس آورد . هنوز بيشتر نمايندگان بتهران نيامده و قانونى براى كشور گزارده نشده دولت از مجلس همداستانى با چنان كار را ميخواست . تو گفتيى آن كوششها شده و دار الشورى برپا گرديده بود براى اينكه كارهاى ريشه برانداز درباريان رويه قانونى به خود گيرد . دو وام پيشين را گرفته و خورده و كنون چشم به راه وام ديگرى مىايستادند كه با همداستانى دار الشورى بكنند و بازبخورند .\r\nمخبر السلطنه نامه‌اى از صدر اعظم بيرون آورد كه به او مينويسد : شما بمجلس شورى برويد و از سوى دولت پيام بريد كه دولت بيست كرور تومان ، در درون كشور و بيرون آن ، وامداراست كه مىبايد بپردازد براى پرداختن آنها با دو دولت گفتگو كرده\r\n\r\n","description":"","footnote":"","page_name":" 176 ","page_number":208},
  {"content":"\r\n\r\nو آنها براى دادن وامى به همان اندازه آماده گرديده‌اند و دستور ببانك استقراضى و بانك شاهنشاهى رسيده . ولى بايد نمايندگان رأى دهند و آنان را گرفته بياوريد .\r\nسپس نسخه پيمانى را كه با دو دولت نهاده شده بود بيرون آورد و براى نمايندگان خواند : دو دولت بيست كرور تومان بدولت ايران ، با سود صدى هفت ، وام ميدادند بشرطهايى :\r\nنخست آنكه دولت ايران جاهايى را كه اين پول به كار خواهد رفت به دو دولت بنمايد .\r\nدوم آنكه دولت روس از اين وام طلب پيشين خود را كم نكند .\r\nسوم آنكه شرطها همان شرطهاى دو وام پيشين باشد .\r\nچهارم آنكه چهار كرور از اين پول را تا رسيدن نوروز بپردازند .\r\nپنجم آنكه گرو اين وام نزد روس گمركهاى شمال و نزد انگليس تلگرافخانه و پستخانه باشد .\r\nششم آنكه بازمانده وام هنگامى داده شود كه دولت ايران از چند ماه پيش خواستن آن را به دو دولت آگاهى دهد .\r\nمخبر السلطنه ميگفت : از چند ماه باز ماهانه سفيران و كونسولهاى ايران در شهر - هاى بيگانه ، و ماهانه سپاهيان و سركردگان و كاركنان اداره‌ها در خود كشور پرداخته نشده و بدربار نيز پولى براى دررفت داده نگرديده . براى پرداختن اينها چهار كرور را دربايست ميداريم كه اگر به زودى نرسد كارها همه خواهد خوابيد .\r\nاز اين پيشنهاد همهمه بمجلس افتاد و نمايندگان به دو دسته شدند . يكدسته همداستانى نمودند و دسته ديگر كه همداستان نمىبودند خاموش ايستادند . عنوان تهيدستى دولت و اينكه اگر پول نرسد همهء اداره‌ها خواهد خوابيد زبانها را مىبست . در اين ميان حاجى معين التجار كاردانى بسيار نيكى از خود نشان داد ، و آن اينكه پيشنهاد دولت را نپذيرفت و نسخهء پيمان‌نامه را بدست گرفته يكايك بندهاى آن را خواند و زيان‌هاى آنها را باز نمود ، و سپس دليرانه چنين گفت : « باور من اينست كه اين بيست كرور بدهى كه دولت ميگويد راست نيست . زيرا شاهزاده اتابك ( عين الدوله ) هميشه خودستايى نمودى كه درآمد و در رفت دولت را باندازهء هم گردانيده‌ام و ششصد هزار تومان هم فزونى ميداريم كه در نزد تومانيانس است . ما او را تا اين اندازه دروغگو و ياوه‌سرا نشناخته‌ايم . دولت رويهء درآمد و دررفت سه سال بازپسين را بمجلس فرستد تا رسيدگى كنيم . اگر براستى دولت بدهكار است به گردن توده خواهد بود كه آن را راه بيندازد ، ولى نه از راه وام گرفتن از روس و انگليس ، و آن هم با اين شرطهاى سنگين ، كه براى چهار كرور پول كشور را بدست آنان سپاريم . و آنگاه باشد كه ما در رسيدگى برويهء درآمد و دررفت ، جايى پيدا كنيم كه اين چهار كرور از آن بدست آيد و ديگر نيازى بوام گرفتن\r\n\r\n","description":"","footnote":"","page_name":" 177 ","page_number":209},
  {"content":"\r\n\r\nاز خودى يا از بيگانه پيدا نكنيم . كنون ما كوركورانه نخواهيم توانست درباره گرفتن يا نگرفتن وام رأى دهيم .\r\nپ 50 صنيع الدوله رييس مجلس سپس به ياد وامهاى پيشين پرداخته و از دولت خواستار گرديد كه پيمان‌نامه‌هاى آنها را بمجلس فرستد تا توده از چگونگى آنها نيز آگاه گردد ، و يكرشته سخنانى هم درباره آنها گفت كه همگى آگاهى او را از كارهاى دولت ميرسانيد .\r\nاز اين گفته‌هاى پرمغز و دليرانه او حال مجلس ديگر شد ، و نمايندگانى كه با پيشنهاد همداستان نمى - بودند دليرى پيدا كردند و همگى بيك زبان از وام گرفتن ناخرسندى نمودند ، و بار ديگر همهمه در مجلس پديد آمد . كسانى كه از پيش همداستانى نموده بودند شرمسار گرديده خاموش ماندند . مخبر السلطنه چون چگونگى را ديد رفت تا بدولت آگاهى دهد .\r\nولى فردا دوباره بمجلس آمد و چنين آغاز سخن كرد : « رويه درآمد و دررفت سه - ساله را كه ميخواهيد دولت را ايستادگى از آن نمىباشد ، ولى از اين كار چاره زودى بدربايست‌هاى دولت نشود . كنون را ما دو كرور تومان ميخواهيم كه اگر نرسد اداره‌ها خواهد خوابيد . شما يا به اين اندازه وام خرسندى دهيد ، و يا خودتان از جاى ديگر براى ما راه اندازيد ، و بايد تا سه روز اين كار انجام گيرد » .\r\nنمايندگان از اين سخن او سخت برآشفتند ، و چون دلير شده بودند و آوازها بهم انداخته پاسخ دادند : « توده نتواند خانه و لانهء خود را نزد بيگانگان گرو گزارده ، چرا كه امير بهادر جنگ و فلان وزير و فلان دبير پول ميخواهد . . . » ، از اين گونه تنديها\r\n\r\n","description":"","footnote":"","page_name":" 178 ","page_number":210},
  {"content":"\r\n\r\nبسيار كردند .\r\nحاجى معين باز بسخن درآمد و اين بار چنين گفت : « دولت از توده است و توده از دولت مىباشد . ميان اين دو جدايى نيست . اكنون كه دولت تا به دو كرور پايين آمده پيداست كه بسيار بىپولست ، و ما مىبايد به آن دستگيرى كنيم . ولى با اين شتاب كه مىنمايند هيچ‌كارى نتواند بود . در سه روز ما اگر از روس و انگليس هم خواهيم ، نخواهيم توانست پول گرفت . »\r\nمخبر السلطنه گفت : « اين دو كرور در بانكها آماده است و تنها همداستانى شما را ميخواهند كه بپردازند .\r\nحاجى معين گفت : « اگر اين اندازه را بىگرو ميدهند بگيريد . ولى بايد دررفت آن با آگاهى از مجلس باشد » .\r\nمخبر السلطنه گفت : « بىگرو نميدهند و ميبايد همان پيمان‌نامه را ديگر گردانيد و اين اندازه را از روى همان گرفت » .\r\nحاجى معين گفت : « بدينسان وام گرفتن ، اگرچه يك صد هزار تومان باشد ، خوب نيست . دولت يا اين اندازه را بىگرو بگيرد و خود صدر اعظم بپايندد ، و يا دولت پرك دهد ما بازرگانان بنام خود گيريم و بدولت پردازيم » .\r\nمخبر السلطنه گفت : « چون اين گونه وام دادن بسود سياست ايشان نيست نخواهند داد و شما ناگزير خواهيد بود همان شرطها را بپذيريد » .\r\nبدينسان گفتگو بدرازى انجاميد . مخبر السلطنه هرچه پا فشرد كه پيشنهاد را بپذيراند نمايندگان ، بويژه بازرگانان ، نپذيرفتند ، و سرانجام چنين نهاده شد كه اگر دولت پرك دهد ، اينان خود بانكى برپا نمايند ، و از سرمايه آن ، دو كرور تومان بدولت وام دهند .\r\nروز پنجشنبه بيست و سوم آبان ( 27 رمضان ) چون دانسته شد دولت پرك داده نمايندگان بگفتگوى « بانك ملى » پرداختند . بازرگانان كه پيشروان ايشان حاجى - معين التجار و حاجى امين الضرب و حاجى محمد اسماعيل و ارباب جمشيد ميبودند به گردن گرفتند كه آن را بنياد گزارند . داستان « بانك ملى » كه سالها يكى از آرزوهاى ايرانيان شمرده شدى از اينجا پيش آمد .\r\n\r\nنمونه سهشهاى ايرانيان\r\nاين پيش‌آمد در آغاز كار مجلس دو نتيجهء نيكى در پىداشت : يكى آنكه مجلس ارج بيشتر پيدا كرد . زيرا درباريان و بيگانگان چنين مىپنداشتند كه ايرانيان چون تازه بتكان آمده‌اند و آگاهى بسيارى نميدارند ، تنها به آن بس خواهند كرد كه در درون كشور قانونى باشد و داستان خودكامگى در ميان نباشد ، و مجلس را به چشم همان « عدالتخانه » ديده چنين ميدانستند كه هرچه دولت پيشنهاد كند كوروار خواهند پذيرفت . رويهمرفته\r\n\r\n","description":"","footnote":"","page_name":" 179 ","page_number":211},
  {"content":"\r\n\r\nگمان انديشه‌هاى سياسى بايرانيان نمىبردند . اين ايستادگى نمايندگان و آن گفته‌هاى پرمغز حاجى معين التجار نادرستى پندار و گمان ايشان را نشان داد و بارزش مجلس افزود .\r\nآوازهء اين ايستادگى تا بروزنامه‌هاى اروپا رسيد . پس از آن گفتگوها دولت نوميد نشده و باز در آرزوى وام از روس و انگليس ميبود ، و چند روز پس از آن ناصر الملك وزير ماليه بمجلس آمد و بار ديگر آن گفتگو را بميان آورد و از نيازمندى و تهيدستى دولت سخن راند . ولى مجلس استوار ايستاد و حاجى معين گفت : ما در پى برپا كردن بانكى هستيم . شما نيز در نوشتن نظامنامه و شرطهاى آن بما راه نماييد . ناصر الملك گفت : تا پنج سال ديگر اين كار شما سامان نخواهد گرفت « فعلا مريض ما گنه‌گنه لازم دارد تا رفع تب بشود . بعد از قطع تب بتقويت مزاج بايد پرداخت » . آقاى وزير اروپا ديده بسيار شتاب ميداشت كه كشور را گرو گزارده و چند كرور پول گيرد و كيسه‌هاى درباريان بيدرد و بدخواه را پر گرداند ، و با گنه‌گنهء پول تبهاى آز و هوس آنان را فرونشاند ، و در برابر چنان مردانگى كه يك مشت بازرگانان مينمودند ، بجاى آنكه آفرين خواند و دلگرمى به آنان دهد ، با ريشخند بنوميد گردانيدن ايشان ميكوشيد .\r\nحاجى معين گفت : « آيا دولت ميتواند بچهارصد هزار تومان تا يك كرور بس كند كه ما آن را پرداخته و بانديشه بازمانده باشيم . ؟ ؟ . » ناصر الملك پاسخ داد : « شما خودتان ببينيد ، با اين آلودگيها ميتوان بيك كرور بس كرد ؟ . »\r\nراستى آن بود كه دولتيان با دستهاى ديگرى مىجنبيدند و خواستشان بيش از همه گرفته شدن آن وام ميبود . اينست با پيشنهادهاى همراهانه نمايندگان همداستانى نمينمودند .\r\nحاجى معين دوباره يادآورى كرد كه دولت پيمان‌نامه‌هاى وامهاى پيشين را بمجلس فرستد .\r\nنيز ريز دررفتهاى وامى را كه خواسته ميشد نشان دهد . ناصر الملك نوميدانه بيرون رفت ، و چون بازرگانان به كار بانك پرداخته بودند و فيروزانه پيش ميرفتند و بهانه‌اى براى دربار باز نمانده بود ، ديگر گفتگوى آن وام گرفتن را بميان نياوردند .\r\nنتيجه ديگر اينكه مردم ميدان يافته اندازه سهشهاى خود را به همه نشان دادند .\r\nزيرا از روزيكه گفتگو بميان آمد ، انبوه مردم از توانگران و كم‌چيزان خشنوديها نمودند و همراهى نشان دادند . سپس چون بازرگانان زمينه آن را آماده گردانيدند ، بدينسان كه سرمايه آن را سى كرور تومان گرفتند كه هركسى از پنج تومان تا پنجاه هزار تومان سهم تواند داشت ، و نظامنامه آن را نوشته براى دستينه شاه فرستادند ، و چند حجرهء بازرگانى را براى گرفتن پول از مردم شناسانيدند - مردم رو بآنجاها آوردند و پول پرداختن آغاز كردند . توانگران كه پولهايى ميپرداختند بجاى خود ، كم‌چيزان از همبازى باز نمىايستادند . طلبه‌ها نشست برپا كرده و پول از ميان خود گرد آورده و ميفرستادند و گفته ميشد كسانى كتابهاى خود را فروخته و پول بسيجيده‌اند . شاگردان دبستانها همين كار را ميكردند . زنان گفتگو از فروش گوشواره و گردن‌بند بميان ميآوردند . روزى در\r\n\r\n","description":"","footnote":"","page_name":" 180 ","page_number":212},
  {"content":"\r\n\r\nپاى منبر سيد جمال واعظ در مسجد ميرزا موسى زنى به پا خاسته چنين گفت : « دولت - پ 51\r\n\r\n","description":"","footnote":"","page_name":" 181 ","page_number":213},
  {"content":"\r\n\r\nايران چرا از خارجه قرض مىكند . مگر ما مرده‌ايم ؟ ! من يك زن رخت‌شورى هستم به سهم خود يك تومان مىدهم . ديگر زنها نيز حاضرند » . از اين گونه نمايشها بسيار رو - ميداد .\r\nملايان كه بچنين كارها كمتر درآمدندى آنان هم همراهى مينمودند . حاجى شيخ - فضل اللّه دويست تومان به گردن گرفت . حاجى ميرزا ابو القاسم امامجمعه كه چنان كه گفتيم بدشمنى با مشروطه شناخته گرديده و ميان مردم بدنام شده بود فرصت يافته بمجلس نامه‌اى نوشت و همراهى با توده نموده پنج هزار تومان به گردن گرفت .\r\nراستى را مردم تكان خورده و دلها پر از سهش گرديده بود ، و انبوه مردم با اميد و آرزوى سرشارى به كار برخاسته ميخواستند نيك شوند ، و بپيشرفت و نيرومندى كشور كوشند و در سايه اين جنبش و تكان همگانى خودخواهيها و هوسها در دلهاى كسانى ناتوان گرديده و اينان نيز خواه و ناخواه بهمراهى ميگراييدند . جز از درباريان كهن‌كار تيره درون كه همچنان مىايستادند ديگران همگى تكان خورده بودند .\r\nاينها در تهران بود . براى همبازى شهرهاى ديگر ، بازرگانان بنيادگزار بتلگراف - خانه رفتند و بازرگانان آنها را بتلگرافخانه خواستند ، و با هر دسته‌اى جداگانه گفتگو كردند و از همگى نويد همراهى شنيدند . تبريزيان درباره بانك همراهى نشان داده ولى درباره وام دادن بدولت بپاسخ سنجيده ديگرى برخاستند كه خواهيم آورد . گذشته از شهرهاى خود ايران ، از قفقاز و هندوستان و استانبول ، ايرانيان همراهى نشان دادند ، تا چندى در همه جا گفتگوها و كوششها مىرفت و ما نتيجه را خواهيم آورد .\r\nدر اين هنگام در مجلس « 1 » گفتگوى « نظامنامهء اساسى » ( قانون اساسى ) نيز در ميان ميبود ، نسخه‌اى را كه آماده گردانيده و براى دستينهء شاه فرستاده بودند بازگردانيدن آن را خواستار ميشدند ، و چون درباريان ناخوشى شاه را بهانه كرده و آن را نگه‌داشته و باز\r\n\r\n\r\n","description":"","footnote":"\r\n( 1 ) - پيكره 51 نشان ميدهد نمايندگان تهران را در مجلس يكم . نامهاى آنان بدينسانست :\r\nشانزده تن كه در جلو ، روى زمين نشسته‌اند ( از سمت راست به چپ ) : 1 ) ميرزا محمود كتابفروش 2 ) حاجى ميرزا احمد زرگر باشى 3 ) حاجى محمد تقى بنكدار 4 ) ارباب جمشيد 5 ) حاجى شيخ اسماعيل بلورفروش 6 ) حاجى سيد محمد ساعتساز 7 ) حاجى معين التجار 8 ) اسد اللّه ميرزا 9 ) حاجى محمد باقر صابونى 10 ) استاد غلامرضا يخدانساز 11 ) حاجى على اكبر پلوپز 12 ) حاجى عبد الوهاب كلاهدوز 13 ) ميرزا حسينقلى سيگارى 14 ) شيخ حسينعلى 15 ) شيخ حسين 16 ) مشهدى باقر بقال .\r\nبيست تن كه روى صندلى نشسته‌اند : 1 ) حاجى محمد ابراهيم وارث 2 ) حاجى محمد على شالفروش 3 ) حاجى سيد محمد صراف 4 ) حاجى سيد ابراهيم 5 ) مرتضوى 6 ) حاجى امين الضرب 7 ) حاجى محمد اسماعيل 8 ) ميرزا طاهر 9 ) وثوق الدوله 10 ) آقا ميرزا محسن 11 ) صنيع الدوله 12 ) سيد محمد تقى هراتى 13 ) حاجى سيد محمد باقر 14 ) حاجى سيد آقا تير فروش 15 ) يحيى ميرزا 16 ) عظيم الملك 17 ) سيد حسين بروجردى 18 ) سيد مهدى 19 ) سيد مصطفى 20 ) فتحيه « ؟ » .\r\nيازده تن كه پشت سر ايستاده‌اند : 1 ) حاجى ميرزا ابراهيم خان خياط 2 ) مخبر الملك 3 ) ملا حسن وارث 4 ) دكتر سيد ولى اللّه خان 5 ) صديق حضرت 6 ) حاجى محمد تقى شاهرودى 7 ) سيد الحكماء 8 ) حسنعلى خان 9 ) حاجى عباسعلى نانوا 10 ) استاد حسن معمار 11 ) محقق الدوله .\r\n","page_name":" 182 ","page_number":214},
  {"content":"\r\n\r\nنمىفرستادند ، مجلس ناگزير ميشد پياپى يادآورى كند . نمايندگان شهرها يكىيكى ميرسيدند .\r\nپس از داده شدن مشروطه در تهران روزنامه‌اى ( جز از آنها كه از پيش ميبود ) برپا نشده بود ، تا امتياز روزنامه‌اى بنام « مجلس » به آقا ميرزا محسن ( برادر صدر - العلماء ) داده شد كه براهبرى ( مديرى ) ميرزا محمد صادق طباطبايى ( پسر شادروان - طباطبايى ) و نويسندگى اديب الممالك فراهانى از ماه آذر آغازيده شد و شماره يكم آن روز يكشنبه سوم آذر ( هشتم شوال ) بيرون آمد . اين روزنامه چنان كه از نامش پيدا بود بيش از همه گفتگوهاى مجلس را مينوشت . تا آنجا كه ما ميدانيم پس از روزنامهء « انجمن » تبريز ، دومين روزنامه زمان آزادى است .\r\n\r\nپاسخ سنجيده تبريز دربارهء بانك ملى\r\nدر تبريز آزاديخواهان فيروزانه ميكوشيدند . در بيرون انجمن ( يا چنان كه خود مىناميدند مجلس ملى ) ، و در نهان مركز غيبى كارها را پيش ميبرد . چون دست محمد عليميرزا و پيرامونيان او را برتافته بودند انجمن ، هم بجاى عدليه نشسته و بدادخواهيهايى ، كه از خود تبريز يا از شهرهاى ديگر ميرسيد گوش ميداد ، و هم بجاى حكمران نشسته بايمنى شهر و سامان آن ميكوشيد . مركز غيبى كه بيشتر در خانهء شادروان على مسيو برپا شدى با دو چشم باز كارهاى محمد عليميرزا و پيرامونيان او را مىپاييد و به راه بردن دسته مجاهدان كه تازه پديد مىآمدند ميپرداخت .\r\nچون ماه رمضان بپايان رسيد و مسجدها برچيده شد اينان ديدند مىبايد رشتهء گفتگو از مشروطه و سودهاى آن بريده نشود و چنين نهادند كه روزهاى آدينه همه بازارها بسته شود و سه تن از واعظان كه شادروان شيخ سليم و ميرزا جواد ناطق و ميرزا حسين مىبودند ، در سه مسجد بمنبر روند . اين كار بسيار سودمند افتاد و در نتيجه اين بود كه در تبريز داستان تفنگ گرفتن و مشق كردن پيش رفت ، چنان كه خواهيم ديد .\r\nمحمد عليميرزا از ايستادگى و نبرد آشكار نوميد گرديده در نهان بكارشكنىهايى ميپرداخت و كسانى از پيرامونيانش كه سيد محمد يزدى و مفاخر الملك و مفاخر الدوله و ديگران ميبودند آسوده نمىنشستند ، و در سايهء بدخواهيهاى اينان بود كه در پيرامونهاى شهر ناايمنى پيدا شده و كسى بجلوگيرى برنميخاست . حاجى مشير دفتر كه ميبايست دستورهاى انجمن را به كار بندد بىپروايى نشان ميداد . مركز غيبى باز فرصت يافته به كار برخاست . بدينسان كه روز يك‌شنبه سوم آذر ( 8 شوال ) يك دسته از مجاهدان بانجمن رفته و از نابسامانى كارها و از ناايمنى پيرامونهاى شهر و بىپروايى حكمرانان گله و ناخشنودى نمودند ، و فردا همگى بازارها را بسته در انجمن و پيرامونهاى آن گرد آمدند . كسانى رفته و علما و ديگران را بانجمن آوردند ، و گله‌هاى خود را گفته و چاره خواستند ، و چنين گفتند : اگر چاره نكنيد ما بازارها را نخواهيم گشود و از اينجا بيرون نخواهيم رفت . از هر سو آوازهاى شور و\r\n\r\n","description":"","footnote":"","page_name":" 183 ","page_number":215},
  {"content":"\r\n\r\nخروش شنيده ميشد . مجتهد با تلفون از وليعهد خواهش فرستاده‌اى كرد كه بيايد و درخواستهاى مردم را پ 52 وثوق الدوله نايب رييس يكم مجلس بشنود و رفته به او باز گويد . وليعهد نير السلطان را فرستاد . ولى او چون آمد و سخنان مردم را شنيد و رفت و دوباره آمد پاسخ درستى نياورد . وليعهد بيپروايى نموده و چنين گفته بود : « اهالى خاطر جمع شده متفرق شوند »\r\nمردم از اين پاسخ برآشفتند و باز هياهو برپا كردند و سخنان تندى گفتند شيخ سليم و ميرزا جواد و ميرزا - حسين هر يكى جداگانه بمردم سخن راندند ، آنان را خاموش گردانيدند ، و پس از گفتگو چنين نهادند كه خود علماء بباغ نزد محمد عليميرزا روند و با او چگونگى را بميان نهند ، و چون علما رفتند و گله‌هاى مردم را باز نمودند محمد عليميرزا باز سپر انداخته و گردن بدرخواستها گزاشت و با نويدهايى علما را بازگردانيد . مردم نيز رام گرديده از فردا بازارها را باز كردند .\r\nدر پى اين پيش‌آمد بود كه از تهران حاجى مهدى آقا و ديگر بازرگانان را بتلگرافخانه خواسته و گفتگوى بانك ملى را بميان آوردند ، اينان پاسخ دادند كه نشستى برپا كرده و بسكالش پرداخته نتيجه را آگاهى خواهند داد ، و اين بود روز آدينه هشتم آذر ( 13 شوال ) در خانهء حاجى مهدى آقا با بودن مجتهد و ثقة الاسلام و ميرزا صادق آقا و حاجى\r\n\r\n","description":"","footnote":"","page_name":" 184 ","page_number":216},
  {"content":"\r\n\r\nميرزا محسن و حاجى سيد المحققين و دسته‌اى از بازرگانان و ديگران . نشستى برپا نمودند و زمينه را بگفتگو گزاردند ، و پس از سخنانى چنين نهادند كه با بنياد گزاردن بانك ملى همراهى نمايند و در اينجا هم پولهايى گرد آورند ، ولى با دادن وام بدولت كه بيشتر آن بكيسه بدخواهان توده خواستى رفت همداستان نباشند ، و در اين‌باره دو تلگراف ، يكى با دستينهء علما ، و ديگرى با دستينهء بازرگانان بتهران فرستادند . ما تلگراف بازرگانان را در اينجا ميآوريم :\r\n« حضور محترم آقايان اعضاء مجلس مقدس شوراى ملى و عموم آقايان تجار محترم » « دام اجلالهم در خصوص استقراض و تأسيس بانك ملى قرار بود مذاكره عمومى شده جواب » « داده شود اينست كه عرض مىشود روز جمعه سيزدهم ماه در محضر علماء اعلام و حجج الاسلام » « و جمعى از رجال دولت و تجار اين مسئله طرح شده مذاكره شد تمامى طبقات محترمه با كمال » « طيب خاطر در تأسيس اين بانك ملى كه اسباب استخلاص دولت و ملت است حاضرند ولى » « آنچه در اين باب ميخواهند تأمينات است ميفرمايند از قرار مذكور بودجه مملكت فوق - » « الغاية جا خالى دارد اولا بايد بودجه مملكت اصلاح شود تا در آتيه حاجتى باستقراض جديد » « نشود و تا قانون اساسى باستحضار وكلاء اطراف محكم و بودجه اصلاح نشود امكان تأسيس » « بانك نخواهد بود . »\r\n« خواهيد فرمود كه قانون اساسى اول سال نو بموقع اجرا گذاشته خواهد شد و دولت » « فعلا محتاج پنج كرور است و تا اول سال جديد اين وجه را اشد احتياج هست جواب » « ميفرمايند كه امناء دولت به حمد اللّه متمول‌ترين اهالى ايران هستند و جمعى از ايشان را » « مخصوصا ممكن است كه در ازاء ثروت فوق العاده كه از سايهء دولت از ممرهاى مخصوص » « تحصيل كرده‌اند پنج كرور سهل است اضعاف آن را مجانا تقديم نمايند تا چه رسد بعنوان » « قرض اما استقراض از خارجه را به هيچ وجه تصويب نمينمايند و رضايت ندارند . »\r\n\r\nرفتن محمد على ميرزا بتهران\r\nدر اينميان ناخوشى مظفر الدينشاه سخت‌تر گرديده و براى محمد - عليميرزا يك گرفتارى ديگرى پيش آمده بود . زيرا شعاع السلطنه بار ديگر آرزوى وليعهدى را دنبال ميكرد و بكوششهايى ميپرداخت . محمد عليميرزا از اين ميترسيد كه سران آزادى بوى گرايند . از اينرو در حال آنكه دشمنى سخت با مشروطه ميداشت و در نهان به برانداختن آن ميكوشيد ، و چنان كه ديديم با تبريزيان هميشه در نبرد مىبود ، در بيرون ميكوشيد دلجويى از سران آزادى در تهران كند و دشمنى خود را با مشروطه پوشيده دارد . براى اين نامه‌اى بشادروان بهبهانى نوشت كه او هم فرستاد و در روزنامه مجلس بچاپ رسيد .\r\nما آن را در اينجا ميآوريم :\r\n« از قراريكه شنيدم از تبريز كاغذى بجنابعالى نوشته‌اند كه وليعهد مخالف با عقايد » « ملت است و مجلس را كه بندگان اقدس همايونى اروحنا فداه داده است وليعهد قبول »\r\n\r\n","description":"","footnote":"","page_name":" 185 ","page_number":217},
  {"content":"\r\n\r\n« ندارد اولا بذات مقدس پروردگار قسم است كه اين مطلب به كلى خلاف و بىاصل است و » « من از خدا ميخواهم كه انشاء اللّه اين دولت و ملت ترقى كرده و رفع اين مذلتها بشود ثانيا » « بسر جدت قسم كه اگر آدمى بعتبات فرستاده باشم اگر من آدم بعتبات فرستاده باشم در » « پرده نخواهد ماند و آشكار خواهد شد براى چه چرا بايد من مخالف اين عقيده و منكر » « آبادى مملكت باشم ؟ ثالثا از شخص شما تعجب دارم چرا اين خيال و تصور را نسبت » « به من نموده‌ايد و چرا اين كاغذ را باور كرده‌ايد مگر خودتان آن اشخاص مغرض را » « نميدانيد اين سهل است هزار از اين اقدامات در عليه من مينمايند شما چرا بايد باور كنيد » « خواهش دارم سايرين را هم خودتان اطلاع بدهيد كه بدانند اين تهمت است و منتظر جواب » « كاغذ هستم زياده زحمت ندارم » .\r\nاز اين نامه پيداست كه تا چه اندازه ميترسيده است و تا چه اندازه فروتنى مينموده .\r\nاز بهبهانى پاسخ ميطلبد كه از همراهى او دلگرمى پيدا كند .\r\nدر همانروزها بدخواهى او با مشروطه در تهران و ديگر جاها بزبانها افتاده بود ، چنان كه در مجلس هم گفتگو از آن پ 53 حاجى سيد نصر الله تقوى بميان آمد . ميتوان پنداشت كه شعاع - السلطنه و كاركنان او اين سخن را رواج ميداده‌اند . در جاييكه خود شعاع السلطنه ببدخواهى مشروطه شناخته‌تر از اين ميبود و در سايه ستمهايى كه در فارس كرده بود مردم او را بيشتر دشمن ميداشتند . هرچه هست اين نامه سراپا دروغ محمد - عليميرزا بجا افتاده و كسان بسيارى كه يكى از آنان مدير حبل المتين بود از چاپلوسى يا از ناآگاهى همين را دستاويز گرفته بستايشهاى گزافه آميزى پرداختند و او را « يگانه حامى مشروطه » نشان دادند . شگفت‌تر از همه خوش گمانى دو سيد درباره او ميبود .\r\nاين نمونه هوشمندى محمد - عليميرزاست كه با آنهمه دشمنى با مشروطه كسانى همچون بهبهانى و طباطبايى را فريب ميداد و هواخواه خود ميگردانيد .\r\nكشاكش وليعهدى در نهان ميرفت و بيش از همه رنگ سياسى به خود ميداشت ، و اينست ما از آن آگاهى درستى نيافته‌ايم . هرچه بود اين بار هم فيروزى محمد عليميرزا\r\n\r\n","description":"","footnote":"","page_name":" 186 ","page_number":218},
  {"content":"\r\n\r\nرا شد ، و چون ناخوشى شاه روزبروز فزونتر ميگرديد و اميد بهبود كم شده بود بنام آنكه به فرنگستان خواهم رفت او را از تبريز خواست كه رشته كارها را بدست گيرد .\r\nاين تلگراف روز هشتم آذر ( 13 شوال ) رسيد ، و محمد عليميرزا با شتاب بسيج راه كرد و شاهزاده امامقلى ميرزا را بجاى خود گذاشت ، و روز سه‌شنبه دوازدهم آذر ( 17 شوال ) با پيرامونيان خود از تبريز روانه گرديد . مردم پاسدارى نمودند و آن روز بازارها را بسته و براى راه انداختن او در خيابان و بيرون شهر گرد آمدند . اين رفتن او يك سود و يكزيانى داشت . سودش اين بود كه تبريز آزاد گرديد و كوشندگان آزادانه توانستند انديشه‌هاى خود را دربارهء پديد آوردن مجاهدان و ديگر چيزها به كار بندند . زيانش آن بود كه تهران كه پايتخت كشور است گرفتار كارشكنىهاى او گرديد .\r\n\r\nداده شدن قانون اساسى\r\nچنان كه گفتيم نظامنامه يا قانون اساسى نوشته شد و براى دستينهء شاه بدربار فرستاده گرديده بود ، و درباريان چون هميشه بجلو - گيرى از كار مشروطه ميكوشيدند آن را نگه داشته بازنميگردانيدند .\r\nسپس چون فشار مجلس را ديدند درباره برخى از بندهاى آن گفتگو پيش آوردند . از جمله دربارهء مجلس سنا بگفتگو برخاستند ، و خواست درباريان اين بود كه مجلس سنا را چنان گردانند كه دار الشورى در زيردست او باشد و ارج بيشتر را آن مجلس دارد . نمايندگان خواست آنان را دريافته پاسخهايى ميدادند .\r\nبدينسان گفتگو ميرفت تا روز دوشنبه بيست و پنجم آذر ( يكم ذى القعده ) وليعهد بتهران رسيد ، و از سوى آزاديخواهان و ديگران پيشواز باشكوهى بجا آمد ، و از سوى مجلس نمايندگانى براى گفتن « خوش آمديد » به پيش او رفتند ، و چون از همان روزهاى نخست شاه او را جانشين گردانيده خود را كنار كشيد ، و از اينسوى محمد عليميرزا هنوز خود را نيازمند پشتيبانى بهبهانى و طباطبايى ميديد ، گفتگو دربارهء قانون اساسى همچنان پيش ميرفت .\r\nمحمد عليميرزا حاجى محتشم السلطنه و مشير الملك ( پسر مشير الدوله صدر اعظم ) را از سوى خود بمجلس فرستاد كه بيايند و دربارهء برخى از بندها گفتگو كنند ، و اينان نيز بيشتر در زمينه مجلس سنا گفتگو كردند ، و هرچه بود آن را بپايان رسانيدند .\r\nروز يكشنبه هشتم ديماه ( 14 ذى العقده ) مظفر الدينشاه كه بازپسين روزهاى زندگى را بسر ميبرد به آن دستينه نهاد و سپس وليعهد پيروى نمود ، و بدينسان براى توده ايران « قانون اساسى » داده شد . مردم از اين ، شاديها نمودند و روز سه‌شنبه را براى آوردن آن به مجلس برگزيدند .\r\nآن روز همگى علماى بزرگ و كسان ديگرى در مجلس گرد آمدند و تماشاچيان همه آن پيرامون‌ها را پر گردانيدند ، مشير الدوله صدر اعظم و ناصر الملك وزير ماليه و محتشم السلطنه و مشير الملك قانون را برداشته آهنگ مجلس كردند . مجلسيان تا دم در پيشواز نمودند و بپاسدارى و شادمانى بسيار آنان را بدرون آوردند . سيد محمد تقى\r\n\r\n","description":"","footnote":"","page_name":" 187 ","page_number":219},
  {"content":"\r\n\r\nهراتى كه يكى از نمايندگان بود « خطابه » اى خواند . مردم شادمانيها نمودند و آواز به « زنده باد » و « استوار باد » بلند گردانيدند . نمايندگان يكديگر را بغل ميگرفتند و از سر و روى يكديگر ميبوسيدند و برخى از شادى گريه مينمودند .\r\nآن شب در مدرسه مروى جشنى گرفته شد و شادروان بهبهانى پيش‌آمد را به انجمن تبريز و ديگر جاها آگاهى داد . فردا شب باز در مدرسه سپهسالار بجشن و چراغانى پرداختند .\r\nآن روز به اين چيزها ارج بيش از اندازه خود داده ميشد . مردم از سادگى به اينها دلبستگى بيشتر مينمودند . اين بسيار ارج ميداشت كه كشوريكه قرن‌ها با خودكامگى و در دست هوسبازان و ستمگران زندگى كرده بود كنون داراى يك قانونى باشد و ديگر دست ستمگران و هوسبازان باز نباشد . هر بندى را كه از قانون اساسى بسنجيم براى مردم ايران مايه آسايش و پيشرفت ميبود . ما به اين خرده نميگيريم كه بچنين قانونى ارج ميگزاردند و شادمانى مينمودند . ايراد ما از آنست كه ساده‌دلانه تنها داشتن اين قانون را چاره همه دردها ميشمردند . مثلا اگر كسى گله از ناايمنى كشور ميكرد يا ناله از بدخواهى درباريان مينمود شنونده در زمان پاسخ مىگفت : « بگذار قانون اساسى برسد همه اينها درست خواهد شد ، و اين بدخواهان در جاى خود خواهند نشست » . از سادگى گرفتاريها و پابندهاى بزرگى را كه ميداشتند ، از پراكندگى انديشه‌ها و از آلودگى خويها و از دست اندازيهاى بيگانگان ، نميدانستند ، و دلهاى خود را با اين چيزها خوش مىكردند .\r\nچنان كه گفتيم : نخست درباره دبستان‌ها اين خوش‌گمانى را ميداشتند و چنين مىپنداشتند كه همين كه جوانان از آن دبستان‌ها بيرون آيند ايران گلستان خواهد بود . سپس كه داستان مشروطه پيش آمد هر زمان به چيز ديگرى دل مىبستند . اين زمان بقانون اساسى دل بسته بودند و اينست از داشتن آن شادمانى بىاندازه مىنمودند .\r\nدار الشورى روزبروز بارج و نيرو مىافزود . رسيدن « نظامنامه داخلى » و « قانون اساسى » راه كار را روشنتر گردانيده ، و اين بود ، چنان كه تبريزيان يادآورى كرده بودند بر آن شدند كه بيك اندازه گردانيدن درآمد و رفت دولت پردازند و بگفتگو از آن برخاستند .\r\n\r\nروانه گردانيدن نمايندگان از آذربايجان\r\nچنان كه گفتيم در تبريز برگزيدن نمايندگان انجام گرفت . ولى چون بسيارى از آنان كه برگزيده شده بودند و از مجتهد و ثقة الاسلام بىپروايى مينمودند و دانسته نبود كه پذيرفته‌اند يا نه ، و از آنسوى دانسته نبود دررفت سفر را از كجا پردازند ، كار همچنان بىنتيجه مىماند . در اينميان از تهران چند بار يادآورى كردند و نيز مجاهدان فشار آوردند ، و اين بود انجمن به آن پرداخت و پس از گفتگوى بسيار كسان پايين بنمايندگى شناسانيده شدند .\r\n\r\n","description":"","footnote":"","page_name":" 188 ","page_number":220},
  {"content":"\r\n\r\nپ 54\r\n\r\n","description":"","footnote":"","page_name":" 189 ","page_number":221},
  {"content":"\r\n\r\nحاجى ميرزا ابراهيم آقا ، آقا ميرزا فضلعلى ، سيد حسن تقىزاده ، مستشار الدوله ، حاجى امامجمعه خويى ، احسن الدوله ، هدايت اللّه ميرزا ، ميرزا عبد الرحيم طالبوف ، مير - هاشم دوچيى ، حاجى محمد آقا حريرى ، حاجى ميرزا آقا فرش فروش ، شرف الدوله .\r\nتقىزاده چند روز پيش از جنبش تبريز آهنگ مصر كرده بود و چون از برگزيده - شدن خود آگاه گرديد يكسره روانهء تهران شد و اين زمان در مجلس ميبود . ميرهاشم نيز در تهران ميبود و « اعتبارنامه » او را بتلگرافخانه فرستادند . آنچه مىبايد گفت اينست كه آن را انجمن برگزيده و خواستش دلجويى ميبود . طالبوف در ولاديقفقاز مى - زيست و تنها بنام ارجشناسى از كوششهاى پيشين او و از نوشته‌هايش او را برگزيدند . ولى او اين زمان واميزد و دلخوشى از اين جنبش و كوشش ايرانيان نميداشت . اين در بسيار كسانست كه در راهى كه ميكوشند چون بيك جايى رسيدند . ديگر آزرده شوند و رو برگردانند .\r\nطالبوف از اين كسان ميبود و اين زمان آزردگيها مينمود . نامه‌اى ازو در شماره دوم - روزنامه انجمن است كه چاپلوسانه محمد عليميرزا را « حضرت اقدس و الا وليعهد روحنا فداه » مينويسد . نامه ديگرى در شماره سى و سوم آن روزنامه است كه ميگويد : « ايرانى كه تاكنون اسير يك گاو دو شاخه استبداد بود اما بعد از اين اگر اداره خود را قادر نشود بگاو هزار شاخه رجاله دچار گردد . آنوقت مستبدين به نابالغى ما ميخندند و دشمنان اطراف شادىكنان لا حول گويند . فاش ميگويم كه ( من اين مسئله بيچون و چرا ميبينم ) و گرنه بفرماييد كدام تبريزى قراجه داغيست كه براى منع دخول و سوختن نسخه‌هاى - ملا نصر الدين باغواى معاندين شورش نمايد و از مجمع مطالبه اذن دخول بكند . هركس هجو ولىنعمت تاجدار خود را بگيرد و بخواند يا با نويسنده او مكاتبه نمايد چنين بىغيرت چه حق دارد خود را ايرانى حساب بكند ! ؟ . . »\r\nاز مشروطه گرفتن ايرانيان آزردگى مينمايد به اين دستاويز كه اگر نتوانند خود را راه برند دچار آشوب خواهند بود . يكى نپرسيده كه چه ميخواهى ؟ ! . . اگر ميگويى نمىبايست مشروطه گرفته شود پس آن نوشته‌هاى تو بهرچه بود ؟ ! . . . اگر ميبايست گرفته شود پس اين سخنان دلسردىآور بهر چيست ؟ ! .\r\nداستان ملا نصر الدين اينست كه اين روزنامه در آن سال در قفقاز آغاز شده بود و پيكره 54 نشان ميدهد كسانى را از پيشروان جنبش تبريز و از نمايندگان انجمن و از نمايندگانى كه براى دار الشورى برگزيده شده بودند . آنان كه در جلو ايستاده‌اند « از راست به چپ » :\r\nميريعقوب يكى از « كاركنان انجمن » . حاجى غنى صراف ، ميرزا جواد ناطق « ناصح‌زاده » ، حاجى نظام الدوله « سرانجمن » ، شادروان شيخ سليم ، ميرزا فضلعلى آقا ، شريف الدوله ، هدايت اللّه ميرزا ، حاجى محمد آقاى حريرى . از آنان كه در پشت سر ايستاده‌اند . آنكه در پشت سر حاجى نظام الدوله ايستاده حاجى مهدى آقا كوزه كنانى است ، آنسوتر حاجى ملك التجار است ، آنسوتر مرتضوى است ، آنسوتر حاجى معين الرعايا است .\r\n\r\n","description":"","footnote":"","page_name":" 190 ","page_number":222},
  {"content":"\r\n\r\nچنان كه خواهيم آورد يكى از روزنامه‌هاى سودمند ميبود . گويا با دستور محمد عليميرزا بود كه در پستخانه آن را نگه داشته نميگزاردند بمردم برسد . مجاهدان در آن‌باره بانجمن شكايت كردند و انجمن با تلگراف از دار الشورى درخواست آزاد گزاردن آن را كرد . اين به آقاى طالبوف برخورده و آن را دليل ميگيرد كه ايرانيان شاياى مشروطه گرفتن نبوده‌اند و محمد عليميرزا را « ولىنعمت » ايرانيان شمرده دشنام ميدهد بكسيكه نكوهش او را در روزنامه ملا نصر الدين خوانده يا بنويسنده آن روزنامه نامه نوشته است .\r\nمردم آن ارجشناسى را از كوششهاى او نموده‌اند و او اين خرده‌گيريهاى بيمغز را به آنان مينمايد . بدتر آنكه به همين بهانه‌ها آقاى طالبوف بتهران نيامد و در چنان زمانى كه يك دانشمند كارآگاه سودمندترين نيكى را بتوده توانستى كرد خود را كنار گرفت .\r\nتلگرافى كه از تبريز برايش فرستادند در پاسخ آن نمايندگى را پذيرفت . ولى شرط كرد كه در ماه صفر ( سه چهار ماه ديگر ) روانه تهران شود . سپس در ماه صفر نيز سر باز زد و نرفت . از اين رده كه « وازنندگان » بايد ناميد بسيار بودند كه ما هر يكى را در جاى خود ياد خواهيم كرد .\r\nاز دوازده تن كه شمرديم تنها نه تن در آذربايجان مىبودند كه ميبايست روانه گردند . از آنان هم دو تن كه حاجى امامجمعه و حاجى محمد آقا باشند آماده نشده بودند .\r\nآن از خوى نيامده ، و اين كارهايش انجام نگرفته بود . تنها هفت تن آماده رفتن بودند ، و براى راه انداختن آنان روز سه‌شنبه هفدهم ديماه برگزيده شد كه ميبايد آن را يكى از روزهاى بيمانند تبريز شمرد ، و براى آنكه دلبستگى تبريزيان بجنبش ، و اينكه چگونه كار را بزرگ ميشماردند و از درون دل به پيشرفت آن ميكوشيدند دانسته شود مىبايد داستان را گشاده‌تر نويسيم :\r\nآن روز مردم بازارها را باز نكردند و همگى سر راه نمايندگان انبوه شدند و از در انجمن تا كنار پل آجى كه بيگمان بيشتر از يك چهار يك فرسخ است كوچه‌ها را گرفتند . علما و سران آزادى در انجمن گرد آمده بودند و همه اطاقها و حياطها پر شده بود . نمايندگان نخست باينجا درآمدند . مردم بيكبار از ديدن ايشان آواز شادمانى بلند گردانيدند . در اينجا ميبايست « اعتبارنامه » ها داده شود . نخست ميرزا حسين سخنانى گفت . ميرزا فضلعلى آقا و شرف الدوله چيزى نوشته بودند ، درباره دلبستگى خود به كار توده و اينكه آرزومند جانفشانى ميباشند و ميروند تا در راه توده بكوشند ، دادند آن را هم ميرزا حسين خواند . و مردم همه بيك آواز بانك برآوردند : « برويد در پناه خدا ، با جان و داراك به پشتيبانى شما خواهيم كوشيد » .\r\nاعتبارنامه‌ها داده شد . و پس از برخى نمايشها و پيكره برداشتن هنگام راه افتادن رسيد . نمايندگان و علماء و سردستگان و مردم همگى پياده روانه گرديدند ، و تا جلو مسجد امير خيز كه درشكه‌ها را در آنجا نگه مىداشتند پياده رفتند . بر سر راه مردم همه شور\r\n\r\n","description":"","footnote":"","page_name":" 191 ","page_number":223},
  {"content":"\r\n\r\nو خروش مينمودند و شادمانى نشان ميدادند .\r\nدر جلو مسجد امير خيز منبرى نهاده بودند . نمايندگان به روى پله‌هاى آن نشستند .\r\nشيخ سليم قرآنى بدست بالاى منبر ايستاده و چنين خواست ميانه نمايندگان و مردم پيمانى پديد آورد . نخست از سوى مردم ، از نمايندگان پيمان گرفت كه در آن سفريكه ميكنند هميشه به پيشرفت كارهاى توده كوشند ، و فيروزى و نيرومندى ايران را در انديشه دارند ، و پ 55 نمايندگان هشتگانه آذربايجان در باكو از راست به چپ ، حاجى ميرزا ابراهيم آقا ، مستشار الدوله ، طالبوف ، آقا ميرزا فضلعلى ، مشرف الدوله ، هدايت اللّه ميرزا ، احسن الدوله ، حاجى ميرزا آقا فرشى .\r\n\r\n","description":"","footnote":"","page_name":" 192 ","page_number":224},
  {"content":"\r\n\r\nنگه‌دارى مشروطه را باياى خود شناسند . سپس رو بمردم گردانيده چنين گفت : « اين مردان ارجمند را كه از سوى خود نماينده گردانيده ميفرستيد و آنان جان به كف گرفته و خود را به خدا سپرده روانه ميگردند بگوييد كه در راه نگهدارى از آنان تا چه اندازه آماده خواهيد بود كه اين قرآن ميانه شما و آنان داور باشد ؟ . . . » باز همگى مردم با يك آواز چنين گفتند : با داراك و جان تا آخرين قطره خون خود در يارى و نگه‌دارى آنان آماده‌ايم و قرآن را به اين گفتهء خود گواه ميگيريم » و چنان بانك برآوردند كه تو گفتى در سراسر شهر آواز آنان را شنيدند .\r\nپس از پيمان‌بندى نمايندگان بدرود گفته و بدرشكه‌ها نشستند و روانه گرديدند .\r\nآهنگ جلفا داشتند كه از آنجا از راه قفقاز و گيلان بتهران رسند . در شهرهاى قفقاز در همه جا از اينان با شور و شادى پيشواز كردند . در باكو گذشته از ايرانيان كه بسيار فراوان ميبودند و پيشواز و پذيرايى با شكوهى كردند ، حاجى زين العابدين تقيوف مهمانى كرد و پذيرايى شايانى نمود . طالبوف براى ديدن اينان بباكو آمد و هشت تن در يك جا پيكره برداشتند .\r\nولى دوباره بولاديقفقاز بازگشت و نويد داد كه از پى آنان آهنگ تهران كند - نويديكه به كار نيست .\r\n\r\nدلبستگى ايرانيان قفقاز بمشروطه\r\nچون نام قفقاز برده شد مىبايد هنايشى را كه جنبش مشروطه خواهى در ايرانيان در آنجا كرد بازنماييم : چنان كه گفتيم ايرانيان در قفقاز بسيار ميبودند . گذشته از بازرگانان و پيشه‌وران گروه انبوهى كارگر در كانهاى نفت باكو كار ميكردند و با رنج و خوارى بسيار روز مىگزاردند . در سايه كمى كار و فزونى ستم در كشور خود ماندن نتوانسته و بشهرهاى بيگانه پناه برده و به آن كارهاى سخت تن درداده بودند ، و چنان كه گفتيم در جنگ ارمنى و مسلمان چند هزار تن از آنان بيگناه كشته شدند و خونهاشان از ميان رفت .\r\nزيان ناتوانى دولت ايران را آنان بيشتر درمىيافتند و اين بود چون آگاهى از جنبش مشروطه و برپا گرديدن دار الشورى بايشان رسيد بيش از ديگران شاد گرديدند ، و به ياد خانه و خويشان خود افتاده بباز گشتن اميدمند شدند ، و چنان كه گفتيم در هر شهرى از نمايندگان پيشواز و پذيرايى باشكوهى نمودند .\r\nكارگران كانهاى نفت در صابونچى و بالاخانى بده هزار تن ميرسيدند ، و از - نمايندگان خواستار شدند كه بديدن ايشان روند و نمايندگان درخواست آنانرا پذيرفته و آهنگ آنجا كردند و پس از ديدن و اندوه خوردن دوباره بازگرديدند .\r\nكسانى از آگاهان ايشان پيامهايى بدار الشورى فرستاده و خواستار شدند ، اگر بشود آنان نيز نمايندگانى از ميان خود برگزيده بدار الشورى فرستند .\r\nپيش از جنبش مشروطه ، چون روسيان و ارمنيان و گرجيان و ديگران هركدام دسته‌اى ميداشتند كسانى از اينان نيز دسته‌اى پديد آورده بودند كه از همشهريان خود نگهدارى كنند ، و اينان در نهان ، با كوشندگان تبريز پيوستگى مىداشتند و از حال همديگر آگاه\r\n\r\n","description":"","footnote":"","page_name":" 193 ","page_number":225},
  {"content":"\r\n\r\nمىشدند . از بنيادگزاران آن نريمانوف ، سوچى ميرزا ، ميرزا جعفر زنجانى ، مشهدى محمد عمو اغلى ، محمد تقى شيرين‌زاده سلماسى ، حاجى خان ، نور اللّه خان يكانى ، مشهدى محمد عليخان ، ميرزا ابو الحسن تهرانى ، اكبر اسكويى ، حسين سرابى ، مشهدى باقر خان اروميه‌اى ، مشهدى اسماعيل ميابى بودند . پس از مشروطه اينان ، چون مردان آزموده و آگاهى مىبودند و نيك ميدانستند كه مشروطه ايران كه بآرامش و آسانى گرفته شده بآرامش و آسانى پيش نخواهد رفت و ناگزير بكوششهايى نياز خواهد افتاد ، به اين شدند كه با همشهريان خود همدستى نمايند و فرستادگانى بشهرها فرستادند .\r\nبه تبريز نخست مشهدى اسماعيل و سپس مشهدى محمد عليخان و حاجى خان و ديگران آمدند و اينانند كه بنام « مجاهدان قفقازى » شناخته شدند چون از قفقاز آمده و خود رخت قفقازى بتن مىكردند به آن نام خوانده گرديدند و گرنه از خود ايرانيان ميبودند .\r\nآمدن اينان بدليرى آزاديخواهان افزود ، و چون مردان آزموده و ديده‌بازى مىبودند در هر كارى پيش‌گام مىشدند و راه به ديگران مىنمودند و كسانى از اينان بسخنگويى نيز مىپرداختند و بآگاهانيدن مردم مىكوشيدند . يكدسته از بيباكى اينان رميدند و ملايان آنان را بيدين خوانده و بيزارى نمودند ليكن انبوه آزاديخواهان به آنان ارج گزاردند و از آمدنشان خشنودى نمودند .\r\nبه پيروى از اينان بود كه على مسيو و همدستان او دسته مجاهدان را در تبريز پديد آوردند و همان « دستورنامه » ايشان بود كه به فارسى ترجمه كرده و بدست مجاهدان دادند .\r\nاز هرباره ايرانيان قفقاز ياورى به پيشرفت مشروطه مىكردند ، و ما بارها به ياد كارهاى آنان خواهيم پرداخت . گذشته از ايرانيان ، خود قفقازيان از دلسوزى و ياورى باز نمىايستادند ، و چنان كه گفتيم روزنامه‌هاى آنان - از « ارشاد » كه احمد بيگ آقايوف مىنوشت ، و از « تازه حيات » كه هاشم بيگ مينوشت و از « ملا نصر الدين » كه ميرزا جليل و چند تن ديگرى از قفقازيان و ايرانيان مىنوشتند ، به جنبش ايرانيان ارج مىنهادند ، و آنچه در ايران رخ ميداد در روزنامه‌هاى خود نوشته و در پيرامون آن سخن ميراندند .\r\nاين بود روزنامه‌هاى آنان در ايران ، بويژه در آذربايجان ، خوانندگان بسيار ميداشت . بويژه « ملا نصر الدين » كه چون با زبان شوخى و با تركى بسيار ساده نوشته ميشد و نگاره‌ها ( كاريكاتورها ) مىداشت آن را بيشتر مىخواندند . در ماه‌هاى نخست جنبش ، محمد على ميرزا از پراكنده شدن آن در ميان مردم جلو گرفت و در پستخانه نگه ميداشتند .\r\nولى آزاديخواهان آزردگى نمودند و از انجمن درخواستند كه جلوگيرى را بردارد و انجمن با تلگراف از دار الشورى آزاد گردانيدن آن را خواست . اين همان داستانست كه طالبوف در نامه خود مىآورد و آزردگى مىنمايد .\r\n« ملا نصر الدين » از روزنامه‌هاييست كه بايد ياد آن در تاريخ بماند . اين روزنامه يك شاعر خوب ، و يك نگارنده ( نقاش ) خوب ، و چند تن نويسنده خوب مىداشت ، و با\r\n\r\n","description":"","footnote":"","page_name":" 194 ","page_number":226},
  {"content":"\r\n\r\nهمان زبان شوخى ، از بديها سرزنش و نكوهش مىنمود و نوشته‌هايش كارگر مىافتاد .\r\nيكرشته كارهاى بدى پ 56 كربلايى على مسيو هست كه با زبان سرزنش و ريشخند زودتر از ميان رود .\r\nشاعر ملا نصر - الدين ميرزا على اكبر صابر شيروانى مىبود كه شعرهايش در كتاب جداگانه‌اى بنام « هوپ هوپ‌نامه » بچاپ رسيده و در همه جا هست .\r\nيكى از شوخيهاى ملا نصر الدين دربارهء مجلس ايران آنست كه در يكى از شماره‌هاى خود مىنويسد : « بيشتر نمايندگان مجلس ايران از ملايان هستند . زيرا در قانون ايشان براى نماينده دانش را شرط ندانسته‌اند » .\r\nدر تبريز ملايان آن را از « اوراق مضله » شمردند و نوشته‌اى دربارهء آن نوشتند كه فرستادند علماى نجف نيز مهر كردند و آن را بچاپ رسانيده پراكنده گرداندند . ولى سودى نداشت و جلوگيرى از رواج « ملا نصر الدين » نكرد .\r\n\r\nجنگ حيدرى و نعمتى در اردبيل\r\nچنان كه گفتيم در سايهء جنبش تبريز داده شدن مشروطه را به همه شهرها آگاهى دادند و در همه جا ، كم يا بيش ، تكان در مردم پديد آمد : در شهرهاى آذربايجان از خوى و ارومى و مراغه و اردبيل و ديگر جاها نيز تكانها پديد آمد ، و چون انجمن تبريز\r\n\r\n","description":"","footnote":"","page_name":" 195 ","page_number":227},
  {"content":"\r\n\r\n( انجمن ايالتى ) به همه آنها دستور مىفرستاد كه در آنجا هم انجمن ( انجمن ولايتى ) برپا كنند و به كارهاى شهر خود پردازند و از هر شهرى يك نماينده‌اى براى تبريز ميخواست در همه آنها انجمن برپا گرديد ولى در بيشتر شهرها معنى مشروطه را نميدانستند و از كارهاييكه انجمن بايستى كرد آگاه نمىبودند و اين بود درمىماندند . در همه‌جا ملايان پيش افتاده با انديشه و دلخواه خود بكارهايى مىپرداختند و آن را ميدانى براى پيشرفت آرزوهاى خود مىپنداشتند . در هر شهرى ، اگر هم يك يا چند تن مىبودند كه معنى مشروطه را ميدانستند بسخن آنان گوش نميدادند .\r\nدر مراغه حاجى ميرزا حسن شكوهى از سالها در اين راه مىكوشيده و با روزنامه‌ها پيوستگى ميداشته و او درباره انجمن مراغه مىنويسد : « نميدانستند و نمىفهميدند كه مشروطه چيست . كتابچه قانون اساسى چون بمراغه آمد ابدا معنى فصول او را نفهميدند و تعجب ميكردند كه اينهمه شورش در سر اين فصول بيهوده بچه مىارزيد » مىنويسد : « مردم تو گويى چنين ميدانستند كه اعضاء انجمن با ايشان نماز جماعت خواهند گزارد و يا مسائل شرعى ياد خواهند داد كه در تقدس و تدين ايشان دقت زياد مىكردند . »\r\nدر اين ميان در اردبيل يك داستان شگفتى پيش آمد ، و آن اينكه بر سر برپا كردن انجمن جنگ حيدرى و نعمتى برخاست .\r\nاز چيزهاى افسوس‌آور در تاريخ ايران داستان دوتيرگى حيدرى و نعمتى است .\r\nما نميدانيم اين از كى پديد آمده و چگونه پديد آمده ، حيدر كه بوده و نعمت كه بوده .\r\nاين ميدانيم كه زمان درازى شهرهاى ايران دچار چنين دوتيرگى بوده‌اند . بدينسان كه در هر شهرى مردم به دو دسته بوده‌اند : يكى حيدرى و ديگرى نعمتى ، و هر دسته‌اى با آن ديگرى هميشه در هر كارى همچشمى و دشمنى مىنموده‌اند و باندك بهانه بكشاكش برميخاسته‌اند و زدوخورد مىكرده‌اند . از زمان صفويان اين در ميان ميبوده تا كم‌كم از سختى افتاده و در بيشتر شهرها از ميان رفته ، و تا زمان مشروطه تنها در شهرهاى اندكى بازمانده بود كه هرچند سال يك بار آواز از آنها برخاستى ، بويژه بهنگام محرم كه چون دسته‌ها بستندى و آن نمايشها را نمودندى اوباش ميدان يافته به كينه‌جوييها و خودنماييها پرداختندى .\r\nيكى از آن شهرها قزوين ميبود كه در همان سال نخست مشروطه در دهم محرم ، در بيرون دروازه دو دسته باهم بزدوخورد پرداختند و در ميانه دو تن كشته شده و گروهى بيشتر از سى و چهل تن زخمى شدند .\r\nديگرى از آنها شوشتر مىبود كه تا همين نزديكيها باز ميماند و من در سال 1302 كه بخوزستان رفتم براى نخستين بار آن را در آنجا ديدم . شهر به دو بخش شده ، يك بخش را نعمتى خانه و ديگرى را حيدرى خانه ميخواندند ، و باشندگان هر بخش خود را از\r\n\r\n","description":"","footnote":"","page_name":" 196 ","page_number":228},
  {"content":"\r\n\r\nديگران جدا مىگرفتند .\r\nديگرى اردبيل مىبود كه تا آغاز مشروطه بازميماند و در نتيجه آن بود كه بر سر بر پا كردن انجمن كار بكشاكش و زدوخورد انجاميد . چگونگى آنكه در آغاز مشروطه حكمران اردبيل ساعد الملك بود كه يكى از نزديكان محمد عليميرزا و خود مرد ستمگرى مىبود . مردم از دست او بناله برخاستند و بدار الشورى و بانجمن ايالتى تبريز تلگرافها كردند . انجمن پافشارى نمود تا او را برداشتند ، و پس از آن بود كه تلگرافى بميرزا على اكبر آقا مجتهد بزرگ آنجا كرده درخواست نمود كه انجمن ولايتى برپا گرداند . ميرزا على اكبر آقا مردم را در مسجد گرد آورد و تلگراف را به آنان خواند و بهمدستى آنان انجمنى برپا كرد . ولى چون ميرزا على اكبر آقا از سوى نعمتيان مىبود حيدريان بهمچشمى برخاستند و آنان نيز به پيشوايى حاجى ميرزا ابراهيم آقا انجمن ديگرى پديد آوردند ، و نادانى از دو سو دشمنيها نمودند و هر روز در مسجدها گرد آمده و ناهار نيز در آنجا مىخوردند و بنام همچشمى بنمايشهايى برميخاستند . سرانجام به آنجا كشيد كه حيدريان سواران فولادلو و نعمتيان سواران قوجه بگلو را كه هر دو گروه از شاهسونان تاراجگر مىبودند به شهر خواندند و در برابر يكديگر سنگر بسته بگلوله‌بازى پرداختند كه چند كس در ميانه كشته گرديده و يا زخمى شدند .\r\nاين آگاهىها كه به تبريز مىرسيد در انجمن گفتگو كردند كه هر دو را از ميرزا على اكبر آقا و حاجى ميرزا ابراهيم به تبريز خوانند و سپس چنين نهادند كه دو تن از تبريز باردبيل روانه گردانند .\r\n\r\n","description":"","footnote":"","page_name":" 197 ","page_number":229},
  {"content":"\r\n\r\n\r\nگفتار چهارم چه كشاكشهايى با محمد عليميرزا برخاست ؟ . .\r\nدر اين گفتار سخن رانده مىشود از پيش‌آمد - هاى سال يكم مشروطه از زمان مرگ مظفر الدينشاه تا هنگام درآمدن اتابك بايران\r\n\r\nمرگ مظفر الدينشاه\r\nدر آن روز كه در تبريز نمايندگان را راه مىانداختند و بدانسان شوروشادمانى مىنمودند مظفر الدينشاه در تهران بازپسين روز زندگانى خود را بسر مىبرد . تو گفتى تبريزيان اين را دريافته و خود ميدانستند كه به زودى محمد عليميرزا بتخت خواهد نشست و بكندن بنياد آزادى خواهد كوشيد ، و تا نمايندگان بتهران رسند زمينه ديگر شده و بكوششها و جانفشانيهايى براى نگه‌دارى مشروطه نياز خواهد افتاد ، و اين بود كه بدانسان پيمان جانفشانى از يكديگر مىگرفتند .\r\nشب چهارشنبه هجدهم ديماه ( 24 ذى القعده ) شش ساعت از شب رفته مظفر الدينشاه بدرود زندگى گفت . همانشب او را شسته و كفن كردند و فردا از ميانش برداشتند و از روز پنجشنبه تا سه روز در تكيه دولت و پس از آن تا چند روز در مسجد آدينه و مسجد سپهسالار ختم برايش گزاردند . نمايندگان نيز پاسدارى نمودند و تا سه بار نشست برنكردند ، و بسردر مجلس تور سياه كشيدند .\r\nاين پادشاه تنها نيكيش آن همراهى بود كه با مشروطه مىنمود و تا ميتوانست و مىيارست جلو درباريان و ديگران را ميگرفت . در اين هنگام ، مرگ او ، مشروطه - خواهان را از آن همراهى بىبهره و كار را بايشان سخت گردانيد .\r\nمحمد عليميرزا بجاى او بتخت نشست ولى تاجگزارى روز بيست و هشتم ديماه ( 4 ذى الحجه ) خواستى بود . كارآگاهان دشمنى او را با مشروطه دانسته و بيمناك ميبودند .\r\nولى بسيارى فريب دوروييهاى او را خورده دلگرم مىايستادند .\r\nدر همان روزها در مجلس سخنانى بميان آمد كه مىرساند كه دو سيد بيشتر از ديگران فريب رويه‌كاريهاى او را خورده‌اند و خوش‌گمانى فزونتر مىدارند . چگونگى آنكه شادروان طباطبايى سخن از انجمن تبريز بميان آورد و چنين گفت :\r\nخيلى شكايت از مجلس تبريز دارند . اگر اين‌طور باشد مملكت هرج‌ومرج خواهد\r\n\r\n","description":"","footnote":"","page_name":" 198 ","page_number":230},
  {"content":"\r\n\r\nشد مجلس شورى يكى بيشتر نيست آن‌ها نميدانم چه ميگويند اين وضع تبريز اسباب اغتشاش شده » .\r\nسعد الدوله گفت : « بايد صبر كرد تا وكلاى آن‌ها بيايند و خودشان بنويسند كه آنچه را كه پيش گرفته‌اند صحيح نيست » .\r\nپاسخ داد : « تا منتظر باشيد آن‌ها بيايند هرج‌ومرج خواهد شد » .\r\nتقىزاده و حاجى محمد اسماعيل بسخن درآمده و هريكى جداگانه پاسخ داده و گفتند : آنجا مجلس نيست . انجمن ايالتى است براى رسيدگى بدادخواهى مردم است .\r\nطباطبايى پاسخ داد : « كارش از اين بالاتر است حاجى ميرزا حسن آقا را مجبور پ 57 مظفر الدينشاه اين پيكره پس از دادن مشروطه و براى فرستاده شدن به خود شاه برداشته شده و باشد كه آخرين پيكره اوست\r\n\r\n","description":"","footnote":"","page_name":" 199 ","page_number":231},
  {"content":"\r\n\r\nكردند اموال خودش را بايشان واگذار كرد » .\r\nباز كسانى از نمايندگان پاسخهايى دادند . بهبهانى گفت : « شاه خيلى شكايت كرده از وضع مجلس تبريز كه اسباب زحمت شده » پس از گفتگوهايى باز طباطبايى بسخن در - آمده چنين گفت : « من به خوبى اطلاع دارم بنظام الملك پيغام داده بودند ماهى سيصد تومان ميدهيم ميخواهى بيا و كار بكارى نداشته باش » بهبهانى هم گفت : « بلى آن‌ها قدرى تند حركت مىكنند بايد در اين مطلب مذاكره شود . امروز به حمد اللّه شاه رؤف و مشفق است » .\r\nاين گفتگو مىرسانيد كه محمد عليميرزا دو سيد را ديده و با آنان گله از انجمن تبريز كرده ، و بيگمان خواستش اين بوده كه با دست اينان آن انجمن را از ميان بردارد و از سوى آن دل‌آسوده گردد . چون همان روزها نقشه برانداختن مشروطه را مىكشيد نخست ميخواست انجمن تبريز را براندازد ، و جاى خرسنديست كه تقيزاده و ديگران پاسخهايى دادند و طباطبايى را نرم گردانيدند .\r\nدو سيد از نقشه او آگاه نمىبودند . از آنسوى اينان چون با آرامش و بىخونريزى مشروطه از مظفر الدينشاه گرفته و از شيوه ويژه خود كه « سخنى را گفتن و به روى آن ايستادگى نمودن » باشد نتيجه بدست آورده بودند ، چنين ميخواستند كه هميشه آن راه را پيمايند ، و اين بود نيازى به بسيجيدن پشتيبان و نيرو نميديدند و بتلاشهاى دورانديشانه تبريز ارج نميگزاردند ، و ما خواهيم ديد كه تا پايان كار اينان آن شيوه زيان‌مند را رها نكردند ، و بارها رخ داد كه در نتيجه همين شيوه بتنگنا افتادند ، و در هربار تبريز بفريادشان رسيد و از آن گرفتارى رهاشان گردانيد . يكى از آن‌ها گرفتارى بود كه سه هفته پس از اين گفتگو رخ نمود و خواهيم ديد كه جز در سايه پافشارى تبريز از سر باز نشد .\r\nگرفتن داراك حاجى ميرزا حسن و فرستادن پيام بنظام الملك هر دو دروغ مىبود .\r\nداستان مجتهد اين بود كه در آخرهاى آذرماه ، روزى او نمايندگان انجمن را به خانه خود خواند ، و چون رفتند رو بايشان گردانيده چنين گفت : ميان مردم پراكنده‌اند كه مجتهد بدخواه مشروطه است . اگر در آغاز كار خواهان آن بود اكنون نمىباشد . نيز مرا بانباردارى بدنام ساخته‌اند . اكنون كه غله‌گران و مردم از رهگذر نان در رنج و فشارند اين دروغ را به آسانى باور ميكنند . من براى آن‌كه نان ارزان و مردم آسوده گردند ، بدلخواه خود رشته همه ديه‌هايم را بدست شما مىسپارم كه گندمهاى مرا آورده بهر بهايى كه ميخواهيد بفروشيد و اين كار را ميكنم تا مردم بدانند من خواهان مشروطه هستم . نمايندگان درخواست او را نمىپذيرفتند و او پافشارى نمود و نوشته پايين را با مهر خود سپرد :\r\n« داعى به جهت صلاح ملت و تنزل قيمت اختيار غله تمام دهات و علاقجات خود را »\r\n\r\n","description":"","footnote":"","page_name":" 200 ","page_number":232},
  {"content":"\r\n\r\n« باجزاى محترمين انجمن مقدس داده و ايشان را وكيل مطلق بلاعزل نمودم كه تمام غله » « دهات مرا ضبط و تصرف نموده و هر وقت بهر قيمت كه دانند به فروش رسانند . در خصوص » « اجرت عمله و كرايه و ساير مخارج هر قرارى گزارند قبول دارم . بالكليه اختيار با ايشانست » « حتى در وصولى هرچه گويند بكمال اعتماد و اطمينان تصديق خواهم داشت . »\r\n« بتاريخ چهارم ذيقعده الحرام 1324 »\r\nاز اين رفتار توانستيمى گفت كه مجتهد از درون دل بميان توده آمده بود و اين زمان دلسوزانه با مردم راه ميرفته . ولى كارها و رفتارهاى ديگر اين مرد كه سپس خواهيم ديد جلو چنين گمانى را ميگيرد . ميبايد گفت انگيزه اين بيش از همه ترس بوده . زيرا چون در سايهء بىپروايى نظام الملك و كارشكنى ديه‌داران و ديگران غله به شهر كمتر ميآمد و اين روزها نان كمياب شده باز بمردم سخت ميگذشت و مردم بديه‌داران خشمناك شده بد - گويى بسيار ميكردند و در ميان آزادىخواهان گفتگوى آن ميرفت كه انبارهاى ديه‌داران را بدست گيرند و آنان را به فروش گندمهاى خود وادارند ، مجتهد براى نگه‌دارى آبروى خود به آن رفتار برخاست .\r\nهرچه هست كار نيكى بود ، و حاجى ميرزا محمود تاجرباشى كه يكى از نمايندگان انجمن ميبود برگمارده شد كه گندمهاى او را به شهر آورد و بفروشد و او تا هشتاد خروار آورانيد و فروخت ، و سپس كناره‌جويى نمود .\r\nاما نظام الملك پس از رفتن محمد عليميرزا از تهران بواليگرى آذربايجان آمد .\r\nآزادىخواهان پيشواز كردند و پاسدارى نمودند . ولى او بهيچ‌كارى نميكوشيد و جز بد - خواهى با آزادى از خود نمينمود ، و داستان پيام فرستادن به او از ريشه دروغ بود . اين دروغها را او ساخته و بمحمد عليميرزا نوشته و او نيز اينها را دستاويز آزردگى از انجمن گردانيده و به دو سيد گفته بوده .\r\nچون شماره 28 روزنامه مجلس به تبريز رسيد و آن گفتگوى طباطبايى و ديگران را دربر ميداشت ، نمايندگان تبريز چگونگى را دريافتند ولى بجاى رنجش و آزردگى بچاره برخاستند ، بدينسان كه در روزنامه انجمن دو گفتار درازى در اين‌باره نوشتند و چگونگى را روشن گردانيدند خود مجتهد هم تلگراف بدار الشورى فرستاده داستان را بدانسان كه رو داده بود باز نمود . از آنسوى تا اين هنگام در تهران بدخواهى محمد عليميرزا با مشروطه و نقشه كار او بيرون افتاده و دو سيد نيز خوش‌گمانى كم كرده بودند .\r\n\r\nتاجگزارى محمد على ميرزا و بىپروايى او با مجلس\r\nروز شنبه بيست و هشتم ديماه ( 4 ذى الحجه ) محمد عليميرزا تاجگزارى كرد . وزيران و اعيان‌ها و علما و سفيران و كنسولها همه را خوانده بودند ، و بآيين باستان مشير الدوله صدر اعظم تاج را بسر او نهاد و در همان هنگام موزيك و شليك توپ آغاز گرديد و سه روز در تهران و همه شهرها چراغان كردند . در تبريز\r\n\r\n","description":"","footnote":"","page_name":" 201 ","page_number":233},
  {"content":"\r\n\r\nپنج روز چراغان بود .\r\nدر كتاب آبى جمله‌هايى نوشته كه ميبايد در اينجا بياوريم . مينويسد : « تاج چون بزرگ و سنگين ميبود سر وى تاب نگهدارى آن را نداشت . اين بود ناگزير شد كه بهر دو دست آن را نگه دارد و پس از چند دقيقه تاج را برداشت و بجاى آن كلاه رسمى ايرانى كه جقه نادرى را مىداشت بسر گزاشت » .\r\nدر اين نشست نمايندگان مجلس نبودند . صنيع الدوله و سعد الدوله را بنام اعيانى پ 58 محمد عليميرزا با تاج شاهى ( تاجيكه بسر او بزرگ بود و سنگينى مىنمود )\r\n\r\n","description":"","footnote":"","page_name":" 202 ","page_number":234},
  {"content":"\r\n\r\nخوانده و بنام نمايندگى مجلس هيچ‌كس را نخوانده بودند . از همين‌جا سهش محمد - على ميرزا درباره مشروطه و مجلس نمودار ميشد .\r\nكسى كه در نامه خود بشادروان بهبهانى ، آن سوگندها را خورده و خود را خواهان مشروطه بازنموده بود ، كنون بيكبار بازگشته و اين بىپروايى را مينمود . همان روز در مجلس گفتگو بميان آمد ، و كسانى از نمايندگان گله كردند و برخى جمله‌هاى مغزدارى نيز بميان آمد .\r\nميرزا طاهر گفت : « سلطان سلطان ملت است . بايد از طرف ملت تاج گزارند و مجلس نمايندهء ملت است » .\r\nميرزا محمود كتابفروش گفت : « حالا كه اول مجلس است اگر ميتواند مطالبه حق خودش را بكند و الا بعدها نميتواند كارى از پيش ببرد » .\r\nولى از اين گله‌ها و گفتگوها سودى نتوانستى بود . محمد عليميرزا كار خود را پيش برده و از ترسى كه از رهگذر رسيدن بتاج و تخت ميداشت بيرون آمده و اين زمان در انديشه برانداختن مجلس و مشروطه ميبود .\r\nاينمرد با خودكامگى بزرگ گرديده و پادشاهى را جز گردن كشيدن و فرمان راندن نمىشناخت ، و كنون كه در هنگام جوانى بتاج و تخت رسيده بود اين به روى سنگين ميافتاد كه كسانى از توده در برابر او بالا افرازند ، و با وى گفتگو از كارهاى توده و كشور كنند . معنى مشروطه و سود همدستى با توده چيزهايى بود كه بمغز او راه نمىيافت .\r\nاز آنسوى گرايش او بهمسايه شمالى ، و بودن آموزگارى همچون شاپشال ، و همگويانى همچون مفاخر الملك و مفاخر الدوله و امير بهادر و ساعد الملك و سيد محمد يزدى و حاجى ميرزا اسد اللّه « 1 » و مانند اينها در نزد او ، كار را سخت‌تر گردانيده و جاى سازشى با مشروطه و مجلس بازنميگزاشت .\r\nچنين گفته ميشد پدر زنش كامران ميرزا هم از بدخواهان مشروطه است و او را به برانداختن مجلس دليرتر ميگرداند . رفتار بازپسين مجلس و نپذيرفتن آن ، پيمان‌نامه وام را بهمگى درباريان گران افتاده و بخشم و بدخواهى آنان بسيار افزوده بود .\r\nمحمد عليميرزا به برانداختن مجلس يكدل شده و چنين ميخواست كه با آن همه بى - پروايى نمايد ، و هرچه خواست ندهد ، و هرچه قانون گزاشت و يا دستور داد نرواناند ، آن را يك دستگاه بيكاره‌اى گرداند ، و از آنسوى در شهرها ، در هر يكى كه پيش رود ، حكمرانان دشمنى با مشروطه نمايند و ميدان بتكان و جنبش مردم ندهند ، و از برگزيدن نماينده براى مجلس جلوگيرند ( چنان‌كه در همين هنگام در خراسان آصف الدوله اين\r\n\r\n\r\n","description":"","footnote":"\r\n( 1 ) يكى از ملايان فريبكار تبريز بود كه با چاپ كردن كتاب دعا و مانند اين خود را بمحمد عليميرزا و اندرون او نزديك ساخته بود ، و چون با مشروطه بدخواهى مينمود از تبريز بيرونش كردند و اين زمان در تهران ميبود . همچنين سيد محمد يزدى را از تبريز بيرون كردند و بتهران آمده بود .\r\n","page_name":" 203 ","page_number":235},
  {"content":"\r\n\r\nرفتار را ميكرد و در تنكابن امير اسعد پسر سپهدار « 1 » شيخ محمد نامى را از علماى آنجا بگناه آن‌كه ميخواسته انجمنى براى برگزيدن نمايندگان برپا كند گرفته و بپاهايش چوب زده ، و ديگرى را از ملايان ريش بريده بود ) . از آنسوى بنام اينكه ما مسلمانيم و مشروطه با مسلمانى نمىسازد عنوان « مشروعه » را بميان آورده و برخى از ملايان را به كار انگيزد و كشاكش بميان اندازد ، و پس از همه كار را به آنجا رساند كه مجلس تنها براى قانون‌گزارى باشد و آن را كارى باينكه دولت چرا وام ميگيرد نباشد . يك قانون اساسى نارسايى كه داده بودند آن را پس گرفتن ميخواستند و عنوان « مشروعه » دستاويزى براى بهم زدن آن ميبود .\r\nدربارهء آصف الدوله و جلوگيرى او از برپا كردن انجمن ، وزير داخله چنين پاسخ ميداد : « مردم بسيار حرف ميزنند سند لازم است . بعلم اليقين بايد اطلاع پيدا كرد شايد براى اين بوده كه چون ميخواستند انجمن ملى تشكيل دهند و هرزگى و شرارت كنند حاكم جلوگيرى كرده است . »\r\nاين پاسخ بدتر از رفتار آصف الدوله بود و اندازه بىپروايى دولت را بمجلس نيك نشان ميداد . دربارهء پسر سپهدار طباطبايى بصدر اعظم نوشت و او پاسخ داد : « شيخ محمد هرزه بود امير اسعد تنبيه‌اش كرده » .\r\nروز بيست و نهم ديماه كه يكروز پس از تاجگزارى بود در مجلس گفتگو از اين زمينه‌ها بميان آمد و نمايندگان باز گله بسيارى كردند . دو روز پس از آن در نشست ديگر ، باز گله بميان آمد و اين بار برخى جمله‌هاى تندى نيز گفته شد .\r\nحاجى سيد نصر اللّه گفت : « اطراف شاه كسانى هستند كه راضى به پيشرفت مجلس نيستند و نميخواهند كه قانونى باشد . »\r\nاستاد حسن معمار گفت : « اينها سالها است كه به الدرم و اشتلم اين مردم را چاپيدند و خوردند . ابدا راضى نخواهند شد كه جلوگيرى از ايشان شود . »\r\nطباطبايى گفت : « اگر آنها اين مجلس را نخواهند بر ماست كه بگوييم سلطنت با مجلس توأم است و اين پادشاه پادشاه مجلس است . »\r\nاز اين گونه سخنها ميرفت . چيزى كه بود از پرده‌درى خوددارى نموده و هميشه گناه را به گردن وزيران و درباريان ميانداختند ، و چنين وانمودند كه خود شاه با توده و مجلس همراه است و اينانند كه بدخواهى مينمايند ، و نتيجه‌اى كه از اين گفتگوهاى خود مىگرفتند آن بود كه بنويسند و شاه را از بدخواهى وزيران آگاه گردانند و هم از او چاره خواهند . چنان كه شاه با اينان دورويه راه ميرفت ، اينان هم از روى ترس يا از راه دورانديشى با وى پرده نگه داشته و دورنگى مينمودند .\r\n\r\n\r\n","description":"","footnote":"\r\n( 1 ) همان نصر السلطنه .\r\n","page_name":" 204 ","page_number":236},
  {"content":"\r\n\r\n\r\nكوشش مجلس به بر انداختن نوز و پريم\r\nليكن در اين ميان مجلس بيك‌كارى برخاسته بود كه در نتيجهء آن مىبايست اين پرده از ميان برخيزد و كار يكرويه گردد . چنان كه گفتيم چون داستان بنياد گزاردن بانك ملى و وام دادن بدولت بميان آمد تبريزيان پاسخ دادند كه ميبايد نخست ببودجه دولت پرداخته درآمد و دررفت را بيك اندازه گردانيد ، اين يادآورى بسيار بجا بود . زيرا چنان كه سپس رسيدگى كردند و دانسته شد در آنهنگام ، درآمد دولت در سال پانزده كرور - تومان و نيم ، و دررفتش بيست و يك كرور تومان و نيم مىبوده كه سالانه شش كرور كمى بودجه ميداشتند و مىبايست جاى آن را با وام پر گردانند . كنون اگر بانك ملى بنياد يافتى و دو كرور تومان وام بدولت پ 59 ميرزا نصر الله خان مشير الدوله ( صدر اعظم ) دادى نتيجه آن شدى كه پس از چند ماه باز تهيدستى نمايند و باز وام خواهند .\r\nهمانا درباريان نيز در اينهنگام آن انديشه را در دل ميداشتند . چون از نپذيرفتن پيمان‌نامه وام رنجيده مى بودند براى كينه‌جويى چنين ميخواستند كه بازرگانان و ديگران را در بنياد گزاردن بانك ملى پافشارتر گردانند و از اين راه همه سرمايهء آنان را از ميان برده رنجهاشان بيهوده گردانند .\r\nتبريزيان اين را پيش‌بينى كرده و به آن يادآورى برخاستند ، و مجلسيان آن را پذيرفتند و داستان بودجه را بالاتر از هر كارى شمرده و به آن پرداختند .\r\nولى در اينجا دو دشوارى در ميان بود : يكى آنكه ميبايست دربارهء درآمد و دررفت دولت پرسشهايى از وزيران بكنند ، در حالى كه وزيران بمجلس نمىآمدند و خود را پاسخده مجلس نمىشناختند . در قانون اساسى در اين‌باره چيزى ننوشته بودند . از ديرگاه سعد الدوله وزير ماليه و وزير خارجه را بمجلس ميخواست كه پرسشهايى از ايشان كند و هر زمان به صنيع الدوله رييس مجلس يادآورى ميكرد ، و او بدربار مىنوشت ، ولى نتيجه ديده نميشد . ديگرى اينكه رشته درآمدها در دست مسيو نوز و ديگر بلژيكيان ميبود و آنان بمجلس ارجى نمىگزاردند و پروايى نمىنمودند .\r\n\r\n","description":"","footnote":"","page_name":" 205 ","page_number":237},
  {"content":"\r\n\r\nچنان كه گفتيم مسيو نوز چند كار بزرگى را در دست خود ميداشت و اداره‌هاى گمرك و پستخانه و تلگرافخانه و صندوق ماليه همه در چنگ وى ميبود . راستى را اين بلژيكيان براى ديگران كار ميكردند ، و اين بود با پشتيبانى آنان پيشرفت بسيارى كرده و بدينسان همه رشته‌هاى درآمد را در دست خود گرفته بودند ، و آشكاره به بهمزدن كارهاى ايران و خوشانيدن سرچشمه‌هاى درآمد دولت مىكوشيدند كه نياز كشور را بوام گرفتن از بيگانگان بيشتر گردانند .\r\nاز همينجا اندازه زبونى و ناتوانى دربار قاجارى روشن ميگردد . چند تن بيگانه را آورده و رشته كارهاى بزرگ را بدست آنان سپرده و با آنكه دشمنى و بدخواهى آنان را با چشم ميديدند ، پروايى نميكردند و با صد بيدردى روز ميگزاردند .\r\nچنان كه گفته‌ايم آزردگى از دژرفتارى بلژيكيان و بدخواهى آنان يكى از انگيزه‌هاى جنبش تهران بود ، و همه كوشندگان دل پر از كينهء آنان ميداشتند . همچنين سعد الدوله از زمان « وزير تجارتى » خود كينه‌هاى بسيار از آنان در دل ميداشت .\r\nاز هرباره مجلس آماده ميبود كه از نوز و همدستان او ببدگويى پردازد و بكوتاه كردن دستهاى آنان كوشد ، و اين پيش‌آمد گفتگو از بودجه زمينه براى چنان كارى آماده ميگردانيد . چيزى كه هست بلژيكيان نيز ناآگاه نمىبودند و بيكار نمىايستادند . محمد - عليميرزا با آن گرايشى كه به همسايه شمالى ميداشت از نگهدارى آنان دست برنميداشت و ميدانى به آنكه گفتگو از آنان بميان آيد نميداد .\r\nوزير ماليه ناصر الملك ، كه پس از چند بار درخواست سعد الدوله روز بيست و ششم ديماه ( دو روز پيش از تاجگزارى ) بمجلس آمد ، ميرزا ابو الحسن خان نمايندهء فارس ازو پرسيد : « عايدات اداره گمرك چقدر است ؟ . . » ناصر الملك پاسخ داد : « گمرك وزير عليحده دارد بايد اين مطلب از او سئوال شود . چيزى كه هست ما ميتوانيم آنچه كه بما صورت دادند بگوييم » . ميرزا ابو الحسن خان گفت : « چرا بايد گمرك وزير مخصوصى داشته باشد و در تحت اداره وزير ماليه نباشد ؟ ! ابدا ملت اطمينان به اين مطلب ندارند . . » ناصر الملك به اين پاسخ نداده گفت : « مطلبى كه راجع به من باشد در جوابش حاضرم » .\r\nهرچه سعد الدوله و ديگران در اين‌باره پرسيدند از گردن خود انداخت و پاسخ نداد . چه راستى آن بود كه نوز در كار خود جداسر ميبود و بوزير ماليه پروا نميكرد و حساب هم نمى - داد و ناصر الملك تنها نام وزيرى ماليه را ميداشت .\r\nاين گفتگوها در مجلس اندازهء چيرگى بلژيكيان را آشكارتر ميگردانيد ، و از آن سوى زشتكاريهاى پيشين آنان را در زمان عين الدوله به پيش چشمها ميآورد . اين بود بارها مىپرسيدند : چرا بايد يكتن بيگانه را وزير گردانند . ناصر الملك ميگفت : « اين را بنويسيد از صدر اعظم بپرسيد » . اين خود داستانى شد كه بكوشند و آن بيگانگان بدخواه را براندازند .\r\n\r\n","description":"","footnote":"","page_name":" 206 ","page_number":238},
  {"content":"\r\n\r\nپس از گفتگوها ، نامه‌اى از سوى مجلس بصدر اعظم نوشتند كه وزيران را بمجلس بشناساند و زمينهء كار و اندازه پاسخدهى هر يكى را روشن گرداند . از اين دو نتيجه را ميخواستند : يكى آنكه نوز كه او را بمجلس نتوانستندى شناسانيد از وزيرى برافتد .\r\nديگرى اينكه وزيران خود را در برابر مجلس پاسخده شناسند و هر زمان كه مجلس خواستشان بيايند .\r\nدر نتيجه اين نامه روز پنجشنبه دهم بهمن ( 16 ذى الحجه ) هشت وزير كه ( سپس نامهاى ايشان را خواهيم آورد ) بمجلس آمدند ، و صدر اعظم نويد داده بود كه در نشست ديگر خود نيز بيايد .\r\nبا وزيران گفتگو بميان آمد . ولى نتيجه‌اى كه خواسته ميشد بدست نيامد . وزيران پاسخدهى را در برابر مجلس به گردن نگرفته و نبودن قانون را بهانه آوردند ، هنگاميكه پرسيده شد : آيا جز از اين هشت تن وزير ديگرى هست ؟ . . وزير داخله پاسخ داد : « اين مطلب را بايد از صدر اعظم پرسيد » . از ناصر الملك دربارهء گمرك پرسيده شد كه آيا پاسخدهى آن اداره را به گردن خود ميگيرد يا همچون آن روز از گردن مياندازد ، پاسخ گفت :\r\n« ترتيب ديروز و امروز همانست فرقى نكرده » . بدينسان مجلس بىنتيجه بپايان رسيد .\r\n\r\nشناسانيدن وزيران بمجلس\r\nروز سيزدهم بهمن‌ماه ( 19 ذى الحجه ) چون مجلس برپا گرديد حاجى محتشم السلطنه از سوى صدر اعظم به آنجا آمد و « نظامنامه مجلس سنا » و « امتيازنامه بانك ملى » را با خود آورد ، و نامه‌اى از صدر اعظم رسانيد كه در آن وزيران را شناسانيده و كار هر يكى را نشان داده بود ، بدينسان :\r\nمشير السلطنه وزير عدليه ، ناصر الملك وزير ماليه ، علاء السلطنه وزير امور خارجه ، وزير افخم وزير داخله ، علاء الملك وزير علوم ، فخر الملك وزير تجارت . دبير الدوله وزير لشكر ، مهندس الممالك ، وزير معادن و طرق و شوارع .\r\n. . چنين نوشته بود : « آنها مسئول ذات اقدس همايونى هستند و هروقت وجود آنها لازم باشد در مجلس خودشان يا معاون ايشان حاضر خواهند شد » .\r\nنمايندگان در پيرامون اين نامه بگفتگو پرداختند و در چند زمينه سخن بميان آمد :\r\nنخست درباره « وزير لشكر » ايراد گرفتند . چگونگى اين بود كه از ديرباز وزير جنگ كامران ميرزا بود . و كنون ميخواستند همو وزير جنگ باشد ، ولى او را بمجلس نمى - شناسانيدند ، و بجاى او ديگرى را بنام « وزير لشكر » مىشناسانيدند .\r\nدوم بپاسخدهى وزيران در برابر شاه ايراد گرفتند . زيرا معنى آن پاسخده نبودن آنان در برابر مجلس ميبود . محتشم السلطنه پاسخ داد . شما قانونى براى وزيران ننوشته‌ايد تا در پيرامون آن پاسخده مجلس باشند ، و بدينسان بهانه ميآورد .\r\nسوم پرسيدند آيا جز از اينها وزيرى هست يا نه ؟ . . پاسخداد : « وزرايى كه طرف\r\n\r\n","description":"","footnote":"","page_name":" 207 ","page_number":239},
  {"content":"\r\n\r\nسئوال و جواب هستند اينها هستند » ميرهاشم دوچيى پرسيد : « پس آن وزراى ديگر چيست ؟ . . . » پاسخ داد : « وزراء بر دو قسمند : وزراى لقبى ، وزراى شغلى . »\r\nگفتگو بسيار شد .\r\nپ 60 مشير السلطنه ( وزير عدليه ) نمايندگان هرچه پرسيدند حاجى محتشم السلطنه يك پاسخ سرسرى داد راستى اين بود كه محمد عليميرزا مجلس را خوار مىگرفت و چنين مى - خواست كه پدرزن خود كامران ميرزا را در وزير جنگى نگه دارد بىآنكه كسى بتواند ازو باز پرسى كند . همچنين مسيو نوز و ديگر هم - شهريان او را در آن كارهايى كه ميداشتند بگزارد بىآنكه مجلس يا وزير ماليه بتواند از آنان حساب خواهد يا بازخواست نمايد . پس از همه ، مجلس را از نيرو انداخته وزيران را به زير دست آن ندهد ، و خود در زير دست نگه دارد .\r\nمعنى اينها از ميان بردن مجلس و برانداختن مشروطه ميبود . يك مجلسى در ميان خواستى بود ولى تنها براى قانون گزاردن و بى هيچ نيرويى . بدينسان محمد عليميرزا آنچه را كه پدرش داده بود پس ميگرفت . مجلس خواسته بود وزيران را زير دست خود گرداند و نوز را از كار براندازد محمد عليميرزا نيرنگى پيش ميآورد كه خود آن را بيكاره گرداند .\r\n\r\n","description":"","footnote":"","page_name":" 208 ","page_number":240},
  {"content":"\r\n\r\nشگفت‌تر آنكه مجلسيان معنى پيش‌آمد و اندازه زيان آن را نميدانستند ، و اين بود تنها بگفتگوهاى خودسرانه بس ميكردند .\r\nدر ميان اين گفتگوها يك تندى كه ديده شد از سعد الدوله بود . بدينسان چون محتشم السلطنه نامه صدر اعظم را خواند و تنها يك پرسشى دربارهء « وزير لشكر » رفت و او پاسخ داد ، آغاز كرد به خواندن نامه ديگرى از صدر اعظم دربارهء « امتياز بانگ ملى » و ميخواست چنين وانمايد كه آن نوشته صدر اعظم يك چيز ساده‌ايست و جاى گفتگويى درباره آن نيست و اينست مىبايد درباره بانك ملى گفتگو شود . سعد الدوله در قبال اين تندى نموده چنين گفت : « شما اين امتيازنامه و اين سند را داديد سرما را بپيچانيد ، و فردا بياييد و بگوييد كه دو كرور قرض داريم بايد بدهيد » .\r\nكسانى از نمايندگان كه صنيع الدوله و خويشاوندانش مخبر الملك و حسينعليخان بودند هوادارى از دولت نموده مىكوشيدند آن نوشته چنان كه بود پذيرفته شود . حسن - على خان ميگفت : نوز را چون بشما نشناسانيدند همين بس است . شما چكار ميداريد .\r\nكه باز وزيرى هست يا نه ! مخبر الملك نيز آن را ميگفت . تقيزاده و سعد الدوله و ديگران ايستادگى مينمودند . ولى نتيجه نمىداد و محتشم السلطنه بهمگى پاسخ ميگفت : دربارهء نوز تنها به اين بس كردند كه نام « وزير » ندارد ، و تقيزاده پيشنهاد كرد كه در نوشته صدر اعظم در آنجا كه ميگويد : « وزرا اينها هستند » يك كلمه « لا غير » افزوده شود . محتشم - السلطنه آن را هم نپذيرفت و چنين بهانه آورد : « اين مطلبى كه شما ميگوييد در اينجا توضيح واضحات خواهد بود . »\r\nنشست با اين گفتگوها بپايان رسيد . در نشست ديگر اديب التجار نماينده اسپهان درخواست كه باز در آن‌باره گفتگو شود . صنيع الدوله خرسندى نداد و چنين خواست كه « نظامنامه مجلس سنا » را بگفتگو گزارد . ولى نمايندگان خاموش نشدند و خواه و نا خواه گفتگو بميان آمد و كار بآزردگى كشيد . صنيع الدوله از مجلس برخاسته به اطاق ديگر رفت و نمايندگان نيز رفتند . پس از چندى كه بازگشتند صنيع الدوله گفت : « اگر ميخواهيد مجلس فايده به حال ملت داشته باشد بايد كار كرد . از منازعه و مشاجره لفظى هيچ فايده حاصل نخواهد شد . اينست نظامنامه مجلس سنا ، اول شروع بمذاكره و تصحيح آن بشود . بعد هم به همين ترتيب بايد مشغول كار شد » اين را گفت و « نظامنامه - سنا » را بگفتگو گزاشت و آن گفتگو را بيكبار از ميان برد . نمايندگان نيز گردن نهادند .\r\nبدينسان محمد عليميرزا استادانه نقشه خود را به كار بست ، و درباريان خود را فيروز ميشماردند . چيزى كه هست جنبش ناگهانى تبريز حال را بهم زد و نقشه را ديگرگون گردانيد .\r\nما نيك نميدانيم تبريزيان چگونه از اين پيش‌آمدها آگاه ميشدند و انديشه‌هاى درونى محمد عليميرزا را درمىيافتند . آن را كه در تهران از نزديك نميدانستند آنان\r\n\r\n","description":"","footnote":"","page_name":" 209 ","page_number":241},
  {"content":"\r\n\r\nدر تبريز از دور مىدانستند . اين زمان از نمايندگان آذربايجان جز دو تن كه تقيزاده و مير هاشم باشند در تهران نمىبودند . بميرهاشم جز گمان بد نتوان برد و ميتوان گفت تقيزاده اين آگاهيها را به تبريز مىداد . چيزى كه هست چرا او خود در مجلس نميگفت ؟ ! .\r\nچرا معنى اين رفتار محمد عليميرزا را كه از ميان بردن مشروطه مىبود آشكار نميگردانيد تا مردم بدانند و بشورند ؟ ! . . اينها را نيك نميدانيم .\r\n\r\nشورش بهمن‌ماه\r\nدر تبريز پس از راه انداختن نمايندگان آرامش بود . چون آگاهى از مرگ مظفر الدينشاه رسيد اندوه‌خوارى نمودند و تلگراف بدار الشورى فرستادند . سپس چون آگاهى از تاجگزارى پسرش رسيد پنج شب چراغان كردند . از آن پيش‌آمدها آگاهى نمىبود . ولى چون « قانون اساسى » رسيده بود آن را نارسا مىيافتند و خرده به آن ميگرفتند . نيز ناايمنىهايى در آذربايجان بويژه در پيرامونهاى ارومى رخ داده بود و نظام الملك پرواى آنها نميداشت از اينرو آزردگى مىنمودند . نيز آگاهيها از تهران ميرسيد كه سيد محمد يزدى و ديگر بدخواهان جنبش آزادى كه از تبريز بيرون رانده شده بودند ، در تهران پيرامون شاه را گرفته‌اند . همچنين ساعد الملك كه در نتيجه گله‌مندى اردبيليان انجمن پافشارى نمود او را از حكمرانى برانداخت ، در تهران « وزير مخزن » گرديده . اينها مايه دل‌آزردگى ميشد ، ولى خاموش مىايستادند .\r\nروز سه‌شنبه پانزدهم بهمن ( 21 ذى الحجه ) نامه‌هايى از تهران رسيد كه پيش‌آمد هاى دل‌آزار بازپسين را از دژرفتارى پسر سپهدار با شيخ محمد و ديگران ، و بىپروايى شاه با مجلسيان و نخواندن آنان بتاجگزارى ، و پافشارى او براى نگهدارى بلژيكيان ، و نپذيرفتن وزيران پاسخدهى را در برابر مجلس و مانند اينها آگاهى ميداد .\r\nاينها سران جنبش را بشورانيد . اينان خواست محمد عليميرزا را از آن رفتار بيك دانستند و آنچه در پس پرده ميبود دريافتند ، و اين بود خاموشى را كنار گزارده به كار برخاستند . بدينسان كه روز چهارشنبه شانزدهم بهمن ( 22 ذى حجه ) يكدسته از مجاهدان بانجمن درآمده با نمايندگانى كه در آنجا ميبودند بگفتگو برخاستند و تنديها نمودند كه از چنان پيش‌آمدهايى ناآگاه ميباشند و بىپروايى مىنمايند . كم‌كم آگاهى بنمايندگان پيشه‌وران رسيده همگى در انجمن گردآمدند . همچنين مردم چگونگى را شنيده و بازارها را بسته رو به آنجا آوردند . ميرزا جواد ناطق نامه‌ها را باز خواند و خود سخنانى گفت . مردم بشور و فرياد برخاستند . كسانى ناله و گريه مىنمودند و كسانى زبان بنفرين و بدگويى مىگشادند . از هر سو همهمه و غوغا شنيده ميشد . مردم تو گويى يك چيز بسيار گرانمايه‌اى از دست داده‌اند و بيتابيها مىنمودند . در اين ميان علما و ملايان را نيز يكايك مىآوردند ، و چون همگى گرد آمدند ، واعظان بخاموش گردانيدن مردم كوشيدند و پس از گفت و شنيد چنين نهادند كه فردا در تلگرافخانه گرد آيند و كسانى\r\n\r\n","description":"","footnote":"","page_name":" 210 ","page_number":242},
  {"content":"\r\n\r\nرا از تهران بپاى تلگراف خواسته گفتگو كنند . تلگرافى از انجمن به كسانى از نمايندگان مجلس فرستاده شد . همچنين علما تلگراف به دو سيد كردند . تلگراف اينان را در پايين مىآوريم :\r\n« خدمت حضرات آقايان حجج الاسلام دامت بركاتهم امروز پاره مكاتيب از » « طهران بجمعى از اهالى تبريز رسيده و مآل همه آنها اينست كه اعضاى محترم » « دار الشوراى ملى طهران دل‌تنگى از عدم پيشرفت امورات مشروطه دارند و اعليحضرت » « همايونى را موافق نميدانند و به اين واسطه اهالى تبريز تماما مشوش و بازار بسته و » « هنگامه است اهالى دولت را مشروطه دانسته و تمكين تمام داشتند اين اخبارات موحشه » « اسباب هيجان عمومى شده اعضاى انجمن تبريز به اعضاى دار الشورى اطلاع داده‌اند كه » « فردا پنجشنبه چهار ساعت از دسته گذشته در تلگرافخانه حاضر شوند تا مخابره حضورى » « بشود اين است كه متمنى هستيم كه حضرات حجج الاسلام نيز در ساعت مزبوره شرف » « حضور داشته باشند كه دعاگويان نيز حاضر شده مخابره و مشاوره حضورى نماييم ( عموم » « حجج الاسلام تبريز ) »\r\nفردا پنجشنبه علما و نمايندگان انجمن و سران جنبش در تلگرافخانه گرد آمدند .\r\nمردم نيز بازارها را باز نكرده در حياط تلگرافخانه و آن پيرامونها انبوه شدند كه چگونگى را بدانند و در اينميان از شور و خروش باز نميايستادند . كسانى از كوشندگان دسته‌اى از بچگان پديد آورده و جمله‌هاى شورانگيزى به آنان ياد دادند كه بتركى مى سرودند : « بر قاشوق قانمزوار وكلاى . ملته نثار كتور مشوق » اينها همه براى تندگردانيدن سهشها و فزودن به پافشارى مردم بود . سخنگويان ، از شادروان شيخ سليم و ميرزا حسين و ميرزا جواد پياپى سخنها مىگفتند و مردم را بآرامش و پافشارى وامىداشتند . پس از پيش‌آمد بست‌نشينى چنين جوش و جنبشى در تبريز برنخاسته بود .\r\nبا تهران گفتگو آغاز گرديده و اين شگفت كه از آنجا همه خونسردى و دل‌آسودگى نشان ميدادند و اين بيم و جوش تبريز را بىانگيزه و بى جا ميشماردند ، رويه‌هاى برخى از تلگرافها چون در دست مىباشد در اينجا مىآوريم :\r\nطهران « خدمت آقايان دام اجلالهم تلگراف انجمن مقدس زيارت شد فورى بتلگرافخانه » « آمده فرستادم جناب مستطاب اجل سعد الدوله و آقاى مرتضوى و جناب حاج امين - » « الضرب تشريف بياورند جناب آقاى سيد حسن تشريف دارند هنوز آقايان نرسيده‌اند » « قصد چيست و اسباب اغتشاش كى به نظر بنده اين گونه اقدامات مانع پيشرفت » « مقصد اصلى و تعويق امور صلاح عامه كه در نظر است خواهد بود ( محمد اسمعيل ) ، » « ( تقىزاده ) » .\r\n\r\n","description":"","footnote":"","page_name":" 211 ","page_number":243},
  {"content":"\r\n\r\nتبريز « اولا نهايت تشكر و امتنان از زحمات جنابان عالى داريم عجالتا خواهشمنديم » « نهايت فوريت جمعى از آقايان دار الشوراى كبرى حاضر فرماييد جنابان حجج الاسلام » « طهران فرموده‌اند كه تشريف‌فرماى تلگراف‌خانه شوند مرحمت فرموده آقايان حجج - » « الاسلام را هم اطلاع دهيد مرحمت فرمايند كه آقايان علما منتظر تشريف دارند عمده » پ 61 حاجى مخبر السلطنه ( اين پيكره چند سال ديرتر از آن زمان برداشته شده )\r\n\r\n","description":"","footnote":"","page_name":" 212 ","page_number":244},
  {"content":"\r\n\r\n« اغتشاش بواسطه سست بودن مجلس شوراى كبرى و عدم پيشرفت مقاصد وكلا و بعضى » « مطالب كه با حضور عموم عرض مىشود ( انجمن ملى ) »\r\nطهران « حضرت مستطاب حجة الاسلام و المسلمين آقاى آقا سيد محمد مجتهد دامت بركاته » « تشريف دارند و جناب حاج سيد مرتضى آقا حاضرند وكلاى محترم آذربايجان فردا » « جمعه 4 بغروب مانده وارد خواهند شد بعضى از اعضاى محترم مجلس شورى هم اطلاع » « دادم الآن تشريف بياورند مطالب لازمه را بفرماييد ( محمد اسمعيل ) »\r\nتبريز « مستدعى از آقايان حاضرين تلگراف‌خانه ميباشيم كه اسامى آقايانيكه تشريف » « دارند مخابره فرماييد كه مطلع بشويم علماء تجار عموم اهالى انجمن ملى »\r\nطهران « آقايانيكه تشريف حضور مبذول فرموده‌اند حضرت مستطابان حجج الاسلام آقاى » « آقا سيد عبد اللّه و بندگان آقاى آقا سيد محمد مجتهد دامت بركاتهم جناب مستطاب اجل » « سعد الدوله جناب حاجى سيد مرتضى حاجى امين الضرب جناب حاجى معين - » « التجار جناب تقىزاده جناب مشار الملك نواب و الا اسد اللّه ميرزا ( اقل محمد » « اسمعيل ) »\r\nتبريز « آنچه عرض مىشود تماما گفته جميع ملت است كه ديروز بازار را بسته بانجمن » « مقدس اجتماع نموده صراحتا ميگويند و واضح جواب ميخواهند اولا در عدم پيشرفت » « امورات و كارهاى شوراى كبرى مانع كجاست و سبب چيست ثانيا در حالتى كه شوراى » « كبرى حق دارند از كليه كارها با خبر و مداخله داشته باشند سبب چيست كه از اغلب » « كارها بىاطلاعند مثل تاج‌گذارى و تعيين ولايت عهد و عزل و نصب حكام و دادن بعضى » « كارهاى عمده به اشخاص غير صحيح و مسئول ندانستن وزراء خودشان را و عدم اجراء » « بعضى از اصول نظامنامه اساسى و فتور در كارها و غيره كه اينها اسباب يأس و هيجان ملت » « شده است ( مجتهد و جناب حاجى ميرزا محسن آقا ثقة الاسلام و شيخ الاسلام و علماء و تجار » « و عموم ملت ) »\r\nتهران « خدمت علماى اعلام و ساير آقايان و تجاريكه در تلگرافخانه مباركه هستند عرض » « مىشود برحسب احضاريكه نموده بوديد اقل العلماء باتفاق جنابان حاج سيد مرتضى آقا » « و حاجى محمد اسمعيل آقا و تقىزاده زيد عزهم در تلگرافخانه حاضريم و براى استحضار »\r\n\r\n","description":"","footnote":"","page_name":" 213 ","page_number":245},
  {"content":"\r\n\r\n« شما زحمت داده مىشود كه آنچه از طهران براى شما نوشته‌اند خلاف محض و كذب صرف » « است اعليحضرت همايون شاهنشاهى خلد اللّه ملكه و دولته نسبت بمجلس مشاوره ملى كمال » « مساعدت و همراهى را دارند آنچه شاهنشاه مبرور البسه اللّه حلل النور در باب مجلس و » « موجبات آسايش عامه نوشته و دستخط فرموده‌اند اعليحضرت همايونى امضا فرموده‌اند و » « با كمال عدل و نصفت براى تمهيد انتظام امور ملك و مملكت غايت مجاهدت و مرحمت » « دارند خيالات شما تماما بىمأخذ است . بهتر اينكه همگى بر سر كار و كسب خود » « رفته باغتشاش ولايت راضى نشويد و آسوده باشيد كه عنقريب آثار مرحمت و توجهات » « همايونى ظاهر و عامه مردم آسوده خواهند شد مجلس مشاوره طهران نيز در كمال انتظام » « همه روزه منعقد و عموم منتخبين مشغول جرح و تعديل امور عمومى هستند ( محمد ابن صادق الحسينى الطباطبائى )\r\nطهران « خدمت علماى اعلام و آقايان تجار محترم متوقفين تلگرافخانه مباركه عرض » « مىشود بطوريكه تلگراف كرده بوديد اقل العلماء باتفاق جنابان حاجى امين الضرب » « و حاجى معين التجار و سايرين در تلگرافخانه حاضر هستيم و همان قسمى كه حضرت » « مستطاب حجة الاسلام آقا سيد محمد مجتهد الطباطبايى سلمه اللّه تعالى مرقوم فرموده‌اند » « آنچه شنيده‌ايد خلاف محض و دروغ صرف است بندگان اعليحضرت همايونى با كمال ، » « مراقبت و نصفت در انتظام امور كافه مردم مملكت نهايت مساعدت و مرحمت را دارند و » « مخصوصا با فرط مساعدت در پيشرفت امور مجلس ملى توجهات كامله مبذول ميفرمايند » « چنانچه امتيازنامه بانگ ملى را دو روز قبل بشرف امضاى مبارك موشح فرمودند كه » « برحسب خواهش عامه تجار و اهالى اين منظور عمده هم صورت وقوع حاصل گشت » « در اين صورت ابدا جاى اين تصورات نيست و بلكه بايد عامه مردم متشكر بوده امروز » « در مساعدت با وظايف بانگ ملى كمك نمايند پس بهتر اينست كه فورا با كمال آسايش » « خيال بر كسب و كار خود رفته منتظر ظهور توجهات كامله ملوكانه و نظم امور عامه باشيد » « ( داعى عبد اللّه الموسوى بهبهانى ) »\r\n\r\nدرخواستهاى هفتگانه تبريزيان\r\nاز اين تلگرافها نيز پيداست ، كه چنان كه گفتيم در تهران خواست محمد عليميرزا را درنمىيافتند ، و معنى آن رفتار او را با مجلس نميدانستند ، و شگفت‌تر آنكه دو سيد باز خوش گمانى مينمودند . تبريزيان هفت چيز را پيشنهاد ميكردند كه بدستيارى مجلس از شاه خواسته شود . ما همان نوشته آنان را ميآوريم :\r\n1 ) شخص همايونى بايد دستخطى براى اسكات عامه صادر نمايند كه دولت ايران مشروطه تامه است .\r\n2 ) عدد وزراى مسئول فعلا از هشت عدد متجاوز نيست و هرگاه بعدها تشكيل يك\r\n\r\n","description":"","footnote":"","page_name":" 214 ","page_number":246},
  {"content":"\r\n\r\nوزارت‌خانه لازم گردد بامضاى مجلس تشكيل داده خواهد شد\r\n3 ) از اين به بعد از خارجه وزير نبايد معين و مقرر شود .\r\n4 ) در هر ولايات و ايالات به اطلاع مجلس شوراى ملى انجمن محلى برقرار باشد .\r\n5 ) وزراى افتخارى ابدا نبايد باشند . يعنى اسم وزارت بجز بر هشت وزير مسئول در دايره دولت نبايد برده شود .\r\n6 ) عزل مسيو نوز و پريم و توقيف لاورس رييس گمركخانه تبريز فورى لازم است .\r\n7 ) عزل ساعد الملك .\r\nاز يك تا پنج چيزهاييست كه ميخواستند دولت بپذيرد و در قانون اساسى آورده شود .\r\nبراى استوارى مشروطه پ 62 فرمانفرما و درستى آن اينها را دربايست ميشمردند .\r\nاز آنسوى هر يكى از اينها پيشرفت يك خواستى را دربر ميداشت يكم براى جلوگيرى از انديشه‌اى بود كه محمد على ميرزا درباره مجلس ميداشت و چنين ميخواست كه آن تنها براى قانونگزارى باشد و مشروطه بمعنى درست خود كه در كشورهاى اروپا ميبود بايرانيان داده نشود . دوم نيز براى استوارى كار مشروطه و مجلس بود .\r\nسوم را براى كوتاه گردانيدن دست بيگانگان ميخواستند . چهارم براى جلوگيرى از خودسرى حكمرانان بود ، و چنين ميخواستند كه در همه شهرها رشته در دست خود مردم باشد تا حكمرانان نتوانند با دستور محمد عليميرزا كارشكنىهايى كنند . اين را خود تبريزيان به كار بسته و چنان انجمنى برپا\r\n\r\n","description":"","footnote":"","page_name":" 215 ","page_number":247},
  {"content":"\r\n\r\nگردانيده بودند و ميخواستند در همه جا آن باشد .\r\nاما درخواستهاى ششم و هفتم : برداشتن نوز و دستيار او پريم يكى از آرمانهاى آزاديخواهان گرديده بود و خود ماندن آنان بر سر كار پس از آنهمه بدخواهيها ، مايه ننگى شمرده ميشد . بازداشتن لاورس براى اين بود كه او دزديهايى كرده و آهنگ گريختن از ايران ميداشت . ساعد الملك را نيز ديديم كه دور راندهء انجمن ميبود ، و اين به تبريزيان گران مىافتاد كه بسر كار باشد .\r\nروز پنجشنبه با اين تلگرافها بپايان رسيد . امروز تلگراف نمايندگان هفتگانه از قزوين آمد كه از آنجا بآهنگ تهران روانه مىگردند . در راه گيلان دچار برف گرديده و دير كرده و كنون پس از يك ماه بقزوين رسيده بودند . از آنسوى از تهران آخرين پاسخ اين بود كه چون فردا نمايندگان آذربايجان ميرسند درخواستهاى شما را با بودن آنان گفتگو كرده پاسخ دهيم . بدينسان مردم پراكنده شده بخانه‌هاى خود رفتند .\r\nفردا آدينه باز سرجنبانان در تلگرافخانه گرد آمدند و مردم نيز حياطهاى تلگرافخانه و توپخانه و جبه‌خانه را پرگردانيدند . يكدسته ميآمدند و يكدسته مىرفتند . واعظان مردم را بيكار نگزارده سخنانى مىگفتند ، و چون در چنين هنگامها كسانى تندرويها نمايند و آشوب پديد آورند ، اينان با پند جلوگيرى مىنمودند و مردم را بآرام بودن و چشم بسوى پيشروان داشتن وادار مىكردند . امروز دبستانها از شاگردان دسته‌ها پديد آورده بودند كه سرود خوانان به آنجا ميآمدند :\r\n آمالمز افكارمز اقبال وطندر * سرحديمزه قلعه بزيم خاك وطندر\r\nدعوا گونى يكسر گورونن قانلو كفندر * ايرانلو لاروخ جان ويرروخ نام آلاروخ بز\r\nدعواده شهادتله هامى كام آلاروخ بز « 1 » \r\nتا هنگام پسين بدينسان گذشت . و چون مردم بيتابيها مىنمودند و پيدا بود كه اگر پاسخى بدلخواه نرسد از پا نخواهند نشست شادروان ثقة الاسلام تلگرافى به خود شاه فرستاد و چگونگى را بازگفت . سپس مجتهد تلگراف ديگرى هم بدانسان فرستاد .\r\nاما در تهران ، امروز شور ديگرى ميبود . چنان كه گفتيم امروز نمايندگان هفتگانه بتهران مىرسيدند . مردم دسته‌دسته به پيشواز مىشتافتند و شور و شادى بسيار مينمودند تهران يكى از روزهاى كم‌مانندى به خود ميديد . گذشته از عنوان نمايندگى نام آذربايجان اين زمان ارجمند شمرده ميشد . از آنسوى بىپروايى شاه بمجلس و چيرگيهايى كه درباريان مىنمودند به همه برخورده بود و مردم رسيدن نمايندگان هفتگانه را در اين - هنگام مايه فيروزى براى مجلس ميشماردند . پيشه‌وران با سران خود تا بيرون دروازه به رده ايستاده بودند ، و چون نمايندگان فرارسيدند ، گاوى بنام مردم تهران ، زير پاى\r\n\r\n\r\n","description":"","footnote":"\r\n( 1 ) اين شعرها از نامق كمال شاعر عثمانيست كه بنام عثمانيان سروده . در تبريز آنها را بنام ايرانيان گردانيد و بسيارى خواندندى . امروز هم شاگردان دبستانها مىخواندند .\r\n","page_name":" 216 ","page_number":248},
  {"content":"\r\n\r\nآنان سربريدند . حاجى صادق نامى از شادمانى يك ديوانگى از خود مىنمود ، و آن اينكه دو پسر نورس خود را همراه آورده بود كه زير پاى نمايندگان آذربايجان قربانى خواهم كرد . آقا ميرزا فضلعلى چنين گفت : « ما ميبايد قربانى اين نورسان باشيم . از ما گذشته و همه كوششهاى ما از بهر اينان است » .\r\nمردم خواستار شدند كه همه نمايندگان در يك جا نشيمن گيرند كه كار ديد آسان باشد .\r\nحاجى محمد اسماعيل همه را به خانه خود خواند ، ولى فرصت ديد بسيار كم بود . زيرا همان روز نمايندگان را از تبريز بتلگرافخانه خواسته بودند . پس از آمدن صنيع الدوله و سعد الدوله و برخى ديگر از سران مجلسيان كه گفتگويى با آنان كردند . بآهنگ تلگرافخانه روانه گرديدند و تا فرورفتن آفتاب در آنجا ميبودند .\r\n\r\nبىپرده شدن انديشه هاى محمد عليميرزا\r\nاز آنسوى شب در خانه مشير الدوله صدر اعظم نشستى خواستى بود ، كه با بودن صنيع الدوله و سعد الدوله و حاجى معين و مرتضوى و امين الضرب و حاجى محمد اسماعيل ، دربارهء درخواستهاى - هفتگانه تبريز گفتگو كرده شود . مشير الدوله فرستاد و نمايندگان تازه رسيده را نيز خواند و اينان از تلگرافخانه به آنجا رفتند .\r\nگفتگو آغاز شد . سعد الدوله از سوى تبريزيان سخن ميگفت و درخواستهاى ايشان را باز مينمود . مشير الدوله گفت : « دولت ميخواهد هزار وزير داشته باشد شما با وزرايى كه دولت بشما معرفى مىكند طرف هستيد ، شما چكار داريد كه دولت فلان قدر وزير - دارد ؟ ! »\r\nسعد الدوله گفت : « در دولت مشروطه بايد وزراء مسئول باشند و غير از وزراى معين هيچ وزيرى خواه افتخارى يا رسمى بايد نباشد . مگر ما دولت مشروطه نيستم ؟ ! مگر دولت بما مشروطه نداده ؟ ! . »\r\nمشير الدوله گفت : « خير ما دولت مشروطه نيستم و دولت بشما مشروطه نداده .\r\nمجلسى كه داريد جهت وضع قوانين است » .\r\nسعد الدوله رو به ديگران برگردانيده گفت : « آقايان شنيدند كه چه ميفرمايند . در اين صورت ما غير از تعيين تكليف ملت تكليفى نداريم . بعد از اين بودن ما در اين مجلس زياد است برويم . »\r\nحاجى امين الضرب به پا برخاست و چنين گفت : « دولت نميتواند بگويد من بشما مشروطه نداده‌ام . اگر ما مشروطه نيستيم چرا از ولايات مبعوث ميفرستند ؟ ! ما خودمانرا رسما مشروطه ميدانيم و حقوقى كه داريم هيچ‌كس نميتواند از ما پس گيرد مگر با خون ملت . . »\r\nسپس مستشار الدوله به پا خاست و بسخنانى پرداخت و در پايان چنين گفت : « حال كه دولت نكول مىكند و ميخواهد ملت را فريب دهد تكليف ما غير از اطلاع دادن بملت خودمان كه در تلگرافخانه جمع و منتظر هستند نيست . مرخص فرماييد برويم و آنان را از\r\n\r\n","description":"","footnote":"","page_name":" 217 ","page_number":249},
  {"content":"\r\n\r\nانتظار برهانيم » .\r\nاين را گفت و همگى برخاستند كه بيرون آيند . مشير الدوله گفت : خشم ننماييد كه بنشينيد و آنچه ميخواهيد بنويسيد كه فردا بشاه نشان دهم . سعد الدوله گفت : ما آنچه كه ميداريم نتوانيم دوباره از دولت بخواهيم . خواست ما درست گردانيدن قانون است پ 63 شاپشال\r\n\r\n","description":"","footnote":"","page_name":" 218 ","page_number":250},
  {"content":"\r\n\r\nكه كميهاى آن برداشته شود . مشير الدوله گفت : كميهاى آن چيست ؟ ! . گفت : پاسخده بودن وزيران ، و به اندازه بودن شماره آنان ، و برداشته شدن فزونيان ، كه يكى از آنان نوز و پريم است . اين را گفت و بديهاى نوز را شمردن گرفت .\r\nمشير الدوله گفت : اينها همه راست است ، ولى دولت ناگزير است نوز را بدانسان كه بود نگه دارد . سعد الدوله پاسخ داد : ولى توده ناگزير نيست كه بدخواهان را بپذيرد .\r\nبدينسان گفت و شنيد ميرفت . سعد الدوله تنديها مينمود و ديگران پشتيبانى ازو نشان ميدادند ، و مشير الدوله نرمى مينمود . و سرانجام چنين نهاده شد كه فردا بنمايندگان ديگر نيز آگاهى دهند و مجلس را بيرون از نوبت برپا كنند و با سكالش نوشته‌اى پديد آورده بنزد صدر اعظم فرستند كه بشاه نشان دهد و پاسخ گيرد . بدينسان نشست به پايان رسيد .\r\nمىبايد برخى جمله‌هاى مشير الدوله را نيك انديشيد . اينها انديشه‌هاى محمد عليميرزا مىبود كه از دهان صدر اعظم بيرون ميآمد . « دولت بشما مشروطه نداده .\r\nمجلسى كه داريد جهت وضع قوانين است » . آنچه در نامه خود بمجلس دربارهء پاسخدهى وزيران و ديگر چيزها نوشته بود ، از آن نيز اين معنى را ميخواست . ولى مجلسيان آن را نفهميدند ، و چنان كه ديديم با خونسردى در پيرامون آن گفتگو ميكردند و كسانى نيز هوادارى از دولت مينمودند ، دربارهء نوز آشكاره ميگويد ، « دولت ناگزير است او را بسر كار نگه دارد » . چرا دولت ناگزير ميبود ؟ ! . زيرا نوز و همكاران او بسود روسيان كار ميكردند و آنان بنام آنكه گمرك در گرو ايشانست و ميبايد در دست كسانى باشد كه آنان بشناسند و دلگرم باشند نگهدارى از اينان مينمودند ، و محمد عليميرزا نمىيارست كه كارى نه بدلخواه آنان كند . اين اندازه درماندگى و ناتوانى دولت خودكامه ميبود . با اينهمه با مردم ، آن گردنكشى و دژرفتارى را مىنمودند . مردم كه از درون دل به كار برخاسته و آرزو مىكردند بايشان ياورى نمايند و پشتيبان باشند و در برابر بيگانگان نيرومندشان گردانند ، در برابر اينها آن بديها را از خود نشان ميدادند .\r\nروز شنبه نوزدهم بهمن ( 26 ذى الحجه ) ، مجلس بيش از نيمروز در يك اطاق نهانى برپا گرديد . نمايندگان تبريز هم آمدند . تقيزاده و حاجى امين الضرب هركدام نوشته ديگرى درباره كميهاى قانون اساسى آماده كرده بودند . آنها را خواندند و پس از گفتگو و سكالش چون ديدند در آن‌باره به سخن بسيارى نيازمندند و چنان فرصتى نيست بهتر ديدند كه به همان فهرست درخواستهاى تبريز بس كنند و آنها را نوشته با دست حاجى مخبر السلطنه بنزد صدر اعظم فرستادند كه تا چهار ساعت ديگر پاسخ از شاه گرفته و بفرستد . سپس چون پاسخى نرسيد هفت تن را از نمايندگان برگزيده نزد صدر اعظم فرستادند . از آن نيز نتيجه نشد محمد عليميرزا ايستادگى مىنمود و بيباكانه پاسخها\r\n\r\n","description":"","footnote":"","page_name":" 219 ","page_number":251},
  {"content":"\r\n\r\nمىداد . مجلس تا شام برپا مىبود و رسيدن پاسخ را مىبيوسيد .\r\nامروز تهرانيان هم در شورش همدستى نمودند . گذشته از جنبش تبريز گفتگو - هاى ديشبى با صدر اعظم همه را بيدار ميگردانيد ، دسته‌هاى انبوهى از آنان در حياط مجلس و آن پيرامونها گرد آمده همراهى با درخواستهاى تبريزيان مينمودند و چنين ميخواستند كه در اينجا هم بازار را ببندند . ولى مجلس خرسندى نداد و جلو گرفت .\r\nاز آنسوى در تبريز امروز همچنان شور و خروش برپا ميبود . گذشته از تلگرافخانه و آن پيرامونها ، مردم در برخى مسجدها گرد آمده و همراهى با كوشندگان مينمودند .\r\nگذشته از شهر ، از باسمنج و شبستر با تلفون همدردى نشان ميدادند . چون ساعت بساعت با تلگراف از پيش‌آمدهاى تهران آگاه ميشدند ، از ايستادگى محمد عليميرزا سخت برآشفته ، و يكدسته به اين شدند كه براى فشار آوردن به او بيك گام ديگرى برخيزند ، و آن اينكه اداره‌هاى پست و تلگراف و تذكره و صندوق ماليه و قورخانه را بدست گيرند ، و نگزارند دولتيان به كار پردازند . ولى دورانديشان اين را نپسنديدند ، و تنها به اين بس كردند كه تلگرافخانه را بدست دارند و نگزارند تلگرافهاى ديگرى فرستاده شود .\r\nشاگردان دبستان باز رده بسته و سرود خوانان ميآمدند و ميرفتند و شنيدنيست كه در ميان آن شور و خروش كسانى نيكوكارى را فراموش نميكردند و براى دبستانها « اعانه » گردآورده و ميدادند .\r\nداستان فرستاده فرستادن محمد عليميرزا به عتبات كه از ديرباز بر زبانها افتاده بود ، اين پيش‌آمدها راست بودن آن را ميرسانيد ، و اين بود علماء تلگرافى نوشتند كه براى علماى نجف فرستاده شود ، و چون بتلگرافخانه ايران بدگمان ميبودند كسى را فرستادند كه از آنسوى ارس ، از سيم قفقاز آن را بفرستد . آن تلگراف را با پاسخى كه علماى نجف دادند و چندى پس از آن رسيد در روزنامه‌ها نوشته‌اند و ما در اينجا نمىآوريم .\r\n\r\nگردن گزاردن محمد عليميرزا بدرخواستها\r\nروز يكشنبه باز بامداد مجلس برپا گرديد . باز نشست نهانى مىبود .\r\nولى چون تهرانيان در حياط و آن پيرامونها انبوه شده بودند و سخت بيتابى مينمودند ، پرواى نهانى بودن نشست را نكرده بدرون رفتند ، و با نمايندگان در شور و سهش همبازى نمودند .\r\nچه مجلسيان و چه ديگران پاسخ دربار را مىبيوسيدند و پياپى فرستاده بنزد مشير الدوله فرستاده مىپرسيدند . هنگام نيمروز چون دو سيد و ديگران ميخواستند به خانه خود روند مجلسيان نگزاردند و خواهش كردند كه در مجلس بمانند ، و از اينجا پيداست كه بيم نيز ميداشتند .\r\nپس از نيمروز حاجى مخبر السلطنه آمد و نوشته از مشير الدوله آورد كه او را براى\r\n\r\n","description":"","footnote":"","page_name":" 220 ","page_number":252},
  {"content":"\r\n\r\nگفتگو با مجلسيان نماينده گردانيده بود . بسخن آغاز كردند . نماينده دولت مشروطه را نميپذيرفت و ميگفت : « اين كلمه غلط است » ، و در ميان سخن ميفهمانيد كه اين را نخواهيد و هرچيز ديگرى ميخواهيد بخواهيد . مجلسيان پاسخهاى سختى دادند .\r\nرفت كه دوباره پاسخ بياورد و هنگام شام مىبود كه آمد و چنين پيام آورد : « شاه ميفرمايد با همه محذورات عزل مسيو نوز و پريم آنها را معزول كرديم . لفظ مشروطه را هم « مشروعه » ميكنيم . ما دولت اسلام هستيم و سلطنت مشروعه باشد » . مجلسيان باز برآشفتند و بهياهوى سختى برخاستند و آشكاره پاسخ دادند كه جز از « مشروطه » نام ديگرى نخواهيم پذيرفت .\r\nپ 64 عضد الملك\r\n\r\n","description":"","footnote":"","page_name":" 221 ","page_number":253},
  {"content":"\r\n\r\nدر تبريز امروز همچنان بازارها بسته و مردم در تلگرافخانه و آن پيرامونها ميبودند ، و باز شور و خروش مىرفت . امروز دفترهاى ماليه را مهروموم كردند و تذكره خانه را از كار بازداشتند و انبار ذخيره را بدست گرفتند . امروز نظام الملك والى بتلگرافخانه آمد و پيداست كه از روى ترس ميبود . شاگردان دبستان امروز نيز آمدند و رفتند .\r\nهنگام پسين چون از تهران جز تلگرافهاى نوميدىآميز نميرسيد يكدسته بيتابى بيشتر نمودند . شادروان شيخ سليم روى پنجره ايستاد با سخنانى بآرام گردانيدن آنان كوشيد و چنين گفت : « انشاء اللّه تا فردا جواب ميرسد . اگر خدا نكرده مقصودمان حاصل نشود خواهيم گفت كلمه را كه ميدانيم » .\r\nپنج ساعت از شب دوشنبه ميگذشت كه از تهران تلگراف نمايندگان درباره برداشته شدن نوز و پريم رسيد و مردم اندك آرام گرديده و پراكنده شدند .\r\nروز دوشنبه بيست و يكم بهمن ( 27 ذى الحجه ) باز از بامداد مجلس برپا گرديد باز حاجى مخبر السلطنه آمد و اين بار چنين عنوان كرد : « ديروز مأمور به گفتن بودم امروز مأمور به شنيدن هستم . ولى من باب خيرخواهى عرض ميكنم كه مشروطه بودن دولت ايران صلاح نيست . جهت اينكه در دولت مشروطه آزادى همه چيز هست در اين صورت آزادى اديان هم لابد بايد بشود . آنهاييكه در ميان ما عددشان كم نيست ما آن‌ها را نميشناسيم آنوقت دستاويز ميكنند كه ما را آزادى بايد و در هيچ مواقع مانع نبايد شد و ضرر اين بر اسلام است » .\r\nاين سخنان را به او سپرده بودند كه بيايد و بگويد و باشد كه از اين راه دو تيرگى به ميان مجلسيان افتد . ولى چه دو سيد و علماء و چه ديگران همگى ناخشنودى نمودند .\r\nو در درخواستهاى خود پافشارى نشان دادند . حاجى مخبر السلطنه باز رفت كه پاسخ بياورد .\r\nامروز هم تهرانيان در بهارستان انبوه ميبودند و شور و خروش نشان ميدادند . از آنسوى در تبريز امروز خشم مردم بيشتر گرديده و گفتگو از آن ميرفت كه قورخانه را بدست گيرند و تفنگها را بيرون آورده بمجاهدان بخشند . واعظان باز بآرام گردانيدن مردم كوشيدند شاگردان دبستانها آمده و چون در حياط جا باز نبود به روى پشت‌بام رده كشيده و سرود مىخواندند :\r\n آه اى آزادگان از دست استبداد داد * خانمان شش هزاران ساله را بر باد داد\r\nيكنفر كز مادرش هنگام زاد آزاد زاد * بهر چه خود را بدست جور استبداد داد\r\nهر دم از هر گوشه‌اى ميآيد اين فرياد ياد * آه اى آزادگان از دست استبداد داد\r\nخانمان شش هزاران ساله را بر باد داد \r\nهنگام پسين از نمايندگان تلگراف آمد كه بدلدارى كوشيده و چنين نوشته بودند : همه مردم ايران با شما هم‌آوازند . از بامداد در مجلس بوديم « انشاء اللّه\r\n\r\n","description":"","footnote":"","page_name":" 222 ","page_number":254},
  {"content":"\r\n\r\nتا دو ساعت از شب رفته نتيجه عمل معلوم مىشود . بهر قسم است شورش اهالى را ساكت كنيد » .\r\nبدينسان روز ميگذشت . آنان در دار الشورى و اينان در تلگرافخانه چشم به راه پاسخ دربار ميدوختند . در اين ميان كسانى از نيكخواهان به ميانجيگرى مىكوشيدند .\r\nيكى از آنان عضد الملك سرايل قاجار ميبود كه همراه حاجى مخبر السلطنه بدربار ميرفت و بجلوگيرى از محمد عليميرزا مىكوشيد .\r\nمحمد عليميرزا خود را در تنگنا ميديد ، و از آنسوى نميتوانست گردن بمشروطه گزارد . اين بود در پاسخ دودل مىايستاد . ولى چون فشار تبريز ساعت بساعت فزونتر مىگرديد ناگزير شد پاسخ دهد و گردن بخواست توده گزارد ، و خواه‌وناخواه دستخطى بيرون داد .\r\nيكساعت و نيم از شب سه‌شنبه گذشته حاجى مخبر السلطنه آن را بمجلس آورد .\r\nمردم كه چند هزار تن در صحن بهارستان و در اطاقهاى آن گرد ميبودند شادى بسيار نمودند ، و چون حاجى مخبر السلطنه در برابر دو سيد و ديگر علماء ايستاد و آن را خواند از هر سو ، از درون و بيرون ، آوازها به « زنده باد مشروطه » بلند گرديد . مردم شادى و خشنودى بىاندازه نشان دادند . همانشب دار الشورى بتلگراف به تبريز و ديگر شهرها آگاهى فرستاد .\r\nدر تبريز فردا باز مردم در تلگرافخانه گرد مىبودند و باز برخى درخواستها كرده بگشادن بازارها خرسندى نميدادند . ولى سردستگان پاسخ دادند و همه را ببازار فرستادند .\r\nتلگراف دار الشورى را كه دستخط شاه نيز در آنست در اينجا مىآوريم :\r\n« خدمت حضرات مستطابان آقايان حجج الاسلام آذربايجان ادام اللّه توفيقاتهم و » « انجمن محترم ملى به حمد اللّه و المنه كه توفيقات الهى و همت ابناى وطن خصوصا اهالى » « با غيرت آذربايجان در تكميل نواقص قانون اساسى استحكام مشروطيت لفظا و معنا دستخط » « جهان مطاع ملوكانه شرف سنوح بخشيد جا دارد مجلس بعموم ابناى وطن بگويند » « اليوم اكمت لكم دينكم عين دستخط همايونى ذيلا مخابره مىشود . »\r\n« جناب اشرف صدر اعظم سابق هم دستخط فرموده بوديم كه نيات مقدسه ما در » « توجه باجراء اصول قوانين اساسى كه امضاء آن را خودمان از شاهنشاه مرحوم انار اللّه » « برهانه گرفتيم بيش از آن است كه ملت بتواند تصور كنند و اين بديهى است از همان » « روز كه فرمان شاهنشاه مبرور انار اللّه برهانه شرف صدور يافت امر بتأسيس مجلس » « شوراى ملى شد دولت ايران در عداد دول مشروطه صاحب كنستيتوسيون بشمار ميآمد » « منتهى ملاحظه كه دولت داشته اين بوده است كه قوانين لازم براى انتظام وزارتخانه‌ها » « و دواير حكومتى و مجالس بلدى مطابق شرع محمدى صلى اللّه عليه و آله نوشته آنوقت »\r\n\r\n","description":"","footnote":"","page_name":" 223 ","page_number":255},
  {"content":"\r\n\r\n« بموقع اجرا گذارده شود عين اين دستخط ما را براى جنابان مستطابان حجج الاسلام » « سلمه اللّه تعالى و مجلس شوراى ملى ابلاغ نمايند ( 27 ) ذيحجة الحرام 1324 » « ( شوراى ملى ) » .\r\nبراى نوشتن دنباله قانون اساسى از مجلس ، سعد الدوله و تقيزاده و مشار الملك و حاجى امين الضرب و حاجى سيد نصر اللّه و مستشار الدوله را برگزيدند و خواهيم ديد كه چه نتيجه پديد آمد .\r\nاما نوز و پريم ، به آسانى نميخواستند از ميان بروند و اين را باور نمىكردند كه ايران ديگر شده و يك نيرويى بنام آزاديخواهان پديد آمده كه بدخواهان را برنمىتابد .\r\nآنان را چون برداشتند يكتن ديگر از بلژيكيان بنام « كينه » بجاى نوز نشست كه مدير گمرك و خود در زير دست نوز مىبود و همان رفتار او را مينمود . نوز نيز از دادن حساب خوددارى نشان ميداد و چنين گفته ميشد پاره نوشته‌هاى اداره را كه بزيان خود ديده درآورده و آتش زده . از آنسوى لاورس كه تبريزيان بند كردن او را خواسته و شاه نيز پذيرفته بود بند نگرديده و از ايران روانه شده بود .\r\n\r\nنخستين دسته‌اى كه از توده جدا گرديدند\r\nبدينسان شورش پس از شش روز بپايان رسيد . اما نتيجه‌هاى آن : نخست مشروطه استوار گرديد و راه رخنه به آن بسته شد .\r\nدوم كميهاى قانون اساسى دانسته شد و به نوشتن يك « دنباله‌اى » براى آن آغاز كردند . سوم مسيو نوز كه خود خارى شده و به چشم ايرانيان فرو ميرفت از كار برداشته شد . چهارم محمد عليميرزا دانست كه هماورد او نه تهران ، بلكه تبريز مىباشد ، و اگر برانداختن مشروطه را مى - خواهد بايد نخست بچارهء آنجا كوشد و خواهيم ديد كه بچه انديشه‌هايى دربارهء آن شهر پرداخت .\r\nاينها مايه شد كه بار ديگر در مجلس گفتگوهايى از نوز و بلژيكيان بميان آمده و از وزير ماليه بازخواستهايى شد . نيز انجمن تبريز بار ديگر تلگراف فرستاد و سخت - گيريهايى بدار الشورى نمود .\r\nاينها از يكسو نيروى مجلس را در برابر دربار فزونتر ميگردانيد و از يكسو ميان مردم ارج آن را بيشتر ميساخت . مردم يك دستگاهى را كه هيچگاه نپنداشتندى با ديده مىديدند . با اينهمه چون در آن ميان محرم ( سال 1325 ) فرارسيد و بشيوهء همه ساله روضه‌خوانيها برپا شد برخى روضه‌خوانها در تهران ببدگويى از مشروطه و مجلس پرداختند .\r\nيكى از آنان سيد اكبر شاه بود كه از ديرگاهى خود را بدخواه دو سيد گردانيده بود ، و اين زمان گستاخ گرديده از مجلس و مشروطه هم بد ميگفت .\r\nچنان كه نوشته‌ايم در آغاز كوششهاى دو سيد اين يكى از پيرامونيان آنان ميبود و در كوچيدن بعبد العظيم همراهى نمود ، و يك ماه كه در آنجا درنگ داشتند اين با حاجى\r\n\r\n","description":"","footnote":"","page_name":" 224 ","page_number":256},
  {"content":"\r\n\r\nشيخ محمد هر روز بمنبر رفتندى و مردم را سرگرم داشتندى . ليكن پس از بازگشت از عبد العظيم بنام آنكه پول به او كم داده شده از پولهايى كه براى دو سيد فرستاده مىشد تنها بيست و پنج تومان به او رسيده ، آزردگى پ 65 شعاع السلطنه مىنمود ، و كم‌كم از دو سيد جدا گرديد و زبان بگله و بدگويى باز كرد ، و اين بار خود را بحاجى ميرزا ابو القاسم امامجمعه بست ، و در ( محرم 1324 ) كه در خانه او بمنبر ميرفت از زباندرازيها درباره دو سيد بازنمىايستاد . چون دو سيد و همراهان ايشان در روضه‌خوانيهاى خود از دادن چايى بمردم ، بنام آنكه قند و چاى كالاى بيگانه است و ميبايد كمتر به كار برد ، خوددارى مىنمودند ، اين در منبر بنكوهش از آنان برخاسته چنين ميگفت ، « عجب دارم از جمعى كه به جهت دخترها و عروسهاى خود لباسهاى زربفت درست مىكنند و به جهت عزاى سبط رسول از دادن چايى مضايقه مىنمايند » . سپس چون مشروطه داده شد و جايگاه دو سيد بسيار بالاتر گرديد و امامجمعه و ديگران از راه فروتنى پيش آمدند . اين نيز بخاموشى گراييد و زبان دربست . ليكن چون محمد عليميرزا پادشاه گرديد و با مشروطه دشمنى نشان داد اين بازمايه دليرى اكبر شاه و مانندگان او گرديد .\r\nاگرچه محمد عليميرزا سپر انداخته و اين زمان جز همراهى با مجلس نشان نميداد .\r\nليكن راز درون او را همگى ميدانستند و چون از اينسوى محرم فرا رسيده و بازار اينان گرم شده بود خوددارى نتوانسته ببدگوييهايى ميپرداختند . بويژه در جاييكه دارنده خانه از بدخواهان مشروطه ميبود كه گستاخى بيشتر ميكردند .\r\nروز سه‌شنبه بيست و نهم بهمن ( 6 محرم ) در خانه سيد محمد پسر سيد على اكبر تفرشى سيد اكبر شاه باز ببدگويى از مجلس پرداخت . از پايين سيدى پاسخ داده بجلوگيرى كوشيد و كسانى هم با اين ياورى نمودند . از آنسوى شيخ زين الدين زنجانى به پشتيبانى از اكبر شاه برخاست و طلبه‌هاى همراه او سيد مشروطه‌خواه را زدند ، و از اينسوى\r\n\r\n","description":"","footnote":"","page_name":" 225 ","page_number":257},
  {"content":"\r\n\r\nيكدسته از طلبه‌هاى مدرسه حاجى ابو الحسن به يارى اين آمدند و در ميانه زدوخورد رخ داد .\r\nطلبه‌هاى مشروطه‌خواه دسته‌بندى كرده به خانه بهبهانى و طباطبايى رفتند و داد خواستند ، و دو سيد چگونگى را بشاه نوشته و پافشارى نمودند ، و در نتيجهء آن شاه دستور داد شيخ زين الدين را از تهران بيرون كنند و سيد اكبر شاه و بدگويان نيز بمنبر نروند .\r\nشيخ زين الدين و همدستان او كه سيد محمد تفرشى و سيد اكبر شاه و صدر المحققين و گروهى از طلبه‌ها بودند ، چون چنين ديدند به عبد العظيم پناهيدند ، و چنان كه گفته ميشد شماره‌شان تا هفتاد و هشتاد تن ميرسيد . اينان نخستين دسته‌اى بودند كه از توده جدا گرديدند و چون آگاهى از كار اينان بشهرها رسيد مايه دلگيرى آزاديخواهان گرديد .\r\nولى در اينهنگام هنوز بديهاى خودكامگى فراموش نگرديده و تكانى كه جنبش بدلها داده بود از نيرو نيفتاده بود ، از آنسوى خود اينان كسان ارجدارى شمرده نمىشدند و دستاويزى براى جدا شدن از توده در دست نميداشتند ، اين بود مردم پروا ننمودند .\r\nمحمد عليميرزا كه در پى برانگيختن دشمنانى براى مجلس ميبود او هم باينان ارج نگزاشت .\r\nنتيجه آن شد كه پس از سه هفته كمابيش پشيمانى نمودند و نامه‌اى با دستينه اكبر شاه و صدر المحققين بمجلس نوشته و در آن « به تمام قسمهاى مشروعه » سوگند خوردند كه « از اول تاكنون با مجلس شوراى اسلامى » دشمنى نداشته‌اند و نميدارند و بيزارى از كار خود نمودند . در مجلس گفتگو بميان آمد و دو سيد و ديگران سخنانى راندند و بيزارىجويى آنان را پذيرفتند . آنان چشم ميداشتند كه كسانى بروند و ايشان را بتهران بازگردانند ولى چشمداشت بيجايى بود و بخودشان واگزاردند كه پراكنده شوند و بازگردند .\r\n\r\nكارهاى ارجدار دار الشورى\r\nدر اينميان دار الشورى چند رشته كارهاى ارجدارى را از پيش ميبرد زيرا از يكسو تكان بهمه‌جا رسيده و در همه شهرهاى ايران ميانه كهنه و نو ، و خودكامگى و مشروطه ، و ستم و داد نبرد آغازيده و در بسيار جاها دوتيرگيهاى كهن‌كار خود را ميكرد و آشوب در ميانه پديد ميآورد . مجلس به همه اينها از دور ديده‌بانى مىنمود و بهواداران آزادى ياورى ميرسانيد ، و در برخى جاها انجمن تبريز اين كار را به گردن مىگرفت .\r\nدر خراسان كه آصف الدوله بجلوگيرى از برپا كردن انجمن برخاسته بود در سايه فشار او را از واليگرى برداشتند ، و او خوار و زبون بتهران آمد . مجلس به اين اندازه بس نكرده و داستان فروش دخترهاى قوچان را دنبال كرده بارها از اين‌باره گفتگو شد .\r\nايرانيان عشق‌آباد تلگرافى بمجلس فرستاده بودند بدينسان : « ما به چشم خود ديديم كه اطفال قوچانيها را در عشق‌آباد مثل گوسفند و ساير حيوانات بتركمانان ميفروختند و كسى نبود دادرسى نمايد » . اين تلگراف چون در مجلس خوانده شد بسيارى از نمايندگان خوددارى نتوانسته بگريستند ، و در نشست ششم اسفند ( 13 محرم ) ميرزا محمود كتابفروش آگاهيهاى گشاده‌ترى در آن‌باره داده چنين گفت كه داستان دوتاست : يكى آنكه چون\r\n\r\n","description":"","footnote":"","page_name":" 226 ","page_number":258},
  {"content":"\r\n\r\nدر سال گذشته در خراسان ملخ‌خوارى شده و كشتها بار نداده بود مردم بشاه نامه نوشته و دادخواهى كردند و شاه گفت كسى پ 66 سيد اكبر شاه براى بازرسى فرستاده شود . ولى عين الدوله گوش نداد و آصف الدوله و كاركنان او فشار آورده ماليات خواستند و مردم ناگزير شده دختران خود را فروختند كه تركمانها خريدند .\r\nديگر آنكه سالار مفخم بجنوردى از سوى دولت براى جلوگيرى از تاخت و تاراج تركمانها ميبود و سالانه پولى از آن باره ميگرفتى . ولى آصف - الدوله آن پول را بريد و او نيز تركمانان را برانگيخت كه به خاك قوچان ريختند و پس از كشتار و تاراج شصت تن كمابيش از زنان و دختران را دستگير كرده با خود بردند و در عشق‌آباد فروختند . در پايان اين گفتگوها مجلس پافشارى نمود كه آصف الدوله ببازپرس و داورى كشيده شود .\r\nپسر سپهدار كه در تنكابن آن دژرفتارى را كرده بود او را از آنجا برداشتند . در قزوين دو تن نماينده براى مجلس برگزيده شده ، ولى چون دو تيرگى در ميان بود دسته ديگر در شاهزاده حسين گرد آمده و بآشوب برخاسته و از روانه گردانيدن آنان جلو ميگرفتند . مجلس تلگراف فرستاد و آشوب را فرونشاند و دو تن نماينده ، كه شيخ حسين شهيدى و ميرزا حسين طبيب مىبودند بتهران آمده به كار خود پرداختند .\r\nدر رشت انجمن برپا گرديده ، ولى يكدسته از بدخواهان بدشمنى برخاسته و آشوب مينمودند و آنان هم انجمن ديگرى برپا كرده بودند كه سپهدار حكمران آنجا پشتيبانى نشان ميداد . انجمن تبريز و دار الشورى با تلگراف ياورى از انجمن آزاديخواهان نمودند و پس از كشاكشهاى بسيارى در آنجا نيز آزاديخواهان فيروز گرديدند .\r\nظل السلطان كه از زمان ناصر الدينشاه فرمانرواى اسپهان و آن پيرامونها بوده و در آنجاها سراها ساخته و ديه‌ها خريده و ريشه سختى دوانيده بود ، بانگيزش آقا نجفى و ديگران ، اسپهانيان برو شوريده و برداشتن ويرا ميخواستند ، و چون از تهران درخواست\r\n\r\n","description":"","footnote":"","page_name":" 227 ","page_number":259},
  {"content":"\r\n\r\nآنان پذيرفته نميشد بازارها را بسته و پافشارى بسيار مينمودند . مجلس هم ، چون برافتادن اين گونه فرمانروايان ريشه‌دار را بسود مشروطه ميديد همراهى با ايشان مينمودند و در نتيجه ظل السلطان از آنجا برداشته شد .\r\nدر كرمانشاهان بر سر برپا كردن انجمن كينه‌هاى كهن به جوش آمده و آشوب بزرگى برخاسته بود . چنان كه چندبار زدوخورد رخ داد و كسانى در ميانه كشته شدند . مجلس بفرونشاندن آشوب آنجا كوشيد . ولى كارى نتوانست و تا ديرى كشاكش و ناايمنى در ميان ميبود .\r\nاين آشوبها از تكان مشروطه پديد آمده و چنان كه گفتيم خود كشاكشى ميان كهنه و نو ميبود . چيزى كه هست نادانيها و كينه‌هاى كهن نيز بميان مىآمد . اين كشاكشها ناگزير ساخت كه صنيع الدوله بگله پرداخته و چنين گويد : « غير از اهالى آذربايجان كه به ترتيب صحيح انتخاب وكلاى خود را نموده و با احترام روانه كردند ساير ولايات نفهميدند و اغراض سابقه خودشان را در اينمورد بروز دادند ، مثل قزوين و كرمانشاه و غيره » .\r\nاينها در ماه اسفند ميبود . روزهاى بازپسين آنماه مجلس يك كار ارجدار ديگرى هم بانجام رسانيد . چنان كه گفتيم بودجهء سالانه دولت شش كرور كم ميداشت كه بايستى جاى آن را پر گردانند . مجلس كميسيونى براى اين كار برگزيده بود كه يكى از باشندگان آن وثوق الدوله ميبود . اينان براى چاره دو كار را بانديشه گرفتند : يكى آنكه بدرآمد افزايند ، و ديگرى اينكه از دريافت بكاهند . دربارهء افزونى بدرآمد نيز چند چيز را بانديشه گرفتند :\r\n1 ) افزودن « تفاوت عمل » بدرآمد . چگونگى آنكه دولت مالياتهايى بديه‌ها و ديگر چيزها گزارده بود و كتابچه‌اى براى آن در دست ميداشت . ولى حكمرانان زمان به زمان به آن مالياتها افزوده و خود كتابچه ديگرى پديد آورده بودند ، و چون ماليات را حكمرانان گرد آورده و بدولت پرداختندى ، اينان از مردم از روى كتابچه خودشان گرفتندى و بدولت از روى كتابچه خود آن پرداختندى ، و آن فزونى را كه « تفاوت عمل » ناميده شدى به دو بخش كردندى : بخشى را بصدر اعظم و ديگران بعنوان پيشكش دادندى و بخشى را خودشان برداشتندى و در برخى جاها اين فزونى بسيار فزون بودى . مثلا در كرمان ماليات گذارده دولت 44000 تومان ، و ماليات گرفته حكمرانان 000 ر 170 تومان ميبود . كمسيون چنين نهاد كه همهء اين فزونيها به حساب دولت درآيد .\r\n2 ) برانداختن « تيول » . بسيارى از آباديها به « تيول » داده شده بود . بدينسان كه كسانى كه از درباريان و از سركردگان فوج و مانند اينها از دولت سالانه يا ماهانه گرفتندى دولت بجاى آنكه خود يكسره پردازد ماليات يك ديهى را به او واگزاردى كه خود از ديه‌نشينان بگيرد ، و اين كسان چون ساليان دراز اين كار را كرده بودند آن ديه‌ها\r\n\r\n","description":"","footnote":"","page_name":" 228 ","page_number":260},
  {"content":"\r\n\r\nرا از آن خود ميشمردندى . در اينجا نيز فزونى در ميان ميبود . زيرا بيشتر ديه‌ها زمان به زمان آبادتر گرديده و مالياتش فزونتر شده بود ولى فزونى را نيز تيول‌داران گرفتندى . كمسيون چنين نهاد كه تيول بيكبار برانداخته شود و همه آن مالياتها به حساب دولت درآيد ، و به آن كسان از صندوق ماهانه يا سالانه داده شود .\r\n3 ) برانداختن تسعير . چگونگى آنكه يك بخش ماليات ديه‌ها غله بودى كه مىبايست سالانه بانبار دولت بفرستند . ولى از ساليان دراز چنين ميبود كه بهاى آن را بدولت ميپرداختند . از اينجا نيز فزونى پيدا ميشد . زيرا آنان كه در زمان بسيار پيشترى اين را با دولت نهاده و بهاى كمى براى غله گفتگو كرده بودند هميشه بهاى كم آن زمان را مىپرداختند در حالى كه بهاى غله اكنون پنج يا شش برابر آن گرديده بود .\r\nاين سه زمينه در مجلس در چند نشست بگفتگو آمد ، و نخست كسانى خرده‌هايى مىگرفتند و ناخشنوديهايى مينمودند . ولى چون گفتگو شد و زمينه روشن گرديد همه را پذيرفتند . ولى اين پيش‌آمد يك نتيجه ديگرى نيز درپى خواستى داشت ، و آن اينكه يكدسته از مفتخواران را از توده جدا گرداند . زيرا همه ديه‌داران و تيول‌داران و حكمرانان از آن خواستندى رنجيد ، و خواهيم ديد كه از اين راه چه دشمنيها پديد آمد و چه كينه‌ها رخ داد .\r\n\r\nنخستين كابينه قانونى\r\nيك پيش‌آمد ديگرى در همانروزها كناره‌جويى مشير الدوله صدر اعظم بود . دانسته شد بهرچه كناره جست . آيا خود خواست يا محمد عليميرزا نخواست . پس از كناره‌جويى او يك كابينه‌اى بدانسان كه خواست مجلس بود و انجمن تبريز همچنان در درخواست آن پافشارى نشان داده باز يادآوريها مينمود پديد آمد . بدينسان كه همه كارها و اداره‌هاى دولتى را بهشت بخش گردانيده و هشت وزارتخانه پديد آوردند . اداره‌هاى تلگراف و تذكره و صندوق ماليه كه از دست نوز گرفته شده بود هر يكى بوزارت خانه ديگرى داده شد .\r\nهشت وزير برگزيده گرديده ، و چون ميبايست بمجلس شناسانيده شده و هر يكى پاسخ دهى را به گردن گيرد ، روز پنجشنبه بيست و نهم اسفند ( 6 صفر 1325 ) بمجلس آمدند ، و چون صدر اعظم يا سروزير در ميان نمىبود وزير داخله آنان را بشناسانيد ، بدينسان :\r\nنايب السلطنه وزير جنگ ، فرمانفرما وزير عدليه ، علاء السلطنه وزير امور خارجه ، وزير افخم وزير داخله ، ناصر الملك وزير ماليه ، مخبر السلطنه وزير علوم و معارف ، مهندس الممالك وزير فوايد عامه ، وزير همايون وزير تجارت .\r\nچنين گفته شد چون وزير جنگ خود ناخوش بوده و بمجلس نتوانسته بيايد دبير الدوله بعنوان دستيارى او آمده . راستى اين بود كه نايب السلطنه ميخواست دست از وزير جنگى برندارد ، از يكسو هم آمدن بمجلس را كمى خود ميشمرد و به اين بهانه دست مييازيد .\r\n\r\n","description":"","footnote":"","page_name":" 229 ","page_number":261},
  {"content":"\r\n\r\nوزير داخله چنين گفت : « غرض اين بود كه هيئت وزراء و كابينه تغييرى كرده بود معرفى از ايشان در مجلس بشود و همه ملت امروزه بدانند كه دولت و ملت يكيست و بايد دست به يكديگر داده و كار بكنند تا مملكت معمور و آباد گردد » .\r\nشادروان بهبهانى از سوى مجلس سپاس گزارد . گفته شد چنان كه نمايندگان سوگند خورده‌اند ميبايد وزيران هم سوگند خورند . وزير داخله كه خود جانشين سروزير هم ميبود چنين پاسخ داد :\r\n« فردا كه جمعه و اول سالست انشاء اللّه پس‌فردا جمع شده در حضور اعليحضرت همايونى با حضور حجج الاسلام قسم ياد مينماييم » .\r\nوزير عدليه گفت : « هيچ روز مباركتر از امروز نيست كه تماما با جان و مال براى ترقى مملكت حاضر شده‌اند . و البته حاضريم قسم ياد نماييم و هيچ ابايى از قسم نداريم » .\r\nنمايندگان و تماشاچيان شادى بسيار نمودند . ولى اين گفته‌ها از وزيران و آن نويد سوگند كه ميدادند جز يكرشته دروغهايى نبود . محمد عليميرزا همچنان با مشروطه دشمنى ميداشت . چيزى كه هست چون در نهان بكارهايى ميكوشيد در بيرون رويه كاريهايى مينمود . در همين روزها با ميرزا على اصغر خان اتابك كه در اروپا ميبود گفتگو ميداشت كه او را بايران بازخواهد و رشته كارها را بدست او سپارد و اين كابينه جز چندگاهه نخواستى بود .\r\nاداره‌هاى زيردست و زمينه كارهاى هر وزيرى را پرسيدند و وزير داخله فهرستى درآورد بدينسان :\r\n\r\nوزارت عدليه\r\nاداره محاكمات داخلى .\r\n\r\nوزارت خارجه\r\nاداره تشريفات ، اداره تذكره ، اداره محاكمات خارجه ، اداره پوليتيكى ، اداره قونسولگرى .\r\n\r\nوزارت داخله\r\nاداره ايالات ، اداره تلگراف ، اداره پست ، اداره نظميه ، محبس ، اداره قرسوران ، اداره بلديه ، اداره پوليس و ژاندارم ، اداره حفظ الصحه .\r\n\r\nوزارت ماليه\r\nاداره ماليات ، اداره گمركات ، اداره خالصجات ، اداره ضرابخانه ، اداره وظايف ، اداره تفتيش محاسبات .\r\n\r\nوزارت جنگ\r\nاداره مخزن ، اداره ذخيره ، اداره قورخانه و كارخانجات نظامى ، اتا ماژور ،\r\n\r\n","description":"","footnote":"","page_name":" 230 ","page_number":262},
  {"content":"\r\n\r\nاداره محاسبات نظامى ، اداره توپخانه ، اداره سواره نظام ، اداره پياده نظام ، اداره محاكمات عسكرى ، اداره بحريه .\r\n\r\nوزارت علوم\r\nاداره مدارس ، اداره اوقاف ، اداره مطبوعات ، اداره حفريات موزه ، اداره مطبعه دولتى ، اداره ابنيه عتيقه .\r\n\r\nوزارت فوايد عامه\r\nاداره طرق و شوارع ، اداره معادن ، اداره شوسه و راه‌آهن و جنگلها .\r\n\r\nوزارت تجارت\r\nاداره تجارت ، اداره محاكمات تجارتى داخله ، اداره فلاحت ، اداره صنايع .\r\nاين نخستين كابينه قانونى بود كه بمجلس شناسانيده گرديد . يكى از كارها كه در اين زمان در تهران رخ داد ، آن بود كه حاجى شيخ فضل اللّه بدستاويز برخى از نوشته‌هاى كتاب « مسالك المحسنين » طالبوف را بيدين خواند ( تكفير كرد ) . اين سخن بروزنامه‌ها نيز افتاد و در حبل المتين در آن‌باره گفتار نوشته شد ، و گويا يكى از بهانه‌ها كه طالبوف براى نرفتن بتهران داشت همين ميبود .\r\n\r\nبرخى پيش‌آمدهاى تبريز\r\nدر اينميان در پايان سال در تبريز نيز ، برخى كارها رخ ميداد . كميابى نان كه گفتيم همچنان مايهء گرفتارى مىبود . چون انجمن نان را بهشت عباسى پايين آورده بود ، اين بنانوايان گران افتاده به كار - شكنى مىكوشيدند . از آن سوى ديه‌داران كه بيشترشان مشروطه را از درون دل دوست نميداشتند از فروش غله خوددارى نشان ميدادند . انجمن از نظام - الملك خواست كه به آنان فشار آورد و به فروش غله وادارد و نظام الملك همراهى نشان داد ، ولى در نهان جز بكارشكنى نكوشيد . گروهى از آزاديخواهان در انجمن انبوه شده و خواستار گرديدند كه پرك داده شود خود آنان به كار برخيزند . ولى انجمن آن را مايهء آشوب دانسته بجلوگيرى پرداخت .\r\nروز سىام بهمن ( هفتم محرم ) ميرهاشم دوچيى از تهران بازگرديد . چنان كه گفتيم اين را از تبريز بيرون كردند ، و سپس انجمن ايالتى بنام دلجويى از مردم دوچى و بپاس پيشگامى آنان ، او را يكى از نمايندگان دوازده‌گانه آذربايجان برگزيد ، و با تلگراف « اعتبارنامه » براى وى فرستاد ، و ميرهاشم چند روزى بمجلس ميرفت و در گفتگوها همراهى مينمود ، ولى سپس دانسته نيست بهرچه كناره گرفت و چنان كه گفتيم به تبريز باز گرديد . ما را در اين‌باره آگاهى درستى نيست . گويا او خود آرزومند باز گشتن به تبريز مىبود . و انجمن باز براى دلجويى از مردم دوچى اين را پذيرفته و ببازگشتن او خشنودى نموده و خود اميد مىبست كه ميرهاشم گذشته را فراموش ساخته دلسوزانه همدستى خواهد كرد ، و به همين اميد بود كه چند روزى پس از آن ، كسانى از باشندگان انجمن به خانه\r\n\r\n","description":"","footnote":"","page_name":" 231 ","page_number":263},
  {"content":"\r\n\r\nپ 67 اين پيكره در سال 1286 ( 1325 ) برداشته شده و نشان ميدهد يكدسته از كوشندگان و آزاديخواهان تبريز را و نامهاى آنان را از راست به چپ چنين است :\r\nرده يكم : 1 ) مير قاسم ليلاوايى 2 ) آقا كريم اسكندانى 3 ) حسن پسر على مسيو 4 ) على مسيو 5 ) ضرغام - دانسته نيست براى چه ميان آزاديخواهان بوده 6 ) قدير پسر على مسيو 7 ) نمىشناسيم .\r\nرده دوم : 1 ) و 2 ) نمىشناسيم 3 ) محمود آقا پسر حاجى محمد عمو 4 ) مير على اكبر سراج 5 ) حاجى محمد عمو 6 ) نمىشناسيم .\r\nرده سوم : 1 ) نمىشناسيم 2 ) مشهدى محمد عليخان 3 ) نمىشناسيم 4 ) كربلايى حسين باغبان 5 ) نمىشناسيم .\r\nاز رده چهارم كسى را نمىشناسيم . از رده پنجم آنكه تفنگ بدست ايستاده اسد آقا فشنگچى و آنكه پهلوى او ايستاده حاجى خان پسر على مسيو است .\r\n\r\n","description":"","footnote":"","page_name":" 232 ","page_number":264},
  {"content":"\r\n\r\nوى رفتند و او را برداشته با شكوه و پاسدارى بانجمن آورده و يكى از نمايندگان گردانيدند .\r\nدو تن از نمايندگان مجلس كه هنوز نرفته بودند ( حاجى امامجمعه خويى و حاجى محمد آقاى حريرى ) روز چهارشنبه هفتم اسفند ( 2 محرم ) بازارها را بسته و آنان را نيز با شكوه بسيار روانه گردانيدند . اين دو تن نيز از راه قفقاز آهنگ كردند .\r\nشب دوشنبه دوازدهم اسفند ( 19 محرم ) داستان شگفتى رخ داد ، و آن اينكه حاجى ميرزا حسن ميلانى را كه يكى از نمايندگان انجمن مىبود ، هنگاميكه از انجمن درآمده و همراه يك نوكر به خانه مىرفت در كوچه با گلوله زدند . گلوله از دوش او خورده و از دهانش بيرون افتاد .\r\nزننده بگريخت و شناخته نگرديد . حاجى ميرزا حسن را بخانه‌اش بردند و تا چندى در بستر - ميخوابيد تا بهبود يافت . زننده را هرچه جستند پيدا نكردند ، و چون حاجى ميرزا حسن مردى بازرگان و بىآزار مىبود و خود او دشمنانى نميداشت گمان بيشتر به بدخواهان مشروطه مىرفت كه بكينه‌جويى يا براى ترسانيدن چشمها بچنين كارى برخاسته‌اند .\r\nگفتيم مسيو نوز گردنكشى نموده حساب نميداد ، و از آنسوى اداره‌هاى گمرك و پستخانه همچنان در دست بلژيكيان مىبود و آنان رفتار خود را با زيردستان مسلمان ديگر كرده و باز دژخويى مينمودند و از دشنام و پرده‌درى نيز بازنمىايستادند . اين بود انجمن بار ديگر يك تلگراف درازى بدار الشورى فرستاده از سست‌كارى نمايندگان دربارهء وزيران و بلژيكيان آزردگى نمود ، ( و گفتيم كه اين سختگيرى كارگر افتاد و كابينه بدانسان كه خواست مجلس ميبود پديد آمد و بنوز نيز درباره حساب فشار آوردند ) . از آنسوى در تبريز كاركنان گمرك و پستخانه بسران اروپايى خود شوريدند ، و همگى دست از كار كشيدند و چنين گفتند كه تا اداره‌ها از دست اروپاييان گرفته نشود ما به كار نخواهيم پرداخت .\r\nانجمن پشتيبانى از آنان نموده تلگرافى بدار الشورى فرستاد . بدزبانى بلژيكيان بهمگى برخورده بود و بارها در انجمن گله از رفتار آنان بميان آمد . انجمن خواستار بود كه چنان كه نوز رفته ديگر بلژيكيان هم بروند ، و اين بود بشورش كاركنان گمرك و پستخانه ارج بيشتر ميگزاشت . گذشته از تلگرافهايى كه بدار الشورى و نمايندگان آذربايجان در آنجا مىشد ، حاجى ميرزا حسن مجتهد و ثقة الاسلام و حاجى ميرزا محسن هركدام تلگرافى بشاه فرستادند و برداشته شدن بلژيكيان را خواستار گرديدند .\r\nولى اين كوششها نتيجه نداد ، و با حال آنروزى نشدنى بود كه بيكبار دست بلژيكيان را از كار دور گردانند . و از كوششهاى انجمن تنها اين نتيجه بدست آمد كه در تبريز سران گمرك و پست از كاركنانيكه شوريده بودند دلجويى نموده و نويد نيك رفتارى داده و دوباره ، بسر كارشان بردند .\r\nيكى ديگر از كارهاى انجمن در اين روزها برپا گردانيدن « استيناف » بود . چنان كه گفتيم در آغاز كار بدادخواهيها نيز خود انجمن مىرسيد . ولى سپس دادگاهى بنياد\r\n\r\n","description":"","footnote":"","page_name":" 233 ","page_number":265},
  {"content":"\r\n\r\nنهاد ، و اكنون « استيناف » يا دادگاه دوم نيز پديد آورد . هنوز مجلس قانونى براى عدليه نگزارده و از تهران دستورى در اين‌باره نرسيده بود . ولى چون مردم نياز ميداشتند انجمن در اين كار نيز پيشگام گرديد .\r\n\r\nنخستين بهار آزادى\r\nدر اين ميان فروردين 1286 فرارسيد و بهار آغازيد . اين براى ايرانيان نخستين بهار آزادى ، و خود از خوشترين زمان‌ها ميبود .\r\nانبوه مردم با دلهاى پر از اميد و آرزو ، در راه پيشرفت كشور بكوشش برخاسته ، و پير و جوان ، و توانگر و كم‌چيز ، و ملا و عامى . همگى كار پ 68 حاجى شيخ على اصغر ليلاوايى ميكردند . هوسها و كينه‌ها زبون گرديده و آرزوى پيشرفت كشور و توده بهمگى آنها چيرگى ميداشت .\r\nدر تبريز ، در اين بهار يك كار گرانمايهء بزرگى پيش ميرفت ، و آن مشق سپاهيگرى و تيراندازى كردن ميبود .\r\nاين كار از زمستان آغازيده بود ، ولى پيشرفت آن در بهار رخ داد .\r\nچنان كه گفتيم از چند ماه باز ، با دستور انجمن ، روزهاى آدينه بازارها بسته ميشد و مردم در سه مسجد گرد مىآمدند ، و سه تن از سخنگويان كه شيخ سليم و ميرزا جواد و ميرزا حسين ميبودند هركدام در يكى از آن\r\n\r\n","description":"","footnote":"","page_name":" 234 ","page_number":266},
  {"content":"\r\n\r\nمسجدها بمنبر ميرفتند و بمردم سخن ميگفتند . اين كار پيشرفت بسيارى كرد . بويژه از آن ميرزا حسين كه خود دستگاهى گرديد . اينمرد با آواز رسا و گيرا شعرهاى شورانگيز ، از فارسى و تركى خواندى و سخنان هناينده گفتى و دلها را بتكان آوردى . مردم به او رو آوردند و مسجد ميرزا مهدى با آن بزرگى سراسر پر شدى و كسانى هم در دالان دم در سراپا ايستادندى .\r\nتا ديرى تنها اين سه تن ميبودند . ولى سپس شادروانان ميرزا على ويجويه‌اى و حاجى شيخ على اصغر ليلاوايى نيز به اين كار برخاستند و آنان نيز از شمار « واعظان - مشروطه » گرديدند . نيز من ملا محرم نامى را به ياد ميدارم كه او نيز بمنبر ميرفت و سخنانى را از مشروطه و آزادى ميگفت . ولى همپايه اينان نميبود و چندين شناخته نگرديد .\r\nاينان سخن از قانون ، و از برابرى ، و از همدستى و مانند اينها را ندندى ، و نويدها بمردم درباره آينده دادندى ، و بيشتر براى گفته‌هاى خود گواه از قرآن و حديث آوردندى .\r\nمعنى مشروطه و نتيجه‌هاى آن را ، بدانسان كه اروپاييان مىشناختند كمتر ميدانستند ، و از سياست و از رفتاريكه با همسايگان بايستى داشت كمتر آگاه ميبودند .\r\nولى بارها از ناتوانى كشور سخن بميان آورده و شكست فتحعليشاه و از دست دادن قفقاز و داستانهاى مانند آن را ياد كرده دلها را سهانيدندى ، و مردم را بگرفتن تفنگ و آموختن تيراندازى و سپاهيگرى برانگيختندى . اين خواست همگى پيشروان ميبود و مردم چون سهيده و خود آرزومند كوشش و جانفشانى در راه كشور ميايستادند ، همين كه سخنگويان بسخنانى در آن زمينه پرداختند بتكان آمدند و كسان بسيارى از بازاريان و - ديگران تفنگ و فشنگ خريدند ، و روزهاى آدينه در بيرونهاى شهر گرد ميآمدند و تيراندازى مينمودند و يا باسب‌دوانى ميپرداختند .\r\nبه اين كار از زمستان آغاز كرده بودند . ولى چون بهار آمد بيشتر به آن كوشيدند ، و از گردشها و خوشيها بسيار كاسته و به اين كار افزودند .\r\nهكماوار كه خاندان ما در آنجا مىنشست يكى از گردشگاههاى تبريز است .\r\nنوبهاران كه سبزه از زمين رويد و درختان انبوه بادام از شكوفه رخت سفيد پوشد ، فرسخ در فرسخ زمين همه سبز و شاداب و هوا همه پر از گل و شكوفه گردد . در سالهاى پيشين ، در بهار ، روزهاى آدينه مردم شهر دسته‌بدسته باينجا رو آوردندى و در باغها پراكنده گرديده و بخوشى و شادى پرداختندى ، و از هر سو هياهو و آواز بلند بودى ، و در اين ميان فراشان دربارى در اينجا و آنجا مست گرديده و بدمستيها كردندى و فرياد و آشوب بر - انگيختندى . ولى در اين بهار ، من نيك به ياد ميدارم كه جز دسته‌هاى اندكى در اين باغها ديده نميشدند و اينان نيز ، اگر بنزديكشان رفتمى و گوش داديمى ديديمى بيش از همه سخن از كشور و پيشرفت آن مىرانند . ديگر نه فراشى پيداست و نه كسى را ياراى بدمستى مىباشد .\r\n\r\n","description":"","footnote":"","page_name":" 235 ","page_number":267},
  {"content":"\r\n\r\nولى از آنسوى در بيرون پل آجى كه دشت و بيابان است روزهاى آدينه دسته‌دسته مردم ، سواره و پياده گرد مىآمدند . سوارگان باسب‌دوانى و پيادگان بتيراندازى مىپرداختند . گذشته از بزرگان ، براى بچگان تفنگ چوبين ساخته بودند كه آنان نيز در گوشه‌اى گرد آمده و تيراندازى ميكردند .\r\nاين گام نخست بود ، و سپس آن را به راه بهترى انداختند ، و آن اينكه در هر كويى يكدسته ، بآموزگارى يكى از سركردگان سرباز ( سركردگان فوجها ) ، بمشق سپاهيگرى پرداختند . پير و جوان ، و توانگر و كم‌چيز ، به رده ايستاده و بآواز « يكدو » پا به زمين ميكوفتند . ملايان و سيدان ، با دستار و رختهاى بلند ، تفنگ بدوش انداخته همپاى ديگران مشق ميكردند .\r\nبدينسان در هر كويى سربازخانه‌اى پديد آورده بسيج موزيك و ديگر افزارها كردند . نيز دسته‌هايى رخت يكسان دوزانيده پوشيدند . از بس سهيده بودند تنها بروزهاى آدينه بس نكرده چنين نهادند كه همه روزها به اين كار پردازند . هر روز هنگام پسين بازارها را بسته و چيت‌فروش و قند پ 69 شادروان ميرزا على واعظ فروش و مسگر و سمسار و بازرگان و هرچه كه ميبودند بخانه‌هاى خود ميشتافتند و رخت ديگر كرده و تفنگ برداشته آهنگ سربازخانه كوى خود ميكردند و در آنجا همراه ديگران بمشق ميپرداختند . هر روز هنگام پسين از هر كويى آواز كوس و شيپور و غوغاى « يكدو » برميخاست و روز بروز بشكوه و بزرگى كار ميافزود .\r\nشهر بيكبار ديگر گرديده و گفتگوى همه از تفنگ خريدن ، و مشق سربازى كردن و آماده جنگ و جانفشانى گرديدن شده بود ، و چون از كوچه‌ها گذشتى پياپى اين شعر را از زبان بچگان شنيدى :\r\n ياشاسون دولت مشروطه مز هر آن ياشاسون * ياشاسون مشق ايلين ملت ايران ياشاسون « 1 » \r\n\r\n\r\n","description":"","footnote":"\r\n( 1 ) شعرى بود كه در مشق كردن ميخواندند و به زبان بچه‌ها نيز افتاده بود\r\n","page_name":" 236 ","page_number":268},
  {"content":"\r\n\r\nاين شور ، همراه گفتگو از كشور و نگهدارى آن ، به همه جا رسيده و در بيشتر شهرها اين آرزو در ميان ميبود . ليكن جز از تبريز ( اندكى هم در رشت ) در هيچيكى پيش برده نشد و نتيجه بدست نيامد . در تهران ابو السادات كربلايى و معتضد العلماء نامانى به آن برخاستند كه رخت سياهى بتن كرده و تفنگ بدوش انداخته مشق ميكردند ، و يكدسته هم به آنان پيوستند ، چيزى كه هست چون پيشروان هواخواهى نشان ندادند پس از زمانى دلسرد گرديده بكنار رفتند . شنيدنيست كه مجلس بچنين كارى خرسندى نميداد ، و دو سيد آن را « مايه اغتشاش » ميشماردند .\r\nليكن در تبريز گذشته از آنكه انبوه مردم از درون دل آن را ميخواستند و با آرزو و اميد بسيار به آن رو آورده بودند ، پيشروان پشتيبانى بسيار نشان ميدادند . پس از همه اينها ، « مركز غيبى » بنگهبانى برخاسته آن را هوشيارانه راه ميبرد . افزار جنگ بدست مردم پراكنده دادن مايهء هرگونه بيم تواند بود . براى جلوگيرى سردستگان كاردان و هوشيار ميبايد كه از آشوب و خونريزى جلوگيرند و كار را بانجامى رسانند . آن كانون نهانى اين شايندگى را از خود نشان ميداد .\r\nاين كانون بپديد آوردن يكدسته جنگجويانى بنام « مجاهد » ميكوشيد و راستى را يك سپاهى از ميان توده مىآراست و براى پيشرفت آن خواست خود بود كه اين داستان تفنگ خريدن و مشق تيراندازى كردن را ، بدستيارى سخنگويان و ديگران پيش آورده بود و از پشتيبانى و هواخواهى نيز بازنمىايستاد .\r\n\r\nپيشرفت مشروطه در شهرهاى آذربايجان\r\nبدينسان يك بهار بسيار خوش و تاريخى پيش آمده بود . اگرچه از محمد عليميرزا پاره بدخواهيها نمودار ميشد ، و در بسيار جاها ناايمنى پديد آمده و دولت از جلوگيرى بازميايستاد ، و از آنسوى در همين روزها گفتگو از بازگشتن ميرزا على اصغر خان اتابك كه محمد عليميرزا خواسته بود ميرفت ، و از همه اينها سرگرانى محمد عليميرزا با مشروطه فهميده ميشد و ناگزير مايه بيم و اندوه ميگرديد ، با اينهمه يك روزگار خوش و درخشانى ميگذشت . در سراسر كشور تكانى پيدا شده و انبوه مردم با اميد و دلگرمى به نيكيهايى ميكوشيدند و هنوز كشاكش يا دوتيرگى در ميان ديده نمىشد .\r\nگذشته از شهرهاى بزرگ در شهرهاى كوچك جنبش و كوشش پيش ميرفت .\r\nدر آذربايجان در همه شهرها ، از خوى و ارومى و اردبيل و ساوجبلاغ و سلماس و مراغه و ماكو و بناب و ديگر جاها تكان پديد آمده ، و چون در برخى از آنها ، در نتيجه ناآگاهى از معنى مشروطه ، و يا بانگيزهء كينه‌هاى كهن كشاكش پيدا شده بود انجمن ايالتى بهتر دانست فرستادگانى بآنجاها فرستد و با دست آنان سامانى بكارها دهد .\r\nدر اردبيل كه گفتيم حيدريان و نعمتيان هر يكى انجمن ديگرى برپا كردند و در - ميانه زدوخورد و تاراج رخ داد انجمن حاجى اسمعيل آقا امير خيزى را با دو تن ديگر روانه\r\n\r\n","description":"","footnote":"","page_name":" 237 ","page_number":269},
  {"content":"\r\n\r\nگردانيد ، و اينان چون باردبيل رسيدند ، بدستيارى نقيخان رشيد الملك كه بفرمانروايى آنجا آمده بود هر دو انجمن را بهم زده و يك انجمن ديگرى برپا گردانيدند . شش تن كه بنمايندگى برگزيده شدند حاجى ميرزا فخر الدين شيخ الاسلام ، حاجى ميرزا ابراهيم ، و حاجى ميرزا يعقوب ، و حاجى محمد حسين ، و ميرزا ابراهيم ارباب ، و آقا عبد الخالق بودند . رشيد الملك به كسانى از سردستگان كه مايه كشاكش شده بودند چوب زد و از شهر بيرونشان گردانيد . بدينسان در اردبيل جنبش به راه خود افتاد .\r\nدر مراغه كه انجمنى برپا كرده بودند و در آنجا هم رنجيدگى در ميان ميبود ، انجمن ايالتى شيخ اسماعيل هشترودى را به آنجا فرستاد . اين نيز انجمن پيشين را بهم زده و دوباره انجمن درستى برپا گردانيد . از كسانى كه برگزيده شدند يكى ميرزا محمد حسن مقدس و ديگرى ميرآقا صدر السادات بود . شادروان مقدس كه ملاى پاكدامن و غيرتمندى ميبود دلسوزانه بپيشرفت مشروطه ميكوشيد . چنان كه گفته‌ايم يكى از آزاديخواهان روشن فهم اينجا حاجى ميرزا حسن شكوهى ميبود .\r\nدر بناب ميانه انجمن و سيف العلماء رنجيدگى پيدا شده بود و هشترودى ببرداشتن آن هم كوشيد . از مشروطه‌طلبان در اينجا حاجى سيف اللّه ( يكى از بازرگانان ) ميبود .\r\nبزرگتر از همه كشاكش ماكو بود . در اينجا هم مردم بتكان آمده و آرزوى كوشش ميداشتند . ولى اقبال السلطنه كه خودش و پدرانش ساليان دراز فرمان رانده و در آنجا ريشه دوانيده بودند خرسندى نداده از باز كردن انجمن جلو ميگرفت . خواهرزاده او - عزت اللّه خان هوادارى از مشروطه‌طلبان نموده دشمنى با دايى خود نشان ميداد . با اينهمه برپا كردن انجمن نمىيارستند و ناگزير گرديده از انجمن ايالتى چاره خواستند .\r\nانجمن ميرزا جواد ناطق را به آنجا فرستاد ، و اين نخست بخوى درآمده چند روزى در آنجا در خانه حاجى ميرزا على اصغر آقا كه يكى از بازرگانان مشروطه‌خواه ميبود ماند و در انجمن و ديگر جاها گفتارها راند . سپس آهنگ ماكو كرد ، و چون اقبال السلطنه در چند فرسخى شهر در يكى از ديه‌ها مىنشست بديدن او رفت . اقبال السلطنه بهانه آورده چنين ميگفت : « اينجا مرز سه دولت است . و من پاسخده آرامش و ايمنى اينجا ميباشم . اگر انجمنى برپا شود مردم بگردنكشى برخيزند و رشته از هم گسلد » . ناطق پاسخهايى داد و او را از انديشه جنگ و دشمنى با مردم بيرون آورد ، و از آنجا روانه ماكو شده و بهمدستى آزاديخواهان انجمن برپا گردانيد . ولى خواهيم ديد كه چه داستانهاى دلگدازى درپى بود .\r\n\r\nدشمنى مجتهد با مشروطه\r\nبدينسان انجمن ايالتى بمشروطه در همه‌جا پيشرفت مىداد . ولى در آخرهاى فروردين در خود تبريز يك آشوب ريشه‌دارى پيش آمد و آن دشمنى حاجى ميرزا حسن مجتهد و برخى از نمايندگان انجمن ايالتى با مشروطه بود كه به بيرون كردن مجتهد از شهر\r\n\r\n","description":"","footnote":"","page_name":" 238 ","page_number":270},
  {"content":"\r\n\r\nانجاميد . اين آشوب با آنكه بپيروزى آزاديخواهان پايان يافت دنباله‌هاى زيان‌آور بسيارى داشت و خود رخنه نخست را در بنياد همدستى توده پديد آورد .\r\nميبايد گفت : جنبش مشروطه در ايران ناگهان برخاست ، و همگى توده از علما و عاميان ، از توانگران و كم‌چيزان ، در آن پاداشتند . ولى اين دسته‌ها سود و زيانشان يكى نميبود و ميبايست در يك‌جا از هم جدا گردند . اينان اگر هم در دلبستگى بسود و نگهدارى آن يكدل توانستندى بود در چگونگى و راه‌كار يكدل نتوانستندى بود .\r\nملايان كه بمشروطه درآمده بودند بسيارى از ايشان « نه همه‌شان » معنى مشروطه را نميدانستند و چنين مىپنداشتند . كه چون رشته كارها از دست دربار گرفته شود يكسره بدست اينان سپرده خواهد شد . ولى كم‌كم آخشيج آن را ديدند . در تبريز پيدايش مجاهدان و اينكه خود يك نيروى جداگانه‌اى شده و بسر خود بكارهايى برميخاستند باينان گران ميافتاد . از آنسوى توانگران و ديه‌داران گذشته از آنكه جنبش مردم زيردست و برابر ايستادن آنان را برنمىتافتند ، كارهاى بازپسين مجلس - از برانداختن « تيول » و - « تسعير » و مانند اينها - آنان را سخت ميرنجانيد ، اين بود هر دو دسته دلسرد گرديده و ناگزير ميشدند كه از همراهى با توده كناره گيرند .\r\nمجتهد كه هم در ميان ملايان جاميداشت و هم از شمار ديه‌داران ميبود ، بيش از ديگران دلسرد گرديده و پيش از آنان بجدا شدن برخاسته بود . چنان كه داستان مىرساند ميانه او با نظام الملك سازشى براى بهم زدن انجمن ميبوده . مجتهد از بيباكى چنين - كارى را آسان ميشمارده .\r\nپيش‌آمد اين بود : قراچمن ( يا چنان كه بتازگى نام داده‌اند سياه چمن ) ديه بزرگى بر سر راه تهران مىباشد كه از تبريز تا آنجا هفده فرسنگ كمابيش است . مردم آنجا با حاجى محمد على نامى كه دارندهء ديه و يا اجاره‌دار آن مىبود گفتگويى پيدا ميكنند .\r\nمجتهد هوادارى از اين نموده بنظام الملك سپارشى مىكند . نظام الملك كه خود خواهان چنين فرصتى ميبود نصر السلطان حاكم ميانج را با صد سواره و صد پياده بر سر قراچمن ميفرستد ، و اينان ديه را چاپيده و در ستمگرى اندازه نميشناسند . چنين گفته ميشد كه سه تن بچه از ترس مرده‌اند و چند زن در حال مردن ميباشند . سپس به برخى خانه‌ها آتش زده و چون گروهى از قراچمنيان به ديه ازو مدل گريخته بودند از دنبال آنان رفته و كسانى را هم در آنجا ميكشند .\r\nاين آگهى چون به تبريز رسيد همگى سخت آزردند و روز آدينه بيست و دوم - فروردين ( 28 صفر ) هنگام پسين يكدسته از طلبه‌ها و از قراچمنيان و ديگران در حياط انجمن گرد آمده و بناله و دادخواهى پرداختند و هياهوى بزرگى برپا كردند . ولى چون انجمن تهى و جز چند تنى از سران پيشه‌وران كسى در آنجا نميبود آن روز را پراكنده شده و رفتند .\r\n\r\n","description":"","footnote":"","page_name":" 239 ","page_number":271},
  {"content":"\r\n\r\nفردا شنبه همچنان در حياط انجمن گرد آمدند ، و چون نامه‌اى بنام دادخواهى از - قراچمن رسيده بود آن را خواندند كه كسانى بگريه افتادند . بيشترى از نمايندگان انجمن نيامده بودند و راستى آن بود كه به پيش‌آمد ارج ننهاده ميخواستند با بىپروايى آن را از ميان برند . كسانى از سران پيشه‌وران مىگفتند سه تن فرستاده به ديه فرستيم كه پيش - آمد را رسيدگى كنند و آگاهى درستى آورند . شادروان شيخ سليم ايستادگى نموده گفت : داستانى به اين آشكارى چه نياز برسيد گيست ؟ ! . . كارى كه مىبايد كرد آنست كه حاجى محمد على را كه مايه اين گزند است بگيرند و بند كنند و از نظام الملك پرسيده شود كه بهرچه دستور چنين تاراج و كشتارى را داده ؟ ! .\r\nدر نتيجه اين سخن سه تن را برگزيده بنزد نظام الملك فرستادند ، و اينان هنگام پسين كه دوباره مردم در انجمن گرد آمده بودند بازگشته و چنين آگهى آوردند : نظام - الملك نخست مىگفت اينها كه ميگويند دروغست . سواران تاراجى نكرده و آدمى هم نكشته‌اند . سپس چون پافشارى نموديم پاسخ داد : « حاكم شرع خودتان حاجى ميرزا حسن آقا كه نافذ الحكم است حكم فرموده و من هم مأمور فرستاده‌ام » . نيز آگاهى آوردند كه نظام الملك دستور داده بود حاجى پ 70 حاجى ميرزا حسن شكوهى محمد على را بگيرند و بند كنند ، و او چون دانسته گريخته و در خانه حاجى ميرزا حسن بستى نشسته . از اين آگاهى داستان رنگ ديگرى پيدا كرد ، و مردم پى براستى برده و دانستند كه مجتهد با مشروطه بدخواهى آغاز كرده ، و اين بود چنين نهادند كه فردا بازار - ها را بسته و در انجمن گرد آيند و به پيش‌آمد چاره كنند . فردا يكشنبه بازارها را بسته و در انجمن گرد آمدند و بفرياد و ناله برخاسته و چنين گفتند : مجتهد بايد بيايد و با بودن پيشنمازان پاسخ دهد كه براى چه اين كار را كرده ؟ ! . .\r\nچنان كه گفتيم بسيارى از نمايندگان دل بسوى مجتهد ميداشتند و اين بود بخاموش گردانيدن مردم مىكوشيدند . ولى مردم خاموش\r\n\r\n","description":"","footnote":"","page_name":" 240 ","page_number":272},
  {"content":"\r\n\r\nنمىشدند . در اينميان از شيخ سليم درخواستند كه وى بخاموش گردانيدن مردم بكوشد .\r\nشيخ سليم چون با درخواست مردم همداستان مىبود آن را نپذيرفت . نمايندگان به او نيز بد گفتند و ناپاسدارى نمودند . شيخ سليم آزرده گرديده از انجمن بيرون رفت .\r\nبراى نخستين بار از انجمن تبريز بدخواهى ديده ميشد . نمايندگان با زور و فشار مردم را از انجمن بيرون كرده و بباز كردن بازار فرستادند . ولى مردم بويژه ستمديدگان ايستادگى نشان داده و چون از انجمن بدرفتارى مىديدند ، اين بار در مسجد آدينه گرد آمدند و بناله و فرياد برخاستند . يكى گله‌هاى ايشان رفتار بدى بود كه در انجمن با شيخ سليم شده بود .\r\nاز آنسوى نمايندگان بدخواه انجمن چون از چگونگى آگاه شدند كسانى را فرستاده و مردم را از مسجد نيز بپراكندند و براى دلجويى از ايشان چنين نهادند كه چهار تن پيشنماز را برگزينند و براى بازپرس و رسيدگى بقراچمن فرستند . از آنسوى براى پرده‌پوشى به پيش‌آمد روزنامه انجمن داستان را جز بكوتاهى ننوشت و پرده از روى كار مجتهد و همدستان او برنداشت .\r\n\r\nدوتيرگى ميانه انجمن و مجاهدان\r\nپنداشته ميشد داستان بپايان رسيد . ولى بدخواهان خود رها نكردند و همان روز در انجمن بگفتگو از بيرون كردن شيخ سليم از شهر پرداختند . هوادارى او بتوده و ايستادگى كه درباره داستان قراچمن نشان داده بود باينان گران مىافتاد و اين بود چنين گفتند : « آقا شيخ هر روز مايه اغتشاش شهر مىشود بايد او را از اينجا تبعيد كرد » . كسانى تنها به او بس نكرده بيرون كردن آقا ميرزا على ويجويه و ديگران را هم خواستند . پيداست كه دست مجتهد و نظام الملك در ميان مىبود .\r\nشيخ سليم خود پيام فرستاد كه چون او را بنمايندگى دار الشورى برگزيده بودند و مردم نگزاردند برود ، كنون « اعتبارنامه » اى به او دهند و روانه تهرانش گردانند .\r\nنمايندگان بدخواه از اين پيام خشنود گرديده و آن را راه بهترى براى دور راندن شيخ ديدند و چنين نهادند كه « اعتبارنامه‌اى » به او داده روانه گردانند و با اين نهش نشست را بپايان رسانيدند .\r\nليكن مجاهدان و تودهء آزاديخواهان از اين سخت بيازردند و اين كار انجمن را جز نتيجه بدخواهى برخى نمايندگان نشناختند . آن در آغاز كار بود كه بهركس از پيشروان و زورمندان خوش‌گمانى نموده و بجلو مىانداختند . اكنون در آن شش ماه اين اندازه پيش آمده بودند كه ارجى به اين و آن ننهاده و فريب نام انجمن را نخورده و سود و زيان خود را بشناسند .\r\nاين بود گردن به نهش انجمن نگزاردند و فردا كه چهارشنبه بيست و هفتم فروردين ( 3 ربيع الاولى ) بود دسته‌دسته بخانه‌هاى شيخ سليم و ميرهاشم و ديگران رفته و آنان\r\n\r\n","description":"","footnote":"","page_name":" 241 ","page_number":273},
  {"content":"\r\n\r\nرا با شكوه به مسجد آدينه آوردند و بنام آنكه بنياد مشروطه را اينان نهاده‌اند بستگى بايشان آشكار گردانيدند و همگى باهم پيمان كوشش و جانفشانى تازه كردند . بدينسان بيزارى خود را از كردار و رفتار انجمن بىپرده گردانيدند ، و بدينسان دوتيرگى ميانه ايشان با انجمن ( يا بهتر گويم : با نمايندگان بدخواه ) پديد آمد . اين كار ، از ديدهء پيشرفت توده ارج بسيار ميداشت . زيرا نشان ميداد كه توده انبوه چنان كه از زيردستى درباريان بيرون آمده‌اند از زيردستى ملايان نيز بيرون آمدن ميخواهند .\r\nپنجشنبه و آدينه بازارها باز و در بيرون آرامش مىبود . ليكن در نهان بسيج آشوبى ديده ميشد . مجتهد و همدستان او بكارهايى مىكوشيدند . مجتهد با آن كينه‌توزى اين برنميتافت كه دو سه واعظ را از شهر بيرون كردن نتواند . از آنسوى در همان روزها روزنامه مجلس و برخى نامه‌ها از تهران رسيده و از بازگشتن « تيول » و « تسعير » آگاهى آورده ، و بدينسان چند تن از نمايندگان ديه‌دار انجمن را ، كه حاجى نظام الدوله و بصير السلطنه و ملك التجار ميبودند از مشروطه دلتنگ گردانيده و همچنين ديگر ديه‌داران را رنجانيده بود .\r\nروز شنبه دانسته شد حاجى ميرزا حسن در خانه خود تفنگچى گرد آورده و كسان بسيارى به آنجا ميروند . از آنسوى نمايندگان انجمن و همچنين سران پيشه‌وران به خانه حاجى ملك التجار خوانده شده بودند كه چند تن از داستان آگاه و ديگران همگى ناآگاه مىبودند ، و اينان چون در آنجا گرد آمدند حاجى ملك بسخن آمده چنين گفت : « مىبايد به خانه مجتهد برويم ، در آنجا نشستى هست » .\r\nكسانى از سران پيشه‌وران بدگمان گرديده و از ميان راه جدا گرديدند ولى ديگران با حاجى نظام الدوله و حاجى ملك روانه گرديده به خانه مجتهد درآمدند . در اينجا تالار پر از مردم و يكدسته تفنگچى كه مجتهد از ميان كسان خود و از روستاييان زيردست پديد آورده بود در حياط جلو پنجره مىايستادند .\r\nمجتهد بسخن آمده و رو بحاجى نظام الدوله و حاجى مهدى آقا گردانيده چنين گفت : « شما رييس و ريش سفيد انجمن هستيد بعضى مطالب دارم ميخواهم عرض نمايم » پاسخ دادند : « بفرماييد » . مجتهد بسخن پرداخته و در پايان بيرون كردن شيخ سليم و ميرزا على واعظ و چند تن ديگر را ( كه نامهاى اينان را نمىبرد ) خواستار گرديد .\r\nپياپى سخن او اسماعيل خان نامى كه از كسان مجتهد و از تفنگچيان او مىبود در دم پنجره تالار ايستاده با آواز بلند چنين گفت : « جناب آقا ، حضرت سلمان تنها او شمشير از روى رخت بست و آماده ياورى بشريعت گرديد . ولى ما امروز صد نفر هستيم كه همگىمان شمشيرهاى خود را از روى رخت بسته‌ايم » « 1 » اين را گفت و تفنگ خود را بالا\r\n\r\n\r\n","description":"","footnote":"\r\n( 1 ) يك افسانه‌ايست كه امام على بن ابيطالب چون ميخواست بگرفتن خلافت برخيزد از ياران او تنها سلمان شمشير را از روى رخت بسته بود و ديگران ترس نموده و از زير رخت بسته بودند .\r\n","page_name":" 242 ","page_number":274},
  {"content":"\r\n\r\nگرفت ، و با دست تفنگچيان ديگر را هم نشان داد . سپس با آواز بلندترى چنين گفت :\r\n« ما حاضريم سر هركس را ميخواهيد الآن بريده بياوريم . آقايان حكمش را بدهند تا هر كجا كه هستند پيدا كنيم و بكشيم . . . » از اين گونه سخنان پياپى مىگفت و خواستش شورانيدن تفنگچيان و ديگران مىبود .\r\nدر اين نشست گذشته از سران پيشه‌وران كسانى از مجاهدان نيز مىبودند كه بودن نشست را شنيده و براى جستجوى آگاهى آمده بودند ، و همگى مىدانستند كه گوشه سخن اسماعيلخان بايشان است . ولى چون تهيدست و اندك ميبودند پاسخى نمىيارستند . ولى آقا كريم كه از سران مجاهدان بشمار ميرفت خاموشى نتوانسته بپاخاست و رو باسماعيلخان گردانيده چنين گفت : « چه داد و فرياد ميكنى . ملت از توپ و تفنگ دولت نترسيد و حقوق خود را گرفت . تو اكنون ميخواهى با چند تن تفنگچى مردم را ترسانيده مفسده برپا كنى ؟ . داد و فرياد لازم نيست . صبر كن هرچه آقايان حكم كردند آنطور رفتار خواهد شد . »\r\nاين دليرى او ارج داشت و از تندى بدخواهان كاست . سران پيشه‌وران و مجاهدان چون از راز كار آگاه شدند و جايى براى پاسخ دادن و ايستادگى نمودن نميديدند يك‌به‌يك از نشست بيرون رفتند . مجتهد درخواست خود پافشارى مينمود ، و سرانجام فرمانى بنام انجمن دربارهء بيرون گردانيدن آن چهار تن نوشته و با مهر انجمن مهر كرده و رفيع الدوله بيگلربيگى را به آنجا خواسته و نوشته را بوى دادند كه تا فرورفتن آفتاب آن كسان را بيرون كند .\r\nبدينسان نشست را بپايان رسانيدند ، و چون كارى بود كه بدرخواست مجتهد و در خانه او ، و بنام انجمن كرده و از آنسوى نظام الملك را پشتيبان خود ميداشتند جز پيشرفت و فيروزى گمان ديگرى نميبردند .\r\nولى در بيرون همين كه آگاهى پراكنده گرديد آزاديخواهان بهم برآمدند و بشور و غوغا برخاستند ، و باندك زمانى بازارها را بسته رو بسوى انجمن آوردند و چون آنجا را تهى يافتند در زمان كسانى را براى آوردن پيشنمازان ( كه هنوز از مشروطه برنگشته بودند ) فرستادند همچنين جستجوى نمايندگانى كه هوادار خود ميشناختند كردند .\r\nسران پيشه‌وران را يكايك گرد آوردند . چون گفته ميشد بيگلربيگى فراشها به خانه ميرزا على فرستاده كه او را بيدرنگ بيرون كنند يكدسته آهنگ آنجا كرده فراشان را از خانه بيرون گردانيدند . از اينسوى چون نمايندگان گرد آمدند از ايشان ببازخواست پرداختند كه چرا در بيرون از انجمن و به خواهش اين و آن ، بفرمان بيرون كردن كسانى دستينه نهاده‌اند ، و چنين گفتند : انجمن پناهگاه توده است اگر خواسته مىشود كسى را از شهر بيرون كنند بايد در اينجا بگناهش رسند و پس از آن بيرونش كنند ، اين چند كس كه دستور بيرون كردن آنان را داده‌ايد آيا چه گناهى\r\n\r\n","description":"","footnote":"","page_name":" 243 ","page_number":275},
  {"content":"\r\n\r\nپ 70 اين پيكره نشان ميدهد يكدسته از آزاديخواهان ارومى ( رضائيه ) را - از رده يكم از دست راست :\r\nنخست مشهدى اسماعيل و سوم مشهدى باقر خان و پنجم ميرزا محمود سلماسى است . ديگران شناخته نمىباشند .\r\n\r\n","description":"","footnote":"","page_name":" 244 ","page_number":276},
  {"content":"\r\n\r\nكرده‌اند ؟ ! . .\r\nنمايندگان از پاسخ درمانده گفتند : ما را ناگزير گردانيدند . گفتند : پس كنون بفرستيد و آن نوشته را كه با زور نويسانيده شده پس بگيريد .\r\nاين را گفتند و پافشارى نشان دادند . چند تن از نمايندگان و پيشنمازان پيش بيگلربيگى رفته نوشته را پس خواستند . ولى او سر باز زد و نوشته را برد و بحاجى ميرزا حسن پس داد . مردم ايستادگى نمودند كه آن نوشته را بدست آورند و چند بار بنزد حاجى ميرزا حسن فرستادند و او پافشارى نموده آن را نداد . در اينميان در انجمن و در بيرون شور و خروش بسيار ميرفت و از مجتهد و همدستان او كه حاجى نظام الدوله و بصير السلطنه و حاجى ملك التجار مىبودند بد ميگفتند ، و چون تا فرورفتن آفتاب نوشته بدست نيامد و مجتهد همچنان پافشرد چنين گفتند : اينان بدخواه توده‌اند و ميبايد از شهر بيرون روند . اگر مجتهد امشب از شهر بيرون نرفت ما خود فردا بيرونش گردانيم . چنين نهادند كه فردا با تفنگ و افزار جنگ بيايند . بدينسان روز را بپايان رسانيده پراكنده شدند .\r\n\r\nبيرون كردن مجتهد از شهر\r\nشبانه آگاهى آوردند كه مجتهد آن نوشته را پاره كرده و دور ريخته . ولى مردم به آن بس نكرده و چنان كه نهاده بودند بامدادان از هر كوى دسته‌دسته رو بانجمن آوردند . بسيارى از ايشان تفنگ و تپانچه همراه ميداشتند ، و اين نخستين شورش با افزار جنگ شمرده ميشد . همچنين پيشنمازان يكايك گرد آمدند . باز شور و خروش و بدگويى پيش ميرفت و باز كسانى را نزد مجتهد فرستادند و پيام دادند كه بىآنكه خونريزى شود خودش و پسر بزرگش حاجى ميرزا مسعود از شهر بيرون روند .\r\nهمانا مجتهد باور نميكرد مردم بيكبار ازو رو گردانند و برفتن شتاب نمينمود .\r\nولى از اينسو مردم پافشارى سختى نشان ميدادند ، امروز سه تن از ملايان خيابان تفنگ بدوش آمده بودند كه اگر نرفت خود با وى بجنگند . از ايرانيان كه ساليان دراز در زيردست ملايان زيسته و هميشه آنان را جانشينان امام و نمايندگان خدا باور كرده بودند دليرى بچنين كارى گمان نرفتى . در اينجا دو چيز كار را آسان ميگردانيد : يكى دلبستگى بسيار مردم بمشروطه و پيشرفتى كه آنان را در شناختن سود و زيان رو داده بود . ديگرى بدنامى كه حاجى ميرزا حسن از راه انباردارى پيدا كرده بود و انبوه مردم او را يك مردم شكوه دوست و خودخواهى ميشناختند . با اينهمه بسيارى از دلها بويژه از عاميان ساده درون ، بيمناك مىبودند و خواهيم ديد كه از همين زمان رميدگى از مشروطه پيدا كردند .\r\nاگر مجتهد بجنگ ايستادى و نرفتى باشد كه گروه بزرگى بسوى او گراييدندى . ولى تا آن روز در تبريز جنگى رو نداده و هركسى از نام جنگ و خونريزى ترسيدى ، و او نيز\r\n\r\n","description":"","footnote":"","page_name":" 245 ","page_number":277},
  {"content":"\r\n\r\nترسيده و آهنگ رفتن كرد ، و با پسران و پيرامونيان خود كه بيشتر ملايان و سيدان ميبودند از خانه بيرون آمد . ولى چون بششكلان رسيد در آنجا بمنبر رفت و همانا ميخواست بد مشروطه را گويد و يا با سخنانى مردم را بسوى خود كشاند . مجاهدان در انجمن چون اين را شنيدند بر آن شدند كه بروند و با زور او را روانه گردانند ، و بيكبار دو سه هزار تن از ايشان با شور و خروش روانه گرديدند . حاجى شيخ على اصغر ليلاوايى و شيخ اسماعيل هشترودى و ديگران جلو ايشان را گرفته با صد زبان بازگردانيدند ، و براى جلوگيرى از زدوخورد دوباره چند تن از پيشنمازان را فرستادند كه رفتند و او را از ششكلان نيز تكان دادند .\r\nبدينسان او را از شهر بيرون كردند و تلگراف پايين را براى آگاهى نمايندگان دار الشورى بتهران فرستادند :\r\n« طهران خدمت آقايان وكلاى محترم آذربايجان ادام اللّه بقائهم - خودتان اطلاعات » « كامله داريد كه بعضيها بملاحظه اغراض شخصانى اسباب چينى مينمودند كه مقصود از » « دست رفته قوانين عدليه مشروطيت متروك شود و همواره مانع از پيشرفت مقصود بودند » « از آن جمله جناب حاجى ميرزا حسن آقاى مجتهد كه در اينمدت آنچه توانست اقدامات در » « تخريب اين مقصود مقدس نمود تا اينكه عموم علماء و ملت جمع شده از جهت اسكات » « فتنه و صلاح عموم ملت ايشان از شهر تشريف بردند . محض اطلاع جنابعالى » « عرض گرديد . »\r\n« عموم ملت تبريز علماء اعضاى انجمن ملى »\r\nدر تهران اين را نپسنديدند . بويژه دو سيد كه بيازردند و هنگام پسين تلگرافى از آنان به تبريز رسيد كه از هر راه است مجتهد را خشنود گردانيده به شهر بازگردانند ، و پيداست كه با آن شور و خشم مجاهدان چنين كارى نشدنى بود .\r\nفردا دوشنبه يكم اردىبهشت ( 8 ربيع الاول ) سران آزادى و كسانى از پيشنمازان در انجمن گرد آمدند و دربارهء نمايندگان بدخواه گفتگو كردند و چنين نهادند كه آنان را بيرون از انجمن شناسند و بجاى حاجى ميرزا حسن و آن چند تن ، نمايندگان ديگرى برگزيده شوند .\r\nامروز دانسته شد حاجى ميرزا محسن و آقا ميرزا صادق و حاجى سيد احمد خسرو شاهى هم از شهر بيرون رفته‌اند ، همچنين ثقة الاسلام بيرون رفته . نيز همانروز حاجى نظام الدوله و بصير السلطنه و حاجى ملك التجار و آقا موسى مرتضوى در شهر نمانده بيرون رفتند .\r\nدر انجمن گفتگو كرده چنين نهادند كه علما را بازگردانند و كسانى را براى باز گردانيدن ايشان فرستادند . ولى پرواى آن ديگران نكردند .\r\nچنان كه گفتيم اين آشوب ناگزيرى ، و خود نتيجه پيشرفت مشروطه مىبود . در\r\n\r\n","description":"","footnote":"","page_name":" 246 ","page_number":278},
  {"content":"\r\n\r\nنتيجه پيشرفت مشروطه سود و زيان توده انبوه با ملايان و ديه‌داران جدا ميگرديد . بويژه در تبريز كه شور آزاديخواهى بيش از همه‌جا كارگر ميبود .\r\nكنون ملايان مىبايست يا آزادگى نمايند و با مردم همدستى كنند ، و يا از مشروطه - خواهى كناره گيرند و دربند سود خود پ 71 آقا كريم اسكندانى باشند . مجتهد و ديگران اين دوم را برمىگزيدند . چنان كه ديديم در اين پيش‌آمد ميرزا صادق و ديگران هم ، از مردم روگردانيده از شهر بيرون رفتند . اينان دلسوزى بحاجى ميرزا حسن نمىنمودند . آقا ميرزا صادق ساليان دراز با حاجى ميرزا حسن همچشمى و دشمنى نموده و يكديگر را « كافر » خوانده بودند ، و هنوز آن دشمنى در ميانشان پايدار ميماند .\r\nاين رو گردانيدن و بيرون رفتن از شهر ، جز براى كناره‌گيرى از مشروطه و بازگشتن بشيوه كهن ملايى نبود . اينست با آنكه انجمن كسانى پى آنان فرستاد كه با شكوه و پاسدارى بشهرشان آوردند ، باز دل با مشروطه پاك نكردند و از همان زمان رفتار ديگر گردانيده در نهان و آشكار بدشمنى كوشيدند .\r\nآرى اين زمان هنوز بسيارى از پيشنمازان ( يا ملايان كويها ) با آزاديخواهان ميبودند و چنان كه ديديم ، در اين پيش‌آمد بيش از همه ايشان پا در ميان داشتند . نيز حاجى ميرزا ابو الحسن انگجى كه يكى از مجتهدان شمرده شدى ( بالا مجتهد ) با آزاديخواهان مانده ، و پس از رفتن مجتهد و كناره‌گيرى ديگران ، ميدان براى او باز گرديد . چيزى كه هست همهء اينها جز چندگاهه نميبود . همان پيشنمازان نيز كم‌كم و يكايك كناره گرفتند ، و نماند در ميان مشروطه‌خواهان مگر آنان كه بيكبار از پيشه ملايى و از درآمد و شكوه آن چشم پوشيدند ، و يكسره بآزاديخواهان پيوستند . همان حاجى ميرزا ابو الحسن نيز با آنكه تا چندى گشاد و بست بسيارى كرد و در سايه پشتيبانى آزاديخواهان شناختگى يافت باز از پيشه خود دست بردارى نتوانست ، و پس از زمانى او نيز كناره گرفت و خواهيم\r\n\r\n","description":"","footnote":"","page_name":" 247 ","page_number":279},
  {"content":"\r\n\r\nديد كه چند سال ديرتر چه دشمنى بزرگى با مشروطه ، بلكه بكشور نشان داد .\r\nاز ملايان بزرگ تبريز تنها كسى كه با مشروطه همراه ماند ثقة الاسلام بود . اينمرد اگرچه جوش و گرمى بسيار نشان نميداد ولى در دلبستگى به پيشرفت كشور و توده پايدار ماند . اما بيرون رفتن او از شهر در اين پيش‌آمد انگيزه ديگرى ميداشت . چون هميشه ميانه خاندان او با خانواده مجتهد همچشمى و دشمنى رفته بود در اينهنگام براى بستن زبان بدگويان با وى همدردى مينمود .\r\nاين از سوى ملايان بود كه بدينسان از مشروطه كناره ميگرفتند . اين كار از تبريز آغازيد و سپس در تهران و ديگر جا نيز رو نمود . اما از سوى آزاديخواهان ، آنان هم خود را از يوغ ملايان آزاد مىگردانيدند ، و ناگزير جنبش نيز از اين پس رنگ ديگرى خواست گرفت . زيرا چنان كه گفتيم ، چون پيشگامان جنبش ملايان بودند تا ديرى سخن از « شريعت » و رواج آن ميرفت و انبوهى از مردم ميپنداشتند كه آنچه خواسته مىشود همينست . سپس كم‌كم گفتگو از كشور و توده و ميهن‌دوستى و اين گونه چيزها بميان آمد و گوشها به آن آشنا گرديد ، و بدينسان يك خواست ديگرى پيدا شد كه آزاديخواهان ميانه آن و اين دودل گرديدند ، و خود ناسازگارى اين دو خواست بود كه آزاديخواهان و ملايان را از هم جدا ميگردانيد ، و كنون كه اين كار رخ ميداد يكى از نتيجه‌هاى آن اين خواستى بود كه آزاديخواهان ديگر ياد « شريعت » و رواج آن نكنند و سر هركارى نياز به پرك خواستن از ملايان ندارند .\r\nاين نيز ناگزيرى بود و زيان هم نخواستى داشت . چيزى كه هست آزاديخواهان در آن خواست خود كه كوشيدن به پيشرفت كشور و توده باشد راه روشنى در پيش نميداشتند ، و هر گامى را بپيروى از اروپا برميداشتند . « فلان چيز در اروپا هست ما نيز بايد داشته باشيم » - اين بود عنوان كارهاى ايشان .\r\nاين هم ، اگر از روى بينش بودى باز زيان كم داشتى . افسوس كه چنين نميبود و يك چيزهايى را از روزنامه‌ها از كتابها و روزنامه‌هاى اروپايى برداشته و فهميده و نافهميده مىنوشتند ، و چيزهايى را هم اروپا رفتگان از رويهء زندگانى اروپاييان ياد گرفته در بازگشت بارمغان مىآوردند ، و اينها يك آشفتگى بزرگى در كار پديد آورد و سرانجام باروپاييگرى رسيد كه خود داستان جداييست .\r\n\r\nآغاز داستان ماكو\r\nدر اينميان در ماكو نيز آشوب پديد آمده و داستانى رو ميداد :\r\nبدينسان كه چون در آنجا انجمن با دست ناطق برپا گرديد و عزت اللّه خان سالار مكرم هوادارى از مشروطه مينمود ، روزبروز بشور و جنبش افزود و در همه ديه‌ها تكان پديد آمد . ديه‌نشينان نام مشروطه شنيده و معنى آن را آشوب و خودسرى ميپنداشتند و اين بود لگام گسيختگى مينمودند ، و در بسيارى از ديه‌ها بيرقى بالاى مسجدها زده و در آنجا گرد آمده و بنام اينكه « ما مشروطه\r\n\r\n","description":"","footnote":"","page_name":" 248 ","page_number":280},
  {"content":"\r\n\r\nشده‌ايم » بشور و آشوب ميپرداختند . سرانجام به آنجا رسيد كه دسته‌بندى نموده بماندن اقبال السلطنه در ماكو خرسندى ندادند و با زور او را با سه تن ديگر از ماكو بيرون گردانيدند . اقبال السلطنه ايستادگى ننمود و زنان و كسانش را در دز گزارده خود از مرز گذشته به خاك قفقاز رفت . از اينسوى سالار مكرم و چند تن از سران جنبش رشتهء كارها - يا بهتر گويم رشتهء پ 72 ثقة الاسلام آشفتگيها - را بدست خود گرفته بخودنماييها پرداختند .\r\nكردان كه بيشترشان تاراجگران و آدمكشان مىبودند در ديه‌هاى خود نشستها برپا مىنمودند ، و بى آنكه معنى مشروطه را بدانند ، و بىآنكه رفتار و كردار ديگر گردانند ، لاف مشروطه‌خواهى و همدستى و يگانگى ميزدند ، و به تبريز و ديگر جاها تلگراف‌ها ميفرستادند . اين در بسيار جاها مىبود كه همين كه نشستى برپا ميكردند و پنجاه تن و صد تن باهم مىنشستند و چند سخنى از اينجا و آنجا ميراندند ، همان را همدستى و يگانگى مىناميدند و با تلگراف بهمه‌جا آگاهى ميدادند . اگر در يك جا گفتگويى از تفنگ گرفتن و مشق كردن ميرفت همان را دستاويزى ساخته بروزنامه‌ها چنين مينوشتند : « در فلانجا پنجاه هزار قشون ملى حاضر است » . در آذربايجان هم ماكو اين رفتار را ميكرد . براى آنكه نمونه‌اى از لاف و گزافگويى آنان در دست باشد نامه‌اى را كه بروزنامه انجمن نوشته‌اند و بچاپ رسيده در اينجا ميآوريم :\r\n« الحمد للّه حاليه خوى و سلماس و محال ماكو خيلى منظم و عموم اهالى ماكو مشروطه » « طلب و درخت قوى استبداد را كه عبارت از اقبال السلطنه و ساير متنفذين ماكو و آقايان »\r\n\r\n","description":"","footnote":"","page_name":" 249 ","page_number":281},
  {"content":"\r\n\r\n« اواجيق باشد از بيخ و بن كنده‌اند و الآن بقرار چند هزار نفر تفنگچى از ماكو و » « اواجيق و اطراف شاكى السلاح هستند كه هركسى در ضد مشروطه حرفى بزند ريشه » « او را از روى زمين قطع نمايند و جناب عزت اللّه خان سالار بيدق مشروطه را برافراشته » « عموم اهالى ماكو كه عبارت از هزار و پانصد قريه و دهات است و اكراد و عشاير » « جلالى و غيره عموما اتحاد و اتفاق نموده و آقاى عزت اللّه خان سالار از اعلى و ادنى » « و رئيس و مرؤس هركس را سه بار بكلام مجيد الهى قسم داده است اول اينكه قسم » « ياد كرده‌اند به خود سالار خيانت ننمايند دوم اينكه با جان و مال در راه مشروطه و » « پيشرفت آن و انتشار عدل ساعى و جاهد بوده آنى غفلت نكنند سوم آنكه قسم » « خورده‌اند كه ملت هم به يكديگر خيانت ننمايند و در حفظ و حراست مال و جان يكديگر » « كوتاهى ننمايند . تا حال ملت ماكو خواه عجم و خواه اكراد و عشاير اين امنيت و » « آسودگى و راحت را نديده بودند . بجناب آقاى شيخ سليم سلام برسانيد بگوييد » « هرگاه مستبدين بخواهند خدا نكرده اين مشروطه را برهم زده و ميان ملت نفاق اندازند » « اول بايد تمام اهالى و مشروطه‌طلبان ماكو را بقتل رسانده بعد از آن به مقصود نايل » « شوند و الا اهل ماكو تا نفس آخرين در پيشرفت اين امر مقدس حاضر و نخواهند گذاشت » « كه ظالمين اعمال منحوسهء خود را دوباره به گردن ملت بار كنند اينها همه از انفاس » « قدسيه جناب آقا ميرزا جواد و همت بلند جناب سالار مكرم بود كه مثل ماكو جايى به اين » « زودى الحمد للّه ترقى كرده و پى بحقوق خود بردند . »\r\nدر تبريز نمايندهء ماكو هر زمان ستايشها از غيرت و مردانگى عزت اللّه خان سروده و او را دعا مينمود . چون پس از رفتن اقبال السلطنه آنجا بىحكمران مانده بود سالار مكرم حكمرانى را براى خود ميخواست ، و اين بود كه اين نماينده در تبريز و نمايندگان انجمن ماكو در تلگرافخانه خوى پافشارى مينمودند كه حكمرانى به عزت اللّه خان داده شود . خود او نيز تلگرافها براى انجمن ايالتى فرستاده دلبستگى بمشروطه نموده دستورها ميخواست .\r\nانجمن ايالتى چند بار از نظام الملك خواستار گرديد كه براى ماكو حكمرانى فرستد .\r\nنظام الملك چنان كه بديگر درخواستها گوش نميداد به اين هم گوش نداد و بر سر همين ، يك داستانى رخ داد ، بدينسان كه روزى باز براى همين درخواست كسانى نزد نظام - الملك فرستاده شده بودند ، و آنان چون بازگشتند پاسخ آوردند كه نظام الملك ميگويد :\r\n« ميبايد دستور از تهران خواست » . دسته‌اى از مردم كه بشيوهء همه روزه در حياط انجمن گرد ميبودند ، اين را چون شنيدند برآشفته و چنين گفتند : « پس والى براى چيست ؟ ! .\r\nيك والى كه سر هركارى دستور از تهران خواهد خواست بچه كار آيد ؟ . . » از اين گونه سخنانى ميگفتند و نمايندگان انجمن بجلوگيرى كوشيده و آرامشان گردانيدند .\r\nولى نظام الملك چون اين را شنيد بيازرد ، و بنام اينكه از آذربايجان بيرون ميروم\r\n\r\n","description":"","footnote":"","page_name":" 250 ","page_number":282},
  {"content":"\r\n\r\nآهنگ باسمنج كرد ، و دو روز در آنجا ميبود تا فرستادگانى از سوى انجمن رفتند و او را بازگردانيدند .\r\nاين در نيمه‌هاى ارديبهشت بود ، كار ماكو بدينسان با هياهو ميگذشت تا شنيده شد كه مشروطه‌طلبان - يا بهتر گويم آشوب‌جويان - آنجا عزت اللّه خان را نيز بيرون كرده بنزد داييش فرستاده‌اند و خواهيم ديد كه دنباله آن داستان چه گرديد .\r\n\r\nبازگشتن اتابك بايران\r\nدر آنهنگام كه اين داستانها در آذربايجان ميرفت در تهران دار الشورى بگزاردن قانونها و نوشتن دنباله قانون اساسى و جلوگيرى از كارشكنىهاى محمد عليميرزا ميپرداخت ، كار بانك ملى انجام گرفته و چون از روى « نظامنامه » ميبايست يك پنجيك سرمايه خود را به دولت وام دهد با آگاهى از دار الشورى شصت و پنجهزار تومان براى داده شدن بسپاهيان و ديگران پرداختند .\r\nدر اينميان گفتگو از آمدن ميرزا على اصغر خان اتابك ميرفت . او را محمد عليميرزا خواسته و هنوز كسى نميدانست پس از آمدن چكار خواهد كرد . ولى چون اتابك در هنگام صدر اعظمى خود ، چه در پادشاهى ناصر الدينشاه و چه در زمان مظفر الدينشاه ، دلسوزى به كشور ننموده و بارها بدخواهى از خود نشان داده بود و همگى ايرانيان او را افزار همسايهء شمالى ميپنداشتند ، از آنسوى محمد عليميرزا كه او را خواسته بود بدخواهيش با مشروطه و آزادى بيگمان گرديده بود ، از اينرو مردم آمدن او را جز براى بهمزدن دار الشورى نميپنداشتند . راستى را محمد عليميرزا از كوششهاى خود نتيجه نديده و چنين ميخواست كه از هوش و آزمودگى اتابك ياورى جويد و با دست او دستگاه مشروطه را از ميان بردارد .\r\nدر مجلس دوبار گفتگو بميان آمد : يكى در نشست شانزدهم فروردين ( 22 صفر ) ، كه يكى از نمايندگان ( گويا تقيزاده ) ناخشنودى از آمدن او نموده پيشنهاد كرد مجلس قانونى بگزارد كه كسانى كه نادرستى با كشور كرده‌اند نبايد بسر كار آيند ، و در اين‌باره تندى نشان داد . ديگرى در نشست بيست و سوم فروردين ( 29 صفر ) ، كه چون سخن از بدخواهى وزيران ميرفت نام اتابك نيز بميان آمد ، و يكى از نمايندگان آذربايجان ( باز گويا همان تقيزاده ) ، او را فروشنده ايران خواند ، و تنديهايى درباره آمدن او بايران نمود ، و يكدسته از نمايندگان با وى هم‌آواز شدند . شادروان طباطبايى نيز بسخن آمده گفت : « بعد از اينكه ميرزا على اصغر خان وارد اين مملكت شد بايد گفت فعلى - الايران السلام » .\r\nبرخى روزنامه‌هاى اروپايى نيز بدبينى مينمودند . از روزنامه‌هاى فارسى نخست حبل المتين كلكته ، گفتارى را از روزنامه « هرالد » انگليسى ترجمه كرد و خود هم بدبينىها نمود .\r\n\r\n","description":"","footnote":"","page_name":" 251 ","page_number":283},
  {"content":"\r\n\r\nليكن محمد عليميرزا و اتابك پرواى اين ناخشنوديها كه نموده ميشد نكردند .\r\nاتابك همانا بجنبش توده ارج بسيارى نمينهاد و آزاديخواهان را در برابر هوش و جربزه و آزمايشهاى سىساله پ 73 حاجى محمد بالا يكى از بازرگانان آزاديخواه تبريز خود كوچك ميشمرد .\r\nو آنگاه چنان كه سپس دانسته شد در ايران و در خود مجلس ، هواداران بسيار ميداشت و پشتش باينان گرم ميبود .\r\nبا اينحال بزمينه چينيهايى نيز برخاست بدينسان كه ميرزا ملكم خان را كه در ميان مشروطه‌خواهان جايگاهى ميداشت ، و خود اين زمان بسيار پير شده و دور از ايران در اروپا ميزيست ، ديد و او را فريفته نامه‌اى دربارهء خود براى سعد الدوله گرفت .\r\nهمچنين طالبوف را كه نيز ميان آزاديخواهان ارجمند ميبود ولى او خود با اينان دلسردى مينمود ديد و ازو هم سفارشنامه‌اى براى سعد الدوله بدست آورد « 1 »\r\nچنين وامينمود كه از كارهاييكه در زمانهاى صدر اعظمى خود كرده پشيمانست ، و در آن روز جز آن كارها نميتوانسته بكند ، ولى كنون چون توده بتكان آمده و حال و زمان ديگر شده ميخواهد بجاى آن بديها نيكى كند و به پيشرفت كارها كوشد . ميرزا ملكم خان در نامهء خود مينوشت : « امين السلطان آن امين السلطان نيست . با تجاربى كه حاصل كرده بوجود او خوشبختى ايران را بايد تبريك گفت » سعد الدوله چون اين زمان جايگاه\r\n\r\n\r\n","description":"","footnote":"\r\n( 1 ) اين آگاهيها از روى گفتاريست كه يكى در « مجله استبداد » درباره سعد الدوله نوشته .\r\n","page_name":" 252 ","page_number":284},
  {"content":"\r\n\r\nبلندى ميان مشروطه‌خواهان ميداشت و در مجلس سخنش پيش ميرفت با اين نامه‌ها او را بهواخواهى خود ميكشيد .\r\nبا اين بسيجها بود كه در ماه فروردين از اروپا آهنگ ايران كرد . در خاك روس پذيرايى گرمى ديد . ولى در همان هنگام داستانى در باكو رخ داد كه ميبايست او را از آمدن پشيمان گرداند . چگونگى آنكه مجاهدان قفقاز كه چشم به راه او دوخته و آمدنش را مىبيوسيدند ميرزا عباسخان نامى را كه با دو تن همراه خود از اروپا بازميگشت اتابك پنداشته و چند گلوله به او زدند كه با همانها درگذشت .\r\nاما اتابك ، با كشتى زره‌پوش روسى ، از درياى خزر گذشته روز سىام فروردين ( ششم ربيع الاولى ) ، آسوده ببندر انزلى رسيد . در اينجا جهاز شاهى آمدن او را مىبيوسيد همچنان قزاق و سواره بر سر پل پاس ميداشت . از اينسوى مجاهدان انزلى گرد آمده و انديشه جلوگيرى ازو ميداشتند .\r\nچون كشتى پديدار شد جهاز شاهى بپيشواز شتافت ، و اتابك را از كشتى روسى گرفته بكنار آورد . مجاهدان سر راه را گرفته هياهو بلند كردند . قزاق و سواره شمشير كشيده خواستند ايشان را بپراكنند ، ولى نتوانستند و مجاهدان چيرگى نموده راه ندادند .\r\nاتابك دوباره بجهاز بازگشت و در آنجا ماند .\r\n\r\nسستكارى مجلس\r\nميبايست از تهران دستور برسد . از يكسو سپهدار حكمران گيلان چگونگى را به دربار تلگراف كرد ، و از يكسو انجمن رشت بمجلس آگاهى داده مستشار الدوله و تقيزاده و ميرزا فضلعلى و وكيل التجار ( يكى از نمايندگان گيلان ) را بپاى تلگراف خواست .\r\nامروز در دربار ، در نزد محمد عليميرزا نشستى برپا و دو سيد و حاجى شيخ فضل اللّه نيز در آنجا ميبودند . گفته ميشد وزيران سوگند خواهند خورد . ولى در ميان گفتگو تلگراف گيلان رسيد و كار ناانجام ماند . شاه خود تلگرافى فرستاد و بدرخواست او علماء نيز تلگرافى فرستادند . ولى هيچيك نتيجه نداد و مجاهدان پروا ننمودند .\r\nاما در مجلس ، در نشست همانروز ، بار ديگر گفتگو بميان آمد . آن چهار نماينده بتلگرافخانه نرفتند و سخن را در نشست بميان آوردند . ولى امروز حال مجلس ديگر ، و خود پيدا ميبود كه هواخواهان اتابك در آن چندروزه بسيار كوشيده‌اند . همان نماينده آذربايجان ( تقيزاده ) باز بدبينى و ناخشنودى نمود ولى نه با تندى ، و ديگران با وى همداستانى ننمودند و كسانى آشكاره بهوادارى برخاستند .\r\nيكى گفت : « اگر بخواهيم تمام اين اشخاص را بخيانت سابق از مملكت خارج نماييم ده نفر ديگرى براى ما باقى نخواهد ماند » . نيز گفت : « ملت از آمدن اين يكنفر نخواهد ترسيد » . ديگرى داستان درازى عنوان كرد كه در هشت ماه پيش كه هنوز مجلس برپا نشده بود امين السلطان را در اروپا ديده و با او گفتگو كرده ، و امين السلطان از\r\n\r\n","description":"","footnote":"","page_name":" 253 ","page_number":285},
  {"content":"\r\n\r\nكارهاى گذشته خود ناخشنودى مينموده و چنين ميگفته : « تاريخ بعد از اين نشان خواهد داد كه آيا من ميتوانستم غير از اين رفتاريكه كردم رفتارى كرد » . نيز ميگفته : « حالا بايد دولت ايران مشروطه و مقننه باشد » . ديگرى گفت : « تا دو روز قبل من از آن اشخاص بودم كه ميگفتم نبايد امين السلطان به اين مملكت بيايد . ولى ديشب فكر كردم و ديدم اگر بنا شد اينطور باشد بايد همه از اين مملكت بروند و اين نميشود » . ديگرى سخنانى راند و در پايان چنين گفت : « اهالى مانع از ورود او نشوند . قصاص قبل از جنايت صحيح نيست » .\r\nپيدا بود آن شور و تكانيكه از آغاز بازشدن مجلس در نمايندگان پيدا شده و جلو سودجوييهاى آنان را ميگرفت كنون از نيرو افتاده . مجلسى كه در گفتگوى وامگرفتن از دو دولت ، و در پيش‌آمد پاسخدهى وزيران ، چنان استوارى از خود نشان داده بود كنون چنين سستى نشان ميداد و گروهى از نمايندگان ، تنها بنام دوستى با امين السلطان و يا در نتيجه يك خواهشى كه از هر يكى از ايشان شده بود ، با آمدن چنان بدخواهى بايران همداستانى مىنمودند ، و در برابر چنان كار بيم‌آورى بچنين بهانه‌هاى سستى برميخاستند ، در همان روزها در مجلس گفتگو از خواستن عين الدوله بتهران و كيفر دادن كرده بودند و كنون درباره اتابك و كارهاى او چنين چشم‌پوشى مينمودند .\r\nپس از گفت و شنيد چنين نهادند كه از زبان آن چهار نماينده بتلگراف رشت اين پاسخ داده شود :\r\n« از طرف مجلس محترم شوراى ملى در ورود امين السلطان ردع و منعى نيست . » « البته اهالى آنجا خاصه انجمن در جلوگيرى از اغتشاش مساعى جميله مبذول دارند . »\r\nپس از رسيدن اين تلگراف ، مجاهدان گيلان دست از جلوگيرى برداشتند و اتابك همراه قزاق و سواره برشت آمد و از آنجا آهنگ تهران كرد .\r\nدر اينميان كاركنان او از تلاش باز نميايستادند و چنين ميپراكندند كه اتابك با محمد عليميرزا شرط كرده كه دست از دشمنى با مجلس و مشروطه بردارد و همدستى و همراهى نمايد ، و با اين شرط است كه بايران بازگشته .\r\nدر همانروزها كه بتهران رسيد و نزد محمد عليميرزا رفت گفتگوى ميانه آن دو را چنين پراكندند كه اتابك بمحمد عليميرزا گفته : خردمندان اروپا سالها رنج برده و مشروطه را انديشيده‌اند كه مرز دولت با توده شناخته مىباشد . مشروطه اگر هم بسود ديگران نباشد هر آينه بسود خود شاه مىباشد . اين قانون و مشروطه كه شاه در گذشته بمردم ايران داده در همه پايتخت‌هاى اروپا آن را دانسته و ايران را باينگونه شناخته‌اند ، و كنون مى - بايد كميهاى آن را از ميان برداشت و بپيشرفت آن كوشيد ، « و اگر عرض نمايند كه مشروطيت را ميتوان بهم زد خيانت بدولت و شخص مبارك همايونى كرده‌اند » .\r\nاينها همه فريبكارى و خود براى فرونشاندن خشم آزاديخواهان ميبود . از آنسوى\r\n\r\n","description":"","footnote":"","page_name":" 254 ","page_number":286},
  {"content":"\r\n\r\nميبايست وزير افخم بكنار رود و اتابك بجاى او سررشته‌دار كشور باشد و اين شگفت كه هم اين را مجلس كرد و بكاريكه محمد عليميرزا بايستى كند رويه قانونى داد .\r\nچنان كه گفتيم كابينه وزير افخم كه نخستين كابينه قانونى بشمار ميرفت با همه نويدهاييكه بمجلس داده بود بدرفتارى بسيار مينمود . وزيران با مجلس بپيروايى نموده و دستورهاى آن را به كار نمىبستند و بنامه‌هاى آن پاسخ نميدادند . اين بود در مجلس هميشه گله و بدگويى ميرفت . بويژه از وزير خارجه كه چون بيك نامه مجلس درباره يك پيش‌آمدى در آذربايجان پانزده روز پاسخ نفرستاده و پس از آن هم يك پاسخ نابجايى داده بود ناخشنودى بسيار نشان ميدادند .\r\nدر نشست نهم ارديبهشت ( 16 ربيع الاولى ) چون باز گله از وزيران ميرفت صنيع الدوله رييس مجلس چنين گفت . « موافق قانون اساسى كه امروز در دست است ما فقط ميتوانيم بافراد وزراء ايراد وارد آوريم حال تقصير هركدام مدلل شده رأى گرفته شود كه عزل او خواسته شود » .\r\nدر نتيجهء اين پيشنهاد گفتگو پيش آمد و نمايندگان خواستند درباره علاء السلطنه وزير خارجه رأى دهند . صنيع الدوله جلو گرفته چنين گفت : « چون بدوا صحبت وزارت داخله شده بود اول در خصوص خواستن عزل او رأى گرفته شود » ، و اين بود كه به آن پرداختند و نمايندگان رأى ببرداشته شدن وزير افخم وزير داخله كه سروزير نيز ميبود دادند ، و بدينسان نشست بپايان رسيد و ديگر گفتگويى از وزير خارجه كرده نشد .\r\nپيداست كه مجلس سنگينى خود را از دست داده ، و بيش از همه بدلخواه اتابك كار ميكرد .\r\n\r\nسررشته‌دارى اتابك\r\nبه همين عنوان محمد عليميرزا وزير كابينه وزير افخم را بهم زد و كابينه نوى كه اتابك وزير داخله و سروزير آن بود پديد آورد ، اينان روز شنبه سيزدهم ارديبهشت ( 20 ربيع الاولى ) بمجلس خواستندى آمد .\r\nولى براى آنكه دلهاى نمايندگان را بيشتر بدست آورند و آن روز گفتگو و كشاكش بميان نيايد روز پنجشنبه يك نشست ويژه‌اى ( بىبودن تماشاچيان ) برپا گرديد و حاجى مخبر السلطنه از سوى دولت به آنجا درآمد و بدينسان بسخن پرداخت :\r\n« بايد در خاطر داشته باشيد روزيكه من دستخط مشروطيت را آوردم چه شاديها كرديد » .\r\nگفتند : « بلى چنين بود » .\r\nگفت : « آن روز لفظ مشروطيت را حامل بودم ولى امروز معنى آن بشارت مىدهم .\r\nاين را ميدانيد كه وزراى هشتگانه مسئول لفظى بودند . علت چه بود نميدانم . شايد خودتان ميدانيد كه ايشان مسئول بودند ولى از عهده مسئوليت خودشان برنمىآمدند . . .\r\n\r\n","description":"","footnote":"","page_name":" 255 ","page_number":287},
  {"content":"\r\n\r\nليكن در اين چند روز ترتيبى پيش‌آمده من كه وزير علوم هستم ميتوانم عرض نمايم كه از روز شنبه بيستم ماه هشت وزراء اينجا حاضر شده مسئوليت لفظى و معنوى را به عهده خواهيم گرفت و در تمامى كارها رفتارمان مثل رفتار وزراى دولت مشروطه خواهد شد . فعلا اتحاد نامه‌اى را كه در حضور اعليحضرت شهريارى نوشته و يازده نفر كه هشت نفر آن وزير و مسئولند مهر كرده‌ايم در اينجا قرائت مىكنم مسبوق باشيد . . . »\r\nسپس نوشته‌اى را بيرون آورد كه وزيران در آن ، « بشرف و ناموس خود » سوگند خورده و خدا را گواه گرفته بودند كه از آن پس هميشه با مجلس همراه بوده و « ريشه اختلال » را از كشور بكنند و مال و داراك در اين راه دريغ ندارند . شاه نيز در كنار نوشته بود :\r\nچنان كه در متن نوشته و مهر كرده‌ايد برويد و متحدا و متفقا اسباب سعادت دولت و ملت را فراهم آوريد .\r\nپ 74 حاجى رحيم آقا باكوچى اين سخنان با آن نوشته نه چيزى بود كه در شنوندگان نهنايد و آنان را دلگرم نگردانند . با اينهمه برخى نمايندگان بدگمانى نموده ميگفتند : « دربار تاكنون چند بار ما را فريب داده و ميترسيم اين بار مانند آنها باشد » ، حاجى مخبر السلطنه باز گفتار درازى راند و دلگرمىها داد و چنين گفت : « آن روز اعليحضرت شهريارى راضى نبود و همه روز در صدد اخلال اين امر مقدس كار ميفرمود .\r\nولى اين مرد را خداوند فرستاده .\r\nاعليحضرت شهريارى خواست به خيال اينكه بيايد و كارى بكند . ولى او آمد و خاطر خطير همايونى را خالى كرد و از شبهه و خيال ناهمراهى بيرون آورد . از امروز شاه خود را حاضر كرده باتفاق مجلس كار كند و انشاء اللّه آثارش را هم خواهيد ديد . . . » اين سخنان همه را خاموش گردانيد . همانا زيركى و چرب‌زبانى اتابك حاجى مخبر السلطنه را هم فريفته بوده .\r\nروز شنبه اتابك با هفت وزير بمجلس درآمدند . نخست اتابك با آن زبان نرم و\r\n\r\n","description":"","footnote":"","page_name":" 256 ","page_number":288},
  {"content":"\r\n\r\nفريباى خود بگفتارى پرداخت در اين زمينه : شاه بوارونهء آنچه كه پنداشته شده ، با كنستيتسيون يا مشروطه همراه است . ما وزيران نيز همگى باهم پيمان نهاده‌ايم كه با مجلس و توده همراهى نماييم و كارها را از پيش بريم . بهنگاميكه من بتهران رسيدم شاه از من درباره مشروطه كشورهاى اروپا پرسيد . گفتم بايد دولت و توده همدست باشند تا كارها از پيش رود .\r\nسپس گفت : « تمام دول امروزه منتظرند كه ما چه خواهيم كرد . تمام روزنامهاى فرنگستان تاكنون در هر ماهى يك خبر از ايران نمينوشتند ، ولى حالا هر روزه يكستون از احوالات امروزه ما مينويسند . حال كه اعليحضرت همايونى بميل مبارك ساعى در پيشرفت اين اساس ميباشند ديگر جاى مسامحه و درنگ نيست و سزاوار نخواهد بود كه بجد و جهد اقدام در امورات نشود » .\r\nمجلسيان سست نهادانه سپاس گزاردند . سپس اتابك وزيران - را بشناسيدن كه همان هفت وزير پيش مىبودند و تنها وزير افخم در ميان نميبود .\r\nبدينسان مجلس بپايان رسيد و اتابك سررشته‌دار كارهاى ايران گرديد . با تلگراف سررشته‌دارى او و هواخواهيكه بمشروطه و مجلس مينمود ، و نيكى كه خواستى كرد ، بهمه‌جا آگاهى داده شد . ولى در تبريز و ديگر شهرها اين رويه‌كارى او را كمتر باور ميكردند . من خود داستانى به ياد ميدارم ، و آن اينكه همان هنگام روزى در تبريز بحياط انجمن رفتم . چنان كه هميشه بودى گروهى را در آنجا ايستاده ديدم و يكى از مجاهدان قفقازى ( كه سپس شناخته‌ام مشهدى اسماعيل ميابى بوده ) دم پنجره تالار ايستاده به آنان سخن ميراند . چون گوش دادم اتابك و آمدن او را ياد ميكرد و چنين ميگفت : « اين وزير كهنه كاريست آمده ميبايد ازو بيم داريم » . سپس داستانى گفت كه صرافى ميمونى ميداشت كه او را بنگهبانى دكانش گزاشتى و خود پىكار رفتى . روزى باز صراف پىكارى رفته بود . جيب‌برى بجلو دكان رسيد . چون ميمون و پولها را ديد خواست نيرنگى زند و پولها را بربايد ، و چون ميدانست ميمون اداباز است و هر كاريكه يكى در برابرش كند او نيز كند باوى ببازى پرداخت . گاهى دهانش را كج كرد و گاهى دستش را بلند گردانيد و پياپى بازيهايى نمود . هرچه اين ميكرد ميمون نيز ميكرد . سرانجام جيب‌بر دو دست به روى چشمهاى خود گزاشت و چون ميمون نيز چنين كرد فرصت نداد و يكمشت پولى برداشته بگريخت . ميمون چون چشم باز كرد او را و پولها را رفته ديد ، و در اين ميان صراف بازگشت و چون چگونگى را دانست چند چوبى بميمون زد . ميمون از آن هنگام آزموده گرديد و از آن پس ، هر زمان كه جيب‌بر را ديدى با دو دست چشمهاى خود را هرچه گشاده‌تر گردانيدى . از اين داستان نتيجه گرفته ميگفت : « كنون ما نيز ميبايد چشمهاى خود را هرچه گشاده‌تر گردانيم » .\r\nاما كارهاى اتابك ، آن را در گفتار جداگانه خواهيم نوشت . زمان او يك\r\n\r\n","description":"","footnote":"","page_name":" 257 ","page_number":289},
  {"content":"\r\n\r\nروزگار جدايى در تاريخ مشروطه است . زيرا گذشته از اتابك و نيرنگهاى استادانه او كه گرفتاريهاى نوينى براى مجلس و آزاديخواهان پديد آورد و نزديك بود دست همه را برتابد و دستگاه را از ميان بردارد ، از اينهنگام خود جنبش آزادى به حال ديگر ميافتاد .\r\nيك توده كه در جنبش مىباشد ديگرگونيهاى پياپى او را رودهد . در اين هنگام كه نه ماه بيشتر از آغاز مشروطه ميگذشت ديگرگونىهاى پياپى در توده رو داده و كنون هم در كار رو دادن ميبود . زيرا چنان كه ديديم از يكسو شور و سهش آغاز جنبش از نيرو افتاده و از اين زمان رخنه‌ها در تيپ آزاديخواهان پيدا ميشد ؛ و از يكسو با ملايان و توانگران جاى سازش نمانده و جدايى آغاز ميگرديد .\r\nاينها رويهمرفته يكدور نوى را در تاريخ مشروطه پديد ميآورد كه ما در گفتار ديگرى از آن سخن خواهيم راند .\r\n\r\n","description":"","footnote":"","page_name":" 258 ","page_number":290},
  {"content":"\r\n\r\n\r\nگفتار پنجم جستجويى از حال مردم\r\nدر اين گفتار سخن رانده مىشود از اندازه هنايش جنبش مشروطه در شهرهاى ايران و از دبستانها و روزنامه‌هايى كه در ماه‌هاى نخست جنبش بنياد يافت .\r\n\r\nيكى از كميهاى جنبش مشروطه\r\nتا اينجا پيش‌آمدهاى نه ماهه جنبش مشروطه را پياپى نوشتيم .\r\nليكن در اينجا ( در پايان بخش ) بايد رشته تاريخ را بريده و از پيشرفت بازايستاده برخى چيزهايى را كه نگفته‌ايم بگوييم و جستجويى هم از حال مردم كنيم .\r\nچنان كه ديديم جنبش مشروطه‌خواهى را در ايران ، دسته اندكى پديد آوردند و توده انبوه معنى مشروطه را نميدانستند و پيداست كه خواهان آن نميبودند . از آنسوى پيشروان هم به چند تيره مىبودند : يك تيره نوانديشان كه اروپا را ديده يا شنيده و خود يك مشروطه اروپايى ميخواستند و پيداست كه اندازه آگاهى اينان از اروپا و از معنى مشروطه و قانون يكسان نميبود و بسيارى جز آگاهيهايى سرسرى نميداشتند . يك تيره بزرگتر ديگرى ملايان ميبودند كه پيشگامى را هم اينان به گردن گرفتند . اينان هم به دو دسته ميبودند :\r\nيك دسته كه شادروانان بهبهانى و طباطبايى و همراهان ايشان و آخوند خراسانى و حاجى تهرانى و حاجى شيخ مازندرانى و همراهان اينان بودند ، چون بكشور دلبستگى مىداشتند و آن را در دست دربار خودكامه قاجارى رو بنابودى مىديدند ، براى جلوگيرى از آن ، مشروطه و مجلس شورى را دربايست ميشماردند ، و در همانحال معنى مشروطه را چنان كه سپس ديدند و دانستند نميدانستند ، و آن را بدانسان كه در اروپا بود نميطلبيدند ، و خود از كشوردارى و چگونگى پيشرفت توده و اين گونه انديشه‌ها بسيار دور ميبودند . يكدسته ديگرى معنى مشروطه را هيچ ندانسته و بكشور توده و هم دلبستگى نميداشتند و در آمدنشان بمشروطه‌خواهى بآرزوى رواج « شريعت » و پيشرفت دستگاه خودشان ميبود ، و خواهيم ديد كه اينان سپس عنوان « مشروعه » را بميان آوردند ، و دير يا زود از ميان مشروطه‌خواهان بكنار رفتند .\r\nاين حال پيشروان بود . انبوه مردم بيكبار از مشروطه و معنى آن ناآگاه مىبودند\r\n\r\n","description":"","footnote":"","page_name":" 259 ","page_number":291},
  {"content":"\r\n\r\nپ 75 اين پيكره در سال 1288 ( 1327 ) ( گويا در يك مهمانى ) برداشته شده و چون چند تنى از آزاديخواهان را نشان ميدهد در اينجا آورده شده\r\nاز رده يكم - از دست راست ) : دوم ميرزا اسمعيل نوبرى ، سوم شيخ محمد خيابانى ؛ چهارم ميرزا محمد على سلطان الادباء ، ششم حاجى شيخ على اكبر آقا اهرابى است .\r\nاز رده دوم - چهارم حاجى محمد على بادامچى است .\r\n\r\n","description":"","footnote":"","page_name":" 260 ","page_number":292},
  {"content":"\r\n\r\nو تنها بنام پيروى از پيشروان به جوش و تكان برخاستند .\r\nاين بود در آغاز جنبش كسانى ميبايست كه بمردم راهنما و آموزگار باشند و معنى زندگانى توده‌اى و كشور ، و چگونگى پيشرفت را بدانسان كه در ميان اروپاييان ميبود بهمگى ياد دهند و آنان را به كارهاى سودمندى وادارند .\r\nاز پيشروان مشروطه نبايستى چشم داشت كه مردم را از همه گرفتاريها ( از پراكندگى كيشها و انديشه‌ها و از آلودگى خوىها ) بپيرايند . اين كار از دست آنان برنيامدى ، و اگر بچنين كارى برنخاسته‌اند جاى افسوس نيست . جاى افسوس آنست كه با آن تكانيكه بنام آزادىخواهى بمردم داده بودند بارى در اين زمينه به آنان آموزگارى ننمودند . معنى درست مشروطه و مجلس و قانون را به آنان نفهمانيدند ، و يكراهى براى كوشش براى ايشان باز نكردند ، و يك آرمانى بايشان نشان ندادند .\r\nدر اين نه ماه آغاز جنبش زمينه آماده‌اى براى اين كار در ميان ميبود . در اين چند ماه اگر راهنمايانى بدينسان در تهران كه پايتخت كشور و بودنگاه دار الشورى ميبود ، پيدا شدندى و با گفتن و نوشتن آموزاكهاى دربايست را بمردم آموختندى ، آينده جنبش جز آن گرديدى كه گرديد و ما نيز خواهيم نوشت .\r\nآن شور و سهش كه در مردم پديد آمده بود اگر با آگاهيهاى سودمندى دربارهء زندگانى توده‌اى و كشوردارى و اين زمينه‌ها توأم گرديدى به زودى خاموشى نيافتى و با يك فريبكاريهايى از ملايان و ديگران ، كينه با مشروطه و آزادى جاى آنها را نگرفتى .\r\nنبودن چنين راهنمايانى نه تنها كشور را از پيشرفت بيبهره گردانيد خود زيانهايى نيز پديد آورد و در بسيار جاها بجنبش جامهء هياهو و آشوب پوشانيد .\r\nكاريكه دو سيد و همدستان ايشان كردند بسيار ارجدار ميبود و بايد هميشه در تاريخ نامهاى آنان ببزرگى برده شود . ولى ايشان ميبايست در پى آن كار در انديشه راه بردن مردم باشند ، و اين شگفت است كه نبودند ، و همان داده شدن فرمان مشروطه و باز شدن دار الشورى و نوشته شدن قانون اساسى را بس دانسته و به كار ديگرى نياز نديدند .\r\nاين خود لغزشى از ايشان بود . ايشان مردم را شورانيدند و به پا برانگيختند ولى راهى براى پيش رفتن و كوشيدن ننمودند ، و اين كار نتيجه آن را داد كه تا ديرگاهى در همه‌جا رشته در دست ملايان و روضه‌خوانان ميبود ، و اينان بدلخواه خود مشروطه را همان رواج « شريعت » ميزنديدند ، و از قرآن و « احاديث » دليلها ياد ميكردند ، و در نشستهاى خود هميشه روضه ميخوانانيدند ، و انبوه مردم جنبش را جز براى همين نمى - دانستند . داستان حاجى شيخ فضل اللّه نورى و پيشنهادهاى او را بمجلس ، خواهيم آورد .\r\nتا ديرى مردم گيج اين كارها ميبودند . شوريده و براى كوشش آماده گرديده ولى با اينها ميگذراندند . سپس كم‌كم انديشه‌هاى ديگرى پراكنده گرديد . آندسته از پيشروان كه مشروطه را بمعنى اروپاييش ميخواستند گاهى گفتار از « ميهن‌دوستى » و\r\n\r\n","description":"","footnote":"","page_name":" 261 ","page_number":293},
  {"content":"\r\n\r\nجانفشانى راندند ، و زمانى نام كارخانه و ماشين بميان آوردند ، و هنگامى سخن از آبادى كشور و كشيدن راه‌آهن و مانند اينها گفتند .\r\nدر نتيجهء اينها مردم دودل گرديدند و كم‌كم جدايى ميانه دو رشته انديشه پديد آمد ، و چون ملايان سود خود را در همراهى با مشروطه نميديدند و خود ميبايست جدا گردند يكدسته بزرگى با ايشان رفتند ، و ايندسته كه پايدار ماندند باز راهى براى كوشش و پيشرفت در جلو خود نيافتند و باز سرگردان ماندند . اين دسته نوانديشان نيز مردم را راه بردن نتوانستند .\r\nاينان بمردم ميگفتند . « بايد ميهن خود را دوست داريم ، بايد در راه آن جانفشانى كنيم ، بايد با يكديگر همدست شويم ، بايد دانش آموزيم . . . » اينها را ميگفتند و مردم را بتكان ميآوردند ، بىآنكه معنى درست ميهن‌دوستى و جانفشانى و همدستى را ياد دهند ، و بىآنكه راه اينها را باز نمايند . به خود مردم واميگزاردند كه معنى اينها را بدانند و راهش را بشناسند ، و آنان هركسى بدلخواه و فهم خود معنايى به آنها مىداد و از روى هوس بكارهايى برميخاست .\r\nانبوهى از آزاديخواهان بايايى براى خود ، جز بدگويى از محمد عليميرزا و گله و ناله از خودكامگى نميشناختند ، و هركس هرچه بدگويى بيشتر ميكرد و از پرده‌درى هم بازنمىايستاد اين را نشان بيشى آزاديخواهى خود ميپنداشت . بسيارى از ايشان « همدستى » را جز فراهم نشستن و انجمن برپا گردانيدن نميدانستند . آنهمه نام « ميهن » برده ميشد از هزار تن يكى معناى درست آن را نميدانست و انبوه ايشان ميهن را سرزمين و كوه و بيابان شمارده و بنام ميهن‌دوستى شعرها در ستايش آب‌وهواى آن ميسرودند و دلبستگيهاى گزافه‌آميز شاعرانه نشان ميدادند .\r\n\r\nچندگونگى در ميان شهرها\r\nيكى از نتيجه‌هاى شگفت اين بيراهى ، جدايى و چند تيرگى بود كه ناگزير در ميان شهرها پديد ميآمد ، زيرا چون راهى كه همگى آن را پيمايند نميبود ، و چنان كه گفتيم مردم را شورانيده و نا - آسوده گردانيده و بخودشان واگزارده بودند كه كوششهايى كنند ، خواه‌ناخواه اندازه فهم و آگاهى خود آنها ، و سستى و استوارى خويها ، و بودن و نبودن پيشروانى ، در پديد آوردن حال هر شهرى كارگر افتاد و جنبش و كوشش در هركدام از آنها رنگ و رويه ديگرى به خود ميگرفت .\r\nمثلا در تبريز چون انديشه‌ها بلندتر ، و آگاهى از معنى مشروطه و قانون بيشتر و خويها استوارتر ميبود ، و از اينسو پيشروان دلسوز و كوشنده پادرميان مىداشتند ، در نتيجهء اينها جنبش و كوشش پايه استوارى يافت ، و بيك رشته كارهاى ارجدار و سودمندى از پديد آوردن دسته مجاهدان و بنياد نهادن دبستانها و مانند اينها پرداخته شد ، و چنان كه ديديم ، در آن نه ماه تبريز چند بار با خودكامگى نبرد كرد و در همگى فيروز درآمد .\r\n\r\n","description":"","footnote":"","page_name":" 262 ","page_number":294},
  {"content":"\r\n\r\nدر تبريز هرچيز را بمعنى درست خود مىفهميدند و هر كارى را دلسوزانه پيش مىبردند .\r\nخرده گرفتن اين شهر بقانون اساسى ، برخاستن آن بشمردن كميهاى قانون ، و ايستادگيش براى پيشرفت خواست خود كه ياد كرديم بهترين نمونه از نيك فهمى و كوشش دلسوزانه تبريزيان مىباشد .\r\nچنان كه گفته‌ايم در اين شهر يك كمى پيدا نشدن علمايى همپاى دو سيد بود . نيز چنان كه ديديم ملايان بزرگ اينجا بيشتر از ديگران ، از مشروطه روگردانيدند و جز از ثقة الاسلام بازمانده همگى بدشمنى برخاستند . تبريز اگر به همه چيز نازد به اين نتواند نازيد . چيزى كه هست در اينجا از ملايان كوچك ( از پيشنمازان و واعظان ) دسته بيشترى با آزادى همراهى نمودند و تا پايان پايدار ماندند ، و برخى از اينان جانفشانيهاى بزرگى كرده و بنام شدند .\r\nگذشته از آنان كه ياد كرده‌ايم ميبايد در اينجا نامهاى حاجى سيد المحققين و شيخ - سليمان ميرزا اسماعيل نوبرى و شيخ محمد خيابانى و ضياء العلماء و ملا حمزه و ملا غفار را بريم . اينان همگى در مشروطه‌خواهى پايدار ماندند .\r\nحاجى سيد المحققين پسر نظام العلماء و خود در نجف درس خوانده و از شماره مجتهدان ميبود . شيخ سليمان پيشنماز كوى چوست دوزان و خود پيرمرد غيرتمندى مىبود . نوبرى و خيابانى تازه بملايى رسيده بودند ، ضياء العلماء از يك خاندان توانگر و خود جوان - دانشمندى ميبود كه گذشته از درسهاى ملايى بزبان‌هاى اروپايى نيز مىپرداخت . ملاحمزه از روضه‌خوانان و از سردستگان كوى خيابان بشمار ميرفت و در آن كوى هواداران بسيار ميداشت . ملا غفار هم روضه‌خوان ميبود .\r\nاز شهرهاى آذربايجان خوى و سلماس و ارومى ، هر يكى به اندازه خود پيروى از تبريز نمودند و جنبش در آنها ريشه دوانيد . در خوى گذشته از آزاديخواهان خود آنجا كه از روى دلبستگى بكشور و توده مىكوشيدند ميرزا جعفر زنجانى با چند تن مجاهد از قفقاز به آنجا آمده و بپديد آوردن دسته مجاهد مىكوشيد . در سلماس انجمن برپا شده و حاجى پيشنماز رييس آن و سررشته‌دار كارها ميبود و نيك مىكوشيد . يكى از آزاديخواهان آنجا شادروان ميرزا سعيد بود كه گاهى در استانبول و گاهى در تبريز و گاهى در سلماس ميزيست و - جوانى سراپا غيرت و مردانگى مىبود . در ارومى گذشته از ديگران شادروان ميرزا - محمود سلماسى كه يكى از علماى بنام مىبود بكوشش مىپرداخت و مشهدى باقر خان كه از قفقاز آمده بود بهمدستى او به پديد آوردن مجاهدان مىكوشيد . با همه گرفتاريهاى مرزى كه ياد خواهيم كرد پيشرفت جنبش در اينجا به راه خود مىبود .\r\nاما مراغه و اردبيل و ديگر جاها در نيمه راه ماندند و پيروى نتوانستند . ماكو كه آن هياهو و گزافگوييها مىنمود هيچ كارى نتوانست و خواهيم ديد كه پايان آن خود - نماييها چه شد .\r\n\r\n","description":"","footnote":"","page_name":" 263 ","page_number":295},
  {"content":"\r\n\r\nاز شهرهاى ديگر ، رشت و انزلى و قزوين به تبريز نزديك بود . در رشت در آغاز پيش‌آمد آشفتگيهايى پيدا شد . ولى زود از ميان رفت و در آنجا نيز جنبش و كوشش به راه خود افتاد و ما خواهيم پ 76 ملا حمزه خيابانى ديد كه در پيش‌آمدهاى آينده ، گيلان هميشه همدست آذربايجان مىباشد . از قزوين شور و خروش بسيارى ديده نمىشد . ولى از پيش‌آمدهاى آينده خواهيم ديد كه جنبش در آنجا هم به راه خود بوده .\r\nاما از اينسوى در تهران و ديگر شهرها جنبش گونه ديگرى پيدا كرده ، و در سايه سستى خويها و كمى آگاهيها و نبودن پيشروان دلسوز ، بجاى كوشش ، همه خود - نمايى و يا آشوبكارى از مردم ديده ميشد . تهران با آنكه پيش افتاد و جنبش را پديد آورد ، خود آن را پروردن نتوانست . تهرانيها از سست‌خويى همه بنمايش ميپرداختند و جنبش در اينجا بيش از همه ، خودنمايى و رويه كارى مىبود .\r\nدر آغاز جنبش كه تازه فرمان مشروطه داده شده بود در اينجا شبنامه‌نويسى رواج بىاندازه ميداشت كه صدها كسان به آن ميپرداختند و آنچه از خشك و تر ميدانستند به روى كاغذ آورده پراكنده ميساختند . بسيارى از ايشان به پيشگامان جنبش از دو سيد و ديگران رشك برده نكوهشها مىنوشتند و يا بايشان راهنمايى مىكردند . مشروطه كه يك چيز\r\n\r\n","description":"","footnote":"","page_name":" 264 ","page_number":296},
  {"content":"\r\n\r\nتازه‌اى بود از اروپا رسيده ، و هركسى ميبايست در پى ياد گرفتن و دانستن معنى آن باشد ، اينان بجاى آن ، همه ياد ميدادند و هركسى از پيش خود معنى ديگرى بمشروطه و قانون ميداد و در پيرامن آن سخن ميراند ، و اين يكى از كارهاى شگفت مىبود .\r\nسپس كم‌كم شبنامه‌نويسى از ميان رفت و اين بار نوبت به انجمن‌سازى رسيد ، نخست انجمنهايى ، اين‌كس و آن‌كس ، بنام « امر بمعروف » بنياد ميكردند . يك انجمن حاجى سيد محمد على همت‌آبادى بنياد نهاد . ديگرى ميرزا عبد الرحيم الهى پديد آورد .\r\nهمچنين ديگران انجمن‌هايى ساختند . انجمن همت‌آبادى براى آن بود كه اگر باده‌خوارى يا ريش تراشيده‌اى ديدند با او « امر بمعروف » كنند كار بجايى رسيد كه در دار الشورى گفتگو از اين انجمنها بميان آمد و از مجلس دستور داده شد كه انجمن همت‌آبادى بسته شود .\r\nسپس انجمنهايى بگونه ديگرى پديد آمدن گرفت . انجمن شيرازيان ، انجمن قاجاريه ، انجمن عراق عجم ، انجمن فاطميه و ديگر از اين گونه كه هر گروهى براى خود انجمنى برپا ميساخت مشروطه كه براى ستردن اين گونه جداييها و دسته‌بنديها ميبود اينان همانرا دستاويز گرفته دسته‌بندى ميكردند . شگفت‌تر آنكه اين گونه انجمنها كه پديد ميآوردند آن را يك كار بزرگى ميشماردند و يك « لايحه » درازى نوشته براى مجلس ميفرستادند كه « ما چنين اتحاد و اتفاق كرده‌ايم و چنان خواهيم كوشيد . . . » و گاهى هم‌چنين « لايحه » - اى در مجلس خوانده ميشد « نشستى برپا كردن و ده تن و بيست تن گردهم نشستن و بگفتگوهاى پراكنده‌اى پرداختن » را يگانگى و همدستى مىشناختند .\r\nتفنگ خريدن و مشق سربازى كردن چون كار سختى ميبود در اينجا پيش نرفت .\r\nنه مردم به آن ارج گزاردند و نه پيشروان به آن واداشتند . ولى بجاى آن آگاهى در يكى از انجمنها ده يا بيست تن تفنگهاى كهنه‌اى از اينجا و از آنجا پيدا كرده و بدوش انداخته و به رده مىايستادند و پيكره از خود برميداشتند و خود را از اين خودنمايى نيز بى - بهره نميگزاردند .\r\nاين بود حال تهران . اما در شهرهاى ديگر بيش از همه كشاكش و غوغا ميرفت ، و يك چيزى كه تازه رواج يافته و تو گفتى مردم آن را از باياى مشروطه‌خواهى ميشماردند گردآمدن در تلگراف‌خانه و بتهران و دار الشورى و ديگر جاها پياپى تلگراف كردن بود . كار بجايى رسيد كه دار الشورى از اين رفتار مردم آزردگى نشان داد و بارها در مجلس اين سخن بميان آمد .\r\nدر يكى از روزنامه‌هاى تهران « 1 » در آن روزها ، تكه‌اى درباره اسپهان نوشته كه چون نمونه نيكى از نمايشهاى بيهوده برخى شهرها و نشان هوسبازى ملايان مىباشد آن را در اينجا مىآوريم . چنين مينويسد :\r\n\r\n\r\n","description":"","footnote":"\r\n( 1 ) - روزنامه « بلديه » .\r\n","page_name":" 265 ","page_number":297},
  {"content":"\r\n\r\n« چند روز قبل جناب آقاى ثقة الاسلام و جناب آقاى حاجى آقا نور اللّه تشريف برده بودند در سده به جهت تمشيت مجلس آنجا . شخصى از آقايان محترم آنجا خواب ديده بود حضرت حجت عجل اللّه تعالى فرجه را كه خلاصه جواب اينست كه حضرت به آن آقا فرموده بودند فرزند بگو بمردم مجلس مشروطه را يارى كنيد . بهرحال آقا خواب خود را بمردم سده فرموده بودند از قرار مذكور هفت صد نفر از جوانهاى رشيد سده اسم خود را به ثبت داده‌اند كه لباس مخصوصى بپوشند با نشان مجلس ، سربازهاى فدايى مجلس بوده باشند و فعلا در تهيه نشان ساختن هستند و نيز از قرار مذكور روى نشانهاى آنها نوشته است « سرباز فدوى مجلس مقدس » و هر پنجاه نفر يك رييس براى خود معين نموده‌اند و روى نشان رييس آنها اين شعر نوشته شده .\r\n فداى مجلس ملى و حكم نور اللّه * اقول اشهد ان لا إله الا اللّه . \r\n\r\nفزونى دبستانها\r\nمىبايد در اينجا چند سخنى هم از دبستانها و روزنامه‌ها نويسيم .\r\nگفته‌ايم از كارهاى اروپايى ، اين دو پيش از مشروطه ، بايران رسيده و رواج يافته بود ، و پيداست كه پس از مشروطه رواج آنها بيشتر گرديد .\r\nبدبستانها مردم بيشتر روآوردند ، و از اينهنگام بود كه گفتگو از درس خواندن دختران و باز شدن دبستانها براى آنها نيز بزبانها افتاد ، و چون هنوز دوتيرگى بميان نيفتاده و شور مشروطه‌خواهى زورآور ميبود كمتر كسى دشمنى مييارست .\r\nگذشته از شهرهاى بزرگ ، در شهرهاى كوچك از مراغه و مرند و مانند آنها ، دبستانها برپا گرديد . در قاين كه يك آبادى كوچك و دور افتاده‌ايست شوكت الملك حكمران آنجا دبستان آبرومندى بنياد نهاد و آموزگاران از تهران خواست .\r\nدر تبريز در اين‌باره هم شور بسيارى برخاسته و سران آزادى يكى از كوششها كه به خود بايا ميشماردند بنياد گزاردن دبستانها ميبود . از پيش از مشروطه در اينجا جز دو يا سه دبستان باز نمانده و آنها نيز رونقى نميداشت ، و با آنكه بدبستان يك تبريزى رواج داده بود تبريز را بهره كمى از آن ميبود . پس از مشروطه بفزونى آنها كوشيدند .\r\nدر بيشتر كويها ده يا دوازده تن از شناختگان و توانگران دست بهم ميدادند و سرمايه‌اى از خودشان و از ديگران گرد آورده و دبستانى براى آن بنياد مىنهادند كه ماهانهء آموزگاران و ديگر دررفت‌ها را ميپرداختند و از هرباره نگهدارى و راهبرى مينمودند . از اين گونه دبستانها بسيار بنياد يافت و در هر يكى شاگردان فراوان گرد آمدند .\r\nچنان كه گفته‌ايم مردم از سادگى ارج بيش از اندازه به آنها داده و اميدهاى بى جا بدرس خواندن جوانان ميبستند . در اينجا هم در پايان سال ، در هر دبستانى جشن با - شكوهى ميگرفتند كه انبوهى از پيشروان آزادى و سران اداره‌ها و ديگران را مى - خواندند ، و پس از نمايشهايى از سرود و موزيك و سخنگويى مانند اينها ، پولهايى بنام\r\n\r\n","description":"","footnote":"","page_name":" 266 ","page_number":298},
  {"content":"\r\n\r\nپ 77 اين پيكره كه در سال 1286 ( 1325 ) برداشته شده نشان ميدهد سيد حسن شريفزاده و مشير صنايع و حاجى على دوافروش را با يكدسته از شاگردان بزرگ دبستانها كه هر يكى روزنامه‌اى بدست گرفته‌اند .\r\n« اعانه » از باشندگان ميگرفتند .\r\nمردم بدلخواه و شادى پول ميدادند ، و چه بسا در يك جشن در رفت يك ساله دبستان گردمىآمد . روزى در نشستى من نيز بودم . و در يك ساعت هزار و دويست تومان پول پرداخته شد .\r\nبايد يك نمونه‌اى از دلبستگى مردم به نيكى توده و پيشرفت كشور اين پول دادن\r\n\r\n","description":"","footnote":"","page_name":" 267 ","page_number":299},
  {"content":"\r\n\r\nرا گرفت . در تبريز بسيارى از توانگران ، بويژه بازرگانان تو گفتى خود را وامدار مى - شماردند كه با دبستان و اين گونه بنيادها همدستى نمايند و خود پيشدستى كرده پول مىپرداختند .\r\nيكى از كسانى كه در اين گونه دهشها هميشه پيشگام بودى و ميبايد در اينجا يادش كنيم شادروان حاجى شيخ على اكبر اهرابى است . اين نيكمرد كه خود از فهم و خرد و آگاهى بهرهء شايانى مىداشت كمتر جاى پول دادن بودى كه در آن همراهى ننمودى .\r\nما در اين تاريخ بارها ياد بازرگانان آذربايجان كرده‌ايم . اينان در پيشرفت مشروطه بيش از ديگران كار ميكردند . زيرا هم با پول و هم با كوشش و جانفشانى در آن پا ميداشتند .\r\nدر آن روزهاى آزمايش كسانى از اينان توانايى بسيارى از خود نشان ميدادند .\r\nبدينسان كه در نشست‌ها و سكالش‌ها بوده و با انديشه همراهى مينمودند ، و چون نياز ميافتاد پول پرداختن دريغ نميداشتند ، و اگر سختى پيش ميآمد در بستن بازار و شتافتن بانجمن به ديگران پيشى ميجستند ، و با اين همراهيهاى خود بمجاهدان و ديگران دل داده بپافشارى آنان مىافزودند . گذشته از كسانى كه ياد كرده‌ايم ميبايد در اينجا نام شادروان حاجى محمد بالا را بريم . اينمرد برادر آقا شيخ سليمان و خود بازرگان بنامى ميبود كه با فرزندان و خويشانش همگى از آزاديخواهان شمرده مىشدند ، و خواهيم ديد كه چه زيانهايى از اين راه بردند .\r\n\r\nروزنامه‌هاى تبريز\r\nاما روزنامه‌نويسى ، آن نيز پس از مشروطه بالا رفت و برخى روزنامه‌هاى آبرومندى پيدا شدند ، و ما در اينجا بروزناهايى كه در نه ماه نخست پيدا شدند مىپردازيم ، و از تبريز و تهران از هر يكى جداگانه سخن ميرانيم .\r\nچنان كه گفتيم پس از داده شدن مشروطه ، نخستين روزنامه در تبريز پديد آمد .\r\nكوشندگان تبريز كه انجمن را برپا كردند ، براى نوشتن كارهاى آن نيز روزنامه‌اى پديد آوردند كه تا ديرى « روزنامه ملى » ناميده ميشد و سپس نام « روزنامه انجمن » پيدا كرد .\r\nاين نامه را ميرزا على اكبر خان ( از خانوادهء وكيلى ) مينوشت و با آنكه جز به كار - هاى انجمن و پيش‌آمدهاى آذربايجان نميپرداخت ، و خود با زبان ساده نوشته شده و به روى سنگ چاپ مييافت ، يكى از سودمندترين روزنامه‌هاى آن زمانست ، و ما در اين تاريخ بسيارى از آگاهيهاى خود را از آن برداشته‌ايم .\r\nبسادگى اين روزنامه و پاكدرونى نويسندهء آن ، گواه اين بس كه چون مجتهد و برخى از نمايندگان انجمن ايالتى ، از مشروطه روگردانيدند و در آن ميان داستان قراچمن پيش آمد ، و چنان كه نوشتيم اين نمايندگان بمجتهد هوادارى مينمودند و چنين ميخواستند كه پيش‌آمد را كوچك گيرند و بعنوان آنكه چهار تن فرستاده بفرستيم تا داستان را در\r\n\r\n","description":"","footnote":"","page_name":" 268 ","page_number":300},
  {"content":"\r\n\r\nخود قراچمن بازجويند پرده به روى آن مىكشيدند ، و بميرزا على اكبر خان نيز دستور دادند كه به پرده‌كشى كوشد . او ناگزير شد بدستور آنان رفتار كرده ولى از آنسوى آزردگى خود را پوشيده نداشته و در يكى از شماره‌ها گفتارى عنوان كرده بدينسان : « اى قلم تا كى در قيد سلاسل و اغلال مقيد ، و تا كى زبان مباركت با مهر ستمكارى مختوم خواهد بود ؟ ! » سپس كه آزاديخواهان در برابر مجتهد و آن دسته نمايندگان ايستادگى نمودند و فيروز گرديدند ، از اين نيز ببازخواست پرداختند ، و اين خود آن را با سادگى چنين مىنويسد :\r\n« بعد اين بنده مدير جريده انجمن را بمقام محاكمه و سؤال آورده گفتند ما شما را از طرف عموم معين كرده در اين اداره و انجمن گزاشته‌ايم كه ماوقع . . . را بدون مداهنه و ملاحظه و پرده‌پوشى در جريده درج نماييد تا ما همه روزه از اتفاقات مستحضر شده مفسد و مغرض را شناخته از حركات ظالم و خاين خبردار شويم نه اينكه پشت و روى كاغذ را با حضرت مستطاب و جناب مستطاب و القاب بيمصرف موهومى پر كرده و بحركات ظالمانه ظلام و مستبدين و محتكرين پرده‌پوشى نماييد - اين بنده هم ناچار شده بعض اسناد و نسخ باطل شده را ارائه نموده گفتم به جهت همين ملاحظه و تقيد بود كه هر روز از اين خدمت استعفا مينمودم و ميديدم در صورتى كه مستبدين جناب آقا شيخ سليم و ديگران را با آنهمه زحمات و خدمات كه در اين امر مقدس متحمل شده‌اند بيك اشاره چشم اخراج و تبعيد مينمايند و رسيدگى و احقاق حق نميشود و اعلانات مكرر در تقيد جرايد و شكايت از قلم در جريده درج شده كسى نميپرسد از محاكمه امروز وحشت داشتم و در سلاسل تهديد و استبداد مقيد بودم . . . فرمودند شما محقق بوده‌ايد ( عفى اللّه عما سلف ) .\r\nولى بعد از اين اگر در مأموريت خودتان سرمويى تخلف و ملاحظه و مداهنه داشته و پرده‌پوشى از حركات فردى از افراد نماييد ديگر معفو نبوده مؤاخذه خواهيد شد » .\r\nيك روزنامه آبرومند ديگرى در تبريز در همان روزها روزنامه « آذربايجان » بود كه همچون « ملا نصر الدين » قفقاز با زبان شوخىآميز نوشته ميشد و نگاره‌هاى شوخى آميز ( كاريكاتور ) ميداشت ميتوان گفت كه پس از ملا نصر الدين بهترين روزنامه از آنگونه بوده .\r\nاين نامه را حاجى ميرزا آقاى بلورى كه يكى از بازرگانان آزاديخواه تبريز ميبود بنياد نهاده و نوشتن آن را ميرزا عليقلى صفروف كه نامش برده‌ايم به گردن ميداشت محمد عليميرزا در زمان وليعهدى خود چاپخانه‌اى در تبريز ميداشت كه چون ميخواست بتهران رود آن را فروخت و حاجى ميرزا آقا آن را خريد ، و اين روزنامه كه يكسال بيرون آمد در آن چاپخانه بچاپ ميرسيد ، و چنان كه از نگاره‌هايش پيداست يك نگارگر استادى هم داشته .\r\nجز از اينها روزنامه‌هاى ديگرى ، بنامهاى « اميد » و « آزاد » و « اتحاد ملى » و\r\n\r\n","description":"","footnote":"","page_name":" 269 ","page_number":301},
  {"content":"\r\n\r\nپ 78 ضياء العلماء با دايى خود حاجى محمد قليخان مانند اينها ، نيز بيرون آمد . ولى هريكى پس از چند شماره ناپديد شد . ميرزا سيد حسينخان دارندهء « عدالت » كه روزنامه‌اش تا پس از چند ماه از آغاز مشروطه بيرون آمد روزنامه كوچكى به زبان تركى بنام « آناديلى » بيرون داد كه آن هم زود از ميان رفت .\r\nاينها روزنامه‌هاى تبريز است . يك روزنامه آبرومند ديگرى بنام « فرياد » در همان زمان در ارومى نوشته ميشد كه دارندهء آن ، ميرزا حبيب اللّه آقازاده و نويسنده‌اش ميرزا محمود غنىزاده بودند .\r\n\r\n","description":"","footnote":"","page_name":" 270 ","page_number":302},
  {"content":"\r\n\r\n\r\nملا نصر الدين و آذربايجان\r\nچنان كه گفتيم روزنامه « آذربايجان » همان شيوه « ملا نصر الدين » را ميداشت ، و اين بود با آن به همچشميهاى شوخىآميزى برميخاست و گاهى بشعرهاى آن پاسخ مينوشت . چنان كه چون ميرزا على اصغر خان اتابك بايران آمد و مجلس درباره او سستكارى از خود نشان داد ملا نصر الدين اين را دستاويز گرفته شعرهايى ( از گفته صابر ) ، در سرزنش ايرانيان ، و اينكه جنبش ايران جز يك چيز سرسرى نيست ، بچاپ رسانيد كه برخى از آن شعرها اينهاست :\r\n هه دى گوروم نه اولدى بس * آى بالام ادعا لرگ ؟ !\r\nدوتمش ايدى يرى گوگى * ناله لرگ نوا لرگ\r\nيوقسا قانوبدا عيبگى * بوشلاميسان ادا لرگ ؟\r\nشمدى حريف سوز همان * من دين اولدى اولمادى ؟\r\nانجمن اهلنگ ، قوچاق * سن ديمد گمى بر تكى\r\nويرميه جاق رضا گله * اولكه مزه اتابكى ؟ ! . .\r\nنولدى كه تيز بوشالدى بس * ايش گورن انجمنده كى ؟ ! .\r\nكهنه قاپى همان دابان * من دين اولدى اولمادى ؟ ! \r\nسپس چون اتابك كشته گرديد آذربايجان اين را عنوان گرفته پاسخى بتركى به آن شعرها نوشت كه برخى از آن اينهاست .\r\n هه گوره سن يرنده در * بر به بر ادعا مزى\r\nگور نجه مستجاب ايدوب * تارى بزيم دعا مزى\r\nويردى كمال لطفله * مطلب و مدعا مزى\r\nايمدى نجه اولدى ملا عمو * من دين اولدى اولمادى ؟\r\nانجمن ايلنون ديدون * غيرت و همتى گرگ\r\nسن سايانى كناره قوى * گور نه لرى سايار فلك\r\nمن ديمديم اتابكون * واردى باشندا بر كلك\r\nايمدى نجه اولدى ملا عمو * من دين اولدى اولمادى ؟ !\r\nسالمشيدى تزلزله * جانمى وا وطن سسى\r\nگلدى قولاغه ناگهان * قاصد خوش سخن سسى\r\nنالا ديلر اتابكى * باتدى بو نشئه دن سسى\r\nايمدى نجه اولدى ملا عمو * من دين اولدى اولمادى ؟ \r\n« ملا نصر الدين » دوباره به اينها پاسخ نوشت كه برخى شعرهاى آن نيز آورده مىشود :\r\n لوغالا شوب آگورمه مش ! * چوخدا بيله فريلداما\r\nتربيه سز اوشاق كيمى * بوش بوشنه هريلداما \r\n\r\n","description":"","footnote":"","page_name":" 271 ","page_number":303},
  {"content":"\r\n\r\n باش قولاغوگ دوزليموب * چوخدا باسوب گوريلداما\r\nدينمه دانشمايات بالام ، * سن دين اولميوب هله .\r\nمنتظم اولماش عمل * رونق كار اولورمى يا ؟ ! . .\r\nصبح طلوع ايتمه مش * وقت نهار اولورمى يا ؟ ! .\r\nبر گل آچيلماق ايله ذه * فصل بهار اولورمى يا ؟ ! .\r\nدينمه دانشمايات بالام ! * سن دين اولميوب هله .\r\nقتل ايله دگز اتابكى * منكه بو امرى دانمرم\r\nوار گنه مين اتابگز * يوخسه عمللى قانمرم ؟ !\r\nكهنه قاپى پوتيز ليكه * تازه لشه اينانمرم\r\nدينمه دانشمايات بالام ! * سن دين اولميوب هله .\r\nگيرم اتابك اولدى ده * توپ و تفنگز هانى ؟ !\r\nبحر عميق حربده * كشتى جنگز هانى\r\nاسگى حمام در اسگى تاس * پس يگى رنگكز هانى ؟ ! . .\r\nدينمه دانشمايات بالام ! * سن دين اولميوب هله .\r\nسويله مگا وزارت * ماليه گز دوزلدى مى ؟ !\r\nيا ازون ال ازون پاپاغ * قسالاشوب گودلدى مى ؟ !\r\nالكه گزه شمند و فر * يول تاپابيلدى گلدى مى ؟ ! .\r\nدينمه دانشمايات بالام ! * سن دين اولميوب هله . \r\nباز « آذربايجان » پاسخى داد كه چند شعر آن اينهاست :\r\n گر اولاليم آخوش دماغ * عازم كوى ملك رى\r\nممكن اولور مى بويولى * بردن ايدك تمام طى ؟ !\r\nتركى دير يواش يواش * لفظ عرب شوى شوى\r\nسنده كه يوخدى حوصله * دينمه دانشما صبر ايله .\r\nچوخلارى اولكه دن قراخ * باخدى بزه هرلدادى\r\nاسگى قاپى دابانى تك * بر نفسه جرلدادى\r\nدور زمانى كورمه دن * فر فراتك فريلدادى\r\nسنده كه يوخدى حوصله * دينمه دانشما صبر ايله . \r\nاين شعرهاى « آذربايجان » در تبريز شناخته گرديد و بزبانها افتاد كه بچه‌ها در كوچه‌ها ميخواندند و شعرهاى ديگرى از اين گونه ، باز ساخته گرديد . آن روز در آن روزگار شور و تكان اين چيزها ارج مىداشت .\r\n\r\n","description":"","footnote":"","page_name":" 272 ","page_number":304},
  {"content":"\r\n\r\n\r\nروزنامه‌هاى تهران\r\nاما در تهران ، نخستين روزنامه پس از مشروطه روزنامه « مجلس » گرديد . چنان كه گفته‌ايم « امتياز » آن بنام آقا ميرزا محسن ، و راهبردنش با دست ميرزا محمد صادق طباطبايى بود ، و خود با كاغذ و حروف خوب چاپ مييافت و يكى از روزنامه‌هاى آبرومند شمرده ميشد .\r\nدر اين روزنامه نيز گفتار ، بدانسان كه روزنامه‌ها نويسند ، كمتر ديده ميشدى ، ولى خود از سودمندترين روزنامه - پ 79 ميرزا جهانگير خان شيرازى ها ميبود ، و ما از آن نيز آگاهى هاى بسيارى برداشته‌ايم .\r\nيكى از داستانهاى اين روزنامه آنست كه چون گفته‌هاى نمايندگان را در مجلس ، مىنوشتى نخست تا ديرگاهى نام هر نماينده را هم ميبرد .\r\nسپس گويا به خواهش خود نمايندگان نام بردن را كنار گزاشت و هر گفته‌اى را بنام « يكى از وكلا » مىآورد . ولى مردم اين را ايراد گرفتند و از تبريز و ديگر جاها نامه - ها فرستادند كه ناگزير شد باز بشيوه نخست خود بازگردد . اين نمونه‌اى از دلبستگى مردم بگفتگوهاى دار الشورى ، و از پرواى ايشان به نيك و بد نمايندگان مىباشد .\r\nپس از « مجلس » روزنامه‌هاى ديگر فراوان پيدا شدند : وطن ، نداى وطن ، كليد سياسى ، كشكول ، تمدن ، نداى اسلام ، بلديه ، صبح صادق ، حى على الفلاح ، صراط المستقيم ، كوكب درى ، نوروز ، الجمال ، الجناب ، محاكمات ، ترقى ، فوايد عامه ، حيات ، جام جم ، خرم عراق عجم ، زبان ملت ، آدميت ، حلم آموز ، تدين ، اتحاد ، روح القدس ، مجله استبداد ، و بسيار از اين گونه .\r\nاينها آنهاست كه در نه ماهه نخست و يا اندكى پس از آن بيرون آمد ، و پيداست كه روزنامه‌هاى ديگرى نيز در پى ميبود . شبنامه‌نويسى كهنه شده و از ميان رفته ، و اينبار هوسها بروزنامه‌نويسى برگشته بود . ميتوان گفت بهار و تابستان سال 1286\r\n\r\n","description":"","footnote":"","page_name":" 273 ","page_number":305},
  {"content":"\r\n\r\nزمان فزونى اين هوس ميبود و دسته بزرگى ديوانه‌وار رو بروزنامه‌نويسى آورده بودند .\r\nهمين كار يك نمونه ديگرى از حال مردم تهران ، و از اندازهء هنايش جنبش مشروطه در آن مىباشد ، و ما ميتوانيم يكرسيدگى ديگرى هم از اين راه كنيم .\r\nاين روزنامه‌ها ، نويسندگان برخى از آنها را ميشناسيم . نويسنده نداى وطن مجد الاسلام كرمانى بوده كه نامش را در پيش برده‌ايم ، اين مرد بدنام ميبود و سپس بد نامتر گرديد و از روزنامه‌اش هم ، با همه آراستگى بيرون آن ، پيداست كه جز براى نان خوردن نوشته نميشده . نويسنده تمدن مدبر الممالك بوده ، و چنان كه از روزنامه‌هايش پيداست آگاهيهايى از حال اروپا و سياست دولتهاى بزرگ ميداشته كه در آن روز ارجدار ميبوده . با اينهمه روزنامه‌اش سودمند نبوده ، و سپس هم يكى از هواداران ظل السلطان و از كاركنان او بوده . عراق عجم را اديب الممالك مينوشته كه هنرش تنها سخن‌سازى بوده . تدين را فخر الاسلام مينوشت كه يكى از آسوريان ارومى ( زاييده شده در امريكا ) بوده و سپس مسلمان گرديده و بتهران آمده و از پيرامونيان شادروان طباطبايى بشمار ميرفته و با دستور او با كشيشان و ديگران بچخشهاى دين و كيش ميپرداخته و در روزنامه‌اش نيز بيش از همه گفتگوهاى كيشى را دنبال ميكرده . نويسنده روح القدس سلطان العلماى خراسانى را سپس نيك خواهيم شناخت .\r\nروزنامه‌هاى ديگر ، نويسندگان آنها را نميشناسيم و يا درخور گفتگويى نيستند .\r\nبيشتر اينها بيكبار بىسرمايه و خود كسانى ميبودند كه اگر كسى يكى از آنانرا ديدى و چنين پرسيدى : « اينكه ميخواهى روزنامه برپا كنى آيا چه در آن خواهى نوشت ؟ . . . » ديدى هيچ نينديشده و خود نميداند كه چه خواهد نوشت ! بلكه نميداند روزنامه را بهرچه نويسند ، و همين اندازه كه ديده ديگران بچنين كارى برخاسته‌اند او نيز بهوس افتاده .\r\nبرخى از اينها از نامش پيداست كه چه بوده : « حى على الفلاح » ، « صراط المستقيم » ، « حلم آموز » ، « الجناب » ، « كليد سياسى » . در پشت‌سر اين نامها چه بايستى بود ؟ ! .\r\nخود روزنامه‌ها نيز ديدنيست ، روزنامه كه براى بيدار كردن مردم و ياد دادن چيزهاى نادانسته بايستى بود ، هركس در آن دانسته‌هاى كهن خود را برشته نوشتن ميكشد . اين يكى از فلسفه سخن ميراند و ميخواهد با دليل‌هاى فلسفى مشروطه را روشن گرداند . آن يكى از گفته‌هاى صوفيان دليل ميآورد و شعرهاى مثنوى را مينويسد . آن ديگر از راه قرآن و حديث درميآيد و مشروطه را يك دستگاه اسلامى ميگرداند .\r\nنكته اينست كه هيچ يك از آنان كمى در خود سراغ نميداشتند و نيازى به ياد گرفتن نميديدند و بلكه هر يكى در پى ياد دادن ميبودند . مشروطه كه يك چيز تازه‌اى بود از اروپا رسيده ، و ميبايست تا ديرى همگى در پى شناختن و ياد گرفتن آن باشند ، اينان نيازى به آن نديده ، و نامش را شنيده و هر يكى از انديشه خود معنايى به آن داده ، و با شتاب\r\n\r\n","description":"","footnote":"","page_name":" 274 ","page_number":306},
  {"content":"\r\n\r\nدر پى بيرون ريختن دانشهاى خود ميبودند .\r\nجنبش مشروطه كه پيش آمده بود و خود يك زندگانى نوينى ميآغازيد ميبايست يكرشته داناكهاى نوينى در زمينه زندگانى آزاد ، و چگونگى نگهدارى كشور ، و باياهاى مردم ، و مرزى كه ميانه آنها با دولت بايد بود ، پراكنده گردد و بمردم ياد داده شود . نيز داناكهاى كهن بيهوده از فلسفه و عرفان و مانند اينها ، از ميان رود . ليكن اينها فرصت نداده و به آن ميكوشيدند كه مشروطه را از معنى درست خود بيرون آورند و هركس بدلخواه معناى ديگرى به آن دهند و بدينسان آن را يك چيز بيكاره‌اى گردانند .\r\nروشنتر گويم : بجاى آنكه پيروى از آيين مشروطه كنند ميكوشيدند آن را پيرو رفتار و شيوه زندگانى خود گردانند .\r\nيك چيز بسيار شگفت « جمله‌هاى پادرهوايى » است كه در همه روزنامه‌ها رواج ميداشت . مثلا يكى امروز ميخواست نگارشى در ستايش دانش بنويسد چنين مىنوشت :\r\n« علم است كه صفحهء اروپا را بهشت روى زمين گردانيده ، علم است كه ملل متمدنه را بسيادت و سعادت رسانيده ، علم است كه ژاپون را در رديف دول درجه اول گردانيده . . . » از اين گونه بيست يا سى جمله را پى هم مىآورد . فردا ميخواست بستايش از « اخلاق » پردازد و اين بار همان جمله‌ها را دربارهء « اخلاق » ميآورد . پس فردا نوبت ستايش به « تمدن » مىرسيد باز همان‌ها را مىشمرد . تا سالها شيوه چيزنويسى همين ميبود و روزنامه‌هاى پرمايه از حبل المتين و مجلس و مانند آنها نيز همين شيوه را دنبال مىكردند .\r\nاگر سخن بدرازى نيانجاميدى توانستيمى نمونه‌هايى را از نوشته‌هاى خود آنها در اينجا بياوريم .\r\nاين هم گفتيم كه بسيارى از اينان ، در آزاديخواهى بايايى براى خود ، جز گله و ناله از دربار و بدگويى از شاه و پيرامونيان او نمىشناختند ، و چنين ميدانستند كه هرچه بيشتر بنالند و بيشتر بد گويند آزادىخواهى بيشتر نموده‌اند ، و اين بود در برخى از روزنامه‌ها هرچند ميتوانستند تندى مينمودند ( يكى از اينها روح القدس بود كه داستانش را خواهيم آورد ) .\r\nاين روزنامه‌ها جز از نداى وطن و تمدن و صبح صادق ديرى نپاييدند و هر يكى پس از ده يا بيست شماره از ميان رفت . صبح صادق نيز بسيار نپاييد . ولى تمدن و نداى وطن تا توپ بستن مجلس برپا ميبودند .\r\n\r\nدو روزنامه ديگر\r\nدر پايان نه ماه نخست ، در ميان ديگر روزنامه‌ها ، دو نامه آبرومندى هم در تهران پديد آمد كه يكى از آنها « حبل المتين » تهران ، و ديگرى « صور اسرافيل » بود .\r\nحبل المتين را سيد حسن كاشانى برادر مؤيد الاسلام بنياد نهاد ، و خود شاخه‌اى از حبل المتين كلكته شمرده ميشد ، چون نخستين روزنامه روزانه در ايران مىبود ، و با كاغذ\r\n\r\n","description":"","footnote":"","page_name":" 275 ","page_number":307},
  {"content":"\r\n\r\nپ 80 ميرزا على اكبر خان دهخدا و حروف خوب بچاپ ميرسيد ، و آنگاه گفتارهاى آن را شيخ يحيى كاشانى كه هم نويسنده خوب ميبود و هم آگاهى بيشتر از ديگران ميداشت مينوشت : ارجى در ميان مردم پيدا كرد . و تا زمان توپ بستن مجلس همچنان پيش رفت .\r\nحبل المتين هفتگى كلكته همچنان بيرون ميآمد ، ولى پيداست كه اين زمان ارج پيشين را نميداشت . زيرا اين زمان روزنامه‌هاى ديگرى پيدا شده و نياز مردم را به خواندن آن كمتر گردانيده بود . بويژه كه آن براى رسيدن بتهران يك ماه بيشتر زمان ميخواست و نوشته‌ها از بها ميافتاد . اين بود كه اين را بنام يك شاخه‌اى از آن در تهران بنياد\r\n\r\n","description":"","footnote":"","page_name":" 276 ","page_number":308},
  {"content":"\r\n\r\nنهادند ، و آنچه ما از خواندن شماره‌هاى اين ميفهميم بهتر از خود آن بوده .\r\nدر داستان « پيمان انگليس و روس » كه به ياد آن خواهيم پرداخت و همچنين در برخى پيش آمدهاى ديگر ، اين روزنامه گفتارهاى مغزدار خوبى نوشت ، مىتوان گفت سيد حسن پس از آن بدخواهىها كه با جنبش مشروطه‌خواهى كرده ، و بهوادارى از عين الدوله آن دشمنيها را با كوشش‌هاى دو سيد نموده بود ، اين زمان به نيكيهايى برخاست و شكست را بدينسان بست .\r\nاما صور اسرافيل ، آن را ميرزا قاسمخان تبريزى و ميرزا جهانگير خان شيرازى بنياد نهادند و ميرزا على اكبر خان قزوينى ( دهخدا ) يكى از نويسندگان او بود . اين روزنامه هم با كاغذ و حروف خوب چاپ ميشد و راهبران آن مايه مىداشتند و تا زمان توپ بستن مجلس برپا ميبود .\r\nدر اين روزنامه يك بخش شوخىآميزى زير عنوان « چرند و پرند » نوشته مىشد كه دهخدا آن را مىنوشت ، و از اينرو « صور اسرافيل » به « ملا نصر الدين » و « آذربايجان » مانندگى پيدا مىكرد . خوانندگان به اين بخش بيشتر رو مىآوردند و انگيزه رواج روزنامه بيش از همه ، اين بخش مىبود .\r\nبيشتر روزنامه‌هاى تهران ، اين آك را هم ميداشت كه بسهش‌هاى توده نزديك نميآمد و با شوريكه برخاسته بود همراهى نمىتوانست . توده‌اى بنام مشروطه‌خواهى و قانون‌طلبى بتكان آمده دلها پر از سهش و آرزو گرديده ، و از آنسوى هرچند روز يك بار داستان تكان‌دهنده ديگرى رخ مىدهد . كنون يكروزنامه ميبايد يا شيوه آموزگارى پيش گيرد و باز نديدن معنى مشروطه و قانون و دادن آگاهيهاى سودمند از چگونگى توده‌ها و سياست دولتها و مانند اين ، انديشه‌ها را پيش برد ، و بايارى در جوش و سهش مردم همبازى نموده و در شاديها شادى و در دلتنگىها دلتنگى نشان دهد . آن روزنامه‌ها هيچ يكى از اينها را نمىتوانستند ، و چون خواستشان بيش از همه خودنمايى بود جز بنوشته‌هاى خشكى ، از فلسفه و عرفان و حديث ، نمىپرداختند . شعر كه كالاى ايرانست اينان بارى با شعرهاى ساده و آسانى در جوش و سهش با مردم همراهى نمىكردند . گاهى اگر شعرهايى سروده ميشد جز همان قصيده‌هاى تركستانى و غزلهاى هندوستانى نمىبود ، و بيش از همه ، به درستى قافيه و يا بفزونى « جناس » و « ترصيع » كوشيده مىشد . آن شعرهاى تركى عاميانه ملا نصر الدين و آذربايجان كه ما نمونه‌هايى از آنها را آورديم ، در تهران آن نيز ديده نمىشد .\r\nروزنامه صور اسرافيل ، در اين زمينه از آنها جدا مىبود و به سهش‌ها و آرزوهاى مردم تا اندازه‌اى نزديك ميآمد . و در پيش‌آمدها پا بميان نهاده گفتارها مىنوشت . همان بخش « چرند و پرند » آن بيشتر در زمينه پيش‌آمدها ميبود . مثلا در همان روزها در تهران ، همچون تبريز ، نان كمياب شده و مردم سختى مىكشيدند و نان فروشان فرصت بدست\r\n\r\n","description":"","footnote":"","page_name":" 277 ","page_number":309},
  {"content":"\r\n\r\nآورده به آرد خاك مىآميختند . صور اسرافيل اين را عنوان كرده يك « چرند و پرندى » نوشت .\r\nچنان كه گفتيم از چندى باز ، در مجلس گفتگوى فروش دختران قوچان بميان آمده بود و دار الشورى مىكوشيد كه آن دخترها را بازگرداند ، و آصف الدوله فرمانفرماى خراسان كه اين گناه به گردن او انداخته ميشد بتهران خوانده شده و دار الشورى او را بباز خواست و داورى كشيده و داستان را سخت دنبال مىكرد . رويهمرفته بازگردانيدن دختران قوچانى يكى از آرزوهاى آزاديخواهان شده بود . صور اسرافيل درباره آن ، گفتارى برويه پييس نوشت و شعرهاى سادهء هناينده‌اى از زبان دخترها ساخت :\r\n هفده و هجده و نوزده و بيست * اى خدا كسى فكر ما نيست \r\nچنان كه گفتيم جنبش مشروطه در آغاز برخاستن خود ، بيش از همه . رويه و رنگ « شريعت‌طلبى » مىداشت تا كم‌كم رنگ و رويه « ميهن‌پرستى » گرفت . اين دو رنگى در روزنامه‌ها نيز پديدار بود ، و روزنامه صور اسرافيل از گام نخست اين رويه نوين را ميداشت و نويسندگان آن آگاهى نيكى از تاريخ اروپا و كشورهاى آنجا ، از خود نشان ميدادند و بر سر همين نوانديشى ، دشمنيها با وى پديد آمد ، تا آنجا كه شادروان طباطبايى از آن آزردگى نمود ، و يك بار نيز با دستور وزير علوم جلوگيرى از بيرون آمدن آن شد ، ولى دوباره راه آن را باز نمودند و صور اسرافيل ميبود تا داستان توپ بستن بدار الشورى پيش آمد و ما سرگذشت ميرزا جهانگير خان و ديگر نويسندگان آن را خواهيم آورد .\r\nدر نه ماهه نخست جز از تبريز و تهران ، دو روزنامه بيشتر پديد نيامد : يكى « فرودين » ارومى بود كه نوشتيم ، و ديگرى « جهاد اكبر » اسپهان بود كه ميبايد آن را هم نام بريم . تا آنجا كه ما ميدانيم در شهرهاى ديگر از شيراز و همدان و مشهد و رشت و مانند اينها ، در اين نه ماه روزنامه‌اى نوشته نشده . پايان جلد اول\r\n\r\n","description":"","footnote":"","page_name":" 278 ","page_number":310},
  {"content":"\r\n\r\n\r\nبخش دوّم\r\n\r\n","description":"","footnote":"","page_name":" 279 ","page_number":311},
  {"content":"\r\n\r\nپ 81 عباس آقا تبريزى\r\n\r\n","description":"","footnote":"","page_name":" 280 ","page_number":312},
  {"content":"\r\n\r\n\r\nگفتار ششم اتابك بچه نيرنگهايى كوشيد ؟ . .\r\nدر اين گفتار گفتگو مىشود از نيرنگهايى كه اتابك براى بهم زدن دستگاه مشروطه به كار برد و از پيش‌آمدهاى زمان سررشته‌دارى او تا جدا شدن ملايان از مشروطه‌خواهان .\r\n\r\nانديشه‌هاى اتابك\r\nچنان كه گفته‌ايم آمدن ميرزا على اصغر خان اتابك بايران ، يكدور نوى در تاريخ مشروطه پديد آورد . اينمرد با روى خوشى كه مىنمود در دلش جز بدخواهى و دشمنى نميبود ، و با آن نويدها كه ميداد و سوگندها كه مىخورد جز برانداختن مشروطه را نمىخواست . محمد عليميرزا و آموزگارانش زيركى و كارآزمودگى اين را بديده گرفته براى برچيدن دستگاه شورش و جنبش بايرانش خوانده بودند .\r\nچنان كه گفته‌ايم ، پيش از آمدن او محمد عليميرزا خود به نبردى برخاسته و شكست خورده ، و اين زمان نقشه‌اش آن شده بود كه با مجلس دو رويه راه رود و هرگونه همراهى از آن دريغ دارد ، و در همه‌جا حكمرانان و نيرومندان را بآشوب و ستمگرى و آزار مردم برانگيزد ، و ميان علما دوتيرگى انداخته كسانى را از آنان بدشمنى مجلس وادارد .\r\nاتابك اين نقشه را بزرگتر گردانيده با يك چابكى و پافشارى بسيار به كار پرداخت .\r\nيكى از نيرنگهاى او اين بود كه كسانى را از سران مجلس بكناره‌جويى از آن برانگيزد ، و نيز يكدسته از نمايندگان را بهوادارى خود وادارد ، كه بدينسان مجلس را از شكوه و نيرو اندازد ، و خواهيم ديد كه با چه استادى اين نيرنگ را به كار بست .\r\nپيش از آمدن او در چند جا آشوب پديدار گرديده ، حاجى آقا محسن در عراق ، متوليباشى در قم ، قوام الملك در شيراز ، هر يكى از راه ديگرى با مجلس و مشروطه بدشمنى برخاستند . حاجى آقا محسن از ملايان ديه‌دار عراق ، و خود مرد بيباك و بيدادگرى بود . پيش از جنبش مشروطه بيدادگريها كرده و در نتيجه آن بتهرانش خواسته بودند . اين زمان كه باز در عراق ميبود ، بانگيزش محمد عليميرزا يا بدلخواه خود ، دوباره به كار برخاسته بود . چنان كه گفته ميشد سوارها براى تاراج و كشتار به اين ديه و آن ديه ميفرستاد . يكمرد مجتهدى رفتار شاهسونان ميكرد . بارها در مجلس\r\n\r\n","description":"","footnote":"","page_name":" 281 ","page_number":313},
  {"content":"\r\n\r\nستمگريهاى او بميان مىآمد . در نشست روز سه‌شنبه نهم ارديبهشت 1286 ( 16 ربيع - الاول 1325 ) تلگراف زنهاى ابراهيم‌آباد خوانده شد كه از قم فرستاده و در آن چنين مىگفتند : چهارده تن از كسان ايشان بفرمودهء « شيخ عبد اللّه ثانى » « 1 » حاجى آقا محسن كشته شده است و هفده يا هجده تن زخمى گرديده و نزديك بمرگ ميباشند . و گروهى را نيز گرفته بند كرده‌اند .\r\nمجلس از اين تلگراف بتكان آمد . يكى از نمايندگان گفت : « اگر اينطور است ثمر نشستن ما در اينجا و حرف زدن چيست ؟ ! . . » ديگرى گفت : « خيلى عجب است كه ميگوييد اگر اينطور است ، و حال آنكه تعديات حاجى آقا محسن بالاتر از اينهاست » .\r\nمتوليباشى در قم ، با مشروطه بدشمنى برخاسته و دسته‌اى بر سر خود گرد آورده ، جلوگيرى از جنبش آزاديخواهان ميكرد و بانجمن راه نميداد ، بمردم ستم دريغ نميداشت .\r\nيكدسته بدادخواهى او بتهران آمده بودند و بارها در مجلس ياد بيدادگرى او ميرفت .\r\nقوام الملك كه حكمرانى شيراز از سالها در خاندان ايشان بوده و در فارس پيروان وزير دستان بسيار ميداشت ، با مشروطه دشمنى مينمود ، و ميان او و پسرانش با « انجمن - اسلامى » و آزاديخواهان كشاكش سختى برخاسته بود . آزاديخواهان در تلگرافخانه گرد آمده ، و قوام الملك و كسانش مسجد نو را جايگاه گرفته بودند . هر روز تلگرافهاى ناله و فرياد ميرسيد و در مجلس بارها گفتگو بميان ميآمد . از اينسوى « انجمن اتحاديه فارس » كه شيرازيان در تهران برپا كرده بودند ، به پشتيبانى همشهريان خود برخاسته ، در بهارستان چادر زده از مجلس دادخواهى ميكردند .\r\nمجلس بارها دربارهء اينها بدولت يادآورى ميكرد ولى نتيجه ديده نميشد ، و همچنان ميبود تا اتابك سررشته‌دار گرديد ، و آن نويدها را دربارهء همراهى با مجلس داد ، و چون در اين زمينه پافشارى ميرفت ، برويه‌كارى با تلگراف حاجى آقا محسن و متوليباشى را بتهران خواست ، قوام الملك را نيز از حكمرانى بر كنار گردانيد . ليكن نتيجه‌اى از اينها ديده نشد و آنان پرواى تلگراف ننمودند .\r\nروز سه‌شنبه 16 ارديبهشت ( 23 ربيع الاول ) كه روز مجلس ميبود در حياط بهارستان هنگامه‌اى برپا گرديد . شيرازيان كه بدادخواهى در آنجا بست مىنشستند امروز دسته‌هايى از انجمنهاى ديگر را هم به يارى خود خواندند . نيز ستمديدگان قم و عراق كه از دست متوليباشى و حاجى آقا محسن بدادخواهى آمده بودند به آنان پيوستند .\r\nدر اينهنگام يكى از گرفتاريها ناخشنودى شاهسونان بغدادى از حكمران خودشان ، پالكونيك روسى ، ميبود . پالكونيك كه او را براى فرماندهى قزاقخانه بايران آورده\r\n\r\n\r\n","description":"","footnote":"\r\n( 1 ) شيخ عبيد اللّه يكى از « مشايخ » بزرگ كرد مىبود كه در زمان ناصر الدينشاه بنام لشكركشى و جنگ با « رافضيان » از خاك عثمانى بآذربايجان تاخت و كسان او در كشتار مرد و زن و بچه و در تاراج و ويرانى اندازه نگه نداشتند و اين بود كه به ستمگرى شناخته گرديد .\r\n","page_name":" 282 ","page_number":314},
  {"content":"\r\n\r\nبودند ، حكمرانى ايل شاهسون بغدادى كه در پيرامون ساوه مىنشستند ، نيز با وى ميبود و تا ميتوانست با مردم چيرگى و ستمگرى دريغ نميگفت . همچنين با سركردگان ايرانى قزاقخانه دژ رفتارى بسيار مينمود .\r\nپ 82 1 : راست به چپ : حاجى شيخ مازندرانى - حاجى تهرانى - آخوند خراسانى از اينرو پس از جنبش آزاديخواهى ، كسانى از آن سركردگان ، گردنفرازى نموده از قزاقخانه خود را كنار كشيدند . نيز ايل شاهسون در برابر او ايستادگى نشان داده بناله و دادخواهى برخاستند . در اينهنگام يكدسته از آنان نيز در بهارستان بست مىنشستند ، و امروز آنان هم با ديگران يكى گرديدند .\r\nرويهمرفته چند هزار دادخواه گرد آمده به جوش و خروش پرداختند . نخست از\r\n\r\n","description":"","footnote":"","page_name":" 283 ","page_number":315},
  {"content":"\r\n\r\nستمگريهاى قوام سخن راندند و تلگرافى از شيراز خواندند كه « قوام بشرارت افزوده و جمعى را از اجله علما صدمه زده و اذيت كرده . چند نفر قريب بهلاكتند » . سپس عراقيان و قميان و شاهسونان ، هر گروهى بنوبت خود ، از بيدادگريهاى حاجى آقا محسن و متولى باشى و پالكونيك ياد كردند .\r\nسپس سيد محمد رفيع نامى كه بتازگى از قم و عراق بازگشته بود به روى بلندى آمده بسخن پرداخت . نخست از بدى قميان و نگراييدن آنان بمشروطه ، و از بيدادهاى متوليباشى سخن رانده سپس به ياد بيدادهاى حاجى آقا محسن درآمد ، و از چيرگى او در عراق ، و اينكه با زور مردم را به بستن بازار واداشته ، خانه‌هاى دو تن را بتاراج داده چند هزار سوار گرد آورده و بر سر عليخان در ابراهيم‌آباد فرستاده ، كه با جنگ و خونريزى به آنجا دست يافته ، چهارده تن كشته ، هجده تن زخمى كرده‌اند ، يك كودك سه ساله را بچاه انداخته‌اند ، بزنان گزند و آزار دريغ نگفته‌اند ، سخن راند .\r\nاين داستانها را بدرازى سروده همه را بگريه انداخت . مردم به هايهاى مى - گريستند و نامهاى حاجى آقا محسن و پالكونيك و قوام و متولىباشى را با نفرين و بيزارى به زبان ميآوردند .\r\nچون سخنرانى بپايان رسيد همگى رو بسالون مجلس آوردند ، و بار ديگر دادخواهى نموده چاره طلبيدند ، همچنين از قانون اساسى نام برده بپايان رسانيدن و بيرون دادن آن را خواستار شدند . سپس چون نمايندگان از مجلس برخاستند جلو آنان را گرفته راه ندادند . سعد الدوله بجلو آمده پند بايشان داد ، و خود به گردن گرفت كه به خانه اتابك رفته برداشتن قوام و حاجى آقا محسن و متوليباشى و پالكونيك را از شيراز و عراق و قم و ساوه بطلبد ، و پافشارى نموده نتيجه بدست آورد . بدينسان مردم را پس گردانيده راه بنمايندگان باز كرد .\r\nليكن اين رفتن سعد الدوله بخانهء اتابك ، نتيجه‌اش كناره‌جويى او از نمايندگى گرديد .\r\nاتابك او را فريفته بسوى دربار كشيد . مردى كه در زمان خودكامگى بهوادارى از مشروطه و قانون برخاسته ، و بكيفر آن از وزيرى برافتاده و با رنج و خوارى بسيار به يزد رانده شده ، و سپس در زمان مشروطه از مردم ارجشناسى بسيار ديده ، و با شكوه و پاسدارى بتهران بازگشته ، و يكى از نمايندگان برگزيدهء مجلس شده ، و از مردم نام « پدر توده » ( ابو المله ) يافته بود ، بيكبار همه اين چيزها را فراموش كرده ، و از جايگاه بلنديكه يافته بود چشم پوشيده بسوى دربار گراييد ، و در چنين هنگامى از مجلس كناره جست .\r\nداستان نامه‌هايى را كه اتابك از ميرزا ملكم خان و طالبوف براى اين آورده بوده نوشته‌ايم : « 1 » ليكن آنها انگيزه اين كار نتوانستى بود . طالبوف يا ميرزا ملكم خان ازو ، كناره‌جويى از مجلس نخواسته بودند . مىبايد گفت : انگيزه جز ناشايستى خودش\r\n\r\n\r\n","description":"","footnote":"\r\n( 1 ) بخش يكم صفحه 252\r\n","page_name":" 284 ","page_number":316},
  {"content":"\r\n\r\nنبوده . با بيرون رفتن او از مجلس مشار الملك و برخى ديگر نيز كناره‌جويى كردند ، و اين يك فيروزى از اتابك بود كه مجلس را از اين نمايندگان بىبهره گردانيد .\r\nاما داستان قوام و ديگران و نتيجه آن شورش و نمايش ، روز پنج‌شنبه هجدهم اردى - بهشت ( 25 ربيع الاول ) ، محتشم السلطنه دستيار وزير داخله ( اتابك ) ، كه بنمايندگى ازو بمجلس ميآمد در آن‌باره چنين گفت :\r\n« حاجى آقا محسن همين دو روزه از عراق حركت خواهند كرد . در باب قوام الملك و پسرهايش هم تلگرافات اكيده شده خاطر آسوده داريد كه همين چند روزه حركت خواهند كرد . . . متوليباشى حضرت معصومه هم احضار شده‌اند .\r\nليكن اينها جز فريبهايى نبود ، و خواهيم ديد كه اتابك بجاى خوابانيدن اين آشوبها گرفتاريهاى ديگرى براى مجلس پديد آورد . »\r\n\r\nانديشه‌هاى حاجى شيخ فضل الله\r\nدر اينهنگام داستان « دنباله قانون اساسى » در ميان ميبود . چنان كه گفته‌ايم تبريزيان خرده‌هايى بقانون اساسى گرفته چيزهايى را درخواست نمودند كه به آن افزوده گردد .\r\nمجلس ناگزير شد كمسيونى برگزيد . و اينان يك قانون بزرگ - تر ديگرى بنام « متمم قانون اساسى » نوشته آماده گردانيدند . ليكن از ترس آنكه بهانه بدست بدخواهان افتد ناگزير شدند از ديده علما بگذرانند ، و اين بود نشستهايى در مجلس براى اين كار برپا ميكردند كه بهبهانى و طباطبايى و حاجى شيخ فضل اللّه و برخى ديگرى از علماء گرد آمده در آن پيرامون گفتگو ميكردند .\r\nولى اين گفتگوها دو دستگى بميان علما انداخت و دشواريهايى پديد آورد ، و براى آنكه داستان نيك روشن شود ميبايد در اينجا اندكى ايستاده و دربارهء اين علما و انديشه - ها و آرزوهاى ايشان سخنانى برانيم :\r\nچنان كه گفته‌ايم جنبش مشروطه را در تهران دو سيد پديد آوردند و صدر العلماء و حاجى شيخ مرتضى آشتيانى و شيخ محمد رضاى قمى و كسان ديگرى از ملايان با آنان همگام ميبودند . سپس در پيش‌آمد بست‌نشينى در مسجد آدينه و كوچيدن بقم حاجى شيخ فضل اللّه نيز با آنان همراهى نمود و پس از آن هميشه همراه ميبود .\r\nپس از پيشرفت مشروطه و باز شدن مجلس ، ديگران هر يكى بهره‌اى جسته بكنار رفتند . ولى دو سيد و حاجى شيخ فضل اللّه همچنان بازماندند ، و چون مشروطه را پديد آوردهء خود ميشماردند از نگهبانى باز نمىايستادند . دو سيد با آنكه بنمايندگى برگزيده نشده بودند هميشه در نشستهاى مجلس ميبودند و بگفتگوها در ميآمدند . حاجى شيخ فضل اللّه نيز گاهى ميبود .\r\nاينان مشروطه را پيش بردند ليكن در انديشه و آرزو يكى نميبودند . دو سيد راستى را مشروطه و قانون ميخواستند ، ولى حاجى شيخ فضل اللّه « رواج شريعت » را\r\n\r\n","description":"","footnote":"","page_name":" 285 ","page_number":317},
  {"content":"\r\n\r\nميطلبيد و بيكبار از هم جدا ميبودند .\r\nدو سيد ناتوانى و پريشانى ايران را ديده و توانايى و سامان كشورهاى اروپايى را ميشنيدند ، و همچون بسيارى از كوشندگان ، انگيزه و سرچشمه كار را جز بودن قانون و مشروطه در اروپا و پ 83 حاجى شيخ فضل الله نورى نبودن آن در ايران نميدانستند ، و از اينرو از درون دل به پديد آوردن مشروطه و قانون ميكوشيدند . چيزى كه هست اينان كه از علماى شيعى و بيگمان هوادار « شريعت » و « مذهب » ميبودند ، خرسندى نميدادند كه قانونى بآخشيخ « شريعت گزارده شود و از آن بجلوگيرى ميكوشيدند .\r\nآخوند ملا كاظم خراسانى و حاجى شيخ عبد اللّه مازندرانى و حاجى ميرزا حسين تهرانى ، كه آنان نيز از نجف به پشتيبانى برخاسته و با تلگراف و نامه ياوريهاى بسيار بجايى مينمودند ، همين راه را ميپيمودند ، و گاهى نيز در پاسخ پرسشهايى كه ميرفت انديشه خود را باز نموده چنين ميگفتند : اكنون كه « صاحب شريعت » ( امام زمان ) ناپيداست و « اجراى شريعت » نمىشود و خواه و ناخواه « حكام جور » چيره گرديده‌اند بارى بهتر است براى جلوگيرى از خود - كامگى و ستمگرى ايشان قانونى در اين ميان باشد و « عقلاى امت » مجلسى برپا كرده در كارها « شور » كنند .\r\n\r\n","description":"","footnote":"","page_name":" 286 ","page_number":318},
  {"content":"\r\n\r\nاين انديشه آنان ميبود بايد گفت مشروطه را از « شريعت » جدا ميگرفتند ، و از اينرو چون كسى ميگفت : « مشروطه بايد مشروعه باشد » ، بانك برو زده ميگفتند : « اى گاو مجسم مشروطه مشروعه نميشود » . « 1 »\r\nليكن اينان نيز پابستگى به « شريعت » نموده ميخواستند قانونى كه آشكاره آخشيج آن باشد گزارده نشود و كارهاييكه با « مذهب » نميسازد بميان نيايد ، و در اين‌باره ايستادگى از خود نشان ميدادند .\r\nاگر راستى را خواهيم اين علماى نجف و دو سيد و كسان ديگرى از علما كه پافشارى در مشروطه‌خواهى مينمودند ، معنى درست مشروطه و نتيجه رواج قانونهاى اروپايى را نمىدانستند ، و از ناسازگارى بسيار آشكار كه ميانه مشروطه و كيش شيعى است آگاهى درستى نميداشتند ، مردان غيرتمند از يكسو پريشانى ايران و ناتوانى دولت را ديده و چاره‌اى براى آن جز بودن مشروطه و مجلس نميديدند و با پافشارى بسيار بهوادارى از آن ميكوشيدند ، و از يكسو خود در بند كيش بوده چشم‌پوشى از آن نميتوانستند . در ميان اين دو درميماندند .\r\nاما حاجى شيخ فضل اللّه بيكبار در راه ديگرى ميبود . اينمرد از يكسو بشكوه و آرايش زندگى ، و بنام و آوازه ، دلبستگى بسيار ميداشت و « پارك الشريعه » بنياد نهاده و اسب و كالسكه بسيج كرده هميشه با دستگاه اعيانى ميزيست ، از يكسو فريفته « شريعت » ميبود و رواج آن را بسيار ميخواست . توده و كشور و اين گونه چيزها نزد او ارجى نمى - داشت . به اين انديشه‌ها كمتر نزديك آمده بود . با شور و جنبش مشروطه‌خواهى همراهى نمود ولى معناى آن را نميدانست .\r\nچون در زمانهاى پيش ، در ايران بيش از دو نيرو نبودى : يكى « حكومت » و ديگرى « شريعت » و هر زمان كه با حكومت كشاكش رفتى جز براى پيشرفت كار « شريعت » نرفتى ، و او اين شور و جنبش را كه با دربار قاجارى ميرفت ، نيز از آنگونه ميشمرد و از يك نيروى سومى ، نيروى توده ، كه اين زمان پديد آمده و گام ، بگام زورآورتر ميگرديد ، ناآگاه مانده گمان ديگرى نمىبرد . با يك اميد و آرزوى بسيارى پيش‌آمده چنين ميخواست كه « احكام شرع » را برويه قانون آورد و بمجلس بپذيراند . رويهمرفته به بنياد نهادن يك « حكومت شرعى » ميكوشيد .\r\nبراى اينكه از انديشه و سهش او نمونه درستى در دست باشد بخشى از نامه او را كه در ديماه 1285 ( ذى القعده 1324 ) باسپهان براى آقا نجفى نوشته در\r\n\r\n\r\n","description":"","footnote":"\r\n( 1 ) جمله‌ايست كه حاجى شيخ عبد اللّه مازندرانى به حاجى ميرزا حسن مجتهد تبريزى نوشته .\r\nحاجى ميرزا حسن هنگاميكه از تبريز با خشم بيرون آمده تلگرافى ( يا نامه‌اى ) بنجف فرستاده و در آن پس از بدگويى از مشروطه‌خواهان چنين گفته : ( بايد مشروطه مشروعه باشد ) . حاجى شيخ در پاسخ او گفته : « اى گاو مجسم مشروطه مشروعه نمىشود » . اين داستان آن زمان بزبانها افتاد و شاعر ( خامنه‌اى ) هم گفته : ( بلى از گاو مجسم مجو فضيلت انسان ) ليكن من تاكنون تلگراف يا نامه حاجى شيخ را در جايى نديده‌ام .\r\n","page_name":" 287 ","page_number":319},
  {"content":"\r\n\r\nاينجا ميآوريم :\r\n« چنين به نظر ميرسد كه اگر وضع مملكت برگرفتن خراج شرعى بر صدقات لازمه » « از زكات و غيرها و بعبارت اخرى اخذ العشر مماينبت من الارض و طرح جميع عناوين » « ديگر و صرف در مصارف اصناف ثمانيه من العاملين و الغارمين و المؤلفه و فى سبيل اللّه » « الخ بشود به شرحى كه محتاج بذكر نيست و جنابعالى محض توجه محيط به تمام آن مىشود » « كارها اصلاح و زاد فى شرف الاسلام و حصل الشرف فوق الشرف و فيه من الفوايد » « الاسلاميه ما لا يخفى اگرچه مناقشات عليمه در دقيق نظر بسيار است و لكن مقصود بعد » « از وقوع عمل بر وجه لابديه به صحت اسم است و منافع مترتبه بر اين اسم و اما طرق » « ديگر مماعليه ملل الاروبيين ففيه اضمحلال الدين و انحطاط الاسلام و اهله و خوف - » « الوقوع و لو بعد حين فى مفاسد كثيره . و بالجمله اگر از اول امر عنوان مجلس عنوان » « سلطنت جديد بر قوانين شرعيه باشد قائمه اسلام همواره مشيد خواهد بود » .\r\nاين را بآقا نجفى نوشته كه او را با خود هم‌انديشه گرداند ، و سپس رونوشتش را بنجف براى پسر خود فرستاده كه آخوند خراسانى و ديگر علماى آنجا را بياگاهاند .\r\nاين در چند ماه پيش ، و در هنگامى بوده كه آزاديخواهان نيك شناخته نگرديده ، و خواست ايشان كه روان گردانيدن مشروطه اروپايى و نيرومند گردانيدن كشور ميبود ، نه رواج دادن به « شريعت » . نيك دانسته نشده ، و جز اميد و خوش‌گمانى در دل اين مجتهد شيعى جانميداشت .\r\n\r\nآغاز دودستگى ميان علما\r\nليكن كم‌كم چگونگى بيرون مىآمد ، و نيروى آزاديخواهان مىسترسيد و جدايى كه ميانه خواست ايشان و انديشه ايندسته از ملايان ميبود روشن ميگرديد . اين بود كم‌كم اينان مىرميدند و از مشروطه دلسرد مىشدند و بگله و بدگويى برميخاستند . بيش از همه نوشته‌هاى روزنامه‌ها باينان گران مىافتاد .\r\nروزنامه‌ها آن روز چيزى كه بآخشيج دين يا « شريعت » باشد نمىنوشتند ، و خود نيارستندى نوشت . آن روز دشمنى با كيش يا دين در ميان نميبود ، و هنوز بيشتر پيشروان جنبش ، خود از دينداران ، يا بهتر گويم : از پيروان كيش شيعى ، ميبودند .\r\nليكن همين كه روزنامه‌ها در سراپاى ستونهاى خود گفتگو از « شريعت » و علما نمىكردند ، همين كه سخن از آبادى كشور و نيرومندى توده ميراندند و چيزهاى نوينى از درس خواندن دختران و باروپا فرستاده شدن شاگردان و مانند اينها بميان ميآوردند ، همين كه در برابر علما ايستاده خود جداسرانه انديشه بيرون مىدادند ، اينها در ديدهء آنان جز روگردانى از دين و بىپروايى با « شريعت » نمودار نمىشد .\r\nآن دلبستگى كه آزاديخواهان بكشور مينمودند و بدين و علما نمىنمودند ، مايه رنجش اينان ميگرديد ، و همين را دليل بيدينى آزاديخواهان ميشماردند . اين شگفت‌تر كه\r\n\r\n","description":"","footnote":"","page_name":" 288 ","page_number":320},
  {"content":"\r\n\r\nنام بابى ( بهايى ) به روى آنان ميگزاردند .\r\nدر نگاه نخست پنداشته مىشود كه چون دشمنى سختى را كه ايرانيان درباره بابيان ( بهاييان ) مىداشتند مىدانسته‌اند ، براى برآغالانيدن مردم بر آزاديخواهان ، اين نام را به روى آنان پ 84 شيخ محمد رضاى قمى ميگزارده‌اند . ليكن ما ميبينيم در نامه‌هايى كه به نزديكان و راز - داران خود مينوشته‌اند نيز اين نام را مىبرده - اند . از اينجا پيداست كه براستى چنين پندارى در دلهاشان ميبود .\r\nسيد احمد طباطبايى كه از آغاز كوشش همگام برادر خود ( شادروان طباطبايى ) بوده ، و در كوچيدن به عبد العظيم و قم همراهى نموده ، و اينزمان كم - كم از مشروطه دلسرد ميشده ، در نامه‌اى كه به دختر خود در نجف نوشته چنين ميگويد : « از مجلس شورايملى هم بجز سختگيرى بر مردم چيز ديگرى ظاهر نشده . چيزى كه ظاهر شده اينكه بابيه و طبيعيين قوت گرفته طلوعى دارند كه شايد مسلمين بايد از آنها تقيه كنند » . ميگويد :\r\n« فعلا در حياط شاهى مقابل خانه جناب آقا سيد ريحان اللّه زنها مجلس منعقد كردند رئيس مجلس يكى خواهر گل و بلبل است كه سنه سابقه ملكه ايران را بفرنگستان برده و يكى زن ميرزا حسن رشدى معروف و يكى بىبى نامى كه هر سه از قرار مشهور محقق - البابيه هستند » .\r\nدر نامه ديگرى كه بداماد خود نوشته چنين مىگويد : « نميدانيد كه اين مجلس شوراى ملى چقدر ضرر بدين و دنياى مردم مىزند و چه آثار شريه بر آن مترتب است .\r\n\r\n","description":"","footnote":"","page_name":" 289 ","page_number":321},
  {"content":"\r\n\r\nمجلسيكه بابيه و طبيعيه داخل در اجزاء و اعضاى آن بلكه در اجزاء رئيسه آن مجلس باشند بهتر از اين نخواهد شد ، نميدانيد كه اين فرقه ضاله بابيه و لامذهبها چه قوتى گرفته و چه فتنه و آشوب ميكنند . خدا لعنت كند سيد جمال الدين واعظ لا مذهب را چقدر مردم را بضلالت انداخت . بنحويكه مردم از بسكه آن خبيث سر منبر گفته كه دعا و قرآن نخوانيد و روزنامه بخوانيد روزنامه خواندن را جزء ضروريات مذهب ميدانند و دعا و قرآن را موقوف كردند آن هم چه روزنامه كه مشتمل بر كفريات و توهين شرع انور است . البته از روزنامه مجلس و كوكب درى و نداى وطن به آنجا فرستاده‌اند » « 1 »\r\nنامه خود حاجى شيخ فضل اللّه را كه به پسرش نوشته نيز خواهيم آورد ، اينان از يكسو كيش بهاييان را نميدانستند ، و از يكسو بانديشه و آرزوى آزاديخواهان فرو نرفته و خواست آنان را درنمىيافتند . اين معنى كه يكمردمى خود سررشته كارها را بدست گيرند و خود در بند نگهدارى كشور باشند بدلهاى آنان راه نيافته بود . آنان چنين ديده بودند كه نگهدارى كشور را دولت كند ، و مردم نيز گرد علماشان را گرفته براهنمايى ايشان به كار زندگى و كيش خود پردازند . اين شور و سهش كه آزاديخواهان درباره كشور و پيشرفت آن از خود مىنمودند اينان انگيزه‌اى براى آن نمىدانستند ، و چون بابيان ، بهتر گويم : پيروان سيد باب ، در آغاز پيدايش خود بكوشش‌هاى جانبازانه‌اى در راه پيشرفت كيش خود برخاسته و همه را بشگفت آورده بودند ، اينان آن داستان‌ها را به ياد مىآوردند و درباره آزاديخواهان و كوششهاى آنان چنين مىپنداشتند « همان بابيانند . از آن راه نتوانستند دين خود را آشكار گردانند اين بار از اين راه پيش آمدند » . دلبستگى بىاندازه بكيش شيعى و آموزاكهاى آن چشم خرد و فهم اينان را چنان بسته بود كه چنين پندارى را بدلهاى آنان كاركنان دربار ميانداختند . زيرا بيگمان در اينهنگام كاركنان نهانى اتابك بنزد ملايان آمدورفت ميكردند و به بازگردانيدن ايشان از مشروطه ميكوشيدند ، و بيگمان يكى از افزارهاى ايشان « بابى » خواندن آزاديخواهان ميبود . ( چنان كه سپس اين را خواهيم ديد . )\r\nاين هم ميبايد گفت كه خواست اينان از « بابيه » بهاييان بوده . پيروان سيد باب كه بابى ناميده شده بودند ، پس از كشته شدن آن سيد و برخاستن ميرزا حسينعلى بهاء اللّه به دو دسته جدا شدند : يكدسته ميرزا حسين على را نپذيرفته و از ميرزا يحيى صبح ازل كه جانشين باب ميبود ، جدا نگرديدند و بنام او « ازلى » خوانده شدند ، يكدسته به بهاء اللّه گراييده بنام او « بهايى » شناخته گرديدند .\r\n\r\n\r\n","description":"","footnote":"\r\n( 1 ) اين نامه‌ها آن يكى در چهارم ربيع الاول و اين يكى در هفدهم ربيع الثانى 1325 و نزديك به همان روزها بوده كه گفتگو مينماييم ، داماد سيد احمد طباطبايى آقا ضياء الدين پسر حاجى شيخ فضل اللّه است .\r\n","page_name":" 290 ","page_number":322},
  {"content":"\r\n\r\nدسته بيشتر ، اينان ميبودند و كوشش را نيز اينان مينمودند . ملايان همين را مى - گفتند ، ولى چون از سرگذشت‌هاى اخير ايشان آگاهى نميداشتند با همان نام پيشين « بابيه » - شان ميناميدند ، و آزاديخواهان را از دسته آنان ميپنداشتند .\r\nدر جاييكه چگونگى وارونهء اين ميبود و ما اگر بخواهيم همبستگى را كه ميانهء بهاييان و ازليان با مشروطه بوده ، براستى روشن گردانيم بايد بگوييم : بهاييان هواخواه خودكامگى ، و ازليان هواخواه مشروطه مىبودند .\r\nداستان اينست كه چون ميرزا حسينعلى بدعوى برخاست و دسته‌اى بنياد نهاد روسيان ، چه در ايران و چه در قفقاز ، پشتيبانى ازو نمودند . بهاء اللّه نيز در نوشته‌هاى خود گرايش بروسيان نشان داد . از آنسوى انگليسيان بنام همچشمى در سياست به پشتيبانى از ازليان برخاستند . بويژه پس از گرفتن قبرس از دست عثمانيان ، كه چون ميرزا يحيى صبح ازل با خاندان خود در آن آبخوست ميزيست ، و خواه‌ناخواه بسته و زير دست انگليسيان گرديد . چاپ كردن بر اون كتاب « نقطة الكاف » حاجى ميرزا جانى كاشانى را و ديباچه‌اى كه خود او ( با خامه ميرزا محمد قزوينى ) بر آن كتاب نوشته ، همه از اين راه است .\r\nازليان در ايران كمتر ميبودند و خود را سخت نهان ميداشتند . زيرا در سايه اين نهانى از دست و زبان مردم ايمن ميماندند ، و آنگاه بهنگام فرصت به آسانى توانستندى با دست ملايان مردم را به « بهاييان » برآغالانند و از آنان كينه جويند . بسيارى از بهايى - كيشها در ايران ، با كوشش اينان بوده .\r\nداستان شگفت گله‌مندى مردم از « تعرفه گمركى » ميسو نوز در سال 1282 ، كه در يزد و اسپهان به بهايىكشى انجاميد ، مىتوان آن را يكى از نتيجه‌هاى اين همچشمى دو دولت ، و دشمنى دو دسته با يكديگر شمرد . « 1 »\r\nاز سخن خود دور نيفتيم ، در جنبش مشروطه چون دولت انگليس هواخواه آن ميبود ازليان پا بميان نهادند ما تنها در اينجا نام خاندان دولت‌آبادى را ميبريم . حاجى ميرزا هادى بزرگ اينخاندان نماينده صبح ازل در ايران ميبود ، از آنسوى چون دولت امپراتورى روس دشمنى با مشروطه نشان ميداد بهاييان با دستور عباس افندى عبد البهاء خود را از مشروطه كنار گرفته از درون هواخواهان محمد عليميرزا مىبودند .\r\n\r\nكشاكش بر سر قانون اساسى\r\nپيش از آنكه اتابك بايران آيد زمينه دودستگى ميانه علما برپا شده بود ، زيرا چنان كه گفتيم مشروطه اروپايى و كيش شيعى دوتاست و اين دو را باهم سازش نتوانستى بود ، و آنراه سازشى كه آخوند خراسانى و همراهان او مىانديشيدند بجايى نتوانستى رسيد . ملايان يك چيزى را در برابر « شريعت » ديدن نميتوانستند و « بآخشيج نبودن قانونها » مايه خرسندى آنان نمىگرديد . بويژه با بستگى كه ميانه « شريعت » و زندگى\r\n\r\n\r\n","description":"","footnote":"\r\n( 1 ) بخش يكم اين تاريخ صفحه 30 ديده شود .\r\n","page_name":" 291 ","page_number":323},
  {"content":"\r\n\r\nپ 85 شيخ مرتضى آشتيانى آنان ميبود و هر يكى بنام پيشوايى دستگاهى برچيده ميداشتند و بهيچراه چشم‌پوشى از آن نمىتوانستند . آن هوشيارى دربارهء نيرومندى دولتهاى همسايه و بيمناكى حال ايران كه دو سيد و آخوند خراسانى و حاجى شيخ مازندرانى و ديگران را ميبود و ايشان را بتلاش ميانداخت در اينان هرگز نميبود .\r\nاتابك چون زمينه دودستگى را آماده ديد فرصت را از دست نداده بسودجويى برخاست ، و به آتش از دور و نزديك دامن زد . چنان كه گفتيم كاركنان او بنزد علما آمد و رفت ميكردند و رنجش و بدگمانى آنان را از مشروطه‌خواهان بيشتر ميگردانيدند .\r\n\r\n","description":"","footnote":"","page_name":" 292 ","page_number":324},
  {"content":"\r\n\r\nچنان كه گفتيم در اينهنگام داستان « دنباله قانون اساسى » در ميان ميبود . كمسيونى از مجلس آن را آماده گردانيده بود ، و تقيزاده و نمايندگان آذربايجان و كسانى از ديگر نمايندگان شتابزدگى دربارهء بيرون آمدن آن مينمودند . مردم نيز آن را ميطلبيدند .\r\nهمين قانون نوشتن و آن را طلبيدن بعلماى « شريعت‌خواه » گران مىافتاد و برنجش آنان مىافزود . قانون اساسى پيشين هنگامى گذشت كه آغاز جنبش ، و شور و سهش مردم زورآور ميبود . از اينرو رنجشى نشان داده نشد . ولى اينهنگام آن شور و سهش از زور افتاده و يك سهش ديگرى بنام « شريعت‌خواهى » در دلهاى كسانى پيدا شده بود .\r\nگذشته از حاجى شيخ فضل اللّه و پيروان او برخى از نمايندگان مجلس « شريعت‌خواهى » مىنمودند .\r\nاينان چون پيشگامان آزاديخواهان را « بابى » يا « طبيعى » مىپنداشتند چنين ميگفتند :\r\n« خواستشان از ميان بردن شريعت اسلام است و اين قانون را براى آن مينويسند . » اين - گونه سخنانى را در ميان مردم نيز پراكنده مىگردانيدند .\r\nاز اينرو چون كمسيون كار خود را بپايان رسانيد و قانون اساسى آماده گرديد دار الشورى از پذيرفتن آن ترسيد ، و براى جلوگيرى از بدگمانيهاى مردم چنين نهاد كه كسانى از علماء با چند تنى از نمايندگان بنشينند و آن را اصل باصل از ديده گذرانند .\r\nاين را چاره كار پنداشت ، در حالى كه اين خود مايه دشوارى خواستى بود .\r\nزيرا حاجى شيخ فضل اللّه و دسته او آماده ميبودند كه در آن نشست ايرادهايى بقانون گيرند و بانديشه خود پيشرفت دهند . بدينسان بايستى يا يك كشاكش بزرگى در ميانه درگيرد و در بيرون به دو تيرگى مردم انجامد ، و يا قانون اساسى گوهر خود را از دست داده رويه « شريعت » به خود گيرد .\r\nبراى آنكه انديشه حاجى شيخ فضل اللّه و چگونگى سهش‌هاى او نيك بدست آيد بهتر است نامه‌اى را كه در همان روزها براى پسر خود در نجف نوشته و نسخه آن در دست ما است در اينجا بياوريم . متن نامه با خط ديگريست . حاجى شيخ فضل اللّه در كناره آن با خط خود مينويسد :\r\n« بسم اللّه الرحمن الرحيم فرزندا عزيزا مهربانا يوم 24 ع 1 است به حمد اللّه همگى » « سالم مدتيست به خط خود چيزى بشما ننوشته‌ام مختصر گرفتارى و كار باندازه‌اى شد كه فرصت » « خواندن كاغذ نيست چه رسد به نوشتن تمام ممالك ايران از تبريز و اصفهان و شيراز و رشت » « و و و خراب وضع مردم مختلف و انجمنهاى حادثه مخرب ملت و دولت اسلام هيچ متوقع » « نبود اگر تفصيل نوشته شود يك كتاب است حضرات فاسد العقيده از فرقه جديده و از دهرى » « و طبيعى و و و وقت را مغتنم دانسته در مقام تخريب اسلام و كندن ريشه روزنامه‌ها مثل » « موقف تطاير كتب قيمة ما من جريدة الا و فيها سهم على الاسلام و العلماء قضى الامر و مضى » « مردم مقدس تازه ملتفت شدند كه بد شد جناب مجتهد را از تبريز بيرون كردند على الظاهر »\r\n\r\n","description":"","footnote":"","page_name":" 293 ","page_number":325},
  {"content":"\r\n\r\n« اين اوقات وارد ميشوند جناب حاجى خمامى و قريب بده نفر از علماى رشت مدتى اينجا » « و رشت روزبروز بدتر رئيس انجمن رشت حاجى ميرزا محمد رضا تفصيل‌نويسى از مقام » « بيرونست اينقدرها را هم از زبان من نقل مكن اللّه اللّه فى الاسلام و الدين اين اوقات مشغول » « نظامنامه اساسى در اينجا امر ختم خواهد بود چند روز است مجلس فوق العاده منعقد » « داعى هم مىروم براى اصلاح و مشغول خدا كند متخرجين مقصد خود را از پيش نبرند » « يك كلمه در نظامنامه آزادى قلم ذكر شد اين همه مفاسد روزنامه‌ها واى اگر آزادى در عقايد » « بود چنان كه اصرار دارند آتش بجان شمع فتدكاين بنا نهاد اين كلمات را غير از حجة الاسلام » « آخوند باحدى اظهار مكن مجملا امتناع بالاختيار شد و هو بنافى الاختيار قطعا افسوس » « كه نميشود گفت چه رسد به نوشتن ظهر الفساد فى البر و البحر . . . »\r\nبدينسان يك گرهى پيش‌آمده بود . دربار ميخواست از پيش‌آمد سود جويد و به اين دسته از علما پشتيبانى نموده كشاكش را هرچه بزرگتر گرداند و نگزارد قانون اساسى پرداخته گردد ، و اگر اينان كارى نتوانستند و قانون پرداخته شد ، اين زمان عنوان كند كه بايد علماى نجف آن را ببينند . محمد عليميرزا رويه ديندارى و پرهيزكارى به خود داده ميگفت : « تا علماى نجف امضاء نكنند من امضاء نخواهم كرد » . چون در نجف سيد - كاظم يزدى كه يكى از مجتهدان بنام و خود ازردهء آخوند خراسانى و حاجى شيخ مازندرانى ميبود : و دسته بزرگى از ايرانيان به او « تقليد » مىداشتند ، راه حاجى شيخ فضل اللّه را پيش گرفته با مشروطه دشمنى نشان ميداد ، محمد عليميرزا نيك ميدانست كه ميانه علماى نجف يكسخنى نخواهد بود و قانون اساسى از نجف بازنخواهد گشت .\r\nبدينسان نقشه ناانجام گزاردن جنبش مشروطه‌خواهى ، و پديد آوردن كشاكش و زد و خورد در ميان مردم كشيده ، استادانه آن را پيش ميبردند .\r\nمجلسيان اين نقشه را درنمىيافتند ، و اگر درمييافتند اندازه زيانش را نميدانستند .\r\nاگر راستى را خواهيم در مجلس اينزمان دوتيرگى ميبود . چنان كه گفتيم كسانى از نمايندگان « شريعت‌خواهى » مينمودند ، و ديگران نيز از ترس همراهى نشان مىدادند . پيروان حاجى شيخ فضل اللّه هوادارى از دين را شمشيرى ساخته ، با آن زبان هركسى را ميبريدند .\r\nبراى نمونه داستان پايين را مينويسم :\r\nسه‌شنبه بيست و سوم ارديبهشت ( يكم ربيع الثانى ) در مجلس گفتگو از قانون اساسى بميان آمد ، و چون گفته ميشد تبريزيان شوريده و آن را ميخواهند سيد محمد تقى هراتى كه يكى از پيروان بهبهانى بوده و بكوشش او نمايندگى دار الشورى يافته بود ، و اينزمان بحاجى شيخ فضل اللّه گراييده و هوادارى از دسته او مينمود دليرانه چنين پاسخ داد :\r\n« ما مردم بايد بدانيم كه مسلمانيم و قانون ما قانون مقدس اسلام است ، و اين قانون اساسى قانونيست كه بايد امور يك مملكتى بر وفق آن فيصل داده شود . ناچار بايد با كمال دقت فصول و مواد آن را بكرات حجج اسلاميه غور رسى نموده اگر ده هزار هم\r\n\r\n","description":"","footnote":"","page_name":" 294 ","page_number":326},
  {"content":"\r\n\r\nپ 86 اين پيكره چون ميرزا مصطفى آشتيانى را نشان ميدهد آورده شده .\r\nنشستگان از دست راست : حاجى شيخ على ( شيخ العراقين ) . ميرزا مصطفى . از ايستادگان آنكه در پشت سر شيخ العراقين ايستاده كسيست كه بنام شيخ شيپور شناخته بوده ، ديگران ناشناخته‌اند .\r\nاجتماع كنند و خونها هم ريخته شود نبايد راضى شد كه بدون تطبيق و تحقيق قانونى مجرى شود . حالا بايد از حجج اسلاميه استدعا نمود كه بلكه زودتر صرف وقت نموده اين نظامنامه را تمام كنند » .\r\nكسانى از نمايندگان آذربايجان ( تقيزاده و برخى ديگر ) ، نقشه دربار و زيان و آسيب آن را دريافتند و چون ميبايست چاره را از تبريز خواهند چگونگى را به آنجا نوشتند\r\n\r\n","description":"","footnote":"","page_name":" 295 ","page_number":327},
  {"content":"\r\n\r\nو اين ، شورش ارديبهشت‌ماه را كه يكى از برجسته‌ترين پيش‌آمدهاى تاريخ مشروطه است پديد آورد .\r\n\r\nشورش ارديبهشت ماه ( در تبريز )\r\nدر تبريز پس از بيرون كردن مجتهد از شهر ، داستان ارجدار ديگرى رخ نداد . در آنجا نيز مردم چشم به راه رسيدن قانون اساسى ميداشتند ، و چون زمينه آن را اينان پيشنهاد كرده بودند بيشتر از ديگر شهرها دلبستگى نشان ميدادند . اين را گفته‌ايم كه در آن روزها بقانون بيشتر از اندازه ارج مينهادند ، و انبوه آزاديخواهان چنين ميپنداشتند كه چون قانون بيرون آيد و بدست مردم رسد ، هركسى به خواهش و آرزو آن را پذيرفته به كار خواهد بست ، و هركس باياى خود را شناخته از روى آن رفتار خواهد كرد . در كار - هاييكه ميكردند چنين ميگفتند : « عجالتا بايد چنين كرد تا قانون اساسى بيايد و تكليف هركسى معين شود » . از ساده‌دلى و خامى بدينسان خوش‌گمانى مينمودند .\r\nاز آنسوى چون در اينهنگام در بسيار جاها آشفتگى در ميان ميبود ، و مردم از هر سو رو بانجمن آذربايجان برگردانيده چاره ميطلبيدند چنان كه در همان روزها رشتيان چون حكمرانى ظفر السلطنه را نپذيرفته و آمدن او را بگيلان نميخواستند و به اين نام شوريده بودند ، با تلگراف از تبريز يارى ميطلبيدند ، و ستمديدگان ابراهيم‌آباد از قم با تلگراف داد ميخواستند - انجمن اين آشفتگيها را از نبودن قانون اساسى پنداشته ، و چاره را بودن آن ميشمرد . آزاديخواهان نيز به همان باور ميبودند .\r\nروز يكشنبه هفتم ارديبهشت ( 14 ربيع الاول ) يكدسته از مردم كه در حياط انجمن گرد آمده بودند گفتگوى قانون اساسى را بميان آورده خواستار گرديدند كه انجمن آن را از مجلس شورى بخواهد . انجمن خواهش ايشانرا پذيرفته تلگرافى بدار الشورى فرستاد .\r\nدر اينميان يك دروغى در تبريز پراكنده گرديد ، و آن اينكه قانون اساسى را يك ماه است نوشته‌اند و از مجلس نيز گذشته ، ولى شاه نمىپذيرد و دستينه نميگزارد . برخى ميگفتند : ميخواهند به خواهش اتابك آن را ديگرگونه گردانند .\r\nاينسخنان بآزاديخواهان گران افتاد ، و اين بود روز سه‌شنبه نهم ارديبهشت ( 16 - ربيع الاول ) يك تلگراف بسيار درازى ، بميانجيگرى اتابك بشاه فرستادند ، كه در آن پس از شمردن جانفشانيهاى آذربايجان در راه نگهدارى تاج و تخت ، خواهش پذيرفتن قانون اساسى و دستينه نهادن به آن را كردند .\r\nفرداى آن روز از تهران از نمايندگان تلگراف رسيد كه « قانون اساسى چند روز است بعد از اتمام در كميسيونى قرائت شده حال در مجلس عمومى خوانده مىشود . » اين پاسخ مايه آرامش مردم گرديد .\r\nليكن در اينميان نامه‌هايى از تهران رسيد ، كه بدخواهى دربار را آگاهى ميداد .\r\nاينها مايهء بيم گرديد و پيشروان بهتر ديدند كه بجنبشى برخيزند و در برابر دربار ايستاده\r\n\r\n","description":"","footnote":"","page_name":" 296 ","page_number":328},
  {"content":"\r\n\r\nجلو نقشه آن را گيرند . در همان هنگام يك داستان ديگر پيش‌آمد كه آزاديخواهان فرصت را از دست نداده و همان را عنوان گرفته انديشه خود را به كار بستند .\r\nچگونگى آنكه روز يكشنبه بيست و يكم ارديبهشت ( 28 ربيع الاول ) تلگرافى از تهران رسيد ، بدينسان كه همهء علماء و پيشنمازان و نمايندگان انجمن سه ساعت بغروب مانده در تلگرافخانه باشند كه « مطالب حضورى فورى داريم و آقايان حجج الاسلام طهران و وكلاى دار الشورى كبرى عموما در تلگرافخانه حاضر خواهند شد » .\r\nمردم از اين تلگراف در شگفت شدند و بتكان آمدند . هركسى گمان ديگرى ميبرد .\r\nو چون هنگام پسين رسيد علما و پيشنمازان و سردستگان در تلگرافخانه گرد آمدند . مردم نيز در حياط انبوه شدند . از تهران تلگراف پايين رسيد :\r\n« بعد از عرض سلام و احوالپرسى خدمت جنابان مستطابان آقايان حجج الاسلام و » « آقايان علماء اعلام و اعضاى انجمن محترم ملى دامت تأييداتهم ديروز از زنجان تلگرافا » « پرسيده بودند كه جناب آقاى مجتهد دامت بركاته ( 28 ) ماه وارد زنجان خواهند شد عقلاى » « آنجا صلاح در اين ديده‌اند كه عموما معظم له را محترما بتبريز معاودت دهند وكلاى » « آذربايجان چه تصويب مينمايند حضرات مستطابان آقايان حجج الاسلام دامت بركاتهم و » « اين خادمان ملت متفقا لازم ديديم خاطر شريف آقايان حجج الاسلام و علماى اعلام و آقايان » « ائمه جماعت و اعضاى انجمن محترم را مسبوق داريم كه اين قسم اعراض آقاى مجتهد از » « آذربايجان و تشريف‌فرمايى ايشان بطهران و قم بملاحظات عديده كه توضيح آن در خدمت » « عقلاى قوم لازم نيست به كلى منافى مقصود خيرخواهان مملكت است شرافت بقعه شريفه » « حضرت معصومه كه بالطبع جالب است اگر اسباب خارجى هم محرك متنفذين قوم گردد » « دور نيست اجتماع آنها به اطراف و احوال خالى از اثر نباشد در موقعى كه احتياج تمام » « بر اتحاد قلوب و اقوال داريم اختلاف كلمه و اجتماع متشككين در مركز ايران با تقويت » « معنوى آن محل مقدس بعتبات عاليات ابدا صلاح نيست محض استحكام اساس مقدس » « مشروطيت كه ترويج دين مبين است و ملاحظه شرافت ملت آذربايجانى بر عموم مسلمين » « امروز فرض فورى است كه در رفع هر قسم اختلاف به ترك هر نوع شخصيات راضى شده » « تشييد مبانى اتحاد را خدمت كنند لهذا جمعا متمنى هستيم كه جنابان آقايان عظام از آنجا » « و ماها از اينجا ترتيبات مراجعت دادن آقاى معظم له را فراهم بياوريم ( محمد اسماعيل ) » « ( مرتضوى ) ( محسن ) ( حسين ) ( وكلاى آذربايجان ) ( احقر محمد الطباطبائى ) » « ( احقر عبد اللّه الموسوى بهبهانى ) ( شيخ ابراهيم وكيل زنجان ) . »\r\nتبريزيان از اين تلگراف دل‌آزرده شدند . بازگشتن مجتهد نچيزى بود كه تبريزيان بپذيرند . دار الشورى بيم ميداشت كه مجتهد در قم يا در عبد العظيم نشيمن گيرد و بدخواهان مشروطه بر سر او گرد آيند . تبريزيان بيم ميداشتند كه اگر بازگردد در شهر آشوب پديد آورد . چون آن نامه‌ها كه گفتيم از تهران رسيده بود و آن انديشه در ميان\r\n\r\n","description":"","footnote":"","page_name":" 297 ","page_number":329},
  {"content":"\r\n\r\nميبود در پاسخ تلگراف گفتگوى قانون اساسى را پيش كشيدند ، و پس از گفت و شنيد بسيار كه با مردم رفت و شور و خروشهايى كه نموده شد پاسخ پايين را بتهران دادند :\r\n« حضور مبارك آقايان حجج الاسلام و وكلاى آذربايجان دامت بركاتهم تلگراف » « مبارك براى عموم علماى اعلام و قاطبه ملت كه بازار و دكاكين را بسته و در تلگرافخانه » « مباركه حاضرند قرائت » پ 87 ميرزا على اصغر خان اتابك « جواب عموم آقايان » « علما و ملت خواستن » « قانون است ما دامى كه » « قانوننامه را به طرف » « آذربايجان حركت » « ندهند بازار و دكاكين » « باز نخواهد شد و از » « تلگراف‌خانه مباركه » « بيرون نخواهيم رفت » « ( انجمن ملى تبريز ) »\r\nبدينسان شورش آغازيد ، شورشى كه خواهيم ديد يك ماه بيشتر در ميان ميبود . مردم تا پاسى از شب گذشته در تلگرافخانه ميبودند و سپس پراكنده شده بخانه‌هاى خود رفتند ولى يكدسته را كه صد تن كمابيش ميبودند براى گرفتن پاسخ در آنجا گزاردند . سه ساعت از شب گذشته تلگراف پايين رسيد :\r\n« تلگراف جنابانعالى جواب سؤال ماها نيست قانون اساسى در مجلس قرائت مىشود » « و عوض يك مجلس هر روز مجلس ديگرى هم براى تصحيح تكميل قانون با حضور » « آقايان حجج الاسلام و علماى اعلام مرتب و مشغول است قانونى كه سعادت ابدى مملكت را » « تأمين خواهد كرد با اين عجله و اصرار مرتب نميشود هيجان عمومى و بستن بازار و دكاكين » « صورت لزوم ندارد مجلس مقدس در اداى تكليف خود بقدرى ساعى و مجد است كه » « احتياج به اين قسم اقدامات نيست مقصود از مزاحمت جنابان مستطابان آقايان حجج الاسلام »\r\n\r\n","description":"","footnote":"","page_name":" 298 ","page_number":330},
  {"content":"\r\n\r\n« و علماى اعلام و اعضاى انجمن محترم القاء ضرورت معاودت دادن جناب آقاى مجتهد » « دامت بركاته و البته عقلاى آذربايجان ملتفت اين نكته هستند كه اگر اين مطلب اهميت » « فوق العاده نداشت جمعى باينجا حاضر نشده و شما را هم زحمت نميداديم حال كه جواب » « مستقيم داده نميشود و وقت هم منقضى شده است جنابان مستطابان عالى را باختلاف آراء » « عوام گذاشته و رفتيم ( سيد عبد اللّه بهبهانى ) ( سيد محمد طباطبائى ) ( احقر فضل اللّه نورى ) » « ( مرتضوى ) ( محمد اسماعيل ) ( وكلاى آذربايجان ) ( وكيل زنجان ) » .\r\nفردا دوشنبه با دستور انجمن بازارها را بازنكردند ، و همه مردم رو بتلگرافخانه آورده و در آنجا گرد شدند . حياط تلگرافخانه پر گرديده مردم به پشت‌بامها هم رفتند .\r\nنخست تلگراف پايين را براى نمايندگان آذربايجان بتهران فرستادند :\r\n« خدمت آقايان فخام وكلاء ملت آذربايجان دامت توفيقاتهم مكرر در باب قانون » « اساسى عرض و هيجان ملت را اظهار داشتيم مسامحه كرديد بالاخره بجايى منتهى شد كه » « عموم ملت بستوه آمده از كسب و تجارت خود تعطيل و بازار را بسته تمام علماء و اعيان و » « تجار و اصناف و عموم اهالى در تلگرافخانه جمع و منتظر جنابانعالى هستيم كه معجلا بتلگرافخانه » « تشريف بياوريد ( انجمن ملى تبريز ) » .\r\nچون مردم دسته‌دسته ميآمدند و ميرفتند ناطقان بسخن پرداخته معنى قانون اساسى و سودهاى آن را باز مينمودند و چنين ميگفتند : هر كشورى يك قانون اساسى دارد .\r\nهر مردمى كه يك قانون ندارد در ديده ديگران « وحشى » شمرده شوند . هشت ماه است ما رنج كشيده و هميشه چشم به راه قانون اساسى دوخته‌ايم و كنون چنين پيداست كه قانونى كه نوشته بودند پس از رسيدن اتابك باز داشته‌اند و چنين ميخواهند كه آن را ديگر گردانند . ما تا قانون اساسى را نگيريم كارها بسامان نخواهد بود و هركسى باياى خود را نخواهد شناخت . تا قانون اساسى را ندهند ما بايد بازارها را باز نكنيم و از ايستادگى بكنار نرويم .\r\nاز اين گونه سخنان بمردم ميگفتند ، و چون گفتگو اين بود كه اگر تا يك ماه نيز قانون اساسى نرسد بازارها را باز نكنند و بهمينگونه به همه شهرهاى ديگر آگاهى دادند ، بپاس حال بينوايان چنين نهادند كه هركه را شاگردى يا كارگرى بوده همچنان مزد آنان را بپردازد و هركه را همسايه بيچيزيست دستگيرى ازو دريغ نگويد .\r\nامروز شاگردان دبستانها نيز با بيرق سرخى بدست ، سرودخوانان ميآمدند و پس از نمايش بازميگشتند .\r\nامروز در تهران گذشته از چند تن نمايندهء آذربايجان ، و گذشته از وثوق الدوله ، صنيع الدوله رييس مجلس بتلگرافخانه آمده بود و همه روز را گفتگو در ميانه ميرفت .\r\n\r\n","description":"","footnote":"","page_name":" 299 ","page_number":331},
  {"content":"\r\n\r\n\r\nدو سخنى ميانه تبريز و تهران\r\nامروز راستى راچخشى ميانه تبريز و تهران ميرفت . آنان كه در تلگرافخانه تهران ميبودند دولت را بيگناه نشان داده و جايى براى بيم نديده و اين رفتار تبريز را بىانگيزه ميشماردند ، و چنين ميگفتند : بايد قانون اساسى به حال خود از مجلس بگذرد و نبايد دربارهء آن شتاب نمود . اينان كه در تلگرافخانه تبريز ميبودند پاسخ ميدادند كه درباره قانون اساسى بيمهايى هست و بايد دربارهء آن شتاب داشت . هر دو سو به روى گفتهء خود پا ميفشردند و از تهران تندى نيز مينمودند . تلگرافها را در اينجا مىآوريم :\r\nاز تبريز پيام فرستادند :\r\n« خدمت ذيسعادت آقايان وكلاء محترم آذربايجان دامت اجلالهم در تلگراف ديروز » « عرض نموديم حاليه هم عموم آقايان علماء اعلام مد ظلهم العالى و عموم ملت در تلگرافخانه » « مباركه نشسته جدا و مصرا مطالبه قانون اساسى را كه مدتها است وعده ميفرمايند » « مينماييم و صراحتا عرض مينماييم اين مطالبه و اين اجتماع عمومى كه هست دخلى باجتماعهاى » « سابقه ندارد و تأخير مرحمت شدن قانون اساسى بهيچوجه مصلحت نيست و خداى نخواسته » « اگر باز هم تأخير شود نتيجه او وخيم خواهد شد عذر و فرمايش غيرموجه هم ابدا » « مسموع نخواهد شد جميع بازار و دكاكين بسته امورات تعطيل منتظر مرحمت قانون » « اساسى هستيم ( انجمن ملى تبريز ) » .\r\nاز تهران پاسخ دراز پايين را دادند :\r\n« ديروز عصر وكلاى محترم آذربايجان براى مخابره مطلبى اعضاء انجمن محترم » « تبريز را بتلگرافخانه دعوت كرده بودند و بعد از مخابره مطلب معلوم شد با اينكه » « وكلاى آذربايجان و ساير اعضاء مجلس شوراى ملى يقين راسخ داشتند كه بعد از مخابره » « چند روز قبل و نصايح و مواعظى كه با دلايل و براهين تلگرافا باعضاء انجمن محترم » « اظهار داشته‌اند اقل تا چندى بعضى اقدامات بخاطر اهالى آذربايجان خطور نخواهد كرد » « با كمال سكون و طمأنينه خاطر منتظر نتيجه اقدامات مجلس شوراى ملى در تتميم قانون » « اساسى و ترتيب قوانين دستور العمل حكام و تنظيمات ادارات و غيره خواهند بود ولى بر » « خلاف انتظار معلوم مىشود از ديروز باز اهالى بازار و دكاكين را بسته و براى مطالبه » « تكميل قانون اساسى در تلگرافخانه ازدحامى دارند اين خبر با عدم انتظار مجلس شوراى » « ملى و فرط اشتغال به ترتيب قانون اساسى و ساير مهمات فوق‌العاده مايه تعجب و حيرت » « شد بالاخره اين اقدام و حركات غيرمترقب بر اين محول شد كه شايد جزئيات و خصوصيات » « قانون اساسى در نظر اهالى آذربايجان درست معلوم و مكشوف نيست و لازم شد كه در » « اين تلگراف تا يك اندازه كيفيات و تقسيمات جزئيه قانون اساسى تشريح شود و موانعيكه » « براى پيشرفت آن جزئيات با اين عجله و شتاب در ميان است تصريحا اظهار شود تا بدانند » « كه مجلس شوراى ملى ابدا در اين موضوع كوتاهى و اهمالى نكرده اگر وقايعى كه مجلس »\r\n\r\n","description":"","footnote":"","page_name":" 300 ","page_number":332},
  {"content":"\r\n\r\nپ 88 حاجى ميرزا ابراهيم آقا ( آنكه با كلاه پهلويش نشسته شناخته نيست ) « ملاحظه كرده رعايت نميشد شايد ترتيب تكميل قانون اساسى در مملكت ما باوضاع » « حاليه مشكل بلكه محال مينمود اولا بايد اهالى محترم آذربايجان بدانند كه بعد از وضع » « فصولى كه در قانون اساسى مجلس شوراى ملى بصحه همايونى موشح شده قسمت عمده » « از بقيه آن‌كه اهميت فوق‌العاده دارد بلكه روح و حقيقت قانون اساسى همانست قسمتى » « است كه راجع بحقوق عمومى مليه و ترتيب قضاوت و محاكمات عدليه است و در ضمن اين » « قسمت مطلب اساسيه و مهمى است كه صرف نظر و سكوت از آنها در حقيقت صرف نظر » « و سكوت از تمام قوانين اساسى يعنى اگر آن مطالب در قانون اساسى درج نشود ميتوان »\r\n\r\n","description":"","footnote":"","page_name":" 301 ","page_number":333},
  {"content":"\r\n\r\n« گفت بايد از قانون اساسى صرف‌نظر كرد و به همان مقدار كه در قانون مجلس شوراى » « ملى نوشته شده قناعت نمود و در اين دو قسمت مطالب و فصولى است كه در نظر اشخاص » « كه بحقايق اسرار شرع مطاع واقف نيستند سهل قبول به نظر نمىآيد مجلس شوراى » « ملى از اول اين نكته را در نظر داشت كه با وجود معاندين قوى و دشمنهاى اجنبى و » « خانگى كه براى اين مشروع مقدس داريم دشمن زياد كردن از طريقه عقل خارج و » « جلب قلوب عامهء مردم از شرايط عاقبت‌بينى و مآل‌انديشى است اين ملاحظه مهم مجلس » « را مجبور كرد كه از وضع و انتشار اين قانون از بهانه دادن بدست بعضى كوتاه‌نظران » « كه از اعماق مطلب به كلى بىخبر و براى اجراى مقاصد خود بظواهر امور توسل » « ميجويند احتراز كند اين بود كه از چند روز قبل از روزى كه در تلگراف‌خانه باعضاء » « انجمن مخابره حضورى شد مجلس مركب از بزرگان حجج الاسلام و محققين علماء » « اعلام دار الخلافه و دانشمندان وكلاء آذربايجان و طهران تشكيل داده شده و هر روز » « چند ساعت در مواد قانون اساسى با كمال بىغرضى و دقت فوق‌العاده مباحثه علنى » « مىشود و بواسطه دقت امر و اهميت موضوع هر روز بيش از دو سه ماده از تحت نظر » « مباحثه خارج نميشود و مخصوصا در مجلس مزبور تمام مصالح و فوائدى كه نتيجهء وضع » « اين قانون است بحث و ايراد مىشود و انصافا علماء اعلام با كمال جدوجهد مشغول » « تصيح عبارات قانون هستند كه معانى و حقايقى كه مقصود است بالفاظى كه در انظار عوام » « و معاندين اين اساس مقدس موهم نباشد تعبير شود و دور نبود اگر بعضى موانع و عوائق » « خارجه از قبيل انقلابات ولايات و فسادطلبى بعضى فتنه‌جويان معادله نميكرد تا » « كنون قانون اساسى تكميل و بصحه مقدسه همايونى نيز رسيده بود ولى با كمال » « تأسف ديده مىشود كه هر وقت اعضاء مجلس شوراى ملى با هزار زحمت مجلس براى » « انجام اين امر فراهم ميكنند وصول خبر فتنه از يكى از اطراف زحمات باطل و حواس » « را متفرق مىكند مثل اينكه ديروز در موقعى كه ابدا انتظار اين مقدمه نبود خبر تبريز » « رسيد و وكلاء محترم را امروز بآمدن تلگراف‌خانه مجبور كرد بالجمله بايد دانست » « اگر باعضاء انجمن تبريز و ساير اهالى آذربايجان القاء شده است كه تأخير قانون اساسى » « من باب عدم مساعدت دولت يا شخص سلطنت است به تمام نواميس مقدسه الهيه سوگند » « ياد مىشود كه تا اين ساعت ابدا عدم مساعدت در اين موضوع بخصوص از امناء دولت » « مشاهده نشده بلكه يقين ثابت براى اعضاى مجلس حاصل است كه هر وقت فصول قانون » « اساسى در مجلس تصويب و به پيشگاه همايون فرستاده شود بعد از اقل مدتى بصحه » « همايون خواهد رسيد و ابدا از طرف قرين الشرف هميونى مضايقه و تأمل نخواهد رفت » « و البته اگر مضايقت از آن طرف احساس مىشود مخفى و مستور نخواهد ماند آنوقت » « اهالى آذربايجان نيز در اين قبيل اقدامات مشتوم و مطعون نخواهند بود پس علت » « تأخير غير از همين ملاحظات دقيقه و مهمه مجلس محترم چيز ديگر نيست و گمان ميكنيم »\r\n\r\n","description":"","footnote":"","page_name":" 302 ","page_number":334},
  {"content":"\r\n\r\n« اگر اهالى آذربايجان هم با نظر صائب و فكر دورانديش در قيافه امور نظر كنند اين » « ملاحظات مجلس را تصويب خواهند كرد و مساعى مجلس محترم در حفظ استقبال و استقلال » « ملى در نظر آنها به اين قبيل اقدامات مجزى نخواهد شد ديگر آنكه خداى نخواسته » « اگر مقرر شود اهالى آذربايجان خود را مكلف برعايت نكات مشروعه فوق ندانسته در چنين » « مطلب مهم كه بانواع مشكلات و ملاحظات شرعيه و احتماليه محاط است مجبوريت حفظ » « احتياط را احساس نكنند چون مجلس شورايملى كه امروز مركز اختيارات و ادارات » « است نميتواند فقط با رعايت ميل و سليقه يكقطعه ايران ملاحظات كليه را ترك كند » « معذور است از اينكه نظر بازدحام تبريز سعادت استقبال و موجبات استقلال كليه ايران » « را در خطر اندازد و هرگاه چنانچه مخل آتيه و انتظارات اين مقصود مورد ندارد بايد » « انجمن محترم اهالى غيرت‌مند آذربايجان را بمواعظ حسنه و قول لين اقناع كنند » « و يك چندى باعضاء مجلس شوراى ملى وقت و فرصت بدهند كه شايد بخواست خداوند » « بمعاينه نتيجه زحمات خود موفق و بهره‌مند شوند ( يحيى ) ( مرتضى قلى ) ( مستشار الدوله ) » « ( شرف الدوله ) ( وثوق الدوله ) ( ميرزا آقا ) ( محمد ) ( احسن الدوله ) »\r\nاين تلگراف كه هنگام نيمروز بپايان رسيد و بدست مردم داده شد به تبريزيان خوش نيفتاد و به آن گردن ننهادند ، و براى آنكه ايستادگى خود را نشان دهند چادر بزرگى آورده در حياط تلگرافخانه برپا كردند نيز چادرهايى در حياط توپخانه كه پهلوى آنجا ميبود بلند گردانيدند . مجاهدان اطاقهايى را براى خود برگزيدند و فرش گستردند .\r\nپيشوران هر دسته‌اى براى خود سماور و قليان و ديگر افزارهايى از خانه آوردند . براى آنكه ايستادگى خود را بطهران بفهمانند پيام پايين را فرستادند .\r\n« خدمت وكلاى محترم خودمان زحمت ميدهيم تلگراف مبسوط مفصل جنابانعالى » « زيارت شد و از اينكه ترتيب تدوين و تصحيح قانون اساسى را شرح فرموده‌ايد نهايت تشكر » « را حاصل نموديم معلوم مىشود ملت آذربايجان را اينقدر پليد و نفهم بجا آورده‌اند كه آنچه » « را خواسته و مستدعى شده‌اند از روى نفهمى و عدم اطلاع بوده جا دارد كه به اين حسن ظن » « جنابانعالى نسبت بموكلين خودتان تحسين و تمجيد كنيم و حال آنكه ملت آذربايجان با اين » « هيجان عمومى تمام نقاط مملكت شكر خدا را چنان در روى نقشه صحيح حركت كرده‌اند » « كه مورد تعجب و تحسين تمام عقلا و سياسيون واقع شده‌اند و به حمد اللّه تعالى تا بامروز » « اتفاقى نشده كه موجب انفعال و سرافكندگى وكلاء محترم خودمان گردد با اين » « مقدمات هيچ انتظار زيارت چنين بىمهرى از وكلاء محترم خودمان نداشتيم و چون براى » « نيل مقصود از همه چيزمان صرف نظر كرده و متحمل همه نوع ناملايمات شده‌ايم باز قوه » « تحمل و طاقت صبورى داريم ليكن خواستن قانون اساسى را امروز براى خودمان » « ذخيرهء سعادت و نيكبختى ملت و مملكت دانسته با كمال عجز و انكسار خواهانيم اصرار » « هم نداريم كه همين حالا تمام شده و بصحه همايونى موشح شود و اگر بعد از اين مدت »\r\n\r\n","description":"","footnote":"","page_name":" 303 ","page_number":335},
  {"content":"\r\n\r\n« اطاله باز امرار وقت لازم دارد عرض نداريم تا هر مدتى براى تتميم قانون اساسى وقت » « لازم باشد عموم ملت آذربايجان هم از تمامى امورات شخصى و غيره تعطيل كرده در » « تلگرافخانه دولت و توپخانه مباركه كه حريم آنست و فعلا مشغول چادر زدن هستيم نشسته » « منتظر اتمام و امضاء قانون اساسى خواهيم بود و اينكه پاره‌اى اتفاقات و وقايع را مانع » « تتميم قانون قرار ميدهند اگر بامعان نظر ملاحظه فرماييد همه حوادث واقعه و انقلاب » « بواسطه تأخير قانون اساسى و عدم تعيين تكاليف عامه بوده كه هيچكس قانونا محكوم » « بحدود معين نبوده محض اينكه اين نوع تعطيل و هيجان عمومى و تحصن ملت در تلگرافخانه » پ 89 سيد حسن تقيزاده\r\n\r\n","description":"","footnote":"","page_name":" 304 ","page_number":336},
  {"content":"\r\n\r\n« مباركه و اطراف آن تعبير باغتشاش و بلوايى در مجلس محترم دار الشورى كبراى ملى » « نشود صريحا عرض ميكنيم تا هر مدتى كه اين ملت بيچاره تعطيل از كار كرده و در » « تلگرافخانه خواهند بود بهيچ‌وجه من الوجوه حركات و اتفاق نامناسبى رو نخواهد داد » « اما در تعطيل نظامنامه انجمنهاى ايالتى كه مدتى است تمام شده و هنوز بصحه هميونى » « موشح نشده چه ميفرماييد علت تأخير آن چيست و چرا بايد وزراء عظام در امضا و صحه » « همايونى آن اين همه تعلل و تسامح فرمايند اين آخرين عرضى است كه عرضه ميداريم » « تا قانون اساسى و نظامنامه انجمن‌هاى ايالتى به امضاء دولت نرسد از تعطيل و هيجان » « مظلومانه منصرف نخواهيم شد ( عموم ملت آذربايجان ) .\r\nاز تهران پاسخ پايين رسيد :\r\n« مقصود از تلگراف مفصل امروز خدا نخواسته نسبت نقصان فهم بموكلين محترم » « وارد آوردن نبود غرض اصلى توضيح و تشريح جهات اطاله تصحيح قانون اساسى بود كه » « محض احترام از سوء شهرتى كه در باب قانون اساسى به اطراف سرايت كرده بود لابد » « آقايان علماى به مداقه كامل هريك از مواد آن را به تحت نظر ميآورند به تفصيلى » « كه امروز صبح عرض شد در باب نظامنامه انجمن ايالتى مطلقا اهمال و مسامحه از طرف » « دولت ملحوظ نيست سه چهار روز بيش نيست كه قرائت چهارم آن نظامنامه تمام شده » « بصحه فرستاده شده است مجلس وزراء با جهد تمام مشغول رؤيت آنست انشاء اللّه تا دو » « سه روز از صحه همايونى ميگذرد و علاوه بر اينها كمسيونى ديگر هر روز در مجلس » « مشغول تصحيح نظامنامه حكام است كه مركب از پانزده ماده است حسن رفتار ملت » « آذربايجان در اين مدت چنان كه موجب تحسين و تمجيد عموم بوده باعث تشكر و سربلندى » « وكلاى آذربايجان شده است غالبا عرايض مجدانه خادمان ملت در اسكات هيجان » « عمومى و رفع اغتشاشات محض حفظ اين شرافت و امتيازى كه آذربايجان كسب نموده » « است بوده نخواسته‌ايم و نميخواهيم كه چنين افتخار بزرگ را به سهولت از دست دهيم و » « در اين موقع هم اطمينان كامل بر نجابت ملت محترم آذربايجان داريم هيچوقت علويت » « و شرف مقصود خودشان را هرگز به پستيهاى اغتشاشات عاديه مشوب و مكدر نخواهند » « كرد ليكن ما دامى كه اهالى تبريز دست از كسب و كار خود كشيده در اطراف تلگراف - » « خانه سرگردان بمانند بديهى است حسيات وكالت و مقتضيات نگرانى از طرف مجلس » « و دولت فراغت خاطرى در هيئت وكلاء نخواهند گذاشت كه با حواس جمع مشغول خدمات » « محوله باشند و لابد عوض اشتغال به تنظيم و تدوين نظامنامه‌ها بايد در تلگرافخانه » « بالتماس و التجاء امرار وقت شود اگر اين ترتيب صرفه و صلاح عمومى را تأمين » « مينمايد ما هم عرض نداريم الساعه مرخص شده برويم كه اسباب تسريع و تتميم فرمايشات » « راجعه بنظامنامها را تدارك نماييم التماس آخر اين است كه اهالى محترم هم با ما » « همراهى نموده بيجهة پريشانى حواس و افكار را باعث نشوند ( وكلاى آذربايجان ) »\r\n\r\n","description":"","footnote":"","page_name":" 305 ","page_number":337},
  {"content":"\r\n\r\nپس از خواندن اين تلگراف كسانى از سردستگان بدگمان گرديده پنداشتند كه آن تلگرافها از نمايندگان آذربايجان نيست و گمان كردند درباريان خود اين پاسخها را نوشته و بنام نمايندگان يا كسان ديگرى از پيشروان آزادى بتلگرافچى ميدهند و او با سيم به تبريز مىرساند ، و آنچه بدگمانى ايشان را بيشتر ميگردانيد اين بود كه در تلگراف پازپسين نامهاى نمايندگان ياد نشده بود . نيز از نيامدن تقىزاده بتلگرافخانه و از كناره‌جويى سعد الدوله در شگفت ميبودند . با تلگراف اينها را پرسيدند و پاسخ رسيد تقيزاده اندك ناخوشى ميدارد و سعد الدوله خود كناره جسته است .\r\nامروز كسانى از مجاهدان و ديگران نوشته‌هايى نوشته و بچاپ رسانيده و ميان مردم مىپراكندند ، و در يكى از آنها چنين گفته ميشد : « اگر قانون اساسى بايد به امضاء علماء برسد خيلى چيزهاست كه بايد به امضاء علماء برسد كه آنها نسبت بقانون حكم اصل را دارد و قانون فرع آنست . . » خواستشان پادشاهى محمد عليميرزا بود كه ميگفتند پس ميبايد آن نيز با پرگى از علماء باشد . ميگفتند : اگر ما ميخواهيم حكومت « مشروعه » باشد بايد آن را از ريشه درست گردانيم .\r\nاز تهران نمايندگان پافشارى نموده پاسخ ميطلبيدند ، و چنين ميخواستند كه تبريزيان از بدگمانى كه بمحمد عليميرزا و اتابك ميداشتند درگذرند ، و بازار باز گرديده مردم پى كار خود روند . ليكن تبريزيان همچنان ايستادگى مينمودند تا بدينسان روز بپايان آمد .\r\n\r\nپافشارى تبريز\r\nفردا سه‌شنبه همچنان مردم رو بتلگرافخانه آوردند ، و چون چادريكه برپا كرده بودند كوچك ميبود و آنهمه مردم را از باران كه پياپى ميباريد نگه نميداشت ، باربران چادر بزرگى را كه حاجى محمد قلى نامى از بازرگانان براى روضه‌خوانيهاى خود ميداشت ، آورده برپا كردند . امروز تلگراف پايين را بتهران براى نمايندگان آذربايجان فرستادند :\r\n« خدمت جنابان آقايان وكلاى محترم آذربايجان با نهايت احترام عرض ميكنيم » « از ديروز تا به حال آنچه را تصور فرماييد اقدامات لازم بهر لسان و بيان بملت عرضه » « شد هيچ تدبير در مقابل اراده عمومى منتج نتيجه نشد مخصوصا لايحه قريب به اين » « مضمون نوشته باعضاء انجمن داده‌اند كه در اين مدت هرچه شما وكلاى محترم بملت » « فرموده‌ايد و صلاح دانسته‌ايد تمرد از قبول فرمايشات مقرره نكرده‌ايم تا جان داريم » « باقتضاء انسانيت و وكالتى كه داده‌ايم تحاشى و تمرد نخواهيم داشت و ليكن در اين چند » « روز اخيره بر ما ملت ثابت شده و قراين خارجى هم به خوبى معلوم ميدارد كه عرايض شما » « اعضاء انجمن هم در تهران پيشرفت ندارد زيرا تا بامروز در هر قسم مطلبى كه بتوسط » « وكلاى محترم آذربايجان به جاهاى لازم معروض داشته‌ايد ابدا اعتنائى نكرده‌اند بلكه » « قابل استماع ندانسته‌اند و ما ملت نمىفهميم معنى مجلس دار الشوراى كبرى و انجمنهاى »\r\n\r\n","description":"","footnote":"","page_name":" 306 ","page_number":338},
  {"content":"\r\n\r\n« ايالتى چيست بالجمله صريحا عرض ميكنيم تا قانون اساسى به امضاء دولت و شخص سلطنت » « نرسيده از تعطيل عموم منصرف نخواهيم شد و از شما وكلاى خودمانهم استدعاى مخصوص » « داريم ديگر در اين مسئله تجديد مطلب نفرموده و بر خودتان زحمت ندهيد انتهى حالا با » « اين ترتيب كه عرض شد بحقوق اسلاميت و همه انبياء و اولياء هم قسم است كه اسكات » « اهالى و متقاعد كردن عامه از قدرت اين بندگان خارج است از جنابان عالى مستدعى » « هستيم تفصيلا اقدام صحيحى بفرماييد اين مطلب را هم بدانيد اهالى تهيه ماهانه براى » « خودشان كرده و آنا فآنا مشغول استحكام اساس تحصن و مطالبه قانون اساسى مى - » « باشند چه ضرر دارد مجلس دار الشورى و اولياء دولت وضع حاليه شهر و هيجان عامه » « را محرمانه از تلگرافخانه سؤال فرماييد تا معلوم شود آنچه را عرض كرده‌ايم عشرى » « از اعشار از هزار يك ماوقع نيست ديگر رأى و اختيار با جنابان عالى است و فعلا از اين » « بندگان غير از عرض مستدعيات ملت كارى ساخته نيست زيرا وعده و نويد اين مدت يك » « مرتبه و به كلى اعتبارات بندگان را در پيش ملت برده و روى اظهار هيچ‌گونه مطلبى » « بملت نداريم و چون در تلگراف حضورى ديروز فرموده بوديد كه مجلس دار الشورى » « براى رعايت سليقه و مسلك يكقطعه ايران از ملاحظات عمومى صرف‌نظر نميتواند » « بكند جواب ملت اين است كه مگر ملت آذربايجان در اقدامات خودشان ملاحظه صرفه » « خود را داشته‌اند يا خداى نكرده ساير اهالى نقاط ممالك محروسهء ايران را در مستدعيات » « خودشان سهيم و شريك ندانسته‌اند كه مجلس دار الشورى اين نسبت را بآذربايجانى » « بدهند ( انجمن ملى تبريز ) »\r\nامروز انبوهى مردم بيشتر ميبود ، چندانكه تلگرافخانه و توپخانه و آن پيرامونها با بزرگى و فراخى كه ميداشت تنگ درميآمد ، و ناگزير گرديدند خانه‌اى را در همسايگى كه تهى ميبود از دارنده پرك خواهند و فرش گسترانيده نشيمنگاه مردم گردانند .\r\nامروز گذشته از انجمن ايالتى ، بازرگانان و پيشنمازان ، هر دسته‌اى جداگانه تلگراف بنمايندگان فرستادند . در حياطها مردم دسته‌دسته آمده و ميرفتند ، و در ميانه كسانى از واعظان و ديگران سخن ميراندند . هنگام نيمروز تلگراف پايين از تهران رسيد :\r\n« علت تأخير قانون اساسى را ده روز است مشروحا عرض كرديم كه كمسيونى منتخب » « شده دو ماه تمام مشغول ترتيب آن شد در ثانى كمسيونى ديگر چند روز بتنقيح آن مشغول » « گشت ليكن چند ماده آن شرعا جاى تأمل بود لهذا كمسيونى ثانى مركب از آقايان » « حجج الاسلام و چند نفر ديگر از علماى اعلام و دانشمندان وكلاى آذربايجان و غيره چند » « روز است به تطبيق آن با موازين شرعيه سعى و جهد دارند اگر مقصود از وضع قانون اين » « است كه لا يجرى بماند سهل است مجلس را ( متهم ) بعدم اعتناء شرع مطهر نمايند صريح » « بفرماييد ( ؟ ) همين امروز مداخله بآقايان علماى اعلام را قطع نموده بصحه همايونى » « برسانيم اگر استفاده از قوانين منحصر بتأمين اجراست با سوء شهرتى كه مسبوق شده است »\r\n\r\n","description":"","footnote":"","page_name":" 307 ","page_number":339},
  {"content":"\r\n\r\nپ 90 محمد عليميرزا در رخت قزاقى « قبل از تطبيق با قوانين شرع مقدس چنين قانونى در مملكت اسلام هرگز بموقع اجرا » « نخواهد رسيد پس تكليف قطعى ما را معين فرماييد يا هيجان عمومى ساكت شده اهالى » « بسر كار خود رفته امان دهند بسر فرصت هم بشود ( ؟ ) بعجله آقايان علماى اعلام تكليف » « خود را ادا كنند و اين سوء شهرت مرتفع گردد و يا صراحتا عدم لزوم مطابقت آن را با » « شرع انور بيان و امر فرمايند فورا اطاعت كرده امروز با امضاء هميونى بفرستيم حاضرين » « تلگرافخانه ( امامجمعه ) ( مستشار الدوله ) ( محمد اسماعيل ) »\r\nبعلما و بازرگانان نيز پاسخى نزديك به اين رسيد ، اين تلگرافها بخشم تبريزيان افزود . چه اينان از همان ميترسيدند كه قانون اساسى بدست علماء افتد كه يا آن را تباه\r\n\r\n","description":"","footnote":"","page_name":" 308 ","page_number":340},
  {"content":"\r\n\r\nگردانيده يك قانون بسيار بىارجى بيرون دهند ، و يا دوتيرگى بميان انداخته بهانه بدست دولت اندازند .\r\nاين بود بخروش و ناخشنودى برخاسته چنين ميگفتند : « مگر ملت قانون مذهبى و عبادات از دولت ميخواهد كه محتاج مباحثات علمى باشد . ما قانون اساسى سلطنتى مشروطه‌اى را كه در ميان تمام دولتهاى مشروطه مجريست ميخواهم . قانون شرع را در هزار و سيصد و اند سال پيش پيغمبر ما آورده و در دست داريم . . »\r\nاين سخنانى بود كه از سردستگان مىتراويد و با زبان واعظان بمردم گفته ميشد اين معنايش بكنار نهادن « شريعت » ميبود . ولى واعظان و يا بسيارى از ديگران اين را نمىفهميدند و نافهميده به زبان ميآوردند . اينان بمشروطه و قانون دلبستگى پيدا كرده آن را ميخواستند . ولى از شريعت نيز چشم نپوشيده بودند .\r\nاما پيشنمازان كه اين زمان با مشروطه‌خواهان همراهى مينمودند و تلگراف براى طلبيدن قانون اساسى بتهران ميفرستادند ، بيشتر ايشان معنى مشروطه را نميفهميدند و دلبستگى هم به آن نميداشتند . چون اين زمان حاجى ميرزا حسن و ديگر مجتهدان از ميان رفته و ميدان براى اينان باز شده بود از آن خشنود ميبودند ، و همين كه رو آوردن مردم را بسوى خود ميديدند بسيار شادمان ميگرديدند و هرچه آنان ميخواستند به كار مى - بستند . آن تلگرافها را آزاديخواهان مينوشتند و اينان بىآنكه معنى درست مشروطه و قانون اساسى را بدانند ، تنها بپاس آنكه در ردهء علما شمرده شوند آن را مهر ميكردند .\r\nامروز شادروان ثقة الاسلام نيز بتلگرافخانه آمد ، و او نيز سخنانى بدينسان گفت .\r\n« مقصود از قانون اختراع شرع تازه‌اى نيست . قانون شريعت محمديه منسوخ نميشود و جز حجج الاسلام و علماى اعلام كسى حق ندارد در آن باب دخالت كند ، در اين باب قانون نوشته نخواهد شد . احكام شرعيه همانست كه هست و تا انقراض عالم مستمر خواهد شد .\r\nآنچه ملت ميخواهد و وكلاى ملت در تحت نظارت حجج الاسلام تهران ميخواهند براى آن قانونى گزارند قانون سياسى و ملكى است . از قبيل تعيين حقوق سلطنت و تشخيص حدود حكام و قرار دولت با دول خارجه و منع تقلبات و تعديات و حفظ حقوق تبعه ايران و ماليات و غيره كه در اين باب حجج الاسلام تهران نيز با علما و وكلاى اطراف سعى بليغ دارند كه اگر در اين باب نيز امرى راجع بشريعت مطهره باشد با شريعت تطبيق نمايند . . . »\r\nاين با آنچه انديشه پيشروان آزادى ، بويژه اروپا ديدگان ايشان ، ميبود جدايى ميداشت . اين همانست كه گفتيم آخوند خراسانى و حاجى شيخ مازندرانى ميگفتند . نيز گفتيم كه اينان از معنى درست مشروطه و از ناسازگارى كه با آن « شريعت » خواستى داشت آگاه نميبودند .\r\nسالها در ايران يك « حكومت عرفى » و يك « شريعت » باهم بوده و دو دستگاه با هم بسر برده بود . اينان مشروطه را بجاى « حكومت عرفى » گزارده و چنين ميپنداشتند\r\n\r\n","description":"","footnote":"","page_name":" 309 ","page_number":341},
  {"content":"\r\n\r\nكه « شريعت » با اين نيز خواهد ماند و باهم بسر خواهند برد .\r\nانجمن ايالتى براى آنكه ايستادگى تبريزيان به روى گفته خودشان و پافشارى آنان را بتهران بفهماند تلگراف پايين را فرستاد :\r\n« مفهوم تلگرافات جنابانعالى بر اين است كه از براى اتمام قانون اساسى چند روز » « استمهال شود بسيار خوب عموم ملت عرض ميكنند تا چند روز قانون اساسى تمام و بصحه » « مباركه اعليحضرت همايونى خواهد رسيد معين و تصريح فرماييد كه عموما در تلگرافخانه » « بكمال سكوت و آرام نشسته منتظر شوند و بجنابانعالى هم دردسر ندهند تا اينكه قانون » « اساسى را تمام نموده و بصحه مباركه رسانيده بملت برسانيد آسوده شوند . »\r\n« ( انجمن ملى تبريز ) »\r\nهمچنين اعيانها و شاهزادگان هر دسته‌اى جداگانه تلگرافى فرستادند و سختى شورش را آگاهى دادند . امروز تلگراف از اسپهان رسيد كه در آنجا نيز مردم شوريده و بتلگرافخانه آمده با تبريز هم‌آوازى ميكنند .\r\nروز چهارشنبه بيست و چهارم اردىبهشت ( دوم ربيع الثانى ) همچنان بازارها بسته و مردم در تلگرافخانه و آن پيرامونها گرد ميبودند و چشم‌براه تلگراف تهران ميداشتند .\r\nانجمن پيام زيرين را بنمايندگان فرستاده آنان را بتلگرافخانه خواست :\r\n« خدمت وكلاى محترم آذربايجان دامت تأييداتهم ( دستى از دور بر آتش داريد ) » « انقلاب و هيجان عمومى در مطالبه قانون اساسى باعلى درجه رسيده جواب تلگراف ديروز » « را تا به حال مرحمت نفرموده‌ايد تأخير جواب را حمل بر عدم اعتناء ميكنند مستدعى » « آنكه تشريف‌فرماى تلگرافخانه شويد و جواب را حضورا بفرماييد ( انجمن ملى تبريز ) » نيز علما تلگرافى بعلماى تهران ، و شاهزادگان و اعيانها تلگرافى باتابك فرستاده سختى شور و خروش مردم را باز نمودند . شاگردان دبستانها با بيرقهاى سرخ سرود - خوانان ميآمدند و ميرفتند . هنگام نيمروز تلگراف زيرين رسيد :\r\n« خدمت جنابان آقايان عظام دام اجلالهم وضع قوانين و بامضا رسانيدن آنها از » « تكاليف حتميه وكلاى ملت است خصوصا آنكه هم‌وطنان عزيز و برادران غيرتمند ما » « براى مطالبه اين قانون در هيجان فوق‌العاده و زحمت و خسارت فوق الطاقه باشند خداوند » « شاهد است در اين چند روز كه اهالى غيور تبريز براى اخذ حقى از حقوق مسلمه خود سلب » « راحت از خود نموده‌اند به كلى فراغت خاطر و راحت آسايش جسمانى و روحانى از ما » « منسلب است ليكن بشرحيكه مكرر عرض شده است قانون اساسى هنوز بتصويب مجلس » « نرسيده است كه به امضاء برود سوء شهرت كه در آذربايجان از بابت قانون اساسى متوجه » « مجلس دار الشورى بوده لازم آورد كه در مجلسى مركب از حضرات حجج الاسلام و علماى » « اعلام مواد آن را بشرع انور تطبيق نمايد چند روز است مشغول مطابقه هستند حال خادمان » « ملت در تكليف خود متحيريم نه بآقايان علماى اعلام ميتوانيم گفت كه از مطابقه صرفنظر »\r\n\r\n","description":"","footnote":"","page_name":" 310 ","page_number":342},
  {"content":"\r\n\r\nپ 91 اين پيكره نشان ميدهد گوشه‌اى از حياط توپخانه را در روزهاى شورش ارديبهشت\r\n\r\n","description":"","footnote":"","page_name":" 311 ","page_number":343},
  {"content":"\r\n\r\n« فرمايند و نه برادران عزيز تبريزى خواهش ما را قبول ميكنند كه چند روز ديگر بسر » « دادوستد خود رفته فرصت بدهند كه قانون اساسى از اين مرحله خلاص شده به امضاء » « برود ( يحيى ) - ( تقىزاده ) - ( مستشار الدوله ) - ( حاجى ميرزا ابراهيم ( محمد ) » « ( ميرزا آقا ) . »\r\nاين تلگراف چون بمردم خوانده شد بخشم آمدند و چنين گفتند « اين پاسخ تلگراف ما نيست . بايد با رمز از نمايندگان خود بپرسيم » شادروانان ميرزا على ويجويه‌اى و شيخ سليم با ميرزا حسين ، هر يكى در نوبت خود ، بمردم اندرز داده بآرام گردانيدن ايشان ميكوشيدند . اينان ميگفتند : « بهتر است چند روز مهلت داده شود » ، مردم خرسندى نداده بهايهوى ميپرداختند .\r\nامروز تلگرافها از شيراز و رشت و انزلى و سلماس و مراغه و ارومى و ديگر شهرها رسيد كه در همه آنها بازارها را بسته و با تبريز هم‌آواز شده‌اند . در رشت و انزلى شورش و جنبش بس باشكوه بوده . در آنجا نيز مجاهدان دسته‌دسته با كوس و شيپور آمد و رفت ميكرده‌اند .\r\nاين تلگرافها بشور و سهش مردم ميافزود ، و چون سردستگان سخت ميگرفتند چنين نهادند كه باز از تهران بپرسند چند روزه قانون بپايان خواهد رسيد تا مردم آن چند روز را در تلگرافخانه آرام ايستند و بيوسان باشند . انجمن تلگراف پايين را بتهران فرستاد :\r\n« و اللّه و باللّه اين بندگان شريك درد و زحمت جنابانعالى هستيم ليكن تأسف داريم » « كه فرمايش جنابانعالى و عرايض بندگان را ملت نميپذيرند چنان كه ديروز عرض كرديم » « قانون اساسى تا چند روز ديگر از امعان نظر آقايان حجج الاسلام خواهد گذشت كه » « بالزام مدت ملت را اسكات نموده به نويد امضاء آن بسكوت و سكون در تلگرافخانه » « نشسته منتظر بشارت امضاء قانون اساسى باشند ( انجمن ملى تبريز ) »\r\nاز تهران چنين پاسخ دادند :\r\n« براى اينكه كمسيون مطابقه با شرع انور كار خود را تمام نموده بعد در مجلس » « قرائت شده بعد از تصويب پاك‌نويس شده به امضاء برود و در آنجا هيئت وزراء امعان » « نظر نموده بامضاى همايونى برسد اقلا بيست روز مدت لازم است سعى تمام داريم بلكه » « انشاء اللّه زودتر تمام نموده آسايش هم‌وطنان عزيز را فراهم بياوريم الساعه بمجلس » « ميرويم كه مشغول انجام همين خدمت باشيم ولى چون نميتوانيم راضى باشيم كه برادران » « محترم از دادوستد مشاغل خود بازمانده گرفتار اين همه زحمت و خسارت باشند با » « نگرانى كلى ميرويم و استدعا داريم وكلاى محترم در اسكات هيجان عمومى بذل همت » « فرماييد ( مستشار الدوله ) ( يحيى ) ( فضلعلى ) ( تقىزاده ) ( شرف الدوله ) ( ابراهيم ) » « ( محمد ) ( ميرزا آقا ) »\r\nروز پنجشنبه انبوهى مردم هرچه بيشتر و شور و خروش هرچه فزونتر ميبود .\r\n\r\n","description":"","footnote":"","page_name":" 312 ","page_number":344},
  {"content":"\r\n\r\nمردم قانون اساسى را چارهء همه دردها دانسته و ارج بىاندازه به آن مينهادند ، و از اينسوى ندادن آن را با نابود كردن مشروطه بيك معنى ميشمردند . اين بود چاره جز پافشارى نميديدند ، و هرچه از تهران ايستادگى بيشتر ميديدند بخشم و شورش ميافزودند .\r\nاين زمان انبوه تبريزيان مشروطه‌خواه ، و اينان همه يكدل ميبودند و پشتيبانى بهم مينمودند ، و چون جلوگيرى نميداشتند در پافشارى بطلبيدن قانون اندازه نگه نمى - داشتند ، و خود اين پافشارى را بايا ميشمردند . دسته مجاهدان بسيار بزرگ و نيرومند ميبود و كوشش بنگهدارى مشروطه را به گردن گرفته آن را كار خود ميشمرد .\r\nامروز گفته شد در برخى كويها زنان در مسجدها گرد آمده‌اند و آنان نيز شورش و سهشى از خود نشان ميدهند . نيز آگاهى آمد كه مجاهدان نوبر آماده سفر گرديده‌اند كه بتهران روند . ميرجواد گرگرى پيشنماز آن كوى با چند تن ديگر رفتند كه از آنان جلو گيرند .\r\nانجمن باز تلگراف زيرين را فرستاد :\r\n« خدمت وكلاى آذربايجان دامت تأييداتهم وضع و انقلاب شهر از امروز صبح » « بتحرير نمىآيد تمامى اهل شهر در هيجان حتى طايفه نسوان با بچه‌هاى شيره‌خواره » « در مساجد محلات جمع اهالى بيطاقتى و بيصبرى باعلى درجه رسانده تسكين و تسلى » « اهالى امكان ندارد حق تعالى تفضل فرمايد ( انجمن ملى تبريز ) »\r\nاز تهران پاسخ پايين را دادند :\r\n« انجمن محترم ملى با اينكه حضرت مستطاب حجة الاسلام آقاى آقا سيد عبد اللّه » « مجتهد دامت بركاته كسالت مزاج دارند بنا باستدعاى جمعى با طبيب و دوا از صبح » « تشريف آورده باتفاق حضرت مستطاب حجة الاسلام آقاى آقا سيد محمد مجتهد دامت » « بركاته و آقايان علماى اعلام مشغول تطبيق هستند و تا كار مطابقه تمام نشود هرچند شب » « لازم شود در مجلس بسر برده و بدولت منزل خودشان معاودت نخواهند فرمود اميدواريم » « با جدى كه همگى در اين باب دارند تطبيق قانون اساسى خيلى زودتر تمام شود و » « حضرات آقايان حجج الاسلام دامت تأييداتهم و مجلس شوراى ملى مساعى كامله تعهد » « ميفرمايند كه تصويب دولت و امضاى همايونى به طول نيانجاميده هرچه زودتر هموطنان » « عزيز را از شدايد انتظار و هيجان خلاص فرمايند لهذا استدعاى چند روزى را مكرر » « ميكنيم كه برادران غيرتمند بسر دادوستد خود رفته فراغت خاطرى بخادمان ملت احسان » « فرمايند كه از نهايت اضطراب و نگرانى خلاص شده و مشغول خدمت باشيم حاضرين » « مجلس ( فضلعلى ) ( مستشار الدوله ) ( تقىزاده ) ( ابراهيم »\r\nدوباره از تبريز تلگرافى به دو سيد حاجى شيخ فضل اللّه فرستاده از آنان درخواستند كه قانون را زودتر بپايان رسانند . دو سيد پاسخ مهرآميزى دادند . چون گفته ميشد بهبهانى ناخوش بوده و با آنحال براى گفتگو در پيرامون قانون بمجلس آمده تلگرافى\r\n\r\n","description":"","footnote":"","page_name":" 313 ","page_number":345},
  {"content":"\r\n\r\nپ 92 اين پيكره نشان ميدهد انبوهى مردم را در تلگرافخانه و آن پيرامونها . روى صندلى دفترى نهاده شده كه دانسته نيست چيست . آنكه پشت صندلى ايستاده شادروان على مسيو و آنكه در راست او ايستاده باقر خان مىباشد .\r\n\r\n","description":"","footnote":"","page_name":" 314 ","page_number":346},
  {"content":"\r\n\r\nبنام سپاسگزارى و دعاگويى به او فرستادند .\r\nگذشته از اينها براى دلگرمى با رمز پرسشهايى از نمايندگان كردند . آنان پاسخ دادند تلگرافهاى چند روزه راست بوده ، و بار ديگر مهلت خواستند كه ده روزه قانون را بپايان رسانند . مردم به اين مهلت خرسندى داده ليكن گفتند : بازارها را باز نميكنيم و ده روز را در اينجا بسر ميبريم تا چون قانون داده شد آنگاه از اينجا بيرون رويم ، و بدينسان ايستادگى به روى گفتهء خود نشان دادند .\r\n\r\nدستبردهاييكه علما در قانون ميكردند\r\nكنون بتهران بازگرديم : چنان كه ديديم داستان قانون اساسى در اين شهر رنگ ديگرى ميداشت . بهنگاميكه بسيارى از شهرهاى ديگر بطلبيدن قانون شور و خروش مينمودند ، در اينجا در سايهء دو دستگى علما ، مردم هم به دو دسته گرديده و يكدسته هوادارى از « شريعت » مينمودند .\r\nاز آنسوى در مجلس بيشتر نمايندگان به اين داستان ارج چندانى ننهاده ، بشور و خروش شهرها معنايى جز آشوب‌طلبى نمىدادند .\r\nصنيع الدوله رييس مجلس كه هميشه هوادارى از دولت نمودى اين زمان بيشتر مينمود و از آن جوش و خروشها آزردگى نشان ميداد . چنان كه نوشتيم برخى از نمايندگان نيز هوادارى از « شريعت » مينمودند و اينان دليرانه پاسخهايى ميگفتند ، و ديگران از ترس خاموش مينشستند .\r\nروز چهارشنبه بيست و چهارم ارديبهشت در اينجا نيز تكانى پديدار شد . بدينسان كه گروهى از زنان دسته‌اى بستند و براى طلبيدن قانون اساسى بمجلس رفتند . اين بار ديگر بود كه زنان رو پوشيده ايران با چادر و چاقچور ، همپايى در جنبش آزادى مينمودند و پيداست كه آنان را برانگيخته بودند .\r\nمجلس به اين نمايش نيز ارجى ننهاد و بزنان پاسخ داد : « شما محركى داريد » .\r\nفردا نيز صنيع الدوله همين را بهانه ساخته درخواست كناره‌جويى از « رياست » كرد .\r\nاز قانون اساسى در نشست‌هاى علماء و نمايندگان گفتگو ميرفت . پس از رسيدن تلگرافهاى تبريز و ديگر شهرها به آن بيشتر پرداختند و در پيشرفت كار شتابى نشان دادند .\r\nولى چنان كه گمان ميرفت علماى « شريعت‌خواه » بايرادهايى برخاستند ، و در چند « اصل » ناهمداستانى نمودند .\r\nنخست دربارهء اصل هشتم كه ميگويد : « اهالى مملكت ايران در مقابل قانون دولتى متساوى خواهند بود » ايراد گرفته گفتند : « مسلم و كافر در ديه و حدود متساوى نتواند بود اگر مسلمانى يك يهودى يا يك زردشتى يا يك كافر ديگرى را كشت او را بكيفر نتوان كشتن و بايد « ديه » گرفت » .\r\nدوم درباره اصل نوزدهم كه ميگويد : « تأسيس مدارس بمخارج دولتى و ملتى و تحصيل اجبارى بايد مطابق قانون وزارت علوم و معارف مقرر شود . . . » خرده گرفته\r\n\r\n","description":"","footnote":"","page_name":" 315 ","page_number":347},
  {"content":"\r\n\r\nميگفتند : « تحصيل اجبارى مخالف شريعت است » .\r\nسوم دربارهء اصل بيستم كه ميگويد : « عامه مطبوعات غير از كتب ضلال و مواد مضره بدين مبين آزاد و مميزى در آنان ممنوع است » بايراد برخاسته ميگفتند : « بايد تحت نظر علماء باشد » .\r\nگفتگو دربارهء اينها به بيرون نيز رسيد و در برخى روزنامه‌ها گفتارهايى نوشته شد . بيش از همه در پيرامون اصل هشتم سخن ميرفت و زردشتيان كه اين زمان پروبالى باز كرده بودند نامه‌هايى بمجلس نوشته براى خود برابرى ميخواستند . يك نويسنده‌اى در روزنامه حبل المتين تهران ، در اين زمينه چنين نوشت : « اگر بخواهيم حقوق مساوات را جارى نكنيم بمحذورات بزرگ دچار ميشويم . يكى از آن محذورات آنكه مجوس و يهود و ارمنى وقتى قيمت خون خود را معادل بيست و پنجتومان « 1 » كم يا زياد در قانون ملاحظه نمايد گمان نميكنم تابعيت اين ملت و اين سلطنت و اين قانون را برعهده بگيرد و دست تظلم بنمايندگان دول ديگر بلند ننمايد كه چه تقصير كرده‌ام خون من انسان به قدر يك حيوان پستتر شده . اگر جواب دهيم كه شما اهل كتاب هستيد و روح ايمانى نداريد از اينجهت قيمت تو قيمت حيوان است جواب خواهند گفت كه يكنفر كشيش آلمانى « 2 » كه در اروميه كشته شد مگر اهل كتاب نبود كه مبلغ شصت و پنج هزار تومان داديد . جز اينكه بتخصيص و تخصص قايل شويم كه دو نفر از اهل كتاب و اهل ذمه يكى شصت و پنج هزار تومان ديه او باشد و يكى بيست و پنجتومان . يكى قيمت شصت نفر مسلمان قيمت او باشد ديگرى قيمت يك الاغ پستى . آيا اين انصاف است عدالت است محذور ديگر اينكه ببينيم آيا قانونيكه اين اندازه داراى اختلاف باشد در مجمع حقوق بشريت قبول مينمايند و افراد تبعه اين‌چنين ملت در ممالك خارجه چه قيمت خواهد داشت . . . »\r\nحاجى شيخ فضل اللّه مجلس را از هرباره زيردست ملايان ميخواست و از يك ماه پيش يك « اصل » براى افزوده شدن بقانون اساسى آماده گردانيده و آن را با خط خود نوشته نسخه‌هايى از آن بدست مردم داده بود ، و كنون پافشارى درباره آن نشان ميداد .\r\nاينست نوشته او :\r\n« اين مجلس مقدس شوراى ملى كه بتوجه حضرت امام عصر عجل اللّه فرجه و بذل »\r\n\r\n\r\n","description":"","footnote":"\r\n( 1 ) از روى آيين اسلام « اهل كتاب » يا جهودان و نصرانيان و زردشتيان كه در شهرهاى اسلام و در زينهار مسلمانان زيستندى « ذمى » يا « اهل ذمه » ناميده شدندى ، و اگر مسلمانى يكمردى را از ايشان كشتى او را بكيفر نتوانستندى كشت . بايستى خونبها يا « ديه » كه هشتصد درهم بودى ازو بگيرند . اگر كشته زن بودى چهارصد درهم بايستى گرفت . درهم پول نقره آغاز اسلام است .\r\nهر درهمى رويهمرفته 3 گرم يا 15 نخود ميبوده كه اگر بهاى امروزى نقره را بديده گيريم 800 درهم بيشتر از هزار ريال خواهد بود ولى در آن هنگام كه اين گفتگوها ميرفت نقره بسيار ارزانتر از اكنون ميبود و آنگاه گويا اندازه سنگينى درهم را نميدانسته‌اند ، از اينرو 800 درهم دويست و پنجاه ريال يا بيست و پنجتومان ميگرفته‌اند .\r\n( 2 ) كشيش انگليسى ميبوده . براى داستان كشته شدن او بخش يكم صفحه 147 ديده شود .\r\n","page_name":" 316 ","page_number":348},
  {"content":"\r\n\r\nپ 93 شادروان شيخ سليم با تنى چند از مجاهدان و ديگران ( آنكه در پهلوى او از دست راستش نشسته ميرزا عبد الامير شيخ الاسلام است ) « مرحمت اعليحضرت شاهنشاه اسلام خلد اللّه سلطانه و مراقبت حجج اسلاميه و عامت ملت » « ايران تأسيس شده بايد در هيچ عصرى از اعصار مواد احكاميه آن مخالفتى با قواعد » « مقدسه اسلام و قوانين موضوعه حضرت خير الانام عليه الصلواة و السلام نداشته باشد و » « معين است كه تشخيص مواد موافقت و مخالفت قوانين موضوعه مجلس شوراى ملى با » « قواعد اسلاميه در عهده علماى اعلام ادام اللّه بركات وجودهم بوده و هست لذا مقرر » « است در هر عصرى از اعصار انجمنى از طراز اول مجتهدين و فقهاء متدينين تشكيل شود » « كه قوانين موضوعه مجلس را قبل از تأسيس در آن انجمن علمى بدقت ملاحظه و مذاكره » « نمايند . اگر آنچه وضع شده مخالف با احكام شرعيه باشد عنوان قانونيت پيدا نخواهد » « كرد و امر انجمن علمى در اين باب مطاع و متبع است و اين ماده ابدا تغييرپذير » « نخواهد بود . حرر فى هفتم شهر ع 1 »\r\nاين نوشته به كسانى از ملايان و طلبه‌هاى شريعت‌خواه خوش افتاده هوادارى از آن نشان ميدادند . برخى رويه اين را با تلگراف بعلماى نجف آگاهى داده « فتوى » ميخواستند . در آن نشست اين را « اصل دوم » قانون اساسى گردانيدند .\r\nبا اين دستبردها قانون اساسى پرداخته شد و روز يكشنبه بيست و هشتم اردىبهشت\r\n\r\n","description":"","footnote":"","page_name":" 317 ","page_number":349},
  {"content":"\r\n\r\n( 6 ربيع الثانى ) آن را در مجلس خواستندى خواند كه نمايندگان براست دارند و بدستينهء شاه فرستاده شود .\r\nنمايندگان آذربايجان از چگونگى آگاه شده بخشم آمدند ، و باهم چنين نهادند كه روز يكشنبه در مجلس از خوانده شدن آن جلو گيرند . چه ميدانستند كه اگر خوانده شود بيشتر نمايندگان آن را برست خواهند داشت و كار از كار خواهد گذشت . مجلس دليرى خود را از دست داده و ياراى ايستادگى نميبود . هواداران شريعت ، چه در مجلس و چه در بيرون ، كم‌كم به چماق « تكفير » نيز دست ميزدند .\r\nروز يكشنبه چون گفتگو از قانون اساسى بميان آمد تقىزاده گفت : بايد بار ديگر در كمسيون خوانده شود تا بمجلس بيايد . شيخ حسين شهيدى ايراد گرفته گفت : « اين آقايان همان اشخاصى بودند كه ميگفتند تبريز و رشت و زنجان به هم خورده . حالا چطور شد ميگويند سه دفعه بايد قرائت شود . اگر مقصود از اين اصلاح تغييريست كه منافى با شرع باشد محال است بشود . اگر مقصود تطبيق با قوانين شرع است بهتر از اين تصحيح و تنقيح نميشود كه شده » .\r\nتقيزاده پاسخ داد و پافشارى نمود و قانون خوانده نشد . بدينسان از يك آسيبى كه نزديك شده بود جلوگيرى گرديد .\r\n\r\nبيدادگريهاى پسر رحيمخان\r\nدر اينميان در آذربايجان يكداستان ديگرى رخ ميداد . داستانى كه پرده از روى بدخواهيهاى شاه برميداشت . چگونگى آنكه چون در قره‌داغ آشفتگيهايى رخ داده ، و درباره پرداخت ماليات و بهرهء مالكانه كشاكشهايى پيش آمده بود ، و بارها بانجمن نامه مينوشتند ، و از اينسوى كار نان در تبريز همچنان دشوار ميبود ، انجمن محمد قليخان را كه از سران قره‌داغ ميبود ولى در تبريز مىنشست و اينزمان مشروطه‌خواهى مينمود ، با ميريعقوب مجاهد و كسان ديگرى ، بعنوان فرستاده ، به آنجا روانه گردانيده بود كه بكارها سامانى دهد ، و نيز غله از آنجا براى شهر بار كنند .\r\nروز شنبه بيست و هفتم ارديبهشت ( 5 ربيع الثانى ) كه بازارها بسته و مردم در تلگرافخانه ميبودند ، ناگهان مير يعقوب باز آمده چنين آگاهى آورد . « در ازومدل حسين پاشا خان گماشته رحيمخان جلو غله را گرفت و با فرستادگان انجمن زد و خوردى رخ داد . مردم تخمدل به فرستادگان يارى نموده نگزاردند آسيبى بايشان رسد . حسين پاشا خان از نصر الممالك ( بيوكخان ) پسر رحيمخان ياورى خواست و او با يكدسته سوار بر سرتخمدان آمد و كسانى را كشت و ديه را تاراج كرد . كشتگان بسيار بودند . فرستادگان انجمن به ورزقان پناهيده‌اند و در آنجا در تنگنا هستند » .\r\nاز اين آگاهى سردستگان تكانى خوردند . زيرا چنان بىباكى از پسر رحيمخان جز با دستور تهران نتوانستى بود . دانستند كه دربار دست بخونريزى باز نموده .\r\n\r\n","description":"","footnote":"","page_name":" 318 ","page_number":350},
  {"content":"\r\n\r\nقره‌داغ يا ارسبار كه نشيمنگاه ايلهاى دلير و جنگجو ميبود ، رحيمخان از چند سال باز ايل بيگى و رييس سواران آنجا بوده ، و اين زمان با لقب « سردار نصرت » در تهران در نزد محمد عليميرزا ميزيست و يكى از نزديكان او بشمار ميرفت .\r\nاين مرد خودش و سوارانش بتاخت و تاراج خوى گرفته بودند و اين پيشه ايشان ميبود . ولى جلو گرفتن از غله ، و زدوخورد با فرستادگان انجمن ، و كشتار مردم جز از آن كارها ميبود . چنين بىباكى جز با پرك محمد عليميرزا و اتابك ، بلكه جز با انگيزش آنان نتوانستى رخ داد .\r\nاين پيش‌آمد ، با آن نتيجه‌اى كه در تهران از نشست علما و از گفتگوى آنان درباره قانون اساسى بدست آمده بود ، نيك ميرسانيد كه بدگمانى تبريز بدربار بجا ، و آن خوش گمانى تهران بى جا ميبوده ، و بدينسان چخش و گفتگو در ميان دو شهر با فيروزى تبريز پايان مىيافت .\r\nتبريزيان اتابك و محمد عليميرزا را در يك كوششى براى برانداختن مشروطه دانسته و در پشت سر آن نشست ملايان دست دربار را در تكان مىيافتند ، و ازاين‌رو بترس افتاده از پيش بچاره ميكوشيدند . ليكن تهرانيان ، يا بهتر گويم : تهران‌نشينان ، بدگمان نبوده اين ترس تبريز را بىانگيزه ميشماردند ، و اين بود زبان گشاده نكوهش مينمودند .\r\nولى اكنون پيش‌آمدها انگيزه آن ترس را بآشكار مىآورد ، و درستى دريافت تبريزيان را روشن مىگردانيد . يكى از نتيجه‌هاى آن پيش‌آمد اين ميشد كه نمايندگان آذربايجان با تبريز يكدل گردند .\r\nبارى انجمن گفته‌هاى ميريعقوب را از مردم نهان داشت . زيرا آنان كه از داستان قانون اساسى خشمناك مىبودند . از اين داستان بخشم افزودندى . ليكن همان روز چگونگى را با تلگراف بتهران بنمايندگان آذربايجان آگاهى فرستاد .\r\nروزهاى يكشنبه و دوشنبه همچنان گذشت . مردم در تلگرافخانه و آن پيرامونها بسر ميبردند و بپايان رسيدن ده روز را مىبيوسيدند كه مژده به پايان رسيدن قانون اساسى را از تهران بشنوند . در حالى كه قانون اساسى بدير افتاده ، و چنان كه ديديم خود نمايندگان آذربايجان جلوگيرى از خوانده شدن آن در مجلس كرده بودند .\r\nروز سه‌شنبه ناگهان از تهران تلگراف پايين رسيد :\r\n« انجمن محترم ملى دامت تأييداتهم قانون اساسى كه از مطابقه بعضى از علماء » « بيرون آمد صلاحيت قبول مجلس را ندارد لهذا احتمال مباحثه طولانى ما را مجبور » « مينمايد از هم‌وطنان محترم عموما استدعا نماييم كه بازار را تعطيل نكرده مهلتى » « بدهند زيرا بستن بازار توليد عجله مضر مينمايد و صراحتا عرض ميكنيم كه با چنين » « عجله نميتوان سرمايه سعادت مملكت را از مشكلات واقعه خلاص كرد اين فقره كلية » « بطور قطع معلوم شود كه تمامى اوقات شبانه‌روزى وكلاى محترم عموما و وكلاى »\r\n\r\n","description":"","footnote":"","page_name":" 319 ","page_number":351},
  {"content":"\r\n\r\nپ 94 يكدسته از مجاهدان دوچى كه از جلو مغازه‌هاى مجيد الملك ميگذرند ( در پشت سر ايشان دسته بچگان با رختهاى سفيد پيداست . )\r\n\r\n","description":"","footnote":"","page_name":" 320 ","page_number":352},
  {"content":"\r\n\r\n« آذربايجان خصوصا مصروف اين كار است و تا تمام نشود هيچ مطلبى ديگر از جزئى و » « كلى دست نخواهيم زد البته طول مهلت كه به تصفيه قانون و تكميل حقوق ملت صرف » « شود بهتر از استعجال است كه نتيجه مضره ناقص حاصل كند و سبب تضييع حقوق ملت » « گردد ( مستشار الدوله ) ( حاجى ميرزا ابراهيم ) ( حاجى ميرزا آقا ) ( تقىزاده ) » « ( هدايت اللّه ميرزا ) »\r\nسردستگان از اين تلگراف سخت رنجيدند و در كار خود درماندند ، و چنين خواستند كه آن را آشكار نگردانند . ليكن مردم چون دانستند تلگرافى آمده فشار آورده خوانده شدن آن را خواستند و چون از چگونگى آگاه شدند سخت برآشفتند و بهايهوى و بدگويى برخاستند .\r\nكسانى بنمايندگان بدگمانى نموده ميگفتند : « ما ميدانستيم كه سر ده روز اين جوابها را بما خواهند داد » . يكدسته بدربار بد گفته و سخن را تا برداشتن محمد عليميرزا از پادشاهى رسانيده چنين ميگفتند : « ما قانون اساسى را كه حدود سلطنت مشروطه و حقوق ملت را مشخص و معين مينمايد ميخواهيم . و الا شريعت در جاى خود محفوظ است و همه كس تكاليف شرعيه خود را ميداند . صراحتا ميگوييم : هرگاه قانون اساسى كه در مجمع وكلاى علما و سايرين نوشته و تمام شده است امضا كرده بملت ندهند آنچه گفتنيست خواهيم گفت و مطالبه خواهيم كرد آنچه كه تا حال مطالبه نشده . . . »\r\nبيشتر از بيست هزار تن مردم كه گرد آمده بودند ، و يكدسته چون ميرفت دسته ديگرى بجايش ميآمد ، سخنرانانى از سران مجاهدان پياپى سخن رانده اينها را به گوش مردم ميرسانيدند . چون در اينجا هرگونه جلوگيرى يا كارشكنى را درباره قانون اساسى از دربار ميشناختند و ملايان جز افزار دست اتابك و محمد عليميرزا نميدانستند ، سردستگان آماده شده بودند كه اگر قانون اساسى را بدانسان كه خواست آزاديخواهانست ، ندهند گردن بپادشاهى محمد عليميرزا نگزارند .\r\nانجمن ناگزير شد بكاستن از شور و خروش مردم كوشد و براى آن تلگراف تند پايين را در پاسخ نمايندگان نوشت ، كه پيش از فرستادن آن را براى مردم خواندند :\r\n« خدمت وكلاء محترم آذربايجان دامت تأييداتهم از اينكه قانون اساسى از مطابقه » « بيرون آمده و صلاحيت قبول مجلس را ندارد اشعار فرموده‌ايد اولا اين تلگراف جنابانعالى » « را چه براى باز كردن بازار چه به جهت موفقيت باسكات ملت ابدا نتوانستيم بملت اظهار » « نماييم ثانيا معلوم گرديد مجلس مطابقه در واقع كميسيون متضاده با مشروطيت و » « قانون اساسى بوده نه كميسيون مطابقه چنانچه اين مسئله را عموم ملت به خوبى ميداند » « و بكله اهالى فرورفته كه بعضى از اعضاء مطابقه اشخاص معلم و طرفدار استقلال و » « استبداد هستند و يقين قطعى داشتند كه از اين كميسيون مطابقه در صلاح و رفاهيت » « عامه ابدا مطلبى تراوش نخواهد كرد سهل است بهر وسيله‌اى كه موجب اخلال و اطالهء »\r\n\r\n","description":"","footnote":"","page_name":" 321 ","page_number":353},
  {"content":"\r\n\r\n« قانون است موفق نشده دست يابند خودشان را سعادت‌مند و نيك‌بخت خواهند دانست » « چنانچه عرض شد البته با اين اطلاعات ملت از اساس كميسيون مطابقه ابدا صلاح نديديم » « تلگراف جنابانعالى بملت اظهار شود باز شدن بازار را كه نهايت صلاح ملت است ملتفت » « هستيد و چنين تلگرافى مخابره مىفرماييد از مضرات ارائه تلگراف مسبوق نيستيد » « ( حفظتم شيئا و غابت عليكم اشياء ) صريحا عرض ميكنيم ملت آذربايجان ابدا حاضر » « نيستند تمكين بارادهء چند نفر اشخاص معلم نموده خودشان را محكوم آنها بدانند تا » « حقوق مليه‌شان ضايع و پايمال استبداد شود مستدعى ميشويم در كدام يك از مواد قانون » « اساسى ايراد و لازم بمباحثه دانسته‌ايد اجمالا اشعار فرماييد ( انجمن ملى تبريز ) »\r\n\r\nدرماندگى مجلس\r\nاين حال تبريز مىبود كه دليرانه از مشروطه نگهدارى مينمودند و آشكاره ميگفتند : « ما قانون مشروطه ميخواهيم نه شريعت » .\r\nليكن تهران حال ديگرى ميداشت . زيرا دودستگى در ميان مردم همچنان پيش ميرفت ، و دربار از دور و نزديك به آتش دامن ميزد . سست نهادى تهرانيان بار ديگر خود را نمودار ميساخت كسانى كه ده ماه پيش در راه مشروطه‌خواهى آن شور و خروش را نموده بودند ، كنون انبوهى از آنان در برابر « شريعت‌خواهان » خاموش ايستاده و يا خود « شريعت‌خواهى » مينمودند .\r\nبدتر از همه حال مجلس ميبود . نمايندگان يكدسته « شريعت‌خواهى » مينمودند ، و دسته ديگر از ترس آنان برويه كارى ميپرداختند . اگر تقيزاده جلو نگرفتى ، و قانون اساسى با دستبردهاى علما در مجلس خوانده شدى هر آينه پذيرفته گرديدى .\r\nبراى نمونه از درماندگى مجلس و رويه‌كارى نمايندگان ، بخشى از گفتگوهاى نشست روز پنجشنبه يكم خرداد ( 10 ربيع الثانى ) را در اينجا ميآوريم :\r\nحاجى شيخ يحيى وكيل كرمان لايحه‌اى خواند كه در آن چنين ميگفت : « مشاغل اين مجلس مقدس بسيار است . ولى بملاحظه الاهم فالاهم بعقيده داعى مهمترين مسائل اتمام قانون اساسى است . چرا كه حافظ اين مجلس محترم كليه اتحاد و اتفاق عموم است و از روزى كه مذاكره بعضى از فصول شده اين مذاكرات مورث اختلافات ناگوار شده و اين مطلب شمشيرى بدست مستبدين داده و هزار گونه و هزار قسم القاء شبهه و اختلاف مينمايند در صورتى كه اگر بديدهء انصاف بنگريم اختلاف به اين درجه نيست . در يكى دو مسئله آن هم ممكن است به دو ساعت توجه اصلاح شود . هرگاه مقتضى است در مجلس محترم عمومى مذاكره شود بنده هم رأى خود را علنا عرض مينمايم و اگر مقتضى نيست استدعا ميكنم زودتر تشكيل كميسيون قانونى بشود تا در آنجا رأى خود را عرضه بدارم .\r\nهمين قدر اصلاح اين كلمات اختلافيه و اتمام قانون اساسى فوق‌العاده به محل اهميت است .\r\nآقا ميرزا محسن - اختلافى در بين نبوده و اگر تأخيرى شده علت عروض نقاهتى\r\n\r\n","description":"","footnote":"","page_name":" 322 ","page_number":354},
  {"content":"\r\n\r\nپ 95 اين پيكره نشان ميدهد دسته مجاهدان سيد حمزه را\r\n\r\n","description":"","footnote":"","page_name":" 323 ","page_number":355},
  {"content":"\r\n\r\nاست كه بمزاج آقاى سيد عبد اللّه عارض گرديده .\r\nآقاى سيد نصر اللّه - براى يكى دو مخالفت لفظى نميدانم اين چه همهمه‌ايست كه در شهر منتشر شده . همه ميدانند حجج الاسلام كه بر همه طبقات خلق از مطالبه مجلس تقدم جستند فقط براى تقويت و اعلاى كلمه اسلام بود . بلى رفع ظلم و وضع عدل نيز مطلوبست . اهم ازو حفظ استقلال و مقام شريعت است ، چنان كه در اين تغيير وضع به قدر شعرهء خلل مذهبى دست دهد هيچكس براى پذيرفتن حاضر نيست هركس بمجلس مقدس امرى كه مخالف ناموس شرع باشد نسبت دهد مفترى و مفسد است و لا محاله اين نسبت كذب از جانب مخالفين مجلس اشاعه مىشود در انتشار ظلم و لو روزى هزار نفر كشته شود غايت ما فى الباب فسق است . ليكن چيزى كه موجب نقض احكام و وضع قوانين مخالف اسلام باشد كفر صريحست و قابل تحمل نيست . اين حرفها مثل لوائح كفريست كه منكرين از لسان مجلس‌طلبان در ميان مردم منتشر ميكنند كه شايد وهنى بمقام منيع مجلس محترم وارد آورند ( و اللّه متم نوره و لو كره المشركون ) .\r\nحاجى ميرزا ابراهيم آقا - مفسدين از هر نقشه كه به كار بردند نتيجه نبردند . حالا از راه القاى اختلاف پيش آمده‌اند ولى آن هم خيال خاميست و بهيچوجه از اين راه هم به مقصود خود نائل نخواهند شد خدا لعنت كند كسى را كه به قدر سر مويى باسلام خيانت كند .\r\nتا اينجا آنچه خواستيم آورد . اين دو تن ، حاجى سيد نصر اللّه و حاجى ميرزا ابراهيم ، از دسته قانون‌خواهان مىبودند . با آنهمه چنين دلبستگى به شريعت نشان ميدادند :\r\n« چنان كه در اين تغيير وضع به قدر شعرهء خلل مذهبى دست دهد هيچكس براى پذيرفتن حاضر نيست » . ديگر چگونه ميتوان قانون اساسى نوشت ؟ ! . . چگونه ميتوان پرواى « شريعت » نداشت و زردشتى و ارمنى و جهود را با ديگران « متساوى الحقوق » شناخت ؟ ! . . .\r\n« خدا لعنت كند كسى را كه سر مويى باسلام خيانت كند » . اگر پاس اسلام را به اين اندازه نگه بايستى داشت پس مشروطه اروپايى چه بوده ؟ ! . . قانون اساسى فرانسه را ترجمه كردن چه عنوانى داشته ؟ ! . آيا اينسخنان جز از راه ترس ميبوده ؟ ! .\r\nدر اين نشست شادروان طباطبايى ، آن پيشگام جنبش مشروطه‌خواهى ، نيز ميبود ، و او هم بگفتگو درآمد . ولى چه گفت ؟ . . . « وكلا نبايد به اين حرفها اعتنا كنند ما تا حال از وكلاى آذربايجان خيانتى نديده‌ايم و نخواهيم ديد » . چون تقيزاده و ديگران را كه « شريعت‌خواهى » نمينمودند بيدين ميخواندند مرد پاكنهاد اين بدنامى را از آنان برميگردانيد . بيش از اين ياورى نميتوانست و از خود قانون سخنى نمىيارست .\r\nآن مجلسى كه برابر ايستد و سينه سپر گرداند ، و به « شريعت‌خواهان » پاسخ داده بگويد : « اگر شريعت كار زندگى را راه انداختى بمشروطه چه نياز افتادى ؟ . . » نميبود ،\r\n\r\n","description":"","footnote":"","page_name":" 324 ","page_number":356},
  {"content":"\r\n\r\nو نمايندگان آنچه در دل ميداشتند گفتن نمييارستند .\r\nسخن كوتاه كنيم : شور و سهش آزاديخواهى در ميان توده تهران فرونشسته ، پيشگامان سست گرديده ، دو سيد بكارى برنميخاستند ، علماى نجف از آن راه دور چگونگى را درنيافته بحاجى شيخ فضل اللّه خوش‌گمانى مينمودند و با او همراهى نشان ميدادند . از هرباره چنين مينمود كه محمد عليميرزا و اتابك در نيرنگهاى خود فيروز خواهند گرديد و با زور « شريعت » مشروطه را بهم خواهند زد .\r\nآن ايستادگى كه در تبريز و رشت و ديگر شهرها مينمودند چاره تهران نتوانستى كرد ، و هر آينه كار بآشوب انجاميدى . و آنگاه در خود آن شهرها بيم دودستگى رفتى . هنوز مشروطه‌خواهى آن نيرويى كه « شريعت » را بكنار اندازد نميداشت . راست است كه آزاديخواهان تبريز دليرانه « قانون مشروطه اروپايى » را ميخواستند و آشكاره سخن خود را ميگفتند . چيزى كه هست اين سخن جز از دلهاى پيشروان برنميخاست ، و چنان كه گفتيم ديگران آن را نفهميده به زبان ميآوردند ، كه اگر فهميدندى بيشترشان دو دل ايستادندى و يا آنان نيز بسوى ديگر گراييدندى .\r\nرشته بجاى باريكى رسيده بود و بيم گسيختن ميرفت . ليكن در اين ميان پيش‌آمد تاخت و كشتار پسر رحيمخان و داستان اكرام السلطان ، كه پى هم رخ داد ، نقشه‌هايى را كه دربار براى بهمزدن مشروطه كشيده بود بآشكار آورد ، و گفتگوهايى كه در اين‌باره در نشستهاى مجلس ، بويژه در نشستهاى پنجشنبه و شنبه يكم و سوم خرداد ، بميان آمد و حالى كه نمايندگان از خود نمودند ، تهرانيان را دوباره بشور آورد و آتش مشروطه‌خواهى را در دلهاى آنان بار ديگر فروزان گردانيد و بدينسان سوى مشروطه خواهان نيرو گرفت و آسيبى كه از رهگذر « شريعت » آماده گرديده بود از ميان رفت .\r\nچنان كه همين داستان را خواهيم نوشت .\r\n\r\nداستان اكرام السلطان\r\nچنان كه ديديم روز سه‌شنبه سىام ارديبهشت در تبريز جوش و خروش بس سختى بود . زيرا مردم از تلگراف نمايندگان دربارهء دير كردن قانون اساسى سخت برآشفته و بسخنان تندى برخاستند و انجمن تلگراف تندى بتهران فرستاد . شب چهارشنبه در آنجا داستان شگفتى رخ داد ، داستانى كه پرده از روى نقشه‌هاى خونخوارانه شاه بيكبار برداشت .\r\nچگونگى آنكه پاسى از شب گذشته كه مردم از تلگرافخانه و توپخانه پراكنده ميشدند ، مجاهدان كه در آن شور و آشوب پاسبانى سران آزادى را به گردن داشته و هميشه در آن پيرامونها گرديدندى ، دو سه يا كسى را با تفنگ و فشنگ در يك كنارى ديده بد گمان گرديدند ، و چون خواستند دستگير كنند و ببازجويى پردازند ، يكى از آنان بنام حاجى آقا ( كرد حاجى آقا ) كه بس دلير و بىباك ميبود ايستادگى نمود . مجاهدان فرصت نداده او را در همانجا كشتند و ديگرى بنام اسد اللّه دستگير كردند ، و چون به بازجو و\r\n\r\n","description":"","footnote":"","page_name":" 325 ","page_number":357},
  {"content":"\r\n\r\nبازپرس پرداختند دانسته شد اكرام السلطان برادر حاجب الدوله فراشباشى شاه ( همان نير السلطان پيشين ) از تهران به تبريز آمده ، و اين كسان را كه از تفنگچيان زمان وليعهدى محمد عليميرزا و خود جوانان بسيار دلير و بىباك ميبودند با چند تن ديگر بكشتن پيشروان آزادى برانگيخته و بهر يكى يك تفنگ آلمانى و صد فشنگ و بيست اشرفى پول داده ، و اينان براى انجام چنان كارى بتلگرافخانه آمده بوده‌اند .\r\nچون اسد اللّه يكى از همدستان خود نريمان پسر عمويش را نشان ميداد مجاهدان شبانه بر سر او رفته همورا كشتند .\r\nفردا چون اين داستان پراكنده گرديد شور و تكان در شهر بيشتر شد و خشمها فزونى يافت . چون نريمان را كه كشته و در خانه‌اش ( در كوى چوستدوزان ) انداخته پ 96 مير يعقوب با چند تن از مجاهدان بودند مردم دسته‌دسته بتماشايش ميرفتند . نويسنده نيز كه اينزمان هفده سال ميداشتم با يكى از دوستان بتماشايش رفتيم ، و چون به خانه درآمديم جوانى تناور و بلند و زيبارويى ديديم كه بر روى زمين خوابيده و كسى را در خانه نديديم .\r\nاز آنسوى در تلگرافخانه و توپخانه امروز انبوهى بسيار بيشتر گرديده و شور\r\n\r\n","description":"","footnote":"","page_name":" 326 ","page_number":358},
  {"content":"\r\n\r\nو خروش فزونى يافت . امروز گذشته از داستان اسد اللّه و همدستان او محمد قليخان از قره داغ آمد و آگهيهاى ديگرى از تاخت و كشتار پسر رحيمخان و از نزديك شدن او به شهر آورد . اين داستان كه تاكنون پوشيده مىماند ، امروز مردم از آن نيز آگاه گرديدند ، و همين خشم و سهش آزاديخواهان را بىاندازه گردانيد .\r\nدسته‌هايى از مجاهدان پرك خواستند كه براى جنگ بقره داغ شتابند . كسانى نيز به شهر نرسيده بگرد آوردن تفنگ و فشنگ پرداختند .\r\nرشته نگهدارى شهر در دست دولتيان از والى و بيگلربيگى و كدخداها ميبود . ولى به آنان دلگرم نبايستى بود . بويژه در اينهنگام كه دولت آشكاره بدشمنى ميكوشيد .\r\nامروز باز نمايندگان آذربايجان در تلگرافخانه ميبودند . انجمن دربارهء داستان اسد اللّه ، و همچنين درباره آگهيهايى كه از پافشارى پسر رحيمخان در تاخت و تاراج رسيده بود ، تلگراف پايين را فرستاد :\r\n« توسط وكلاى محترم آذربايجان بمجلس دار الشوراى كبراى ملى شيد اللّه تعالى اركانه » « شب چهارشنبه پاسى از شب رفته اسد اللّه نام نوادهء حضرتقلى معروف در تلگرافخانه مباركه » « گرفتار استنطاقى كه از او ديشب شده است اينست درج مىشود مرا اكرام السلطان » « خواسته گفت من از طهران مأموريت دارم كه در تبريز بهر وسيله كه ممكن شود اخلال » « بانجمن ملى رسانده موافق صورتى كه داده‌اند بيست و دو نفر از اجزاء و اعضاى انجمن » « ملى بايد كشته شود معلوم است هركس كه در اين راه خدمت كند از طرف . . . بمقام » « عاليه رسيده و چنين و چنان خواهد شد حالا تو بيا برو يكى دو نفر از اعضا را با گلوله » « بزن و چند تير بمجمع اهالى افكنده مردم جان همديگر ميافتند تو از ميانه خود را » « خلاص مىكنى من گفتم تفنگ ندارم همين تفنگ آلمانى كه دستم بود با صد تا فشنگ » « به من داده بيست عدد هم اشرفى داد من گفتم تنها از من كارى برنميآيد گفت مطمئن » « باش من سيصد نفر مثل تو آدم حاضر كرده‌ام مبالغى پول داده‌ام يك تفنگ كه در » « انجمن صدا كند در ده دقيقه سيصد نفر حاضر مىشود از من قولى گرفت من متعهد » « شدم كه با دستور العمل مشار اليه رفتار كنم اين بود كه چند مرتبه بانجمن و تلگراف‌خانه » « آمدم فرصت پيدا نكردم حالا كه براى انجام مقصود آمده بودم گرفتار شده‌ام حتى پريشب » « توى كوچه با حاجى مهدى آقا مصادف شدم خواستم او را بزنم باز دست قضا همراهى » « نكرد به مقصود نايل شوم چون خداى تعالى خواسته است كه اين ملت مظلوم از تعدى » « مستبدين مستخلص شود اينست هر اقداميكه از جانب مستبدين مىشود بىنتيجه ميماند » « اكرام السلطان برادر حاجب الدوله حاليه است كه از طهران به جهت انجام اين خدمت » « معين شده است از اين طرف چند روز است كه از تعديات و قتل و غارت عمومى پسر » « رحيمخان چندين تلگراف عرض شده است ابدا جلوگيرى نشده احوالپرسى هم » « از پسر رحيمخان نشده است تا اين‌كه امروز شنبه سوار پسر رحيمخان بقريه مشك عنبر »\r\n\r\n","description":"","footnote":"","page_name":" 327 ","page_number":359},
  {"content":"\r\n\r\n« چهار فرسخى شهر آمده على الاتصال بر سوار و قدرت خود ميافزايد گويا مجلس دار الشورى » « منتظر ورود پسر رحيمخان به شهر تبريز است تا عرايض انجمن ملى را صحيح بداند و » « گويا اين مسئله از نتايج همراهى اولياى دولت در پيشرفت مقاصد مجلس دار الشورى است » « منتظر جواب فورى ( انجمن ملى تبريز ) »\r\nاز تهران پاسخ پايين را دادند :\r\n« تفصيل شبهه را كه داعى گرفتارى اسد اللّه شده اطلاع دهيد و بعد از دستگيرى آن و » « استنطاق براى كشف حقيقة امر چه اقدامات شده از اكرام السلطان در اين خصوص تحقيقاتى » « شده يا نه نتيجه چه فهميده مىشود معلوم داريد از رفقاى اسد اللّه چه خبر داريد »\r\n« ( وكلاى آذربايجان ) »\r\nانجمن دوباره تلگراف پايين را فرستاد :\r\n« اسد اللّه در موقع ارتكاب و سوء قصد گرفتار اكرام السلطان ده روز بوده در بابا باغى » « متوقف منتظر نتيجه اقدامات و تدابير خود بوده ديشب كه خبر گرفتارى اسد اللّه را شنيده » « سوار شده فرارا رفته و تا حال محقق نيست كجا و كدام سمت رفته است و استنطاقيكه از » « اسد اللّه شده همانست كه تفصيلا عرض شده حالا رفيع الدوله بيگلربيگى هم آمده تنها » « خودش استنطاق كرد بدون اجبار و تهديد باز بمعزى اليه گفته چون سيم تلگراف اهر را » « قطع كرده‌اند حالا از زرنق بآلان بر آغوش با تلفون خبر دادند كه پسر رحيمخان امروز » « رو با هر حركت كرده در موقع ورود قصبه اهالى بمقام دفاع برآمده دعواى سختى كرده‌اند » « معلوم نيست مقتول و مجروح چند نفرند بىپرده عرض ميكنيم به اشاره و حكم دولت پسر » « رحيمخان به اين صدد آمده و در خيال آمدن تبريز است چاره و تكليف فورى ميخواهند » « بمماطله گذرانده نائل به مقصود شوند ملت مسلح محض اينكه حمل بر اغتشاش نكنند » « ساكت تكليف ملت را معين فرمايند ( انجمن ملى تبريز ) »\r\nامروز بار نخست ستارخان در ميان آزاديخواهان پديدار گرديده به كار برخاست .\r\nبدينسان كه چون دانسته شد اكرام السلطان پس از انجام كار خود در شهر و برانگيختن اسد اللّه و حاجى آقا و ديگران ، به باغ « بابا باغى » « 1 » در بيرون شهر رفته كه در آنجا چشم‌براه نتيجه باشد ، انجمن كسى را خواست كه بدانجا رود و او را دستگير كرده به شهر بياورد . ستار خان كه اين زمان از شمار مجاهدان مىبود ولى در ميان ايشان نامى نميداشت ، خواستار آن كار شده با چند تنى به « بابا باغى » شتافت . نيك به ياد ميدارم كه چگونه از ميان انبوهى راه باز ميكرد و تفنگ به دست و گيوه به پا با همراهان خود از ميدان توپخانه ميگذشت . من بار نخست بود او را ميديدم ، و چون از چهره مردانه و از چابكى رفتار و از خويشتن‌دارى او در شگفت شدم ، پرسيدم : اين كيست و كجا ميرود ؟ گفتند : ستار خان قره‌داغيست كه براى گرفتن اكرام السلطان به « بابا باغى » ميرود .\r\n\r\n\r\n","description":"","footnote":"\r\n( 1 ) باغى در يكفرسخى شهر است كه شكارگاه وليعهدها بوده .\r\n","page_name":" 328 ","page_number":360},
  {"content":"\r\n\r\nپ 97 ستار خان ولى اكرام السلطان بامداد زود از گرفتارى اسد اللّه و ديگران آگاه گرديده بيدرنگ روانه تهران شده بود كه ستار خان به او نرسيده تهيدست بازگرديد .\r\n\r\nباز پافشارى تبريز\r\nدر ميان اين آشوب و بهم‌خوردگى ، باز آزاديخواهان تبريز قانون اساسى را ميطلبيدند و باز كسانى بدگويى از محمد عليميرزا كرده به برانداختن او ميكوشيدند . سخنرانانى از اينان چنين ميگفتند : « آيا پسر رحيمخان ياغيست كه اين قتل و غارت را\r\n\r\n","description":"","footnote":"","page_name":" 329 ","page_number":361},
  {"content":"\r\n\r\nمينمايد يا اينكه از طرف دولت مأمور اين كار شده ؟ ! . . » بانجمن ايالتى و سردستگان فشار آورده مىگفتند : « اگر پسر رحيمخان ياغيست ما بدفاع از شهر خود و از هموطنان خود قادريم .\r\nاجازه دهيد آماده سفر گرديم » مىگفتند « تكليف ملت را معين كنيد » .\r\nهمانا از روزيكه اين شور و جنبش برخاست كسانى از سران مجاهدان ، بويژه از آنان كه از قفقاز آمده بودند ، چاره كار را برانداختن محمد عليميرزا ميدانستند و آن فشار - ها براى همين ميبود . ليكن نمايندگان انجمن و كسان ديگرى از پيشروان جنبش زمينه براى چنان كارى آماده نميديدند يا خود ميترسيدند ، و از اينرو جلوگيرى مىكردند .\r\nامروز هم بجلوگيرى از آنان ميكوشيدند ، و براى آرام گردانيدن ايشان بود كه بار ديگر تلگراف پايين را درباره قانون اساسى به تهران فرستادند :\r\n« توسط آقايان وكلاى محترم آذربايجان دام اقبالهم مجلس شوراى كبرى شيد اللّه » « اركانه اگرچه از وضع حال تبريز و هيجان اهالى اين مملكت خاطر مبارك امناء ملت » « آگاه است ولى شدت تعطيل اعضاء انجمن مقدس ملى را مجبور بتجديد و تكرار » « مينمايند كه تا زودتر است علاج و مداواى حال ملك و ملت آذربايجان را بفرمايند » « روزبروز و آنا فآنا هيجان در تزايد و عموم طبقات از هر نوع كه تصور بفرماييد تعطيل » « مطلق نموده و براى حصول مقصود تلاش مالى و جانى مينمايند حتى ولايات جزو و قصبه » « و دهات آذربايجان از دادوستد و امور رعيتى دست كشيده و ايلات و عشاير اطراف بهيجان » « و حركت آمده پاى بر زمين مىكوبند و مطالبه قانون اساسى را مينمايند و اراده آمدن » « شهر را دارند كه همراهى باهالى تبريز بكنند هيچ شاهدى بهتر از اين نيست كه » « جماعت ارامنه با مغايرت مذهبى شريك درد ملت آذربايجان شده پريروز تلگرافا » « بخاكپاى مبارك همايونى و حضور مبارك امناى دار الشورى اعظم عريضه نگار شده‌اند » « بىپرده عرض مىكنيم كه هرگاه بقاى ايران و حفظ ايرانيان را ميخواهند عاجلانه چاره » « اين هيجان و تهاجمرا بفرمايند كه بناموس انسانيت و خاك وطن عزيز قسم هرگاه در » « سر موعد خبر اتمام و تحصيل قانون اساسى به ملت آذربايجان نرسد ديگر به هيچ تدبير » « جلوگيرى و سكون ملت ممكن نخواهد بود و صرف‌نظر از همه چيز بايد كرد ( انجمن » « ملى تبريز ) »\r\nهمچنين اعيان تبريز تلگرافى باتابك فرستاده و حال شور و جوش مردم را به او آگاهى دادند . از تهران از نمايندگان پاسخ پايين رسيد .\r\n« چنان كه مكرر عرض شده است به امضاء فرستادن قانون اساسى محتاج است باينكه » « مشكلات آن در مجلس تصفيه شود آن هم چند روز مهلت لازم دارد از طرف هيئت وزراء » « در اين خصوص عدم مساعدت ملحوظ نيست چرا كه موقع آن هنوز نرسيده است آقايان » « حجج الاسلام دامت بركاتهم كمال همراهى را دارند مگر پاره‌اى از . . . . محض خودنمايى » « القاء شبهات كرده‌اند بهيچ‌وجه محل اعتناء و قابل توجه نيست لهذا از تمام »\r\n\r\n","description":"","footnote":"","page_name":" 330 ","page_number":362},
  {"content":"\r\n\r\n« آقايان امناء و اعيان مملكت استدعا داريم متفقا با انجمن محترم ملى صرف مساعى » « مجدانه فرمايند تعطيل عمومى موقوف شده بىجهت اينهمه خسارات فوق الطاقه را » « بر خود روا ندانند در صورتى كه موكلين محترم ما به اين اصرار صواب ديد ما را منظور » « ندارند فراغت خاطر و جسارت لازم از ما سلب مىشود كه بانجام خدمات مشكله موفق » « شويم ما را از اين بابت آسوده فرمايند تا جدا بايفاى وظايف بپردازيم . »\r\n« وكلاى آذربايجان »\r\nپس از رسيدن اين تلگراف ، انجمن بر آن شد كه از هر راه باشد مردم را بباز كردن بازارها وادارد ، و اين بود كسانى از واعظان و پيشنمازان و از خود نمايندگان انجمن ، بميان مردم آمده به آنان سخنها راندند ، و پس از خواهش و پافشارى بسيار بر آن نهادند كه از فردا پنجشنبه بازاريان دكانهاى خود را باز كرده بدادوستد و كار پردازند .\r\nليكن علما و اعيان و سردستگان تلگرافخانه را تهى نگزارده همچنان طلب قانون اساسى كنند . بازاريان نيز هنگام پسين ، پس از بستن بازارها به آنجا آيند . اين را نهاده بنمايندگان نيز در تلگرافخانه تهران آگاهى دادند ، امروز گذشته از نمايندگان آذربايجان محتشم السلطنه دستيار اتابك بتلگرافخانه آمد . كه آنچه پيام و دادخواهى از تبريز مىرسد باتابك برساند . همچنين صنيع الدوله رييس مجلس براى شنيدن گفتگوها در تلگرافخانه مىبود .\r\nاينان همگى از نويد باز كردن بازارها خشنود گرديدند . ولى اين نويد به كار بسته نخواستى شد . زيرا همان هنگام كه اين گفتگوهاى تلگرافى با تهران مىرفت ، چند تن سيد از قره‌داغ به شهر آمده ، و اينان آگاهيهاى ديگرى را از بيدادگرى پسر رحيمخان و سواران او » و از چاپيدن ديه‌ها ، و كشتن مردان ، و دست درازى بزنان ، در ميان مردم پراكنده گردانيدند . مىگفتند : پسر رحيمخان و كسان او مىگويند : « بهر ديهى كه سيد و گماشته انجمن آمده خواهيم چاپيد . به شهر تبريز هم درآمده انجمن را ويران ، و هركه در آنجا باشد دست بسته بتهران خواهيم فرستاد . »\r\nآن آگهيها و اين پيام ، دوباره مردم را بخشم آورد . دوباره آوازها بهياهو بلند گرديد . كسانى بسخن آمده چنين گفتند : « با اين كينه‌توزى و بدخواهى كه دشمن مينمايد و در كوشش بنابودى ما پافشارى نشان ميدهد چه جاى آنست كه ما بازارها را باز كنيم ؟ ! ما خرسندى نخواهيم داد كه برادران ما در ديه‌ها دچار آزار و ستم باشند و ما در شهر بخوشى و آرامى به كار دادوستد پردازيم . خرسندى نخواهيم داد كه همچون كبك سر در زير برف پنهان كنيم و از دشمن و تلاش‌هاى آن ناآگاهى نماييم . »\r\nاين گفتگوها تا پاسى از شب رفته در ميان ميبود . انجمن ناگزير گرديده تلگراف پايين را بتهران فرستاد :\r\n« پسر رحيمخان متصل دهات اطراف را با جمعيت و سوار بسيار چاپيده و به چهار »\r\n\r\n","description":"","footnote":"","page_name":" 331 ","page_number":363},
  {"content":"\r\n\r\n« فرسخى شهر آمده ميگويند امشب وارد تبريز خواهد شد با ورود او شهر چه حالت خواهد » « شد تصور فرماييد مردم بطورى در هيجان هستند كه نميتوان تصور نمود اين عرايض را » « حرف و شوخى نپندارند كه آنچه در اين باب عرض مىشود جواب مرحمت نميشود از » « حكومت هم بواسطه عدم استعداد چاره و فايده نيست استدعاى مؤكد مىشود چاره و » « اقدامات فورى فرمايند . ( انجمن ملى تبريز ) »\r\nبدينسان يكروز بسيار پرشورشى به تبريز گذشت . همان شب نشستى از علما و اعيان و ديگران برپا ساخته دوباره اسد اللّه را بپاى بازپرس كشيده چيزهايى ازو پرسيدند و آنچه پاسخ داد نوشتند و همگى پاى آن را مهر كردند كه بتهران بفرستند . از اين بازپرس آگاهىهاى ديگرى دربارهء بدخواهى دربار بدست آمد ، و اين بخشم مردم افزوده همانشب چنين نهادند كه كسى بباز كردن بازار خرسندى ندهد .\r\n\r\nآمادگىهاى جنگى تبريز\r\nفردا شب همين كه آفتاب درآمد مردم رو بتلگراف‌خانه نهادند و از همان آغاز روز بگفتگو از تاراج و كشتار پسر رحيمخان پرداخته و بانجمن فشار آورده پرك خواستند كه خود آماده رفتن بقره‌داغ شوند . انجمن ناگزير شده تلگراف پايين را بتهران فرستاد :\r\n« خدمت وكلاى محترم آذربايجان دامت تأييداتهم عين تلگراف ديروز جنابان » « عالى را در خصوص باز شدن بازار با ضميمه عقايد خودمان و ملاحظه صلاح عامه و » « رعايت نكات ديگر بملت انهاء و القاء نموديم قرار بوده امروز پنجشنبه بازار را باز » « عموم اصناف و كسبه سر دادوستد و كسب خودشان بروند و ليكن بعد از دو ساعت فاصله » « كه مجلس معظمى از علماء اعلام و محترمين و اعيان و اشراف با حضور وكلاء و اعضاء » « انجمن به جهت استنطاق از اسد اللّه خان نام تشكيل شده بود تمام زحمات را بىنتيجه » « گذاشته عموم ملت از عقيده‌اى كه در باز شدن بازار حاصل كرده بودند منصرف و اين قسم » « اقدام اكرام السلطان را در رخنه و اخلال اساس امر مقدس مشروطيت با دارايى مقام » « عاليه در دربار دولت منتج نتايج وخيمه دانسته و امكان نخواهد داشت تا امضاء قانون » « اساسى ديگر يك كلمه حرف دائر به اين مسئله بملت گفت و براى اينكه اهميت استنطاق » « را ملتفت و كاملا آگاه باشيد خلاصه استنطاق اسد اللّه خان را و تقريريكه در محضر علماء » « اعلام و ساير حاضرين در مجلس كرده و نوشته شده مخابره گرديد و عين استنطاق هم » « با پست ايفاد مىشود ( انجمن ملى تبريز ) »\r\nهمچنين اعيان تلگراف ديگرى باتابك فرستادند . نيز چون مردم خواستار بودند ، رويه بازپرس اسد اللّه را با تلگراف بتهران آگاهى دادند بدينسان :\r\n« خدمت وكلاء محترم آذربايجان دامت تأييداتهم اينكه در تلگراف دو ساعت قبل » « عرض شد صورت استنطاق اسد اللّه خان با پست تقديم مىشود چون ملت راضى نشد » « استنطاق مشار اليه اختصارا عرض شود و با نهايت سختى خواستگار شدند كه استنطاق »\r\n\r\n","description":"","footnote":"","page_name":" 332 ","page_number":364},
  {"content":"\r\n\r\nپ 98 رحيمخان با نقيخان رشيد الملك ( اين پيكره گويا در سال 1284 در ساوجبلاغ برداشته شده ) « ديشبى مشار اليه تلگرافا و عينا معروض شود اين است لايحه استنطاق با امضاء اعضاء » « مجلس عينا درج مىشود ( بعد از مراجعت از كينى ( ؟ ) اكرام السلطان مرا خواسته گفت » « اسب خوب سراغ دارى گفتم قراباغىها خواهند آمد از آنها ميخريم دو روز بعد » « كربلايى محمد نوكرش آمد مرا برد منزل اكرام السلطان كه خانه رحيمخان بود بعد » « از ورود به حياط مرا توى اطاقى خواسته گفت كارى به تو رجوع خواهم كرد به كسى نگويى » « بعد مرا به قرآن كه از بغلش درآورد قسم داد و گفت به هيچكس بروز ندهى حكم . . . »\r\n\r\n","description":"","footnote":"","page_name":" 333 ","page_number":365},
  {"content":"\r\n\r\n« است اين چهار نفر بايد كشته شوند ميرزا حسين آقا شيخ سليم حاجى مهدى حاجى » « محمد جعفر مؤمن پرسيد تفنگ دارى گفتم يك تفنگ ورندل دارم يك تفنگ بردانقا » « گفت با اين تفنگها نميتوانى كار بكنى رفت يك تفنگ آلمانى با يك قطار فشنگ آورده » « به من داد مراجعت كرده آمدم دو روز اتصالا بتلگرافخانه آمده رفتم روز سيم باز آمدم » « فرستاده مرا برد گفت چرا اقدام نميكنى جواب دادم كه حالت شهر منقلب است و جاى » « اين اشخاص را درست نميدانم كجا هستند صبر كن تا من فرصتى بدست آورم گفت چرا » « اقدامى در اين باب نميكنى گفتم ممكن نميشود گفت اينها سخت مطالبه قانون ميكنند و از » « تهران هم با شدت به من تأكيد ميكنند هرچه زودتر عمل را بانجام برسان پس حالا كه اينطور » « امشب را رفته اين مسئله را بانجام برسان لااقل يكى از اينها را بكش و اگر هم » « توانستى كه سه تير در ميدان توپخانه خالى بكن بعد آمده آقا ميرزا حسين را در ميدان » « توپخانه ديده كه با دو سه نفر و فانوس ميخواهند بروند از عقب آنها رفته و هرچه » « خواستم كارى بكنم رعب از اقدام عمل مانع شد تا اينكه در توى دربند رفته و من هم » « از عقب سر او ميرفتم ديدم امشب را امكان ندارم و نوكر را گفتم امشب را بگذاريم شب » « ديگر اقدام خواهم كرد در بازارچه صفى ديدم حاجى مهدى آقا را خواستم كارى بكنم » « پشيمان شدم مرتبه ديگر ديدم و از اقدام نادم شدم بعد از آن به خانه خود رفتم صبح نوكر » « اكرام السلطان آمده قهوه‌خانه حاجى عبد اللّه كربلايى محمد نام آمده و باهم چايى » « خورديم بيست عدد پنجهزارى طلا داد كه اكرام السلطان فرستاد خرج نماييد امشب كار » « را تمام نماييد بعد هرچه بخواهيد خواهم داد امشب هم اكرام السلطان را ببينيد عصرى » « رفتم به من گفت چرا كار را تمام نمىكنيد معلوم مىشود پشيمان شده‌ايد گفتم حضرات را » « پيدا نميكنم دو شب است كه آقا ميرزا حسن در تلگرافخانه ميخوابد جاى آقا شيخ سليم » « هم معلوم نيست بعد اصرار كرد مأموريت خود را تمام كنى شب چهارشنبه آمدم » « بتلگرافخانه گرفتار شدم چهار شب قبل با اكرام السلطان ملاقات كرده بودم در ميان » « تقريرات خود اظهار نمود يكشب هم با اشخاص مفصلة الذيل به خانه آقا ميرزا حسين » « رفتيم شايد او را بزنيم ( تقى ) ( حاجى آقا ) ( اسماعيل ) تقرير اسد اللّه خان در شب پنجشنبه » « ( 10 ) ربيع الثانى به همين نحو است كه در محضر جمعى با كمال وضوح تقرير كرد ( على » « بن موسى ) ( معين التجار ) ( حاجى ميرزا تقى آقا ) ( دبير السلطنه ) ( صادق ) ( رفيع الدوله » « بيگلربيگى ) ( محمد صادق خان پسر ساعد الملك ) ( اقبال لشگر ) ( محسن الطباطبايى ) » « ( آقا سيد رضى ) ( خازن لشگر ) ( جعفر ) ( امين التجار ) ( بصير السلطنه ) ( انجمن ملى تبريز ) »\r\nپس از اندكى از تهران پاسخ پايين رسيد .\r\n« از شدت نگرانى كه داشتيم از وضع استفسار شده تا حال جواب نرسيده بود و » « قلوب فدويان بىاندازه مضطرب مانده بود لهذا بتلگرافخانه آمديم كه حضورا استفسار » « شود تلگراف زيارت شد امروز صبح در مجلس اقدامات لازمه و تأكيدات اكيد - » « بوزارت داخله و وزارت جنگ به عمل آمد در رفع غايله و توقيف رحيمخان و انتزاع رياست »\r\n\r\n","description":"","footnote":"","page_name":" 334 ","page_number":366},
  {"content":"\r\n\r\n« ايل و سوار چليبانلو و احضار پسر رحيمخان بوزارتين آنچه لازم است نوشته و گفته » « شده است با وضع مسامحه دولت نتيجه سريعه را نميتوان اميد داشت لهذا تا ظهور » « نتيجه اقدامات وكلا اهالى آذربايجان را لازم است كه از مدافعه جان و مال و عرض و » « ناموس اولاد وطن غفلت نداشته باشند البته مجلس هم تا دم آخر به تكليف خود عمل » « كرده از تحصيل رفاه ملت صرف‌نظر نخواهد كرد و از اقدامات خودتان در باب مدافعه » « و حفظ نفوس ابناى وطن اطلاع بدهيد اكرام السلطان بدست آمده يا خير چون وقت » « مجلس منقضى مىشود مرخص شده رفتيم ( تقيزاده ) ( احسن الدوله ) ( مستشار الدوله ) ( ميرزا آقا ) » « ( حاجى ميرزا ابراهيم ) . »\r\nاين تلگراف چون بمردم خوانده شد همه شادمانى نمودند . چون پرك آمادگى براى نگهدارى شهر داده شده بود مجاهدان در زمان به كار پرداختند و ديرى نگذشت كه شهر رويه سربازخانه‌اى به خود گرفته ، دسته‌هاى مجاهدان با طبل و شيپور و بيرقهاى سرخ آمدن گرفتند . هر دسته‌اى بتلگرافخانه آمده ، و از آنجا به توپخانه گذشته ، و از آنجا بميدان مشق رفته بمشق ميپرداختند .\r\nنتيجه كوششهاى چندماه ، امروز نمودار گرديد . امروز بجاى شور و خروش نمايشهاى سپاهيانه در ميان مىبود .\r\nپ 99 حاجى آقا محسن عراقى چون مجاهدان به اين كار برخاستند نظام الملك والى نيز ناگزير بكارهايى برخاست او نيز با آگاهى از انجمن كسانى را براى گرد آوردن « فوج بهادران » فرستاد كه دو روزه سربازان را به شهر بياورند .\r\nنيز دستور داد توپچيانى كه در شهر ميبودند توپها را بيرون آورده آماده گردانند . همچنين سوارانى كه در شهر ميبودند در شهر گرديده نگهبانى نمايند .\r\nشب آدينه خود مجاهدان در شهر گرديده نگهبانى مىنمودند . فردا آدينه از آغاز روز باز نمايشهاى جنگى در ميان بود . دسته‌ها با طبل و شيپور و درفش ، ملايان و - سيدان با شمشيرهاى آخته در جلو ،\r\n\r\n","description":"","footnote":"","page_name":" 335 ","page_number":367},
  {"content":"\r\n\r\nميآمدند ، و از تلگرافخانه و توپخانه گذشته بميدان مشق ميرفتند . در تلگرافخانه شادروان شيخ سليم يا آقا ميرزا على يا ميرزا حسين سخنها به آنان ميراندند . ميرزا جواد ناطق كه از سفر ماكو و ارومى بازگشته بود گفتارها ميراند . امروز شماره مجاهدان يا « سپاهيان توده » بيشتر و دسته‌ها پرشكوه‌تر ميبود و تا هنگام پسين همچنان نمايش ميرفت .\r\nامروز تلگرافى از تهران رسيد كه درباره پسر رحيمخان دستياران با وزير داخله و وزير جنگ گفتگو كرده‌ايم . بنظام الملك و همچنين به پسر رحيمخان دستورهاى تلگرافى داده شده ، ولى ما به اين اندازه بس نكرده درخواستهاى ديگرى كرده‌ايم .\r\nدر اين تلگراف باز خواستار شده بودند بازارها باز شود و غدغنها نموده بودند .\r\nفردا شنبه مردم همچنان در تلگرافخانه و آن پيرامونها گرد آمدند . امروز چون مهلت ده روزه كه نمايندگان از تهران ، براى بپايان رسانيدن قانون اساسى ، گرفته بودند بانجام ميرسيد ، انبوهى از مردم همان را دستاويز ساخته شور و خروش بيشتر مينمودند ، و تلگرافهايى را كه از نمايندگان درباره خوانده نشدن قانون نامبرده و بدير افتادن آن رسيده بود ، ناديده گرفته همچنان قانون ميطلبيدند و پافشارى نشان ميدادند ، و كسانى از آنان باطاقهاى دستگاه درآمده به تلگرافچيان پرخاش مينمودند و فرصت كار نميدادند .\r\nچون شور و خروش دراز كشيده بود كم‌كم رشته از دست خردمندان بيرون رفته بدست آشوبگران ميافتاد ، و كم‌كم برخى نابسامانيها پديدار ميگرديد . شگفت است كه باربران و اين گونه بيچيزان از پيش‌آمد لذت ميبردند ، و با آنكه در نتيجه نبودن بازار بيكار و بىپول ميماندند با سختى زندگانى ساخته باز شدن بازارها را نميخواستند .\r\nاينان معنى قانون اساسى را نميدانستند و با اين همه در طلبيدن آن پافشارى مينمودند .\r\nاز انجمن تلگراف ديشبى نمايندگان خوانده شد . ولى بجاى سود زيان پديد آمد .\r\nزيرا مردم بهياهو برخاسته داد زدند : « تا امضا شدن قانون اساسى بازارها را باز نخواهيم كرد » . تا نزديكى نيمروز اين هياهو ميرفت . ميتوان گفت خواستن قانون اساسى « سودايى » گرديده و بسرهاى كسانى افتاده بود .\r\nدر اينميان آگاهيهايى كه از قره‌داغ ميرسيد بشور مردم ميافزود انجمن هنگام پسين تلگراف پايين را بتهران فرستاد :\r\n« خدمت وكلاى محترم آذربايجان دامت تأييداتهم در باب قتل و غارت پسر » « رحيمخان ديروز مخابره فرموده‌اند از وزارت داخله احكام لازم بحكومت آذربايجان » « و پسر رحيمخان صادر شد اولا تا به حال چنين حكمى از طهران نرسيده اعضاء مفخم » « دار الشورى كبرى و جنابان‌عالى اين مسئله را چنين به نظر حقارت مينگرند كه گويا » « نزاع ملكى ما بين دو نفر مالك واقع شده و مذاكره را براى اصلاح امر و رفع غايله با »\r\n\r\n","description":"","footnote":"","page_name":" 336 ","page_number":368},
  {"content":"\r\n\r\n« وزارتين داخله و جنگ مينمايند كه وزارت داخله ميفرمايند احكام لازمه صادر شد » « هيهات هيهات آقايان وكلاى محترم پسر رحيمخان عدهء مقتولين دهات قره‌داغ را » « به دويست نفر رسانده شهر تبريز مثل وقعهء شيخ عبيد اللّه پر از دهاتيهاى اطراف شهر » « مساجد محلات پر از زن و بچه بيچاره و بىصاحب رعيت كجاييد چه ميفرماييد سوار پسر » « رحيمخان تا قريه شيرنجه يك فرسخى شهر را چاپيده و غارت كرده ميدانيم كه اتكال » « رحيمخان بكجاست اين حركات جسورانه پسر رحيمخان و قتل و غارتى كه كرده آنا » « فآنا بر عده سوار خود افزوده و تشدد بر قتل و غارت دارد باعث خوشوقتى كيهاست » « قربان و تصدق وكلاى خودمان برويم تا كى و تا چه وقت بايد معقوليت بخرج دهيد » « مال و جان و ناموس مسلمانان بباد رفت گر مسلمانى همين است كه ماها داريم خاك بر » « سر ما مسلمانان عجب امنيت مالى و جانى حاصل شد اگر معجلا خبر حبس و زنجير و » « معزولى رحيمخان از رياست ايل و سوار نرسد و دولت حكم صريح بر مجازات و گرفتارى » « پسر رحيمخان نكند نميدانيم چه عرض كنيم چه خواهد شد ( انجمن ملى تبريز ) »\r\nدر كتاب آبى مينويسد : امروز نامه‌اى از بيوكخان بدست افتاد كه براى نظام - الملك فرستاده و در آن تاراج كردن ديه‌ها را آگاهى داده و از نظام الملك پرك خواسته بود كه به شهر درآيد و انجمن را بيرون راند .\r\nاين سخن باور كردنيست . زيرا بيگمان آن تاخت‌وتازها با دستور دولت مىبود ، و بيگمان بيوكخان را به شهر آوردن ميخواستند . چيزى كه هست در روزنامه‌ها يادى از اين نشده و من خود چنين چيزى به ياد نميدارم . ميبايد گفت آن را بيكبار پنهان داشته بآشكار نياورده‌اند .\r\n\r\nجنبش مجلس و نتيجهء آن\r\nاين شور و خروش و جوش و جنبش كه از دو هفته باز در تبريز و ديگر شهرها ميرفت ، و اين تلگراف‌هاى پياپى كه در ميان تبريز و تهران درآمد و رفت ميبود ، چنان كه ديديم مجلس شورى در برابر آن جز بىپروايى نمينمود ، و آن كار تبريز را بىانگيزه دانسته رنجيدگى نشان ميداد . ليكن داستان پسر رحيمخان و پس از آن داستان اكرم - السلطان مجلس را نيز بجنبش آورد .\r\nچگونگى آنكه روز سه‌شنبه سىام ارديبهشت ( ربيع الثانى ) كه تازه آگاهى از تاخت و كشتار پسر رحيمخان ميرسيد ، و تنها تلگراف نخست انجمن كه جلوگيرى از آوردن غله و زدوخورد با فرستادگان انجمن و كشتن كسانى را آگاهى ميداد بدست نمايندگان آذربايجان رسيده بود مستشار الدوله داستان را در مجلس بميان آورد . شرف الدوله نيز گفته او را دنبال كرد .\r\nليكن اين گفته‌ها در مجلس نهناييد و نمايندگان ، كه گوشهاشان پر از فريادهاى ستمديدگان شيراز و عراق و قم ميبود ، اينرا نيز از شمار آنها گرفتند و پروايى ننمودند .\r\n\r\n","description":"","footnote":"","page_name":" 337 ","page_number":369},
  {"content":"\r\n\r\nچنان كه گفتيم مجلس ارج خود را از دست داده و خود يك دستگاه بيكاره‌اى شده بود .\r\nپس‌فردا پنجشنبه يكم خرداد ( 10 ربيع الثانى ) ، كه تلگرافهاى ديگرى از تبريز ، چه درباره بيدادگريهاى پسر رحيمخان و چه در زمينه داستان نو پديد اكرام السلطان ، رسيده بود نمايندگان آذربايجان بر آن شدند كه داستان اكرام السلطان را كه يكسره بشاه برميخورد پوشيده دارند ، ولى از بيدادگريهاى پسر رحيمخان دوباره بگفتگو پردازند .\r\nچنان كه ديديم در نشست امروز بود كه حاجى شيخ يحيى وكيل كرمان سخن از قانون اساسى بميان آورد ، و برخى نمايندگان آن رويه‌كاريها را از خود نموده و درماندگى مجلس را بهمگى نشان دادند .\r\nپس از آن گفتگو مستشار الدوله بسخن درآمده دوباره داستان پسر رحيمخان را گفت ، و همه آگاهيهايى كه از تبريز رسيده بود ياد كرد و چنان كه خواهش تبريزيان بود درخواست نمود ، كه رحيمخان را از ايل بيگىگرى بر كنار گردانند ، و او را بند كرده ببازپرس و داورى كشند .\r\nحاجى ميرزا ابراهيم آقا سخن او را دنبال كرده گفت : اگر آن تاراج و كشتار با دستور دولت است پس اين مجلس چيست ؟ . . اگر بسر خود است پس چرا از رحيمخان بازخواست نميكنند ؟ . .\r\nمحتشم السلطنه نماينده اتابك خواست پرده‌كشى كند چنين گفت : « تصور نشود كه صدور اين گونه حركات با اطلاع دولت باشد ايلات حالشان معلوم است . . » سپس گفت :\r\n« سردار نصرت تبرى ميجويد . » باز گفت : « البته وزارت داخله برحسب تكليف خودشان اقدام خواهند نمود » .\r\nحاجى سيد نصر اللّه بهوادارى ازو برخاسته چنين گفت : « ساحت دولت از اين چيزها منزه است . . . بايد اصلاح راحتى الامكان از دولت بخواهيد » .\r\nولى اين پرده‌پوشيها سودى نداشت و سخن دامنه پيدا كرد ، و تقيزاده پس از سخنانى چنين گفت : « وزيران يا به اين بيدادگريها چاره كنند يا همگى از كار كناره جويند » .\r\nحاجى امام جمعه خويى گفت . اينكه ميگويند بدولت بدگمان نباشيم چگونه شود ؟ ! . . . اهر كه داراى چهار هزار خانوار است رحيمخان تا به حال كى ميياريست به آنجا تازد ؟ !\r\nاين گفتگو از پسر رحيمخان و پافشارى وكلاى آذربايجان عنوان داد كه هر نماينده‌اى از آشوب شهر ديگرى بنالد ، و بدينسان نامهاى بسيارى از بيدادگران ، از كهنه و نو ، بميان آيد .\r\nوكيل التجار از آشفتگى خلخال و از بيدادگرى شكر اللّه خان گله كرد . سيد حسين از بيدادگرى سالار الدوله كه اين زمان تازه به كار برخاسته بود سخن راند . نمايندگان ديگرى نامهاى عميد السلطنه تالش و قوام الملك و حاجى آقا محسن را بميان آوردند .\r\n\r\n","description":"","footnote":"","page_name":" 338 ","page_number":370},
  {"content":"\r\n\r\nمتوليباشى بتهران آمده بود و نيازى بدادخواهى ازو باز نميماند .\r\nحاجى آقا محسن را كه بطهران خواسته بودند تا قم آمده و از آنجا بازگشته بود .\r\nنمايندگان مىپرسيدند : كه دستور داد كه از آنجا باز گردد ؟ ! . :\r\nاين سخنان در پرده گله و دادخواهى و بدگويى از اتابك ميبود . چه او را پاسخده اين آشوبها و بيدادها ميدانستند . امروز نخستين روزى بود كه بيشتر نمايندگان ازو بدگويى و رنجيدگى مينمودند . محتشم السلطنه بهر يكى از اينها پاسخى ميگفت و بهانه‌اى ياد ميكرد . ليكن هركس ميدانست ارزش آنها چيست .\r\nپ 100 قوام الملك شيرازى بدينسان براى مجلس يكروز پرتكانى ميگذشت . يك نشستى كه با آن سستى و درماندگى آغاز يافته بود ، و با اين تندى و سختگيرى بپايان ميرسيد .\r\nدر اينميان ستمديدگان عراقى و شيرازى كه بدادخواهى از حاجى آقا محسن و قوام در بهارستان بست مىنشستند و كسان ديگرى از تماشاچيان رو بمجلس آورده و بانبوهى ايستاده گوش به اين سخنان ميدادند .\r\nآنان نيز با اين شور و سهش همبازى مينمودند .\r\nهمانروز چون مجلس بپايان رسيد و نمايندگان و تماشاچيان با دل‌هاى پرسهش پراكنده شدند ، داستان را بهمه‌جاى تهران رسانيدند . ما هم ديديم كه نمايندگان آذربايجان اين پيش‌آمد مجلس و گفتگوهايى را كه با بودن دستيار اتابك رفته بود ، به تبريز آگاهى داده درخواستند كه بازارها باز شود . ليكن تبريزيان نپذيرفتند و انجمن روز آدينه تلگراف بس تندى به نمايندگان فرستاده ، ريختن زنان و بچگان بيدست‌وپاى قره‌داغ را\r\n\r\n","description":"","footnote":"","page_name":" 339 ","page_number":371},
  {"content":"\r\n\r\nبه شهر ، و اينكه پسر رحيمخان تا يكفرسخى شهر آباديها را چاپيده ، آگاهى داده ، در آن تلگراف چنين گفت : « ميدانيم اتكال پسر رحيمخان بكجاست ؟ . . . »\r\nاين بود روز شنبه چون هنگام پسين مجلس برپا شد صنيع الدوله گفت : كارهاى ديگر بماند ، از تبريز آگاهيهاى ارجدارى رسيده كه بايد در نشست ويژه‌اى خوانده شود .\r\nاين را گفته با نمايندگان بپاخاستند و باطاق ديگرى رفتند\r\nدر آنجا چون تلگراف تبريز خوانده شد خروش از نمايندگان برخاست . بسيارى از ايشان بگريه پرداختند . چنين حالى در مجلس تا آن روز ديده نشده بود . همانا داستان اكرام السلطان را در آنجا هم به ميان نياوردند .\r\nامروز گروه انبوهى از مردم ( پنجهزار تن بيشتر ) به بهارستان روآورده بودند .\r\nگفتگوهاى روز پنجشنبه مجلس تهرانيان را شورانيده و براى همدردى با تبريز آماده گردانيده بود . اينان چون آگاهى از چگونگى ميخواستند و بيتابى مينمودند ، نمايندگان همچنان خروشان و اشگريزان بسالون بازگشتند . بسيارى از تماشاچيان نيز ميگريستند .\r\nنمايندگان آذربايجان بسخن درآمدند . ميرزا فضلعلى گفت : ديگر گذشته از آنكه ما پرده پوشيم كنيم . برادران و خواهران شما در آذربايجان دچار پنجه بيدادند آيا شما چه ميخواهيد بكنيد ؟ ! .\r\nحاجى محمد آقا نالان گفت : آذربايجانيان چه گناهى كرده‌اند دويست و پنجاه تن از ايشان كشته شوند و شما در اينجا آسوده نشينيد ؟ ! . . با اينحال ديگر ما چرا بمجلس ميآييم ؟ ! . .\r\nتقىزاده نالان گفت : من حال گفتن نميدارم . شما چارهء اين كار كنيد .\r\nبدينسان هركسى سخن ميگفت . آن دو دستگى كه در ميان نمايندگان ميبود فراموش شده همگى جز يكدلى نمىنمودند . پس از گفتگوهايى چهار تن از نمايندگان را - حاجى نصر اللّه ، مستشار الدوله ، حاجى ميرزا ابراهيم آقا ، حاجى محمد اسماعيل - برگزيده بدربار نزد اتابك فرستادند كه چگونگى را گفته پاسخ خواهند .\r\nاتابك بپارك خود رفته بود . فرستادگان همراه محتشم السلطنه روانه آنجا شدند و با اتابك ديدار كرده چگونگى را گفتند . اتابك دلسوزى از خود نشانداده در زمان مخبر السلطنه و محتشم السلطنه را به دربار بنزد محمد عليميرزا فرستاد كه چگونگى را به او آگاهى دهند و پاسخ بياورند .\r\nاز آنسوى چون اين چهار تن در بازگشت دير كردند و مردم در بهارستان بيتابى مينمودند مجلس دوباره وثوق الدوله و حاجى معين التجار را برگزيده بدربار فرستاد .\r\nچون آنان نيز دير كردند ، اين بار ميرزا محسن و سيد محمد بهبهانى ( پسر شادروان بهبهانى ) را برگزيده گسيل داشتند . چون از اينان نيز آگهى نرسيد حاجى امين الضرب را با كسانى روانه گردانيدند .\r\n\r\n","description":"","footnote":"","page_name":" 340 ","page_number":372},
  {"content":"\r\n\r\nبدينسان فرستادگان پى هم ميرفتند و تا چند ساعت از شب رفته مجلس برپا و مردم در بهارستان چشم‌براه ميداشتند . محمد عليميرزا دستخطى درباره برداشتن بيوكخان از ايل بيگىگرى قره‌داغ و بر كنار گردانيدن او از سركردگى سواران بيرون فرستاد و دربارهء رحيمخان نويد بند كردن او را داد .\r\nفرستادگان پس از چند ساعت درنگ با اين دستخط و نويد بازگشتند . ليكن مجلس اين را نپذيرفت و مردم سخت بهياهو برخاستند ، مجلس چنين نهاد كه پافشارى نموده سه چيز را از شاه بخواهد : يكى بركنارى رحيمخان از كارهاى دولتى و بند كردن او . ديگرى بركنارى پسر او از كارهاى دولتى . سوم ايمنى تبريز و دلجويى از تبريزيان .\r\nپس از اين نهش چون شب به نيمه رسيده بود خواستند پراكنده شوند . مردم خرسندى نميدادند و جلوشان را ميگرفتند و سرانجام تا فردا مهلت خواستند و بخانه‌هاى خود رفتند .\r\n\r\nخيزش تهرانيان به يارى تبريزيان\r\nفردا يكشنبه چهارم خرداد ( 13 ربيع الثانى ) ، در تهران يكى از روزهاى پر هياهوى تاريخى بود امروز تهرانيان به يارى تبريزيان بازارها را باز نكردند ، و از آغاز روز دسته بدسته رو بسوى بهارستان آورده در آن پيرامونها انبوه شدند . مجلس از آغاز روز برپا گرديده به روى درخواستهاى سه‌گانه ايستادگى نشان داد .\r\nاز دربار برويه كارى گفته بودند : با بودن علما و نمايندگان آذربايجان و كسانى از اعيان ، از تبريز دربارهء پيش‌آمد جستجو رود : از اينرو نمايندگان دهگانه آذربايجان و حاجى امين الضرب و حاجى محمد اسماعيل همراه دو سيد و پسران ايشان . آهنگ دربار كردند ، و در آنجا با امامجمعه تهران و حاجى شيخ فضل اللّه و پسر او شيخ مهدى و ظل السلطان و نايب السلطنه و عضد الملك و اتابك و وزيران گرد آمده فراهم نشستند .\r\nنخست با اتابك گفتگوهايى رفت . سپس همگى به تلگرافخانه عمارت گلستان رفتند و با تبريز بگفتگو پرداختند ( گفتگو را خواهيم آورد ) .\r\nمجلس همچنان برپا مىبود و نتيجه را مىبيوسيد . از آنسوى مردم همگى اطاقهاى مجلس و سراسر باغ بهارستان و جلو خان مجلس و خيابانها را پر كرده بودند ، و در هر - گوشه‌اى يك ملايى ، يا طلبه ، يا يكجوان فرنگ رفته‌اى ، يا يك آزاديخواهى ، به روى يك بلندى ايستاده بمردم سخن ميراند . هركس از دانسته‌هاى خود مىگفت .\r\nامروز تهرانيان در دشمنى با محمد عليميرزا اندازه نشناختند و آنچه ميدانستند و توانستند گفتند . امروز نام مادر او « ام الخاقان » را بزبانها انداختند و سخنانى را كه در سى و اند سال پيش دربارهء آن زن گفته شده بود ، سخنانيكه بنيادى جز پندار و گمان نميداشت . تازه گردانيدند .\r\nيكمرد بافهم آذربايجانى كه اين زمان در تهران ميزيسته و گاهى نامه‌هايى بحاجى مهدى آقا كوزه‌كنانى مينوشته و برخى پيش‌آمدها را مىستوده ، يكى هم داستان امروز\r\n\r\n","description":"","footnote":"","page_name":" 341 ","page_number":373},
  {"content":"\r\n\r\nپ 101 پيكره 101 نشان ميدهد نشست آزمايش يكى از دبستانهاى تهران را ( دبستان سيادت در شهر نو ) كه چون در تابستان سال 1286 ( 1325 ) برداشته شده در اينجا آورديم .\r\n\r\n","description":"","footnote":"","page_name":" 342 ","page_number":374},
  {"content":"\r\n\r\nرا ستوده است ، و من بهتر ميدانم برخى از نوشته‌هاى او را بياورم .\r\nمينويسد : « عمارت فوقانى و تحتانى و صحن و خيابانها از آدم مثل دريا موج ميزد .\r\nچندانكه از جيب دستمال يا قوطى سيگار بيرون آوردن اشكال داشت . در آن فضاى وسيع نفسها تنگ ميشد .\r\nدر هر اطاق و هر مجمع و هر گوشه نطاقها ايستاده دست از جان شستند و آنچه در دل داشتند گفتند . . . محض جهت نمونه از چند فقره اشاره مينمايم :\r\nآخوندى مىگفت : حضرات هرگاه خداوند روزى شما را قطع كند او را بندگى ميكنيد ؟ ! . . هرگاه پيغمبرى عوض آنكه شما را به راه راست دعوت نمايد ، به راه كج دلالت كند او را به پيغمبرى قبول ميكنيد ؟ گفتند : نه . گفت : هرگاه پادشاه مستبد و جابر و مخل آسايش رعيت باشد و به تباهى آن كوشد او را پادشاه مىدانيد ؟ ! . . . گفتند نه .\r\nگفت مگر نمىدانيد كه پسر رحيمخان را خود شاه . . . تحريك و تعليم داده كه دمار از روزگار آذربايجان دربياورد ؟ . . مردم داد زدند : ما هيچوقت چنين پادشاهى را نميخواهيم .\r\nيكنفر خان فرنگى مآب عينكى به پا ايستاده سرگذشت لويى شانزدهم را از سر تا پا خواند و سخن را تا آنجا رسانيد كه هفتاد گناه برو ثابت كردند و خودش و زنش را سر بريدند . مردم گفتند . فرانسه نباشد ايران باشد ، لوى شانزدهم نباشد محمد عليشاه باشد ما حاضريم اينرا بمحاكمه بكشيم .\r\nيكنفر طلبه به پا ايستاده گفت : حضرات ميدانيد ماها در اينمدت از دست سلاطين - قاجاريه چها كشيده‌ايم ؟ ! . سپس بنا كرد از فتحعليشاه و محمد شاه گفتن . نوبت بناصر - الدينشاه رسيد از هرجا داد زدند خدا قبر او را پر از آتش كند . مظفر الدينشاه را رحمت و دعا گفتند . آخر گفت الآن در دست يكنفر خبيث گير كرده‌ايم . يك مرتبه صداها بلند شد ما چنين پادشاهى نميخواهيم . ما پسر ام الخاقان را نميخواهيم .\r\nيكخانى به پا ايستاده گفت : ميدانيد فرق مرده با زنده چيست ؟ . . مرده احساس درد نميكند ، و اگر دست و اعضاى او را ببرند درك نميكند . اما زنده متألم مىشود . سپس گفت ما ايرانيان مرده بوديم ولى اكنون زنده شده‌ايم و روح بابدان ما دميده شده .\r\nبرادران ما را در آذربايجان قتل و غارت ميكنند مثل اينست كه دست ما را مىبرند ، و چشم ما را ميكنند ، ما نبايد تحمل كنيم .\r\nميرزا احمد خان نامى گفت : ما فعلا از شاه دو چيز ميخواهيم : اول اينكه به زودى هرچه تمامتر از تبريز ترضيه بياورد . دوم اينكه رحيم خان را بما سپارد تا در جلو اين عمارت او را بدار كشيم و الا بايد خود شاه بدار كشيده شود . صداها بلند شده گفتند :\r\nحرف اينست .\r\nدر طهران بيست و يكباب مكتب‌خانه بطرح جديد است . شاگردان تمامى آنها با علم مخصوص وارد شده هر يكى در طرفى صف كشيده خطابه‌ها خواندند . يكنفر بچه -\r\n\r\n","description":"","footnote":"","page_name":" 343 ","page_number":375},
  {"content":"\r\n\r\nدوازده ساله سرش را بلند كرده بوكلا كه در تالار فوقانى بودند خطاب كرده گفت : « اى وكلاى ملت ، اى بزرگان ما ، شما نگوييد ما عمر خودمان را رانده‌ايم و از ما گذشته آخر ما صغيريم و از دست ما هيچ‌چيز نميآيد شما را قسم ميدهيم به خدا ما را در چنگ استبداد نگذاريد . براى آينده ما فكرى كنيد » بيكمرتبه جماعت بگريه افتادند به حدى شيون شد كه مثل روز عاشورا . . »\r\nتا اينجاست نوشته‌هاى مرد آذربايجانى . بدينسان مردم با سخنرانى و خروش و گله و گريه روز ميگزاردند ، و چشم به راه بازگشت دو سيد و نمايندگان آذربايجان از دربار ميداشتند .\r\nامروز زنان تهران نيز در خيزش پا در ميان داشتند و چنان كه در حبل المتين نوشته پانصد تن از ايشان در جلوخان بهارستان گرد آمده بودند .\r\n\r\nرويه‌كاريهاى دربار\r\nاز آنسوى دو سيد و نمايندگان اتابك و ديگران با تبريز در گفتگو ميبودند . اتابك نظام الملك والى آذربايجان را هم بتلگرافخانه خواسته بود و تلگراف پايين را براى او فرستاد :\r\n« خدمت جناب مستطاب اجل اكرم افخم آقاى نظام الملك دام - » « اقباله العالى در اين چند روزه اخبار موحشه از آذربايجان رسيده و از قرار تلگرافاتيكه » « از انجمن آذربايجان بوكلاء اينجا ميرسد حركات پسر رحيمخان در قتل و غارت موجب هيجان » « افكار عامه شده خيلى اين فقرات باعث تغير خاطر مبارك همايونى و موجب نگرانى اولياى » « دولت شده اين است كه امروز مخصوصا با حضور حضرات حجج الاسلام و وكلاء محترم » « آذربايجان بتلگرافخانه گلستان حسب الامر حاضر شده‌ايم كه اولا از جناب مستطابعالى » « با حضور انجمن آذربايجان حقيقت واقعه را تحقيق نماييم كه اين تفصيل چيست و اين » « شهرت قتل و غارت چه معنى دارد پسر رحيمخان حالا در كجاست و اين » « اتفاقات در كجا واقع شده است البته به اطراف تفصيل را فورا تلگراف نماييد و ثانيا » « چون حضرتعالى حاكم ولايت و مسئول نظم آنجا هستيد هر اقدامى كه لازم است براى » « رفع اين غايله و قلع و قمع اين فساد بنماييد و يا بايد از دار الخلافه دستور العمل بخواهيد » « كه از آن قرار مقرر شود و مجرى فرماييد و به همه آقايان و اهالى اطمينان كامل بدهيد » « كه خاطر مقدس ملوكانه كاملا آسايش رعاياى خود را طالب و هركس براى اغتشاش » « و سلب امنيت اقدامى كرد البته بمجازات خواهد رسيد هرگز اهالى آذربايجان و انجمن » « آنجا تصورى غير اين ننموده و مطمئن بوده كه وقت اولياى دولت مصروف راحت و » « امنيت آنها است و انشاء اللّه تعالى نتايج خيريه آن كاملا مشهود خواهد شد . » ( اتابيك اعظم )\r\nهمچنين نمايندگان آذربايجان بودن خودشان را در تلگرافخانه گلستان همراه دو سيد و ديگران و خواستى را كه در ميانه ميبود بنمايندگان انجمن تبريز و سران آزادى\r\n\r\n","description":"","footnote":"","page_name":" 344 ","page_number":376},
  {"content":"\r\n\r\nآگاهى فرستادند .\r\nاز تبريز نظام الملك پاسخ داده تاخت‌وتاز پسر رحيمخان ، و خشمناكى مردم را از پيش‌آمد باز نمود ، اتابك دربارهء پسر رحيمخان دستور پايين را داد :\r\n« در باب پسر رحيمخان و حركات خلاف‌كارانه او كه اشعار فرموده بوديد خيلى مايه » « تغير و تعجب گرديد زحمت اظهار ميدارد كه پسر رحيمخان از ايل و سوار خود معزول و » « حسب الامر اقدس اعلى ارواحنا فداه بكدخداها و به جاهاى لازم تلگراف مؤكد بفرستيد » « كه مشار اليه معزول است و براى ايل و سوار هم هرطور خود حضرتعالى صلاح ميدانيد » « ترتيب سركرده و رئيس بدهيد و چون نظم آذربايجان بر عهده حضرتعالى است و هميشه » « قشون آذربايجان كمك جاهاى ديگر بوده‌اند نميتوان گفت كه محتاج باستمداد خارج » « است خود جناب مستطاب عالى بهرطور ميتوانيد براى پراكندن اين اشرار و رفع » « اغتشاش و استقرار نظم اقدامات لازمه سريعه خواهيد نمود كه ولايت منظم و مردم آسوده » « و تشكر اهالى باولياى دولت عليه برسد خود رحيمخان هم در دار الخلافه توقيف و پسر » « او را به تبريز جلب نموده و حبس فرماييد و از جزئيات قتل و غارت كه واقع شده راپورت » « كاملى ارسال بفرماييد تا بعرض برسد حكم آن مقرر شود ( اتابيك اعظم ) »\r\nنظام الملك پيشنهاد كرد كه بجاى رحيمخان پسر عموى او كريم خان رشيد الدوله بايل بيگىگرى قره‌داغ و بسركردگى سواران آنجا گمارده شود . از تهران پيشنهاد را پذيرفته نويد دادند كه رشيد الدوله را هرچه زودتر بفرستند .\r\nنتيجه اين گفتگوها آن شد كه نظام الملك با شتاب سپاهى پديد آورد و بقره‌داغ بسر بيوكخان فرستد ، ما نيز آن را خواهيم آورد ، ليكن چنان كه گفتيم اينها جز رويه كارى نميبود . و راستى آنست كه محمد عليميرزا در برابر مردم ايستادگى نتوانسته ناگزير ميشد پسر رحيمخان را از كاريكه خواستى كرد بازدارد .\r\nچگونگى آنكه دربار از يك ماه پيش نقشه‌اى براى برانداختن مشروطه و مجلس ، بدينسان كشيده بوده كه بدستاويز مشروطه و مشروعه دوتيرگى بميانه ملايان ، و بدستيارى آنان بميان مردم ، اندازد ، و از اينراه مجلس را سست و ناتوان گرداند ، و در همان هنگام از يكسو در تهران با دست قزاق و سوار رحيمخان و دسته‌هاى ديگر مجلس را بسته سران مشروطه‌خواهان را بگيرد و از يكسو در آذربايجان پسر رحيمخان را با سوار قره‌داغ بسر تبريز فرستاده در آنجا هم انجمن را بسته پيشروان را دستگير گرداند .\r\nاين نقشه را همانا از آغاز رسيدن اتابك كشيده ، و چنان كه دانسته شد ميخواسته‌اند روز سىام يا سى و يكم ارديبهشت ( 8 يا 9 ربيع الثانى ) به كار بندند . ليكن چند چيز جلو آن را گرفت .\r\n1 ) برخاستن تبريزيان و بيدارى و آمادگى آنان . چنان كه گفتيم تبريزيان خود بدولت بدگمان ميبودند ، و در اينميان كسانى از نمايندگان آذربايجان كه دانسته نيست از\r\n\r\n","description":"","footnote":"","page_name":" 345 ","page_number":377},
  {"content":"\r\n\r\nچه راهى ، از دور ، بودن يكچنين نقشه‌اى را دريافته بودند نامه نوشته تبريزيان را بياگاهانيدند و به آن خيزش برانگيختند . اگرچه برخاستن تبريزيان بنام طلبيدن قانون اساسى بود و بدگمانى كه ميداشتند جز در پيرامون آن قانون نميبود . ليكن خيزش ايشان اين سود را نيز دربرداشت كه بيدار و هوشيار باشند و ناگهگير نگردند .\r\nپ 102 شادروان طباطبايى 2 ) برخاستن سالار الدوله كه در همين روزها رخ داد . اين شاهزاده سبكسر كه داستانش را خواهيم آورد بطلب تاج و تخت برخاست و چنان كه خواهيم ديد كارى نتوانست ليكن برخاستن او محمد - عليميرزا را ترسانيد و نقشه او را بهم زد .\r\n3 ) جنبش همگانى تهران و ايستادگى دار الشورى . همين فشار و ايستادگى او را ناگزير گردانيد كه بيكبار از نقشه خود چشم بپوشد و پسر رحيمخان را بجاى خود باز گرداند .\r\nاكنون دانسته ميشد كه آن خيزش تبريز ، و شور و خروش بيست و اند روزه تبريزيان ، و آن آمادگيها كه آزاديخواهان آنجا نشان دادند ، بسيار بجا ميبوده . نمايندگان آذربايجان كه با تلگراف آن ناخشنوديها را از برخاستن تبريزيان مينمودند كنون برگشته نامه‌هاى پوزش‌آميز مينوشتند ، و از پيش‌آمد سپاسگزارى مينمودند .\r\nبارى از اين پيش‌آمدها نقشه ناانجام ماند ، و كنون ميبايست بيوكخان بجاى خود بازگردد ، و براى پرده‌كشى ، رحيمخان از كارهاى خود بر كنار شود . ليكن مردم به اين اندازه خرسندى نداده بند كردن رحيمخان و بلكه بدار كشيدن او را ميخواستند و اين بمحمد عليميرزا گران ميافتاد و ايستادگى نشان ميداد .\r\nچون با نظام الملك و سران تبريز گفتگو بپايان رسيد و دو سيد و نمايندگان آذربايجان بمجلس بازگشتند . اتابك بنزد شاه شتافت كه نتيجه را بازگويد . تا هنگام پسين چشم به راه ميداشتند و چنان كه ديديم مردم پرده‌دريها مىنمودند . آنگاه حاجى محتشم السلطنه\r\n\r\n","description":"","footnote":"","page_name":" 346 ","page_number":378},
  {"content":"\r\n\r\nآمد و آگاهى آورد كه شاه دستور داد رحيمخان را گرفتند ، و اكنون در كشيكخانه در بند است . مجلس به آن خرسندى نداده خواستار شد كه او را بعدليه بياورند و در آنجا همچون ديگر گناهكاران زنجير به گردن دربند نگهدارند .\r\nمحمد عليميرزا تن درنميداد ، و در ميانه حاجى محتشم السلطنه و حاجى مخبر السلطنه به پيامبرى آمد و رفت ميكردند . نيز ظل السلطان و اتابك ، آن يكى بدلجويى از آزاديخواهان و اين يكى برويه كارى ميانجيگرى مينمودند .\r\nاز آنسوى مردم در بهارستان و آن پيرامونها بشور و هياهو افزوده ميگفتند بايد پ 103 حاجى شيخ فضل الله و بهبهانى رحيمخان را بياورند و در اينجا بدار زنند . نيز داستان‌هاى آصف - الدوله و قوام الملك و حاجى آقا محسن را بميان آورده كيفر آنان را ميخواستند .\r\nهمچنين قانون اساسى را ميطلبيدند .\r\nدر تهران نيز واعظانى يا سخنرانانى ، از سيد محمد رفيع و شيخ على زرندى و ديگران پديد آمده ، و امروز پياپى سخن ميراندند .\r\nهنگام شام هياهوى مردم بجايى رسيد كه نخست تقىزاده و سپس طباطبايى بجلو پنجره آمده بجلوگيرى از هياهو كوشيدند و بمردم اندرزها گفتند .\r\nيكى از پيش‌آمدها آن بود كه فردا چهاردهم ربيع الثانى روز زايش محمد عليميرزا ميبود و ميبايست شب را چراغان و آتشبازى كنند و از امروز به « آذين‌بندى » پردازند .\r\n\r\n","description":"","footnote":"","page_name":" 347 ","page_number":379},
  {"content":"\r\n\r\nدر اين هياهو مردم آن را نپذيرفته آشكاره گفتند : « هنوز دانسته نيست اين شاه باشد يا نه » ، و « آذين‌بندى » بانگ شاهنشاهى و ديگر اداره‌هاى اروپايى را برچيده و شب نيز از آتش‌بازى دولتيان جلو گرفتند .\r\nبدينسان روز بپايان رسيد ، و چون تا نيمساعت از شب رفته نتيجه بدست نيامد مجلسيان مردم را بازگردانيدند كه فردا باز بيايند .\r\n\r\nپذيرفتن محمد عليميرزا درخواست مردم را\r\nفردا دوشنبه در خانه صنيع الدوله نشستى از نمايندگان برپا شده ، و فرمانفرما از سوى شاه آمده خواهش ميكرد كه رحيمخان در خانهء حاجب الدوله بىبند و زنجير نگه داشته شود .\r\nنمايندگان به اين خرسندى ندادند و بر روى درخواست خود ايستادگى نمودند ، و چون نشست بهم خورد روانه مجلس شدند .\r\nمردم همچون ديروز ، بهارستان و آن پيرامونها را پر كرده مىايستادند و همچون ديروز شور و خروش مينمودند . محمد عليميرزا ناگزير بود گردن بدرخواست مجلس بگزارد . نزديك به نيمروز فرمان فرما و محتشم السلطنه بمجلس آمدند و دستخطى از محمد عليميرزا آوردند نزديك به اين : « فرمانفرما رحيمخان را بشما سپرديم او را زنجير كرده نگهداريد و نگزاريد بگريزد » . براى دلگرمى مردم چنين گفتند : « رحيم خان اكنون در عدليه در بند است » . كسانى باور نميكردند و بعدليه شتافتند و رحيمخان را در زنجير تماشا كردند و بازگشتند .\r\nاين هنگام شادروان طباطبايى بجلو مردم آمده بايشان سخن راند . كه چون دولت با ما همراه گرديد ديگر جايى براى بستن بازارها نماند . برويد بازارها را باز كنيد درباره قانون اساسى نيز نويد انجام آن را داد . مردم فرمانبردارى نموده و پراكنده شده بازارها را باز كردند .\r\nاز آنسوى در مجلس گفتگو از جشن آن روز بميان آمد . نمايندگان خواستند گامى بدلجويى از شاه بردارند و چند تنى را برگزيده براى گفتن « مباركباد » بدربار فرستادند .\r\nاز آنسوى ببازاريان دستور دادند كه بجاى شب گذشته امشب را چراغان كنند .\r\nبدينسان بار ديگر كشاكش با شكست دربار بپايان رسيد : پس از پيش‌آمد بهمن‌ماه اين بار دوم بود كه كشاكش در ميان دربار و مجلس برخاسته و بفيروزى مجلس انجام مىيافت .\r\nاين خيزش تهران به يارى تبريز و گفتارهايى كه در روزنامه‌هاى حبل المتين و صور اسرافيل و ديگر جاها ، بنام سوك و مويه بكشتگان قره‌داغ ( يا بگفتهء خودشان « شهداى آذربايجان » ) نوشتند ، آوازش بشهرهاى ديگر افتاد ، و در بسيارى از آنها بنام سوگوارى بازارها را بستند و در مسجدها « ختم » گزاردند . در رشت همين كه روزنامه - هاى تهران رسيد ، تبريزيان آنجا پيش افتاده گريان و نالان و شيون‌كنان از ميان بازار\r\n\r\n","description":"","footnote":"","page_name":" 348 ","page_number":380},
  {"content":"\r\n\r\nگذشته ، و با اينحال بانجمن آمده و در آنجا به روى خاكها نشسته بگريه پرداختند . بازاريان نيز دكانها را بسته به آنجا شتافتند ، و در حياط انجمن چادر زده سه روز « ختم » داشتند .\r\nسپس ارمنيان در كليسا دستگاه سوگوارى چيدند . پس از آن طلبه‌ها « ختم » گزاردند .\r\nبدينسان يكهفته با گريه و سوك بسر ميبردند و گفتارها ميراندند و تلگراف‌ها بتهران و تبريز ميفرستادند . در قزوين نيز بازارها را بستند و در مسجد « ختم » برپا گردانيدند .\r\nاز آنسوى چون از اين خيزش ، محمد عليميرزا ناگزير شد از كارهاى پسر رحيمخان بيزارى جويد ، و او را يك گردنكش نافرمان‌بردارى نشان دهد ، و چنان كه آورديم اتابك در تلگراف خود بنظام الملك دستور دنبال كردن و گرفتن او را داد ، نظام الملك در تبريز از يكسو به نقى خان رشيد الملك حكمران اردبيل ، دستور تلگرافى فرستاد كه با سوارانى كه از شاهسونان و ديگران فراهم گرداند ، بقره‌داغ شتابد و بيوكخان را دنبال كند و از يكسو بشاهزاده مقتدر الدوله فرمان داد كه از سربازان و سواران شهر و پيرامونهاى آن لشكرى پديد آورد و آهنگ قره‌داغ كند .\r\nنقيخان با شتاب خود را بقره‌داغ رسانيد و از اينسو مقتدر الدوله كه بهمراهى انجمن و نظام الملك بسيج سپاه ميكرد از روز شنبه دهم خرداد ( 19 ربيع الثانى ) در كنار آجى چادر - ها افراشت و شجاع نظام مرندى با سواران خود به او پيوستند .\r\nليكن به اينها نيازى نبود . زيرا همين كه نقشه برگشت و برحيمخان زنجير زده شد بيوكخان خود از تاخت و تاراج دست كشيده بديه خود گريخت و سواران از سر او پراكندند حاجى فرامرز خان و ضرغام نظام كه با سواران خود همراهى با وى كرده بودند بترس افتاده نامه‌اى بميانجيگرى شجاع نظام براى انجمن فرستاده آمرزش و زينهار طلبيدند .\r\nاز انجمن پاسخ نوشتند كه اگر آنچه از ديه‌ها بيغما برده‌اند بدارندگان آنها باز گردانند و از ستمديدگان دلجويى كنند و خود بسپاه مقتدر الدوله پيوندند گناههاى گذشته ايشان آمرزيده خواهد شد . بدينسان آسيب پسر رحيمخان از ميان برخاست .\r\nدر اين روزها در تهران يكداستان خنده‌آورى نيز رخ داد . چگونگى آنكه يكروز ديده شد يك آگهى ( اعلان ) در ميدان توپخانه چسبانيده و در آن چنين نوشته شده : « تركها روز دوشنبه در خيابان چراغ گاز در مسجد سراج الملك حاضر باشند . . » مردم در شگفت شده ندانستند آن را كه چسبانيده و چه خواستى در ميانست .\r\nهرچه بود روز دوشنبه ( گويا همان دوشنبه پنجم خرداد كه پس از نيمروز بازارها باز شد ) كسانى از آذربايجانيان براى دانستن چگونگى به مسجد سراج الملك رفتند . دانسته شد پيشرو و بنيادگزار ميرزا رحيم فالچى تبريزيست ، و گروهى نزديك بيكصد و پنجاه تن از آذربايجانيان گمنام ، از كهنه سربازان ممقان و آرونق كه در تهران بصرافى پرداختندى و از فراشان دربارى و از نوكرهاى حاجب الدوله و مانند اين فراهم آمده‌اند . از ميرزا رحيم ببازپرس پرداختند . او چنين سخن راند : « مقصود ما اتحاد است و اظهار غيرت ،\r\n\r\n","description":"","footnote":"","page_name":" 349 ","page_number":381},
  {"content":"\r\n\r\nپ 104 اين پيكره نشان ميدهد حاج شيخ فضل اللّه را با كسان ديگرى . آنكه در ميانه ايستاده حاج شيخ فضل اللّه است و آنكه در دست چپ ايستاده پسر او آقا ضياء الدين مىباشد .\r\nدر دست راست حاجى آقا على اكبر بروجرديست من بعد هركسى پشت سر ما بد و ناسزا گويد بايد با گلوله از دهانش بزنيم ، هركسى بعلماى ما توهين كند همچنان . خوب حاجى ميرزا حسن آقا مجتهد ماست و به اين شهر\r\n\r\n","description":"","footnote":"","page_name":" 350 ","page_number":382},
  {"content":"\r\n\r\nوارد شد ، چرا هيچ كسى پيشواز نكرد ؟ ! . . چرا دست جمع بديدنش نرفتيم ؟ چند نفر وكلاى تبريز آشكاره بابى و لامذهبند ، چرا آنها را بسزاشان نرسانيم ؟ . . اين چه بى - غيرتيست كه يكنفر عراقى بچه ترك را بكشد و ببرد ؟ ! . پس غيرت تركيت ما چه شده ؟ ! »\r\nدانسته شد درباريان ميخواهند ، همچون زمان خودكامگى دشمنى و همچشمى ميانه عراقيان و آذربايجانيان بيندازند ، و بنام ترك و فارس اوباش را بكشاكشى برانگيزند ، و براى اين كار ميرزا رحيم فالچى را كه مرد نيرنگساز و بىآزرمى ميبود برگزيده‌اند . اين داستان عنوانى بدست « متلك‌گويان » داد و برخى روزنامه‌ها بشوخيهايى برخاستند .\r\n\r\nآمدن ميرزا آقا اسپهانى به تبريز\r\nاز روز سه‌شنبه ششم خرداد ( 15 ربيع الثانى ) در تهران آرامش بود و مجلس كه از پيش‌آمدهاى اخير نيرو گرفته بود به كارهاى خود ميپرداخت . ولى در تبريز شورش همچنان پيش ميرفت . روز دوشنبه پس از زنجير كردن رحيمخان ، نمايندگان آذربايجان بتلگرافخانه آمده و چگونگى را آگاه داده باز خواستار گرديدند كه بازارها باز شود و مردم پى كارهاى خود روند . ليكن تبريزيان نپذيرفتند ، و با آنكه شانزده روز بود كه از كار و پيشه دست كشيده و در آن چندگاه زيان بسيار ديده بودند به روى سخن خود ايستادگى نشان دادند و بتهران چنين پاسخ دادند كه تا رسيدن قانون اساسى از تهران تلگرافخانه را رها نخواهيم كرد . بدينسان بگرد آمدن در تلگرافخانه و شور و خروش روزانه پيشرفت دادند .\r\nنظام الملك خواستار بود كه در اينجا هم جشن و چراغانى ، بنام روز زايش محمد عليميرزا نموده شود ، ولى سردستگان نپذيرفتند ، و آنگاه بجشن و چراغانى دولتيان و توپ انداختن نيز خرسندى نداده جلو گرفتند .\r\nدر همان روزها يك كار ناستوده‌اى از تبريزيان سر زد ، و آن آوردن ميرزا آقا اسپهانى به تبريز بود كه اينزمان از استانبول بيرونش كرده بودند .\r\nتبريزيان نام ميرزا آقا را در ميان پيشگامان مشروطه‌خواهى شنيده ، و داستان بيرون راندن او از تهران و فرستادنش را بكلات در صدر اعظمى عين الدوله ، كم يا بيش دانسته بودند ، و از اينرو ارج بسيار به او مينهادند ، و چون گفته ميشد انگيزهء بيرون كردن او را از استانبول ميرزا رضا خان ارفع الدوله سفير ايران فراهم آورده ، در سايه دشمنى كه همگى آزاديخواهان با ارفع الدوله ميداشتند و او را هواخواه روس و بدخواه ايران ميشناختند ، بارج و جايگاه ميرزا آقا افزودند و پيش خود او را يكى از گردان جهان آزاديخواهى پنداشتند ، و چون هنگام جوشش سهشها ، و رشته توانايى از دست فهم و انديشه بيرون ميبود ، در پاس‌دارى و پذيرايى با او از اندازه بسيار دور افتادند ، و روزيكه او از راه مرند و صوفيان به تبريز ميرسيد ( گويا روز يازدهم خرداد ) نمايندگان\r\n\r\n","description":"","footnote":"","page_name":" 351 ","page_number":383},
  {"content":"\r\n\r\nو سران آزادى و انبوه آزاديخواهان و دسته‌هاى مردم ، تا پل آجى به پيشواز شتافتند ، و او را با شكوه بسيار بزرگى به شهر آوردند ، و به اين بس نكرده يك كس ناآزموده و ناشناخته‌اى را همراز خود گردانيده در انجمن جا دادند و همگى گوش بچرب‌زبانيهاى او تيز كردند ، و خواهيم ديد كه چگونه از اين رفتار خود پشيمان گرديدند .\r\nدر آن روزها يكى از خاميها اين گونه گرايشها به اين كس ميبود . راستى اينست كه دسته بزرگى بآزادى ميكوشيدند و همين آرمان ايشان ميبود . و از اينرو همين كه كسى را در آن كوشش همراه ميديدند اميد راهنمايى به هوش و دانش او ميبستند و سخت به او ميگراييدند و از بس دلباختگى داشتند گمان فريبكارى و رويه‌كارى به او نمىبردند .\r\nمثلا طالبوف چون كتابى نوشته بود آن ارج را به او ميدادند كه بىآنكه خود آگاه باشد بنمايندگيش برگزيدند و تا ديرگاهى چشم‌براه آمدن او ميداشتند و نامه‌هاى درخواست مينوشتند و با آنكه طالبوف اينزمان از انديشه‌هاى پيش بازگشته و از مشروطه خواهى ايرانيان آزردگى نشان ميداد ، اينان او را يك پيشواى گرانمايه‌اى شمرده آرزوى آمدنش را ميكشيدند .\r\nبميرزا ملكم خان جايگاه بلندى داده و نامش را بسيار پاسدارانه ميبردند و به پيامهايش ارج بسيار مينهادند .\r\nسعد الدوله با اندك كاردانى و دلبستگى بمشروطه كه نشان داده بود « ابو المله » اش ميناميدند و آن جايگاه را بوى داده بودند كه چون كناره جست از تبريز و رشت چند بار تلگراف كرده انگيزه آن را پرسيدند . اينها از ساده‌درونى و از دلبستگى بسيارى ميبود كه بمشروطه و آزادى مىداشتند .\r\nدر اين روزها در تبريز كار نان سخت‌تر گرديده و انجمن ناگزير ميبود كه از يكسو هم بديه‌داران فشار آورد و غله از آنان بخواهد ، و چون يكى از ديه‌داران در آذربايجان خود محمد عليميرزا و ديگرى زنش مىبودند بگماشتگان آنان نيز سختگيريها كردند .\r\nمحمد عليميرزا در اينجا نيز سپر انداخته از اتابك بنظام الملك دستور رسيد كه غله‌هاى او را به شهر آورده ببهاى روزانه بفروشند . همچنين از زن شاه چنين دستورى بنماينده - اش رسيد .\r\nروز سه‌شنبه سيزدهم خرداد ( 22 ربيع الثانى ) ، حاجى فرامرز خان و ضرغام نظام به لشكرگاه مقتدر الدوله آمده به زير توپ پناهيده بودند . نمايندگان انجمن و كسانى از سردستگان بلشكرگاه رفتند كه به آنان زينهار دهند و از زير توپ بيرون آورند . يكدسته از دورانديشان خرسندى نداده ميگفتند : « اينان خون بيگناهان ريخته و با توده دشمنى نموده‌اند ميبايد كيفر بينند » ولى بسيارى از نمايندگان و ديگران از سست نهادى و زود باورى چنين ميپنداشتند كه شاه و اتابك براستى همراه شده‌اند ، و اين بود كه ميخواستند از گذشته‌ها چشم پوشند و از گناه آن دو تن و پيروانشان درگذرند . يكى از خاميها اين\r\n\r\n","description":"","footnote":"","page_name":" 352 ","page_number":384},
  {"content":"\r\n\r\nپ 105 ميرزا رضا خان ارفع الدوله ميبود كه گناهكاران چون از در پوزش درميآمدند و آمرزش ميخواستند از آنها چشم ميپوشيدند . بلكه فريب چرب‌زبانيهاشان خورده آنانرا پشتيبانانى براى خود ميپنداشتند ، كه اين كار از كسانى كه سررشته كارهاى توده را در دست ميدارند بسيار نابجاست .\r\nبا اين اميد و آرزو آن دو تن را از زير توپ بيرون آورده شادىكنان شبانه به شهر رسانيدند . همان شب تلگرافى از ارومى رسيد كه مردم در آنجا به دو دسته شده‌اند كه يكدسته هوادار مجد السلطنه و يكدسته بدخواه او ميباشند و كشاكش ميان اين دو دسته سخت شده و مجد السلطنه ناگزير گرديده شهر را گزارده بديه خود رود ، ولى آشوب در شهر چندان بووه كه كونسول روس رنجيدگى نموده و از دولت خواستار ايمنى\r\n\r\n","description":"","footnote":"","page_name":" 353 ","page_number":385},
  {"content":"\r\n\r\nگرديده .\r\nاز اين آگاهى پيشروان تكان خوردند و اندكى در پيرامون آن گفتگو رفت . ولى چون برخى از نمايندگان نميبودند نتيجه گرفتن را براى فردا گزاردند ، و چون ميخواستند پراكنده شوند كه تلگرافهاى ديگرى رسيده داستان ماكو را آگاهى داد ( چنان كه آن را خواهيم آورد ) .\r\nاز اين تلگرافها همگى اندوهگين گرديدند . گرفتارى قره‌داغ بپايان نرسيده بود كه يك گرفتارى سختتر ديگرى در ماكو پيدا ميشد ، و پسر رحيمخان نرفته اقبال السلطنه جاى او را ميگرفت . اين پيش‌آمد ايستادگى دربار و پافشارى او را در دشمنى با مشروطه نشان ميداد .\r\nهمان شبانه نمايندگان آذربايجان را در تهران بتلگرافخانه خواستند و چگونگى را به آنان آگاهى دادند . نمايندگان نويد دادند كه فردا در دار الشورى پيش‌آمد را بگفتگو گزارند . با اين نويد از تلگرافخانه بيرون رفتند ، و از اينسو اينان پراكنده گرديده با دلهاى پراندوه بخانه‌هاى خود رفتند .\r\n\r\nكشته شدن حاجى قاسم اردبيلى\r\nفردا نمايندگان انجمن و پيشروان آزادى زودتر از هرروز به تلگرافخانه آمده و در اطاقيكه براى خود برگزيده بودند فراهم نشسته ، و در پيرامون پيش‌آمد ماكو بگفتگو پرداختند . اين داستان دلگدازتر از آن قره‌داغ ميبود .\r\nدر اينهنگام در بيرون در حياط تلگرافخانه يكداستان شگفتى پيش‌آمد . داستانى كه هيچگاه گمان رو دادنش نرفتى . چگونگى آنكه امروز انبوهى مردم در تلگرافخانه بيش از ديگر روزها ميبود . زيرا گذشته از شور و خروش قانون‌طلبى ، چنان كه گفتيم ، اين زمان در تبريز نان بسيار كم يافته ميشد ، و اين خود گرفتارى ديگرى براى خاندانهاى كمچيز ميبود ، و از اينرو دسته‌هايى از آنان رو بتلگرافخانه و توپخانه ميآوردند كه باشد چاره‌اى انديشند . زنهاى تبريز در جنبش آزاديخواهى هيچگاه همبازى ننمودند .\r\nولى در اينروزها سختى نان يكدسته از زنهاى بينوا را نيز بميان شورشيان ميكشانيد .\r\nامروز اين دسته انبوه‌تر از ديگر روزها ميبودند و چنين رخ داد كه حاجى قاسم اردبيلى كه يكى از بازرگانان توانگر و ديه‌دار تبريز ، و بانباردارى بدنام ميبود ، بتلگرافخانه آمد و چون از ميان مردم ميگذشت زنى يك تكه نان سياهى را كه در دست ميداشت بحاجى نشان داده زبان بدشنام و نفرين باز كرد ، و به اين بس نكرده دست بلند گردانيده چكى به پشت گردن او نواخت . همين كه دست اين زن بلند گرديد ديگران بر سر حاجى ريخته بيباكانه مشت و لگد و پشت‌گردنى بسيار زدند ، و چون كسى از مجاهدان يا از سردستگان براى جلوگيرى نميبود آزار بسيار رسانيدند . ليكن در اينميان كسانى از مجاهدان رسيده حاجى قاسم را از دست آنان گرفته نيمه‌جان بيكى از اطاقهاى بالايى تلگرافخانه بردند\r\n\r\n","description":"","footnote":"","page_name":" 354 ","page_number":386},
  {"content":"\r\n\r\nو در آنجا نهانش كردند ، و ميرزا غفار زنوزى براى آرام گردانيدن مردم بگفتارى پرداخت .\r\nولى مردم همچنان در شور و تلاش ميبودند و كينه‌جويى ميخواستند . در اينهنگام يكى از ميان ايشان تيرى به هوا انداخت و از آنسوى يكدسته از زنان كه در بازارها نانى پيدا نكرده و با شيون و فرياد رو بتلگرافخانه آورده بودند فرا رسيدند . آن آواز تير و اين رسيدن زنان چنان تكانى بدستهء بينوايان و گرسنگان داد كه ديگر جلوگيرى نشدنى بود و كسانى از آنان باطاقها شتافته بجستن حاجى قاسم برخاستند ، و چون يافتند در زمان بحياطش كشيدند و بيدريغ بمشت و لگد پرداختند و همچنان كشان‌كشان ميبردند تا در دم خانه نير السلطان ( خانه پهلوى تلگرافخانه ) روان از تنش بيرون رفت . ولى مردم دست برنداشتند و تا ميدان توپخانه برده و در آنجا وارونه آويزانش كردند ، و بيشرمى نيز دريغ نگفته يكى از اندام‌هايش را بريدند و بدهانش دادند .\r\nاز بس خشمناك و برآشفته ميبودند كسى جلوگيرى نميتوانست و نمييارست . بسيارى از آنان جستجوى حاجى ميرزا رفيعخان ، دارندهء ديه‌ها و انبارهاى محمد عليميرزا را ، ميكردند كه همورا بگيرند و از پهلوى حاجى قاسم بياويزند .\r\nاين پيش‌آمد ميرسانيد ، كه چنان كه در شورش فرانسه در پاريس رخ داد ، گروه بيچيزان و پابرهنگان پيش آمده‌اند و كم‌كم چيره ميگردند ، و خود نشان آن بود كه شورش ريشه دوانيده و اينست « خاصيت » خود را بيرون ميآورد . اين « خاصيت » شورش است كه يك توده نخست دست بهم داده خود را از زيردست خودكامگان و درباريان بيرون آورند و سپس گروه بيچيزان و سختى كشان پيش‌آمده بكينه‌جويى از توانگران و خوش زيندگان پردازند . در پاريس دانتون و روبسپير و هبر بجلو اين گروه افتادند و به پشتيبانى آنها بود كه بيكرشته كارهاى هراس‌انگيز تاريخى برخاستند . در تبريز كسانى مانند دانتون و روبسپير نبودند ، و گرنه در اينجا نيز « هراس » فرمانروا توانستى گرديد .\r\nبدينسان تبريز با شور و آشوب روز ميگزاشت . در اينميان از ماكو پياپى تلگرافهاى دادخواهى ميرسيد و چنان كه خواهيم آورد انجمن با تهران در گفتگو و سختگيرى ميبود .\r\nاما قره‌داغ ، رشيد الملك آنجا را ايمن گردانيده بود ، و روز دوشنبه نوزدهم خرداد ( 28 ربيع الثانى ) تلگرافى ازو رسيد كه مادر و عمه و برادر بيوكخان بلشكرگاه آمده و بستى نشسته‌اند و براى بيوكخان آمرزش و زينهار ميخواهند . بيوكخان پشيمانى مينمايد و به گردن ميگيرد كه آنچه تاراج كرده بمردم بازگرداند ، و خونبهاى كشتگان را نيز دهد ، و پس از اين ديگر نافرمانى بانجمن و توده ننمايد .\r\nاين نقشه را براى فرونشاندن خشم مشروطه‌خواهان و رهانيدن بيوكخان كشيده بودند و راستى آنست كه رشيد الملك خود از كاركنان دربار و از همدستان بيوكخان\r\n\r\n","description":"","footnote":"","page_name":" 355 ","page_number":387},
  {"content":"\r\n\r\nپ 106 اين پيكره نشان ميدهد مشهدى باقر خان را با يكدسته از مجاهدان ارومى .\r\n\r\n","description":"","footnote":"","page_name":" 356 ","page_number":388},
  {"content":"\r\n\r\nو ديگران ميبود و با انجمن مشروطه‌خواهان دورويه راه ميرفت .\r\nدر انجمن اين تلگراف را بگفتگو آوردند و كسانى از نمايندگان باز سست نهادى نشان داده آيهء قرآن  ( عَفَا اللَّهُ عَمَّا سَلَفَ )  خواندند ، و داستان از آغاز اسلام و از گذشتهاى پيغمبر ياد كردند ، و نتيجه آن شد كه پيشنهاد رشيد الملك را درباره زينهار دادن به بيوكخان و پيروانش پذيرفته ولى چنين نهادند كه زنان و فرزندان او ، به نوا ، به تبريز فرستاده شود . نيز براى رسيدگى بتاراجها و بازگرفتن داراكهاى روستاييان فرستادگانى از تبريز روانه قره‌داغ شوند ، و بهمينسان براى رشيد الملك آگاهى و دستور فرستادند .\r\nبدينسان داستان قره‌داغ بپايان آمد و بيوكخان بىآنكه كيفرى بيند رها گرديد .\r\nرشيد الملك زنان او را بتبريز نفرستاد . فرستادگانى كه از تبريز رفتند آنان نيز كارهاى چندانى نتوانستند و پس از ديرگاهى بازگرديدند .\r\nاما شورش تبريز و بستگى بازار تا چند روز ديگر همچنان برپا ميبود ، سردستگان مردم را رام گردانيدند و به باز كردن بازار واداشتند . اين شورش كه ما آن را « شورش ارديبهشت » نام نهاديم ، و چنان كه ديديم يك ماه بيشتر در ميان مىبود ، يكى از پيش‌آمدهاى بزرگ تاريخ مشروطه بشمار است . اين خود نمونه‌ايست كه اندازه دلبستگى مردم بمشروطه تا چه اندازه ميبود و چگونه در راه آن زيان و آسيب را به خود هموار ميگردانيدند .\r\nاين پيشامد گذشته از نتيجه‌هاى ديگر اين سود را داشت كه باستوارى و نيرومندى دسته مجاهدان افزود ، و چنان كه ديديم پس از داستان تاخت و تاراج پسر رحيمخان و گفتگوى آنكه به شهر خواهد درآمد ، پاسبانى شهر را اينان به گردن گرفتند كه شبانه دسته‌دسته در كوچه‌ها ميگرديدند و پاسبانى مينمودند . از اين گذشته در نتيجه بيمى كه به شهر ميرفت اينان بداشتن تفنگ و فشنگ ، بيشتر كوشيدند و افزار جنگ فزونتر بسيجيدند . چون سردستگان بخردى ميداشتند از هر پيشامدى سود جسته به پيشرفت كار خود مىكوشيدند .\r\nاين گفتار را در اينجا بپايان ميرسانيم تا داستان جدا كردن ملايانرا از توده كه در اينهنگام در تهران در كار رودادن ميبود در گفتار جداگانه بياوريم .\r\n\r\n","description":"","footnote":"","page_name":" 357 ","page_number":389},
  {"content":"\r\n\r\n\r\nگفتار هفتم نبرد « مشروطه » و « مشروعه » بكجا انجاميد ؟ ! . .\r\nدر اين گفتار سخن رانده مىشود از ايستادگيهاى ملايان در برابر مشروطه‌خواهان و از ديگر پيش‌آمدها از هنگام جدا شدن ايشان از توده ، تا كشته شدن ميرزا على اصغر خان اتابك .\r\n\r\nهمدستى سه مجتهد\r\nچنان كه گفتيم خيزش تهران به يارى تبريز با فيروزى توده پايان يافته نيروى مجلس را بيشتر گردانيد . يك نتيجه ديگر آن خيزش اين بود كه شور آزاديخواهى در دلهاى تهرانيان ، دوباره نيرو گرفت ، و آن سستى كه در نتيجه كشاكش « شريعت » و قانون پيش آمده بود ، از ميان رفت .\r\nمىبايد گفت : در كشاكش قانون و شريعت ، مردم چون پاى دربار را در ميان نميديدند تكانى نميخوردند . ولى چون داستان پسر رحيم خان پيش آمد و دست دربار در آن كارها نمودار شد ، همين مايه تكان مردم گرديد و شورها دوباره به جوش آمد . از هر باره آن خيزش بسود آزاديخواهان بود و با فيروزى آنان بپايان رسيد .\r\nچيزى كه هست اين فيروزى نبرد را از ميان نبرد و بلكه آن را سخت‌تر گردانيد زيرا آنكه دربار بود اين بار دستش از جاى ديگرى نمودار گرديد ، و چنان كه گفتيم پسر رحيمخان از ميان نرفته اقبال السلطنه جاى او را گرفت . آنكه « شريعت‌خواهان » بودند ، اين بار بجاى گفتگو و كشاكش به نبرد و دشمنى برخاستند ، و اين بجدا شدن ملايان از توده انجاميد . گذشته از اينها گرفتاريهاى ديگرى براى مجلس و مشروطه‌خواهان پديد آمد ، چنان كه همه اينها را ياد خواهيم كرد .\r\n« شريعت‌خواهى » حاجى شيخ فضل اللّه و دشمنيش با مشروطه ، خواه و ناخواه ، او - را بدربار نزديك ميگردانيد ، و پس از آن خيزش تهران بود كه بخشم و دلتنگى افزوده يكسره با دربار بستگى يافت . چنين گفته ميشد كه هفت هزار تومان از دربار پول گرفته كه در آن راه به كار برد ، و آنچه راستى اين گفته را ميرسانيد آن بود كه روزى هشتاد تن كمابيش از طلبه‌ها را بخانهء خود خواند و براى ايشان سفره گسترد ، و سپس بدگوييهايى از مشروطه كرد و بهر يكى دو قران پول داده روانه‌شان گردانيد .\r\n\r\n","description":"","footnote":"","page_name":" 358 ","page_number":390},
  {"content":"\r\n\r\nپ 107 پيكره 27 نشان ميدهد يكدسته از مجاهدان تبريز را ( دسته ليلاوا ) از آنسوى حاجى ميرزا حسن مجتهد تبريزى كه گفتيم از تبريز بيرونش كردند چون بتهران رسيد يكسر بعبد العظيم رفته در آنجا نشيمن گرفت . همانا مىبينيد كه مردم\r\n\r\n","description":"","footnote":"","page_name":" 359 ","page_number":391},
  {"content":"\r\n\r\nدسته‌دسته بديدنش روند . ولى از مردم نرفتند . تنها برخى ملايان رفتند . محمد عليميرزا نيز حاجى سعد الملك نامى را فرستاد .\r\nپس از چند روزى از عبد العظيم به شهر آمد . از سوى دار الشورى حاجى محمد اسماعيل و مرتضوى بنزد او رفتند و پيام بردند كه از بدگويى بمشروطه و تبريزيان خوددارى نمايند .\r\nدر پاسخ گفته بود : « كدام ديوانه بيشعور است كه منكر مشروطه باشد . راستى من از انجمن تبريز خوشم مىآمد . اما اقوال و حركاتى از ايشان صادر شد كه ماها هرگز متحمل نمىتوانيم شد . مثلا ميگويند در رغايب حلوانه پخته از پول آن معلم خانه بنا كنند ، و قربانى نكنند و از پول آن مريضخانه سازند ، و روضه‌خوانى موقوف باشد من ملت را به آن طفل تشبيه كرده‌ام كه بدست او يك دانه اشرفى بدهند . طفل نميداند آن اشرفى را چكند . . . »\r\nولى اينها جز سخنان زبانى نبود و او دل پر از خشم مشروطه ميداشت ، و اين بود با حاجى شيخ فضل اللّه همدم و همراز گرديد . ما ديديم پيش از آمدن او ، حاجى شيخ فضل اللّه در نامه خود به پسرش ، بيرون كردن او را از تبريز ، آگاهى داده دلسوزى مينمود . با اين همدردى و دلسوزى نشدنى بود كه بهم نپيوندند .\r\nو چون حاجى خمامى ، كه از چند ماه باز ، از رشت رنجيدگى نموده و بتهران آمده بود ، نيز با حاجى شيخ فضل اللّه همدم و همراز مىبود . سه مجتهد بهم پيوسته با يكديگر پيمان همدستى بستند ، و كسانى را از ملايان مشروطه‌نخواه ، از حاجى شيخ عبد النبى و ملا محمد آملى و حاجى ميرزا لطف اللّه روضه‌خوان و ديگران ، با خود يكى گردانيده ، و گروهى از طلبه‌ها را نيز گرد آورده ، بدينسان يكدسته بزرگى براى ايستادگى در برابر مشروطه و مجلس پديد آوردند . تا چندى اين دسته‌بندى نهانى بود و سپس بآشكار افتاد .\r\n« محرر » حاجى شيخ فضل اللّه در نامه‌اى كه به پسر او در نجف ، نوشته در اين‌باره چنين خامه‌دوانى مىكند : « اين اوقات انجمنى از علما تشكيل شده بود كه سيار است و حضرت مستطاب حجة الاسلام آقا و مجتهد تبريز و جناب خمامى و جناب آخوند ملا محمد آملى و و و و تشريف‌فرما تاكنون شده‌اند و در مجالس مخصوصه منعقد يافته است و هر روز منعقد در يكى از منازل اشخاص محترم كه داوطلب ميشوند مىباشد و الحق علما و طلاب اجتماع خوب مينمايند و قريب هزار نفر و بيشتر علماى اعلام و طلاب كرام جمع شده و ميشوند و بناى اينمجلس بر حفظ بيضهء اسلام و صون و صيانت از طرو موجبات مخالفت شرع و احكام موضوعه مجلس مقدس ملى مىباشد »\r\nبدينسان در تهران نيز ، ملايان از توده روگردانده و براى ايستادگى در برابر مشروطه دسته ميبستند . اين دسته‌بندى آسيب بزرگى بمشروطه توانستى رسانيد و آن را از بنياد توانستى برانداخت . بويژه با بستگى كه ميانه اين دسته با سيد كاظم يزدى در نجف ميبود و يكدست نيرومند نهانى همگى اينان را بهم بسته ميداشت .\r\n\r\n","description":"","footnote":"","page_name":" 360 ","page_number":392},
  {"content":"\r\n\r\nبا آن پابستگى كه انبوه مردم بكيش ميداشتند و رشته « تقليد » بگردنشان ميبود ، هيچگاه نشدى كه با سخن و دليل آنانرا از پيروى بملايان و دشمنى با مشروطه نگه داشت و بيگمان از اين دسته‌بندى كار « شريعت‌خواهان » بالا رفتى و بيگمان خونريزىها رو - دادى و چون در اين هنگام مشروطه ريشهء چندان استوارى نميداشت به آسانى برافتادى و از ميان رفتى .\r\nآنچه مشروطه را نگهداشت پافشارىهاى مردانه دو سيد و آخوند خراسانى و حاجى شيخ مازندرانى بود . اينان با فشارهايى كه ديدند و زيان‌هايى كه كشيدند از پشتيبانى بمجلس و مشروطه باز نايستادند و آن را نگه داشتند .\r\nهمين كه دسته‌بندى انجام يافت ملايان به كار برخاستند . حاجى شيخ فضل اللّه در نشستهاى درس بيكرشته بدگوييها از مجلس و قانون نيز ميپرداخت . حاجى ميرزا لطف اللّه بالاى منبر بىباكانه نكوهش از مشروطه نموده مشروطه‌خواهان را بيدين ميخواند .\r\nيكدسته از طلبه‌ها ببهارستان آمده در جلو مجلس مىايستادند كه هرگاه كه گفتگوى قانون اساسى بميان آمد و يا در ميان گفتگوى ديگرى ، اگر كسى از نمايندگان آذربايجان يا از ديگران سخنى « بخلاف شرع » گفتند ، بريزند و او را بيرون كشند و بزنند .\r\nاين رفتار بيباكانه آنان بآزاديخواهان گران افتاد و اين بود از اين سو نيز جنبشى پديد آمد و گروهى براى جلوگيرى آماده گرديدند . نام حاجى شيخ فضل اللّه بزبانها افتاده بدگويى فراوان گرديد . تا آنجا كه پسرش شيخ مهدى ازو بيزارى نشان داد . حاجى - ميرزا حسن كه خانه‌اى بكرايه گرفته و در آن مينشست مردم همسايه پيامش دادند كه مىبايد از اين كوى بيرون روى .\r\nآن يك « اصلى » را كه گفتيم حاجى شيخ فضل اللّه نوشته و براى افزوده شدن بقانون اساسى پيشنهاد ميكرد در اين روزها آن را به چاپ رسانيده و در ميان مردم پراكندند .\r\nروزنامه « صبح صادق » هم آن را در شماره خود آورد . ولى مردم از اين كار بد او بخشم آمدند و باداره روزنامه ريخته و آنچه از آن شماره بدست آوردند پاره كردند .\r\nبدينسان يك آشوب ديگرى در تهران پديدار شد و براى آنكه نمونه‌اى از هنايش آن دسته‌بندى و از اندازه بيم آزاديخواهان در دست باشد ، تلگرافى را كه در همين روزها از تهران بنجف فرستاده شده در اينجا ميآوريم :\r\n« نجف - حجة الاسلام خراسانى روحى فداه سالها زير سايهء ظلم جانا و مالا » « مجنون آسا مانده بوديم حال رفتيم اندكى در ظل عدالت زندگى نماييم دولت علماى » « صورى كه خانمان‌سوز ماها بوده در طهران جمع مىكند تا امر را بحجج الاسلام و » « علماى حقانيون مشتبه نمايند كه مشروطه خلاف مصلحت است المستغاث بكم من حيل » « المستبدين بصديقه طاهره سوگند ميدهيم بساير حجج الاسلام نجف و كربلا و كاظمين » « و سامره روحنا لهم الفداه برسانيد و علاج فرماييد و الا پناهنده بخارجه در محشر جواب »\r\n\r\n","description":"","footnote":"","page_name":" 361 ","page_number":393},
  {"content":"\r\n\r\nپ 108 اين پيكره نشان ميدهد يكدسته از آزاديخواهان تبريز را ( دسته سرخاب )\r\n\r\n","description":"","footnote":"","page_name":" 362 ","page_number":394},
  {"content":"\r\n\r\n« حجج الاسلام چون احتمال داشت طهران مخابره نكند از بادكوبه مخابره شد ( ملت ) »\r\nيك نتيجه زشت اين پيش‌آمدها پرسشهاى پياپى بود كه كسانى از علماى نجف ميكردند . خودفروشانى لذت ميبردند از اينكه پابستگى بدين و شريعت هرچه بيشتر نمايند ، و بنامه يا بتلگراف « شرعى » يا « خلاف شرع » بودن مشروطه را بپرسند ، و چون پاسخى رسيد آن را در اينجا و آنجا بخوانند و به ديگران برترى فروشند ، و خواهيم ديد كه دامنه اين پرسش‌ها تا بكجا انجاميد .\r\n\r\nداستان ماكو\r\nاما داستان ماكو ، چنان كه گفته‌ايم « 1 » چون جنبش آزاديخواهى در آذربايجان رواج گرفت و در تبريز و ديگر شهرها آن شور و تكان پديد آمد آوازه اين بماكو و آن پيرامونها رسيده در آنجا نيز مردم بتكان آمده چنين خواستند كه در ماكو انجمنى برپا كنند ، ولى اقبال السلطنه كه رشته كارهاى آنجا را در دست ، و خود دستگاه پادشاهى ميداشت خرسندى ننمود و در ميان او با آزادىخواهان كشاكش پديد آمد . از انجمن ايالتى ميرزا جواد ناطق را براى گفتگو با او و برپا گردانيدن انجمن فرستاد ، و اين بماكو رفته با اقبال السلطنه گفتگو كرد و انجمنى در آنجا برپا گردانيد .\r\nپس از اين مردم بشور و تكان افزودند ، و چون عزت اللّه خان خواهرزاده اقبال - السلطنه همراهى با مشروطه‌خواهان نشان ميداد بانگيزش او مردم بماندن اقبال السلطنه در خاك ماكو خرسندى نداده او را بقفقاز بيرون راندند ، و با تلگراف و نامه با انجمن ايالتى گفتگو آغاز كرده حكم‌رانى آنجا را براى عزت اللّه خان طلبيدند ، و كار شور و تكان را بالا برده در بيشتر ديه‌ها نيز انجمن باز نمودند ، و بخودستاييهاى بيجايى برخاسته به تبريز پيام فرستادند : « هرگاه مستبدين بخواهند خدا نكرده اين مشروطه را بهم زده و ميانهء ملت نفاق اندازند اول بايد تمام اهالى و مشروطه‌طلبان ماكو را بقتل رسانده و بعد از آن به مقصود نايل شوند . . »\r\nپس از زمانى با عزت اللّه خان نيز راه نرفته دستش را از كارها كوتاه گردانيدند .\r\nيكدسته از هواخواهان اقبال السلطنه در دزى نزديك بماكو نشيمن ميداشتند بر سر ايشان رفته بجنگ و زد و خورد پرداختند .\r\nدر اينميان اقبال السلطنه در ايروان يا نخجوان نشسته پيش‌آمدها را مىپاييد و همانا ميانه او با محمد عليميرزا و اتابك همبستگيهايى ميبود ، و چون داستان جنگ با هواخواهان خود شنيده بايران شتافت و از كردان جلالى چند صد تن سوار همراه بر - داشته به يارى پيروان خود رسيد . كردان شبانه در برابر مشروطه‌خواهان سنگر پديد آوردند و بامدادان بجنگ پرداخته به آنان چيرگى نمودند و بسيارى را كشتند . سپس به شهر نيز دست يافته نمايندگان انجمن و پيشروان آزادى را دستگير گردانيدند و بمشروطه -\r\n\r\n\r\n","description":"","footnote":"\r\n( 1 ) بخش يكم صفحهء 238\r\n","page_name":" 363 ","page_number":395},
  {"content":"\r\n\r\nخواهان آزار و گزند بسيار رسانيدند . سپس كردان يغماگر بديه‌ها روآورده تاراج و كشتار دريغ نداشتند .\r\nروزنامه حبل المتين تهران در يك شماره خود نوشته‌اى را از روزنامه كاسپى كه بروسى در باكو پراكنده ميشد ترجمه كرد كه مايه سرافكندگى هر ايرانى بايستى بود آگهى نويسى كاسپى از تهران پس از آنكه نام سيزده ديه را مىبرد كه بيكبار ويران گرديده چنين مىگويد : « ستمهايى بمردم اين آباديها كرده‌اند كه تاب فرساست : مردان را دو نيم كرده‌اند ، زنان را پستان بريده‌اند ، كودكان را برودخانه زنگبار انداخته‌اند ، هركس نام انجمن را به زبان ميراند زبان او را مىبرند » . ميگويد : « از اين زبان بريدگان بسيار است » .\r\nدر اين جمله‌ها اگر هم گزافه به كار رفته ، نتوان گفت كه پاك دروغ است . زيرا دژخيمى و ستمگرى اين كردان بىاندازه مىباشد ، و چون لگام آنان را رها كرده بجان بيدست و پايان اندازند هيچ ستمى دريغ ندارند . بويژه كه نام « بابى » به روى مشروطه خواهان گزارده و بهانه نيكى بدست اين خونخواران داده بودند .\r\nچنان كه گفتيم شب چهارشنبه چهاردهم خرداد بود كه آگاهى از خوى دربارهء اين داستان خونين بانجمن ايالتى رسيد و انجمن همان شبانه نمايندگان آذربايجان را در تهران بتلگرافخانه خواسته چگونگى را به آنان آگاهى داد ، و آنان نويد كوشش دادند .\r\nولى چه كوششى خواستندى كرد جز اينكه داستان را در مجلس ياد كنند و ناله و دلسوزى نمايند ، و يا چگونگى را به اتابك نوشته و ازو چاره خواهند ، و از اين كارها چه نتيجه توانستى بود ؟ ! . . .\r\nاين زمان دربار آشكاره ستيزه‌كارى مينمود ، و از چند راه با مجلس و مشروطه نبرد ميكرد . از يكسو ، چنان كه گفتيم سه مجتهد همدست گرديده بدسته‌بندى ميكوشيدند ، و ملا محمد آملى آشكاره در منبر بدگويى از مجلس و نمايندگان ميكرد . از يكسو نقيب - السادات كه يكى از تيولداران ميبود به دشمنى برخاسته و چادرى بنام روضه‌خوانى در خانه خود افراشته تيولداران و ديگر بدخواهان مجلس را در آنجا گرد مىآورد . از يكسو آشوب در شهرها فزونى يافته ، قوام الملك در شيراز و حاجى آقا محسن در عراق همچنان مىايستادند ، و مظفر الدوله در زنجان و عميد السلطنه در تالش پيروى از ايشان مينمودند .\r\nمحتشم السلطنه نماينده اتابك در مجلس پاسخهاى شگفتى بگله و ناله نمايندگان ميداد ، و پيدا بود كه خواستشان جز ستيزه‌كارى با مجلس نيست . چنان كه در نشست روز شنبه هفدهم خرداد ( 26 ربيع الثانى ) ، چون گفتگو از داستان سالار الدوله و آشوب كرمانشاه بميان آمد و حاجى ميرزا ابراهيم آقا از بدگوييهاى ملا محمد آملى گله كرد ، محتشم السلطنه چنين پاسخ داد : « مسئله بايد كليت داشته باشد تمام مفاسد را رفع كرد نه اينكه از بعضى جلوگيرى نمايند و از بعضى نكنند در پايين اطاق شما بمردم بد مى - گويند و شما انتظام داخلى خودتان را نميدهيد آنوقت متوقع هستيد در روى منبر پاره\r\n\r\n","description":"","footnote":"","page_name":" 364 ","page_number":396},
  {"content":"\r\n\r\nحرفها را نزنند » .\r\nحاجى ميرزا ابراهيم آقا گفت : « مسئله ماكو را چه كنيم ؟ ! . . چند روز است مشغول قتل و غارت هستند » .\r\nپاسخ داد : « بايد تمام مملكت را يكى تصور كنيد و اقدام در رفع مفاسد را تعميم بدهيد » .\r\nاينها بود پاسخيكه نماينده دولت در برابر خونريزيهاى اقبال السلطنه و داد - پ 109 شيخ مهدى پسر مشروطه‌خواه حاجى شيخ فضل الله\r\n\r\n","description":"","footnote":"","page_name":" 365 ","page_number":397},
  {"content":"\r\n\r\nخواهيهاى انجمن تبريز مىگفت . كردان دژخوى ديه‌ها را ويران مىگردانيدند ، و دولت كه پاسخده ايمنى كشور مىبود ، نماينده آن ، در برابر مجلس چنين بهانه ميآورد .\r\nاز چادر زدن نقيب السادات سخنى رفت و يكى از نمايندگان چنين گفت : « عجب اينجاست كه حكومت در عوض آنكه جلوگيرى كند خودش فراش مىفرستد در زدن چادر كمك كنند » . ديگرى گفت : « مفسد بايد اخراج شود ، از صاحب چادر چرا جلوگيرى نمىكنند و چادر را نمىخوابانند »\r\nمحتشم السلطنه چادرزنى شيرازيان را در جلو بهارستان بهانه گرفته چنين پاسخ داد : « عرض كردم حكم بايد كليت داشته باشد . . . اگر بايد خوابانيد اول اين چادر دم در را بخوابانيد كه در شارع عام است آنكه در خانه خودش چادر زده » .\r\nيكى از نمايندگان گفت : « وكلاى شيراز حاضرند الان آن چادر را بخوابانند به شرط اينكه بعد از اين هركجا چادرى زده مىشود جلوگيرى شود »\r\nمحتشم السلطنه پاسخ داد : « شما آقا خيلى تند مىرويد اولا بقانون محمدى كسى نميتواند وارد خانه كسى شود او در خانه خودش چادر زده است ولى اينها در وسط شارع عام چادر زده‌اند و اين در شرع مستحسن نيست »\r\nگفتگو از ايمنى كشور ميرفت ، و در پارلمانى كه بآيين اروپايى براى گزاردن قانونهاى اروپايى بنياد يافته بود ، نماينده يك « حكومت جورى » ، رويه آخوندى به خود گرفته « مسئله شرعى » ياد ميكرد .\r\nاز اين گونه گفتگو فراوان رفت و در پايان چنين نهاده شد كه كمسيونى از علماء و از برخى نمايندگان و از وزيران برپا گردد و دربارهء جلوگيرى از آشوب‌ها گفت و شنيد شود .\r\nبا اين نويد بيپا مجلس بپايان رسيد .\r\nانجمن ايالتى تبريز داستان را سخت دنبال مىكرد ، و پياپى نمايندگان آذربايجان را بتلگرافخانه خواسته بايشان سخت ميگرفت . كار بجايى رسيد كه آشكاره گفتند : اين آشوبها از انگيزش خود دولت است . اگر در تهران كارى از شما پيش نميرود بياييد در آذربايجان خود دست بهم داده بچاره دردها كوشيم . نيز تلگراف پايين را براى اتابك فرستادند .\r\n« توسط وكلاى محترم آذربايجان حضرت اشرف اتابيك اعظم ملت آذربايجان » « بىپرده اظهار عرض ميدارد صدق مقال اينست كه از روز ورود حضرت اشرف اطراف » « آذربايجان بلكه تمام نقاط ايران دچار انواع مصائب شده است و ظهور اين غوائل با آن » « اميدواريها كه بكفايت حضرت اشرف داشته‌اند مخالف است بلكه كم‌كم داعى بعضى » « شبهات از براى عامه ملت شده است لذا در مقام خيرخواهى عرض ميكنيم كه جهت اطمينان » « خاطر ملت بايد فورى عزل اقبال السلطنه را از پيشگاه هميونى بخواهيد كه موجب » « سكون هيجان ملت شود و تلگراف خوى را هم از نظر مبارك بگذرانيد و ملاحظه فرماييد »\r\n\r\n","description":"","footnote":"","page_name":" 366 ","page_number":398},
  {"content":"\r\n\r\n« كه كدام حس ميتواند راضى به اين فجايع شود . نتايج توقف چهارده ساله حضرت اشرف » « در ممالك متمدنه نبايد موجب اين قسم ظهورات غيرمنتظره باشد فورى عزل اقبال - » « السلطنه را با تعيين مأمور ملت‌پرست و كافى از شخص حضرت اشرف متمنى است » .\r\n« ( عموم ملت ) »\r\nاز ماكو هر روز آگهى دلگداز ديگرى مىرسيد و انجمن خوى ايستادگى نموده پاسخ ميخواست . مجاهدان و ديگران ، در تلگرافخانه بشور و خروش مىپرداختند و بسردستگان سخت مىگرفتند .\r\nولى اينها هيچيك سودى نداشت ، و از تهران بيش از اين نتيجه نشد كه گفتند با دولت گفتگو مىشود و « اقدام خواهد شد » . اتابك هم پاسخ آن تلگراف را با ستايشهايى از خود داد ، و براى رويه كارى دستورى بنام نظام الملك فرستاد كه « تحقيق واقعات » ماكو كرده و « باصلاحات آنجا » بكوشد .\r\n\r\nداستان سالار الدوله\r\nآنچه در اينميان بگستاخى دربار ميافزود آگهىهايى مىبود كه از شكست سالار الدوله و گريختن او ميرسيد . چون از سوى او ايمن مىگرديدند با مجلس و هواداران آن ستيزه بيشتر مى - گردانيدند .\r\nچنان كه گفته‌ايم در سالهاى بازپسين زندگانى مظفر الدينشاه كه عين الدوله ميخواست محمد عليميرزا از وليعهدى بردارد ، يكى از پسران شاه كه آرزوى جايگاه او ميكرد و كوششهايى به كار ميبرد همين ابو الفتح ميرزا سالار الدوله ميبود . او خود حكمرانى كردستان ميداشت و در آنجا ميزيست ، ولى كاركنانش در تهران مىكوشيدند و حاجى ميرزا نصر اللّه ملك المتكلمين كه از كردستان به تهران آمده بود يكى از كاركنان او ميبود .\r\nليكن چنان كه گفته‌ايم آن انديشه عين الدوله پيش نرفت و محمد عليميرزا در وليعهدى پايدار مانده آن گفتگوها از ميان رفت . ملك المتكلمين نيز بآزاديخواهان پيوست و يكى از سخنرانان بنام گرديد .\r\nولى سالار الدوله همچنان در آرزوى پادشاهى مىبود ، و چون كشاكشهاى توده را با محمد عليميرزا ميديد آتش اميد و آرزو در دل او فروزانتر ميگرديد . اين بود كم‌كم پرده از روى كار برداشته نافرمانى آشكار ساخت ، و با دسته‌هايى كه از كردان و لران تاراجگر گردآورده بود به بروجرد و آن پيرامونها تاخته بتاراج و آزار پرداخت . جوان سبكسر بجاى دلجويى از مردم همه را از خود بيزار ميگردانيد .\r\nيكى از افزارهاى كار او دروغهايى بود كه از زبان مجلس و مشروطه‌خواهان مى - ساخت و مىپراكند . به بسيارى از سران ايل و سركردگان سوارنامه فرستاده چنين مى - نوشت كه از سوى مجلس او را به يارى مشروطه خوانده‌اند و او به خواهش آزاديخواهان روانه تهران مىباشد ،\r\n\r\n","description":"","footnote":"","page_name":" 367 ","page_number":399},
  {"content":"\r\n\r\nدر اينهنگام در كرمانشاهان دوباره آشوب برپا شده بود ، و مردم آنجا كه دو دسته گرديده يكى هواخواه مشروطه و ديگرى بدخواه آن ميبودند ، دوباره بكشاكش و زد و خورد برخاسته و كسانى در ميانه كشته شده بودند . از تهران آقا محمد مهدى سردسته آزاديخواهان را باينجا خواستند ، و او نافرمانى نموده با پيروان خود در كنسول‌خانه انگليس بست نشست ، و در اينهنگام نامه‌اى از سالار الدوله كه به او فرستاده بود بدست افتاد كه در آن چنين مينوشت :\r\nپ 110 سالار الدوله « چنان كه آگاهى رسيده چند تن از نمايندگان پارلمان را در تهران كشته - اند . تهران آشفته است از آذربايجان نيز يكدسته روانه گرديده‌اند ، در اينهنگام اگر شما هم « حس اسلاميت » ميداريد همراهى كنيد . من نيز همين روزها روانه خواهم گرديد . »\r\nكونسول انگليس اين نامه را بدست آورده بتهران فرستاد ، و چگونگى بآشكار افتاده دانسته شد ميانه آقا محمد مهدى و سالار الدوله بهمبستگى مىباشد ، و سالار ميخواهد بنام هوادارى از مشروطه مردم را بسوى خود كشد .\r\nدر مجلس بارها گفتگو بميان آمد ، و چون پيش‌آمد از دور بسيار بزرگ مينمود ، مجلسيان چنين خواستند كه دلبستگى بمحمد على ميرزا نشان داده و در چنين هنگامى پشتيبانى به او نموده دلجويى كنند . از اينرو بيزارى از سالار نموده و تلگرافى از سوى مجلس بنام نكوهش و رنجيدگى بوى فرستادند . نيز از سردارانى كه سستى در شتافتن بجنگ او مينمودند بد گفتند .\r\nولى پيش‌آمد بسيار كوچكتر از آن درآمد كه پنداشته ميشد ، و شب يكشنبه هجدهم خرداد ( 27 ربيع الثانى ) آگاهى آمد كه روز گذشته جنگ سختى ميانه سالار الدوله و سپاه او ، با سركردگان دولتى ( گويا در نزديكيهاى نهاوند ) رخ داده ، و سالار الدوله پس از اندك جنگى گريخته و سپاه او نيز شكست يافته و از ميدان دررفته‌اند .\r\nبدينسان كشاكش بر سر تاج و تخت از ميان رفت ، و آوازه‌اى كه از آن بميان\r\n\r\n","description":"","footnote":"","page_name":" 368 ","page_number":400},
  {"content":"\r\n\r\nمردم افتاده بود فرونشست . همگى از سبكسرى و كارندانى سالار الدوله در شگفت شدند ، و اين شگفت فزونتر گرديد هنگاميكه شنيده شد جوان بيخرد بكرمانشاهان رفته و در آنجا به كونسولخانه انگليس پناهيده و دولت انگليس را بميانجيگرى برانگيخته .\r\nمحمد عليميرزا ناگزير بود كه از گناه او درگذرد ، و پس از چندى او را همراه يكدسته قزاق بتهران آوردند و در پارك اتابك جا دادند ، و در آنجا ميبود تا پس از چندى باروپا رفت .\r\nچنان كه گفتيم اين خيزش سالار الدوله يكى از انگيزه‌هايى بود كه محمد عليميرزا را از به كار بستن نقشه خود ، درباره مجلس و مشروطه بازداشت ، ولى چون سستى كار سالار دانسته شد و آگهىهايى از فيروزى دولتيان ميرسيد ، دوباره دربار دليرى نمود و با مجلس بىپروايى فزونتر گردانيد .\r\nمردم همين را عنوان گرفته ميگفتند : چه شد كه سالار الدوله را با آن نيرويى كه مىداشت از جلو برداشتند ، ولى حاجى آقا محسن را كه يك ملايى بيش نيست و از چند ماه باز سركشى و بيدادگرى مىكند از جلو برنميدارند ؟ ! قوام الملك را كه بتلگراف دولت نيز بىپروايى كرده از آمدن بتهران سرباز زده ناگزير بآمدن نميكنند ؟ ! . .\r\nباقبال السلطنه كه بدانسان ديه‌ها را ويران مىكند چاره نميكنند ؟ ! . . پرده از روى كار برداشته شده و همه‌كس ميدانستند كه خواست دولت جز دشمنى با مشروطه و از ميان بردن آن نيست .\r\nروز دوشنبه نوزدهم خرداد ( فرداى آنروزى كه آگاهى از شكست سالار الدوله رسيده بود ) اتابك با وزيران بمجلس خواستى آمد كه درباره آشفتگى شهرها گفتگو شود و چاره انديشيده گردد ، و چون آن روز رسيد و نشست برپا گرديد ، نمايندگان گفتارهايى درباره آشفتگى شهرها و بيدادگرى گردنكشان و اينكه جلوگيرى از آنها به گردن دولت است راندند .\r\nاتابك بهانه آورده چنين گفت : « اينكه تاكنون چنان كه بايد اقدام شود نشده بواسطه دو امر بوده يكى تمام نشدن دستور العملهاى حكام است كه امروز حكام خود را بىتكليف ميدانند و ديگرى مهيا نبودن اسباب و آلات اجراء » .\r\nفرمانفرما وزير عدليه آشوبهاييرا كه از بيست سال پيش در ايران رخ داده بود شمرده چنين گفت : « اين اغتشاش بعناوين مختلفه ديگر هميشه در خاك آذربايجان و شيراز و غيره بوده و اختصاص به اين چند ماهه اخير نداشته » .\r\nحاجى مخبر السلطنه وزير علوم بهانه رنگينتر ديگرى پيش آورده چنين گفت :\r\n« تمام اين معايب و مفاسد كه عنوان مىشود ناشى از نبودن پول است و تمام اينها راجع بسابق است و نتيجه اعمال از چهل سال تا به حال است . . . عجالة بايد درصدد تهيه و تدارك پول برآمده علاج عاجلى بايد انديشيد . . . »\r\n\r\n","description":"","footnote":"","page_name":" 369 ","page_number":401},
  {"content":"\r\n\r\nاتابك به يارى او برخاسته چنين عنوان نمود : « در اينكه بدون پول امورات اصلاح نخواهد شد شبهه نيست در اين صورت محتاج ميشويم به قرض ، قرض را بايد از خارج كرد يا از داخل ، من با خداى خود در خانه كعبه عهد كردم كه هرگز از خارج قرض نكنم .\r\nپس بايد از داخل قرض شود از داخل هم موقوفست با تمام امور بانك وقتى كه در فرنگستان بودم عنوان بانك ملى در ايران خيلى قلوب مردم را متوجه باين‌جا ساخته و اين بانك اسباب افتخار ايرانيان گرديده ولى بعد از ورود بايران ديدم در اينجا هيچ خبرى نيست حالا خوبست حجج الاسلام و وكلاء عظام همت كنند و مردم را تشويق نمايند تا عمل بانك انجام پذيرد » .\r\nبدينسان داستان بانك ملى را كه از شرطهاى آن وام دادن بدولت بود و همين مايه رميدن مردم شده و ناانجام مانده بود بميان آورد . با اين گفتگو مجلس بپايان رسيد و هيچ نتيجه‌اى بدست نيامد .\r\nدر اينجا بود كه تبريزيان تندى نموده بنمايندگان تلگراف مىكردند : اگر در آنجا كارى پيش نميرود بياييد خود در اينجا دست بهم داده بچاره دردها كوشيم . يا تلگراف ميكردند : « خيلى از حس وزير داخله تعجب حاصل شده كه ما تلگرافا استخلاص مسلمانهاى ماكو را از دولت مىخواهيم ايشان جواب ميدهند كه احكام لازمه در اين باب فرستاده شده اين قسم معلوم است كه ريختن خون مسلمانان اسباب تفريح ايشانست . . . »\r\n\r\nپيشرفت يكى از خواستهاى ملايان\r\nدر اين ميان در نشستهاى مجلس گفتگو از قانون اساسى ميشد .\r\nنخست در نشست روز شنبه دهم خرداد ( 19 ربيع الثانى ) ، ياد آن بميان آمد و صنيع الدوله رييس مجلس چنين گفت : « همه ميدانيد كه اين گونه مطالب مهم از قبيل نظامنامه اساسى محتاج به چندين بار تكرار نظر است بلكه شايد پاره مطالب محتاج شود كه بعلماى نجف اشرف اطلاع داده شود » ، و اين سخن از صنيع الدوله ساده فهميده نميشود .\r\nسپس در نشست بيستم خرداد ( 29 ربيع الثانى ) به خواندن آن آغاز كرده بگفتگو پرداختند . نخست سخن از « اصلى » ، كه حاجى شيخ فضل اللّه دربارهء ديده‌بانى علما بقانونها پيشنهاد كرده و بقانون افزوده بودند ، ميرفت . بيشتر نمايندگان به « شريعت‌خواهى » يا از روى فريبكارى ، يا از ترس دسته‌بندى طلبه‌ها در حياط بهارستان ، بودن چنان « اصلى » را در قانون بايا مىشماردند ، و گفتگو از اين مىكردند كه آيا آن چند تن « عالم » را مردم برگزينند ، يا مجلس ، يا علما ، و در اين‌باره سخنهايى ميراندند .\r\nتنها تقيزاده و يكى دو تن ديگر از آذربايجانيان ببودن آن خرسندى نميدادند .\r\nتقيزاده اصل بيست و هفتم را ، كه مىگويد : « استقرار قانون موقوف است بعدم مخالفت با موازين شرعيه » ، پيش كشيده مىگفت : با بودن چنين بندى نيازى به آن « اصل » نيست .\r\nمىگفت : « نگهبانى بقانونها را همگى علما بايد كنند ، و شما با اين « اصل » آن را تنها به چند\r\n\r\n","description":"","footnote":"","page_name":" 370 ","page_number":402},
  {"content":"\r\n\r\nپ 111 نوشته‌اى كه در 21 خردادماه نوشته شده تن وامىگزاريد .\r\nحاجى ميرزا على تبريزى كه يكى از نمايندگان خراسان ميبود « اصطلاحات اصول » را پيش كشيده چنين مىگفت : « احكام شرعيه دو قسم است يكقسم احكام اوليه واقعيه كه احكام شأنيه ميباشند و قسم ديگر احكام ثانويه ظاهريه كه احكام فعليه و منجزه مىباشد و آنچه كه معمول به مكلف است اين قسم آخريست و اين مختلف خواهد شد باختلاف\r\n\r\n","description":"","footnote":"","page_name":" 371 ","page_number":403},
  {"content":"\r\n\r\nموضوع و اختلاف حال مكلف و تشخيص موضوعات با اهل عرف است نه با علما از علما بيان احكام كليه است مثل اينكه اگر دو نفر طبيب عادل حاذق تشخيص بدهند حال مريضى را كه بايد شراب بخورد در اين صورت ارتكاب آن براى مكلف جايز و عقاب آن ازو مرتفع است پس تشخيص صحت و فساد حال مملكت كه موضوع بحث مجلس است با اطباى حاذق كه وكلا باشند هست هر موضوعى كه به تشخيص آنها معين شد حكم كلى بر او بار خواهد شد در اين صورت لازم به نظر علما نيست » . دانسته نيست مشهدى باقر بقال ، و استاد غلامرضاى يخدانساز ، از اين گفته‌هاى او چه ميفهميدند .\r\nهمچنين در نشستهاى پنجشنبه و شنبه بيست و دوم و بيست و چهارم خرداد ( 1 و 3 جمادى الاولى ) گفتگو ميرفت ، و تا آن را با ديگرگونيهايى پذيرفتند و « اصل » دوم قانون اساسى گردانيدند ، بدينسان :\r\n« مجلس مقدس شوراى ملى كه بتوجه و تأييد حضرت امام عصر عجل اللّه فرجه و بذل » « مرحمت اعليحضرت شاهنشاه اسلام خلد اللّه سلطانه و مراقبت حجج اسلاميه كثر اللّه امثالهم » « و عامهء ملت ايران تأسيس شده است بايد در هيچ عصرى از اعصار مواد قانونيه آن » « مخالفتى با قواعد مقدسه اسلام و قوانين موضوعه حضرت خير الانام صلى اللّه عليه و آله » « و سلم نداشته باشد و معين است كه تشخيص مخالفت قوانين موضوعه با قواعد اسلاميه بر » « عهدهء علماى اعلام ادام اللّه بركات وجودهم بوده و هست لهذا رسما مقرر است در هر » « عصرى از اعصار هيئتى كه كمتر از پنج نفر نباشد از مجتهدين و فقهاى متدينين كه مطلع » « از مقتضيات زمان هم باشند به اين طريق كه علماى اعلام و حجج اسلام مرجع تقليد شيعه » « اسامى بيست نفر از علما كه داراى صفات مذكوره باشند معرفى بمجلس شوراى ملى » « بنمايند پنج نفر از آنها را يا بيشتر بمقتضاى عصر اعضاى مجلس شوراى ملى بالاتفاق يا » « به حكم قرعه تعيين نموده به سمت عضويت بشناسند تا مواديكه در مجلسين عنوان مىشود » « بدقت مذاكره و غوررسى نموده هريك از آن مواد معنونه كه مخالفت با قواعد مقدسه » « اسلام داشته باشد طرح ورد نمايند كه عنوان قانونيت پيدا نكند و رأى اين هيئت علماء » « در اين باب مطاع و متبع خواهد بود و اين ماده تا زمان ظهور حضرت حجة عصر عجل اللّه » « فرجه تغييرپذير نخواهد بود . »\r\nاين يك فيروزى از سوى « شريعت‌خواهان » بود و كسانى آن را يك كار بزرگى شمارده شادى مينمودند . برخى ميخواستند پيشنهاد آن را به خود بندند و كشاكشى در اين باره ميرفت . پيروان حاجى شيخ فضل اللّه از پيشنهاد با خط او ، پيكره برداشته در ميان مردم پراكندند تا دانسته شود پيشنهاد از سوى او بوده .\r\nپنداشته ميشد پذيرفتن اين « اصل » ملايان را خشنود گردانيده از دشمنى با مجلس و مشروطه باز خواهد گردانيد . در اينميان در بيرون هم گفتگويى ميانه دو سيد يا حاجى شيخ فضل اللّه ميرفت . اينان ميكوشيدند او را از دشمنى با مشروطه بازدارند ، و گويا\r\n\r\n","description":"","footnote":"","page_name":" 372 ","page_number":404},
  {"content":"\r\n\r\nروز بيست و يكم خرداد ( سلخ ربيع الثانى ) بود كه در خانهء طباطبايى با بودن بهبهانى و آقا حسين قمى ( يكى از علمايى كه در كمسيون سنجش قانون با شرع ميبود ) و سيد جمال الدين افجه‌اى و چند تن از نمايندگان مجلس ، نشستى برپا شد كه حاجى شيخ فضل اللّه نيز به آنجا آمد ، و پس از گفتگوهايى كه درباره ناسازگار نبودن قانون‌هاى مجلس با « شريعت » بميان آمد ، و دو سيد نويدهايى در اين‌باره دادند ، حاجى شيخ فضل اللّه نيز نويد داد كه ديگر دشمنى با مجلس نكند ، و مردم را بر سر خود گرد نياورد ، و چادرى بلند نكند ، و بدرخواست دو سيد سوگند خورد ، و نوشته‌اى هم نوشته بدست طباطبايى سپرد . بدينسان نشست با خوشى و شادمانى پايان يافت و شيرينى آوردند و خوردند .\r\nكنون ما پيكرهء يك پرسش و پاسخى را ، دربارهء مجلس و اينكه قانون‌هاى آن با « شريعت » ناسازگار نخواهد بود ، در دست ميداريم كه در « سلخ ربيع الثانى » نوشته شده و دو سيد و افجه‌اى و آقا حسين قمى و حاجى شيخ فضل اللّه و صدر العلماء به آن دستينه نهاده و مهر كرده‌اند ، و مىبايد گفت : يادگار آن نشست مىباشد ، و اينك آن را در اينجا ميآوريم : ( پ 111 )\r\nدو سيد ميخواستند همه‌چيز را با زبان و اندرز درست گردانند و در چنان شورشى كه پس از هزارها سال در ايران رخ داده بود بجنگ و خونريزى نياز نميديدند ، و اين انديشه ايشان يكى از سنگهايى در راه پيشرفت كار مشروطه گرديده بود .\r\nبارى كوشش ايشان سودى نداشت و حاجى شيخ فضل اللّه و همدستان او ، كه اين زمان گروهى ميبودند و از دولت پول مىگرفتند از راه خود برنگشتند . با آن نوشته كه نوشته ، و با آن فيروزى كه در مجلس يافته و پيشنهاد خود را در قانون جا داده بودند ، باز ناخشنودى مينمودند و از كوشش‌هاى بدخواهانه بار نميايستادند . در اين روزها گذشته از حاجى شيخ فضل اللّه و ملا محمد آملى ، حاجى ميرزا لطف اللّه روضه‌خوان در منبر بدگويى از مشروطه و مجلس ميكرد .\r\nتنها درد شريعت نميبود . حاجى ميرزا حسن و حاجى خمامى كه از شهرهاى خود دور افتاده ، و در تهران هم آبرويى نميداشتند ، و بسيارى از ملايان كه رشته سودجوييهاى خود را نزديك بگسيختن ميديدند ، چاره جز همراهى با دربار و كوشيدن به برانداختن بنياد مشروطه نمىشناختند .\r\nاز شگفتيهاست كه برادر طباطبايى ، سيد احمد ، بجايگاهى كه برادرش يافته بود رشك مىبرد و پيش افتادن او را برنتافته با مشروطه دشمنى نشان ميداد ، و از اينرو با اينان همراهى مينمود .\r\nهمچنين ، پسر حاجى آقا محسن عراقى با اينان ميبود . پدر در عراق بشيوه لر و شاهسون ديه تاراج و كشتار مىكرد و پسر در تهران بنام نگهدارى « شريعت » بدسته‌بندى ميپرداخت .\r\n\r\n","description":"","footnote":"","page_name":" 373 ","page_number":405},
  {"content":"\r\n\r\nنيز گفته‌ايم كه ميانه اينان با سيد كاظم يزدى بهمبستگى ميبود و خواهيم ديد كه يك پسر او در عبد العظيم باينان پيوسته و با دست او نامه‌هايى از سيد كاظم ميرسيد .\r\nاز هرباره زمينه را براى دشمنى با مجلس آماده ميديدند ، و اين بود دست باز كرده بكوششهايى پرداختند . يكى از كارهاشان اين بود كه كسانى را ( به نوشته روزنامه اتحاد پ 112 اديب كرمانى ( اين پيكره پس از پيش‌آمد داستان قراولخانه و زخمى شدن اديب برداشته شده و چون در اينجا باز نامى از اديب ميرفت آورده‌ايم ) 17 تن را ) برگزيده براى آغاليدن مردم بشهرها فرستادند . سپس روز پنجشنبه بيست و نهم خرداد ( هشتم جمادى الاولى ) بيك‌كارى برخاستند ، بدينسان كه بدستاويز آنكه سيزدهم جمادى الاولى روز مرگ دختر پيغمبر است بايد يكدهه روضه‌خوانى كرد ، چادر بسيار بزرگى ( از چادرهاى دولتى ) به مسجد آدينه فرستادند كه در آنجا افراشته شود ، و چنين ميخواستند كه بنام روضه‌خوانى آنجا را كانون خود سازند . از اينسو مشروطه‌طلبان چون آگاه شدند ، چند هزار مردم به مسجد شتافته بجلوگيرى پرداختند ، و چون اينان بيشتر ميبودند فيروز درآمدند .\r\nدر روزنامه حبل المتين مينويسد : « يكى از مستخدمين استبداد بانگ برآورد كه ما را جز روضه‌خوانى قصدى نيست . ملت او را گرفته تفتيش كرده چند حربه از ششلول و قمه همراه او ديدند . گفتند : « اى غدار شقى هيچ تاكنون در مجلس روضه استعمال\r\n\r\n","description":"","footnote":"","page_name":" 374 ","page_number":406},
  {"content":"\r\n\r\nاسلحه معمول و متداول بود ! ؟ . . » . مينويسد : « فدايى ملت و جان‌نثار وطن اديب كرمانى در اين روز خدمات شايانى نمود كه بصدها سال از خاطرها نخواهد رفت » . مينويسد :\r\n« بالاخره چادر را خوابانيده بلكه چندين قطعه نموده بامام‌زاده زيد برده توقيف كردند » .\r\nبدينسان كشاكش با فيروزى آزاديخواهان بپايان رسيد . فرداى آن روز هنگام پسين دسته‌هاى انبوهى از انجمنهاى تهران در مدرسه صدر ( كه جايگاه انجمن اتحاديه طلاب ميبود ) گرد آمدند ، و پيش‌آمد ديروزى را بميان نهاده بشور و خروش پرداختند . كسانى از آنان بخانه‌هاى طباطبايى و امامجمعه و صدر العلما و ديگران رفته همگى را بمدرسه آوردند . بهبهانى به درد چشم گرفتار و از تهران بيرون ميبود . سخن‌رانانى از ملك المتكلمين و سيد جمال و شيخ على زرندى سخن ميراندند و چنين گفته ميشد كه با همان انبوهى بخانه‌هاى حاجى شيخ فضل اللّه و ديگران ريخته و همگى را از شهر بيرون رانند .\r\nشادروان طباطبايى بالاى منبر رفت و چنين گفت : « حاجى شيخ فضل اللّه چند روز پيش با من پيمان بسته كه ديگر دشمنى با مشروطه نكند و مردم را بر سر خود گرد نياورد ، و همين را نوشته و به من سپرده . اين را گفته نوشته را بيرون آورد و به همه نشان داد ، سپس با اندرز و خواهش شور و خروش را فرونشاند و در همان بالاى منبر نوشته‌اى بدست مردم داد بدينسان :\r\n« بسم اللّه الرحمن الرحيم من متعهدم اگر جناب شيخ فضل اللّه بر خلاف معاهده‌اى كه » « كرده است رفتار نمايد خود بشخصه او را از تهران بيرون كنم ملا محمد آملى و حاجى » « ميرزا لطف اللّه هم بايد بروند شهر جمادى الاولى محمد بن محمد صادق الطباطبايى »\r\n\r\nكوچيدن « شريعت خواهان » بعبد العظيم\r\nبدينسان نشست بپايان رسيد و مردم پراكنده گرديده بخانه‌هاى خود رفتند . « شريعت‌خواهان » ميدان را به خود تنگ ديده و همان شب ملا محمد آملى و حاجى ميرزا لطف اللّه رخت ديگر گردانيده از شهر بيرون رفته آهنگ عبد العظيم كردند . همچنين حاجى شيخ فضل - اللّه و حاجى ميرزا حسن و ديگران با پيروان خود روانه گرديدند . تنها حاجى خمامى نرفته از آنان جدا شد . بهبهانى چند روز پيش از آن نامى از اين در مجلس برده و ستايشى كرده و همين مايه جدايى او از ديگران گرديد .\r\nبدينسان يكدسته‌اى از علما از توده جدا گرديده و كانونى براى خود پديد آورده آشكاره بكشاكش و دشمنى پرداختند . اين يكى از پيش‌آمدهاى بزرگى در تاريخ مشروطه بود و دنباله بسيارى پيدا كرد . تا اينجا كشاكش در ميان مشروطه و خودكامگى ميبود ، و تنها درباريان و پيروان ايشان با مشروطه دشمنى مينمودند . ولى از اينهنگام كشاكش ديگرى بنام مشروطه و كيش پديد آمد . چنان كه خواهيم ديد با آنكه در آغاز\r\n\r\n","description":"","footnote":"","page_name":" 375 ","page_number":407},
  {"content":"\r\n\r\nاينان كارى از پيش نبردند ولى سرانجام كناره‌گيرى آنان هنايش خود را كرد و دسته‌هاى بزرگى از مردم و از همان مشروطه‌خواهان پيروى كردند و با مشروطه و مجلس بدشمنى پرداختند .\r\nچنان كه گفته‌ايم « 1 » سه ماه پيش از اين شيخ زين الدين زنجانى و كسان ديگرى جدا گرديده بعبد العظيم رفته بودند . چيزى كه هست آنان را در ميان مردم ارجى نميبود و كارى از پيش نتوانستند برد . ولى اين دسته ميان مردم ارجى ميداشتند ، و آنگاه دولت از اينان پشتيبانى مينمود . از اينرو بيم آسيب و زيان ميرفت .\r\nدر تهران نخست پنداشته ميشد كه چند تنى از ترس جان بعبد العظيم پناهيده‌اند و در آنجا نمانده بعراق يا قم خواهند رفت . ولى سپس دانسته شد خواست ديگرى ميدارند و آنگاه دسته‌هاى ديگرى از طلبه‌ها و تيولداران و برخى اوباشان به آنان پيوستند . رويهم - رفته پانصد تن يا بيشتر در آنجا گرد آمدند كه دررفت همه را حاجى شيخ فضل اللّه ميداد .\r\nاما كارهاى آنان :\r\nنخست روز سوم تير ( 13 جمادى الاولى ) ملا محمد آملى تلگراف پايين را براى علماى نجف و كربلا فرستاد :\r\nبواسطه طغيان زنادقه و دعوت آنها بالحاد و زندقه در منابر و مجالس علنا و جهارا » « و عدم رادعى تمام علماء الا دو نفر سه شب است در زاويه حضرت عبد العظيم مقيم اللّه ، اللّه » « فى حفظ الاسلام جانى محمد آملى »\r\nسپس روز هفتم تير ( 17 جمادى الاولى ) تلگراف ديگرى نوشته و همه پيشروان دستينه به آن نهاده به همه شهرهاى بزرگ ايران ( 14 شهر ) فرستادند ، بدينسان :\r\n« حضور حجج الاسلام دامت بركاتهم فصلى دائر بحفظ قوانين اسلام و هيئت مجتهدين » « عظام و ساير اصلاحات مردود و مكنون مكشوف عموم متحير اساس دين متزلزل جهة » « پيش‌آمد غيرمعهود اغلب علماء به حكم تكليف مهاجر بزاويه مقدس عازم عتبات موقع » « اقدامات لازم ( فضل اللّه نورى ) ( احمد الحسينى الطباطبائى ) ( احمد الحسينى عراقى ) ( على ) ( على اكبر ) » .\r\nچنان كه ديده مىشود در اين تلگرافها هوش آخوندى خود را به كار انداخته و چنين خواسته‌اند كه هناينده‌ترين كلمه‌ها و جمله‌ها را به كار برند . و اين شگفت كه يكدروغى نيز پرداخته‌اند . زيرا چنان كه گفتيم آن يك « اصلى » كه درباره ديده‌بانى علما پيشنهاد شده بود مجلس آن را پذيرفت و بقانون افزود . در اين تلگراف آن را « مردود » باز مينمايند .\r\nروزنامه تمدن مينويسد : با دستور شاه تلگرافخانه اين تلگرافها را مجانى پذيرفت نيز مينويسد : همان روز تلگرافى از سوى انجمن‌هاى تهران بآخشيج آن تلگراف\r\n\r\n\r\n","description":"","footnote":"\r\n( 1 ) بخش يكم صفحه 226 .\r\n","page_name":" 376 ","page_number":408},
  {"content":"\r\n\r\nپ 113 حاجى محتشم السلطنه ملايان بشهرها فرستاده گرديد .\r\nگذشته از اين تلگرافها كه بشهرها فرستادند برويه‌كارى نامه‌اى بشاه نوشتند كه ما بقم خواهيم رفت و در آنجا علما را گردآورده با شما خواهيم كوشيد . نوشتند : « مجلس باصول اربعه ما كار نداشته باشد توحيد ، نبوت ، امامت ، معاد » .\r\nچون تيولداران نيز بايشان پيوستند ، و رويهمرفته كسان بدنهاد در ميانشان فراوان ميبودند بآزار مردم كوشيده كسانى را كه از تهران به زيارت ميرفتند گرفته و بكينه مشروطه - خواهان كتك ميزدند .\r\n\r\n","description":"","footnote":"","page_name":" 377 ","page_number":409},
  {"content":"\r\n\r\nروزنامه حبل المتين و برخى روزنامه‌هاى ديگر گفتارها درباره پيش‌آمد نوشته و از ملايان بدگويى فراوان كردند . روز يكشنبه يكم تيرماه ( 11 جمادى الاولى ) در مجلس گفتگو از پيشامد رفت .\r\nشادروان بهبهانى سخن درازى راند . طباطبايى گفت : « حال اگر صلاح ميدانيد ما به جهت اتمام حجت ميرويم به حضرت عبد العظيم ببينيم حرف آنها چيست » ولى نمايندگان خرسندى برفتن ايشان ندادند .\r\nروز سه‌شنبه سوم تير ( 13 جمادى الاولى ) كه بازارها بسته و روز سوگوارى ميبود يك هنگامه‌اى در مسجد كهن سپهسالار برخاست . چگونگى آنكه امروز پسر نقيب السادات با چند تن ديگرى به شهر آمده و در مسجد سپهسالار بزم روضه‌خوانى برپا كرده بودند و راستى آنكه ميخواستند ببهانه روضه‌خوانى مردم را بشورانند و برخى از انجمنها از خواست آنان آگاه گرديده كسانى را از سوى خود به مسجد فرستاده بودند . يك ملايى بالاى منبر رفته چنين عنوان كرد : « هركه بعلما توهين كند كافر ميگردد . . . » يكى از آزاديخواهان فرصت نداده از پايين پاسخى داد . حاجى ملا حسن نامى اسپهانى رو به او گردانيده گفت : « راست ميگويد . اين فرنگى مآبها اسلام را خراب كردند شريعت را برداشتند » . يكى از آزاديخواهان از گوشه ديگرى برخاسته گفت : « ما مطلع هستيم كه اين چه مجمعيست و شما را كه فرستاده . . . » بدينسان كشاكش و هياهو برخاست و طلبه‌ها با چماقها بدست بميان آمده بكتك‌كارى پرداختند . از آنسوى از بيرون آزاديخواهان آگاه گرديده به يارى همراهان خود شتافتند و هنگامه بزرگ گرديد . چون آگاهى بوزير داخله رسيد چند تن ژاندارم فرستاد كه هنگامه را فرونشانيده و پسر نقيب را كه آزاديخواهان دستگير كرده بودند بنام آنكه بزندان مىبريم از دست ايشان بيرون آوردند .\r\nروز سه‌شنبه دهم تير ( 20 جمادى الاولى ) چون تلگراف انجمن زنجان ( ياد آن خواهيم كرد ) رسيده بود در مجلس بار ديگر سخن از ملايان بست‌نشين بميان آمد و گفتگوى بسيار رفت . نمايندگان گله داشتند كه چرا دولت جلوگيرى از آنان نميكند و سرانجام سخن به آنجا رسيد كه گفتند « يا دولت رفع نمايد يا بملت واگزارد » .\r\nفرداى آن روز در عبد العظيم ميرزا ابراهيمخان منشى سفارت فرانسه را كه يكى از آزاديخواهان بنام شمرده ميشد و به « زيارت » رفته بود كتك زدند . اين پيش‌آمد با آن سخنى كه روز گذشته در مجلس گفته شده بود تهرانيان را بشورانيد . انجمنها دست بهم داده چنين نهادند كه روز آدينه بازارها باز نشود و همگى آزاديخواهان با هرگونه افزار جنگ در مسجد شاه گرد آيند كه از آنجا روانه عبد العظيم گرديده ملايان را بيرون گردانند و اين انديشه خود را بهمگان آگاهى دادند .\r\nدو سيد خواستند بار ديگر ميانجيگرى كنند و شب جمعه دوازدهم خرداد ( 22 جمادى - الاولى ) همراه صدر العلما و افجه‌اى و امامجمعه بىآگاهى از مجلس روانه عبد العظيم\r\n\r\n","description":"","footnote":"","page_name":" 378 ","page_number":410},
  {"content":"\r\n\r\nشده به خانه حاجى شيخ فضل اللّه فرود آمدند . باز باندرز و خواهش پرداخته چنين خواستند كه حاج شيخ را ببازگشتن بتهران خرسند گردانند . ولى از گفتگو نتيجه بدست نيامد و ناگزير شدند بتهران بازگردند .\r\nفردا پنجشنبه باز در مجلس سخن بميان آمد . نمايندگان بكاريكه انجمنها ميخواستند كرد خرسندى نداده و پس از گفتگوى بسيار بر آن شدند كه كسانى را از نمايندگان ببازار فرستاده بازاريان را از انديشه نگشادن بازار بازگردانند ، و نيز نامه‌هايى بانجمنها نوشته از آنان درخواست آرامش و خاموشى كنند .\r\nبدينسان از يك آشوبى كه بيگمان بخونريزى انجاميدى جلو گرفتند . فردا آدينه گروهى در مدرسه صدر گرد آمده و شور و خروشى نمودند . ولى چون مجلس درخواست آرامش كرده بود سردستگان بجلوگيرى كوشيدند . در همان روزها مجلس تلگراف پايين را بشهرها فرستاد :\r\n« خدمت آقايان حجج الاسلام و علماى اعلام و عموم كارآگاهان ملت زيدت توفيقاتهم » « حاجى شيخ فضل اللّه نورى از اول امر چون استحكام اساس مشروطيت را مخل » « منافع شخصى خود ديده و دانسته است كه با توسعه اسباب عدل و تحقيق كه از جمله » « مزاياى اين اساس عالى است طريق استفاده شخصى مسدود ميگردد و خفيه و آشكار » « گاهى بعنوان موافقت و گاهى باعلان مخالفت در اخلال اركان سعادت مملكت كوتاهى » « نداشت ولى آقايان حجج الاسلام مشيدين اين بناى رفيع و مجلس مقدس شوراى ملى » « به گمان اينكه بالاخره جناب شيخ از سير در خطوط تنگ و تاريك باطل نادم شده » « بشاهراه روشن حق و سعادت توفيق عود نمايد برفق و مماشات عمل مينمودند تا » « اينكه چندى قبل بگرفتن وجه معتدبهى سعى بليغ به عمل آورده كه حكومت سيستان » « و قاين را در حق حشمت الملك برقرار نمايد چون مجلس بملاحظات عديده حكومت » « مشار اليه را تصويب نكرد بالمره معاندت با مجلس مقدس را علنى نمود كه اهالى » « دار الخلافه از مخالفت‌هاى او بجان آمده و او هم مجبور به ترك شهر پايتخت گشته و در زاويه » « مقدسه حضرت عبد العظيم چند نفر از مفسدين و معاندين را از قبيل پسر حاجى آقا محسن » « عراقى معلوم الحال كه از مدتى بواسطهء تعديات فوق العاده‌اش در عراق تحت احضار » « و جلب بمحاكمه است دور خود جمع نموده از قرار معلوم براى اخلال توجه عمومى و اضلال » « مسلمين و القاء فتنه تلگرافات فسادانگيز بولايات مخابره نموده است اگرچه با » « توجهات خاصه آية اللّه عتبات عاليات و عموم حجج الاسلام و علماى اعلام ايران و موافقت » « تامه اكابر دين مبين و همراهى عقلاى مسلمين ظن كامل حاصل است كه اغفالات اين قسم » « عالمان بيعمل مظهر هيچ‌گونه اعتنا و اعتبارى نخواهد بود معهذا براى اينكه عوام » « بيچاره در بلاد دور و نزديك بدام تزويرات و تسويلات مغرضين نيفتند لازم آمد مجملى » « از تفاصيل حالات اين شخص بتوسط التفات حضرات عالى گوش‌زد خاص و عام گردد تا »\r\n\r\n","description":"","footnote":"","page_name":" 379 ","page_number":411},
  {"content":"\r\n\r\nپ 114 شادروان حاجى شيخ على اصغر ليلاوايى با چند تن از سران آزاديخواهان تبريز سيه‌روى شود هركه در او غش باشد ( مجلس شوراى ملى ) »\r\n\r\nآشوب در نجف\r\nحاجى شيخ فضل اللّه و همدستان او كه آن تلگراف را بشهرها فرستادند اميدمند شورش و جنبش مردم مىبودند . ولى چنان نتيجه‌اى بدست نيامد . مردم چون نخستين بار بود كه بد مشروطه را مىشنيدند تكانى از آن خوردند و بيگمان اين سخن جايى در دلهاى آنان باز كرد .\r\nچيزى كه هست بشورش برنخاستند تنها در زنجان ملا قربانعلى آن را دستاويزى ساخت و با انجمن بدرفتارى كرد ( چنان كه خواهيم آورد ) ، و در نيشابور حاجى ميرزا حسين كه بد - خواه مشروطه ميبود بدليرى افزود و با انجمن بكشاكش برخاست كه در ميانه يكتن زخمى\r\n\r\n","description":"","footnote":"","page_name":" 380 ","page_number":412},
  {"content":"\r\n\r\nگرديد . در شهرهاى ايران بيش از اين اندازه‌ها كارگر نيفتاد . بويژه پس از رسيدن تلگراف دار الشورى كه مايه دلدارى مردم گرديد و از بيشتر شهرها پاسخهاى همداستانى رسيد .\r\nاما در نجف از اين تلگرافها آشوبى پديد آمد . زيرا چنان كه گفتيم در آنجا سيد كاظم يزدى با مشروطه دشمنى مينمود و چون اين تلگرافها به او رسيد و آگاهى از پيشامد يافت با اينان همداستانى نمود و پيروان او آشوب پديد آوردند .\r\nاين سيد كاظم با آخوند خراسانى و حاجى شيخ مازندرانى در يك شمار ولى از آنان پس‌تر مىبود .\r\nاين زمان چون ناسازگارى را كه در ميانه كيش شيعى و مشروطه ميبود ، و كشاكشى را كه در ميان آن دو ميرفت ، و رميدگى را كه پيروان كيش شيعى از مجلس و مشروطه پيدا كرده بودند ، مىديد دشمنى با مشروطه را يك راهى براى پيش افتادن خود ميشناخت .\r\nآخوند خراسانى و حاجى شيخ مازندرانى و حاجى تهرانى مردانگى نموده و از دستگاه خود چشم پوشيده و در بند خشنودى يا ناخشنودى مردم نمىبودند ، و در چنين هنگامى نيز از پشتيبانى بمجلس باز نمىايستادند . ولى سيد كاظم جز سود خود را نمىجست و جز در پى دستگاه « آيت اللهى » نميبود ، و توده و كشور و اين چيزها در نزد او ارج نميداشت .\r\nدر نجف ايرانيان دسته انبوهى ميبودند و بسيارى از آنان هوادارى از مشروطه مينمودند . همچنين دسته بزرگى از طلبه‌ها آزاديخواه ميبودند . اينان خواستند سيد را از بدخواهى باز دارند ، و ازو خواستار تلگرافى براى مجلس شدند . سيد سر باز زد . در اينميان يك كار بيخردانه‌اى نيز از كسانى رخ داد ، و آن اينكه نوشته بيم‌آميزى با نگارهء دو ششلول پرداخته ، و آن را شبانه بدر صحن چسبانيدند . در آن روزها چنين كار فراوان كرده ميشد .\r\nپيروان سيد همين را دستاويزى ساختند و بهياهوى برخاستند كه سيد را ميخواهند بكشند ، و آن كار بيهوده‌اى را بسيار بزرگ گردانيده با آزاديخواهان بدشمنى آشكار پرداختند و زبان به نفرين و دشنام گشادند .\r\nبدينسان دو دستگى در نجف پديد آمد و چون دولت عثمانى هنوز مشروطه نشده و كار كنان سلطان عبد الحميد دشمنى سختى با مشروطه نشان مىدادند حكمران نجف نيز بهوادارى از سيد برخاست . همچنين طلبه‌هاى عرب و بوميان نجف هوادارى از او نمودند .\r\nدر اينهنگام بود كه چنان كه گفتيم ، تلگراف آملى از تهران به سيد رسيد و او پاسخ پايين را فرستاد :\r\n« جناب ثقة الاسلام آملى دامت بركاته از تجرى مبتدعين و اشاعه كفريات ملحدين »\r\n\r\n","description":"","footnote":"","page_name":" 381 ","page_number":413},
  {"content":"\r\n\r\n« كه نتيجه حريت موهومه است قرار مسلوب تلگراف مزيد تشويش بعون اللّه متمنيات » « ايشان شدنى نيست البته دفع كفريات و حفظ عقيده و اجراء قوانين محكمه قرآنيه و » « شريعت ابديه محمديه اهم فرائض ربانيين علماء با ملاحظه جهات موجبات صلاح و صيانت » « دين و دماء مسلمين منظور اطلاع داده بذل مجهود شود » .\r\nسپس نامه‌اى نيز در همين زمينه نوشت . پس از دو سه روزى تلگراف ديگر ملايان رسيد . آخوند و آن دو تن ديگر پروايى ننمودند ولى سيد كاظم و پيروانش آن را دستاويزى گرفته بپافشارى افزودند ، و پيروان سيد شاديها نمودند . پس از چند روزى تلگراف مجلس رسيده كه به همه علما فرستاده بودند . همچنين تلگراف درازى از انجمن‌هاى تهران رسيد كه از بدخواهى بست‌نشينان و دربار ناله نموده و درخواسته بودند كه علماء حاجى شيخ فضل اللّه و همدستانش را بنجف بخوانند . سيد پروايى به اينها ننمود و پيروانش آنها را نشان ناتوانى مجلس گرفتند ولى آخوند و يارانش پاسخ پايين را دادند .\r\n« مجلس محترم شوراى ملى رفع اللّه قواعده تلگراف موحش انجمن شريف و اصل » « و از مخالفت مخالفين با مجلس محترم ملى اسلامى خاطر قاطبه اهل اسلام ملول گشته » « عموم اهل علم و كافهء ممتحنين شريعت مطهره حضرت ختمى مرتبت صلى اللّه عليه و آله و » « سلم را اعلام مىدارد كه خداوند متعال گواه است ما با بعد دار غرض جز تقويت اسلام » « و حفظ دماء مسلمين و اصلاح امور عامه نداريم عليهذا مجلسى كه تأسيس آن براى رفع » « ظلم و اغاثه مظلوم و اعانت ملهوف و امر بمعروف و نهى از منكر و تقويت ملت و دولت و » « ترفيه حال رعيت و حفظ بيضهء اسلام است قطعا عقلا و شرعا و عرفا راجح بلكه واجب » « است و مخالف و معاند او مخالف شرع انور و مجادل با صاحب شريعت است رجاء واثق » « كه تاكنون انشاء اللّه تعالى كسى مخالفت نكرده و نخواهد كرد و هرگاه بر خلاف اين » « مضمون كتبا و تلگرافا نسبتى بما داده شود كذب محض احضار را صلاح نديديم مهمات » « را اطلاع دهيد الاحقر نجل حاجى ميرزا خليل الاحقر محمد كاظم خراسانى الاحقر عبد اللّه » « مازندرانى »\r\nرسيدن آن تلگرافهاى پياپى ، و داده شدن اين پاسخهاى آخشيج هم ، آشوبى در نجف پديد آورد و دودستگى و دشمنى سختى درگرفت . سيد كاظم كه در فريفتن مردم و شورانيدن عاميان استاد ميبود تكان سختى بايشان داد . ايلهاى عرب كه در پيرامون نجف و كربلا ، در كنار فرات نشيمن ميدارند شيعىاند ، آگاهى به آنان فرستاد كه دسته دسته با تفنگ و فشنگ بنجف آمدند و گرد سيد را گرفته بهياهوى برخاستند . هر روز بشيوهء عرب « هوسه » ميكردند و شعرهايى در دشنام بمشروطه مىخواندند . هركه را مشروطه - خواه ميشناختند آزار دريغ نمىگفتند . هر روز كه سيد براى نماز بصحن ميآمد چند هزار پيروان از ايرانى و تازى در پشت سرش به نماز ميايستادند ، در حالى كه در پشت سر آخوند بيش از سى تن يافته نميشدند . كار بجايى رسيد كه آخوند و آن دو تن ديگر از\r\n\r\n","description":"","footnote":"","page_name":" 382 ","page_number":414},
  {"content":"\r\n\r\nپ 115 سيد عبد الرحيم كاشانى رييس انجمن بنى فاطمه كه با بچه‌ها و بستگان خود تفنگ بدوش پيكره برداشته شرمسارى يا از بيمناكى ، ميخواستند از رفتن به نماز باز ايستند . چنان كه گفتيم در اين داستان دست دولت عثمانى نيز در ميان ميبود كه با مشروطه ايران دشمنى نشان ميداد و از رسيدن آن به خاك عثمانى سخت بيم داشت .\r\nبراى آنكه اين داستان روشن گردد ، نامه‌اى را كه در همان روزها يكى از پيروان سيد كاظم بنام شيخ عبد الحسين يزدى به پسرش سيد احمد كه گفتيم در عبد العظيم نزد حاجى شيخ فضل اللّه ميبود نوشته و ياد اين داستان را كرده در اينجا ميآوريم . اين نامه در بيستم\r\n\r\n","description":"","footnote":"","page_name":" 383 ","page_number":415},
  {"content":"\r\n\r\nتير ( يكم جمادى الثانى ) فرستاده شده ولى بتهران ديرتر رسيده و با يك نامه ديگرى كه از سيد على پسر سيد رسيده بود ، در يكى از روزنامه‌هاى بست‌نشينان بچاپ رسيده :\r\n« بعرض مىرساند اميد كه خداوند وجود مبارك جنابعالى را از جميع آلام و » « اسقام مصون و محروس بدارد تلوا فى الجمله شرح بعضى وقايع را بعرض ميرسانم كه » « حضرات مفسدين آن حدود خواستند تلگراف مساعد با اغراض خبيثهء خود كه فى الحقيقه » « هدم اسلام و پايمال كردن كلمه طيبه ( لا إله الا اللّه و محمد رسول إله صلى إله عليه و آله - » « و سلم ) بود از حضرت مستطاب حجة الاسلام و آية اللّه فى الانام حضرت آقا بگيرند امتناع » « شديد ميفرمودند لذا مفسدين در مقام صدمه و اذيت آن وجود مبارك برآمدند حتى » « تهديد بقتل و صورتى كه مشتمل بر اين معنى و دو شكل شش لول بر آن كشيدند نوشتند » « و بر درهاى صحن مقدس چسبانيدند اهل نجف از عرب و عجم كه اين معنى را ديدند از بطلان » « اين امر و اغراض مفسدين مطلع شدند به كلمه واحده آنها را لعن كردند و اين معنى » « موجب آن شد كه متدينين و علماء و اهل علم متمكن از بدگويى و انكار اين امر مشئوم » « شدند و به حمد اللّه اهل حق قوتى گرفتند لا ينقطع شيوخ اعراب و علماء ايشان از حضرت » « آقا و اصحاب ايشان سؤال از مرتكبين اين امر شنيع مينمودند كه آنها را به مجازات » « خود برسانند و تلف كنند از خود حضرت آقا جوابى به غير آنكه به خدا واگذاشتيم و » « احدى را نمىشناسيم نشنيدند و يكروز خود آقا هم بر منبر درس بمحضر همهء آقايان » « طلاب فرمودند كه امر راجع بدين اسلام است و حفظ نفوس و اعراض مسلمين بايد بشود » « و حفظ شوكت مذهب جعفرى صلوات اللّه عليه و على آبائه الطاهرين و ابنائه المعصومين و » « دماء بايد بشود و اين معنى جز بمطابقه با شريعت مطهره نخواهد شد و از كشتن هم » « باك ندارم چيزى از عمر من باقى نمانده كه از آن خائف باشم و از دين خود دست » « بردارم و ديگر حضرت آقا ساكت بودند هيچ نميفرمودند تا آنكه مدتى لا ينقطع از » « علماء و متدينين بلاد عجم و اهل علم و متدينين آنجا مكاتيب مشحون از تشكيلات فوق العاده » « از ظهور فتن و شيوع بدع و بىپردگى كفره و زنادقه و ملاحده و فرنگى مآبان و انتشار » « كلمهء كفريات و جسارت بانبياء و ائمه و بالخصوص حضرت ختمى مرتبت صلى اللّه عليه و آله » « و حضرت ولى عصر عجل اللّه فرجه رسيد حتى آنكه نوشته بودند كه ملاحده علانيه وجود » « مبارك امام زمان عليه السلام را بوجود موهوم تعبير ميكنند باز هم حضرت آقا ساكت » « بودند تا آنكه در چندى قبل تلگرافى از جناب ثقة الاسلام آقاى آخوند آملى دامت » « ايام افاضاته در شكايت از كمال شيوع اين معانى و پناه بردن اهل علم و اخيار به حضرت » « عبد العظيم رسيد خيلى اسباب وحشت خاطر مبارك حضرت آقا گرديد جوابى از آن تلگراف » « مطابق صورت جوف مرقوم فرمودند اين معنى اسباب شدت اضطراب شياطين و شركاء » « ملحدين گرديد در مقام اذيت آن وجود مبارك برآمدند و گاهى فى الجمله سوء ادب » « لسانى از آنها شنيده شد و بعضى از طلاب عرب مسبوق شدند كسبهء بازار هم فى الجمله »\r\n\r\n","description":"","footnote":"","page_name":" 384 ","page_number":416},
  {"content":"\r\n\r\n« مستحضر شدند و در اين بين هم تلگرافى از تهران رسيد كه مضمون آن شدت ضعف و اضطراب » « ملاحدهء آنجا بود اين مفسدين خيلى ناچار شدند و پرده حيا را به كلى از خود دور كردند و » « در صحن بناهاى و هوى گذاشته شايد بتوانند خاطر آقا را مضطرب نمايند و تلگرافى » « مطابق اغراض خبيثهء خود بگيرند عرب و عجم نجف كه از اين معنى مستحضر شدند فرداى » « آن شب در محل نماز جماعت تمام مردم از كسبه و تجار و عرب و عجم همگى مسلح » « بودند خدمت حضرت آقا هجوم آوردند و فرياد ميزدند كه تمام مفسدين نجف را » « خواهيم كشت حضرت آقا و اصحاب هرچه آنها را آرامى ميدادند آرام نميگرفتند حكومت » « هم با جمعى عساكر درصدد امتثال و اطاعت آنچه امر بفرمايند برآمد جواب همان بود » « كه به خدا واگذاشتم و به غير از خدا كسى را ندارم و نمىخواهم و افتضاح اين امر به حدى » « رسيد كه حتى اطفال اهل نجف مفسدين اهل عجم را لعن ميكنند و از قراريكه ميگويند » « حكومت عثمانى درصدد اخراج مفسدين است اين خبر آشوب نجف كه بعشاير اطراف » « رسيد از جانب شيوخ اعراب لا ينقطع رسول خدمت حضرت آقا ميرسيد كه ماها در جميع » « مراتب حاضريم و با قبيله خود بنجف اشرف خواهيم آمد خداوند طول عمر به حضرت » « مستطاب شريعتمدار آقاى اخوى آقا سيد على بدهد كه الحق غوث الشريعه و حامى الشيعة » « ايشان بودند از اول ورود بنجف اشرف با آن لسان بليغ بآيات قرآنيه و خطب » « نهج البلاغه و ادعيه صحيفه سجاديه و اخبار اهل بيت صلوات اللّه عليهم اجمعين در جميع » « مجالس و محافل صحن مطهر و مجلس درس طلاب را موعظه فرمودند كه بايد انجام » « امر ايران بمطابقه با شرع انور باشد تا نفوس و دماء و اموال مسلمين محفوظ ماند و » « تكميل عقايد اسلاميه مسلمين بشود و از جهت صحبتهاى ايشان بود كه مقدسين و متدينين » « بيدار شدند و امر باينجا رسيد » .\r\n« شكر اللّه مساعيه الجميله و السلام عليكم و رحمة اللّه و بركاته » « العبد عبد الحسين يزدى »\r\n\r\nيك كار بيهوده‌اى در اسپهان\r\nاين بود داستان جدا شدن « شريعت‌خواهان » از توده . در آن هنگام كه اين كشاكشها در ميانه تهران و عبد العظيم و آن آشوب در نجف ميرفت در اسپهان و آذربايجان و زنجان و قزوين و در خود طهران داستان‌هاى ديگرى در كار رخ دادن ميبود : نيز در ميانه تهران و تبريز بار ديگر گفتگوهايى ميرفت . ما چون خواستيم داستان كشاكش « شريعت خواهان » را بجايى رسانيم اينست به آن داستانها نپرداختيم . ولى كنون ميبايد يك ماه كمابيش بازگرديم و آن داستانها را يكايك بنويسيم :\r\nنخست پيش‌آمد اسپهان را ياد ميكنيم : چنان كه گفته‌ايم « 1 » جنبش مشروطه - خواهى در شهرهاى ايران بيك گونه نمىبود و در هر شهرى از روى كمى يا بيشى\r\n\r\n\r\n","description":"","footnote":"\r\n( 1 ) بخش يكم صفحه 262\r\n","page_name":" 385 ","page_number":417},
  {"content":"\r\n\r\nپ 116 اين پيكره نشان ميدهد يكدسته از نمايندگان مجلس شورى را در دوره يكم . نمايندگان آذربايجان نيز در اينجا هستند آگاهيها و سستى يا استوارى خويها و بودن و نبودن پيشروان شاينده ، جنبش رنگ ديگرى ميداشت .\r\n\r\n","description":"","footnote":"","page_name":" 386 ","page_number":418},
  {"content":"\r\n\r\nدر اسپهان پيش از جنبش ، ملايان بويژه حاجى آقا نور اللّه و آقا نجفى ، بسيار چيره ميبودند و در همه‌چيز مردم را بدلخواه خود راه مىبردند . از اينرو مشروطه‌خواهى در اسپهان رويه ملابازى داشت و اسپهانيان بيش از همه به كارهاى بيهوده و نمايشهاى خنك ميپرداختند .\r\nچنان كه گفتيم چون پسر رحيمخان در قره‌داغ بآشوب پرداخت و كسانى را از روستاييان بيگناه كشت و اين گفتگو جنبش تهران را پديد آورد در بسيارى از شهرها بنام آن كشتگان يا بگفتهء خودشان « بنام شهداى آذربايجان » ختمها درچيدند و سوگواريها كردند . ليكن سپس چون داستان ماكو پيش آمد ديگر در جايى بختم گزاردن و سوگوارى كردن نپرداختند ( و نبايستى پردازند ) . مگر در اسپهان ، كه با دستور ملايان چند روز بازار را بستند و بيك نمايشهاى ناستوده و بيهوده‌اى برخاستند . چون يكى از اسپهانيان اين داستان را نوشته و بروزنامه بلديه فرستاده و آن بچاپ رسانيده بهتر ميدانيم برخى از نوشته‌هاى او را بياوريم . مينويسد :\r\n« روز سه‌شنبه ( 20 خرداد ) مردم بانجمن مقدس رفتند در چهل ستون چندين هزار مردم جمع شدند تلگرافى كه شب سه‌شنبه از اهالى غيور ايران‌پرور آذربايجان رسيده بود قرائت شد كه جان‌ها فداى همچه اشخاص غيور وطن‌دوست باد خلاصه مضمون شهداى ماكو كه اقبال السلطنه دور قلعه ماكو را احاطه نموده و اهل قلعه را بقتل رسانيده و اموال آنها را بغارت برده‌اند اجساد طيب آن‌ها را سوزانيده . . . طلب يارى از اصفهان خواسته بودند اين خبر وحشت‌انگيز كه باهالى اصفهان رسيد يك مرتبه صداها را بگريه بلند نمودند عجب محشرى برپا شد اينقدر مردم گريستند كه بعضى بيهوش شدند . . .\r\nاز اهالى اصفهان چنين اتفاقى كسى خاطر ندارد خوبست سايرين هم از اينها ياد بگيرند . پس از قرائت تلگراف آذربايجان دو ساعت بغروب مانده بود تمام بازارها و دكاكين را بستند علماء و تجار و اصناف از هر طبقه به تلگرافخانه رفتند باز تجديد قرائت تلگراف شد صداى ناله از خلق بلند و بعد تلگرافى بمجلس مقدس شوراى كبراى ملى و بخاكپاى مبارك همايونى مخابره شد .\r\nروز چهارشنبه سلخ ( ربيع الثانى ) مردم در تهيه فاتحه‌خوانى بودند روز پنجشنبه غره جمادى الاولى بازارها را سياه گرفتند و مجلس فاتحه‌خوانى در چهل ستون منعقد شده تمام اطاقهاى چهل ستون را قرآن و شصت پاره گزارده بودند و تمام قاريها بقرائت قرآن مشغول يكساعت از ظهر گذشته حضرت آية اللّه و آقاى ثقة الاسلام مد ظله العالى تشريف‌فرماى چهل ستون شدند آقايان علماى ديگر با تجار محترم هم تشريف آوردند منبر گزاردند حضرت اذاكرين كثر اللّه امثالهم تشريف فرماى منبر واقعه شهداى ماكو را بيان نمودند شورشى برپا شد كه نه زبان را ياراى سخن و نه قلم را قدرت .\r\nيكدسته سينه زن از مسجد جامع با علمهاى سياه وا شريعتا وا شريعتاگويان وارد\r\n\r\n","description":"","footnote":"","page_name":" 387 ","page_number":419},
  {"content":"\r\n\r\nيكدسته هم از احمدآباد و يكدسته هم از مسجد حكيم و و و و از تمام محله‌هاى اصفهان فردفرد دسته‌دسته سينه زن آمد در چهل ستون با تفصيلى كه اگر بخواهم بگويم هفتاد من كاغذ شود از مردم به قدر كفايت از قليان و چاى و قهوه و غيره پذيرايى شد تا غروب آفتاب به همين عنوان .\r\nبتاريخ جمعه دوم شهر جمادى الاولى اولا تمام دكاكين اصفهان بسته به غير از چهار سوق شيرازى امروز تمام چهار سوق را بسته و رفتند در مجلس فاتحه اگر بخواهم عرض كنم كه امروز چقدر جمعيت بود امكان ندارد زيرا كه از حساب بيرونست تمام اصفهان در هيجان امروز از دهات اطراف شهر ره نون دست جرد نصرت‌آباد و و و و و دسته‌هاى فراوان همه با علمهاى سياه و بيرقهاى وا اسلاما وا اسلاماگويان سرهاى برهنه همه سينه‌زنان يكدسته زنجيرزن يكدسته سينه زن يكدسته سنگ‌زن ضيق وقت است مختصرا عرض مىشود يكدسته از مدرسه ايتام با بيرقهاى سياه اطفال هفت ساله الى ده ساله با الحان فصيح مترنم ابيات چند از آن جمله :\r\n ( اى شيعه چه غوغا است كه روز همه شد شام ) * ( خون گريه كن از بىكسى و غربت اسلام ) \r\nمردم را از هيجان غيورانه طاقت طاق شد يكدسته نيز از مدرسه سادات يكدسته مدرسه معارف و و و و و از تمام مدارس اصفهان دسته‌دسته و هر دسته بعنوان عجيب جنبش غيورانه از اهالى اصفهان مشاهده مىشود .\r\nبتاريخ شنبه 3 اين سه روزهء فاتحه تمام بازارهاى اصفهان بسته و بعضى از بازارها سياه‌پوش امروز جمعيت بىاندازه پست و بلند چهل ستون را گرفته‌اند يكساعت از روز برآمده تمام آقايان عظام و رؤساى شهر به مسجد تشريف آورده چند نفر هم از ذاكرين روضه خواندند مردم از براى شهداى تبريز بىاختيار گريان در هر صورت طايفه يهود از بچه هفت ساله تا مرد هفتاد ساله اجماع توريت‌ها را بالاى دست گرفته و بلسان خود چيزى مىگفتند و ميگريستند و خاك و كاه بر سر و صورت ميريختند سه مرتبه دور مجلس گردش كردند و دسته‌هاى ديگر از دهات و غيره . . .\r\nيكدسته هم از سده به اين تفصيل اولا آنجماعتى كه عرض شد ميخواهند سرباز ملى بشوند « 1 » آمدند ولى تمام تفنگها بدوش فشنگها حمايل كرده شش لولها دور كمر با شمشيرهاى كشيده و كفن به گردن و صداها را بلند كرده به اين مقاله مترنم بودند :\r\n ما بندهء خداييم * مشروطه را فداييم \r\nمردم از ديدن آنها زارزار بىاختيار ميگريستند و جماعتى هم برهنه و سينه‌زنان با الحان فصيح ميگفتند :\r\n كشتند ز اسلام چو در قلعه ماكو * اى شاه نجف شير خدا صاحب ماكو \r\n\r\n\r\n","description":"","footnote":"\r\n( 1 ) بخش يكم صفحه 267 ديده شود .\r\n","page_name":" 388 ","page_number":420},
  {"content":"\r\n\r\nپ 117 شادروانان حاجى ميرزا علينقى گنجه‌اى - شيخ محمد خيابانى - حاجى محمد على بادامچى ( اين پيكره گويا چند سال ديرتر برداشته شده ) و نيز سيصد نفر قمه‌زن كه هركدام از بس قداره بسر خود زده يك پارچه خون شده بودند و چندين نفر آنها بيطاقت شده حال ايستادن نداشتند و بعضى را بالاى تخته و بر سر گزارده دور ميگردانيدند غرض در اين چند روزه خصوصا روز سيم محشرى برپا بود و يكساعت از ظهر گذشته مجلس فاتحه ختم و مجلس انجمن منعقد گرديد . . . روز يكشنبه 4 دكاكين باز و مردم مشغول كسب خود گرديدند .\r\n\r\n","description":"","footnote":"","page_name":" 389 ","page_number":421},
  {"content":"\r\n\r\nخداوند اين اتحاد و اتفاق را فيما بين مسلمين مستدام بدارد به حق محمد و آله الطاهرين .\r\nاينست نمونه‌اى از راهبردن ملايان مردم ايران را . اين نمايشهاى بيخردانه ميبود كه ميخواستند از ميان نرود و فراموش نگردد .\r\n\r\nبدگمانيهايى در بارهء تبريز\r\nاما ميانه تهران و تبريز ، در اين روزها در تهران يك دروغى در بارهء تبريز پراكنده شده بود ، و آن اينكه تبريزيان چون از محمد على ميرزا نوميد شده‌اند ميخواهند از تهران جدا گردند و خود جمهورى بنياد نهند و اينست نمايندگان خود را از پارلمان بازخواسته‌اند . در تبريز سخنى از اين گونه بميان نيامده بود و هيچكس چنين انديشه‌اى نميداشت . اينرا در تهران ساخته و بزبانها انداخته بودند و سرچشمه آن تلگرافى بود كه گفتيم تبريزيان در ميان نالشهاى خود از بيدادگريهاى اقبال السلطنه به نمايندگان آذربايجان فرستاده و در آن چنين گفته بودند : اگر در آنجا كارى از پيش نميرود بياييد خود در اينجا دست بهم دهيم و بچاره درد كوشيم . از اين يك جمله آن دروغ‌ها را پديد آورده بودند و كم‌كم چندان پروبال به آن دادند كه كسانى از پيشروان بيمناك گرديدند و دو سيد تلگراف بسيار درازى بنام علماى تبريز فرستادند كه در آن در ميان ديگر گله گزاريها چنين گفته ميشد :\r\n« آذربايجان ركن ركين ايرانست هر نيك و بدى از آنجا طلوع نمايد در تأمين و تخريب سعادت ايران اثر كلى دارد و بمناسبت اهميت سرحدى مخصوصا پاره مذاكره كه در افواه آذربايجانى در حقيقت استقلال ايران را سم قاتل است و با فرط وطن‌پرستى و غيرت مليت كه از خصايص اهل آذربايجانست چنان تباين دارد كه ابدا نميتوان باور كرد كه هركس مختصر اطلاعى از پولتيك دول و اوضاع ملل دارد با داشتن درد وطن راضى شود كه از اسباب تنصيف ايران ذره باذهان خطور كند » .\r\nدر تبريز شادروان ثقة الاسلام اين تلگراف را آورده در انجمن خواند و نسخه‌هايى از آن براى ملايان فرستاد و گفتگوهايى رفت و چون خواست تلگراف‌كنندگان روشن نمىبود ، و چنان كه گفتيم در تبريز آگاهى از اين زمينه نميداشتند ، از اينرو نتيجه‌اى از گفتگو بدست نيامد و سرانجام اينان نيز تلگراف درازى در پاسخ نوشتند كه در آن نخست از بىپروايىهاى دربار در برابر درخواست توده و نيرنگ‌هايى كه به كار زده ميشد گله گزاردند : « وقتى كه اقبال السلطنه سرحددار بجوشد و رحيمخان بخروشد ، و پاره اقدامات موحشه بتحريك اكرام السلطان در مركز آذربايجان و در تلگرافخانه كه بست عامه است و رعيت براى دادخواهى در آنجا جمع شده ظاهر شود آيا باز ملت را مىشود مؤاخذ شمرد ؟ ! » سپس درباره آن « مذاكره » كه گفته ميشد « در افواه آذربايجانى » است ناآگاهى نموده چنين پرسيدند : « مقصود از اين مذاكره چيست كه در حكم سم\r\n\r\n","description":"","footnote":"","page_name":" 390 ","page_number":422},
  {"content":"\r\n\r\nقاتل است ؟ . . تا حال آنچه در دل و زبان آذربايجانى بوده و هست مشروطه‌طلبى و قانون طلبى است لا غير » .\r\nليكن در همان روزها يكداستان بيمگينى در تبريز رخ داد كه مايهء ديگرى براى بدگمانى گرديد ، و آن دوتيرگى مجاهدان و كشاكش آنان با يكديگر بود . ما داستان پيدايش مجاهدان را آورده‌ايم « 1 » و در اينجا باز بكوتاهى ياد ميكنيم :\r\nنخست يكسال پيش از جنبش مشروطه‌خواهى ايرانيان قفقاز در باكو از روى « مرامنامه » « سوسيال دموكرات » روس ، دسته بنام « اجتماعيون عاميون » پديد آوردند كه نريمان نريمانوف پيشواى آنان بود . سپس چون در ايران جنبش مشروطه برخاست در تبريز شادروان على مسيو و حاجى على دوا فروش و حاجى رسول صدقيانى و ديگران ، همان « مرامنامه » را به فارسى ترجمه و دسته « مجاهدان » را پديد آوردند و خود يك انجمن نهانى بنام « مركز غيبى » برپا كردند كه رشته كارهاى دسته را در دست ميداشت و آن را راه ميبرد . در همان هنگام كسانى از همان ايرانيان قفقاز به تبريز و ديگر شهرها آمدند .\r\nبدينسان مجاهدان در تبريز دو تيره ميبودند : يكى آنان كه از قفقاز آمده و ديگرى آنان كه از خود تبريز برخاسته بودند . آن تيره هم جز از تبريزيان نمىبودند . ولى چون از قفقاز رسيده و رخت قفقازى بتن ميكردند « قفقازى » ناميده ميشدند ، و خود آزموده‌تر و چاپكتر ميبودند و بملايان و كيش پروا نمىداشتند و از اينرو مردم از آنان رميده ميبودند .\r\nاينان چون خود را بسته كميته باكو ميشماردند چندانكه ميبايست فرمانبردارى از « مركز غيبى » نمىنمودند و از چندى باز به اين انديشه ميبودند كه دست على مسيو و همراهان او را كوتاه ساخته و رشته كارها را خود بدست گيرند .\r\nاز اينجا كشاكش و دشمنى سختى در ميانه پديد آمد و بىآنكه مردم از چگونگى آگاه گردند از هر دو سو بسيج جنگ و خونريزى ديده شد كه هر دمى بيم آغاز آن ميرفت .\r\nدر نتيجهء اين ، روزهاى پنجشنبه و آدينه و شنبه بيست و نهم و سىام و سى و يكم خرداد ( 8 و 9 و 10 جمادى الاولى ) بازارها باز نشد و انجمن برپا نگرديد و مردم با بيم و نگرانى بسر بردند .\r\nولى چون سردستگان از هر دو سو بيشتر كسان بافهم و آزموده‌اى ميبودند از خونريزى جلو گرفتند و بىآنكه در بيرون دانسته شود با يكديگر آشتى نمودند . از روز يكشنبه بازارها باز گرديد و مردم به كار خود پرداختند و چيزى بيرون نيفتاد و در روزنامه‌ها در اين‌باره چيزى نوشته نشد . على مسيو و همراهان او در اينجا هم كاردانى از خود نشان دادند .\r\n\r\n\r\n","description":"","footnote":"\r\n( 1 ) بخش يكم صفحه 167\r\n","page_name":" 391 ","page_number":423},
  {"content":"\r\n\r\nبا آنهمه اين داستان نيز در تهران برنگ ديگرى جلوه‌گر گرديد ، و چنان كه گفتيم خود انگيزه ديگرى براى بدگمانى شد .\r\nراستى آن بود كه برخى پيش‌آمدهاى تبريز اينزمان در تهران از آبروى تبريزيان كاسته و زبان خرده‌گيران را بر آنان بازگردانيده بود ، يكى از آن پيش‌آمدها پذيراييهاى نابجا از ميرزا آقاى اسپهانى و ديگرى كشتن حاجى قاسم اردبيلى و ديگرى داستان جدايى از تهران و انديشه جمهورى ميبود كه گفتيم بدروغ پراكنده بودند ، و چون داستان بازپسين هم رخ داد و آگاهى از آن پ 118 شادروان ميركريم بزاز بتهران رسيد خرده‌گيرى و بدگويى بيشتر گرديد . همين را نشان چيرگى اوباش گرفتند ، و بيش از ديگران نمايندگان آذربايجان آزرده شدند .\r\nاين زمان ارج مجاهدان را نمىشناختند و نتيجه‌اى را كه از پيدايش آنان بدست خواستى آمد نميدانستند و اين بود آن را با انجمن‌بازيهاى بيهوده تهرانيان يكى شمرده و نامه نوشته برخ تبريزيان ميكشيدند كه « در تهران زياده از ده انجمن است اينها صورتا از هم جدا ولى معنا اتحاد و اتفاق دارند » .\r\nبجاى آنكه بدانند جنگ آموخته گردانيدن چند هزار تن و بسامان نگه داشتن آنان يك كار دشواريست و از اين كوشش ، « مركز غيبى » ارجشناسى نمايند بدينسان بدبينى و بدگويى از خود مينمودند .\r\nراستى هم آنست كه نمايندگان آذربايجان و ديگران كه از توانگران مىبودند پيش آمدن مجاهدان را كه بيشتر آنان از كمچيزان برميخاستند دوست نميداشتند از آنسوى دو سيد كه بنيادگزار مشروطه شمرده ميشدند ميخواستند بدانسان كه مشروطه را با گفتگوها و ايستادگيهاى آشتىجويانه گرفته‌اند با گفتگوها نيز پيش برند و از اينرو خرسندى بآمادگيهاى جنگجويانه يا بكوششهاى ديگرى نميدادند و اين لغزشى از ايشان ميبود .\r\n\r\n","description":"","footnote":"","page_name":" 392 ","page_number":424},
  {"content":"\r\n\r\nاز آنسوى چنين پيداست كه كاركنان دربار در پراكندن اين دروغ‌ها و برگردانيدن دلها از تبريزيان دست ميداشتند و سود خود را در آن ميديدند و اين از شگفتيهاست كه دو سيد هميشه بدربار خوشگمانى مينمودند و هميشه فريب محمد عليميرزا را ميخوردند .\r\nنظام الملك كه در تبريز مىنشست جز اين كارى نميكرد كه گزارشهاى دروغى دربارهء انجمن تبريز و مجاهدان بمحمد عليميرزا فرستد و او نيز گله به دو سيد كند .\r\nكوتاه سخن : بدگمانيها فزونتر گرديده كار بجايى رسيد كه نمايندگان آذربايجان روز دوشنبه دوم تير ( 12 جمادى الاولى ) سردستگان تبريز و نمايندگان انجمن را بتلگرافخانه خواسته بگفتگو و پيام فرستادن پرداختند . از تهران تلگراف بسيار درازى فرستاده چنين ميگفتند : « هرج‌ومرج و اغتشاش تبريز در اين روزها به حدى متواتر و شايع شده و در افواه افتاده و بدرجه‌اى كشيده كه ما را شب و روز ناراحت و نگران و پريشان‌خاطر ساخته » و سپس چون در تهران چنين پراكنده شده بود كه تبريزيان نه پرواى دار الشورى را ميدارند و نه فرمان از انجمن خود تبريز مىبرند از اينرو پرسيدند .\r\n« اولا جسارتا ميخواهيم بدانيم كه آيا نفوذ و احترام اين هيئت محترمه كافى است كه با اختلال نظام و هرج‌ومرج ولايت يك اصلاح وافى پيش برده و يك حرف صحيحى به اين مردم حالى فرماييد يا خداى نخواسته كافى نيست و بايد از اين ولايت فلكزده مأيوس شد ثانيا آيا در عقيده اهل اين شهر در اين پايتخت دولت اسلام و شاهنشاهى ايران كه مركز سلطنت و مجلس مقدس محترم محبوب شوراى ملى ايران و مقام حجج الاسلام حاميان حريت و مشروطيت است يك چيزى يك كسى يك نقطه يك اداره هست كه بعقيده اسلاميت و ايرانيت واجب الاطاعه شمرده شود يا نيست اگر هست بفرماييد تا عرايض تقديم گردد » .\r\nاز تبريز پاسخ داده و در برابر اين دو پرسش شگفت چنين گفتند : « اما جواب سؤال اول كه فرموده‌ايد اينست كه علماء و عقلا و سرآمدان ولايت در اين چند روزه با جد وافى مشغول اصلاح هستند . . . اما جواب سؤال ثانى اينست كه آذربايجان جزو ايران و در هيئت اسلاميه تابع شريعت غراء و در هيئت رعيتى مطيع اوامر سلطنتى و دار الشورى است » . سپس گفتند : « حالا موقع گله نيست اگر فرمايش داريد بفرماييد » .\r\nاز تهران باز تلگراف درازى فرستادند و از تبريز پاسخى دادند و چون داستان خود بنيادى نداشته ما نيازى بآوردن آن گفتگوها نمىبينيم .\r\n\r\nديدوبازديد كويها\r\nچنان كه گفتيم اين بدگمانيها درباره تبريز بنيادى نميداشت . ولى در تبريز يكچيز ديگرى بود ، و آن اينكه يك شهر چون بهجده كوى بخشيده مىشد ، و از پيش از زمان مشروطه همچشمىها در ميان ايشان بوده و لوطيان ( يا بگفتهء تبريزيان : پاشنه كشيدگان ) هر كويى با ديگران كينه و دشمنى ميداشتند و از اينسوى در اينهنگام بيشتر آن پاشنه‌كشيدگان بميان مجاهدان آمده و داراى تفنگ و فشنگ گرديده بودند ، از اين رهگذر بيم برخى كارهاى ناشاينده\r\n\r\n","description":"","footnote":"","page_name":" 393 ","page_number":425},
  {"content":"\r\n\r\nميرفت و گاهى نيز زد و خوردهاى كوچكى در ميانه رخ ميداد .\r\nاز اينرو چون تلگرافهاى گله‌آميز تهران رسيد ثقة الاسلام و ديگران بهتر ديدند كه نشست‌هايى برپا كرده آن همچشمىها و كينه‌ها را نيز از ميان بردارند . اين بود همان شبانه نامه‌اى به بلديه نوشته از هر كويى چند تنى ريش سفيد و سردسته خواستند كه روز چهارشنبه چهارم تير ( 14 جمادى الاولى ) در انجمن باشند و گفتگوهايى رود ، و چون آن روز همگى سردستگان نيامدند براى فردا پنجشنبه نهادند ، و چون اين روز همگى گرد آمدند گفتگوهاى بسيارى كرده و مجاهدان را بدوستى و همدستى با يكديگر واداشتند ، و سپس چنين نهادند كه هر روز سه ساعت بغروب مانده در يك كويى فراهم گردند و بنياد آشتى و همدستى را استوار گردانند ، و اين داستان « ديدوبازديد كويها » را پديد آورد كه يكى از داستانهاى پرشكوه و با ارج تاريخ مشروطه مىباشد .\r\nنخست كوى خيابان را ، كه از كويهاى بزرگ و بنام تبريز ، و مردمش بسرفرازى و غيرتمندى شناخته ، و در مشروطه‌خواهى از پيشگامان مىبودند ، پيش انداختند . روز آدينه ششم تيرماه ( 16 جمادى الاولى ) پيش از نيمروز ، مجاهدان و آزاديخواهان همگى در آنجا فراهم شدند . خيابانيها پذيرايى نمودند . شادروان شيخ سليم بمنبر رفته سخنانى درباره همدستى و برادرى و سود آنها راند و با زبان روستايى خود زنگ از دلها برد .\r\nپسين آن روز نوبت نوبر بود كه از كويهاى توانگر و آبرومند تبريز شمرده ميشد .\r\nاز سه ساعت بشام مردم روبآنجا آوردند و مجاهدان فوج بفوج پاىكوبان و مشق‌كنان آمدن گرفتند . ميدان مقصوديه و مسجد آنجا پر گرديده پس از پذيراييها ، نخست شيخ سليم و پس از آن ميرهاشم بمنبر رفته باز از همدستى و برادرى و سود آنها سخن راندند و بدينسان روز بپايان رسيده مردم خرسند و شادمان بخانه‌هاى خود رفتند .\r\nپسين شنبه نوبت ويجويه بود كه آن هم از كويهاى بزرگ شهر مىباشد . چون راه اين كوى دور تر است فوجهاى مجاهدان بشكوه افزوده علماء و سيدهاى هر كويى بجلو فوج خود افتاده ، با طبل و شيپور و درفشهاى رنگارنگ راه افتادند . نيز در اين روز دسته - هايى از بچگان با تفنگهاى چوبين مشق‌كنان مىآمدند . مردم ويجويه بپذيرايى و ميهمان نوازى برخاسته ، و كوچه‌ها را آب‌پاشى كرده ، هر دسته‌اى كه ميرسيد با شربت و چايى پذيرايى ميكردند ، و از هر سو آواز « زنده باد مشروطه » بگوشها مىرسيد . مردم چندان گرد آمده بودند كه مسجد سفيد كه كانون پذيرايى مىبود و پيرامونهاى آن همه پر گرديده بود و تنگى مىنمود .\r\nپسين يكشنبه نوبت دوچى بود . بدانسان كه گفتيم فوجها تيپ به تيپ مىآمدند ، و مردم گرد نفر از دوچى ، آنچه درخور نام و آواز كويشان مىبود ، بنوازش و پذيرايى ميكوشيدند . بگفتهء روزنامهء انجمن « ديده دوستان روشن و دشمنان كور گشتند » . درينجا نيز واعظان بمنبر رفته سخنها راندند و اندرزها دادند .\r\n\r\n","description":"","footnote":"","page_name":" 394 ","page_number":426},
  {"content":"\r\n\r\nپ 119 اين پيكره نشان ميدهد كوى مقصوديه ( نوبر ) را در يكى از روزهاى ديدوبازديد .\r\nپسين دوشنبه به سرخاب خواستندى رفت . در اينجا نيز آنچه درخور نام و آبروى سرخابيان مىبود دريغ نداشتند ، و بازارچه سرخاب را كه بر سر راه مىبود آراسته و\r\n\r\n","description":"","footnote":"","page_name":" 395 ","page_number":427},
  {"content":"\r\n\r\nآذين بستند ، و مجاهدان آن كوى بنام پذيرايى و درودگويى بميهمانان ، تا دورى بسيارى بسر راه ايستادند . فوجها دسته‌دسته باشكوه بسيار مىآمدند و هر دسته‌اى كه ميرسيدند پذيرايى ميديدند . در اينجا نيز نخست ميرهاشم و سپس شيخ سليم و پس ازو ثقة الاسلام بمنبر رفته گفتارها راندند .\r\nسه‌شنبه نوبت باغميشه بود ، چون رفته‌رفته بشكوه و آرايش كار مىافزود كه از يكسو هر كويى در نوبت خود دستگاه پذيرايى را رنگين‌تر و پهناورتر مىگردانيد ، و از يكسو روزبروز بشمارهء ميهمانان ميافزود و فوجهاى مجاهدان شكوه و آراستگى بيشتر ميگردانيدند ، امروز هم مردم باغميشه دستگاه بزرگترى درچيده و از دم دروازه تا خانه - هاى كلانتر ، سراسر راه را آذين بسته و مجاهدان بومى بر سر راه صف زدند كه هر فوجى كه مىرسيد « درود سپاهيانه » مىگزاردند . از اينسوى با همه دورى راه چندان مردم رو به آنجا آورده بودند كه سراسر خيابانها پر از آدمى مىبود .\r\nپسين چهارشنبه نوبت اميرخيز بود . در اينجا نيز سرراهها را آذين بسته و اميرخيزيان در هر گامى براى پذيرايى ايستاده بودند . از آنسوى فوجها باشكوه بيشتر ، بهمراهى علماء و سيدها و پيشروان آزادى يكى پس از ديگرى مىآمدند . نيز تماشاچيان از هر سو دسته‌دسته مىرسيدند . در اينجا نيز واعظان بمنبر رفته گفتارهايى سرودند .\r\nپسين پنجشنبه بكويهاى غربى شهر - ليلاوا و اهراب و چرنداب - خواستندى رفت .\r\nدر سراسر اين كويها گذرگاهها را آذين بستند ، و در هرچند گامى نيمكت و صندلى چيدند و چاى و شربت و قليان آماده گردانيدند ، و آنچه آرايش بود از آويختن قاليهاى گرانبها و چيدن گلدانها دريغ نگفتند . چون كوى ارمنستان به اينها پيوسته است ارمنيان سهش - همشهريگرى نشان داده ، در پذيرايى از آيندگان و آذين‌بندى همبازى نمودند .\r\nاز پنجساعت بشام مانده سرفوجهاى مجاهدان و دسته‌هاى تماشاييان باز شد و هر دسته‌اى باشكوه ديگرى مىرسيدند . با همه فزونى جا مردم چندان رو آورده بودند كه جا تنگى مىنمود ، و با اين انبوهى هركسى از ديگران جز مهر و نوازش نميديد و هيچگاه كشاكشى يا رنجشى در ميانه رخ نميداد .\r\nدر پايان روز شيخ سليم و ميرهاشم بمنبر رفتند و موعظه‌ها كردند . همچنين حاج شيخ على اصغر ليلاوايى گفتارى راند .\r\nروز آدينه سيزدهم تير ( 23 جمادى الاولى ) نوبت هكماوار بود . اين كوى چون راه بس دورى ميداشت و خود يكى از گردشگاههاى شهر شمرده ميشد ، از اينرو آمدن مردم از پيش از نيمروز آغازيد . در اينجا نيز با همه كمچيزى مردم ، كوچه‌ها را از دروازه تا ميدان « حاجى حيدر » كه كانون پذيرايى مىبود آب پاشيده و جاروب كرده و آذين بسته ، و يك طاقى برپا كرده ، در هر گوشه‌اى چايى و شربت و قليان آماده گردانيده بودند . اين نشان مردانگى آزاديخواهان بود كه اينجا را با همه دورى و كوچكى فراموش نكرده\r\n\r\n","description":"","footnote":"","page_name":" 396 ","page_number":428},
  {"content":"\r\n\r\nو از شمار كويهاى شهر بيرون نگردانيده بودند .\r\nچون هنگام پسين رسيد چندان انبوهى رخ داد كه سراسر كوچه‌ها پر از مردم گرديد در اينجا نيز شيخ سليم و ميرهاشم و حاجى شيخ على اصغر ، يكى پس از ديگرى ، بمنبر رفتند و « موعظه » كردند .\r\nپسين روز شنبه بششكلان خواستندى رفت . اين كوى توانگرترين كويهاى تبريز و بيشتر مردمش اعيانها مىبودند در آذين‌بندى و آراستن خيابانها ، و در شكوه و پذيرايى بالادست همه كويها را گرفت . از آغاز مغازه‌هاى مجيد الملك تا دورى بسيارى سراسر راهها را آذين بسته و فرشها گسترده و گلها چيدند . مغازه‌ها همه آراسته ، و در جلو خانه‌ها چادر زده و براى پذيرايى آماده شدند . يكطاقى هم برپا كردند . نيز شعرهايى در ستايش مشروطه و سپاسگزارى از آزادى با خط درشت و روشن به روى پارچه‌ها نوشته از ديوار آويختند .\r\nاز سه ساعت بشام مانده كه آمد و شد فوجها آغاز گرديد سراسر ششكلان پر از آواى كوس و شيپور مىبود و آواز « يكدو » از هر سو شنيده ميشد . فوج مجاهدان ششكلان در سر راه صف زده به ميهمانان « درود سپاهيانه » مىگزاردند . بدينسان با صد شكوه و آراستگى پذيرايى و ميهمانى پايان مىيافت و هيچگونه نوازش و پذيرايى دريغ گفته نميشد .\r\nامروز بيش از ديگر روزها آوازها به « ياشاسون اهل تهران » و « ياشاسون مشروطه » و « ياشاسون مجاهدان ايران » بلند مىگرديد .\r\nپسين يكشنبه را سركردگان دولتى و توپچيان ، در ميدان توپخانه پذيرايى از فوجهاى مجاهدان و آزاديخواهان خواستندى كرد . اينان نيز سر راه را ، از دم بازار و جبه خانه تا ميدان توپخانه آذين بسته ، چندانكه شاينده يكدسته سركردگانى مىبود دستگاه پذيرايى و ميهمان‌نوازى درچيده بودند ، و چون از دو ساعت بشام آمدوشد فوجها و دسته‌هاى مردم آغازيد بپذيرايى پرداختند ، و از نوازشها و پذيراييهاى برادرانه آنان شور و سهش بسيارى در دلهاى مجاهدان و آزاديخواهان پديد آمد .\r\nبدينسان ديدوبازديد كويها بپايان رسيد . اين ده روز از روزهاى بسيار خوش و پرشور تبريز بود . چنان كه گفتيم در اين آمد و رفت نه تنها مجاهدان ، مردم نيز پا در ميان مىداشتند ، و كسى كه آن روزها را ديده مىداند چه خوشى و گشاده‌رويى در ميان مردم مىبود ، و با چه مهر و نوازشى باهم رفتار ميكردند . علما و پيشروان كه اين كار را بنياد نهادند خواست ايشان يك ديدوبازديد ساده‌اى مىبود و چنان كه ديديم نخست با سادگى آغاز يافت . ولى چون ميهمان‌نوازى و پذيرايى ، يكى از خويهاى نيك ايرانيانست و تبريزيان در اين‌باره از پيشگامان ميباشند ، از اينرو هر كويى در نوبت خود ، در افزودن بشكوه و پذيرايى ، بالادست كوى پيش را گرفت ، روزبروز بشكوه و آرايش فزونى يافت و\r\n\r\n","description":"","footnote":"","page_name":" 397 ","page_number":429},
  {"content":"\r\n\r\nپ 120 اين پيكره نشان ميدهد كوى ليلاوا را در يكى از روزهاى ديدوبازديد .\r\nدستگاه پذيرايى بزرگتر گرديد . از آنسوى مردم نيز روزبروز به شماره افزودند و جوش\r\n\r\n","description":"","footnote":"","page_name":" 398 ","page_number":430},
  {"content":"\r\n\r\nو سهش بيشتر گردانيدند . هر روز هنگام پسين بازارها بسته مىشد و مردم رو بكوييكه نوبت پذيراييش مىبود مىآوردند . تو گفتى عيد بزرگى پيش آمده و مردم همگى با جشن و شادى بسر مىبرند . گذشته از آيندگان و روندگان در رهگذرها ، پشت‌بامها پر از تماشاچيان ، از زن و مرد ، مىگرديد و دلزداينده‌تر از همه ، آمد و رفت دسته‌هاى مجاهدان و آواز كوس و شيپور آنان مىبود . كوشش يك چند تنى ، در چند ماه ، از بازاريان و برزگران چنين دسته‌هاى بسامان جنگى پديد آورده بود .\r\nدر اين آمد و رفتها ديده مىشد كه اين دسته‌ها ، از يك ماه باز ، تا چه اندازه فزونى يافته‌اند . راستى اين مىبود كه داستان تاخت‌وتاز پسر رحيمخان و بيمى كه از آن به شهر ميرفت بسيارى از تبريزيان را به خريدن تفنگ و فشنگ و پيوستن بمجاهدان واداشته و كنون هم اين پذيراييها و پاسداريها بسيارى را واميداشت . هر روز شكوه اين دسته‌ها و انبوهى آنها فزونتر از روز پيش ديده مىشد .\r\nبدينسان دلها پر از اميد و آرزو مىبود و هركسى مىپنداشت كينه و پراكندگى از تبريز رخت بسته كسى نميدانست چه روزهاى اندوه‌بارى در پيش است و كسى گمان نمىبرد كه روزى خواهد آمد كه جنگ و خونريزى جاى اين برادريها و همدستيها را گرفته و اين كويها كه باهم دوستى و آشتى مىنمايند بدشمنى برخاسته و اين خانه‌ها و ديوارها كه اكنون آذين‌بندى مىشود با گلوله‌هاى توپ و تفنگ ويرانه گردد .\r\nگويا در اين آمد و رفتها بود كه آقا ميرتقى نوبرى كه يكمرد ساده‌دل نيكخواهى مىبود لقب « قلج آقا » يافت ، چه هميشه با همان رخت بلند و دستار سياه ، شمشير برهنه بدست مىگرفت ، و جلو فوج مجاهدان نوبر مىافتاد ، و جوش و سهش بسيارى از خود نشان مىداد .\r\n\r\nآشفتگى در شهر - هاى آذربايجان\r\nدر آنهنگام كه در تبريز اين جشن و شادى ميرفت در بسيارى از شهرهاى آذربايجان ، از ماكو و ارومى و اردبيل ، آشفتگى در ميان مىبود . در ماكو چنان كه گفتيم كردان ديه‌ها را تاراج مىكردند و بمردم گزند و آسيب دريغ نمىگفتند ، و هر زمان يك آگاهى اندوه‌آور ديگرى از آنجا ميرسيد . چنان كه ديديم انجمن تبريز تلگرافهاى بسيارى در اين‌باره بتهران فرستاد و بگفته خودش « گريبان دريها » كرد ولى سودى بدست نيامد و آخرين نتيجه آن شد كه از تهران دستور دادند كه نظام الملك ، اجلال الملك را براى بازجويى از پيش آمد و گفتگو با اقبال السلطنه بماكو فرستد . چون چاره ديگرى نمىبود انجمن به آن خرسندى داد ، و او نيز آقا نقى شجاع الملك را كه يكى از بازرگانان مشروطه خواه مىبود ، از سوى خود نماينده گردانيده همراه اجلال الملك فرستاد .\r\nدر ارومى در نتيجه گفتگوى مرزى كه با عثمانيان در ميان مىبود و دسته‌هاى سپاه ايشان از مرز گذشته و به خاك ايران درآمده بودند ( چنان كه داستان را خواهيم آورد ) .\r\n\r\n","description":"","footnote":"","page_name":" 399 ","page_number":431},
  {"content":"\r\n\r\nكردان در آنجا نيز فرصت يافته و بتاخت‌وتاز پرداخته ديه‌ها را كشتار و تاراج ميكردند .\r\nبيچاره روستاييان گزند و آسيب فراوان مىديدند و چون بدولت اميدى نمىبود مجد - السلطنه كه يكى از سركردگان سپاه دولتى و اينزمان در كارهاى توده‌اى از سرجنبانان مىبود ، خود بسيج سپاهى ميكرد كه بسركوبى آنان شتابد ، و از انجمن تبريز ياورى ميخواست ، انجمن با دست يكدسته از مجاهدان ، اندى قورخانه و افزار جنگ براى او فرستاد .\r\nاما اردبيل ، چنان كه گفته‌ايم در اين شهر گذشته از دوتيرگى حيدرى و نعمتى كه هنوز كارگر مىبود دو تن ملاى بزرگى : آقا ميرزا على اكبر و حاجى ميرزا ابراهيم ، در اين شهر مىزيسته كه همواره با يكديگر دشمنى و همچشمى مىنمودند . اين آقا ميرزا على اكبر يك ملاى شگفتى مىبود . اين نيز دلبستگى بسيار بكيش شيعى « شريعت » نمودى ، و به اندازه توانايى خود « حكومت شرعى » راندى . بدينسان كه از پيروان خود « زكات » و « خمس » گرد آوردى ، و بگفتگوهاى مردم رسيدگى كرده « فتوى » دادى .\r\nو بدولت و بكشور و توده و اين گونه چيزها پروا ننمودى . يك ملايى از تيپ حاجى شيخ فضل اللّه و سيد كاظم يزدى ميبود ، با اين جدايى كه شكوه دوستى حاجى شيخ فضل اللّه و فريبكارى سيد كاظم را نميداشت ، و يكمرد ساده درونى مىبود و آنچه از مردم مىگرفت هم بسود خود آنان به كار ميبرد .\r\nيك نمونه ديگرى از « شريعت‌خواهان » مىبود ، كه جز راه خود را نشناختى ، و اينكه با مشروطه همراهى نشان ميداد و انجمن برپا ميكرد ، از ندانستن معنى مشروطه و نداشتن آگاهى از خواست آزاديخواهان مىبود . چنان كه گفته‌ايم اينان جنبش را جز نبردى با دولت نميشماردند و نتيجهء آن را جز رواج « شريعت » نمىپنداشتند .\r\nاين بود چون جنبش مشروطه برخاست و در همه شهرها انجمن برپا مىشد ، در اردبيل نيز اين دو ملا به كار برخاستند ، و هركدام انجمنى برپا كرده و كشاكش حيدرى و نعمتى را بميان آوردند ، و هر يكى يكدسته از شاهسونان يغماگر را به يارى خود خوانده در شهر ميدان زد و خورد پديد آوردند .\r\nچنان كه گفتيم در همان هنگام انجمن تبريز نمايندگانى فرستاد كه هر دو انجمن را بستند و يك انجمن ديگرى براى همگى شهر بنياد نهادند . بدينسان آتش آشوب فرونشست و آرامش برپا گرديد . بويژه با كاردانى كه رشيد الملك فرمانرواى اردبيل از خود نشان ميداد .\r\nليكن در اينهنگام چون رشيد الملك در قره‌داغ مىبود ، ملايان از دورى او ميدان يافته دوباره بهمچشمى و دشمنى برخاستند ، و باز هركدام يكدسته از شاهسونان را براى پشتيبانى از خود ، به شهر خواندند ، و اين مايه آشفتگى كارها شد و چه در شهر و چه در بيرون آن ناامنى رواج گرفت .\r\n\r\n","description":"","footnote":"","page_name":" 400 ","page_number":432},
  {"content":"\r\n\r\nپ 121 اين پيكره نشان ميدهد طاق‌بندى كوى هكماوار را روز بازديد\r\n\r\n","description":"","footnote":"","page_name":" 401 ","page_number":433},
  {"content":"\r\n\r\nمردم بدادخواهى تلگرافهايى بدار الشورى و انجمن تبريز فرستادند . انجمن بيدرنگ بچاره برخاسته دستور فرستاد كه رشيد الملك باردبيل بازگردد . نيز براى فرستادن به آنجا نمايندگان پايين را برگزيد :\r\nشيخ اسمعيل هشترودى ، شريف العلماء ، حاجى سطوت السلطنه ، حاجى معتمد همايون ، حاجى اسماعيل امير خيزى .\r\nاينان به زودى روانه گرديدند ، و پيش از اينكه رشيد الملك بازگردد باردبيل رسيدند ، و با ميانجيگرى و گفتگو كشاكش را بپايان رسانيدند . پس از چندى تلگرافى از آقا ميرزا على اكبر و حاجى ميرزا ابراهيم رسيد كه از « بركت انفاس قدسيه جناب مستطاب شريعتمآت آقا شيخ اسماعيل آقا سلمه اللّه تعالى و حسن اقدامات و اهتمامات وافيه حضرات آقايان هيئت محترم دامت توفيقاتهم اسباب تكميل محبت و مودت فراهم اختلافات به كلى رفع گرديد » .\r\n\r\nكشته شدن سعد - السلطنه در زنجان\r\nاما زنجان ، در اينجا يك آشوب خونينى رخ داد . اينجا يكى از شهرهايى مىبود كه مشروطه ريشه ندوانيده و آزاديخواهى پيشرفتى پيدا نكرده بود . در اينجا نيز انجمنى برپا كرده بودند ولى بسيار ناتوان مىبود . چنان كه گفتيم چون در نتيجه بدخواهيهاى دربار در بسيارى از شهرها گردنكشانى برميخاستند در اينجا مظفر الدوله كه رييس فوجى مىبود برخاست و موزيكانچيان را بآزار مردم و ستمگرى برانگيخت . تا ديرى بازرگانان زنجان در تلگرافخانه نشسته بتهران دادخواهى مىكردند .\r\nاز آن سوى در اينجا هم يك شگفتى ، بنام « آخوند ملا قربانعلى مىبود » ، كه لگام مردم را در دست داشته و از گراييدن بمشروطه باز ميداشت . اين آخوند نيز دلدادهء « حكومت شرعى » ميبود ، و خود در زنجان و آن پيرامونها فرمان ميراند . زيرا به « دعويها » رسيدگى كردى ، و « فتوى » دادى ، « قصاص » كردى ، و « حد » زدى ، و « زكات » و « مال امام » گرفتى .\r\nبىتاج و تخت پادشاهى كردى .\r\nاين نيز از ملايانى مىبود كه به كشور و توده و ميهن و اين گونه چيزها پروا ننمودى ، و خود از اين انديشه‌ها دور بودى ، و جز هوسهاى آخوندى را دنبال نكردى .\r\nاين نيز ، همچون ميرزا على اكبر اردبيلى پول نيندوختى و خود با تهيدستى بسر بردى و از اينرو در ميان پيروان نام نيك و جايگاه بلند ميداشت و آوازه‌اش به بيشتر شهرها رسيده بود . ميرزا على اكبر زورش بيشتر از دانشش مىبود ، و از اينرو در ميان خود ملايان جايگاهى نمىداشت . ولى اين در زمينه آخوندى دانشمند شمرده ميشد و خود يكى از مجتهدان بنام مىبود .\r\nچون اينمرد و داستانش نمونه نيكى از دژآگاهى و دژخويى ملايان و پيروان ايشانست ، از اينرو بدينسان بيادش ميپردازم . اين مرد يكى از خويهايش سنگدليش\r\n\r\n","description":"","footnote":"","page_name":" 402 ","page_number":434},
  {"content":"\r\n\r\nميبود و خونريزى را دوست ميداشت . ميگويند : روزى دربارهء آدمكشى « فتوى » بكشتن داد و گفت در همانجا در حياط سرش را بريدند .\r\nدر زنجان ، در زمانهاى نزديك ، از اين گونه ملايان ، يكى ملا محمد على بوده كه در زمان محمد شاه با دولت بكشاكش پرداخته ، و سپس در زمان ناصر الدينشاه بنام بابيگرى بجنگ برخاسته و آن داستان شگفت تاريخى را پيدا كرده . ديگرى اين ملا قربانعلى است كه ما بيادش پرداخته‌ايم ، و ميبايد گفت ملا محمد على با آن كار بيخردانه پايان زندگانيش بهتر و برتر از اين ميبوده .\r\nاينمرد در اين زمان نود سال كمابيش ميداشت و با اين پيرى سستى از خود نشان نميداد ، و رشته فرمانروايى از دست نهشته مردم را از گراييدن بمشروطه بازميداشت .\r\nدر اين ميان سعد السلطنه در زنجان فرمانروا ميبود . اينمرد در زمان ناصر الدينشاه فرمانرواى قزوين شده و شش سال در آنجا مانده و كوشش بسيار بآبادى آن شهر كرده ، و رويهمرفته مرد نيكنامى ميبود . اين هنگام در زنجان نيز رفتار نيك مينمود . با اين همه پيروان ملا قربانعلى او را بر نمىتافتند و ناخشنودى مينمودند .\r\nروز سوم ماه تير ( 13 جمادى الاولى ) يكى از فراشهاى حكومت ميخواست شيخ عبد اللّه نامى را باداره حكمرانى برد ، شيخ عبد اللّه از دست او گريخته خود را به خانه ملا قربانعلى رساند و در آنجا بست نشست . كسان ملا قربانعلى كه بيشتر اوباش و لوطيان ميبودند ، چون از چگونگى آگاه شدند در پى فراش افتاده و او را گرفته كتك بسيارى زدند ، و با قمه چند زخمى رسانيدند ، و سپس سبيلهايش را بريده گفتند : « برو بسعد - السلطنه آگاهى ده » .\r\nآن روز سعد السلطنه بهنگام گذشتن از سبزه ميدان ، با يكى از آن اوباش بنام سيد بشير ، دچار آمد و دستور داد او را گرفتند ، و در اداره حكومتى تازيانه به او زدند و سپس رهايش كردند . اين آگاهى چون بملا قربانعلى رسيد گفت : « فردا بايد حكومت تبعيد شود » . كاركنان او شبانه بطلبه‌ها و ديگران آگاهى دادند و از آباديهاى نزديك شهر مردم را خواستند .\r\nفردا از آغاز روز پيروان كه ششصد تن كمابيش ميبودند در پيرامون خانه آخوند گرد آمدند ، چون گفته ميشد آخوند « حكم جهاد » خواهد داد ، بسيارى از آنان قمه و قداره و تپانچه همراه ميداشتند و ديگران نيز دامنهاى خود پر از سنگ كرده بودند . نخست با پيام آخوند ببازار ريخته دكانهايى را كه باز شده بود بندانيدند . سپس آماده ايستاده چشم به راه فرمان دوختند .\r\nآخوند دستور داد : « برويد ميدان توپخانه » . همگى روانه گرديده در يكسوى ميدان ، در برابر سراى حكومت به رده ايستادند . سعد السلطنه چند تن سرباز براى پاسبانى بدم در گمارده ولى سپرده بود تيرى نيندازند . از اينسو زبان بدشنام گشادند .\r\n\r\n","description":"","footnote":"","page_name":" 403 ","page_number":435},
  {"content":"\r\n\r\nپ 122 اين پيكره نشان ميدهد آذين‌بندى ششكلان را در روز بازديد سربازان پاسخى ندادند . دلير گرديده گاهى چند تيرى انداختند . در اين ميان نصر اللّه نامى از بازاريان با يكتن ديگرى كه از مشروطه‌خواهان ميبودند ناآگاهان بميدان رسيدند .\r\n\r\n","description":"","footnote":"","page_name":" 404 ","page_number":436},
  {"content":"\r\n\r\nكسان آخوند هر دو را آماج تير گردانيدند كه نصر اللّه بس از نيمساعتى جان داد .\r\nپس از ساعتى سربازان از سوى حكومت به پشت‌بام آمده براى ترسانيدن مردم چند تيرى به هوا انداختند . كسان آخوند آن را فرصت شمرده برخى از ايشان كه تفنگ داشتند بجنگ پرداختند و از اينسوى مردم بسراى حكومتى ريخته دست بتاراج و يغما گشادند و آنچه يافتند بردند ، و درها و پنجره‌ها را كندند . دو تن سيد و دو تن توپچى سعد السلطنه را در اطاق اندرون بگير آورده بسيار زدند ، سپس با قمه و قداره چند زخم‌كارى رسانيدند .\r\nبفراشان نيز زخمهايى زدند .\r\nنبى نام فراش سعد السلطنه را بدوش كشيده به خانه حاجى وزير ( يكى از توانگران زنجان ) رسانيد كه در آنجا زخمهايش بندند ، ملا قربان على چون شنيد دستور داد برويد از آنجا هم بيرون كنيد . اوباش رو به خانه حاجى وزير آورده خواستند آنجا را نيز تاراج كنند . اسعد الدوله و ديگران پيش افتاده جلو گرفتند . حاجى وزير ناگزير شد سعد - السلطنه را بيرون كند و يكدسته از اوباشان او را با آن زخمها در كالسكه نشانده و تا بيرون شهر رسانيده رها كردند . بيچاره پيرمرد تا سلطانيه رفته پس از زمانى از آسيب زخمها بدرود زندگى گفت . اين بود نمونه‌اى از « حكم جهاد » ملايان . مانند اين دژرفتارى را از ملا قربانعلى در داستان عظيم‌زاده خواهيم ديد .\r\nاين شگفت كه چون اين كار را كردند زيركانه تلگرافى ، از زبان مردم بدار الشورى فرستادند ، بدينسان : « تعديات سعد السلطنه از حد گذشت يكنفر را تنگ قجر گذاشته و يكدختر را ميخواست ببرد رفته در خانه آقا متحصن شده آقا يعقوب نام هيچ عارضى نداشت بدون جهت سيصد تومان ازو پول گرفت .\r\nاز آنسوى برادرزاده آخوند تلگرافى بمحمد عليميرزا فرستاد ، نزديك به اين :\r\n« سعد السلطنه مشروطه‌خواه بود ميخواست مشروطه را در اينجا هم تأسيس كند از شهر بيرونش كرديم » . آن تلگراف در مجلس بگفتگو آورده شد ولى به اين يكى محمد عليميرزا پروا نداشت و آن تلگراف را نيز پنهان كرد .\r\nيكى دو روز پس از آن پيش‌آمد ، تلگراف حاجى شيخ فضل اللّه و ياران او كه گفتيم به همه شهرها فرستادند بزنجان رسيد . ملا قربانعلى از آن خشنود گرديد ، و همان را عنوان ساخته به مسجد آمد و پيروان را بسر خود گردآورد و از مشروطه بدگوييهايى كرد و بمشروطه - خواهان بيمهايى داد . رويهمرفته مشروطه در اين شهر پا نگرفت ، و از اين هنگام زنجان در دست ملا قربانعلى و پيروان او بود .\r\nدر مجلس در نشست سه‌شنبه دهم تيرماه ( 20 جمادى الاولى ) ، چون از انجمن زنجان تلگرافى رسيده بود ، باز گفتگو بميان آمد . شادروان طباطبايى ، چنان كه شيوه او ميبود ، پاسدارى از ملا قربانعلى نموده چنين گفت : « جناب آخوند هيچوقت از خانه بيرون نميآيد و خبر از جايى ندارد اين كار آدمهاى ايشانست » .\r\n\r\n","description":"","footnote":"","page_name":" 405 ","page_number":437},
  {"content":"\r\n\r\nاينسخن دور نميبود . ملا قربانعلى با آن پيرى توانايى چنين كارها را نميداشت ، و بيشتر كارها را بنام او برادرزاده‌اش و ديگران ميكردند . ولى او نيز بيكبار ناآگاه نميبود .\r\nنزديك به همان روزها داستانكى هم در قزوين ، شهر همسايهء زنجان ، رخ داد . چنان كه گفتيم حاجى شيخ فضل اللّه و همدستان او ، پيش از آنكه از تهران بروند ، كسانى را براى آشوب انداختن در شهرها فرستادند . يكى از آنكسان ميرزا علينقى پسر سيد احمد طباطبايى بود كه رهسپار قزوين شد .\r\nدر اين شهر نيز سيد جمال نامى از ملايان ، دشمنى ، با مشروطه مينمود و يكى از بدخواهان پافشار جنبش ميبود . ميرزا علينقى به خانه او فرود آمد ، و پس از سكالش چنين نهادند كه بآشوبى در شهر برخيزند . شبى سيد جمال لوطيها و اوباش شهر را به خانه خود خواند ، و آنان را به چند دسته بخشيده هر دسته‌اى را به خانه يكى از پيشروان آزاديخواهى فرستاد كه بدست آورند و بكشند .\r\nدر اين هنگام كه دسته‌ها روانه شده بودند ، ناگهان كسى از تلفونخانه آمد و داستان مسجد آدينه را ، كه پيروان حاجى شيخ فضل اللّه چادر زدن ميخواستند و مردم بجلوگيرى برخاستند و در كشاكش فيروزى از آن آزاديخواهان شد ، باز گفت .\r\nسيد جمال از اين آگاهى بترس افتاده كسانى فرستاد و آندسته‌ها را بازگردانيد .\r\nجز يكدسته كه به خانه ميرزا غفار رفتند و با كسان او بزد و خورد برخاستند و در ميانه برخى از كسان ميرزا غفار زخمى گرديدند .\r\nفردا چون مجاهدان از اين داستان آگاهى يافتند بشوريدند و نزديك بود آشوب و خونريزى در قزوين روى دهد . چيزى كه بود شيخ الاسلام و پسر او ميرزا حسن « رئيس المجاهدين » بميان افتاده جلوگيرى كردند . اين داستانيست كه در روزنامه « اتحاد » نوشته شده .\r\n\r\nسر سال سيد عبد - الحميد و سيد حسين\r\nاكنون بتهران بازميگرديم . در اينجا نيز ، در ميان كشاكش مشروطه و « مشروعه » ، كارهايى رخ ميداد . يكى از آنها بازپرس و داورى درباره فروش دختران قوچانى ميبود . چنان كه گفته‌ايم « 1 » از آغاز گشايش مجلس اين يكى از گفتگوهايى بود كه دنبال ميشد . مجلس ميخواست از يكسو دختران را بخانه‌هاشان بازگرداند ، و از يكسو كسانى را كه در آن سياهكارى دست ميداشتند بكيفر رساند . براى اين آصف الدوله والى خراسان و سالار مفخم بجنوردى سركرده سواران آنجا را بتهران خواستند ، و مجلس پافشارى نمود كه آنان ببازپرس و داورى كشيده شوند ، و براى ديده‌بانى به اين كار شش تن از نمايندگان خود را ، تقىزاده را با پنجتن ديگر برگزيد .\r\n\r\n\r\n","description":"","footnote":"\r\n( 1 ) بخش يكم صفحه 227 .\r\n","page_name":" 406 ","page_number":438},
  {"content":"\r\n\r\nاين بود در عدليه با بودن وزير عدليه و ديگران نشستها برپا ميشد و بازپرس ميرفت و روزنامه‌هاى مجلس و حبل المتين پرسشها و پاسخها را نوشته و بآگهى مردم ميرسانيدند .\r\nديگرى ، گرفتن وزارت جنگ از چنگ كامران ميرزا ميبود . چنان كه گفتيم « 1 » اين مرد وزارت جنگ را مرده ريك خود ميشناخت و از دست دادن نميخواست ، و با آنكه در شمار وزيران ميبود گامى بمجلس نميگزاشت ، بلكه با مجلس دشمنى سختى مينمود ، و همچون زمانهاى پيش خودسرانه كار ميكرد روز پنجشنبه پنجم تيرماه ( 15 جمادى الاولى ) پ 123 كامران ميرزا\r\n\r\n\r\n","description":"","footnote":"\r\n( 1 ) بخش يكم صفحه 229 .\r\n","page_name":" 407 ","page_number":439},
  {"content":"\r\n\r\nدر مجلس سخنى از بديهاى او رفت و نمايندگان رأى به برداشته شدن او از وزارت دادند .\r\nديگرى گرفتن سر سال براى سيد عبد الحميد و حاجى سيد حسين نخستين كشتگان راه آزادى بود . چون هجدهم جمادى الاولى روز كشته شدن سيد عبد الحميد ، و بيستم آن روز كشته شدن حاجى سيد حسين ميبود ، « انجمن اتحاد طلاب » بر آن شد كه روز هجدهم ( هشتم تيرماه ) سرسال باشكوهى براى آنان گيرد و از چند روز پيش به بسيج كار پرداخت .\r\nبدينسان كه به روى گور سيد عبد الحميد در مسجد آدينه پارچه‌هاى سياه پوشانيده و دسته - هاى گل چيد . نيز بايوان مسجد پارچه‌هاى سياه كشيد . افزار « ختم » و سوگوارى آماده گردانيد .\r\nچون آن روز رسيد از آغاز روز مردم دسته‌دسته آمده ، و بآيين مسلمانى فاتحه خوانده و به شيوهء اروپايى دسته‌گل روى گور گزارده از در ديگر بيرون ميرفتند . يكدسته از قزاق و ژاندارم نيز براى گل گزاردن آمدند و رفتند .\r\nچون هنگام پسين رسيد همگى وزيران با علماء و نمايندگان مجلس و ديگران در آنجا گرد آمدند . انبوهى چندان شد كه پشت‌بامها نيز پر گرديد . نخست قرآن خواندند و سپس حاجى شيخ محمد واعظ بمنبر رفته ، و داستان گلوله خوردن سيد عبد الحميد را بدانسان كه خود ديده بود ، با زبان روضه‌خوانى ، بازگفت و مردم را بگريانيد .\r\nسپس شاگردان دبستانها با رخت و بيرق سياه ، سرودخوانان آمدند ، و هر دسته‌اى بنوبت خود در جلو گور « خطابه » اى خوانده و دسته‌گل فروگزاردند و بيرون رفتند .\r\nدر هنگام بيرون رفتن ايشان زنان از پشت بام گل بسرهاى آنان ريختند . سپس انجمنهاى تهران ، باشندگان هر يكى بنوبت خود آمده و گل گزارده رفتند . سيد جمال واعظ و ملك المتكلمين و ديگران گفتارها راندند . تا نيمساعت بشام نشست برپا ميبود ، و پس از آن تا سه ساعت از شب رفته نيز مردم آمد و شد مىكردند . براى تهران يك روز خوشى گذشت .\r\nامروز نخستين بار بود كه در ايران ، در يك بزم سوگوارى ، شيوهء ايرانى را با شيوهء اروپايى توأم گردانيدند ، و خواهيم ديد كه همين يكى از ايرادهايى بود كه بست - نشينان عبد العظيم بمشروطه‌خواهان ميگرفتند .\r\nدر روزنامه انجمن تبريز شعرهايى نوشته كه در اين نشست در جلو گور سيد عبد الحميد خوانده گرديده و اينك آنها را ميآورم :\r\n زانروز كه از دار فنا رخت كشيدى * از جان بگذشتيم و ز خونت نگذشتيم\r\nهر قطرهء خون كز بدنت ريخته شد ما * برداشته با خون دل خود بسرشتيم\r\nدر راه وطن آنچه نهفتند و نگفتند * ما در سر بازار بگفتيم و نوشتيم\r\nالمنة للّه كه نمرديم و بديديم * شد سبز هر آن تخم كه پارينه بكشتيم\r\nبر ياد هماندم كه سپرديم بخاكت * اين دسته گلى را به مزار تو بهشتيم \r\n\r\n","description":"","footnote":"","page_name":" 408 ","page_number":440},
  {"content":"\r\n\r\nدر همان روزها گله و ناله از حاجى آقا محسن فزونتر گرديده بود . در نشست چهاردهم تير ( 24 جمادى الاولى ) ، تلگرافى از عراق ، در مجلس خوانده شد ، بدينسان : « صمصام - الممالك كه مأمور حركت دادن حاجى آقا محسن بود وارد شهر شد . پيش از آنكه از طرف صمصام الممالك اقدام شود حاجى آقا محسن اشرار را فرستاده دكاكين را بسته ديشب جمعى در پشت‌بام بازارها و غيره مشغول شليك بودند امنيت سلب زودتر علاج نماييد انجمن محلى عراق »\r\nاين گفتگو عنوان داد كه برخى نمايندگان بدگويى بسيار از اتابك كردند . راستى آن ميبود كه اين زمان نيرنگبازى اتابك بىپرده گرديده و هركسى پى برده بود كه آن آشوبها و خونريزىها در اين گوشه و آن گوشه كشور ، جز با انگيزش او نيست . از چندى پيش اين سخن بزبان‌ها افتاده و روزنامه حبل المتين ، بىآنكه پرده‌درى كند ، گفتار - هاى پرمغزى مينوشت .\r\nاين روزنامه ميگفت يك ماه پيش كشور ايمن مىبود و هواداران خودكامگى ناتوان و درمانده ميبودند . ولى در اين يك ماه در بسيارى از گوشه‌هاى كشور آشوب برخاسته و از اينسو ديده مىشود كه هواداران خودكامگى گستاخ گرديده و به نيرو افزوده‌اند . آشوب - هايى را كه رخ داده بود شمرده و سپس مىپرسيد : « خوب در اين ماه چه تازه واقع شده ؟ ! . .\r\nآيا هيئت وكلا تغيير كرده ؟ . . آيا كسى تازه وارد شده ؟ . . » ، و پاسخ اين پرسشها را بانديشه خوانندگان باز ميگزاشت .\r\nاتابك تا مىتوانست برويه‌كارى مىكوشيد و هواداران او در مجلس و ديگر جاها تا ميتوانستند پرده ميكشيدند . ولى راستى در پرده نماند و دير يا زود بآشكار افتد . بد - گمانيها درباره او روزبروز فزونتر گرديده كنون بجايى مىرسيد كه در مجلس گفتگو كنند و آشكاره او را « خائن » خوانند .\r\n\r\n« لايحه » نويسى بست‌نشينان\r\nكنون باز داستان بست‌نشينان را دنبال مىكنيم . چنان كه گفتيم ، اينان نخست تلگرافهايى بشهرها فرستادند ، و چون اميدمند به نتيجه آن مىبودند بدينسان نشستند . يكدستگاه آخوندى شگفتى برپا كرده بودند . حاجى شيخ فضل اللّه هر شب در صحن نماز جماعت ميخواند و سپس بمنبر رفته ببدگويى از مشروطه و مجلس ميپرداخت .\r\nدر آن ميان چنين خواستند كه نوشته‌هايى ميان مردم پراكنند . ليكن چاپخانه‌هاى تهران هيچيكى نخواست نوشته‌هاى آنان را بچاپ رساند . همانا نخست نوشته‌هايى را با خط خوشى نوشته و پيكره از آنها برداشته در ميان مردم پراكنده مىگردانيده‌اند ، و اينست ما پيكرهء نوشته‌اى را از آنگونه در دست ميداريم كه در اينجا ميآوريم ( پ 124 )\r\nليكن پيداست كه اين كار دررفت بسيار داشته و گران ميافتاده . اين بود ناگزير\r\n\r\n","description":"","footnote":"","page_name":" 409 ","page_number":441},
  {"content":"\r\n\r\nپ 124 اين پيكره يكى از لايحه‌هاى بست‌نشينان را نشان ميدهد كه با پيكره برداشتن در ميان مردم پراكنده‌اند .\r\n\r\n","description":"","footnote":"","page_name":" 410 ","page_number":442},
  {"content":"\r\n\r\nگرديدند خود چاپخانه‌اى برپا كنند . براى اين كار سنگى را با افزارهاى آن ، از سيد مرتضى برغانى بيكصد و سى تومان خريده و شبانه بار استرها كرده بعبد العظيم بردند و در آنجا به كار انداختند . اين يك گشايشى در كار ايشان پديد آورد . همانا از آخرهاى تيرماه بود كه به بيرون دادن « لايحه » ها پرداختند . كنون نسخه‌هاى بسيارى از آنها در دست ماست . با خط خوشى ، برخى با نستعليق ، و برخى با نسخ ، نوشته شده و پاكيزه بچاپ رسيده . « 1 »\r\nاينان روزنامه‌نويسى نميتوانسته‌اند و يا نميخواسته‌اند ، از اينرو نوشته‌هاى خود را « لايحه » ناميده و آنها را بيك گونه ديگرى بيرون داده‌اند . همچون روزنامه‌ها از چند زمينه سخن نميرانند و هر « لايحه » در يك زمينه مىباشد . مثلا در يكى از آنها درخواستهاى خود را ، كه سه چيز ميبود ، باز مينمايند . در ديگرى از زبان حاجى شيخ فضل اللّه ، انديشه و ايرادهايى را كه بمجلس ميگرفته روشن ميگردانند . در ديگرى از زبان سيد احمد طباطبايى ، انگيزه بازگشتن او را از مشروطه مينويسند . در ديگرى تلگراف آخوند خراسانى و حاجى شيخ مازندرانيرا ، كه بمجلس كرده و روزنامه‌ها آن را پراكنده - بودند ، ( همان تلگرافى كه ما نيز آورديم ) بگفتگو گزارده ميگويند : مجلس را با آن شرطهاييكه اين دو مجتهد بزرگ ستوده‌اند ما نيز ميخواهيم ولى اين مجلس كه هست آن شرطها را دارا نيست .\r\nدر يكى از اينها از تلگرافى گفتگو ميكنند ، كه آخوند خراسانى و حاجى شيخ - مازندرانى ، بميانجيگرى حاجى شيخ فضل اللّه ، بمجلس فرستاده بوده‌اند ، و حاجى شيخ فضل اللّه ميگويد پيش از بيرون آمدن از تهران آن را بنزد رييس مجلس فرستاده بوده .\r\nچون اين تلگراف در جايى نيست و اينان در نوشته‌هاى خود نام آن را ميبردند اينست در اينجا آن را مىآوريم :\r\n« از نجف اشرف توسط جناب حجة الاسلام نورى دامت بركاته مجلس محترم شوراى » « ملى شيد اللّه تعالى اركانه ماده شريفه ابديه كه بموجب اخبار واصله در نظامنامه اساسى » « درج و قانونيت مواد سياسيه و نحوه‌ها من الشرعيات را موافقت با شريعت مطهره » « منوط نموده‌اند از اهم مواد لازمه و حافظ اسلاميت اين اساس است و چون زنادقه عصر » « به گمان فاسد حريت اين موقع را براى نشر زندقه و الحاد مغتنم و اين اساس قويم را » « بدنام نموده لازم است ماده ابديه ديگر در دفع اين زنادقه و اجراى احكام الهيه عز اسمه » « بر آنها و عدم شيوع منكرات درج شود تا بعون اللّه تعالى نتيجه مقصود بر مجلس محترم »\r\n\r\n\r\n","description":"","footnote":"\r\n( 1 ) ميرزا محمد عليخان تربيت در كتابيكه درباره روزنامه‌هاى ايران نوشته و پرفسور براون آن را بانگليسى ترجمه كرده گفته اين « لايحه » ها تا شماره 19 بيرون آمده ولى درست نيست و شمارهء آنها بيشتر از 19 مىباشد . اينان نخست با نستعليق مينوشته‌اند و به برخى از آنها تاريخ يا شماره ميگزارده‌اند . و من تا شماره 15 ديده‌ام . سپس گويا نويسنده ديگر شده و اين بار با نسخ نوشته‌اند و شماره را نيز از سر گرفته‌اند و اين رشته دوم است كه تا 19 رسيده است .\r\n","page_name":" 411 ","page_number":443},
  {"content":"\r\n\r\n« مترتب و فرقه ضاله مأيوس و اشكالى مترتب نشود انشاء اللّه تعالى الاحقر الجانى محمد » « كاظم الخراسانى الاحقر عبد اللّه مازندرانى هفتم جمادى الاولى »\r\nاين تلگراف دروغ نيست . چنان كه پيش از اين گفتيم ، آخوند و حاجى شيخ ، نخست بحاجى شيخ فضل اللّه بدگمان نبوده از دور با اين همراهى مىنموده‌اند ، و اين تلگراف از اينروست .\r\nاينان در « لايحه » هاى خود از هر راه به بازگردانيدن مردم از مشروطه ميكوشيده‌اند .\r\nدر همه‌جا مشروطه‌خواهان را « بابى » و « ؟ ؟ ؟ طبيعى » ناميده خواست ايشان را « آشكار گردانيدن كيش خود » يا « آزادى از بند دين » نشان ميداده‌اند . براى برآغاليدن مردم عامى ، آزادى و برابرى را كه بجهودان داده شده بود ، به ياد آنان مياندازند و ببرخى دروغ‌هاى زشتى برميخيزند . بيش از همه روزنامه‌نويسان را دنبال كرده گله ميكرده‌اند ، و سخنانيرا كه ما هيچگاه در روزنامه‌هاى آنزمان نمييابيم بنام آنان مينوشته‌اند . هر چيز تازه‌اى را كه از اروپا رسيده و در ميان مردم رواج گرفته بود بيدينى ناميده ايراد ميگرفته‌اند .\r\nاز رويهمرفته اينها نيز پيداست كه راه « شلتاق » و بهانه‌جويى ميپيموده‌اند و انگيزه كارشان بيش از همه سودجويى ميبوده .\r\nبهتر است خوانندگان برخى از آن لايحه‌ها را ببينند و بخوانند تا بدانند چه چيزهايى ميخواسته‌اند ، و چه بهانه‌هايى ميگرفته‌اند ، و با چه عنوانهاى پوچى در برابر كوششهاى غيرتمندانه آزاديخواهان ايستادگى و كارشكنى نشان ميداده‌اند . چون چنان كه گفتيم بسيارى از لايحه‌ها را با خط خوش نستعليق بيرون داده‌اند ، چند تا از اينها را با پيكره نشان ميدهيم ( پ 125 ، پ 126 ، پ 127 ، ) برخى ديگر را هم در جاى خود خواهيم آورد .\r\n\r\nجشن فرمان مشروطه\r\nدر اين ميان چون روز چهاردهم جمادى الثانى كه روز داده شدن فرمان مشروطه ميبود نزديك ميشد ، دار الشورى چنين نهاد كه آن روز را بنام « روز نخست مشروطه » يكى از عيدها گرداند و در آن روز در همه شهرهاى ايران جشن گرفته شود ، و اين نهادهء خود را با تلگراف بهمه‌جا آگاهى فرستاد .\r\nدر همه‌جا به بسيج جشن پرداختند . در خود تهران يك جشن بسيار باشكوه و بزرگى را بديده گرفته ، و از يكهفته پيش ، انجمنها و ديگران به بسيج برخاستند . اين جشن بيش از همه ، از آن تهرانيان ، و خود سزنده به آنان ميبود كه بيشتر از ديگران به آن كوشند .\r\nدر تهران در اين زمان ، چهل تا كمابيش انجمن ميبود . اينها كميسيونى براى اين كار برگزيدند . از سوى مجلس هم آقا ميرزا محسن برگزيده شد . اينان نخست به روى سردر مجلس طاقى ، براى نشيمن دو سيد و ديگر علما ، و در دو پهلوى آن دو طاقى براى نشيمن وزيران و نمايندگان بيگانه ، بستند . سپس دو سوى جلو خان مجلس را در\r\n\r\n","description":"","footnote":"","page_name":" 412 ","page_number":444},
  {"content":"\r\n\r\nميان انجمنها بخشيدند كه هر يكى طاقى بنام خود آراست . ارمنيان و جهودان و زردشتيان هركدام طاق ديگرى بستند . گذشته از اينها صدر السلطنه و مشار الدوله و معين السلطان كه خانه‌هاشان در آن نزديكى ميبود ، هركدام طاقى بستند ، ظل السلطان كه از چندى باز بمشروطه‌خواهان گرايش نشان ميداد ، جلو خانه خود را طاقى بست و دستگاه پذيرايى درچيد . اداره‌هاى دولتى هر يكى در هر كجا ميبود طاقى بست .\r\nدر هر طاقى آنچه ميتوانستند ، از آراستن و پيراستن ، و فرشهاى گرانبها آويختن و گلدان گزاردن ، و چراغها چيدن دريغ نگفتند . در هر طاقى دستگاه پذيرايى جداگانه برپا كردند . در كمتر جنبشى اين كوشش از مردم ديده شدى .\r\nاز روز دوم مرداد ( 14 جمادى الثانيه ) جشن و شادى آغاز گرديد و دو روز و دو شب در ميان ميبود . آنمرد با فهم آذربايجانى كه گفتيم نامه بحاجى مهدى آقا مينوشته ، در يك نامهء خود اين جشن را ستوده و من اينك برخى نوشته‌هاى او را ميآورم :\r\n« جلو بهارستان را كه ميدان وسيعيست دور تا دور طاق و آذين بسته و با چراغ و گل و سجاده‌هاى قيمتى آراستند . هشتاد طاقست هريكى را يكى از انجمنهاى تهران و اصناف صاحب شده و زينت داده و اقسام شربت و ليمونات و ميوه و شيرينى چيده و از واردين با گرمى پذيرايى نمودند . آتش‌بازى نوظهور صنعتى شد امتداد آن آنقدر بود كه دو ساعت مردم را بتماشا مشغول كرد .\r\nدر صحن بهارستان خيابانها را طاق و آذين بسته و چراغانى كرده و شيرينى و ميوه چيده . كافه بهارستان فتوگراف بهشت برين بود .\r\nسفراى دول خارجه بموجب دعوت رسمى حضور داشتند . شاگردان مدارس دسته دسته حاضر و وزراء عظام و رجال دولت و وكلاء مجلس مشغول پذيرايى بودند . غير از بهارستان و جلو خان و ميدان آن ، ظل السلطان جلو خان عمارت خود و چند هزار قدم از يمين و يسار كوچه را چراغانى مفصل كرده بساطها چيده . هكذا بانوى عظمى جلو خان و كوچه و ديوار و بامها را زينت داده چراغانى كرده .\r\nهرگاه بخواهيم از كم و كيف اين جشن و چراغانى گفتگو كنيم در اين حساب مرتبه آحاد و عشرات و مآت ندارد بلكه كمتر و اقل عدد در اين باب هزار است . مثلا بايد بگوييم در بهارستان هزار دستگاه جار آويزان است چند هزار چراغ روشن است در هريكى از خيابان‌هاى بهارستان هزار صندلى هزار ميز گزارده شده در هر اطاقى از اطاقهاى هشتگانه اقلا هزار چراغ روشن است در هرچند ساعت چند هزار شيشه شربت و ليمونات صرف مىشود مصارف اين جشن الى بيست هزار تومان بالغ مىشود از پانصد هزار زبان بيك مرتبه صداى زنده باد مشروطه بلند مىشود .\r\nچون حضرات حجج الاسلام و فقهاء نيز حضور داشتند موزيك و آلات طرب ممنوع است در عوض آن نغمه خوش‌الحانى داريم كه از همه نغمات روح‌افزاتر است و آن اينست\r\n\r\n","description":"","footnote":"","page_name":" 413 ","page_number":445},
  {"content":"\r\n\r\nپ 125 اين پيكره نشان ميدهد يكى از لايحه‌هاى بست‌نشينان را كه بدون استثناء كف زده فرياد ميكنند « زنده باد مشروطه »\r\nجنابان آقا سيد عبد اللّه و آقا سيد محمد و آقا سيد جمال افجه‌اى و ساير علما را عسر و حرج بود كه در هر اطاقى نشسته تبريك گويند عبورا سرپا تشريف‌فرما شده بطاقها و انجمنها\r\n\r\n","description":"","footnote":"","page_name":" 414 ","page_number":446},
  {"content":"\r\n\r\nتبريك فرمودند .\r\nشب دوم اهالى انجمنها و اصناف از همديگر ديدوبازديد كردند . آذربايجانيان دو طاق بسته‌اند و امتيازشان اينست كه جارها و لاله‌ها و كتيبه‌ها همه برنگ قرمز است » .\r\nاين در تهران بود . در تبريز نيز از سه روز پيش بسيج كار كرده عمارت انجمن و بازارچه صفى را در نزديكى آن آذين بستند . همچنين در بازار درفشها افراشته هركس به اندازه توانايى و دلخواه خود آذين‌بندى كرد . چون روز چهاردهم فرارسيد علما و سردستگان در انجمن گرد آمدند و چراغانى و جشن پرشكوهى گزاردند . فردا پنجشنبه فوجهاى مجاهدان از هر كويى بجنبش آمده ، هر فوجى با رخت و نشان ويژه خود ، علما و سادات و سركردگان در جلو ، مشق‌كنان و پاىكوبان ، با درفش و موزيك روى بانجمن آوردند . هر تيپى بنوبت خود آمده ميرفتند . نيز مردم دسته‌دسته مىآمدند و پس از خوردن چايى و شيرينى بازميگشتند . ارمنيان يكدسته آمدند و بارون هامازاسپ نامى از ايشان خطابه‌اى خواند . همچنين حاجى شيخ على اصغر و آقا ميرهاشم گفتارهايى راندند .\r\nبدينسان جشن و پذيرايى باشكوه بسيار بپايان آمد .\r\nاز كارهاى نيك در اين روزها كه نشان ارجشناسى آزاديخواهان بود اينكه در تهران روز آدينه سوم مرداد ( 15 جمادى الثانيه ) هنگام پسين ، دسته‌هايى از نمايندگان انجمنها و دار الشورى ، با چتر و درفش ، روانه تكيه دولت گرديده و در آنجا بر سر خاك مظفر الدينشاه خطابه‌ها خواندند و گلها به روى گورش پاشيدند ، و بنام « شاه مشروطه » آمرزش از خدا برايش طلبيدند .\r\n\r\nيكى از « لايحه‌هاى » بست‌نشينان\r\nاما بست‌نشينان همچنان در جايگاه خود ميبودند و « لايحه » ها بيرون ميدادند و چون يكى از آن « لايحه » ها كه ارجدارتر از ديگران بوده در همين روزها ( ششم مرداد - 18 جمادى الثانيه ) بيرون داده شد در اينجا آن را ميآوريم :\r\n« شرح مقاصد حضرت حجة الاسلام و المسلمين آقاى حاج شيخ فضل اللّه سلمه اللّه » « و ساير مهاجرين زاويهء مقدسه از علماء عظام و غيرهم آن است كه سال گذشته از سمت » « فرنگستان سخنى به مملكت ما سرايت كرد و آن سخن اين بود كه هر دولتى كه پادشاه » « و وزراء و حكامش بدلخواه خود با رعيت رفتار مىكند آن دولت سرچشمه ظلم و تعدى » « و تطاول است و مملكتى كه ابواب ظلم و تعدى و تطاول در آن مفتوح باشد آبادانى » « برنميدارد و لا يزال بر پريشانى رعيت و بىسامانى اهالى مىافزايد تا آنجا كه بالمره » « آن مملكت از استقلال مىافتد و در هاضمه جانورهاى جهانخور تحليل ميرود و گفتند » « معالجهء اين مرض مهلك مفنى آن است كه مردم جمع بشوند و از پادشاه بخواهند كه » « سلطنت دلخواهانه را تغيير بدهد و در تكاليف دولتى و خدمات ديوانى و وظايف دربارى » « قرارى بگذارند كه من بعد رفتار و كردار پادشاه و طبقات خدم و حشم او هيچوقت از »\r\n\r\n","description":"","footnote":"","page_name":" 415 ","page_number":447},
  {"content":"\r\n\r\n« آن قرار تخطى نكند و اين قرارداد را هم مردمان عاقل و امين و صحيح از خود رعايا » « بتصويب يكديگر بنويسند و بصحه پادشاه رسانيده در مملكت منتشر نمايند و گفتند نام » « آن حكمرانى بدلخواه به زبان اين زمان سلطنت استبداديه است و نام اين حكمرانى » « قراردادى سلطنت مشروطه است و نام قرارداد دهندگان وكلاء و يا مبعوثين است » « و نام مركز مذاكرات آنها مجلس شوراى ملى است و نام قراردادهاى » « آنها قانون است و نام كتابچه كه آن قراردادها را در آن مينويسند نظامنامه » « است سلسله علماء عظام و حجج الاسلام چون از اين تقرير و اين ترتيب استحضار تام » « بهمرسانيدند مكرر با يكديگر ملاقات نمودند و مقالات سرودند و همه تصديق فرمودند » « كه اين خرابى در مملكت ايران از بىقانونى و ناحسابى دولت است و بايد از دولت تحصيل » « مجلس شوراى ملى كرد كه تكاليف دواير دولتى را معين و تصرفاتشان را محدود نمايد » « تا آنكه به حمد اللّه تعالى پادشاه مرحوم موفق و مساعى علماء عظام مشكور و مجلس » « دار الشورى كبراى اسلامى مفتوح شد و اعليحضرت اقدس شاهنشاه عصر خلد اللّه سلطانه » « هم به اين سعادت مساعدت كه مبدول ميفرمايند حائز گرديد پس عنوان سخن و مبدء » « مذاكرات بىقانونى دواير دولت بود و حاجت ما مردم ايران هم به وضع اصول و قوانين » « در وظايف دربارى و معاملات ديوانى انحصار داشت و بعد همين كه مذاكرات مجلس » « شروع شد و عناوين دائر باصل مشروطيت و حدود آن در ميان آمد از اثناء نطقها و » « لوائح و جرائد امورى بظهور رسيد كه هيچكس منتظر نبود و زائد الوصف مايه وحشت » « و حيرت رؤساء روحانى و ائمه جماعت و قاطبه مقدسين و متدينين شد . »\r\n« از آن جمله در منشور سلطانى كه نوشته بود مجلس شوراى ملى اسلامى داديم » « لفظ اسلامى گم شد و رفت كه رفت اين فقره سند صحيح دارد عند الحاجه مذكور و » « مشهود مىشود و ديگر در موقع اصدار دستخط مشروطيت از اعليحضرت اقدس شاهنشاه » « عصر دام ظله الممدود در مجلس در حضور هزار نفس بلكه بيشتر صريحا گفتند كه ما مشروعه » « نميخواهيم و ديگر برأى العين همه ديديم و مىبينيم كه از به دو افتتاح اين مجلس جماعت » « لا قيد لاابالى لامذهب از كسانى كه سابقا معروف ببابى بودن بوده‌اند و كسانى كه منكر » « شريعت و معتقد بطبيعت هستند همه در حركت آمده و بچرخ افتاده‌اند سنگهاست كه » « به سينه ميزنند و جنگهاست كه با خلق خدا ميكنند و ديگر روزنامه‌ها و شب‌نامه‌ها پيدا شد » « اكثر مشتمل برسب علماء اعلام و طعن در احكام اسلام و اينكه بايد در اين شريعت » « تصرقات كرد و فروعى را از آن تغيير داده تبديل باحسن و انسب نمود و آن قوانينى » « كه بمقتضاى يكهزار و سيصد سال پيش قرار داده شده است بايد همه را با اوضاع » « و احوال و مقتضيات امروز مطابق ساخت از قبيل اباحه مسكرات و اشاعه فاحشه خانه‌ها » « و افتتاح مدارس تربيت نسوان و دبستان دوشيزگان و صرف وجوه روضه‌خوانى و وجوه » « زيارات مشاهد مقدسه در ايجاد كارخانه‌جات و در تسويهء طرق و شوارع و در احداث »\r\n\r\n","description":"","footnote":"","page_name":" 416 ","page_number":448},
  {"content":"\r\n\r\nپ 126 اين پيكره نشان ميدهد يكصفحه از يك « لايحه » بست‌نشينان را « راههاى آهن و در استجلاب صنايع فرنگ و از قبيل استهزاء مسلمانها در حواله دادن » « بشمشير حضرت ابو الفضل و يا بسر پل صراط و اينكه افكار و گفتار رسول مختار صلى اللّه »\r\n\r\n","description":"","footnote":"","page_name":" 417 ","page_number":449},
  {"content":"\r\n\r\n« عليه و آله و سلم العياذ باللّه از روى بخار خوراكهاى اعراب بوده است مثل شير شتر و » « گوشت سوسمار و اينكه امروز در فرنگستان فيلسوفها هستند خيلى از انبياء و مرسلين » « آگاه‌تر و داناتر و بزرگتر و نستجير باللّه حضرت حجة بن الحسن عجل اللّه تعالى فرجه را » « امام موهوم خواندن و اوراق قرآن مجيد را در مقواهاى ادوات قمار به كار بردن و صفحات » « مشتمل بر اسم جلاله و آيات سماويه را در صحن مجلس شورى دريدن و پاشيدن و نگارش » « اينكه مردم بىتربيت ايران سالى بيست كرور تومان مىبرند و قدرى آب مىآورند » « كه زمزم است و قدرى خاك كه تربت است و اينكه اگر اين مردم وحشى و بربرى » « نبودند اينهمه گوسفند و گاو و شتر در عيد قربان نمىكشتند و قيمت آن را صرف پل‌سازى » « و راه‌پردازى ميكردند و اينكه تمام ملل روى زمين بايد در حقوق مساوى بوده ذمى » « و مسلم خونشان متكافو باشد و با همديگر درآميزند و به يكديگر زن بدهند و زن » « بگيرند ( زنده باد مساوات ) و ديگر ظهور هرج‌ومرج در اطراف ممالك محروسه و » « سلب امنيت و خلاف نظم و شيوع خونريزى و تاخت و تاز و اثارهء فتن و مفاسد در هر » « صقع و هر ناحيه و رواج رقابت و خصومت و معادات در ميان اهالى شهرهاى بزرگ » « خصوصا حوادث و سوانحى كه در صفحه آذربايجان و سرحدات آن اتفاق افتاده و كشتارها » « كه در كرمانشاهان و فارس و حدود نهاوند و غيرها واقع شده است و ديگر تجرى » « طبقات مردم در فسق و فجور و منكرات ميفرمايند چون ما و شماها همگى در طهران » « هستيم فقط طهران را از شما ميپرسيم آيا از وقتى كه اسم آزادى در اين شهر شايع » « شده است سستى عقايد اهالى و درجه هرزگيها و بيباكيها از كجا بكجا رسيده است » « هيچوقت شنيده بوديد كه يهودى با بچه مسلمان لواط كرده باشد از گذر لوطى صالح » « بپرسيد و هيچوقت ديده بوديد كه يهودى على الرؤس دختر مسلمان را كشيده باشد » « امسال همگى ديديد يا مستحضر شديد ذاكرين و وعاظ ميگويند كه امسال مجالس روضه » « خوانى و تكاياى عزادارى و اهتمام مردم در اين عبادت كه از شعائر بزرگ شيعه خانه » « است نزديك نصف بتعطيل گذشت و متروك شد آيا هيچ انتظار چنين نتيجه را داشتيد » « و هيچ شنيده بوديد تا اين تاريخ كه يك آدمى در دنيا گفته و يا نوشته و پراكنده كرده » « باشد كه الوهيت خدا مشروطه است و لقد قالوا كلمة الكفر و هيچ شنيده بوديد در اين » « يكهزار و سيصد و چند سالى كه از عمر اسلام ايد اللّه انصاره گذشته است صورت يكى از » « مجددين دين را كه در عداد كلينى و علم الهدى و محقق و شهيدين شمرده مىشود به شكل » « حيوانى باركش كشيده و تشهير كرده باشند . »\r\n« و ديگر افتتاح رسوم و سير معموله بلاد كفر در قبة الاسلام تاريخ هجرى هيچ خبر » « نميدهد كه در ممالك اسلاميه مجلس ترحيم و ختم قرآن را بدستور فرنگستان تشكيل » « داده باشند مسجد جامع پايتخت اسلام فاتحه ذرارى صديقهء طاهره سلام اللّه عليها بسيرهء » « خاصه فرنگان گلريزى كردن و دستمالهاى مشكى بر بازوى دستجات اطفال مسلمين »\r\n\r\n","description":"","footnote":"","page_name":" 418 ","page_number":450},
  {"content":"\r\n\r\n« بستن و جماعت زردشتيها را در خانه خدا وارد ساختن و در مجلس فاتحه مخصوصا » « آلافرنگها و پاريس‌پرستها را مستخدم قرار دادن و ارباب عمايم و بزرگان شريعت را » « طوعا يا كرها به آن محضر مطهر كشيدن « 1 » اى پيروان دين اسلام هيچ ختمى به اين شكل » « ديده يا شنيده بوديد . »\r\n« و هيچ ديده و شنيده بوديد كه رؤساء روحانى هما را عنفا در مجلس در قطار » « مادامهاى فرنگان كشيده و در ازدحامى كه سراپا علىرغم اسلام و اسلاميان است حاضر » « و مستبشر داشته باشند آن بازار شام آن شيپور سلام آن آتشبازيها آن ورود سفراء » « آن عاديات خارجه آن هورا كشيدنها و آنهمه كتيبه‌هاى زنده باد زنده باد و ( زنده باد » « مساوات ) و ( برادرى و برابرى ) « 2 » »\r\n« ميخواستيد يكى را هم بنويسيد ( زنده باد شريعت ) ( زنده باد قرآن ) ( زنده باد اسلام ) » « حقيقة چشم خاتم الانبياء روشن و خاطر خاتم اوصياء خرسند قرت الاعين سرت الانفس » « شما را اى مسلمانها اى اهل تهران به قرآن مجيد بامير المؤمنين به سيد الشهداء و به امام » « زمان ارواحنا لهم الفداء قسم ميدهيم كه اگر پيغمبر شما حاضر بود و آن هنگامه جلو خان » « نگارستانرا ميديد چه ميفرمود آيا نفرين ميكرد يا تبريك ميگفت و آيا ميفرمود » « خوب جشنى براى مجلس گرفته‌ايد يا ميفرمود خوب ختمى براى اسلام گذاشته‌ايد آيا » « ميفرمود زنده باد مشروطه يا ميفرمود اهكذا تخلفون محمدا فى امته . »\r\n« الها كه نعمت مجلس شوراى ملى اسلامى خصم لامذهبان باد » « از طرف هيئت مهاجرين الى اللّه به جماعت آزادىخواه اعلان مىشود كه اگر » « هزار از اين حقه‌ها بزنيد و ساعتى صد سحر بابلى بكنيد به هيچ نتيجه نايل نخواهيد شد » « و سحر با معجزه پهلو نخواهد زد و ما تن بتضعيف اسلام و تحريف احكام نخواهيم داد » « مادام منا الروح فى الجثمان و ديگرهاى ديگر هم هست بلكه بسيار است زيرا كه اين » « طفل يك ساله ره صد ساله پيموده است ولى از تذكار و تعداد آنها ميترسم برخى از » « صنا ديد سلسله و عظماء علماء عصر وفقهم اللّه لما يحب و يرضى آزرده شوند ورنه سخن » « بسيار است . »\r\n « قومى هم قتلوا اميم اخى * فاذا رميت يصيبنى سهمى » \r\n« حالا از برادران پاكيزه نهاد و همكيشان ايرانى نژاد سؤال ميكنيم كه آيا اين فتنه‌هاى » « عجيب و اين مفسده‌هاى عظيم در اين مملكت واقع شده است يا نه و آيا اين حوادث » « فوق‌العاده بعد از تأسيس اين وضع جديد توليد گرديده است يا نه احترام ميكنيم و » « نميگوييم اين شرور و مفاسد از مجلس متولد شده و اينها اولاد اوست ميگوييم اينها » « همزاد اوست آيا مجلس دار الشورى كبراى اسلامى بچه جهت و بكدام دليل بايد »\r\n\r\n\r\n","description":"","footnote":"\r\n( 1 ) ختم سرسال سيد عبد الحميد و حاجى سيد حسن را مىگويند .\r\n( 2 ) جشن سرسال مشروطه را ميگويند .\r\n","page_name":" 419 ","page_number":451},
  {"content":"\r\n\r\nپ 127 اين پيكره نشان ميدهد يك صفحه ديگر از « لايحه » بست‌نشينان ( دنباله پ 126 )\r\n\r\n","description":"","footnote":"","page_name":" 420 ","page_number":452},
  {"content":"\r\n\r\n« از آنجا كه همه‌كس از حقيقت حال مطلع نيست و از اوضاع عصر و اخبار عالم » « استحضار ندارد جهت و دليل را هم حسب التكليف ما خود شرح ميدهيم زيرا كه فرمودند » « چون بدعتها ظاهر بشود بر عالم است كه اطلاع خود را اظهار كند ( برادران دينى ما ) » « در اين عصر ما فرقه‌ها پيدا شده‌اند كه بالمره منكر اديان و حقوق و حدود هستند اين » « فرق مستحدثه را برحسب تفاوت اغراض اسمهاى مختلف است ( انارشيست ) ( نهليست ) » « ( سوسياليست ) ( ناطوراليست ) ( بابيست ) و اينها يك نحو چالاكى و تردستى در اثاره » « فتنه و فساد دارند و بواسطهء ورزشى كه در اين كارها كرده‌اند هرجا كه هستند آنجا را » « آشفته و پريشان ميكنند سالهاست كه دو دسته اخير از اينها در ايران پيدا شده و مثل » « شيطان مشغول وسوسه و راهزنى و فريبندگى عوام اضل من الانعام هستند يكى فرقه » « بابيه است و ديگرى فرقه طبيعيه اين دو فرقه لفظا مختلف و لبا متفق هستند و مقصد » « صميمى آنها نسبت بمملكت ايران دو امر عظيم است يكى تغيير مذهب و ديگرى تبديل سلطنت » « اين اوقات اين دو فرقه از سوء القضاء هر دو در جهات مجلس شوراى ملى ما مسلمانها » « وارد و متصرف شده‌اند و جدا جلوگيرى از اسلاميت دار الشوراى ايران ميكنند و » « ميخواهند مجلس شوراى ايران را پارلمنت پاريس بسازند و اينكه حضرت حجة الاسلام » « و المسلمين آقاى حاجى شيخ فضل اللّه ايده اللّه طرف بىارادتى اين جماعت واقع » « شده و مستوجب چندين ناسزا و سب و تهمت در روزنامه‌ها و شب‌نامه‌ها و منابر » « گرديده‌اند سگهاى جهنم بر او بانك ميزنند و بابيهاى مسلم از او سخت ميرمند براى » « همين است كه ايشان كما هو حقه بيدار اين دو دسته دزد شده‌اند و در تنزيه مجلس شورى » « از اين دو فرقهء پليد جدا ايستاده‌اند و بتوفيق الهى تقصير نخواهند فرمود و از جان و » « مال دريغ نخواهند داشت تا بجميع علماء مذهب جعفرى از عرب و عجم جميع اين » « مطالب را محقق و مسلم بكنند و تمام تكاليف حتميه الهيه اين مقام را بروجه اكمل و » « اوفى بپردازند تهديد آن حضرت بغوغاى سفله و اراذل از اين جهت است و ارجاف » « گرفتن مبلغ گزاف از سفارت يا دولت يا ديگرى از اين بابت است و الا همه‌كس » « ميداند كه خراسان بزرگتر از قاين است و وزارت جنگ مهمتر از حكومت سيستان » « است و وكلاء مجلس هم امناء ملت هستند و آن تلگرافى كه يك لخت كذب صريح و » « جعل قبيح است از امناء ملت شايسته نبود و چنين خلاف با قسم و خيانت بر موكلين » « موجب انعزال است از وكالت مگر كسانى كه هيچ مستحضر نبوده‌اند و هم الاكثرون » « بالجمله تمام مفاسد ملكى و مخاطرات دينى از اينجا ظهور كرد كه قرار بود مجلس شورى » « فقط براى كارهاى دولتى و ديوانى و دربارى كه بدلخواه اداره ميشد قوانينى قرار » « بدهد كه پادشاه و هيئت سلطنت را محدود كند و راه ظلم و تعدى و تطاول را مسدود » « نمايد امروز مىبينيم در مجلس شورى كتب قانونى پارلمنت فرنگ را آورده و در » « دائره احتياج بقانون توسعه قائل شده‌اند غافل از اينكه ملل اروپا شريعت مدونه »\r\n\r\n","description":"","footnote":"","page_name":" 421 ","page_number":453},
  {"content":"\r\n\r\n« نداشته‌اند لهذا براى هر عنوان نظامنامه نگاشته‌اند و در موقع اجراء گذاشته‌اند و ما » « اهل اسلام شريعتى داريم آسمانى و جاودانى كه از بس متين و صحيح و كامل و مستحكم » « است نسخ برنميدارد صادع آن شريعت در هر موضوع حكمى و براى هر موقع تكليفى » « مقرر فرموده است پس حاجت مردم ايران به وضع قانون منحصر است در كارهاى » « سلطنتى كه برحسب اتفاقات عالم از رشته شريعتى موضوع شده و در اصطلاح فقهاء » « دولت جائره و در عرف سياسيين دولت مستبده گرديده است بارى بعد از بيدار شدن » « حضرات مؤسسين مجلس از حجج الاسلام و ساير مسلمين بظهور اين فتن و بروز اين » « مفاسد و اينكه تولد اين نتايج سوء از دخالت دو دسته دشمنان دين و دولت كه بابيه و » « طبيعيه هستند شده است قرار قاطع بر جلوگيرى ابدى از تصرفات لامذهبان در اين » « اساس متين داده شد و جلوگيرى از دخالت و تصرفات اين فرقه‌هاى فاسده مفسده » « بنگاشتن و ملحوظ داشتن چند فقره است در نظامنامهء اساسى يكى آنكه در نظامنامهء » « اساسى مجلس بعد از لفظ مشروطه لفظ مشروعه نوشته شود و ديگر آنكه فصل دائر » « بمراعات موافقت قوانين مجلس با شرع مقدس و مراقبت هيئتى از عدول مجتهدين در هر » « عصر بر مجلس شورى به همان عبارت كه همگى نوشته‌ايم بر فصول نظامنامه افزوده » « شود و هم مجلس شورى را بهيچوجه حق دخالت در تعيين آن هيئت از عدول مجتهدين » « نخواهد بود و اختيار انتخاب و ساير جهات راجعهء به آن هيئت كليه با علماء مقلدين هر عصر » « است لا غير و ديگر آنكه محض جلوگيرى از فرق لامذهب خاصه مرتدين از دين كه » « فرقه بابيه و نحو آن است حضرت حجة الاسلام و المسلمين آقاى آخوند ملا محمد كاظم » « مد ظلاله افزودن فصلى را فرمايش فرموده‌اند حكم ايشان هم معلوم است بايد اطاعت » « شود و مخصوصا فصلى راجع باجراء احكام شرعيه درباره فرقه بابيه و ساير زنادقه » « و ملاحده در نظامنامه اساسيه منظور و مندرج گردد . »\r\n« و ديگر آنكه چون نظامنامهء اساسى مجلس را از روى قانونهاى خارج مذهب » « ما نوشته‌اند محض ملاحظهء مشروعيت و حفظ اسلاميت آن پاره تصرفات در بعضى فصول » « با حضور همگى حجج اسلاميه شده است بايد آن فصول نيز به همان اصلاحات و تصحيحاتى » « كه همگى فرموده‌اند مندرج شود و هيچ تغيير و ترك به عمل نيايد براى نمونهء آن » « تصرفات و تصحيحات مثلى بياوريم تا همه برادرهاى دينى بدانند كه بدوا چه بوده » « است و بعدا چه شده است از جمله يك فصل از قانون‌هاى خارجه ترجمه كرده‌اند اين » « است كه مطبوعات مطلقا آزاد است ( يعنى هرچه را هركس چاپ كرد احدى را حق » « چون و چرا نيست ) اين قانون با شريعت ما نميسازد لهذا علماء عظام تغيير دادند و » « تصحيح فرمودند زيرا كه نشر كتب ضلال و اشاعهء فحشاء در دين اسلام ممنوع است . » « كسى را شرعا نميرسد كه كتابهاى گمراه‌كننده مردم را منتشر كند و يا بدگويى و » « هرزگى را در حق مسلمانى بنويسد و بمردم برساند پس چاپ كردن كتابهاى ولتر - »\r\n\r\n","description":"","footnote":"","page_name":" 422 ","page_number":454},
  {"content":"\r\n\r\n« فرانسوى كه همه ناسزا بانبياء عليهم السلام است و كتاب بيان سيد عليمحمد باب شيرازى » « و نوشتجات ميرزا حسينعلى تاكرى و برادر و پسرهايش كه خدا يا پيغمبر يا امام بابيها » « هستند و روزنامجات و لوايح مشتمل بر كفر و رده و سب علماء اسلام تماما در قانون » « قرآنى ممنوع و حرام است لا مذهبها ميخواهند اين در باز باشد تا اين كارها را » « بتوانند كرد . »\r\n« بارى مهاجرين زاويهء مقدسه را مقصودى جز تمشيت اين فقرات مسطوره كه » « و اللّه القاهر الغالب المدرك المهلك محض حراست اسلام و حفظ شريعت خير الانام عليه » « و آله الصلاة و السلام است نيست هروقت وكلاء محترم كه همه دم از مسلمانى و ديندارى » « و خداشناسى ميزنند مضايقه و ممانعت و مزاحمت خودشان را نسبت به اين چهار فقره ترك » « گفتند و اينها را پذيرفتند احدى از علماء اسلام و طبقات مسلمين را با ايشان سخنى » « نخواهد بود و مجلس دار الشوراى كبراى ملى اسلامى هم حقيقة بلقب ( مقدس ) و دعاى » « شيد اللّه اركانه شايسته و سزاوار خواهد گرديد . »\r\n« ان فى ذلك لذكرى لمن كان له قلب او القى السمع و هو شهيد .\r\n\r\nكشاكش مرزى با عثمانى\r\nدر اينميان از مرزهاى آذربايجان يك گرفتارى سياسى براى ايران پيش آمده داستانهايى رخ ميداد . چگونگى آنكه عثمانيان بدستاويز كشاكش مرزى به خاك ايران درآمده بودند ، كردان را آسوده نميگزاردند و آنان را بآشوب و تاراجگرى وا ميداشتند . از اينرو از چندى باز در پيرامونهاى ارومى آشوب و ناايمنى ميبود و امروزها در نزديكيهاى ساوجبلاغ هم كردان بتكان آمدند و از اينسوى در پيرامون‌هاى ارومى با عثمانيان جنگى پيش آمد .\r\nاين گفتگو با عثمانيان از دو سال پيش آغاز شده بود . در سال 1284 ( 1323 ) يكدسته از سپاهيان ايشان از سوى عراق به پشتكوه و دسته ديگرى از سوى كردستان بآذربايجان پيش آمدند . در پشتكوه والى آنجا بجنگ برخاسته راهى نداد . در آذربايجان هم لشكرى از تبريز رسيده بجلوگيرى برخاستند . ولى در اينميان از نمايندگان روس و انگليس در تهران و استانبول بميانجيگرى برخاستند و در نتيجهء آن چنين نهاده شد كه كمسيونى در مرز از نمايندگان ايران و عثمانى با بودن نمايندگان از دو دولت ميانجى برپا گردد و چگونگى بگفتگو گزارده شود . اين در هنگامى ميبود كه در تهران دو سيد و همدستانشان با عين الدوله نبرد و كشاكش ميكردند و مشروطه مىطلبيدند و احتشام السلطنه هوادارى از اينان نشان ميداد ، و عين الدوله چون ميخواست او را از تهران دور گرداند از اين پيش‌آمد سودجويى كرده بنمايندگى از ايران بكردستانش فرستاد .\r\nاحتشام السلطنه ديرزمانى در آنجا ميبود ولى نتيجه‌اى بدست نيامد و بتهران باز گرديد . از آنسوى عثمانيان كردهاى مرزنشين را برانگيختند كه بآباديها ريزند و تاراج و كشتار كنند . كردان كه هميشه خواهان چنين كارهايى هستند فرصت را از دست ندادند .\r\n\r\n","description":"","footnote":"","page_name":" 423 ","page_number":455},
  {"content":"\r\n\r\nبويژه كه در نتيجه جنبش آزاديخواهى دشمنى ميانه دولت و توده افتاده شيرازه سامان و ايمنى از هم گسيخته ميبود .\r\nاز ماه تير ناله‌ها از ارومى و ساوجبلاغ بانجمن تبريز و مجلس شورى آمدن گرفت . در ارومى مجد السلطنه كه يكى از سران آنجا بشمار ميرفت با آگاهى انجمن تبريز بگرد آوردن لشكرى پرداخت . انجمن براى او قورخانه و افزار فرستاد . چون نامى از عثمانى برده نميشد و تنها عنوان تاراجگرى كردان در ميان مىبود بداستان ارج بسيارى نداده يك كار ساده‌اى نشان داده ميشد .\r\nپ 128 جلو در مجلس در جشن فرمان مشروطيت\r\nمجد السلطنه با لشكرى كه آراست از شهر بيرون رفته در چند فرسخى چادر زد و در اندك زمانى تاراجگران را دور رانده ايمنى برپا گردانيد . ولى روز نهم مرداد\r\n\r\n","description":"","footnote":"","page_name":" 424 ","page_number":456},
  {"content":"\r\n\r\n( 21 جمادى الثانيه ) بامداد ناگهان سپاهيان عثمانى بر سر كوهها و پشته‌ها پديدار گرديده بىآنكه آگاهى دهند با توپ و تفنگ بجنگ و شليك پرداختند . مجد السلطنه تا ديرى باور نميكرد كه سپاهيان عثمانى باشند و چنين ميدانست كه همان كردانند كه باز سر بآشوب آورده‌اند و از اينرو فرمان جنگ داده بجلوگيرى كوشيد .\r\nولى چون گلوله‌هاى توپها رسيد و بيگمان گرديد كه سپاهيان عثمانيند چون مجد السلطنه دستور جنگ با آنان نميداشت و در شماره سپاه و افزار با آنان برابر نميبود كسى را بنزد فرمانده عثمانى فرستاد كه ما را با شما جنگى نيست . او پاسخ داد : ولى ما جز بجنگ شما نيامده‌ايم ، و اكنون كه چنين ميگوييد بايد تا دو ساعت ديگر لشكر خود را برداشته به شهر بازگرديد .\r\nمجد السلطنه شيپور بازگشت كشانيده با رسوايى رو به شهر آورد . در اينجنگ بسيارى از سربازان كشته گرديده چادر و افزار فراوان بتاراج رفت ، چون لشكر پريشان و سر شكسته به شهر بازميگشتند مايه اندوه مردم گرديد . از آنسوى كردان ميدان بازى يافته ، بتاخت و بتاراج دليرتر گرديدند ، چنان كه هرروز از گوشه ديگرى ناله ستم‌ديدگان برميخاست و زنان و بچگان گريان و نالان به شهر مىآمدند ، در اين تاخت و تاراج يكى از پيشگامان اسماعيل آقا ( سيمگو ) شكاك ميبود كه بكينه كشته شدن برادرش جعفر آقا دست به خون بيگناهان ميآلود . ديه‌هاى پيرامون ارومى برخى شيعه‌نشين و برخى آسورىنشين مىباشد و چون كردان با هردو دسته دشمنى كيشى ميداشتند بىهيچ باكى خون‌ها ميريختند .\r\nگذشته از آنكه عثمانيان وادارشان ميكردند و بسيارى از آنان كردان خاك عثمانى ميبودند . انجمن ارومى در يكى از تلگراف‌هاى خود كه چند روز پس از شكست مجد السلطنه بانجمن تبريز فرستاده چنين مينويسد :\r\n« . . . تمام دهات شهر غارت ذخيره قورخانه اردو منهوب حاليه قريب سيصد و » « پنجاه نفر مسلمان مقتول اجساد برادران در بيرون شهر قادر بدفن نيستيم . كليه اهالى » « شهر مضطرب امشب را نميدانيم بسر خواهيم برد يا نه آنى نمانده كه شهر غلبه شود » « تمامى مسلمانان منتظر مرگ و قتل . . . از دهات جايى نمانده كه قتل و غارت نشود عموما » « در شهر متحصن . . . »\r\nچنان كه گفتيم در همين روزها در پيرامون ساوجبلاغ نيز آشوب و ناايمنى ميبود و كردان عثمانى از آنسو نيز پيش آمده در آباديها كشتار و تاراج ميكردند .\r\nانجمن‌هاى تبريز و ارومى چگونگى را بدار الشورى آگاهى ميدادند و چون بمحمد عليميرزا و اتابك اميدى نميرفت در نشستهاى يازدهم و دوازدهم مرداد دار الشورى گفتگو از اين زمينه بميان آمد و نمايندگانى شور و سهش بسيارى از خود نشان دادند .\r\nكسانى از پيشامد فرصت جسته از اتابك و بىپروايى او سخن راندند . كسانى پيشنهاد كردند كه بكيفر اين رفتار عثمانى ما نيز جلوگيرى از رفتن « زوار » بعراق كنيم و\r\n\r\n","description":"","footnote":"","page_name":" 425 ","page_number":457},
  {"content":"\r\n\r\nبعلماى نجف بنويسيم كه از آنجا كوچيده بايران آيند . يكى از نمايندگان گفت :\r\n« آنها از دروازه آذربايجان آمده‌اند ما از دروازه عراق ميرويم حكمش اينست » .\r\nآقاى بهبهانى پيشنهاد كرد كه نخست تلگرافى بسلطان عثمانى كنند و سپس اگر نتيجه نداد خود به كار پردازند . ولى اين پيشنهاد پذيرفته نگرديد . مجلس پافشارى پ 129 سردار اروميه‌اى - اجلال الملك - تقىزاده - حاجى ميرزا علينقى گنجه‌اى ( اين پيكره در سال 1289 برداشته شده و چون تقىزاده و اجلال الملك را نشان ميدهد در اينجا آورده شده است ) داشت كه سپاه فرستاده شود . ولى محمد عليميرزا پروايى نمينمود و بيش از اين كارى نكرد كه فرمانفرما را والى آذربايجان گردانيد كه برود و در آنجا بچاره‌جويى پردازد .\r\n\r\n","description":"","footnote":"","page_name":" 426 ","page_number":458},
  {"content":"\r\n\r\nواليگرى فرمانفرما بآذربايجان از ديرگاه در ميان مىبود . ولى انجمن تبريز ناخرسندى نشان ميداد و ايستادگى مينمود . در اين هنگام فرصت جسته آن خواست را به كار بستند .\r\nروز شنبه هجدهم مرداد ( 30 جمادى الثانى ) كه بار ديگر تلگرافهاى ناله و فرياد از ارومى رسيده بود و در مجلس گفتگو بميان آمد فرمانفرما چنين گفت : « آمده‌ام از مجلس مرخصى گرفته چاپارى بروم » . همچنين ميگفت كه در آن چند روزه با تلگراف دستورهايى بسواره و سرباز آذربايجان فرستاده كه آماده گرديده آهنگ ارومى كنند .\r\nبا اين سخنان خشم مجلسيان را فرونشاند ، و راستى را خود با شتاب آهنگ آذربايجان كرد و روز سىام مرداد ( 12 رجب ) به تبريز درآمد و انجمن ايالتى و آزاديخواهان با همه ناخشنودى كه از واليگرى او داشتند از پيشواز و پذيرايى بازنايستادند .\r\nليكن از فرستادن سپاه بارومى نشانى ديده نميشد . چون محمد عليميرزا از درون آن را نميخواست فرمانفرما كارى نتوانست و باشد كه خود نيز نخواست .\r\nاز ارومى همچنان ناله و دادخواهى مىكردند در دار الشورى كار به آنجا رسيد كه كسانى از نمايندگان گفتند : دولت يا بچاره كار برخاسته جلو دشمن را بگيرد و يا آشكاره بگويد تا مردم خود چاره بينديشند . از اين گونه تنديها فراوان ميرفت ولى هيچگاه نتيجه ديده نميشد . محمد عليميرزا در يك چنين پيشامدى نيز لجبازى فرونميگزاشت . براى بهانه ميگفتند : با دولت عثمانى بگفتگو آغاز كرده‌ايم و با گفتگو كار را بپايان خواهيم رسانيد .\r\n\r\nبىپرده شدن نيرنگهاى اتابك\r\nفرمانفرما در آذربايجان با همه بيمى كه از بدرفتارى او ميداشتند رفتار نيكى آغاز كرد و خود را هوادار مشروطه نشانداده بكارى كه مايهء رنجش آزاديخواهان باشد دست نزد . ليكن در همانروز ها داستانى در خوى رخ داد كه بيكبار بدنهادى اتابك را بىپرده گردانيد .\r\nداستان اقبال السلطنه و ستمگريهاى كردان ماكو را در آن پيرامونها آورده‌ايم .\r\nچنان كه گفتيم اتابك از سوى دولت اجلال الملك را برگزيده كه بماكو بنزد او رفته با زبان از آن رفتارش بازگرداند ، و انجمن ايالتى چون چاره ديگرى نميديد آقا نقى را از سوى خود همراه او گردانيد ، و اينان بماكو رفته اقبال السلطنه را ديدند و گفتگو كردند ، ولى بىهيچ نتيجه‌اى بازگرديدند .\r\nدر اينروزها در آنجا داستان ديگرى پيش آمد ، و آن اينكه چون از خوى يكدسته از مجاهدان را با سربازان براى نگه‌دارى آباديهاى آنجا فرستاده بودند ناگهان كردان بسر آنان تاختند و چند تنى را از ايشان كشته بازمانده را از هم پراكندند ، و بديه‌هاى كلوانس و زورآوا تاخته و كشتار و تاراج دريغ نگفتند . بيچاره روستاييان گريخته خود را به شهر رسانيدند . اينداستان بمردم خوى گران افتاد و حاجى حيدر خان امير تومان كه خود از\r\n\r\n","description":"","footnote":"","page_name":" 427 ","page_number":459},
  {"content":"\r\n\r\nسركردگان دولتى و دارندهء زورآوا بود از شهر به آنجا رفت كه دوباره از سربازان و مجاهدان نيرويى پديد آورد و با كردان بزد و خورد پردازد . اقبال السلطنه آهنگ او را دانسته چنين پيام فرستاد : « من اين كارها را با دستور اتابك اعظم ميكنم » و رونوشت تلگرافى را كه از اتابك به او رسيده بود فرستاد .\r\nامير تومان تلگراف را به شهر بنزد حكمران فرستاد كه درباره‌اش از تلگراف‌خانه پرسشهايى كنند . اين تلگراف در شهر مجاهدان را بشورانيد و يكدسته از آنان رو بتلگرافخانه آورده در حياط آنجا انبوه شدند و از رييس تلگراف پرسشهايى كردند .\r\nرييس ميخواست پاسخى ندهد و برخى بيحوصلگى مينمودند و خروشى در ميآوردند و در اينميان ناگهان تيرهايى شليك شد كه يكى از آزاديخواهان كشته شد و دو تن زخم برداشتند رييس تلگراف نيز زخمى گرديد . « 1 » با اين هياهو نسخه تلگراف را گرفتند و چگونگى بدست آمد و ما اينك آن را در پايين مىآوريم :\r\n« جناب جلالتمآب امير الامراء العظام اقبال السلطنه زيد مجده تلگراف شما از » « بابت بعضى مفسدين رسيد از مراتب اظهاريه كاملا اطلاع حاصل گرديد اولا ميدانيد كه » « خدمات شما هميشه منظور نظر بوده است و كمال محبت را بشما داشته‌ايم از حركات » « وحشيانه اينها نهايت تعجب را حاصل كردم باجلال الملك تأكيدات لازمه شده و بحكومت ( ؟ ) » « نمودم كه ملاحظه اين نكات را نموده اقدامات خودشان را تغيير بدهند و ترتيبى پيشنهاد » « كنند كه آسايش خاطر شما فراهم شود حضرت مستطاب اشرف افخم و الا شاهزاده اكرم » « سركار فرمانفرما دام اقباله بفرمان فرمايى و سردارى كل آذربايجان برقرار شده همين » « دو روزه حركت خواهند كرد دستور العمل در اين باب بايشان داده شده است استعداد » « و قشون هم به قدر لزوم فرستاده مىشود انشاء اللّه بعد از ايشان رفع بعضى اتفاقات به كلى » « خواهد شد و برخى احوالات به كلى موقوف مىشود شما نبايد از اين گونه اتفاقات » « مأيوس بشويد و اظهارات مأيوسانه نماييد البته دولت در اصلاح امورات شما اقدامات » « خواهد كرد و از هر جهت آسوده شده بايد در آن سرحد با كمال غيرت و دلگرمى » « مشغول خدمت باشيد . ( اتابك ) »\r\nاز اين تلگراف پيداست كه آنهمه خونريزيهاى اقبال السلطنه و كردان او با خشنودى از دربار بلكه با انگيزش آنجا ميبوده . مجاهدان خوى از اين تلگراف سخت برآشفتند و چون سند استوارى بدست آورده بودند از بدگوييهاى آشكار باتابك بازنايستادند و چون يك نسخه از آن را بتبريز فرستادند كه در روزنامه انجمن بچاپ رسيد در اينجا نيز آزاديخواهان به جوش و جنب برخاستند .\r\nاينها در روزهايى بود كه فرمانفرما در ميانه تهران و تبريز راه ميپيمود ، و چون چنان كه گفتيم بتبريز رسيد در روزهاى نخست با رنجش‌هايى كه آزاديخواهان از اتابك و\r\n\r\n\r\n","description":"","footnote":"\r\n( 1 ) حبل المتين مىنويسد : مرد .\r\n","page_name":" 428 ","page_number":460},
  {"content":"\r\n\r\nاقبال السلطنه مينمودند و جوش و خروش نشان ميدادند دچار آمد ، و براى آنكه درباره خود او بدگمانى رخ ندهد و خواه‌ناخواه تلگراف پايين را براى اقبال السلطنه فرستاد :\r\n« خوى جناب جلالتمآب اقبال السلطنه سردار عجب است از وقتى كه من بآذربايجان » « مأمور شده و آمدم بهيچوجه از شما كاغذ و تلگرافى نرسيده و ابدا به من اطلاعى نداده‌ايد » « كه در چه كاريد و چه مىكنيد و از وقايع ولايتى و امور سرحدى آنجا را پرتى نفرستاده‌ايد » « حالا در استعلام از سلامت حال شما مىنويسم و ضمنا اخطار مينمايم كه بعد از ورود » « من بتبريز پاره‌اى اخبار و انتشارات نسبت باهالى و اجزاى انجمن ماكو مذاكره مينمايند كه » « باعث تعجب و حيرت من شده و ابدا تصور نمىكنم كه با وجود علم واضح شما بر وضع » « حاليه كه مزاج ولايت تغيير يافته است پاره‌اى اقدامات كه توليد وحشت و اسباب حرف » « باشد بظهور برسد على اى حال تفصيل وقايع امور ولايتى و سرحدى را كه فعلا بچه » « شكل است و حقيقت اين اخبار و انتشارات را با اقداماتى كه كرده‌ايد تلگرافا اطلاع » « بدهيد كه اقلا مسبوق باشيم و چون براى امور راجع باروميه محتمل است كه يكعده » « سرباز لازم بدانيم نمىدانم جناب شما كه نوكر و سركرده معتبر سرحد دار دولتين » « هستيد و در چنين مواقع كه موقع تاريك و هنگام خدمت و تحصيل نام و ننگ است مى - » « توانيد پانصد نفر از سوارهاى خودتان را در وقت لزوم بارومى بفرستيد و اين خدمت » « را بايد بكنيد و امير الامراء العظام محمد پاشا خان فوج ماكو مستعد و مدتى است كه » « به جائى بمأموريت نرفته‌اند و بايد بالضروره حاضر نمايند و باتفاق خود و يا يك دو » « نفر صاحب منصب قابل و لايق كارآزموده بارومى ببرد و اين خدمت را انجام بدهد » « جواب اين مطالب را بوسيله تلگراف اظهار نمائيد . فرمانفرما »\r\nولى در سايه بهم‌خوردگى ميانه اقبال السلطنه و خوييان اين تلگراف پس از سى و اند روز به او رسيد و پاسخى را كه در آنهنگام اقبال السلطنه داد در جاى خود خواهيم آورد . در اينجا ميبايد بتهران بازگرديم و باز چند سخنى از بست‌نشينان رانيم :\r\n\r\nدامنهء كوششهاى بست‌نشينان\r\nچنان كه گفتيم اينان در عبد العظيم چاپخانه سنگى برپا كرده « لايحه - » ها مينوشتند و چاپ ميكردند و بهمه‌جا ميفرستادند . اين « لايحه - » ها بىهنايش نميماند و در ميان مردم گفتگوهايى پديد ميآورد .\r\nدر شهرهاى دور بدخواهان مشروطه آنها را دستاويزى ميساختند .\r\nلايحه ششم مرداد كه آورديم نمونه نيكى از خورده‌گيريهاى بيجاى ايشانست : « افتتاح مدارس نسوان ، صرف وجوه روضه‌خوانى و وجوه زيارات مشاهد مقدسه در ايجاد كارخانجات و در تسويه طرق و شوارع و در احداث راههاى آهن و استجلاب صنايع فرهنگ ، استهزاء مسلمانها در حواله دادن بشمشير حضرت ابو الفضل و يا بسر پل صراط » اينها و مانند اينهاست بهانه‌هايى كه ميگرفتند و با يك جنبش بزرگى دشمنى نشان ميدادند .\r\nليكن اين بهانه‌ها با همه بيپاييش در آن روزها كارگر توانستى بود . مردم به اين\r\n\r\n","description":"","footnote":"","page_name":" 429 ","page_number":461},
  {"content":"\r\n\r\nپ 130 يكدسته از آزاديخواهان تبريز اين پيكره نشان ميدهد آزاديخواهان تبريز در باغ ملى ارامنه در جشن سر سال مشروطه .\r\nپندارها پابستگى ميداشتند و كيش شيعى پايه‌اش باينگونه باورهاست . از آنسوى نا - سازگارى مشروطه و قانون اساسى اروپايى با كيش يا دينى كه مردم داشتند درخور چاره نميبود . به اين لايحه در روزنامه‌هاى فارسى پاسخهايى نوشتند ولى اگر راستى را بخواهيم جز رويه‌كارى و فريبكارى نبوده . دوباره ميگويم : اگر پشتيبانيهاى آخوند خراسانى و حاجى شيخ مازندرانى از نجف نبودى اينان مشروطه را برانداختندى بويژه\r\n\r\n","description":"","footnote":"","page_name":" 430 ","page_number":462},
  {"content":"\r\n\r\n« اينهمه فتنه و فساد و آشفتگى بلاد و عباد همزادش بوده باشد . » با همراهى كه سيد يزدى با اينان ميداشت و دولت عثمانى نيز به او پاسدارى و پشتيبانى بسيار نشان ميداد .\r\nپس از پراكندن لايحه مرداد باز در مجلس گفتگو از اينان بميان آمد . نمايندگان گفتند . بارى جلوگيرى از چاپخانه كنند . مجلس در اين‌باره پافشارى بوزير علوم آورد وزير علوم بحكمرانان تهران نوشت و او كسانى براى بدست آوردن چاپخانه فرستاد . ليكن بست‌نشينان ايستادگى نمودند و چون در نهان شاه پشتيبانى از ايشان مىنمود كارى پيش نرفت .\r\nحاجى شيخ فضل اللّه و همدستانش بسيار آرزومند ميبودند كه آخوند خراسانى را با خود همراه گردانند و به اين كار بسيار ميكوشيدند . مثلا تلگرافى بآخوند و ديگران ميفرستادند بدينسان : مجلسيكه شما فرموده‌ايد « مجلسيكه اساس آن بامر معروف و نهى از منكر و رفع ظلم و حفظ بيضهء اسلام و رفاه عامه باشد » ما فرمانبرداريم و خودخواهان چنان مجلس ميباشيم . ليكن اين مجلسيكه هست آن نيست كه شما فرموده‌ايد . بدينسان راه به آنان نشان ميدادند كه از پشتيبانى دار الشورى بازگرديده و چنين گويند كه ما اين مجلس را نگفته بوديم . اين مجلس آن نيست كه ما ميخواستيم . ولى آخوند و حاجى شيخ چون از راه و كار اينان آگاه ميبودند پاسخ مىدادند : ما همان مجلس را كه در بهارستان برپاست ميگوييم .\r\nدر يك نامه‌اى كه محرر حاجى شيخ فضل اللّه از زبان او بپسرش در نجف نوشته چنين ميگويد : « افسوس كه حضرت حجة الاسلام و المسلمين آيت اللّه آقاى آخوند مد ظله العالى در اين واقعه گوش بكلمات و اراجيف مغرضين دادند و مساعدت در دفع و رفع زنادقه و ملحدين و تشييد شرع مبين نفرمودند . همان قسم كه در همه موارد بر همه مقدم بودند در اين واقعه عقب افتادند » .\r\nحاجى شيخ فضل اللّه با خط خود مينويسد : « به حمد اللّه مقاصد اسلاميه بكورى چشم من ينكره در شرف پيشرفت روسياهى بذوغال . . . اميدوارم كه جناب حجة الاسلام و المسلمين آقاى آخوند تا به حال رفع شبهه از ايشان شده باشد » . اينها چون دليليست بارجمندى جايگاه آخوند و استوارى پاى آنشادروان در اينجا مينويسيم .\r\nدر نامه ديگرى محرر اميدوارى به پيشرفت كارشان نموده چنين مينويسد : به حمد اللّه تعالى امور خيلى پيشرفت كرده حقانيت و بيغرضى حضرت مستطاب حجة الاسلام روحى فداه بر همه كس معلوم و مشهود گرديده . مخالفين و معاندين كه ميگويند كلمة حق يراد بها الباطل در اين ايام بواسطه نشر لوايح و مطبوعات زاويه مقدسه كه مردم بيدار شده‌اند خيلى در هيجان آمده‌اند . . . »\r\nدر اينجا يك لايحه ديگرى نيز از ايشان ميآوريم . اين نطقيست كه شيخ على لاهيجى نامى كرده و در تاريخ بيست و پنجم مرداد ( 7 رجب ) بچاپ رسيده . اين نيز نمونه‌هاى\r\n\r\n","description":"","footnote":"","page_name":" 431 ","page_number":463},
  {"content":"\r\n\r\nنيكى را از بهانه‌جوييهاى آنان دربر ميدارد . آنچه را كه بروزنامه‌ها ايراد ميگيرد بيشتر آنها دروغ مىباشد و چنين چيزهايى در روزنامه‌ها نميبوده .\r\n\r\nيك لايحهء ديگرى از بست‌نشينان\r\nبسم الله الرحمن الرحيم « معروض رأى برادران ساكنين تهران و مسلمانان آن سامان » « ميدارد كه شما را قسم به حق آنخدايى كه بعقيده خودتان او را » « شناسا هستيد و پرستش داريد لحظه‌اى پنبهء غفلت را از گوش دل » « برداريد و با دقت نظرى در اين بيان قاصر نمائيد كه بمتابعت » « قول خدا ( و ما ارسلنا رسولا الا بلسان قومه ) جميع مطالبش قريب بفهم عوام نوشته » « شده و ببينيد اگر نشانى از حقانية دارد بىتأمل از روى انصاف تصديق هيئت مهاجرين » « زاويه مقدسه حضرت عبد العظيم را بفرمائيد تا حديث شريف مسلم ( المسلم من سلم » « المسلمون من يده و لسانه ) شامل حال شما بشود و مستوجب سخط و غضب پروردگار نشويد » « و بآواز بلند به همه شما » پ 131 قوام الدوله يكى از آزاديخواهان تهران « ميگويم اى كسانى كه » « نظر بسلسله مخلوقات » « و آثار آفاقيه و » « انفسيه و براهين عقليه » « و دلائل نقليه و صبغه » « الهيه انكار وجود صانع » « نداريد بلكه بت » « پرستان هم نظر به آيه » « شريفهء ( هؤلاء شفعآؤنا » « عند اللّه ) بتان خود را » « شفيعان در نزد خداى » « منان ميدانسته نه خداى » « زمين و آسمان و از » « براى خداى خود در » « خلق واسطها كه انبيا » « بوده‌اند قائليد و محمد » « بن عبد اللّه را خاتم - » « النبيين ميدانيد و از » « براى او خلفا و اوصياء » « دوازده‌گانه معتقديد و اين اقرار لسانى و اعتقاد قلبى را ايمان خود و اسباب نجات خود »\r\n\r\n","description":"","footnote":"","page_name":" 432 ","page_number":464},
  {"content":"\r\n\r\n« دانسته‌ايد و بمقتضاى آيه شريفه  إِنَّمَا الْمُؤْمِنُونَ إِخْوَةٌ  هم مذهبان خود را تا چندى قبل » « برادران دينى و اخلاء ايمانى خود را اصدقاء روحانى ياد ميكرديد و الفت و زيارت و ضيافت » « و قضاء حاجت احياء ايشان و عيادت مرضى و مشايعت موتى ايشانرا عبادت و موجب نجات » « دارين خود ميدانستيد و ارواح آباء و اجداد و امهات خود را از تلاوت قرآن شاد ميساختيد » « و علماء اعلام و پيشوايان اسلام را كه نظر بفرمايش علماء امتى كانبياء بنى اسرائيل مثل » « پيغمبران مىپنداشتيد و نظر بفرمايش العلماء ورثة الانبياء وارثان ايشان واجب الحرمة » « ميدانستيد و اگر خطائى از ايشان به نظر ميآورديد ميگفتيد جاهل را بعالم بحثى نيست و هر » « نقصى را بر جهل خودتان وارد مينموديد و ميگفتيد چشم كج خويش را بدرآر تا ديده » « نبيندش بجز راست و بمتابعت حضرت ختمى مرتبت من اكرم عالما فقد اكرمنى هرگونه » « اعانت و خدمات را نسبت بايشان روامند بوديد و هرگاه پريشانى در امور زندگانى روى » « مىداد بفرمايش ( الدنيا سجن المؤمن و جنة الكافر ) خود را تسليه ميداديد و در كثرت ظلم » « و جور زمان خود را نظر بحديث به يملؤ اللّه الارض قسطا و عدلا بعد ما ملئت ظلما و جورا » « چون عدالت تامه را منحصر به زمان ظهور حضرت حجة مىدانستيد لهذا منتظر قدوم » « معدلت لزوم آنحضرت بوده‌ايد الحال چه واقع شده است ميان ما و شما اى صاحبان اين » « عقايد مذكوره در اين مدت قليله كه سست عنصرى خود را نشان اين و آن داده‌ايد و » « بمحض آنكه صيت مجلس معدلتى از براى طغيان ظلم ظلام و جور و عدوان بلند شد و » « مجدانه از سلطان عصر خود خلد اللّه ملكه خواهش نموديد كه سلطنت وحدانيه و منفرده‌اش » « منبسط در جمعى از نفوس بىغرض و متدين دانشمند بشود ولى فقط در امور دولتى تا » « تسويه به قدر امكان در امور معيشت رعيت پيدا بشود »\r\n« ناگهان ديده شد كه روزنامهائى بهمرسيد در تعداد بيش از هشتاد و شب‌نامه‌ها » « و اعلاناتى از اين طرف و آن طرف همه آنها محتوى بر سخنان سخيف و كفريات گوناگون و » « هرزگيهاى رنگارنگ و بدست شما ضعفا الايمان افتاد كه بدل نموديد ادعيه و اذكار و تلاوت » « قرآن صباح و مساء و عزاداريهاى حضرت سيد الشهدا را به خواندن و تصديق آنها يا سكوت » « در آنها در صورتى كه شما همان كسانى بوده‌ايد كه در سه سال قبل در مجلس روضه » « مسجد ميرزا موسى از استماع روزنامه حبل المتين كلكته كه نوشته بود مردم كرورها » « لغوا خرج زيارت خامس آل عبا كنند و يك مشت خاك باسم تربت آورند و مخارجى در » « راه حج كنند و در عوض قدرى آب شور و تلخ باسم زمزم آورند صداى خود را در ناله و » « گريه به آسمان رسانيده بوديد الحال از كثرت انس روزنامها ادراك و شعور شما تغيير » « كرده و رغبت بمعاشرت فرنگيان و فرنگىمآبان و طبيعيان و لامذهبان پيدا كرده‌ايد » « و جليس يهود و نصارى و مجوس و فرقه ضاله بابيه شده‌ايد و مانند كسانى كه منكر خدا و » « رسول و اوصياء و آيات قرآنيه و اخبار نبويه‌اند شده‌ايد و بسخنان بيهوده و وعده‌هاى » « بىاثر چهار نفر دنياپرست لامذهب مكار كه انتظار آبادى مملكت و زيادتى ثروت و »\r\n\r\n","description":"","footnote":"","page_name":" 433 ","page_number":465},
  {"content":"\r\n\r\n« آزادى رعيت را بشما مىدهند فريب خورده‌ايد و از مؤانست علماء و ابراز و اخيار » « صاحبان ديانت و حجج اسلاميه و مقتدايان نماز خود كه مادام العمر بايشان اقتدا » « داشته‌ايد سرپيچان شده و عداوت ورزيده‌ايد با خود گفتم سبحان اللّه مشكل دوتا شد » « يكى بروز اين همه روزنامه كفرآميز در مدت قليله از ابتداى بروز اين مجلس ملى » « دوم عود شما مردم نماز جماعت كن مسئله دان شب‌زنده‌دار ليالى جمعه حضرت عبد العظيم » « از اعتقادات قلبيه و اقارير لسانيه و تبعيت اهل ضلال در گفتار و رفتار پس هاتف غيبى » « در حل اين دو اشكال به اين منوال جوابم داد كه اى فقير منزوى كه مادام العمر وقت » « ضرورت مانند كر و كور و لال مشى بين الناس مينمودى و خود را در قيد اطاعت فرمان » « امير مؤمنان تركت الدنيا الخسة شركائها و كثرة عنائها و قلة بقائها درآورده بودى » « و همواره افعال مؤمنين را حمل بر صحت مينمودى و مردم را از اذيت يدى و لسانى » « سالم گذاشته بودى مگر ملتفت كيد اشرار و مكر فجار نشدى كه دزدان ايام دنبال بازار » « آشفته ميگردند و هر مجلسى كه در اين زمان برپا شود و ده نفر در او جمع آيند چهار » « نفر طبيعى يكنفر بابى دو نفر فرنگىمآب و سه نفر هم شيعه اثنى عشرى آن هم جاهل » « مركب يا عامى محض يا تابع شهوت و بنده شكم كه معنى فهم را نداند فضلا از آنكه ادراك » « خير و شر را بنمايد پس چه خواهد بود حال مجلسى كه باسم معدلت منعقد و عددش » « يك صد و سى نفر از وكلا و منتخبين باشد كه البته در اين مجلس همه قسم از مردم مذكور » « خواهندبود بعلاوه حاشيه‌نشينان كه اشتروا مرضات المخلوق بسخط الخالق و در اين » « چند روز دنيا فروخته‌اند حظوظ اخرويه خود را بدراهم و دنانير پست دنيا كه اين مردم » « سالهاى زيادى انتظار امروزى را داشته و تخم تهيه آن را در اراضى ايران مىكاشتند » « از انعقاد مدارس جديده اطفال و بردن اطفال نابالغ را به آن مدارس از براى طبيعى » « كردن ايشان و تشبه بفرنگيان در عينك و چوب‌دستى و سرپوست خيكى و ستره و شلوار » « وارسى صدادار و شاشيدن به ديوار براى بردن دين احمد مختار تا امروز اين مجلس » « شورايملى فراهم شده دست‌آويز لامذهبى ايشان گرديده و اين گونه روزنامه‌ها را اسباب » « كار خود كرده و در مستضعفين اسلاميان انداخته و رواج داده اكثر مردم را از بى » « اطلاعى از حقايق امور فريب داده و از عقايد اوليه كه درباره اخيار و ابرار و علما داشته‌اند » « برگشته و ذكر خير ايشان الحال بسوء و مذمت مبدل شده و اين نتايج خبيثه و عواقب » « و خيمه كاشف از عاريت ايمان ايشان بود و كثرت حيله و مكر و خدعه و كذب و » « قساوتشان اى برادر دينى مجلس كجا و مذهب كجا تو رفتى مجلس براى تعديل امور » « دولت فراهم كنى يا اظهار مذهب كه اين روزنامجات را محرك شده و مردمى را براى » « افساد بر منبر بالا ميكنى و گوشه و كنار مجلس چهار نفر را براى تصديق آنها مينشانى » « كه صداى خود را بلند كنند و ساير مردم را بشور و غوغا آورند و اگر از كفريات آن » « روزنامجات سؤال كنى مىگويم از جمله روزنامه حبل المتين مذكور در باب زيارت »\r\n\r\n","description":"","footnote":"","page_name":" 434 ","page_number":466},
  {"content":"\r\n\r\n« خامس آل عبا و حج بيت اللّه كه امروز دنباله آن را اين حبل المتين در روزنامه يكصد » « و هشتاد و سه نوشته و قتل عثمانى را در اروميه بهانه ترك رفتن به خاك روم و زيارت كرده » « كه مردم باسم تلافى زيارت را موقوف كنند و ديگر اعلان مجاهدين قفقازيانست كه » « بطهران فرستاده شد و بنجف اشرف هم رفت و از آنجا علماء بطهران نوشتند و در » « روزنامه يكصد و چهل و سه مجلس درج شده كه دين پيغمبر را كهنه نوشتند و پيغمبر » « و عيسى را شاگرد سياسىدانهاى اروپا و علماى سياسىدان اين زمان گفته و در ذكر » « اخبار رسول و امام تهديد بقتل و اسيرى و نهب اموال نموده و نوشته بعد از اين بمزخرفات » « كهنه گوش نخواهيم داد و بيشتر از اين فضولى نكنيد و در روزنامه صور اسرافيل دين » « پيغمبر را بازيچه خبر داده و در روزنامه كوكب درى آباء و اجداد خود را در عقايد و » « اعمال سابقه ابله و احمق ياد كرده و در روزنامه سيزدهم عراق عجم مجلس شورى را » « تالى كعبه و بيت العتيق بلكه ببعضى عبارات اشرف شمرده و مردم را امر بتوجه او حتى » « عند الموت كرده و نيز در لايحهء معروفه فرمايشات نبى را از اثر گوشت سوسمار و بخار » « شير شتر دانسته و در كتاب طالب - » پ 132 ميرزا على خان ياورزاده ( يكى از آزاديخواهان تبريز ) « اف صرف اضحيه و قربانى و زكات » « را سفاهت شمرده چنان كه فخر - » « الاسلام در روزنامه خود زكات » « فطره و نذورات شمع شب عاشورا » « و ساير خيرات را از تحت قانون » « خارج نام برده و در كوكب درى » « تحصيل علوم دينيه و فقهيه را تضييع » « عمر شمرده و گفته كه انسان بايد » « در ترقيات سياست و ازدياد ثروت » « برآيد و اين احمق ندانسته كه امر » « رزق و اجل با خدا است اى بسا » « مردم كه تدبيرها در حفظ و جلب » « رزق كرده به جائى نرسيده و اگر » « هم رسيده با عمرش سرآمده و يا » « از دين بدر رفته ان الانسان ليطفى » « ان رآه استغنى اى مسلمانان با - » « انصاف خود تصور نمائيد كه آيا اين » « توهين علم و تخريب و توهين احكام شرعيه هست يا نه و نيز در كوكب درى حواله‌كننده » « بشمشير ابو الفضل را مسخره كرده و در شب‌نامه امام زمان را موهوم نوشته و در »\r\n\r\n","description":"","footnote":"","page_name":" 435 ","page_number":467},
  {"content":"\r\n\r\n« روزنامهء نداى وطن فاحشه‌خانه و شراب‌فروشى را براى مخارج تنظيمات بلديه و تعمير » « خانها لازم شمرده و در روزنامه تنبيه علماى مذهب جعفرى را به صورت حيوانات كشيده » « چنانچه در روزنامه زشت و زيبا صورت پيغمبر ( ص ) و سلطان محمد على شاه را در دو » « صفحه كشيده و پيغمبر ( ص ) را مقنن سياست مملكت عربستان گفته و بس و مخالف » « قرآن شده و متصل در هر انجمنى فرياد زنده باد آزادى و برادرى و برابرى زنند كه » « به اين آوازهاى تجرى ايشان به جائى رسيده كه مرد يهود با طفل مسلم لواط كند و » « ديگرى متعرض زنان عفيفه مىشود و از جمله كارها مساوات كردن بين يهود و نصارى » « و مجوس و مسلمانست كه همگى در احكام حدود مساوى باشند پس من بشما ميگويم » « واى بر شما مسلمانان كه شما خواندن اين روزنامه‌ها را مايه ترقيات و ادراك خود » « دانسته‌ايد و مخارج زن و بچه خود را صرف آنها كرده‌ايد كه از اهل اسلام و علماء » « برائت پيدا كنيد بدرجه‌اى كه گويا هرگز با ايشان هم‌كيش نبوده‌ايد و اين علماء را كه » « بعد از غيبت كبرى حجة بر شما هستند بهزار معايب و اخذ درهم و دينار متهم ساخته‌ايد » « و مخالف مجلس ناميده‌ايد با اينكه اينمجلس مجلسى باشد كه بعض اجزاء آن‌كه بدنام » « كنندهء ديگرانند چون شب درآيد در خانهاى يكديگر درآيند و تا صبح صرف شراب » « و عرق و عيش نمايند و ظلمش صد برابر زمان استبداد شده زيرا كه در استبداد اگر يكنفر » « ظالم بود الحال از اخذ رشوه و ظلمهاى گوناگون مجلسيان صد ظالم پيدا شده و جميع » « مردم از جميع كسب و كار و مدد معاش افتاده‌اند و مخالف اين گونه مجلس را مثل منكر » « ضروريات دين كه نماز و روزه و حج است بىدين شهرت داده‌اند ولى علما كسانى هستند » « كه از مهد تا لحد جميع عبادات و معاملات و عقود و انكحه و ايقاعات و آبادى دين شما » « بدست ايشانست مگر نه اين عداوتها و فتنه‌ها از تأسيس اين مجلس شوراى ملى شده » « كه از حدوث اين امر عظيم و اختلافات مردم براى دزدان دين كه زنادقه و آزادى » « طلبانند بازار آشفته پيدا شد و خود را در مجلس درآورده و امور مجلس را از اهلش » « گرفته و مجلس را دست‌آويز عقايد فاسده و افعال شنيعه ساخته و محترمين از ذرارى » « رسول را و اهل عفت و طلاب دينيه آشكارا از چوب ستم مجروح نمايند و جميع علماء » « و عوام را بهم انداخته و چون غرضشان تخريب قوانين محمديه است خوشحالى ميكنند » « و حال آنكه مجلس براى مطالب دولتى تأسيس شده نه براى امور دينى و اگر راست » « ميگويند چرا راضى نشدند كه سه چهار فقره مطالب شرعيه كه منظور حضرت حجة الاسلام » « نورى و ممضاى علماء بزرگ نجف اشرف دامت بركاتهم است و تلگرافات عديده و » « مرقومات كثيره فرستاده‌اند در نظامنامه اساسى درج شود كه اين همه تهمتها از آن » « طرف و لوايح رفع اشتباه از اين طرف پيدا نشود يريدون ليطفئوا نور اللّه بافواههم و » « يا بى اللّه الا ان يتم نوره اى مسلمانان انصاف بدهيد آيا اين مردم مخرب مجلسند يا كسانى كه » « در ابتداء تأسيس اين اساس بزرگ مجلس ملى جد و جهدها كرده و زحمت بىمنتهى »\r\n\r\n","description":"","footnote":"","page_name":" 436 ","page_number":468},
  {"content":"\r\n\r\n« براى اصلاح قانون خارجه كشيده‌اند بمحض آنكه براى تهذيب مجلس از منهيات » « شرعيه در لايحه خود از جانب قاطبه اسلاميان نوشته كه اين مجلس بايد از روى قانون » « محمدى باشد چهار نفر زنادقه و طبيعيه عكس مراد خود را از اين مطلب فهميده كه » « آزادى مطلق باشد عداوت با آن بزرگواران ورزيده و در صدد شتم و قتل برآمده » « و گروهى از اهل اسلام هم كه مؤمن و مسلم ظاهرىاند با آنها همراهى كرده و بدرجه » « با آن بزرگواران عداوت ورزيده كه ناچار بزاويه مباركه حضرت عبد العظيم ( ع ) » « پناهنده شده‌اند و شما اين قدر بىتوفيق شده‌ايد كه در اين زمان امتحان كه ادعاى » « يارى امام زمان را داريد عوض آن شمشير زبان را برداشته‌ايد و بجان نواب آن » « حضرت افتاده‌ايد آفرين آفرين بر دين و ايمان شما مگر ندانسته‌ايد كه خدا هرگز » « زمين را از حجت خالى نگذاشته و آنحجة انبياء بود و يا اوصياء و بهر پيغمبرى از براى » « امور معاد و معاش امت قانونى در كتب آسمانى فرستاده و به پيغمبر ما كه اكمل جميع » « انبياء بوده است از براى امتش كه اكمل امم سابقه بوده‌اند قوانينى در قرآن فرستاد » « كه اكمل جميع قوانين سابقه بوده است كه تا روز قيامت بماند و حاجتى بقانون اروپا » « و آلمان مثلا نداشته باشد و اگر قانون اين پيغمبر خاتم ناقص بود بر خدا لازم بود كه » « بعد از آن حضرت پيغمبرى بياورد و قانون عطا نمايد تا حجتش بر خلق ناقص نماند و جزاء » « سوء اخروى از روى ظلم نشود و مىبينيم كسى را نياورده بلكه قانون آن حضرت را » « گوشوار گرانبهاء همه مردم خارجه كرده كه امروز قوانين خود را از آن قانون اقتباس » « كرده‌اند و بعد از انبياء و اوصياء علماء تارك هوا حافظ دين خدا و تابع امر مولى » « مكلف‌اند و مأمور آن قانونى را كه يدا به يد بايشان رسيده بمردم برسانند و مردم مقلد » « ايشان باشند پس چرا اى امت سركش طاغى اين همه توهين و استخفاف به اين علماء » « مينماييد و در چنين وقتى كه از مذاهب مختلفه هرج‌ومرج بسيار و قتل بيشمار در اكثر » « بلاد پيدا شده دين و آئين خود را فراموش كرده در نهايت راحت نشسته‌ايد و در صدد » « فحص از علما با دين و مهاجرين برنمىآئيد كه متصل داد دين و صداى وامحمدا واقرآنا » « بلند دارند اى اهل اسلام مگر پيغمبرتان نفرموده اهانت عالم اهانت من و اهانت من » « اهانت خداست و رد بر علما رد بر من و رد بر من رد بر خداست مگر نميدانستيد كه هرگونه » « فسادى ظاهر شود از مخالفت شما است و خللى در دين علماء ظاهر نخواهد شد اى بسا انبياء » « و مرسلين و خلفاء راشدين و علماء عالمين كه قتلها در حفظ دين از جور معاندين ديده و از » « شتم و طعن و لعن آنها تزكيه حاصل كرده‌اند اى تابعين هوى و هوس چرا صداى حق » « علما را بباطل گوش‌زد مردم عوام ميكنيد و شياطين‌وار در دست و پاى مردم ابله افتاده‌ايد » « و متصل مكاتبات علماء و تلگرافات آقايان و حجج اسلاميه نجف اشرف را مخفى و يا تغيير » « داده بطبع ميرسانيد و متصل اشتباه‌كارى ميكنيد و از آيات و اخبارخوانى و نويسى خود » « در منابر و روزنامه‌جات بيشتر از مهاجرين زاويه مقدسه داد مسلمانى ميزنيد مانند بنى اميه »\r\n\r\n","description":"","footnote":"","page_name":" 437 ","page_number":469},
  {"content":"\r\n\r\n« كه بآيات و اخبار قتل سيد الشهداء ( ع ) را واجب كردند و در صدد آن نيستند كه چهار » « روز بعض از اهل منبر مفسد و روزنامه‌هاى فاسد را موقوف بداريد و اينهمه انجمنها كه اسباب » « اختلال امور معاش همه مردم است برپا نكنيد شايد امر اين مجلس عظيم انجام پذيرد » « شماها كه در حقيقت بقانون خارجه هم رفتار نداريد مگر نشنيده‌ايد كه در انگليس مجلس » « منحصر بيك مجلس پارلمنت است و شما هر دسته و در هر گوشه تهران مجلسى بيك اسم و » « رسم برپا نموده‌ايد و اسبابها از براى دخل خود فراهم كرده‌ايد اى اهل اسلام آيا رواست كه » « مملكت مملكت اسلام و سلطان سلطان اسلام و علماء علماء اسلام و قانون قانون محكم قرآن » « باشد چهار نفر لامذهب به خيال فاسد و تمهيدات باطله قانون اجانب را در مملكت اسلام » « جارى نمايند و حال آنكه با وجود سى كرور مسلم البته اختلاف و نزاع پيدا مىشود و هرگز » « اين امر عاقبت پيدا نخواهد كرد پس شما بعلاوه آنكه عقل ايمان نداريد عقل معاش هم » « نداريد و داد اسلام و عقل ميزنيد اى لامذهبانيكه اهل اسلام را بهم انداختيد چرا » « كما فى السابق مشى نداريد و از وجود نابود خود مجلس را معطل گذارده‌ايد و همه مردم را » « وعده اتمام قانون ميدهيد آيا گمان ميكنيد كه ميتوانيد چهل كرور مسلم را لامذهب » « نماييد و اللّه هنوز غيرت اسلام نرفته علماء طهران و ساير بلدان جايى نرفته‌اند نميتوانيد » « كه آزادى مطلق را در بلاد اسلام جارى كرد اگرچه بمقاتله باشد و اين قتالها مشيد امر » « مجلس و موجد مراد شما نخواهد بود بگذاريد عموم مردم اتحاد ورزند و بقانون محمدى » « اين مجلس را منظم دارند تم الكلام و السلام على من اتبع الهدى »\r\n\r\nخواستن مردم كناره‌جويى اتابك را\r\nدر اينهنگام در تهران كابينه اتابك در نزد مردم بيكبار بىارج گرديده زبان مردم ببدگويى باز شده بود . بلكه بسيارى از ايشان از مجلس نيز بعنوان آنكه از اتابك هوادارى مينمايد بد ميگفتند .\r\nروز يكشنبه دوازدهم مرداد ( 24 جمادى الثانى ) كه هنگام پسين مجلس برپا ميبود و شب هنگام بپايان رسيد و كم‌كم نمايندگان بيرون ميرفتند در آن ميان در حياط بهارستان انبوهى از تماشاچيان گردآمده از ناايمنيهاى كشور و از بىپروايى دولت و از سست‌كارى مجلس سخنها ميگفتند و هركس چيزى ميسرود . از جمله يحيى ميرزا كه يكى از آزاديخواهان بشمار ميرفتى بگفتار پرداخته بدگويى آشكار و بسيار از مجلسيان كرد و نتيجه سخنانش آن بود كه وزير داخله نمايندگان را با پول فريفته و اينست نميگزارد كارها درست بشود . سپس كسانى از ايشان « تكفيرنامه » اتابك را كه چند سال پيش بنام آنكه علماى نجف نوشته‌اند پراكنده شده بود بيرون آورده خواندند و آنچه بدگويى توانستند دريغ نداشتند پس از اين گفتارها پيشنهاد شد كه فردا بازارها را ببندند و با اين هايهو پراكنده گرديده بخانه‌هاى خود رفتند . اين نمونه‌اى بود كه پرده اتابك دريده شد .\r\nروز سه‌شنبه چهاردهم مرداد ( 26 جمادى الثانى ) كه باز مجلس برپا گرديد سيد\r\n\r\n","description":"","footnote":"","page_name":" 438 ","page_number":470},
  {"content":"\r\n\r\nپ 133 حكيم الملك ( يكى از نمايندگان مجلس ) اين پيكره در سالهاى ديرتر برداشته شده و او را در رخت وزيرى نشان ميدهد .\r\nمحمد تقى كه خود بهوادارى از اتابك شناخته ميبود گفتگوى آنشب را كرد و گفته‌هاى يحيى ميرزا را بميان آورد و بسخنان بسيار درازى پرداخت كه بايد به اين كسان كه آبروى نمايندگان را مىبرند كيفر داده شود و بيشتر نمايندگان در آن زمينه سخنانى راندند و بر - آشفتگى نشان داده خواستار شدند كه يحيى ميرزا و برادرش سليمان ميرزا ببازپرس كشيده شوند . آن روز بيشتر زمان مجلس با اين گذشت ولى نتيجه‌اى بدست نيامد و پيش‌آمد در\r\n\r\n","description":"","footnote":"","page_name":" 439 ","page_number":471},
  {"content":"\r\n\r\nبيرون پادآوازى پيدا كرد .\r\nدر اينميان از ارومى تلگرافهاى دادخواهى پياپى ميآمد ، پس از شكست مجد السلطنه كردان تاراجگر مرزنشين جلوگيرى در پيش خود نديده و در روستاها بتاخت‌وتاز پرداختند .\r\nدر ديه‌هاى ارومى آسورى و سنى و شيعى همگى هستند . كردان تنها بسنيان پاس گزارده به ديگران كشتار و تاراج دريغ نمىگفتند . اين بود بيچاره ديهيان خانه و كشتزارهاى خود را گزارده در آنهنگام بهره‌بردارى نالان و گريان رو به شهر ميآوردند و در كوچه‌ها بسرگردانى ميپرداختند .\r\nكونسولگرى روس بنام مسيحيگرى و به سياست دلجويى در كونسول‌خانه را به روى آسوريان باز كرد و به آنان خواروبار و پول داد . همچنين كونسولهاى آمريك و انگليس دلسوزى نمودند . چنين گفته ميشد كه بنام دولتهاى خود بدولت عثمانى گله و رنجيدگى نشان داده‌اند ، و همين مايه دردى به مسلمانان ميشد كه چرا دولتى نيز بنگهدارى و پاسبانى از آنان برنميخيزد . اين بود پياپى بتهران تلگراف ميفرستادند و دادخواهى مينمودند ، و اين تلگرافها آزاديخواهان را ميشورانيد و انجمنهاى تهران كه اينزمان فراوان شده بود بشور و جنبش برميخاستند .\r\nروز پنجشنبه شانزدهم مرداد ( 29 جمادى الثانى ) نمايندگانى از سى و يك انجمن در يك جا گردآمده نامه‌اى بمجلس نوشته چنين خواستند كه بدولت در اين‌باره فشار آورده شود .\r\nسپس روز چهارشنبه بيست و نهم مرداد ( 11 رجب ) ، يك شور و جنب ديگرى در انجمن آذربايجان رخ داد . چون يك تلگراف بسيار درازى از مردم ارومى رسيده بود آذربايجانيان در انجمنى گرد آمده نخست آن تلگراف را خواندند ، و سپس بگفتگو پرداختند . گفته ميشد دولت آشكاره بىپروايى مينمايد . يكى گفت . از وزارت داخله ببازرگانان آذربايجان با تلفون پاسخ داده گفته‌اند كه دولت دستور داده در آذربايجان از هر سو سواران و سربازان رو بارومى آورند و در آنجا لشكرگاهى پديد آورند . ديگران بهايهوى برخاستند كه اينها همه دروغ است . دولت بما خواب خرگوشى ميدهد . كم‌كم هايهوى بيشتر گرديد . كسانى بگريه افتادند و سرانجام بر آن نهادند كه همگى بمجلس رفته به گفتگو پردازند و بر كنار گردانيدن كابينه را بخواهند ، و با آن انبوهى و هياهو رو بمجلس آوردند و چون فرارسيدند از مجلس تقيزاده و ميرزا فضلعلى و حاجى امامجمعه براى خاموش گردانيدن ايشان بجلو دويدند ولى مردم خاموش نميشدند و سرانجام گفته شد پنج تن از ميان خود برگزينند كه بمجلس روند و بفرستادگى از آنان گفتگو كنند .\r\nاين پنج تن چون بمجلس رفتند صادق رحيم‌اف كه يكى از ايشان بود بسخن پرداخت . صنيع الدوله بهوادارى از اتابك ميكوشيد و پاسخهايى ميداد و نداشتن پول و سرباز را بهانه ميآورد . سپس با وزير علوم ( حاجى مخبر السلطنه ) كه در مجلس ميبود گفتگو\r\n\r\n","description":"","footnote":"","page_name":" 440 ","page_number":472},
  {"content":"\r\n\r\nآغاز شد كه چون اين تكه ارجدار است خود گفت و شنيد را ميآوريم :\r\nرحيم اف : بنده از طرف اينمردم سؤال ميكنم آيا اين وزير داخله مسئوليت نظم داخلى را قبول فرموده يا نه ؟ . .\r\nوزير علوم : بلى ما هر هشت وزير قبول مسئوليت كرده‌ايم .\r\nرحيم اف : بنده هر هشت وزير را عرض ميكنم . در صورتى كه ميفرماييد قبول مسئوليت فرموده‌ايد پس جهت چيست كه داخله خودتان را نظم نميدهيد ؟ ! . .\r\nوزير علوم : اينقدر كه از قوهء ما بفعل ميآيد و لازمهء كوشش است كه ميكنيم .\r\nرحيم اف : پس معلوم مىشود كه بيش از اين از قوهء اين هشت وزير بفعل نميآيد كه نظم بدهند . در هر صورت بنده هم از طرف اين مردم عرض ميكنم كه ما هم به اين اندازه قانع نيستيم .\r\nوزير علوم : ما شب عيش خودمان را آنشبى ميدانيم كه استعفاء داده باشيم . ليكن چند روز قبل در مجلس هم گفتم وجدان ما مانع است كه در وقت استراحت و آسايش بوديم و در اينوقت كه وقت كار و زحمت است خود را عقب بكشيم و علاوه يقين ميدانم آنروزيكه ما پايمان را عقب گزاريم مملكت ايران بباد فنا خواهد رفت .\r\nرحيم اف : اين گمانيست كه خودتان ميفرماييد .\r\nوزير علوم : شايد اينحرفى كه شما ميزنيد ساير مردم راضى نميباشند .\r\nرحيم اف : بنده از طرف مردم عرض ميكنم . در صورتى كه اين وزراى مسئول ادارات خودشان را منظم ندارند يا مانعى داشته باشند يا اينكه نخواهند نظم بدهند استعفا بدهند با كمال تشكر و امتنان قبول خواهيم كرد . از طرف مردم مىگويم : از امروز تا ده روز ديگر هرگاه وزراء ادارات خودشان را تنظيم و اغتشاش ساير ولايات را رفع كردند فبها و الا بايد استعفاء بدهند و هيچ عذرى هم قبول نخواهيم كرد .\r\nرئيس مجلس : خيلى خوب .\r\nوزير علوم : اگر سر يازده روز يكى بزند سر يكى را بشكند از وزراء خواهيد ديد ؟ ! .\r\nرحيم اف : بنده آنچه را كه اسم او را بينظمى ميگويند عرض ميكنم و او را ايراد خواهيم گرفت .\r\nتا اينجاست رويه گفتگو . ببينيد تا چه اندازه پرده‌درى ميرفته . از اينسخنان حاجى مخبر السلطنه و از بهانه آوردنهايش پيداست كه با همهء اين فشار مردم ، اتابك و همراهان او در انديشه كناره‌جوئى نميبودند و چنين ميخواستند كه بمانند تا مشروطه را از ميان بر - دارند . چون در اينهنگام دو تن از وزيران كم ميبودند ، زيرا وزير جنگ ( كامران ميرزا ) را مجلس بر كنار گردانيده و وزير عدليه ( فرمانفرما ) بواليگرى آذربايجان رفته بود ، به اين عنوان در روزنامه حبل المتين تهران گفتار درازى زير عنوان « بحران وزراء » نوشته گرديد و چون آن ناخشنودىها از سوى مردم ميشد گمان بيشتر به آن ميرفت كه كابينه كناره\r\n\r\n","description":"","footnote":"","page_name":" 441 ","page_number":473},
  {"content":"\r\n\r\nجويد . ولى اينها جز پندار نميبود و اتابك دو تن ديگرى براى پر كردن جاهاى تهى برگزيده و براى كاستن از تندى جوش و جنب مردم هم چاره ميانديشيد ، و رويهمرفته بوارونه آنچه مردم ميپنداشتند در انديشه پايدارى و پافشارى ميبود . از آنسوى چنان كه خواهيم ديد مجلس نيز هواى او را ميداشت و بيشتر نمايندگان بويژه رئيس مجلس و سيد محمد تقى و ديگران با آنكه نيرنگهاى او را ميديدند دست از پشتيبانى برنميداشتند .\r\n\r\nخيزش آذربايجانيان بدشمنى اتابك\r\nدر همين هنگام از آذربايجان نيز دشمنى آشكار با اتابك نموده ميشد . زيرا مجاهدان خوى ، بدانسان كه گفتيم بتلگرافخانه ريخته تلگراف اتابك را به اقبال السلطنه بدست آوردند . نسخه‌اى از اين به تبريز فرستادند كه در روزنامه انجمن بچاپ رسد ، و اين عنوان بدست مردم داد كه بيش از پيش با اتابك دشمنى نشان دهند و ازو بد گويند .\r\nهمان روز چهارشنبه بيست و نهم مرداد از ارومى نمايندگان انجمن را بتلگرافخانه خواسته بودند كه گرفتاريهاى خود را باز گويند و چون گفتگو بپايان رسيد ، انجمن يك تلگراف هناينده‌اى بمجلس فرستاد كه پ 134 مستوفى الممالك ( اين پيكره در سالهاى ديرتر برداشته شده ) در آن چيرگى عثمانى و تاراجگرى كردان و آسيب‌ديدگى مردم را باز نموده سپس يادى از آن تلگراف اتابك كرد و جمله‌هاى تندى نوشت .\r\nاز آنسوى مجاهدان خوى ، چنان كه در پرده‌بردارى از نيرنگ اتابك پيشگام شده بودند چنين خواستند كه در كوشش به برداشته شدن او نيز پيشگام شوند . بويژه كه در همان هنگام هر زمان گزند ديگرى از كردان اقبال السلطنه بديه‌هاى خوى ميرسيد و نمك بريشهاى دلها ميپاشيد ، اين بود لايحه درازى نوشته بچاپ رسانيدند كه در آن بدگوييهاى بسيار از اتابك ( يا چنان كه در آن لايحه ناميده شده : از امين السلطان ) كردند و او را « خاين السلطان » خواندند .\r\nهمچنين از نمايندگان مجلس بد نوشتند و پشتيبانى از يحيى ميرزا و سليمان ميرزا\r\n\r\n","description":"","footnote":"","page_name":" 442 ","page_number":474},
  {"content":"\r\n\r\nنموده در پايان لايحه چنين نوشتند كه مىبايد « ملت را به هيجان آورده با يك انقلاب وجود نحس امين السلطان را از اين خاك دور كنند » . نيز نوشتند : « امروز تلگرافهاى مهيجانه از خوى كشيده خواهد شد لازمست اهالى تبريز هم با بذل حميت و غيرت اجتماع نمايند ، تلگرافهاى اكيد بتهران بزنند اين مفسد را قلع كرده شروع بانتخاب جديد بشود .\r\nپاره‌اى از اين وكلا كه در مقام خودشان اشتباه كرده‌اند اساس استبداد را مجددا بنا خواهند كرد . اگر چنان كه اين دفعه هم از همت عالى و هيجان كافى تبريز امين السلطان را از وظيفه خود معزول نكردند آن‌وقت در دفع نحس وجود او بناگزارى خواهد شد . . . »\r\nاينسخنان بدين بزرگى از خوى جاى شگفت ميبود . ولى چنان كه خواهيم ديد اين زمان ميرزا جعفر زنجانى با همراهان خود كه از قفقاز آمده بودند در خوى بنياد استوارى براى مجاهدان برپا ميداشتند و اين نوشته‌ها از زبان ايشانست ، و چنان كه در اين لايحه نويد داده بودند ، از همانروز در تلگرافخانه گردآمدند و بتبريز و شهرهاى ديگر در همان زمينه تلگرافها فرستادند ، و خود در تلگرافخانه نشسته نتيجه را بيوسيدند .\r\nاما در تبريز پس از پراكنده شدن تلگراف اتابك باقبال السلطنه زمينه براى جنبش آماده گرديده بود و شب سه‌شنبه چهارم شهريور و همچنين روز آن يك شور و جنبشى در ميان مجاهدان پديدار شد . كسانى ميخواستند بفرمانفرما كه او را فرستاده و نمايندهء اتابك ميشناختند نافرمانى آشكار گردانند . فرمانفرما از اين پيشامد بيم كرد و كسانى را از نمايندگان انجمن نزد خود خوانده گفتگو كرد ، و از خود دلبستگى بمشروطه آشكار ساخت ، و اين نتيجه آن را داد كه ميرزا آقا اسپهانى و ديگران ازو پشتيبانى نشان دادند و مجاهدان را رام گردانيدند .\r\nسپس روز يكشنبه نهم شهريور كه انجمن ايالتى از آغاز روز برپا شده و نمايندگان بگفتگو پرداخته بودند پيامى از فرمانفرما رسيد كه دو تن از نمايندگان بنزد او روند .\r\nنمايندگان حاجى محمد جعفر مؤمن و حاجى ميرمحمد على اسپهانى را برگزيده روانه گردانيدند . اينان رفته و پس از نيمساعت بازگشته چنين پيام آوردند كه فرمانفرما مى - گويد ، چنان كه به من آگاهى رسيده است آزاديخواهان خوى در تلگراف‌خانه گردآمده و بشش و هفت‌جا تلگراف كرده‌اند كه مردم را بشورانند و با خود همدست گردانيده برداشته شدن اتابك را بخواهند ، و مىگويد من اينرا در اين هنگام نيك نميدانم ، و اينست از انجمن درخواست مىكند كه بخوى و ديگر جاها تلگراف كند كه اين جنبش را رها كنند و مايه آشوب كشور نباشند .\r\nاز اين پيام در ميان نمايندگان گفتگو آغاز يافت . لايحه خوييان كه تازه رسيده بود خوانده شد . خواست فرمانفرما پشتيبانى از اتابك ميبود و برخى نمايندگان به او گرايش ميداشتند . ولى ديگران نميخواستند افزار دست آنان باشند . و از اينرو گفتگو ميرفت . ليكن در اين گرماگرم ناگهان فراش تلگرافخانه باطاق درآمده نامه‌اى كه ( گويا )\r\n\r\n","description":"","footnote":"","page_name":" 443 ","page_number":475},
  {"content":"\r\n\r\nرئيس تلگراف بميرزا آقا اسپهانى نوشته بود بدست او داد . نوشته نامه اين بود :\r\n« فدايت شوم امشب « 1 » كار يكطرفى شد . يارو ( اتابك ) از حيات عارى شده بعزل ابدى نايل گرديد » . دانسته شد اتابك مرده يا كشته شده ، و از اين آگاهى همگى يكه خوردند و ديگر جايى براى گفتگو باز نماند . سپس تلگرافهاى ديگر رسيده دانسته شد آنچه كه خوييان ميخواستند عباس آقا نام صراف تبريزى ، از يكراه بسيار بهترى ، انجام پ 135 كشته عباس آقا\r\n\r\n\r\n","description":"","footnote":"\r\n( 1 ) در آذربايجان شب گذشته را « امشب » خوانند .\r\n","page_name":" 444 ","page_number":476},
  {"content":"\r\n\r\nداده است .\r\n\r\nكشته شدن اتابك\r\nچنان كه گفتيم اتابك در انديشه كناره‌گيرى نمىبود ، او را از اروپا براى برانداختن مشروطه خواسته بودند و گذشته از محمد عليميرزا با دولت روس در اين زمينه پيمانى ميداشت و هيچگاه نميبايست خود را كناره گيرد دو تن از وزيران كه نمىبودند مستوفى الممالك و علاء الملك را بجاى آنها برگزيد . اما ناخشنودى كه مردم نشان ميدادند و در مجلس نيز چند بار گفته ميشد كه يا كشور را بسامان آورد و يا كناره جويد ، براى آن نيز چنين چاره انديشيد كه بار ديگر نامه‌اى از زبان وزيران بمحمد عليشاه نويسند و در آن دلبستگى بكشور و مجلس و مشروطه نشان دهند و شاه نيز پاسخ نويدآميزى بنويسد ، و رويهمرفته از نامه و پاسخ چنين درآيد كه گناه از محمد عليميرزا است و گرنه اتابك خود خواهان پيشرفت كارها مىباشد و بنرم گردانيدن محمد عليميرزا نيز ميكوشد ، و همين را دستاويز ساخته دوباره بمجلس و مردم نويدها سرايند ، و دلگرميها دهند ، و بار ديگر با دروغ كار خود را پيش برند . و چون زودباورى و فريب‌خوارى ايرانيان را آزموده بودند بپيشرفت نقشه خود دلگرمى ميداشتند .\r\nروز يكشنبه هشتم شهريور ( 21 رجب ) كه هنگام پسين مجلس برپا و دو سيد نيز در آنجا ميبودند وزيران نيز درآمدند . چون كمى گفتگو رفت اتابك به پشت تريبون در - آمده چنين گفت : « چون در كابينه وزراء در اينهنگام تغيير و تبديلى داده شده بود از امروز اولا براى معرفى در مجلس حاضر شده‌اند . جناب مستوفى الممالك وزير جنگ مسئول و جناب علاء الملك وزير عدليه منتخب شده‌اند و ثانيا در باب كليه امورات با هيئت وزرا شرفياب خاكپاى همايونى شديم و آنچه لازم بود در اصلاح كليه كارها عرض شد و بعضى احكامات مطاعهء لازمه صادر گرديد براى اين حاضر در مجلس شديم كه خاطر آقايان وكلا را از مراتب مستحضر داريم و دستخطى هم صادر شد تأكيد در اجراى قوانين مشروطيت و اتمام قانون اساسى و ساير قوانين كه انشاء اللّه آقايان وكلا اقدامات مجدانه نمايند و تأكيد ميكنيم كه قانون اساسى را زودتر تمام كنند . »\r\nدر برابر اينسخنان كه سراپا فريب و بيشرمانه ميبود نمايندگان بجاى آنكه پاسخ داده بگويند ديگر بشما پشتگرمى نداريم ، بيخردانه خشنودى نمودند و سپاس گزاردند ، و پس از برخى سخنانى كه گفته شد سيد محمد تقى هراتى كه خود افزارى از افزارهاى اتابك ميبود نامه ( يا بگفته خودشان عرض داشت ) وزيران را كه بشاه نوشته بودند با پاسخى كه شاه داده بود و « دستخط » ناميده ميشد باز خواند ، و ما نيز اينك آن‌ها را ميآوريم .\r\nوزيران مينويسند :\r\n« قربان خاكپاى جواهر آساى اقدس همايونت شويم خانه‌زادان بموجب تعهديكه »\r\n\r\n","description":"","footnote":"","page_name":" 445 ","page_number":477},
  {"content":"\r\n\r\n« در خاكپاى مباركت كرده‌ايم و كلام خدا را بشهادت گرفته‌ايم ناگزيريم در هر موقع » « آنچه را صلاح دولت‌خواهى نسبت بذات اقدس ملوكانه ميدانيم در مصلحت ملك و دولت » « و ملت كه عين مصلحت پادشاه است مىبينيم بعرض برسانيم پريشانى خلق آشفتگى » « عموم اختلال اوضاع مملكت از اين بيشتر نميشود مردم تسويه امور را از مجلس ميخواهند » « مجلس موافق حقى كه در قوانين اساسى به او داده شده است بوزراى مسئول رجوع » « مىكند و جدا اجراى قوانين اساسى را ميخواهد اميدوارى وزراء در اجراى آن قوانين » « بتقويت بندگان اعليحضرت اقدس شهريارى است و البته اين نكته در خاكپاى مبارك » « مبرهن است كه تا صدور احكام بر وفق قوانين اساسى مقرر نگردد شكايت مجلس توحش » « مردم اختلال امور رفع نخواهد شد و در سوء عاقبت اين وضع هيچ شبهه نيست و » « يقين داريم كه نيات مقدسه ملوكانه با عرايض دولت‌خواهانه اين غلامان تباين ندارد » « استدعاى عاجزانه غلامان اينست كه از براى رفع تزلزل اركان ملك و آسايش خاطر » « مبارك مؤكدا دستخط ملوكانه صادر شود كه قوانين اساسى بايد جدا بموقع اجرا گذارده » « شود تا رفع محذور از اين غلامان شده بدون ملاحظه مشغول خدمتگذارى باشيم »\r\n « زياده قدرت جسارت ندارد * الامر الاقدس الاعلى مطاع » \r\nشاه دستخط مينويسد :\r\n« جناب اشرف اتابك اعظم اجراى قوانين بتقويت مجلس چيزى است كه هميشه » « مقصود و منظور من است تكليف دولت و وزراء همين است و هميشه همينطور بوزراء » « فرموده‌ايم و بعدها هم خواهيم فرمود وزراء بدون دغدغه خاطر مشغول خدمات مرجوعهء » « به خود باشند و لازمه تقويت هم از طرف ما نسبت باحاد وزراء خواهد شد و مخصوصا » « مىنويسيم كه وزراء قانون اساسى را از طرف ما از مجلس بخواهند كه زودتر » « نوشته و تمام شود . شهر رجب 1325 »\r\nپس از خواندن اينها باز سر پريشان‌گويى نمايندگان باز شد ، و چون از ناايمنى گفتگو ميشد اتابك زيركانه پاسخ داد كه اينها از نبودن قانون‌هاست ، قانونها كه نوشته شد و از مجلس گذشت همه اينها از ميان ميرود . نيز همچون نشست چند هفته پيش سخن از بانك ملى بميان آورد و خواستار شد كه آن را زود بپايان رسانند و در انجام مجلس چنين گفت : « اميدوارم انشاء اللّه تعالى عما قريب باتحاد و همدستى وكلا و وزراء تمام امور اصلاح و انتظام عمومى حاصل شود » نشست با اين جمله‌هاى فريب‌آميز بپايان رسيد ، و نمايندگان زودباور با رويهاى خندان از جا برخاستند ، و براى آنكه چايى خورند و قليان و چوپوق كشند وزيران با بسيارى از نمايندگان بعمارت بالايى رفتند كه تا دو ساعت از شب رفته در آنجا مىبودند . اتابك با شيرين‌زبانى و نيرنگسازى نمايندگان را فريفته با دل شاد و روى گشاده ميگفت و مىشنيد و ميخنديد و هيچ نميدانست كه آخرين ساعت زندگى را بسر ميبرد و زمانش تا هنگامى است كه در آنجا نشسته است .\r\n\r\n","description":"","footnote":"","page_name":" 446 ","page_number":478},
  {"content":"\r\n\r\nچون چايى و قليان بپايان رسيد اتابك با آقاى بهبهانى بپايين آمدند و دست بدست هم داده گفتگوكنان راه افتاده تا بيرون در بهارستان رسيدند ، و در آنجا گدايى از آقاى بهبهانى پول خواست و او به اين پرداخت دو سه گامى جدا افتاد ولى اتابك كه همچنان گام برميداشت و چشم بسوى درشگه خود ميداشت كه نزديك بيايد ناگهان جوانى از جلو در آمده با ششلول كه در دستش ميبود سه تير پياپى به او نواخت كه هر سه كارگر افتاد ، تيرى نيز بپاى سيدى از تماشاچيان خورده او را زخمى ساخت .\r\nاتابك به زمين پ 136 حيدر عمو اغلى افتاد و جوان زننده چون خواست بگريزد سربازى از نگهبانان در مجلس او را دنبال كرد .\r\nجوان زخمى نيز به او زده ، ولى از سراسيمگى يا چون ميدان را به خود تنگ ميديد تيرى هم به روى خود تهى كرد كه بمغزش رسيد و در زمان افتاد و جان داد . اتابك اندك جانى داشت . چون او را در درشكه گزارده خواستند بخانه‌اش برند تا يكربع ديگر او نيز درگذشت .\r\nاتابك را بخانه‌اش رسانيدند كه بشويند و در سفيده بپيچند و براى زير خاك رفتن بقم فرستند . ولى جوان كشنده همچنان به روى زمين ماند و كسى او را نميشناخت تا پوليس رختهايش را كند و بجستجو پرداخت و از جيبش كارتى درآمد كه در آن چنين مينوشت :\r\n« عباس آقا صراف آذربايجانى عضو انجمن نمره 41 فدايى ملت . » « 1 »\r\n\r\n\r\n","description":"","footnote":"\r\n( 1 ) براون مينويسد : از جيبش دو كپسول استركنين و يك پارچه سنگ دوزخ بيرون آمد .\r\n","page_name":" 447 ","page_number":479},
  {"content":"\r\n\r\nسپس شناخته گرديد كه جوانى بيست و دو ساله از مردم تبريز ، و پدرش حاجى محمد ، و خود عباس آقا نام ميداشته ، و در تهران بصرافى ميپرداخته و در بازار بسيارى او را ميشناخته‌اند .\r\nكشته او را بحياط بهارستان آورده به روى خاك انداختند كه يكروز يا بيشتر در آنجا ماند ، و چون ، چنان كه خواهيم نوشت ، در آغاز كار مجلس و بسيارى از مردم تهران كار او را بنيك نميداشتند و كسانى را كه آشنا يا دوست او ميشناختند ادارهء شهربانى دنبال ميكرد ، جنازه جوان جانفشان به روى خاك ميماند و كسى نزديك نميتوانست بيايد تا شهربانى پس از انجام جستجوهايش با خوارى بسيار او را از زمين برداشته بگورستان فرستاد .\r\n\r\nعباس آقا كه بود و چرا اين كار را كرد ؟ !\r\nميبايست دانست كه درباره كشتن اتابك سخنان بيهوده‌اى بسيار گفته‌اند ، هنوز هستند كسانى كه ميگويند : اتابك را يحيى ميرزا زد و براى اينكه ديگرى را بدنام گرداند يك تيرى نيز بعباس آقا زده او را برانداخت يا ميگويند : عباس آقا را پس از كشتن اتابك حيدر عمو اغلى زد كه زنده نماند و راز كار بيرون نيفتد ، و يا ميگويند دستور كشتن اتابك را محمد عليميرزا داد چون اين در نهان خواهان مشروطه ميبود . ولى اينها پندارهاييست كه از روى دلخواه و براى خودنمايى بافته‌اند . در اين‌باره آگاهى درستى در دست نيست و آنچه ما از جستجو بدست آورده‌ايم اينست كه در پايين مينويسيم :\r\nاتابك چنان كه از رفتارش پيدا شد پافشارى به برانداختن مشروطه مينمود و راستى آنست كه بيشتر نمايندگان را تباه گردانيده نيروى مجلس را از دستش گرفته بود . اين ببسيارى از آزاديخواهان سخت ميافتاد و اين بود آرزوى كشتن او را ميكشيدند .\r\nدر اينهنگام در تهران يكمرد آزاديخواهى ميزيست كه خود جوان ولى بسيار دلير و كاردان ميبود ، و سپس يكى از پيشروان بنام شورش ايران گرديد . اين جوان چون در كارخانه برق حاجى امين الضرب كار ميكرد و مهندس آنجا ميبود حيدر خان برقى شناخته ميشد .\r\nولى چون در سالهاى ديرتر « حيدر عمو اغلى » شناخته شد ، ما نيز از همين‌جا او را به همين نام خواهيم خواند . اين حيدر عمو اغلى از مردم سلماس بوده ، ولى در قفقاز بزرگ شده و در تفليس درس مهندسى برق ميخوانده ، دربارهء آمدن او بايران چنين ميگويند كه چون يك دو سال پيش از مشروطه رضايوف كه يكى از بازرگانان تبريز ميبود ، چنين ميخواهد كه ببارگاه مشهد چراغ برق بكشاند ، و براى اين كار بيك مهندس مسلمانى نياز ميبوده حيدر عمو اغلى را كه سالش بيش از بيست نبوده از تفليس بمشهد ميآورد ، و سپس عمو اغلى از آنجا بتهران آمده در كارخانه برق اينجا به كار ميپردازد ، و چون شورش مشروطه پديد ميآيد يكى از هواداران آن ميگردد .\r\nدر سال دوم مشروطه كه در تهران انجمنهايى برپا ميگرديد يك انجمن نيز آذربايجانيان بنام انجمن آذربايجان بنياد نهادند كه ميبايد گفت نيرومندترين و بكارترين انجمنها ميبود .\r\n\r\n","description":"","footnote":"","page_name":" 448 ","page_number":480},
  {"content":"\r\n\r\nحيدر عمو اغلى يكى از كوشندگان در آن انجمن ميبود ، و چنين پيداست كه با « كميته اجتماعيون عاميون » ايرانيان قفقاز بهم بستگى ميداشت .\r\nهرچه هست اين حيدر عمو اغلى كشتن اتابكرا به گردن ميگيرد ، و چنين ميگويند كه تقيزاده هم آگاهى ميداشته . و براى اين كار عباس آقا را كه جوان خون‌گرم غيرتمندى ميبود برميگزيند و دستور كار را ميدهد ، و آن روز كه عباس آقا تير انداخت حيدر عمو اغلى خود در جلو بهارستان ميبوده ، و ميگويند براى كمك بعباس آقا ريگ به چشم سربازان ميپاشيده ، ولى دانسته نيست تا چه اندازه راستست . آن « انجمن نمره 41 » كه در كارت جيب عباس آقا ياد شده جز يك نام نبوده . ما با همه جستجو از چنان انجمنى آگاهى نيافته‌ايم . اين نام مايه ترس هزاران كسان گرديد ، و صدها كسان دعوى بهمبستگى با آن انجمن نمودند . با اينحال بنيادى نداشت .\r\nيكچيزى كه ميبايد در پايان گفتار بيفزاييم اينست كه انگليسيان چون اتابك را افزار دست سياست روس ميشناختند ازو آزرده مىبودند ، و باشد كه كشته شدن او را آرزو مينمودند و بدستيارى آقاى تقيزاده از پيش آگاهى ميداشتند ، هرچه هست پس از كشته شدن او كه در روزنامه‌هاى اروپا گفتارهاى فراوانى نوشتند ، در روزنامه‌هاى انگليس بيشتر از ديگر روزنامه‌ها نوشته شد و يكچيز شگفت‌تر جمله‌هاييست كه حبل المتين كلكته از روزنامه « ويلز » ترجمه كرده است ، و ما اينك آنها را ميآوريم :\r\n« انجمن سرى مجاهدين قفقاز و آذربايجان خيلى قوت گرفته عده رسمى اعضاى » « آن بهشتاد و شش هزار و يكصد و پنجاه رسيده و عده سرى آنها بششهزار و سيصد » « برحسب قرعه از انجمن سرى سيصد و هفت نفر انتخاب شده‌اند كه نگران حركات يكصد » « و سى و دو تن از مستبدين باشند و هريك را حكمى سربمهر در دست است كه بموقع خود » « باز نموده مطابق دستور العمل او رفتار نمايند تصوير تمام قد عباس آقا را بزرگ نموده » « در يكى از زواياى انجمن سرى گذارده و چهار چوبه دو تصوير را كه بنمره يكى زيادتر » « و ديگرى پائين‌تر از عباس آقا مىباشد خالى گذارده‌اند . »\r\nنميدانيم روزنامه‌نويس انگليسى اين گزافه‌ها را از كجا آورده است ؟ ! . . در جاييكه بگفته خود او انجمن نهانى ميبوده اين همه آگاهىها را با نام و نشان و رقمهاى ريز از كجا پيدا كرده ؟ ! . اگر بگوييم ساختگيست و تنها براى خوشايند خوانندگان نوشته شده ، آن هم از يك روزنامه اروپايى دور است . ميبايد گفت يكرازى در اينجا هست .\r\nاين را هم بنويسيم كه چون حيدر عمو اغلى بهم بستگى با كميته قفقاز ميداشت دور نيست كه اين دستور را از آنجا گرفته باشد ، و آنچه اين را استوار ميگرداند جمله‌هاى لايحه مجاهدان خوى مىباشد كه در پيش آورديم و در آن چنين مينويسد : « اگر چنان كه اين دفعه هم از همت عالى و هيجان كافى تبريز امين السلطان را از وظيفه خود معزول نكردند آنوقت در دفع نحس وجود او بناگزارى خواهد شد » . زيرا چنان كه گفتيم\r\n\r\n","description":"","footnote":"","page_name":" 449 ","page_number":481},
  {"content":"\r\n\r\nپ 137 روز هفتم عباس آقا در تهران اينسخن از آن ميرزا جعفر زنجانى بوده كه فرستاده كميته قفقاز ميبوده ، و از اين پيداست كه كميته انديشه كشتن اتابك را دنبال ميكرده است .\r\n\r\n","description":"","footnote":"","page_name":" 450 ","page_number":482},
  {"content":"\r\n\r\n\r\nگفتار هشتم چگونه دربار بآرامش گراييد ؟ . .\r\nدر اين گفتار سخن رانده مىشود از پيشامدهاى سه ماهه ، از زمان كشته شدن اتابك تا هنگاميكه زمينه به آشوب ميدان توپخانه آماده گرديد .\r\n\r\nدلسوزى نابجاى مجلس باتابك\r\nكشتن اتابك يك شاهكارى بشمار است ، و چنان كه خواهيم ديد اين شاهكار دلهاى درباريان را پر از بيم و ترس گردانيد ، و جايگاه آزاديخواهان را در ديده بيگانگان والاتر ساخت ، و پس از همه اينها ، كارها را به راه ديگرى انداخته يك دور نوينى براى تاريخ جنبش مشروطه باز كرد . عباس آقا جانبازى بسيار مردانه‌اى نمود .\r\nاتابك با آن راه نيرنگى كه پيش گرفته بود جنبش آزاديخواهى را در همان آغازش ، ناانجام گزاردى ، و آشوب و درهم‌كارى بسيار بميان انداخته توده ايران را بيكبار بىآبرو گردانيدى . بدترين دشمنان كسيست كه در جامعه دوستى رخ نمايد و آن هم چون اتابك مرد آزموده كهنكارى باشد . عباس آقا با خون سرخ خود آزاديخواهان را رو - سفيد گردانيد .\r\nليكن شگفت است كه دار الشورى خود را بيگانه گرفته ، نمىخواست به اين جانبازى گرانبهاى آنجوان ارجى گزارد . بلكه هواخواهان اتابك چيرگى نموده ميخواستند آقاى خود را يك مرد نيكوكار و يك وزير دلسوز نشان داده ، عباس آقا را يك آدمكش سياهكار بازنمايند .\r\nشب يكشنبه نهم شهريور ( 22 رجب ) كه آنداستان رو داد ، فردا از آغاز روز ، دو سيد و بسيارى از نمايندگان در حياط بهارستان گرد آمدند ، و دربارهء پيشآمد بگفتگو پرداختند تلگراف پايين را كه نمونه انديشه مجلس است بانجمنهاى شهرها فرستادند :\r\n« تلگرافخانه‌هاى عموم ولايات بحكام و انجمن‌هاى ايالتى و ولايتى اطلاع بدهند » « ديروز ( 11 ) ماه اتابك اعظم وزير داخله براى معرفى وزراء جنگ و عدليه حسب الرسم » « بمجلس شورايملى حاضر شده بعد از انعقاد مجلس دو ساعت از شب رفته در بيرون بهارستان »\r\n\r\n","description":"","footnote":"","page_name":" 451 ","page_number":483},
  {"content":"\r\n\r\n« در موقع درشكه نشستن از طرف دو نفر شخص مجهول الحال بگلوله رولور مضروب و » « بفاصله چند دقيقه برحمت ايزدى پيوست قاتل يا رفيق قاتل بلافاصله خود را كشته مجلس » « شوراى ملى باتفاق امناء دولت بجد تمام مشغول تحقيقات است كه منشأ اين سوءقصد » « و مرتكبين اصلى آن را بدست آورد قتل مرحوم اتابك اعظم از ضايعات عظيمه و موجب » « تأسف و تحسر كلى است اميد است كشف منشأ فساد و جزاى قانونى مرتكب و شركاء » « او در سايه قدرت و سطوت مجلس شورايملى به سهولت ميسر و از براى عموم ملت ايران » « تشفى عادلانه حاصل شود » .\r\nسپس چون هنگام پسين مجلس برپا گرديده گفتگو آغاز يافت ، نخست محقق الدوله كه از نمايندگان خراسان و ليكن از هواداران دربار مىبود . با يك تندى بسخن پرداخته چنين گفت : « با اين وضع رفتار كه اين گونه اشخاص خدمتگزار بدين بلاى ناگوار مبتلا گردند لازمست كه اكيدا از طرف مجلس ارائه ترتيبى شود كه اشخاص خاين را هرگز ياراى اين گونه تجاوزات نماند » .\r\nپس از وى ، سيد محمد تقى هراتى كه از هواداران ويژهء اتابك مىبود به پا برخاست و لايحه‌اى را كه بازاريان نوشته و با خود بمجلس آورده بودند خواندن گرفت . اين بازاريان را همان سيد محمد تقى و بستگان اتابك واداشته بودند ، و در لايحه‌شان پس از ديباچه‌اى چنين نوشته ميشد : « اكنون كه اين واقعه بزرگ كه قتل اين شخص شخيص محترم كه صدر اعظم مملكت و اول مشروطه‌خواه و خدمتگزار بدولت و ملت بوده است بظلم و طغيان واقعشده لهذا با كمال احترام استدعا مينماييم كه جدا مجلس محترم از هيئت وزراء و حكومت شهر قاتل و محرك اين عمل شنيع را خواسته مجازات قانونى دهند و الا ما اصناف شما وكلاى محترم را آسوده نخواهيم گزاشت » .\r\nچند ساعتى با اينسخنان گذشت . كسانى فرصت يافته سهشهاى بدخواهانه خود را بيرون ريختند . ديگران نيز يا از بيم ، و يا از آنكه در آزاديخواهى تا اين اندازه همراه نميبودند ، خاموش مىايستادند . گفته شد مجلس كمسيونى برگزيد كه بجستجوها و بازرسيهاى شهربانى و عدليه نگهبانى كند . ولى اين نيز بجايى نرسيد ، و سرانجام آن كردند كه تلگرافى براى شاه ، كه اينزمان در سلطنت‌آباد ميبود فرستند ، و پس از همدردى و دلسوزى ، پافشارى دولت را در بازجويى و بازرسى و دنبال كردن گناهكاران خواستار گردند .\r\nاز اتابكى كه آنهمه دروغها و نيرنگها را ديده بودند هوادارى مينمودند . شگفتتر آنكه كسانى بهانه آورده ميگفتند : « گذشته‌ها هرچه بوده باشد . در همان نشست اخير مجلس اتابك دلسوزى بسيار بمشروطه نشان مىداد » . بيخردان بگفته‌هاى فريب‌آميز او اين ارج را مىنهادند .\r\nاينها نمونه‌ايست كه اتابك بيشتر نمايندگان را زيردست خود گردانيده مجلس\r\n\r\n","description":"","footnote":"","page_name":" 452 ","page_number":484},
  {"content":"\r\n\r\nرا از نيرو انداخته بود . كارى به اين نيكى رخ داده بود و مجلس به آن ارج نمىنهاد . از آنسوى در بيرون نيز بسيارى از دشمنان مشروطه جنب‌وجوش مينمودند ، و چنين ميخواستند كه دولت پيشآمد را عنوان و كسانى را از سران آزادى دستگير گرداند . از روزنامه - ها نيز « نداى وطن » كه دارنده‌اش مجد الاسلام كرمانى ، جز در پى سود خود نبودى ، پيش‌آمد را در ميان چارچوبه سياه ، وزير عنوان « انا للّه و انا اليه راجعون » آگاهى داد .\r\nپ 148 سعد الدوله از آنسوى با دستور شاه و به پشتيبانى مجلس ، شهربانى دست باز كرده ميرزا صادق طاهباز را بنام همراهى با عباس آقا ، و همچنين شاگرد عباس آقا و كسان\r\n\r\n","description":"","footnote":"","page_name":" 453 ","page_number":485},
  {"content":"\r\n\r\nديگرى را بگرفت و بزندان انداخت . برادر عباس آقا از تهران گريخته در قزوين بناشناس خود را كشت .\r\nجنازهء عباس آقا كه دو روز بيشتر به روى خاكها بود كسانى از بازاريان بنام همكارى درخواستند كه بايشان سپرده شود تا به خاك سپارند . . ولى شهربانى نپذيرفت و خود شبانه آن را با خوارى بسيار به خاك سپرد . چنين گفته ميشد كه او را نخست با همان جلتقه و شلوار كه بتن ميداشت در گودالى انداخته خاكى برويش ريخته‌اند ، ليكن سپس از ترس آگاهى آزاديخواهان بيرون آورده كفن كرده‌اند .\r\nتا سه روز بدينسان چيرگى از سوى دربار مىبود ، و آزاديخواهان نمىتوانستند سخنى بگويند يا ايرادى بگيرند . ولى كم‌كم زبان آنان باز شد . نخست روزنامه « روح القدس » كه آن زمان تازه بيرون ميآمد ، در شماره‌هاى چهار و پنج خود گفتارها در بدى اتابك نوشت و از رفتاريكه با جنازه عباس آقا شده بود رنجيدگى نشان داد . از آنسوى انجمن آذربايجان به پشتيبانى از گرفتاران برخاسته برفتار شهربانى خرده گرفت . ديگر انجمنها نيز با وى هم‌آواز گرديدند . كم‌كم در مجلس نيز اين گفتگو بميان آمد و نتيجه اين شد كه شهربانى ديگر كسى را نگرفت و داستان در اينجا پايان يافت .\r\nاز اينسوى كسانى ببازجويى از سر خاك عباس آقا پرداختند ، و شادروان قاضى ارداقى با برادرش ميرزا على اكبر در اين‌باره كوشيده فيروز شدند ، و خوابگاه جاويدان آنجوان باغيرت را پيدا كرده گلكار گزاردند ، و آن را با گچ و آجر بالا آوردند . سپس روز شنبه پانزدهم شهريور ( 28 رجب ) كه روز هفتم مرگ آن جوان بود نزديك به دو هزار تن از آذربايجانيان و تهرانيان و ديگران رو بسر خاك آنجوان گزاردند ، و دسته گل فراوان به روى گورش ريختند ، و نمايش و جنبش بسزا از خود نمودند . شادروانان ملك المتكلمين و بهاء الواعظين گفتارها راندند و ارجشناسى از جانفشانى عباس آقا نمودند . بدينسان پذيرايى شاينده‌اى بجا آوردند .\r\nاين در تهران بود . در آذربايجان چنان كه گفتيم ، از چند روز پيش جنبشى به دشمنى اتابك در خوى و تبريز مىرفت ، و اين بود همين كه آگاهى از كشته شدن او رسيد بشادمانى برخاستند . در تبريز قليج آقا با شمشير آخته‌اى بدست ، سوار اسب گرديده ، يكدسته از مجاهدان را بدنبال خود انداخته با موزيك ببازار آمدند ، و كشته شدن دشمن مشروطه را آگاهى دادند . بازاريان بشادمانى چراغها را روشن گردانيدند . از آنسوى درباره عباس آقا ، چون در روزهاى نخست كه آذربايجانى بودنش دانسته نبود بكارى برنخاستند ، ولى سپس كه دانسته شد آذربايجانى و خود از مجاهدان مىبوده به بسيج يك ختم باشكوهى پرداختند ، و روز آدينه بيست و هشتم شهريور ( 11 شعبان ) در مسجد ميدان مقصوديه ختم گزاردند . آن روز از همه كويها مردم دسته‌دسته مىآمدند و بازمىگشتند . مجاهدان\r\n\r\n","description":"","footnote":"","page_name":" 454 ","page_number":486},
  {"content":"\r\n\r\nصف‌بصف با موزيك و بيرق در آمدوشد مىبودند . فردا شنبه تا نيمروز نيز برپا مىبود ، و چون هنگام برچيدن ختم رسيد ميرزا غفار زنوزى كه از مجاهدان قفقاز شمرده ميشد بيك گفتار شيوا و هناينده‌اى به تركى و فارسى پرداخت ، و شعرهاى بجايى خواند و دلهاى همه را بتكان آورد ، و در پايان چنين گفت ، « بياييد اى برادران در صفات مجاهدى تأسى به اين جوان مرحوم كرده خائنين بيدين را از صفحهء مقدسهء وطن عزيز پاك كنيم » .\r\nسپس بشعرهاى تركى پرداخت :\r\n آرقاداشلار قان توكون تا جوشه كلسون كاينات * ثابت اولسون تا جهانه بزدكى عزم و ثبات\r\nذلته عمده مرجحدور شرفلى بر ممات * ملته لازم دكلدور بيله افسرده حيات\r\nظلم و استبداد دورى درد و يأس اياميدر * آرقاداشلار قان توكون قان توكمكون اياميدر \r\nچنين ختم باشكوه بزرگى تا آن روز كمتر ديده شده بود .\r\n\r\nبيرون آمدن بست‌نشينان\r\nكشته شدن اتابك نتيجه‌هاى بسيارى را در پى داشت ، و يكى از آنها كناره‌گيرى صنيع الدوله رييس مجلس بود . اينمرد ايران - خواه و دلسوز ميبود ولى چنان كه رفتارش نشانداد ، با جنبش توده انبوه كه معنى درست مشروطه همينست همراهى نمىتوانست ، و از اينرو بمشروطه دلخوشى نشان نميداد و در كشاكش‌ها بسوى دربار گرايش مينمود .\r\nاين همانست كه گفتيم پيشنهاد ميكرد قانون اساسى را به نجف نزد علماى آنجا فرستند ، و اين نمونه ناآگاهى او از مشروطه يا دليل ناهمراهيش مىباشد . از آنسوى خاندان اينان با اتابك بستگى ديرين ميداشتند ، و برادرش حاجى مخبر السلطنه در كابينه او از وزيران ميبود .\r\nاز اينرو از روزيكه اتابك بايران آمد صنيع الدوله سرگرانيش با مشروطه بيشتر گرديد ، و چند بار بكناره‌جويى كوشيد . ليكن مجلسيان نپذيرفتند چون مرد آرام و سنگينى ميبود با خواهش او را نگه داشتند . ولى چون اتابك كشته شد صنيع الدوله از مجلس پا كشيد و سپس نيز كناره‌جويى خود را آگاهى داد .\r\nدر اينميان احتشام السلطنه بتهران درآمد . اينمرد كه بآزاديخواهى شناخته گرديده و از سوى تهران بنمايندگى برگزيده شده بود در كمسيون مرزى ميگذرانيد تا اينهنگام از آنجا بازگشت . نمايندگان آمدن او را فرصت شمرده بجاى صنيع الدوله برگزيدند و كسانى بخانه‌اش رفته بمجلس آوردند .\r\nدر همانروزها محمد عليميرزا كابينه‌اى را كه برگزيده بود بمجلس آگاهى داد ، بدينسان :\r\n\r\n","description":"","footnote":"","page_name":" 455 ","page_number":487},
  {"content":"\r\n\r\nمشير السلطنه رئيس الوزراء و وزير داخله ، سعد الدوله وزير خارجه ، مستوفى - الممالك وزير جنگ ، قوام الدوله وزير ماليه ، مشير الملك وزير عدليه ، مهندس الممالك وزير فوايد عامه ، مجد الممالك وزير تجارت ، نير الملك وزير علوم و اوقاف .\r\nدر مجلس چون گفتگو شد بيشتر نمايندگان به اين كابينه اميد نيكى نمىبستند ، و نبايستى ببندند . زيرا بيشترشان همان درباريان بيكاره مىبودند ، و از آنسوى سعد - الدوله وزير خارجه از مجلس بيزارى نموده و خود را كنار كشيده بود . با اين بداميدى چون مجلس خود نيز بيكاره شده بود آنها را پذيرفت و در نشست دوشنبه بيست و چهارم شهريور ( 7 شعبان ) كه براى شناسانيدن بمجلس آمدند كسى زبان بايراد نگشاد .\r\nيك نتيجهء ديگر كشته شدن اتابك بازگشتن حاجى شيخ فضل اللّه و ديگران به خانه - هاى خودشان بود . زيرا چنان كه پس از مرگ اتابك دانسته شد دررفت آنان را در عبد العظيم اتابك از كيسهء خود ميداد ، و چون او كشته شد ديگر كسى پولى نداد و پيشوايان دين با سختى روبرو شدند ، و چاره‌اى جز آن نميديدند كه دست از كشاكش بردارند و به تهران بازگردند . ليكن براى آن نيز به دستاويزى نياز مىداشتند ، و گرنه بيكبار بىآبرو گرديدندى . اين بود باز دست بدامن دو سيد زدند ، و اينان چنين نهادند كه صدر العلماء داماد بهبهانى ، يك پرسش‌نامه‌اى بسيج كند ، كه در آن معنى مشروطه و آزادى ، و اينكه آيا مجلس به « احكام شرع » نيز دست خواهد زد و يا تنها به كارهاى « عرفى » بس خواهد كرد ، از مجلس بپرسد و از اينسو مجلس يك پاسخى بدلخواه بست‌نشينان دهد ، و دو سيد نيز آن را مهر كنند ، و اين پرسش و پاسخ دستاويزى براى بازگشتن بست‌نشينان بخانه‌هاى خودشان باشد .\r\nاين يك مهربانى و دلسوزى نابجايى از دو سيد دربارهء حاجى شيخ فضل اللّه و همراهانش بود . بهرحال صدر العلماء بدستور رفتار كرده يك پرسش‌نامه‌اى بنام علماء آماده گردانيد . مجلس نيز به همان دستور پاسخ داد . دو سيد و آقا حسين رضوى هم در پاى آن جمله‌هايى نوشتند و مهر و دستينه نهادند ، و اين پرسش و پاسخ در نشست روز سه‌شنبه هجدهم شهريور ( يكم شعبان ) در مجلس خوانده شد ، بىآنكه نامى از حاجى شيخ فضل اللّه يا ديگرى برده شود .\r\nبست‌نشينان همان پاسخ را گرفتند ، و در پاى آن حاجى شيخ فضل اللّه و سيد احمد طباطبايى و حاجى ميرزا حسن نيز مهر نهادند ، و چنين وانمودند كه مجلس درخواستهاى ما را پذيرفت و ما سخن خود را پيش برديم ، و همين را دستاويزى ساخته ، روز سه‌شنبه بيست و پنجم شهريور ( هشتم شعبان ) به شهر بازگشتند و هر يكى بخانه‌هاى خود رفتند و بخاموشى گراييدند . بدينسان داستان بست‌نشينى كه با آن تندى و هياهو آغاز شده بود ، با اين خاموشى و خوارى پايان پذيرفت ، و نتيجه دو چيز بيشتر نشد : يكى بردن آبروى خودشان ، ديگرى باز كردن زبان بدگويان بمشروطه و مجلس .\r\n\r\n","description":"","footnote":"","page_name":" 456 ","page_number":488},
  {"content":"\r\n\r\nپ 139 اين پيكره نشان ميدهد پرسش صدر العلما را از مجلس در نامه‌اى كه محرر حاجى شيخ فضل اللّه بپسر او در نجف در اين‌باره نوشته چنين ميگويد : بعد از اينكه به بركات امام عصر صلوات اللّه عليه دفعة مقاصد اسلامى حضرت\r\n\r\n","description":"","footnote":"","page_name":" 457 ","page_number":489},
  {"content":"\r\n\r\nخداوندگار اعظم آقا ارواحنا فداه حاصل گرديد و حضرات حجج و مجلس امضا نمودند .\r\nبعد از تحصيل اين نوشته كه هزار مرتبه زحمت تحصيل آن زيادتر بود از تحصيل نوشته و دستخط مشروطه گرفتن از شاه ديگر رأى مبارك حضرت آقا ارواحنا فداه بر اين قرار گرفت كه با همه همراهان به شهر تشريف‌فرما شوند » .\r\nاينان آن پرسش و پاسخ را چاپ و پراكنده كردند . سپس پيكره‌ها از روى آنها برداشته بهمه‌جا فرستادند و ما اينك پيكره آنها را مىآوريم . ( پ 139 و پ 149 )\r\n\r\nپيمان 1907 در ميان روس و انگليس\r\nچنان كه گفتيم كشته شدن اتابك ، يك سنگ بزرگى را از سر راه پيشرفت مشروطه برداشت ، و اميد ميرفت كه از آن پس پيشرفت بهتر و تندتر باشد . ولى جاى افسوسست كه در همان روزها يك سنگ بزرگ ديگرى در سر راه آن پديدار گرديد ، و آن پيمان 1907 دو دولت روس و انگليس بود كه همان روزها در روزنامه‌هاشان پراكنده گرديد . از ديرگاهى گفتگوى اين ميان در ميان دو دولت ميرفت ، و روزنامه‌هاشان آگاهى از آن ميدادند ، و روزنامه حبل المتين كلكته نيز گفتارها نوشته ، از بيميكه از رهگذر آن بايران ميرفت ، سخن ميراند ، تا در اينهنگام بپايان رسيد و روز سى و يكم اوت ( هشتم شهريور و همانروزى كه اتابك كشته گرديد ) در پترسبورك بدستينه نمايندگان دو دولت رسيد .\r\nتاريخچه اين پيمان آنست كه دولتهاى روس و انگليس در ايران هميشه با يكديگر همچشمى داشتند . در زمان مظفر الدينشاه و ناصر الدينشاه هر يكى از اينان مىكوشيد بيشتر از ديگرى در ايران « امتياز » بدست آورد و جاى پا بيشتر بسيج كند ، و هر يكى ميكوشيد ديگرى را دور تر و بىبهره‌تر گرداند . روسيان از ساليان دراز آرزوى سپاه آوردن بايران مىداشتند . ولى هر زمان كه ميخواستند بچنان‌كارى برخيزند انگليسيان از راه سياست بجلوگيرى ميپرداختند .\r\nاينست اين دو دولت اگرچه همسايگيشان زيان بزرگى بايران ميبود ، اين همچشمىشان سودمند مىافتاد . ليكن در اينهنگام چون در اروپا آلمان سخت نيرومند گرديده و اين دو دولت جنگ خود را با آن نزديك ميديدند يا خود خواهشمند ميبودند ، از اينرو بهتر مىدانستند كه با يكديگر بهمدستى گرايند و هرگونه كشاكش و همچشمى را كنار گزارند و در نتيجه اين بود كه آن پيمان را باهم بسته چنين ميخواستند كه در ايران مرزى براى دست‌درازى و امتيازطلبى هريكى پديد آورند كه در ميانه برخورد و رنجشى پيدا نشود .\r\nراستى را انگليسيان در اروپا خود را نيازمند سپاه بيشمار روس ديده ، بپاس سياست اروپايى خود از سياست آسيايىشان چشم مىپوشيدند ، و براى دلجويى از روسيان در ايران جلو آنان را بازمىگزاردند .\r\nزيان اين پيمان بايران آن ميشد كه از اين پس ، روسيان چيرگى بيشتر نمايند و فشار و آزار بيشتر رسانند ، و چون دولت روس با مشروطه ايران دشمنى آشكار نشان\r\n\r\n","description":"","footnote":"","page_name":" 458 ","page_number":490},
  {"content":"\r\n\r\nپ 140 اين پيكره نشان ميدهد پاسخى را كه مجلس بپرسش صدر العلما داده\r\n\r\n","description":"","footnote":"","page_name":" 459 ","page_number":491},
  {"content":"\r\n\r\nميداد ، يك زيان ديگرش اين ميشد كه محمد عليميرزا در نبرد با آزاديخواهان چيره‌تر گردد و پافشارى بيشتر نمايد ، و روسيان آشكاره به او ياورى كنند .\r\nمىبايد گفت : بخش بزرگى از دشمنيهاى آينده محمد عليميرزا با مجلس و مشروطه و داستان بمباران مجلس ، و سپس آمدن سپاه روس بايران و دژرفتاريهاى آنان در آذربايجان و گيلان ، و سپس بازگشت محمد عليميرزا در سال 1290 ، و پس از همه داستان شوم التيماتوم ، از نتيجه‌هاى اين پيمان بوده است . اگر جنگ بزرگ اروپا در سال 1914 برنخاستى ، و در پايان آن شورش بزرگ بلشويكى رخ ندادى ، خدا ميداند كه ايران از رهگذر اين پيمان چه گزندها ديدى .\r\nاينك تكه‌هايى را از آن پيمان در اينجا مىآورم :\r\n\r\nقرارداد در باب ايران\r\n« نظر باينكه دولتين انگليس و روس متفقا متعهدند كه انتگريته و استقلال ايران را » « مراعات نمايند و محض آنكه صميما مايل بحفظ نظم در تمام نقاط اين مملكت و ترقى » « صلح‌آميز آن مىباشند و مايلند كه براى تمام ساير ملل بالسويه حقوق تجارتى و » « صناعتى هميشه برقرار بوده باشد و چون هريك از دولتين مذكورتين بملاحظه ترتيب » « جغرافيائى و اكونومى ( ثروتى ) اهتمام مخصوص در حفظ امنيت و نظم بعضى ايالات » « متصله و يا مجاوره ايران بسرحد روس از يكطرف و بسرحد افغانستان و بلوچستان » « از طرفى ديگر دارند براى احتراز از هرگونه علل و اسباب حدوث اختلاف نسبت » « بمصالح خودشان در ايالات سابق الذكر ايران بموجب مدلول فصول ذيل با يكديگر » « اتفاق نمودند . »\r\n« فصل اول - دولت انگليس متعهد مىشود كه در آنطرف خطى كه از قصرشيرين » « از راه اصفهان و يزد و خليج بنقطه‌اى از سرحد ايران منتهى و سرحد روس و افغانستان » « را تقاطع مينمايد براى خود يا كمك عادى برعاياى خود يا معاونت باتباع دولت ديگر » « درصدد تحصيل هيچگونه امتياز پلتيكى يا تجارتى از قبيل امتيازات راههاى آهن و » « ساير راهها و بانكها و تلگرافها و حمل و نقل بيمه و غيره برنيايد . »\r\nفصل دوم - دولت روس هم متعهد است كه در آن طرف خطى كه از سرحد افغانستان « از راه قازبك و بيرجند و كرمان رفته ببندرعباس منتهى مىشود براى خود يا كمك باتباع » « خود يا معاونت برعاياى دول ديگر درصدد تحصيل هيچگونه امتيازات پلتيكى يا تجارتى » « از قبيل امتيازات راههاى آهن و ساير راهها و بانكها و تلگرافها و حمل نقل بيمه و غيره » « برنيايد و نيز دولت روس متعهد است كه وجها من الوجوه به هيچ وسيله در اوقاتى كه « دولت انگليس در مقام كمك بمطالبه اين قبيل امتيازات در نواحى مزبوره برمىآيد » « ضديت ننمايد و مسلم است كه اماكن مذكورهء در فوق جزو نواحى است كه در آنجا دولت » « روس متعهد است كه در مقام تحصيل امتيازات مذكورهء فوق برنيايد . »\r\n\r\n","description":"","footnote":"","page_name":" 460 ","page_number":492},
  {"content":"\r\n\r\n« فصل سوم - دولت روس متعهد مىشود كه بدون اينكه قبلا با دولت انگليس » « مشاوره و تفهيمى شده باشد بهيچگونه امتيازى كه برعاياى انگليس در نواحى ايران » « واقعه فىمابين خطوط مذكوره در فصل اول و دويم داده شود ضديتى نكند و دولت » « انگليس نيز به همين نحو در باب امتيازاتى كه برعاياى روس در همان نواحى ايران داده » « شود متعهد است تمام امتيازات موجوده حاليه در نواحى مذكوره در فصل اول و دوم » « هم به حال خود برقرار خواهد بود . »\r\nشگفتر اين بود كه در گفتگوى اين پيمان آگاهى بدولت ايران نداده و نماينده‌اى از اين كشور نطلبيده بود . سپس نيز با آنكه در هشتم شهريور بود كه به آن در پترسبورگ دستينه نهادند تنها در هشتم مهرماه ( 22 شعبان ) بود كه آگاهى از آن بوزارت خارجه فرستادند . اگرچه روزنامه حبل المتين كلكته از يكسال پيش گفتارهايى درباره بسته شدن چنين پيمانى و زيانهاى آن سخنان بسيار رانده و ايران را آگاه گردانيده بود ، و سپس چون آگاهى از دستينه نهادن به آن پراكنده گرديد ، حبل المتين تهران يك رشته گفتارهاى ديگرى نوشت و باز آگاهيهايى داد ، و اين يكى از انگيزه‌هاى بنام شدن آنروزنامه گرديد .\r\nبهر حال روز دوشنبه دهم مهرماه ( 24 شعبان ) در مجلس گفتگوى اين پيمان بميان آمد ، نامه سفارت انگليس بوزارت خارجه و متن پيمان خوانده گرديد ، و برخى از نمايندگان سخنانى راندند . ولى راستى را بيشتر نمايندگان از اندازهء زيان آن آگاه نمىبودند و از اينرو شور و گرمى كه مىبايست ديده نشد . با اينحال چنين پاسخ داده شد : اين پيمان تنها به خود دولتهاى انگليس و روس روانست . ما در كار خود آزاديم ، و اگر خواهيم توانيم بيكروسى در جنوب ، يا بيك انگليسى در شمال امتيازى دهيم ، و بدينسان گردن نگزاردن خود را به آن پيمان آشكار گردانيدند .\r\nدر بيرون نيز اين پيشآمد بآزاديخواهان گران افتاد ، و دولت انگليس كه از آغاز جنبش مشروطه ، پشتيبانى بآزاديخواهان نموده در ميان ايشان جايگاه ارجمندى يافته بود ، با اين پيشآمد از آنجايگاه پايين افتاد و رنجش بسيار رخ داد . سفارت انگليس اين دريافته نامه‌اى بوزارت خارجه ايران فرستاد ، كه در آن چنين نوشت : اين پيمان زيانى بآزادى و جداسرى كشور ايران نخواهد داشت ، و دولت روس « مادامى كه بمصالح آنها خلل وارد نيامده از هرگونه مداخله » در كارهاى ايران خوددارى خواهد نمود ، و اين نامه در روزنامه حبل المتين بچاپ رسيده اندكى از رنجش و خشم آزاديخواهان كاست .\r\nدرباره اين پيمان چه در آنهنگام ، و چه در سالهاى ديرتر ، در روزنامه‌هاى ايران و اروپا سخن بسيار رانده شده ، و پس از شورش بلشويكى در روسستان كه بلشويكها رازهاى نهان دولت خودكامه پيش را بيرون ريختند ، اين دانسته شد كه اين پيمان\r\n\r\n","description":"","footnote":"","page_name":" 461 ","page_number":493},
  {"content":"\r\n\r\nبندهاى نهانى نيز درباره انداختن دولت عثمانى ، و بخشيدن خاك آن در ميان روس و انگليس و فرانسه ، داشته است ، و درباره ايران نيز خواستشان جز برانداختن آزادى و جداسرى اين كشور نميبوده ، ولى چون اين سخنان هرچه بوده گذشته و از ميان رفته ما نيز به همين اندازه بس كرده درمىگذريم .\r\n\r\nگراييدن درباريان بمشروطه\r\nدر همانروزها در تهران يكداستان شگفت ديگرى رخ داد ، و آن اينكه انبوه درباريان بيكبار به مشروطه گراييدند و بنمايشهايى پرداختند . چگونگى اين بود كه چون اتابك با دست عباس آقا كشته گرديد و از جيب كشنده آن كارت بيرون آمد ، بيشتر مردم چنين باور كردند كه راستى را يك انجمنى از فداييان برپاست كه براى كشتن بدخواهان مشروطه آماده مىباشد و عباس آقا چهل و يكم آنان ميبوده . اين باور دلهاى درباريان را پر از ترس مىگردانيد و هركس بزندگى خود بيم ميداشت ، آرزوى درآمدن بميان آزاديخواهان ميكرد . اين بود سران ايشان باهم گفتگو كرده راهى انديشيدند كه بميان آزاديخواهان درآيند .\r\nنميدانم در ميان خود چه گفتگوهايى كردند و چه نهشهايى نهادند . آنچه در بيرون پديدار شد اين بود كه احتشام السلطنه رييس مجلس و امير اعظم ( كه از ديرگاه خود را آزاديخواه نشان ميداد ) جلو افتاده بزرگان درباريان را به خانه علاء الدوله ( برادر احتشام السلطنه ) خواندند و در آنجا گفت و شنيدها كرده نامه‌اى بمحمد عليميرزا نوشتند ، در اين زمينه : « كه امروز قدرت و شوكت سلاطين عظيم الشأن روى زمين را مىبينيم كه بواسطه اين اساس مشروطيت به اين عظمت نايل شده‌اند » و از محمد عليميرزا خواستار گرديدند كه ايشان نيز بمشروطه‌خواهان پيوندند و بمشروطه كوشش كنند ، و چنين نوشتند « بخداى احد واحد ابواب چاره از هر طرف مسدود است و سلطنت چندين هزار ساله در تلف چاكران صحيح است كه نمك پروردهء دودمان سلطنت و پشت در پشت خانه‌زاد دولت جاويد آيتيم ، اما در اينكه زادهء اين وطن و شريك اين آب و خاكيم شكى و حرفى نيست » و چنين خواستار شدند كه « مقرر شود تمام وزراى مسئول در يك مجلس حاضر شوند و از وكلاى مجلس محترم شوراى ملى هم قدر معتد بيايند ، با حضور چاكران تكاليف كلى و جزئى را كه ديگر راه عذر و حرفى براى هيچكس نماند معين كنند . . . »\r\nاين نامه ، يا بگفته خودشان « عرضه داشت را امير اعظم بنزد شاه برد و ازو پاسخ ، با بگفته خودشان « دستخط » پايين را آورد :\r\n« مجلس مشروطيت را شاهنشاه مرحوم نور اللّه مضجعه بملت مرحمت فرمود ما هم امضاء نموده‌ايم و از آنوقت كمال همراهى را داريم و مجلس را اسباب سعادت و ترقى مملكت ميدانيم حالا كه شما حاضر همراهى و خدمتگذارى شده‌ايد چه ضرر دارد ما هم انتها درجه مساعدت را مىنماييم بطوريكه نوشته‌ايد وزراء و وكلاء و امراء بنشينيد و\r\n\r\n","description":"","footnote":"","page_name":" 462 ","page_number":494},
  {"content":"\r\n\r\nرفع اختلاف بكنيد . »\r\nبه اين دستاويز درباريان خود را مشروطه‌خواه نشان دادند ، و انجمنى بنام « انجمن خدمت » برپا گردانيدند و از آنسوى روز شنبه پنجم مهر ( 19 شعبان ) كه از روى سال شمارى ماهى ( قمرى ) ، درست يكسال از آغاز گشايش مجلس ميرفت ، اينان « لايحه » - اى با سياهه آن « عرضه داشت » و « دستخط » بمجلس فرستاده پرگ طلبيدند كه همگى بدانجا روند ، و چون مجلس پرگيد ، پانصد تن كمابيش رو به آنجا نهادند .\r\nنمايندگان با شادى و خرمى اينان را پذيرفتند و نوازش و مهربانى دريغ نگفتند .\r\nبهبهانى و حاجى امامجمعه و تقيزاده و ديگران گفتارهاى سپاسگزارانه رانده خشنودى نشان دادند . از اينسو هم سپهدار و امير اعظم گفتارها راندند ، از سراسر مجلس شادى و خرمى نمودار ميشد ، و چون همان روز تلگرافهاى اندوه‌آميزى از خوى و ارومى رسيده و پيش از درآمدن اينان در مجلس خوانده شده بود ، برخى نمايندگان را اندوه و شادى بهم آميخته زاروزار ميگريستند .\r\nپ 141 احتشام السلطنه مجلس با شادمانى بسيار بپايان رسيد و درباريان كه از آنجا بيرون آمدند در حياط بهارستان نيز از مردم نوازش و خشنودى بسيار ديدند .\r\nهمان روز خود ايشان بشهرها تلگراف فرستاده اين همدستى و يگانگى را مژده دادند . در همه‌جا مايه شادمانى گرديد .\r\nسپس پسين روز سه‌شنبه هشتم مهر ( 22 شعبان ) دسته‌اى از آنان دوباره بمجلس آمدند و از روى سوگندنامه‌اى كه نوشته بودند همگى سوگند ياد كردند كه « يدا قلما قدما سرا جهرا حامى اساس مشروطيت و مقوى اجراى قوانين آن » باشند ، و اگر كارى بآخشيج اين سوگند از ايشان سر زند « بلعنت خدا و رسول گرفتار » باشند .\r\nاينك نامهاى آنان را از روى روزنامه مجلس در اينجا ميشماريم :\r\nجلال الدوله ، آصف الدوله ، امير بهادر جنگ ، ظفر السلطنه ، موثق الدوله ، اقبال الدوله ،\r\n\r\n","description":"","footnote":"","page_name":" 463 ","page_number":495},
  {"content":"\r\n\r\nعلاء الدوله ، سپهدار ، سردار فيروز ، وزير افخم ، امير اعظم ، وزير مخصوص ، مؤتمن الملك ، سردار منصور ، محتشم السلطنه ، قوام الملك ، مجير الدوله ، صدر السلطنه ، علاء السلطنه ، آجود انباشى توپخانه ، عليرضا خان گروسى ، سالار السلطنه ، حاجب الدوله مدير تشريفات ، معين السلطنه ، معين الدوله ، سالار اعظم ، سالار نصرت ، حميد الملك ، فارس السلطنه ، ليث السلطنه ، سيف الممالك ، قولر آغاسى ، سالار نظام ، بهادر نظام ، فتح السلطنه ، حاجب الدوله ، مختار - الدوله ، حشمت الدوله ، مجيد الممالك ، وزير دربار مدير الملك ، معاون الدوله وزير مخصوص ، ابراهيم خان امير تومان ، سردار مسعود ، موثق الملك ، وزير نظام ، سردار كل ، عزيز السلطان ، سردار مفخم ، نصر الملك ، اعزاز الدوله ، شعاع السلطنه ، سهم الدوله ، سهام الدوله ، حمزه آقا ، حسينقليخان نواب ، آصف السلطنه .\r\nحبل المتين ميويسد : « جناب امير بهادر جنگ چون از ياد كردن قسم فارغ شد پايين آمده بعموم تماشاچيان كه حيران فتوت آنها شده بودند خطاب كرد كه قرعهء اين فال ميمون بنام من بيرون آمده دو روز ديگر به طرف اروميه حركت كرده جان و سر بر كف دست به طرف مقصود خواهم شتافت و شايد ديگر خدمت برادران نرسم و با كمال شرف جانبازى كنم شما دعاى خود را همراه من سازيد كه از عهده اين خدمت وطن بيرون آيم » .\r\nبيچاره مردم فريب اين دروغها را ميخوردند و با اين نمايشهاى فريبكارانه دلهاى خود را پر از شادى مىگردانيدند . نمايندگان مجلس از ساده‌دلى يا از بىپروايى اين بازى را راست پنداشته به آن پذيرايى ميپرداختند ، و خواهيم ديد كه بيشتر همين سوگند - خوران ، بويژه امير بهادر جنگ و اقبال الدوله ، پس از اندكى بدشمنىهاى آشكارى ، با مشروطه برخاستند .\r\nچنان كه گفتيم اين نمايش بيش از همه نتيجه ترسى بود كه از گلوله عباس آقا در دلهاى درباريان جا گرفته بود ، و چنين ميپنداشتند كه عباس آقاهاى ديگر فراوانند . ولى سپس كه دانستند نيست ايمن گرديده باز دشمنى و بدخواهى آغاز كردند . اين يك نمونه‌ايست كه عباس آقا چه كار بزرگى را انجام داده بود .\r\nيك كار تاريخى ديگرى كه در همانروزها در تهران رخ داد گرفتن چهلم عباس آقا بود . روز يكشنبه سيزدهم مهر ( 27 شعبان ) كه سى و هفت روز از خودكشى آنجوان مى - گذشت هنگام پسين بازارها را بستند و همه آزاديخواهان و ديگران رو بسوى آن جوان گزاردند .\r\nانجمن آذربايجان گور را با گل آراسته و چادرهاى بزرگى براى پذيرايى از مردم آماده گردانيده بود . انجمنها و شاگردان دبستانها دسته‌دسته مىآمدند و دسته‌هاى گل مىآوردند . حبل المتين مىنويسد : « جمعيت صحرا را فراگرفته بود كه جاى عبور نبود .\r\nعده جمعيت به يكصد هزار نفر تخمين زده شد . . . چايى و قهوه و ساير لوازم از همت وطن پرستان سبيل بود . . . خوانچه‌هاى شيرينى زياده از حد و شماره نثار شد . . . » . شادروانان\r\n\r\n","description":"","footnote":"","page_name":" 464 ","page_number":496},
  {"content":"\r\n\r\nحاجى ملك المتكلمين و سيد جمال نطقها كردند . شاعران شعرهايى خواندند . بهاء الواعظين شعرهايى خواند كه چند بيت آن را برگزيده در پايين مينويسيم .\r\n اى مزار محترم هرچند بزم ماتمى * ليك ازين نوگل كه خفت اندر تو شاد و خرمى\r\nجاى دارد در تو آنكو عالمى را زنده كرد * عيسيت خوابيده در دامن تو مانا مريمى\r\nاى جهان غيرت اى عباس آقا كز شرف * زخم قلب ملك و ملت را تو شافى مرهمى\r\nپ 142 علاء الملك ترك ايرانى نژاد اى آنكه همچون تهمتن * معلى فر فريدون محيى جاه جمى\r\nگفت تاريخ عزايش را بزارى خاورى * كرد از شش لول احيا عالمى را آدمى \r\nدر اينهنگام دنباله قانون اساسى نيز در مجلس بپايان رسيد . يك قانون كه آنهمه كشاكش بر سرش رفته ، و آنهمه اميدها به آن بسته مىبود انجام يافت و روز پانزدهم مهر\r\n\r\n","description":"","footnote":"","page_name":" 465 ","page_number":497},
  {"content":"\r\n\r\n( 29 شعبان ) دار الشورى تلگراف پايين را بشهرها فرستاد :\r\n« به حمد اللّه و المنه ضميمه قانون اساسى كه سعادت و سلامت ايران را پايه و مايه و حافظ » « بيضهء اسلام و حامى حوزهء دين قديم و مروج احكام شريعت غراى محمدى است و استحصال » « ترقى مملكت و استحكام و استقلال دولت و استقرار حقوق ملت منحصرا در روى اين » « اساس مقدس استوار خواهد شد امروز كه به حساب شمسى روز اول سال دوم افتتاح مجلس » « شوراى ملى ايران است بحسن تصادفى كه از جمله علايم غيبى است كه توجه اعلاى اين » « اساس مقدس است به صحهء مباركه اعلى حضرت قوى شوكت اقدس همايون شاهنشاهى » « خلد اللّه ملكه و سلطانه موشح گرديد جا دارد عموم ملت از صميم قلب بشكرانهء اين » « موهبت عظمى و حسن استقبال اين مراتب آزادى را در رفع اغراض شخصى و متابعت » « تامه بقوانين مملكتى قرار داده خود را شايسته و سزاوار اين‌چنين عطيه مقدسه معرفى » « كنند . » « ( شوراى ملى ) »\r\n\r\nانجمنهاى ايالتى\r\nاكنون بآذربايجان بازميگردم . در اين يك ماه ( از نيمه شهريور تا نيمه مهرماه ) در آنجا نيز داستانهايى رخ مىداد . سپاه عثمانى همچنان در خاك ايران مىنشست و كردان در پيرامون ارومى همچنان بيدادگرى مينمودند . اقبال السلطنه همچنان سركشى مينمود و دسته‌هاى انبوهى از كردان او بديه‌هاى خوى ريخته هر زمان آبادى ديگرى را تاراج ميكردند . اسماعيل - آقا ، يا بگفته كردان سيمكو ، نيز بسركشى برخاسته در پيرامون‌هاى سلماس بتاخت‌وتاز ميپرداخت . در همان هنگام در خود تبريز نيز كارهايى مىرفت .\r\nاگرچه در ميان اينها داستان خوى از همه بزرگتر است ، ولى چون بسخن درازى نياز ميدارد نخست از تبريز گفتگو كرده سپس به آن داستان خواهيم آغاز كرد .\r\nدر تبريز در اينهنگام آرامش ميبود . فرمانفرما دلبستگى بكارها نشان مىداد و انجمن نيز با او همداستانى مينمود . دسته مجاهدان بآرامش گراييده باستوارى بنياد دسته‌بندىهاى خود ميكوشيدند . پس از آن كشاكش كه در ميان قفقازيان با على مسيو و همدستانش . دربارهء سردستگى پيش آمد و با فيروزى على مسيو و همدستان او پايان پذيرفت اينان بهتر دانستند كه رويه بسامانترى بدسته خود دهند ، و اين بود دست كيفر باز كرده ، از « مركز غيبى » فرمان كشتن چند تن از مجاهدان را دادند كه با دست همراهانشان كشته گرديدند .\r\nيكى از كشتگان يوسف خزدوز بود كه از سردستگان مجاهدان بشمار ميرفت و خود مرد زباندارى ميبود و در انجمن و ديگر جاها پيش افتاده سخن ميگفت . « مركز غيبى » خودسريهايى ازو سراغ ميداشت و اين بود دستور كشتنش را داد و چون روزنامهء انجمن اين سرگذشت را با جمله‌هاى نيكى برشتهء نوشتن كشيده و چنين پيداست كه همان نوشته خود « مركز غيبى » است اينك همانرا در پايين مىآوريم :\r\n\r\n","description":"","footnote":"","page_name":" 466 ","page_number":498},
  {"content":"\r\n\r\n« مشهدى يوسف خزدوز تبريزى كه از چندى باينطرف كسوت فداكارى را محض پيشرفت خيالات خود دربر كرده بود نقشه افعال او هر دقيقه با دست مفتشين مخفى در دايرهء قضاوت فرقه مجاهدين فى سبيل اللّه مكشوف و هر روز صفر عصيان را در نامه اعمال او ميگذاشتند تا اينكه حدود قانونى اين سلسله نجيبه به آخر رسيده و خط اعدام بنام وى كشيده شد . .\r\nمقارن روز چهارشنبه دوم ماه در حينى كه مشاراليه از ميدان معروف « هفت كچل » عبور مىنموده است يكنفر از مجاهدين مانند هيكل غضب راست در مقابل حريف ايستاده و خبردار كرده است : ملتفت باش تير اجل را كه قرعه فنا بنامت كشيده شده و رفتنى هستى .\r\nگنه‌كار تا ميرود چيزى بگويد يا جنبشى كند گلوله از ضلع چهارم و قلبش گذشته از پشتش بدر ميرود و متعاقب آن يك گلوله ديگر خورده جان بجهان آفرين تسليم مىكند ديگر يوسف خزدوز نيست . . »\r\nاين داستان روز نوزدهم شهريور ( 2 شعبان ) رخ داد . در همان روزها انجمن ايالتى شش تن را براى فرستادن بخوى و ماكو برگزيده روانه گردانيد كه نامهاى ايشان را با داستانشان خواهيم آورد .\r\nروز بيست و هشتم شهريور ( 11 شعبان ) ختم باشكوهى براى عباس آقا چيدند كه داستان آن را نوشتيم .\r\nروز پانزدهم مهر ( 29 شعبان ) تلگراف دار الشورى درباره قانون اساسى رسيد كه مردم بشادمانى برخاستند و يكدسته از آزاديخواهان با موزيك بازارها را گرديدند و شاديها نمودند . نمايندگان انجمن بتلگرافخانه رفته بدار الشورى و محمد عليميرزا تلگرافهاى سپاسگزارى فرستادند .\r\nدر همان روزها در تبريز به برگزيدن نمايندگان « انجمن ايالتى » از روى قانون آغاز كردند ، و چون اين داستان گذشته‌اى در تاريخ مشروطه ميدارد ، و آنگاه همين برگزيدن ، در تبريز دنباله‌اى پيدا كرد اينست آن را با گشادى و درازى مىنويسيم :\r\nچنان كه نوشته‌ايم نخستين شهرى كه انجمنى براى نگهبانى بكارها و سررشته‌دارى برپا كرد تبريز بود . در اين شهر همين كه مشروطه گرفته شد و « نظامنامه انتخابات » رسيد ، كسانى را براى به كار بستن آن « نظامنامه » و برگزيدن نمايندگان دار الشورى نامزد گردانيدند و خانه‌اى براى نشستن آنان اجاره كردند ، و چون از كارشكنى محمد عليميرزا كه آن زمان در تبريز مىبود بيم مىداشتند ، همان خانه را بنام « انجمن ملى » كانونى براى خود ساخته هر شب سران آزاديخواهان در آنجا گرد آمدند و در زمينه پيشرفت كوششهاى خود بسكالش و گفتگو پرداختند ، و در اينميان برخى كارهايى ، از بيرون كردن امامجمعه و ميرهاشم از شهر و مانند اين ، انجام دادند .\r\n\r\n","description":"","footnote":"","page_name":" 467 ","page_number":499},
  {"content":"\r\n\r\nمحمد عليميرزا از اين رفتار آنان سخت آزرده ميگرديد ، و اين بود چون پس از يكى دو هفته كار برگزيدن نمايندگان براى دار الشورى پايان پذيرفت پيام فرستاد كه انجمن را ببندند ، و انجمن‌نشينان كه يكى از ايشان حاجى ميرزا حسن مجتهد مىبود ، آن پيام را به كار بسته از انجمن پاكشيدند . ولى مجاهدان و آزاديخواهان خرسندى ندادند و پ 143 مارشيمون پيشواى آسوريان شبانه بشورش برخاستند ، و چنان كه در جاى خود نوشته‌ايم « 1 » با فشار محمد عليميرزا را ناگزير از بازگرفتن سخن خود گردانيده باز انجمن را برپا ساختند .\r\n\r\n\r\n","description":"","footnote":"\r\n( 1 ) بخش يكم صفحات 174 و 175\r\n","page_name":" 468 ","page_number":500},
  {"content":"\r\n\r\nاينان ميخواستند در تبريز ( و در ديگر شهرها نيز ) يك انجمنى از برگزيدگان توده براى نگهبانى به كارهاى آنجا برپا باشد . بويژه در آن هنگام كه آغاز جنبش مىبود و آزاديخواهان در هر شهرى بيك كانونى نياز مىداشتند . اين بود در شهرهاى ديگر نيز ، به پيروى از تبريز انجمن‌هايى بنياد يافت كه رشته كارها را بدست گرفت . دار الشورى گاهى ايراد به پيدايش اين انجمنها ميگرفت ، بويژه با انجمن تبريز همچشمى آشكار نشان ميداد . ولى اين كانون آزادى كه سپس « انجمن ايالتى » ناميده شد در اندك زمانى شايندگى بسيارى از خود نشان داده در برابر دار الشورى بالا افراشت ، و رشته شورش و جنبش را در سراسر ايران بدست گرفته با كاردانى آن را راه برد ، و چون در چند پيشآمد به پشتيبانى از دار الشورى برخاسته آن را از گرفتارى رها گردانيد ، از اينرو جايگاه خود را هرچه استوارتر گردانيد . سپس چون قانون اساسى كه دار الشورى آن را پرداخته بود ، پراكنده شد اين انجمن كميهاى بسيارى در آن پيدا كرده بخرده - گيرى برخاست ، و چنان كه نوشته‌ايم « 1 » يكرشته پيشنهادهايى كرد كه يكى از آنها برپا شدن انجمنها در شهرها بود ، و بدينسان خواست رويه قانونى به خود دهد ، و در نتيجه آن پيشنهاد بود كه دار الشورى ناگزير شد دنباله‌اى بقانون اساسى بيفزايد ، و چنان كه ميدانيم اين دنباله بزرگتر و ارجدارتر از خود قانون اساسيست ، و كشاكشهايى را كه بر سر آن رفت در اين تاريخ نوشته‌ايم . از اين گذشته دار الشورى قانون جداگانه‌اى براى « انجمنهاى ايالتى و ولايتى » بگزاشت كه در خردادماه 1286 ( ربيع الثانى 1325 ) پايان پذيرفت .\r\nاز همان هنگام مىبايست انجمنهاى خودسرانه در هر شهرى كه مىبود از ميان رفته انجمن‌هايى از روى اين قانون برگزيده شود . ولى چون در آن قانون دو گونه انجمن ، يكى ايالتى و ديگرى ولايتى پيش‌بينى شده ، و اين دانسته نميبود كه در كجا آن و در كجا اين برپا باشد ، از اينرو كار بدير مىافتاد تا دار الشورى در اين زمينه نيز قانون گزارد ، بدينسان كه چهارجا را كه آذربايجان و خراسان و فارس و كرمان مىباشد « ايالت » ، و جاهاى ديگر را « ولايت » شناخت ، و اين اگرچه مايهء رنجش گيلانيان گرديد و در رشت آشوبى پديد آمد ، ولى دار الشورى پروا ننمود و از انديشهء خود بازنگشت .\r\nبهرحال در اين هنگام در تبريز آن قانون را به كار مىبستند و كسانى را براى « نظارت » برميگزيدند ، بدينسان انجمن تاريخى و بسيار كارآمد تبريز كه بايد نامش هميشه در تاريخ بازماند آخرين روزهاى خود را مىپيمود ، و خواهيم ديد كه از برگزيدن انجمن قانونى چه نتيجه‌هايى برخاست .\r\n\r\n\r\n","description":"","footnote":"\r\n( 1 ) بخش يكم صفحات 194 - 195\r\n","page_name":" 469 ","page_number":501},
  {"content":"\r\n\r\n\r\nجنگهاى خوييان با اقبال السلطنه\r\nاكنون بداستان خوى ميپردازيم . چنان كه گفته‌ايم خوى از شهرهايى ميبود كه در دلبستگى بجنبش مشروطه و در كوشش پيروى از تبريز مينمود و آزاديخواهان آنجا غيرت و كاردانى نيكى از خود نشان ميدادند ، و در اين آخرها چنين رخ داد كه ميرزا جعفر زنجانى با شش تن ديگر از خود خوييان ، از باكو از سوى « كميته اجتماعيون عاميون » ايرانيان به آنجا درآمد . اين ميرزا جعفر در باكو نگهبان يك كاروانسرايى ( اوده باشى ) ميبوده . ولى از هوشيارى و بخردى الفبا خوانده سوادى ميداشته ، و اين بود چون ايرانيان حزبى برپا كردند او يكى از پيش‌گامان گرديد ، و در سايه غيرت و كاردانى جايگاهى در ميان ديگران پيدا كرد ، و چون كميته بهر يكى از شهرها فرستادگانى از خود مىفرستاد ، ميرزا جعفر را هم با شش تن از خود خوييان به آنجا فرستاد ، و اينان هنگامى رسيدند كه كردان اقبال السلطنه در ديه‌هاى خوى تاراج و كشتار دريغ نميگفتند ، و از تلگرافهاى گله و ناله كه بتهران فرستاده ميشد نتيجه بدست نمىآمد .\r\nميرزا جعفر از همان روز رسيدن مردانه به كار پرداخت . نخستين كار او آن تلگراف و لايحه دربارهء اتابك بود كه نوشته‌ايم . سپس به اين شد كه : از مجاهدان و خوييان دسته‌هايى پديد آورد و خود بجلوگيرى از اقبال السلطنه كوشد . اين بود دسته - هايى پديد آورده از حكمرانان نيز سه توپ و چند صد سرباز گرفت ، و آنها را به دو بخش گردانيده يك بخش را با دو توپ بسكمن‌آباد و ديگرى را با يك توپ بقرا ضياء الدين فرستاد كه در برابر كردها لشكرگاه ساختند . فرمانده لشكر سكمن‌آباد ميراسد اللّه قراعينى و فرمانده لشكر قرا ضياء الدين پسرش ميرهدايت بود كه هر دو از پسر و پدر بدليرى شناخته ميبودند . سپس خود ميرزا جعفر نيز روانهء سكمن‌آباد گرديد كه از نزديك بكارها سركشد .\r\nاين يك كار غيرتمندانه‌اى از ميرزا جعفر و خوييان بود . با همه جنگ ناآزمودگى و كمى شمار و افراد بجلوگيرى از كردان تاراجگر و خونخوار برخاسته بودند . ولى افسوس كه فيروزى نيافتند و ميرزا جعفر جان در آن راه گزاشت .\r\nچگونگى آنكه روز آدينه بيست و يكم شهريور ( 4 شعبان ) ناگهان كردان از هر سو بلشكرگاه اينان تاختند و با شليك گلوله كسان بسيارى را به خاك انداخته سپس بچادرها ريختند و گروهى را نيز دستگير گردانيدند . توپ و افزار و كاچال هرچه بود بتاراج بردند در اين جنگ نزديك به شصت تن از مجاهدان كشته شدند . از كردان نيز به همين اندازه كشته شده بود . يكى از كسانى كه دستگير افتادند خود ميرزا جعفر بود .\r\nبدينسان لشكرگاه سكمن‌آباد بهم خورد و بازماندگان شكسته و پريشان خود را بخوى رسانيده چگونگى را آگاهى دادند . فرداى آن روز در خود خوى يك داستان بسيار نابجاى ديگرى رخ داد ، و آن اينكه يكى از مجاهدان به خانه حاجى ميرزا ابراهيم\r\n\r\n","description":"","footnote":"","page_name":" 470 ","page_number":502},
  {"content":"\r\n\r\nكه مجتهد بنام خوى ميبود رفته بىهيچ انگيزه‌اى او را كشت . همچنين آقا ضياء برادر حاجى امام جمعه را از پا انداخت\r\nپ 144 شاهزاده ضياء الدوله يكى از هواخواهان آزادى از اين رفتار چشم مردم خوى ترسيده بسيارى از توانگران و شناختگان از شهر گريختند و يا رو نهان كردند ، چنان كه كسى نيارست به راه انداختن جنازه كشتگان رود و با يك خوارى آنان را به خاك سپردند . بدينسان آشفتگى بسيارى رخ داد . از يكسو اين آدمكشى بى جا ، و از يكسو رسيدن پياپى گريختگان از جنگ و زنان و بچگان بينواى تاراج ديده .\r\n\r\n","description":"","footnote":"","page_name":" 471 ","page_number":503},
  {"content":"\r\n\r\nدر اين هنگام آشفتگى سخت بود كه فرستادگان انجمن ايالتى تبريز به آنجا رسيدند چنان كه گفتيم انجمن ايالتى شش تن را كه شاهزاده مقتدر الدوله و شيخ الاسلام و حاجى جليل مرندى و سالار معزز و وثوق الممالك و حاجى اسماعيل نماينده خوى بودند برگزيده براى چاره‌جويى بآشوب و نابسامانى كارهاى خوى و ماكو فرستاد . شيخ الاسلام ( عبد الامير ) داستان اين سفر را با يك زبان شيرينى نوشته كه به چاپ رسيده و ما اينك كوتاهشدهء آن را خواهيم آورد .\r\nاين فرستادگان شب آدينه بخوى رسيدند كه همان روز شكست سكمن‌آباد بود ، و فردايش هم داستان كشته شدن آقا ميرزا ابراهيم و آقا ضياء رخ داد . اينان از همان روز به كار پرداختند . نخست براى جلوگيرى از كردان كه در ديه‌ها بيدادگرى دريغ نميگفتند و كينه خوييان را از مردم بينواى آنها ميجستند ، نامه‌ها نوشته خواهش كردند كه دست از تاراج بردارند و از جنگ دست كشيده نتيجه ميانجيگرى فرستادگان را بيوسند . نيز بكسان كشتگان راه دهند كه هركسى كشته خود را پيدا كند و به خاك سپارد . سپس باقبال - السلطنه نامه نوشته فشار آوردند كه سربازان و ديگر دستگيرشدگان را آزاد گرداند .\r\nميرزا جعفر را كه دستگير كرده بودند چون دليرانه سخن مىگفته و لابه نمىنموده نگه نداشته جوان كارآمد غيرتمند را كشته بودند .\r\nاز اين فرستادگان مقتدر الدوله و برخى ديگران از درباريان پيشين مىبودند و از درون دل بمشروطه گرايشى نميداشتند ، و در شيخ عبد الامير و حاجى جليل مرندى نيز آن گرمى كه ميبايست يافت نميشد . اينان اگر مشروطه را ميخواستند با شورش همداستان نمىبودند ، از اينرو برفتار دليرانه مجاهدان خوى ارج نميگزاردند و بجاى پشتيبانى به آنان روى سرد نشان ميدادند ، و پافشارى مينمودند كه بايد جنگ بريده شود و كشاكش با آشتى بپايان رسد ، و فرمانفرما نيز از تبريز با تلگراف با اينان همداستانى مىنمود ، و چنين نهاده شد كه خوييان ده تن بنمايندگى برگزينند تا همراه فرستادگان بچورس رفته با سران كردان و گماشتگان اقبال السلطنه بگفتگو پردازند و بجنگ پايان دهند . خوييان خرسندى نميدادند . ولى چون فرستادگان سخت ميگرفتند خواه و ناخواه نمايندگانى برگزيدند ، و فرستادگان پس از ده روز درنگ در خوى روانه گرديده آهنگ چورس كردند . لشكر قراضياء الدين برپا ميبود و فرستادگان را پيشواز نمودند و بنوازش پرداختند .\r\nولى فرستادگان روى سردى به آنان نشان داده دستور پراكندن دادند . سپس در چورس كه در آن نزديكى است نشيمن گرفتند و با سران كردان كه در قرا ضياء الدين در نيم فرسخى مىنشستند بنامه‌نويسى و پيام‌فرستى پرداختند ، و پس از گفتگوهاى فراوان و آمدن و رفتن ، و ميهمانى دادن پس از آنكه يك ماه كمابيش در آنجا مىبودند نتيجه اين شد كه بكشاكش پايان داده چنين نهادند كه كردان ديگر بتاراج و كشتار ديه‌ها نپردازند و راهها را ايمن دارند ، و سربازان و ديگران كه دستگير شده بودند اقبال السلطنه رها\r\n\r\n","description":"","footnote":"","page_name":" 472 ","page_number":504},
  {"content":"\r\n\r\nگرداند ، و آنچه از روستاييان بتاراج رفته به آنان بازگردانند و زيانهاى آنان را بپردازند ، و كسانى كه در بيرون از جنگ كشته شده‌اند ببازماندگانش ديه بدهند ، و چون اسماعيل آقا شكاك ( سميكو ) نيز در سلماس و قوتور سر برآورده تاراج و كشتار ميكرد و سپاه فرستادن بسر او دشوارى ميداشت از اينرو چنين نهادند كه او را با نوازش رام گردانند ، بدينسان كه دولت فرمانروايى قوتور را به او سپارد ، با اين شرط كه ديگر بدكردارى نكند و آنچه از مردم برده و ربوده به آنان بازدهد ، و اقبال السلطنه بپايندد كه او اين شرط را به كار بندد .\r\nدر ميانه پيمان‌نامه‌اى نوشته شد و هر دو سو دستينه نهادند ، و اقبال السلطنه بسربازان رخت نو پوشانيده با ديگر دستگيران روانه گردانيد ، فرستادگان نيز چون كارهاى خود را بپايان رسانيده بودند آهنگ بازگشت بخوى و تبريز كردند .\r\nبدينسان جنگ خوييان با اقبال السلطنه بپايان رسيد . چنان كه گفتيم اين يك خيزش دليرانه‌اى از مجاهدان خوى بود كه براهبرى ميرزا جعفر كردند و اگر تا ديرى پيش ميرفت مجاهدان روزبروز آزموده‌تر و دليرتر ميگرديدند ، و اين نمونه‌ايست كه شورش ايران چه ژرفا ميداشت . ولى افسوس كه گرفتارى ميرزا جعفر و كشته شدن او ، و سپس نيز دل‌مردگى فرستادگان تبريز آن را ناانجام گذاشت . تنها نتيجه كه از آن بدست آمد از ميان رفتن جوان دلير ميرزا جعفر بود . از آنسوى چنان كه فرستادگان از جستجو بدست آوردند در جنگ سكمن‌آباد از كردان يكصد و هشت تن و از مجاهدان و همدستان ايشان پنجاه تن كمابيش كشته گرديده بودند .\r\n\r\nپاسخ اقبال السلطنه به تلگراف فرمانفرما\r\nدر هنگاميكه فرستادگان در چورس و قرا ضياء الدين با كردان در گفتگو مىبودند ، چون در تبريز در انجمن از آشفتگى كارهاى خوى و بسته بودن بازار آنجا دلتنگى در ميان ميبود ميرزا آقا اسپهانى كه هنوز در تبريز مىزيست و با آنكه بنمايندگى دار الشورى برگزيده شده بود به خواهش برخى مردم از رفتن بازمىايستاد خواستار شد كه خودبخودى بيايد و بچاره آشفتگى كوشد ، و اين بود همراه ميرزا غفار زنوزى و ميريعقوب مجاهد ( دربان انجمن ) روانه گرديد ، و چون هنگامى بخوى رسيد كه گفتگوى آشتى در چورس پيش رفته بود با كمى اندرز مردم را بباز كردن بازارها واداشت ، و اين يك هنرى ازو شمرده گرديد و در تبريز هوادارانش بستايش پرداختند ، و سپس ميرزا آقا خود تنها روانه ماكو گرديد كه اقبال السلطنه را ببيند ، و در اين رفتن بود كه چنان كه سپس بزبانها افتاد از اقبال السلطنه پولى گرفت ، و خواهيم ديد كه اين كار و مانندهاى آن مايه رسوايى او شد .\r\nاقبال السلطنه از اين پس آرام نشست و با انجمن تبريز فروتنى پيش گرفت كه گاهى تلگراف يا نامه مىنوشت . ولى از درون همچنان دشمن مشروطه ميبود و خواهيم ديد كه\r\n\r\n","description":"","footnote":"","page_name":" 473 ","page_number":505},
  {"content":"\r\n\r\nسال ديگر كه جنگ ميانه تبريز و محمد عليميرزا ميرفت او نيز سپاهى بر سر اين شهر فرستاد .\r\nچنان كه نوشته‌ايم فرمانفرما همان روزهايى كه به تبريز رسيد تلگرافى باقبال - السلطنه فرستاد ، و چون آن تلگراف در خوى مانده و باقبال السلطنه نرسيده بود پ 154 اسمعيل آقا ( سيمكو ) ( اين پيكره در سالهاى آخر زندگانى او برداشته شده )\r\n\r\n","description":"","footnote":"","page_name":" 474 ","page_number":506},
  {"content":"\r\n\r\nفرستادگان پس از رسيدن به آنجا تلگراف را نيز بوى فرستادند . او يك پاسخ درازى داد كه گناه را به گردن خوييان انداخت و اينك در پايين آن تلگراف را مىآوريم :\r\n« حضور مبارك نواب مستطاب اشرف و الا شاهزاده اعظم فرمانفرما سردار كل » « روحى فداه تلگراف مبارك در سيم ماه شرف صدور يافته بود در نهم ماه زيارت گرديد » « مذمت و ملامت فرموده بودند كه چرا تاحال احوالات و وضع اين سرحدات را معروض » « نكرده‌ام اولا چطور مىشود مثل نواب مستطاب اشرف و الا روحى فداه شخص بزرگ » « و محترم و سردار كل مملكت آذربايجان تشريف‌فرما بشوند چاكر يك اظهار انسانيتى » « نكرده احوالات سرحد را عرض نكنم مكرر از هر نقاط تفصيل عرض شده است مخابره » « را توقيف و پستخانه‌ها را ضبط كرده‌اند ديگر از كجا بحضور مبارك برسد از آنوقت » « كه نواب مستطاب اشرف و الا روحى فداه از تهران خيال حركت مملكت آذربايجان » « فرموده‌اند تلگرافخانه و پستخانه‌ها توقيف است آن هم محض اينست عرايضجات چاكر » « به جاهاى لازمه نرسد الحمد للّه از سايهء دولت و ملت تردد آدمهاى چاكر از همه‌جا » « مقطوع و ممنوع بوده استدعا دارم اول حكم اين را بفرماييد در هيچ قانون در هيچ » « طريقه مسدود كردن راه عرايض مردم جايز نيست و ثانيا احوالات اين صفحات از روى » « قاعده نيست كه عرض شود و در عريضه تلگرافى هم گنجايش نميكند همين قدر هست » « هر قدر از چاكران شكايت كرده‌اند همه را اهالى خوى كرده‌اند و شكايت هم مينمايند » « هيچيك از حرفهاى آنان نه اصل دارد و نه فرع در حاليه دنيا با چاكر مدعى شده است جهت » « آن را هم نفهميده‌ام كه چرا مدعىگرى ميكنند و بچه جهت ميخواهند ماكو را خراب » « نمايند اهالى خوى يكسالست بچاكران پيچيدگى دارند دست نميكشند گاه به نمك - » « خوارگان صد ساله محرك شده انبار غله و تنخواه كه داشتيم داغون كرده گاه خود » « چاكران را بخارجه تبعيد نموده‌اند قلعه را محاصره كرده نزديك بود عمارتهاى » « دويست ساله را خراب و خودمان و اهل و عيالمان را اسير نمايند كار نوعى فراهم آمده » « به يارى خدا ممكن نكرده‌اند حالا چهار ماه است كه چاكر معاودت بماكو كرده از آن » « تاريخ تا حال هى قشون‌كشى است كه بسر ماكو ميكنند اگر سكوت نمايم جان و مال » « و عيال ميرود و املاك كليه مخروبه مىشود بمقام دفاع ميآيم آنوقت هم طرف سؤال » « و جواب ميشوم آيا دويست سال است خدمت كرده حالا ياغى دولت بوده‌ايم يا اينكه » « بشهرهاى همسايه صدمه و ضرر زده‌ايم بچه سبب سرباز و توپ و اهالى را بسر » « چاكران ميآورند چنان كه در آخر وقت يك اردو بمحال سكمن‌آباد يكى را بمحال » « چايپاره كه علاقجات هر دو محال كه تعلق بچاكران هست حركت داده‌اند آنكه اردوى » « محال چهارپاره است قتل و غارت نموده‌اند سهل است يكنفر سيد معتبرى در ماكو » « بوده در آن دهات اقامت داشت او را كشته‌اند حالا از طايفه آن پانصد نفر جمع شده » « ميخواهند بخوى رفته انتقام خود را بردارند بيك درجه جلوگيرى نموده‌ام تا اينكه »\r\n\r\n","description":"","footnote":"","page_name":" 475 ","page_number":507},
  {"content":"\r\n\r\n« مراتب بحضور مبارك عرض شود آنكه احوالات سكمن‌آباد است بآباديهاى ايل » « ميلان ريخته بعد از قتل و غارت زياد سى نفر مرد پانزده نفر از زنان اكراد خارج از » « قاعده مقتول كرده‌اند در صورتى كه اهالى عيال كسى را بآنطورها بكشند بعد ناچار » « مانده بمقام دفاع برآمده دعواى سخت كرده شكست به آنها داده تمام اهالى اردو را » « گرفتار نموده آنكه سواره قراجه داغ و سرباز است رهائى داده و اهالى را ول نموده » « محض به جهت نمونه يكصد و سى و پنج نفر از سرباز صاحب منصب پسر حاجى حيدر خان » « پسر لطفعلى خان از اين قبيل‌ها گرفته الآن حاضرتر و شاهد معتبرتر از اين كه نميشود » « اگر آنها تخطى باداره ماكو نموده‌اند آنها مقصرند هرگاه چاكران به خاك خوى » « تجاوز نموده‌ايم چاكران مقصر است هيئت محترمه كه مأمور شده‌اند البته آمده‌اند » « تحقيقات بحقانيت نمايند آنها هم برأى العين ديده كه اردوى خوى در كدام خاك بوده » « اند مثل مشهور است خودشان ميزنند خودشان گريه ميكنند به يارى خدا و از سايه مبارك » « چاكران از اين قبيل آدمها هيچ ملاحظه ندارد در نيمساعت خوى را نيست هم ميكنم و ساكت » « هم مينمايم بالكليه از ياد فراموش نمايند از يكطرف ملاحظه دولت را دارم از يكطرف هم » « در نزد ملت چاكران را بدنما ميكنند زياده از اين اغتشاش نمىشود كه اينها مينمايند چاكران » « سهل است در داخله خودشان چرا اينطورها مىنمايند اينها هم خائن دولتند هم خائن ملت خيانت » « كه بدولت نموده‌اند اينست كه تمام قورخانه و توپخانه دولت را داغون نموده‌اند تلگرافخانه » « پستخانه را ضبط كرده‌اند و به اين سرحد سه دولت اغتشاش افكنده‌اند خيانت كه » « بملت دارند اينست كه مجتهد علماء و سادات و فقراء ملت را بقتل ميرسانند مال » « مردم را مال اللّه نموده نه بدولت نه بمجلس اطاعت ندارند بيقاعدگيهاى آنها را » « به اين شكل دولت برأى العين ديده باز به آنها تنبيه نكرده مؤاخذه نميفرمايند در مقابل » « آنها هيچ مقصود و غرضى ندارم كه بچاكر مذمت و ملامت وارد مينمايند البته » « بخلاف كار بايد تنبيه شود و اگر نباشد زياد ميكنند از اين حركتى ( ؟ ) دارم دولت » « يا معتبرين ملت چرا از ايران صرف‌نظر كرده‌اند اجامر و اوباش را ول كرده » « از بهر صنف ( ؟ ) اگر مانع نباشند كه بتر از اين مينمايند اينها اگر براى مشروطه است » « مشروطه چنين نميشود و كسى هم بمشروطه مانع نيست و الا مقصود مخروبه شدن » « ماكو اين خانواده است هرجا چاكران برود بزرگ خودتان ( ؟ ) بىاطاعتى » « نمينمائيم دو كلمه دستخط مبارك مرحمت فرمايند چاكران با عموم ولايت بدولت » « روس و عثمانى كوچ نمائيم آنها هم بيايند از تازه اينجا را آباد نمايند و اگر » « چاره ديگر نيست استدعاست به زودى تكليف چاكران را مشخص فرمايند امر مقرر » « شده بود جهت اصلاح ميانهء ماكو و خوى معين بوده‌اند اگرچه اهالى خوى مبالغى » « گزاف بچاكران خسارت زده‌اند و معهذا برحسب امر مطاعه چاكران حاضر است » « هيئت محترم شرحى نوشته محل ملاقات را خواسته بودند كه معين نموده‌ام كه طرفين »\r\n\r\n","description":"","footnote":"","page_name":" 476 ","page_number":508},
  {"content":"\r\n\r\nپ 146 كامران ميرزا با دو تن ديگر ( آنكه در دست چپ او ايستاده آقا بالا خان سردار افخم است ) « حاضر شده اصلاح شود همين قدر هست چاكران ببدى هيچوقت راضى نيستيم و » « طالب خير هستيم طرف مقابل بدون جهت چاكران را بدنام ميكنند . ( مرتضى قلى ) »\r\n\r\nدنباله كشاكش مرزى\r\nدر اين ميان كشاكش مرزى با عثمانى رنگ ديگرى به خود ميگرفت .\r\nپس از شكست مجد السلطنه در بيرون ارومى ( كه داستان آن را نوشتيم ) ديگر كسى بجلوگيرى برنمىخواست ، و اين بود عثمانيان هر زمان آبادى ديگرى را ميگرفتند و كردان از تاراج دست برنميداشتند . انجمن ارومى پياپى دادخواهى ميكرد و تلگراف بتبريز و تهران ميفرستاد و انجمن و فرمانفرما فشار\r\n\r\n","description":"","footnote":"","page_name":" 477 ","page_number":509},
  {"content":"\r\n\r\nبدار الشورى ميآوردند . ولى نتيجه‌اى ديده نميشد . زيرا دولت پروايى نمىنمود و هر زمان نويد دروغى ديگرى ميداد . بفرمانفرما گفته بودند از تهران لشكرى خواهند فرستاد كه همراه لشكرى كه از آذربايجان براى نگهدارى مرز و سركوب كردان رود ، ولى نشانى از آن لشكر ديده نميشد . در مجلس بارها سخن ميراندند و تنديها مينمودند ليكن سودى نميداد و دربار همچنان خونسردى نشان ميداد .\r\nشگفتتر آنكه ميرزا رضا خان ارفع الدوله سفير ايران در استانبول گفتارى بيك روزنامه روس فرستاده داستان را از ريشه دروغ مىشمرد و چنين گفت : « آنچه در اين باره نوشته مىشود انجمن تبريز ساخته و پراكنده ميگرداند » . « 1 » با آنكه در اينهنگام روزنامه‌هاى روس و انگليس نيز از پيشامد سخن ميراندند و از آنسوى « كميته اتفاق و ترقى » آزاديخواهان عثمانى از پاريس « بياننامه » بدار الشورى و انجمن تبريز فرستاده رفتار دولت خود را بيدادگرانه ستوده بيزارى مينمودند . با اينحال ارفع الدوله پيشامد را نمىپذيرفت و به پرده‌كشى ميكوشيد .\r\nاين رفتار سفير ايران دليل ديگر است كه ميانه محمد عليميرزا و سلطان عبد الحميد سازش ميبوده . عبد الحميد از ترس آنكه پيشرفت مشروطه در ايران جنبش آزاديخواهى را در عثمانى نيرومندتر گرداند از همدردى و همدستى با محمد عليميرزا بازنمىايستاد ، و اين فشارهاى مرزى به آن عنوان ميبود . يكروز نامه فرانسه‌اى در مصر سندى بدست آورده چنين ميگفت كه عبد الحميد نامه‌اى بمحمد عليميرزا نوشته كه او را بپافشارى در برابر آزاديخواهان دليرتر گرداند ، و چون روزنامه‌هاى تهران اين داستان را از آن روزنامه فرانسه‌اى ترجمه كرده بچاپ رسانيدند دربار يا وزارت خارجه بپاسخى برنخاست ، و اين دليل است كه آن نوشته بيپا نمىبود .\r\nاز آنسوى ، چنان كه در برخى روزنامه‌ها نيز نوشته شده ، در زمان عبد الحميد عثمانى يك افزار سياسى در دست دولت نيرومند آلمان ميبود ، و چون اين دولت از پيمان روس و انگليس درباره ايران كه گفتگويش از ديرگاهى در ميان مىبود خرسندى نميداشت ، بنام همچشمى چنين ميخواست كه او نيز در كارهاى ايران دست دارد ، و از اينرو عثمانى را بمرزشكنى واميداشت . ميبايد گفت : در اين پيشامد عبد الحميد و محمد على و دولت آلمان هر سه بهره‌مند ميبودند .\r\nاز همينجا دولتهاى روس و انگليس بىيكسويى ننموده نمايندگان ايشان در استانبول و تهران با دولتهاى عثمانى و ايران گفتگو مىكردند ، و همانا در سايه گفتگوهاى ايشان بود كه دولت عثمانى از زورآزمايى در گذشته خرسندى داد كه داستان با گفت و شنيد و رسيدگى پايان يابد ، و روز سىام شهريور ( 13 شعبان ) بود كه وزير امور خارجه ايران به مجلس آمده آگاهى داد كه در نتيجه كوشش وزارت خارجه و ميانجيگرى\r\n\r\n\r\n","description":"","footnote":"\r\n( 1 ) جمله‌هاييست كه حبل المتين تهران از يك روزنامه روسى ترجمه كرده .\r\n","page_name":" 478 ","page_number":510},
  {"content":"\r\n\r\nنمايندگان روس و انگليس چنين نهاده شد كه عثمانيان سپاهيان خود را از خاك ايران پس كشند و بكشاكش و دو سخنى كه در ميان مىبود در كميسيونى با بودن نمايندگان روس و انگليس رسيدگى شود . نمايندگان از اين آگاهى خرسندى نمودند . دولت محتشم السلطنه را بسرنمايندگى در آن كميسيون نامزد گردانيد ، و او نخست پذيرفت ، و سپس بازايستاد و بار ديگر پذيرفت و سرانجام در آغازهاى ابان ماه از طهران روانه گرديد . عثمانيان نيز طاهر پاشا نامى را بسرنمايندگى فرستادند .\r\nچنان كه گفتيم اين زمان در عثمانى نيز دسته‌اى بنام « اتفاق و ترقى » بآزاديخواهى ميكوشيدند و اين همان دسته است كه مشروطه را در آن كشور بنياد نهاد . در اين هنگام بيشترى از سران ايشان از خاك عثمانى گريخته و در اروپا ميزيستند و كميته دسته كه سررشته را در دست ميداشت در پاريس برپا ميبود ، و چون اين مرزشكنى از عبد الحميد ديده شد آزاديخواهان عثمانى ، چه بنام همدردى و چه بنام همسايگى ، بهوادارى از ايران برخاستند و كميته « بياننامه‌اى » به زبان تركى براى دار الشورى و انجمن تبريز فرستاد كه آنها نيز پاسخ دادند ، و چون نيازى بآوردن متن آن « بياننامه » و پاسخهايش نيست در اينجا نمىآوريم . ليكن خواهيم ديد كه همين آزاديخوان عثمانى در جنگهاى آزاديخواهان با محمد عليميرزا نيز همدستى با ايرانيان كردند و يكدسته از ايشان بخوى به يارى آزادىخواهان درآمدند .\r\nدر همان آغازهاى ابان ماه در تهران كابينه نيز ديگر گرديد . چنان كه گفتيم كابينه مشير السلطنه كابينه كارآمدى نمىبود و در نزد مجلس آبرو و ارجى نميداشت ، و چون اين كابينه به كار پرداخت چند روزى نگذشت كه كاركنان وزارت خارجه از سعد الدوله ناخرسندى نمودند و به ايستادگى و پافشارى برخاستند ، و چون سعد الدوله پس از بيرون رفتن از مجلس در دربار و ديگر جاها ببدگوييها از مشروطه و دار الشورى پرداخته و بدينسان دلهاى آزاديخواهان را آزرده گردانيده بود كسى به پشتيبانى ازو برنخاست و شاه او را برداشته علاء السلطنه را بار ديگر وزير خارجه گردانيد كه مجلس نيز آن را پذيرفت .\r\nبا اينحال كابينه ارج و آبرويى نداشت ، و دانسته نيست چه شد كه آنان بكنار رفتند و محمد عليميرزا ناصر الملك را بسروزيرى برگزيد كه او نيز وزيرانى را برگزيده روز شنبه سوم ابان ماه ( 18 رمضان ) بمجلس آورد و بدينسان بشناسانيد :\r\nناصر الملك رييس الوزراء و وزير ماليه ، آصف الدوله وزير داخله ، مشير الدوله وزير خارجه ، صنيع الدوله وزير علوم و اوقاف و فوايد عامه ، مخبر السلطنه وزير عدليه ، مؤتمن الملك وزير تجارت ، مستوفى الممالك وزير جنگ .\r\nنمايندگان خرسندى نمودند و چون ناصر الملك در اروپا درس خوانده بود و در آن روزها بيك اروپا ديده ارج ميگزاردند چه رسد به يك درس خوانده در آنجا ، از اينرو ارجمندش ميشماردند ، و در اينهنگام نيز جز پاسدارى ننمودند . يك كار شگفت وزير\r\n\r\n","description":"","footnote":"","page_name":" 479 ","page_number":511},
  {"content":"\r\n\r\nگردانيدن آصف الدوله بود زيرا پ 147 احمد ميرزا وليعهد اينمرد همانست كه از بدخواهان بنام آزادى شمرده مىشد كه در ماه‌هاى نخست مشروطه ، مجلس پافشارى كرده برداشتن او را از واليگرى خراسان خواستار گرديد ، و سپس بعنوان فروش دختران قوچانى او را با ديگران ببازپرس و داورى كشيدند كه مجلس پرواى بسيارى به آن مينمود و بارها در نشست گفتگوى آن را بميان ميآورد ، تا آنجا كه چون گرايشى از فرمانفرما وزير عدليه بآصف الدوله نمودار گرديد در مجلس تقيزاده با او پرخاش كرد . چنين كسى اكنون بعنوان يك وزير قانونى بمجلس شناسانيده ميشد . از اين شگفتتر آنكه نمايندگان هيچيك زبان بايراد باز نكرد ( همانا بپاس جايگاه ناصر - الملك ) . تنها روزنامه آدميت كه ميرزا عبد المطلب يزدى مينوشت يك گفتار درازى در اين‌باره بچاپ رسانيد .\r\nاين نمونه ديگرى از سستى مجلس مىباشد .\r\n\r\nبرخى نيرنگها كه شناخته گرديد\r\nاز هنگاميكه اتابك كشته گرديد چنان كه گفتيم درباريان بترس افتاده از دشمنى با مشروطه مىپرهيزند . خود محمد عليميرزا نيز همان رفتار را مينمود ، و چنان كه خواهيم ديد بمجلس نيز آمد .\r\nليكن در همانحال در ماه ابان برخى نيرنگها سر زد كه دانسته شد آن نمايشها جز رويه‌كارى نيست ، و چون ترسيكه از كشته شدن اتابك در دلهاشان پديد آمده بود كمتر گرديده باز در پى دشمنى با آزاديخواهان ميباشند . يكى از نيرنگها اين بود كه كسانى از درباريان ، از اقبال الدوله و وزير مخصوص و ناصر السلطنه ، و سعيد السلطنه و مفاخر الدوله و ديگران ، به پيروى از شيوه آزاديخواهان ، انجمنى بنام « انجمن فتوت »\r\n\r\n","description":"","footnote":"","page_name":" 480 ","page_number":512},
  {"content":"\r\n\r\nبنياد نهادند كه خواستشان جز كوشش بزيان مشروطه نمىبود ، و مرتضوى نماينده مجلس كه در نتيجه يك كشاكش بازنوزيان ( بر سر ملك ) رنجيده بود ، و ميرزا جواد ناطق كه اين زمان در تهران ميزيست و او نيز از مشروطه‌خواهى دل‌سيرى مينمود به آنان پيوستند ، و همانا خواست اينان نبرد با آزاديخواهان و برانگيختن مردم بكشاكش ترك و فارس ميبود ، و چون بدخواهيشان از گام نخست پديدار بود و روزنامه‌ها ( از حبل المتين و روح - القدس ) به بدنويسى از آنان برخاستند . در تهران اين زمان انجمن‌هاى بسيارى مىبود و اينها هركدام نماينده‌اى برگزيده يك انجمن مركزى برپا ميكردند . در اين انجمن نماينده انجمن آنان را نپذيرفتند ، و چون بيشتر آنان از تبريزيان ميبودند « انجمن آذربايجان » كه آذربايجانيان برپا كرده بودند ، و خود يك بنياد نيرومندى ميبود ، بجلوگيرى از كارهاى آنان برخاسته تلگراف پايين را بتبريز فرستاد :\r\n« انجمن ايالتى ملى آذربايجان اين اوقات در طهران بعضى از تبريزيها به خيال » « تأسيس انجمنى موسوم به فتوت از اشخاصى معلوم الحال بتحريك تأسيس شده لازم بود » « كه خاطر محترم آن انجمن مقدس مستحضر و اسم يكى دو نفر از مؤسسين را كه » « مفاخر الملك و حاجى محمد تقى صراف و امثال آنها است عرضه داريم و انجمنهايى كه » « هواخواه مشروطيت هستند محرك را معلوم نموده و نماينده آن انجمن را نپذيرفته‌اند » « اگر تلگراف يا لايحه‌اى از آن انجمن بتبريز برسد مؤسسين آن انجمن و مقصود » « آنها را چنان كه اطلاع داريد مستحضر و از خيالات آنها مطلع باشند . »\r\n« ( انجمن اتحاديه آذربايجان ) »\r\nدر همانروزها يكداستان ديگرى رخ داد ، و آن اينكه سيد على يزدى كه از ملايان بنام و مردمدار تهران ميبود و بدربار بستگى مىداشت كه براى دعا خواندن و مانند آن بنزد محمد عليميرزا ميرفت و درباريان پولهاى بزرگى به او ميرسانيدند روز شنبه دهم ابان ( 25 رمضان ) در مسجد شيخ عبد الحسين بمنبر رفت و آشكاره ببدگويى از مشروطه و مجلس پرداخت و از تقيزاده و مستشار الدوله و ديگران نامبرده « كافرشان » خواند ، و از عباس آقا نامى برده جايگاه او را « در طبقه هفتم جهنم » نشان داد ، و چون روح القدس كار عباس آقا را هم ارج « ضربت على » در جنگ خندق ستوده بود ازو نيز يادى كرد و « كافر » ناميد . چون طلبه‌هاى مدرسه شيخ عبد الحسين در پاى منبر ، و بهوادارى و نگهدارى آماده ميبودند كسى پاسخى نتوانست ، و بدخواهان مشروطه همانرا دستاويزى ساخته بجنب‌وجوش برخاستند ، چون بيم ميرفت كه اين كار سيد على آقا دوتيرگى در خود تهران پديد آورد مجلس بجلوگيرى برخاست و بشهربانى دستور داد از مسجد رفتن او جلو گيرد ، و بدينسان داستان پايان پذيرفت .\r\nچنان كه روح القدس و حبل المتين نوشتند اين كار نيز بانگيزش انجمن فتوت و به پشتيبانى دربار ميبود . زيرا سيد على آقا بستگى نزديك بدربار و درباريان ميداشت و با پولهاى\r\n\r\n","description":"","footnote":"","page_name":" 481 ","page_number":513},
  {"content":"\r\n\r\nدرباريان خانه و زندگانى خوش بسيجيده بود .\r\nاز اينجا انجمن فتوت بسيار بدنام گرديد . ميرزا جواد ناطق كه از پيشگامان جنبش تبريز بوده و آن جايگاه و آبرو در ميان آزاديخواهان ميداشت در شمار بدخواهان آزادى درآمد .\r\nدر همان روزها حاجى شيخ محمد واعظ كه در جنبش تهران پا در ميان داشته و با دو سيد در همه‌جا همگامى نموده ، و سپس داستان مدرسه حاجى ابو الحسن معمار و كشته شدن سيد عبد الحميد در سر دستگير كردن او پيش آمده بود ، و از اينرو يكى از پيشگامان مشروطه شمرده ميشد ، او نيز برگشته در منبرها از مشروطه بد ميگفت و به سيد جمال واعظ و ديگران نكوهش دريغ نميداشت ، بلكه نامهاى طباطبايى و بهبهانى را نيز با بدى ميبرد . بدينسان او نيز از بدخواهان آزادى شمرده گرديد .\r\nاين مىرساند كه بسيارى از پيشگامان آزادى معنى مشروطه را نميدانستند و دلبستگى به آن نميداشتند ، و برخى از آنان جز از روى هوس به آن كار برنخاسته بودند ، و از اينرو در اين هنگام دلسيرى از آن نموده بازميگشتند و اين بار بهوس دشمنى آغاز ميكردند . درباره حاجى شيخ محمد و مانندگان او نوشته‌ايم كه مشروطه را جز بمعنى « رواج شريعت » نميگرفتند و نتيجه آن را جز گرمى بازار خودشان نمىشماردند ، و اكنون كه وارونهء آن را ميديدند ناگزير بازميگشتند و بمردم چنين مىگفتند : « ما نميدانستيم مقصود اين لامذهبان چيست » ، يا ميگفتند : « آن مشروطه كه ما ميخواستيم اين نيست .\r\nبابيها و طبيعيها داخل شدند و نميگزارند » .\r\nبهر حال اين كارها ميرسانيد كه محمد عليميرزا و درباريان دست از دشمنى بر نداشته‌اند و در نهان همچنان بدخواهند . از اينرو آزاديخواهان دوباره اندوهناك گرديدند ، و آن اميدها كه بهمراهى درباريان بسته بودند از ميان رفت . چنان كه گفته‌ايم اين يكى از خاميهاى تهرانيان مىبود كه بجاى آنكه دسته‌اى بندند و نيرويى پديد آورند و بر سر درباريان كوبند ميخواستند كه با زبان خواهش و لابه ، و يا از راه پند و اندرز به مشروطه‌خواهيشان وادارند ، و چون نوميد ميشدند آنزمان هم بناله و زارى ميپرداختند و يا زبان بدشنام و بدگويى باز ميكردند . چنان كه در همانروزها كه اين نيرنگها از دربار نمودار گرديد روزنامه روح القدس يك گفتار بيباكانه‌اى نوشت كه روى سخن را با محمد عليميرزا ميداشت ، گفتارى كه هيچ سودى بمشروطه‌خواهان نداشت ولى بهاى خون نويسنده‌اش ( سلطان العلماى خراسانى ) گرديد . زيرا پس از بيرون آمدن آن گفتار روزنامه را بستند ، و وزير علوم در دادگاه دادخواهى نموده رسيدگى طلبيد . سلطان العلماء بدادگاه خوانده شد و چون بمحمد عليميرزا عنوان « قصابى » داده بود دليلش پرسيده گرديد . سلطان العلماء ايراد گرفت كه ميبايست « هيئت منصفه » بخوانيد ، و به اين بهانه گردنكشى از پاسخ كرد و در نتيجه آن رسيدگى انجام نيافت .\r\n\r\n","description":"","footnote":"","page_name":" 482 ","page_number":514},
  {"content":"\r\n\r\nسپس نيز كه پس از دو ماه روزنامه‌اش بيرون آمد داستان دادگاه را نوشت و بمحمد عليميرزا بدگويى دريغ نگفت اين بود در پيشامد بمباردمان مجلس كه سلطان العلماء نيز يكى پ 148 ظل السلطان از گرفتارشدگان بود در باغشاه او را هر شب شكنجه ميكردند و سپس نيز بانبار فرستادند كه در آنجا بچاهش انداختند و بدبخت با سختى بدرود زندگى گفت . بهر حال چون آن گفتار عنوان تاريخى پيدا كرده همه‌اشرا اينجا ميآوريم .\r\n\r\nگفتار روح القدس\r\nاين گفتار در شماره 13 آن روزنامه كه پنجشنبه چهاردهم آبان ( 29 رمضان ) بيرون آمد ، زير عنوان « نطق غيبى يا اشاره لاريبى » بچاپ رسيده بدينسان :\r\n\r\n","description":"","footnote":"","page_name":" 483 ","page_number":515},
  {"content":"\r\n\r\n « مگر به گوش سليمان ز من رساند باد * نصيحتى كه در او خير سلطنت باشد » \r\n« ايكاش در اين مملكت يك شاه‌پرست پيدا ميشد چند كلمه بدخواهى « روح القدس » » « را بشاه دادخواه مىرساند ، ما را نه هواى سلطنت است و نه خيال وزارت در حفظ وطن » « و حمايت هم‌وطنان بجان بكوشيم و از حرف حق گفتن چشم نپوشيم ميان رعيت و بنده » « فرق است اطاعت شهوات نفسانى بر بنده لازم است نه بر رعيت زيرا كه رعيت بنده نيست » « و آزاد است بلكه با خود شاه هم مساويست فقط حقوق پاسبانى سلطان را بايد پاداش » « داشته باشند در صورتى كه شاه هم بوظيفه شبانى و پاسبانى خود عمل كند ( گوسفند » « از براى چوپان نيست ) ( بلكه چوپان براى خدمت اوست ) رقابت سلاطين با يكديگر » « جهت توسعه مملكت و رفاهيت رعيت است رعيت را براى آسايش و زندگانى دو چيز است » « ( يكى مال و ديگرى جان ) سلاطين سابقه ايران چنانچه تواريخ شاهد است براى حفظ » « اين دو چيز هميشه لواء جهانگيرى افراخته داشتند و رعيت را در سايه خود آسوده » « ميداشتند چون ودايع حق را كه ملت باشد از شر دشمنان حفظ ميكردند ملقب ( بظل اللّه » « فى الارض ) شدند - سلاطين لاحقه هم پيروى و تأسى بايشان كردند و از مملكت » « و رعيت خود بهره‌مند شدند و تمام سلاطين عالم را مطيع و باج‌ده خود نمودند » « چنانچه داستان شاپور ذوالاكتاف و ديگر سلاطين بر اين گفته گواهست - هر پادشاه » « كه از وظيفه خود كوتاهى كرد عاقبت بكيفر غيبى گرفتار شد مانند خسرو پرويز » « و شاه سلطان حسين صفوى - پس ملت در همه قرون و ازمنه در بستر امن و امان بكمال » « راحتى ميبودند پاسبانان با كمال جد و جهد حمايت و حفظ آنها را مىكردند - اين » « شيوه مرضيه وجهه همت تمام سلاطين بود تا عهد سلطنت فتحعلى شاه و محمد شاه در » « زمان پادشاهى اين دو تاجدار هم اگرچه پاره‌اى صدمات و لطمات بملت رسيد و قطعه‌اى از » « وطن عزيزشان بباد فنا داده شد باز تا اندازه‌اى ملت راحت بودند جان و مالشان تا » « حدى محفوظ بود - دور سلطنت كه بناصر الدين شاه رسيد ورق برگشت ستارهء » « بدبختى ملت طالع شد جماعت تن‌پرور پست‌فطرت بىشرف معاون قوهء باطنى سلطان » « شدند رذالت ذاتى ظاهر ساختند دست تعدى بودائع پروردگار گشودند جان و مال » « ملت مظلومه را قسمت كردند - ابتدا جهت تحصيل پارك و كالسكه و مبل اطاق » « مثل دزدان اموال ملت را بغارت بردند و قطعه‌قطعه خانمان رعيت را باجانب فروختند » « تا اواخر سلطنت شاه مظفر عدل‌پرور تمام اموال ملت بغارت رفت ( سگ و خرس » « و خوك ) مقوايى خريده شد عاقبت سلطان المستبدين با رئيس الخائنين گرفتار آه » « ملت مظلومه شده هر دو هدف گلوله وطن‌پرست غيبى گشتند - شاه نيك فطرت و » « صدر اعظم نيكو سجيت آثار ملت‌دوستى و وطن‌پرستى را بيادگار نهادند ( تعرف » « الاشياء باضدادها ) اين دو شاه و دو صدر اعظم آثار خيريه و شريه بسوء خاتمت و » « حسن عاقبت سرمشق و منشأ تاريخ براى سلاطين آتيه گذاشتند - چون سلطنت به »\r\n\r\n","description":"","footnote":"","page_name":" 484 ","page_number":516},
  {"content":"\r\n\r\n« اعليحضرت رسيد مال ملت تمام غارت شده غير از يك جانى براى ملت باقى نمانده است » « در اين عهد دست بجان ملت زده شد - يكطرف اقبال السلطنه به حكم مركزى مشغول » « ريختن خون ملت شد - يك سمت عثمانى تحريك شده اطفال ملت را ذبح و اهل بيت » « ملت را اسير و چقدر از ملت را تلف كرد - يكجانب وزير نظام مأمور قتال و اغتشاش » « خراسان مىشود - از طرف ديگر جهان شاه خان از طهران بزنجان رفته اهل زنجان » « را قطعه‌قطعه نمود - تا ملت بخواهد خود را از گرگان داخله نجات بدهد گرفتار » « سگان و گرگان خارجه مىشود - از هر گوشه دردمندى و از هر كناره آه مستمندى » « بلند است ليلا و نهارا مشغول دعاگوئى اين دورهء سلطنت هستند .\r\n « آه دل مظلوم بسوهان ماند * گر خود نبرد برنده را تيز كند » \r\n« خوب است قدرى از مستى سلطنت به هوش آمده چشم باز كرده نظرى بدولت » « خود و باقى دولتها بنمائى - آيا تمام سلاطين عالم از وظيفه و شغل خود خارج شده مشغول » « قصابى گشته‌اند - يا تمام ملل عالم مثل ملت بخت برگشتهء ايران اسير ظلم و شهوت » « نفسانى پادشاه خود هستند - ندانم چه باعث شده كه تمام ممالك رو بآبادى و وسعت » « خاك و ازدياد نفوسند جز ايران كه هر سال و ماه قطعه‌اى از خاكش قسمت ديگران » « و نفوسش طعمهء گرگان و آباديش مبدل به خرابى مىشود - كدام پادشاه مستبد » « جهة استبداد و خودسرى سر و تاج روى استبداد خود نگذاشت . يا » « كدام پادشاه مشروطه بواسطه مشروطيت باعلى درجه شاهنشاهى و امپراطورى » « نرسيد - آيا به غير از وسيله مشروطيت امپراطور ژاپن بر امپراطور مستبد روس غالب شد - » « يا بجز فائدهء مشروطيت دولت انگليس يا دولت ديگر آباد و رشك دول مستبده گرديد » « ندانم اعليحضرت ما بتصور چه فايده و خيال چه نتيجه از مشروطيت سرپيچان و با رعيت » « دست در گريبان شده است - مگر ندانسته كه رعيت و پادشاه هردو بندهء پادشاه حقيقى » « هستند ( ان اكرمكم عند اللّه اتقاكم ) »\r\n « دادگر آسمان كه داد بشه داد * داد كه تا خاكيان رهند ز بيداد » \r\n« مگر نفهميده كه هيچ سلطانى با رعيت نمىتواند طرف شود چرا كه « يد اللّه - » « فوق ايديهم ) »\r\n « گر ندهد داد خلق دادگر خاك * دادگر آسمان بگيرد از او داد » \r\n« مگر ممكن نيست كه داستان لوى شانزدهم در اين مملكت اتفاق بيفتد زيرا كه » « ( ان اللّه عزيز ذو انتقام ) »\r\n « سر شب سر قتل و تاراج داشت * سحرگه نه تن سر نه سر تاج داشت » \r\n« مگر يقين نكرده كه از خون فدائى نمرهء ( 41 ) فدائى بزرگتر براى بزرگتر » « از كار آن فدائى توليد شده و منتظر اتمام حجت است - به نظر و فراست سلطانى بايد » « فهميده و درك نموده باشد كه با ماران و افعيان ظاهر خوش خط و خال و باطن پر زهر »\r\n\r\n","description":"","footnote":"","page_name":" 485 ","page_number":517},
  {"content":"\r\n\r\n« قتال باز كردن جائز نباشد و خلوت كردن و مصلحت‌بينى نمودن از دزدان اين ملك » « و نمايندگان اجانب صلاح نيست زيرا كه دزد بازار آشفته ميخواهد و بيگانه منفعت » « خويش ميطلبد - البته فهميده است رعيت را از رعيتى اين دولت و ديگر دولت فرقى » « نيست بلكه ذلتشان مبدل بعزت مىشود اما با تسلط اجانب سلطنتى براى شاه باقى » « نميماند ( كوس لمن الملكى به بوق قلندرى ) ( عزت سلطنتى بذلت رعيتى ) مبدل مىشود » پ 149 سيد على آقا يزدى « اگر اعليحضرت پادشاه را تقرب و خاندان او را به پيشخدمتى بيگانه شرف و افتخار » « است ليكن ما ملت را از رعيتى و تسلط خارجه نهايت ننگ و عار است - حميت مليت » « باعث حفظ سلطنت اين خانواده است و الا باغ مشروطيت كه از دو ماه قبل آب نياشاميده »\r\n\r\n","description":"","footnote":"","page_name":" 486 ","page_number":518},
  {"content":"\r\n\r\n« بينهايت تشنه شده وقت آنست كه بتوسط باغبانان فدائى غيبى شاداب و سيراب شده » « گلها و رياحين در باغ مشروطيت شكفته شود - يا طبيب حاذق غيبى عضو شقاقلوس را » « قطع كند تا باقى اعضا از آن مرض سالم بماند همان به از گفتن لب به بندم به اين دو رباعى » « اكتفا نمايم »\r\n ظالم ز ستم هميشه لات آمده است * رخ رفته پياده با ثبات آمده است\r\nمشروطه‌طلب باسب و پيلست سوار * چون كشته وزير شاه مات آمده است \r\n\r\nآمدن محمد على ميرزا به مجلس\r\nدر همان روزها مجلس يك كار بزرگى را بانجام رسانيد ، و آن اينكه بودجه كشور را كه « كميسيون مالى » از ششماه باز به آن آغاز كرده و بتازگى بپايان رسانيده بمجلس آورده بود براست داشت ، و در اين بودجه براى نخستين بار دررفت دولت با درآمد آن يكسان گردانيده شده بود .\r\nچنان كه گفته‌ايم در سالهاى پيش ، درآمد دولت پانزده كرور و دررفتش بيست و يك كرور و نيم ميبود كه هر ساله شش كرور و نيم كم ميآمد كه ميبايست جاى آن را با وام گرفتن پر گردانند . مجلس خواستار ميبود كه به اين كمى چاره انديشيده شود كه ديگر نيازى بوام نيفتد ، و كميسيون خواست ملجس را به كار بسته از چهار راه از دررفتهاى سالانه هشت كرور كم گردانيد بدينسان :\r\n1 ) سالانه بس گزافى كه شاهزادگان و ديگران ميگرفتند از هر يكى اندكى كاست . مثلا شعاع السلطنه 115 ، و ظل السلطان 75 ، و نايب السلطنه 29 هزار تومان درمييافتند و همچنين ديگران كميسيون بهر يكى 12 هزار تومان سالانه نهاد .\r\n2 ) فرمانروايان در هر شهرستانى كه ميبودند ماليات صد سال پيش آنجا را بدولت ميپرداختند ولى خودشان چند برابر آن را از مردم مىگرفتند . كميسيون دست آنان را كوتاه ساخته چنين نهاد كه آنچه از مردم گرفته مىشود بدولت برسد .\r\n3 ) تيول را برانداخت كه در جاى ديگرى روشن گردانيده‌ايم .\r\n4 ) بسيارى از درباريان و نيرومندان جو و گندمى را كه ميبايست بنام ماليات بدولت پردازند نه‌پرداختند پولش را از روى بهاى صد سال پيش ميپرداختند . كميسيون چنين نهاد كه خود جنس را بپردازند .\r\nگذشته از اين راه سيصد و هشتاد هزار تومان نيز از دريافتى دربار كم كرد . زيرا از هشتصد هزار تومان پول و اند گزافى جنس كه دربار سالانه ميگرفت هشتاد هزار تومان آن براى دررفت دستگاه وليعهد ميبود كه در تبريز نشستى ، و چون اكنون وليعهد در تهران در نزد پدر خود ميزيست كميسيون ديگر انگيزه‌اى براى پرداختن آن پول نميديد دويست و چهل هزار تومان صرف جيب مظفر الدين شاه يا بهتر گويم : براى پول‌پرانيهاى او ميبود و كميسيون اكنون جايى براى آن پول‌پرانى نميديد . شصت هزار تومان\r\n\r\n","description":"","footnote":"","page_name":" 487 ","page_number":519},
  {"content":"\r\n\r\nبراى ساختن و بسيجيدن « خلعت » ميبود كه كميسيون آن را نيز فزونى ميدانست .\r\nكميسيون اين پولها را كم گردانيده براى دربار تنها يك كروز يا پانصد هزار تومان سالانه نهاد كه سى هزار تومان از آن خود شاه ، و بازمانده از آن كارداران و بستگان دربار باشد . گذشته از جنس كه همچنان بايستى داده شود .\r\nمحمد عليميرزا در آن روزها به اين كار مجلس ايرادى نگرفت و ناخرسندى هم ننمود .\r\nولى خواهيم ديد كه سپس كه ميخواست بار ديگر با مجلس بنبرد پردازد ، همين را بهانه كرد و سالانهء كاركنان شترخانه و صندوقخانه و قاطرخانه و فراشان و ديگر كارداران كوچك را نپرداخت ، و آنان را بدشمنى با مجلس برانگيخت . بهرحال روز يكشنبه هفدهم ابان ( 3 شوال ) كه نوشته كميسيون در مجلس خوانده شد نمايندگان اندك گفتگويى در پيرامون آن كرده با خشنودى براست داشتند . رييس الوزراء و ديگران نيز خشنودى نمودند .\r\nدر همان روزها گفتگو از آمدن محمد عليميرزا بمجلس ميرفت . چنان كه گفتيم از زمان كشته شدن اتابك شاه نيز رفتار خود را ديگر كرده از نبرد آشكار دست برداشته بود و براى خشنودى آزاديخواهان در آرزوى آمدن بمجلس ميبود ، و روز نوزدهم ابان را براى اين كار برگزيده بودند . مجلس به برگ و ساز ميپرداخت كه پذيرايى باشكوه باشد و يك « طاق نصرت » در جلو بهارستان بسته ميشد . چنان كه گفتيم نمايندگان مجلس و آزاديخواهان تهران باينگونه رويه‌كاريها ارج بسيار مينهادند ، و هر زمان كه از شاه يا از درباريان يك چنين گرايشى ميديدند خود را فريب داده از درون دل شاد ميشدند .\r\nروز دوشنبه نوزدهم ابان ( 5 شوال ) چنان كه نهاده بودند نخست‌وزيران و ديگران بمجلس آمدند و سپس ظل السلطان و وليعهد و خويشان ديگر شاه رسيدند . سپس خود شاه در كالسكه روبازى نشسته آهنگ مجلس كرد . در راه مردم گاهى آواز به « زنده باد » درمىآوردند . بدينسان بدر مجلس رسيد . نمايندگان و وزيران پيشواز كردند ، و چون بمجلس درآمد پس از پذيرايى نخست ناصر الملك سپاسنامه‌اى از سوى شاه و سپس حاجى سيد نصر اللّه پاسخى از سوى مجلس خواند . پس از همه آنها ، شاه چون پس از تاجگزارى بمجلس نيامده و اين نخستين بار آمدن او ميبود ، چنان كه نهاده شده بود سوگند دلبستگى بمشروطه خورد كه « تمام هم خود را مصروف حفظ استقلال ايران نموده . . . قانون اساسى و مشروطيت ايران را نگهبان و بر طبق آن قوانين مقرره سلطنت كند . » نشست بدينسان پايان يافته شاه بازگرديد . ولى خواهيم ديد كه چگونه او اين پيمان و سوگند را شكست ، بلكه بايد گفت : اين پيمان و سوگند جز براى فريب نمىبود و دلش از آن آگاهى نميداشت .\r\n\r\n","description":"","footnote":"","page_name":" 488 ","page_number":520},
  {"content":"\r\n\r\n\r\nدوتيرگى در ميان تبريزيان\r\nدر اينجا باز بآذربايجان برميگرديم : در آنجا نيز داستانهايى در كار رويدادن مىبود . عثمانيان در مرز روزبروز جلوتر مىآمدند و كردان همچنان بآشوب و تاراج مىپرداختند . با همه آهنگ محتشم - السلطنه از تهران ، اينان در كار خود مىبودند . حاجى صمد خان مراغه‌اى سردار مقتدر كه حكمران ساوجبلاغ ميبود بفرمانفرما تلگراف كرده نويد ميداد كه كردان را « قسمى تنبيه نمايد كه چشم جهانيان روشن شود » ولى خواهيم ديد كه با چه رسوايى از ساوجبلاغ بگريخت .\r\nدر اينهنگام در شهر تبريز دوتيرگى « مشروطه و استبداد » نيرو يافته مىسترسيد و رويه كشاكش به خود ميگرفت . چنان كه گفته‌ايم از روزيكه حاجى ميرزا حسن مجتهد و ديگران با مشروطه دشمنى نمودند انبوهى نيز از مردم شهر پيروى از آنان كرده از مشروطه رو گردانيدند ، و كم‌كم كينه آن را در دل گرفتند ، و در اينجا و آنجا زبان ببدگويى گشادند .\r\nاينان عنوانى جز اينكه « مشروطه خواهان لامذهبند » نمىداشتند ، و هر رفتارى را كه از ايشان ميديدند ، راست و دروغ ، دليل « لامذهبى » ايشان ميگرفتند ، و چون در اينميان مشروطه‌خواهان نيز روزبروز از دين دلسرد گرديده بىپروايى بيشتر مىنمودند ، و برخى از آنان خود كسان بيباكى مىبودند ، ازينرو رفته‌رفته به شماره بدخواهان مشروطه مى - افزود تا آنجا كه يك دوتيرگى سترسايى گرديد .\r\nمردم كينه‌توز تبريز به دو بخش شده ، چه‌بسا كه پدر با پسر ، و برادر با برادر دشمنى مينمودند . در بازار كه دكانداران پهلو به پهلوى هم بسر ميبردند همگى دو تيره گرديده ، چه‌بسا كه در يكدكان كشاكش مشروطه و استبداد برپا مىگرديد . مىبايد بگويم كه كار را بنادانى رسانيده بكردارهاى نكوهيده‌اى برميخاستند . اين نخست از مشروطه‌خواهان سرزد كه چون يك پيشرفتى در كارشان پديد مىآمد جمله « مستبدين زنجبيل حاضر است » را به روى مقوايى يا چلوارى نوشته از جلو دكانها مىآويختند « 1 » .\r\nدر چراغانيها دانه‌هاى زنجبيل را از گوشه‌هاى درفشها آويزان ميگردانيدند ، و يا بشقابى از زنجيل پر كرده در جلو دكانها مىگزاردند ، خواهيم ديد كه سپس هم بدخواهان مشروطه اين رفتار را با مشروطه‌خواهان كردند .\r\nتبريز در اينهنگام بيك سربازخانه بيشتر ميمانست تا بيك شهر . زيرا در هر كويى رويهمرفته هزار تن و دو هزار تن تفنگچى مشق ديده پيدا ميشد كه اگر كشاكش و دوتيرگى به آنان رسيدى بايستى بجاى زنجبيل دانه‌هاى گلوله را به روى يكديگر كشند و كار از بدگويى گذشته به خونريزى كشد .\r\nاز آنسوى پيش از زمان مشروطه در شهرهاى ايران گروهى به نام « لوتى » ، « مشهدى »\r\n\r\n\r\n","description":"","footnote":"\r\n( 1 ) در تبريز « رشك » را « درد دل » خوانند ، و چون به گمان مردم درمان درد دل زنجبيل است از اينرو ، اگر كسى رشك برد و يا خشمناك گرديد گويند : « زنجبيل لازمش شده » .\r\n","page_name":" 489 ","page_number":521},
  {"content":"\r\n\r\nخوانده ميشدند ، كه يكدسته خودسر و گردنكشى مىبودند . اينان بخودكامگى سر فرو نياورده آزادى خود را نگه ميداشتند ، و مىبايد گفت : نيك و بد باهم مىبودند ، زيرا بسيارى از آنان مردان غيرتمندى مىبودند كه بيداد كدخدايان و فراشباشيان را برنتافته آزادگى و گردنفرازى را ببهاى جان خريدار ميشدند . اينست بدلگرمى زور و دليرى خود بكدخدا و فراشباشى سر فرو نياورده جداسر و آزاد مىزيستند ، و چه‌بسا كه با پيروان پ 150 عارف قزوينى ( يكى از آزاديخواهان تهران ( اين پيكره در سالهاى ديرتر در تبريز برداشته شده )\r\n\r\n","description":"","footnote":"","page_name":" 490 ","page_number":522},
  {"content":"\r\n\r\nكدخدا و حكمران زدوخورد كرده از آنان كشته و از شهر گريزان ميگرديدند ، و همچون شيران و پلنگان در كوه و بيابان گرديده با زور بازو خوراك بدست آورده زندگى بسر مىبردند . ليكن برخى هم از بدنهادى به اين راه درآمده زور و توانايى خود را در مردم - آزارى به كار ميبردند . اينست نيك و بد توأم ميبودند كه همگى را نتوان ستود و نتوان نكوهيد . ولى اين نيكى در همگى آنان بود كه از مرگ نترسيدندى .\r\nدر تبريز از اين گونه لوتيان هميشه فراوان بوده‌اند و كسانى از آنان نامى پيدا كرده‌اند . يكى از آنان حاجى اللهيار است كه در زمان محمد شاه و ناصر الدين شاه مىزيسته و خود مرد بىآزار و غيرتمندى مىبوده . يكى از داستانهاى او اينست كه رجبعلى نام داروغه‌اى از تهران به تبريز آمده كه بسيار بيدادگرى و چيرگى مينموده و هميشه زبانش بدشنام باز مىبوده . حاجى اللهيار روز روشن باداره او كه در يكى از دالان‌هاى بازار ميبوده رفته و با قمه او را ميكشد و خود را بيرون مىاندازد . اين داستان در تبريز هنوز بر سر زبانهاست و آن دالان بنام « قانلى دالان » ( دالان خون‌آلود ) خوانده مىشود . ديگرى از آنان « حلاج اغلى » بوده كه دو يا سه برادر ميبوده‌اند و در زمان واليگرى امير نظام گروسى تا ديرگاهى بدولت گردنكشى كرده و گريزان در پيرامون‌هاى شهر ميزيسته‌اند و والى دست به آنان نمىيافته است . داستان آنان نيز در تبريز شناخته و نام « حلاج اغلى » بر سر زبانها مىبود . اگر كسى به ديگرى چيرگى نشان ميداد آنديگرى پاسخ داده ميگفت : « حلاج اغلى نيستى كه من از تو بترسم » .\r\nديگرى از آنان ستار خان ميبود كه پيش از مشروطه سالهايى گريزان بوده و با دولت گردنكشىها كرده ولى سپس از آنراه بازگشته در شهر با خريد و فروش اسب زندگى مىكرد ، و اكنون يكى از سردستگان مجاهدان بشمار ميرفت . ديگرى نايب محمد در اهراب ميبود كه همگى او را به نيكى ميشناختند و پاسش ميداشتند ديگرى كاظم دواتگر اغلى و حسن كبابپز در كوى دوچى ميبودند كه بسيار دلير و بنام ، و خود با ستار خان همچشمى و دشمنى مىداشتند . ديگرى عباس و يوسف در كوى هكماوار كه هر دو از شاگردان ستار خان ميبودند كه يكسفر با او ، گريزان و گردنكشان ، از كوه و بيابان تا بمشهد رفته و بازگرديده بودند ، و اينان هم‌اكنون از آنراه بازگشته و در شهر با دسترنج خود زندگى بسر ميبردند . همچنين در قراملك و اسكو و ديگر جاها از اين لوتيان فراوان ميبودند .\r\nپيش از زمان مشروطه كه در ميان كويهاى تبريز همچشمى رواج مىداشت و هر كويى خود را جدا ميگرفت ، اين لوتيان نيز در آن همچشميها پا در ميان ميداشتند و خود بازار گرمى براى كالاهاشان پيدا ميكردند . ولى چون مشروطه پيش آمد آن همچشميها از ميان رفت و اين لوتيان نيز در كنار ماندند و خواه‌ناخواه بخاموشى گراييدند .\r\nبسيارى از آنان نيز بميان مجاهدان درآمدند و از هواداران مشروطه شدند . ليكن\r\n\r\n","description":"","footnote":"","page_name":" 491 ","page_number":523},
  {"content":"\r\n\r\nاينزمان كه دوتيرگى از راه خواستن مشروطه و نخواستن آن بميان آمده بود بيم آن ميرفت كه بار ديگر ميدان براى همچشميهاى لوتيان باز شود ، و چون اين زمان كينه بيشتر ميبود ناگزير كار بجنگ و خونريزى انجامد .\r\n\r\nبرپا شدن انجمن « اسلاميه » در تبريز\r\nاين بيم جاى خود را گرفت و همچشمى كويها كه از ميان رفته بود در اين هنگام از راه ديگرى بازگرديد . چگونگى آنكه مير - هاشم دوچيى كه از زمانيكه از تهران بازگشته بود بار ديگر با مشروطه همراهى مينمود و بانجمن و ديگر نشستها ميآمد اين روزها باز از در بدخواهى و بدرفتارى درآمده در كوى خود انجمنى بنام « اسلاميه » بنياد نهاد ، و اين نتيجه‌اش آن گرديد كه دوچى ؟ ؟ ؟ كوى بسيار بزرگ و نيرومندى ميبود از ديگر كويها جدا گرديده با آنها بهمچشمى و دشمنى پرداخت ، و سرخاب كه در پهلوى آنست بسوى وى گراييد . بدينسان يك دوتيرگى آشكارى در شهر پديد آمد .\r\nدستاويز ميرهاشم ، چنان كه از نام اسلاميه پيداست هوادارى از دين ميبود . مشروطه - خواهان را « لامذهب » خوانده مردم را بدشمنى با آنان برمىانگيخت . اما انگيزه اين كار : چنين گفته پ 151 حاجى ميرزا آقا بلورى ( هر دو پيكره در سالهاى ديرتر برداشته شده ) ميشد كه ميرهاشم ميخواست كه نمايندگان انجمن ايالتى كه اين زمان برگزيده ميشدند ، بدلخواه او باشند كه جز خودش و همدستانش برگزيده نشوند ، و چون آزاديخواهان ارجى به اين درخواست او نميگزاردند ، ناچار رنجيده شده بدشمنى ميكوشيد . ليكن چنان كه سپس دانسته شد يك انگيزه بزرگتر ديگرى در ميان ميبود .\r\nچگونگى اينكه محمد عليميرزا كه اين زمان باز نقشه‌اى براى برانداختن مجلس ميكشيد هميخواست در تبريز نيز آشوب و نابسامانى باشد كه آزاديخواهان سرگرم و گرفتار گرديده نتوانند بتهران ياورى نمايند ، و براى اين كار ميرهاشم را برگزيده و با دست حاجى ابراهيم صراف كه يكى از توانگران دربارشناس ميبود پول برايش فرستاده بوده .\r\nهمانا از آغازهاى ابان ماه بود كه ميرهاشم به كار پرداخت . چنان كه گفتيم در دوچى لوتيان بنامى ميبودند ، و اينان بنام همچشمى دوچى و امير خيز ، و همچنين بنام دوتيرگى\r\n\r\n","description":"","footnote":"","page_name":" 492 ","page_number":524},
  {"content":"\r\n\r\nشيخى و متشرع . با ستار خان كه لوتى كوى امير خيز و خود شيخى ميبود ، كينه و دشمنى ديرينى ميداشتند ، و چون ستار خان اين زمان در ميان مجاهدان و آزاديخواهان مىبود ، ميرهاشم به آسانى توانست لوتيان دوچى را بدشمنى با مشروطه‌خواهان برانگيزد . آنان خود در آرزوى چنين انگيزنده‌اى ميزيستند و چون در اين هنگام پاسخده سامان و ايمنى شهر آزاديخواهان ميبودند اينان براى بهم زدن آماده گرديدند .\r\nهمانا اين درس از تهران داده شده بود كه اگر توانند ببستگان روس كه در تبريز فراوان ميبودند آزار و زيان رسانند كه بهانه بدست دولت روس دهند . محمد عليميرزا در دشمنى با مشروطه تا آن اندازه پاميفشرد كه از جداسرى كشور نيز چشم ميپوشيد .\r\nبهر حال بارها بدرفتارى از اين لوتيان ديده ميشد و روز شنبه بيست و چهارم ابان ( 9 شوال ) يكداستان ننگ‌آلودى رخ داد . چگونگى آنكه كاظم دواتگر اغلى با سه تن از لوتيان ديگر دوچى در جلو مغازه‌هاى مجد الملك با تپانچه تيراندازيهايى كردند و اكبروف نام آموزگار دبستان روسى را كتك زده زخمى كردند . اين آگاهى چون بكونسول روس رسيد ، بىآنكه پرسشى در آن‌باره از واليگرى يا از انجمن كند و يا يك آگاهى دهد ، در زمان با بيست و پنج تن قزاق روس سوار گرديده بيرون تاخت و دستور به بستگان روس فرستاد كه هركس تفنگ و افزار خود را برداشته بيرون آيد .\r\nخواستش پديد آوردن جنگى در ميان تبريزيان و بستگان روس ميبود . از اينرو چون بجلو مغازه‌هاى مجد الملك رسيد از درشكه پايين جسته دستور داد قزاقها فشنگ بتفنگها گزارده و آماده شليك ايستادند ، و خود زبان باز كرده دشنام بسيار بنام ايران و اسلام بيرون ريخت . اگر كسى پاسخى دادى كار بخونريزيها كشيدى . ولى تبريزيان چون خواست روسيان را ميدانستند همگى خاموش ايستادند در آن ميان تاجرباشى روسى رسيده كونسول را با زبان بازگردانيد .\r\nاين داستان نيك مىرساند كه روسها در پى بهانه‌جويى ميباشند و پيروان ميرهاشم نيز ميكوشند كه بهانه بدست آنان بدهند . كونسول پس از آن دژرفتارى باز فشار آورده لوتيان دوچى را ميخواست گرفته به او سپارند . انجمن بفرمانفرما فشار ميآورد كه سامان و ايمنى را در شهر استوارتر گرداند و بدكاران را دنبال كرده بكيفر رساند كه بهانه روسها بريده شود . ولى فرمانفرما بكارى در اين زمينه نمىپرداخت .\r\nاين نخستين ميوهء بدخواهيهاى ميرهاشم و مردم دوچى بود . از همان روزها دو تيرگى در شهر رويه دشمنى به خود گرفت و از هر سو كوششهايى آغاز يافت . دسته‌هاى مجاهدان دوچى و سرخاب كه ميبودند و تاكنون همگامى با ديگر مجاهدان مينمودند از اين پس جدا گرديده از تفنگچيان ميرهاشم شمرده شدند .\r\nچند روز پس از اين يكداستان ديگرى رخ داد ، و آن اينكه گروهى از سيد و\r\n\r\n","description":"","footnote":"","page_name":" 493 ","page_number":525},
  {"content":"\r\n\r\nملا و ديگران در مسجد صادقيه گرد آمده بنام اينكه در شهر ايمنى نيست بهياهوى برخاستند و بازارها نيز بسته گرديد . دانسته نبود از كجا سرچشمه ميگرفتند ولى دانسته بود كه خواستشان پديد آوردن آشوب مىباشد . آن رفتار ميرهاشم بدخواهان مشروطه را دلير ميگردانيد كه بزيان آن كوششهايى كنند . هرچه بود انجمن و سران آزادى پا بميان نهاده جلو گرفتند و بازارها باز گرديد .\r\nچنان كه گفته‌ايم از چندى باز نمايندگان براى انجمن ايالتى از روى قانون برگزيده ميشد . اين كار روز آدينه چهاردهم آذر ( 30 شوال ) انجام گرفت كه كسان پايين برگزيده شدند :\r\nاجلال الملك ، بصير السلطنه ، مؤتمن همايون ، افتخار الاطباء ، حاجى امين التجار ، ميرزا على اكبر ، معين الرعايا ، حاجى مهدى كوزه كنانى ، حاجى محمد حسين ساعتساز ، حاجى رحيم باكوچى ، حاجى ميرزا ابو الحسن انگجى « 1 »\r\nاين كسان چنان كه از نامهاشان پيداست چند تنشان بازرگان و بازمانده از درباريان و يا از ملايان ميبودند ، و اين مىرساند كه با همهء جنبش و تكان در تبريز هنوز هم بنام و لقب ارج ميگزارده‌اند . از اينسوى حاجى ميرزا ابو الحسن انگجى همردهء حاجى ميرزا حسن و امامجمعه ميبود ، و در اين هنگام برگزيدن او بنمايندگى در انجمن نمونه‌اى از نيرومندى بدخواهان مشروطه شمرده ميشد . چنان كه گفتيم بدخواهان مشروطه در اين زمان چيرگى نشان ميدادند . در همان روزها در تبريز گذشته از اسلاميه انجمنى هم بنام « انجمن سادات » برپا شده بود كه پياپى در روزنامه‌ها « لايحه » بچاپ ميرسانيد و خود را مىنمود . اين انجمن نيز رويهمرفته بدخواه مشروطه ميبود .\r\n\r\nآهنگ فرمانفرما به ساوجبلاغ\r\nدر اين هنگام در ساوجبلاغ يكداستان شگفتى رخ داد كه فرمانفرما ناگزير شده خود آهنگ آنجا كرد . چگونگى اينكه حاجى صمد خان سردار مقتدر مراغه‌اى كه فرمانرواى ساوجبلاغ ميبود ، و در تلگرافهاى خود بفرمانفرما دلگرمى داده ميگفت كردان را « قسمتى تنبيه نمايد كه چشم جهانيان روشن شود » ، روز چهارشنبه نوزدهم آذرماه ( 5 ذىقعده ) ناگهان شهر را با توپخانه و قورخانه بكردان سركش گزارده و خود با بستگانش بيرون آمد ، و همانا اين رفتار را با دستور شاه كرد . زيرا صمد خان ، چنان كه او را خواهيم شناخت او يكمرد ترسا و ناتوان نمىبود و در كارها تا ميتوانست پا ميفشرد .\r\nپس اين زبونى در برابر يكدسته كرد جز بدلخواه نتوانستى بود . از آنسوى همين صمد خان چون پس از اين رفتار بتهران آمد محمد علميرزا ازو بازپرسى نكرد و بكيفرى برنخاست ، بلكه چنان كه خواهيم ديد پس از چند ماهى لقب « شجاع الدوله » به او داده بسر تبريز فرستاد .\r\n\r\n\r\n","description":"","footnote":"\r\n( 1 ) بايستى دوازده تن باشند ولى نام يكى از آنان بدست نيامده .\r\n","page_name":" 494 ","page_number":526},
  {"content":"\r\n\r\nچون اين رفتار پست از صمد خان رخداد كردان سركش بدستور عثمانيان به شهر درآمده درفش عثمانى را در آنجا برافراشتند ، و در شهر دست بتاراج گشاده ببازرگانان تبريزى و ديگر ناكردان آزار بسيار رسانيدند .\r\nهمانشب فرمانفرما بتلگرافخانه درآمده با تهران گفتگوها نموده چنين پيشنهاد كرد كه خود آهنگ ساوجبلاغ كند . از شاه و از مجلس پاسخها به او رسيد ، و اين بود كه فردا هر اندازه از سوار و سرباز كه در دسترس ميبود گردآورده آماده رفتن گرديد . از تهران نيز نويدها ميرسيد كه قزاق و سرباز روانه گردانند و از ياورى بازنايستند .\r\nاز اينسوى اين داستان در مجاهدان سخت هناييد و همگى بر آن شدند كه با فرمانفرما همراه گرديده تا ساوجبلاغ بروند ، و چون گمان ديگرى نمىبردند با دلخواه و آرزو بآمادگى پ 152 سيد محمد ابو الضياء پرداختند . انجمن نيز به پيشامد ارج گزارده از هر راه بكوشش ميپرداخت و بفرمانفرما پشتيبانى دريغ نميگفت عصر آن روز فرمانفرما روانه گرديد . ولى بهمراهى مجاهدان خرسندى نداده آنان را بازگردانيد . با اينحال دسته‌هايى تا سر درود همراهى نمودند ، و چون فرمانفرما ناخرسندى مينمود از آنجا بازگشتند .\r\nنمايندگان انجمن و ديگر سران نيز كه تا آنجا همراه ميبودند بازگرديدند .\r\nدر كتاب « بلواى تبريز » مينويسد كه خواست فرمانفرما از اين رفتن آن ميبود\r\n\r\n","description":"","footnote":"","page_name":" 495 ","page_number":527},
  {"content":"\r\n\r\nكه قورخانه و افزارهاى جنگ را از تبريز بيرون برد كه در دسترس آزاديخواهان نماند .\r\nميگويد ششهزار تفنگ و يك كرور فشنگ و چهار توپ همراه برده دويست و هشتاد هزار تومان پول ، بنام اين لشكركشى ، از انجمن گرفت و اين براى آن كرد كه انجمن تهيدست بماند .\r\nاين سخن با جانفشانىهايى كه از فرمانفرما در ساوجبلاغ ديده شد ( و ما آنها را خواهيم نوشت ) نمىسازد ، ولى از نيرنگ‌بازيهاى محمد عليميرزا دور نمىباشد . بويژه چنان كه خواهيم ديد در همين روزها دربار يك نقشه نوى را براى برانداختن مشروطه ميكشيد و از آنسو نويدهايى كه بفرمانفرما بنام فرستادن قزاق و لشكر داد همه دروغ ميبود كه يكى را به كار نبست . بلكه در اين هنگام گرفتارى آذربايجان ، امير بهادر هشتصد تن سوار خود را از قراجه داغ بتهران خواست . بيگمان محمد على ميرزا جز ببر انداختن مشروطه نمىكوشيد و بداستان ساوجبلاغ اندك ارجى نميگزاشت .\r\nاينست به آسانى توان پذيرفت كه خواستش بيرون كردن قورخانه از تبريز ميبوده .\r\nدربارهء فرمانفرما هم ميتوان گفت كه آن جانفشانىها را بنام نگهدارى آبروى خود ميكرد بهر حال چنان كه خواهيم ديد فرمانفرما با همه كوشش و جانفشانى چندان كارى نتوانست ، و بيشتر قورخانه و افزار را كه برده بود پس از چند ماه بازگردانيد كه بدست دوچيان و هواداران شاه افتاد ، و اين خود دليل ديگرى براستى سخن « بلواى تبريز » مىباشد .\r\nچند روز پس از بيرون رفتن فرمانفرما بود كه از تهران آگاهىهاى اندوه‌انگيزى ، دربارهء « آشوب ميدان توپخانه » ، رسيدن گرفت و آزاديخواهان تبريز بيك كار بسيار خردمندانه‌اى برخاستند و محمد على ميرزا را در جاى خود نشاندند ، و ما چون اينها را جداگانه خواهيم نوشت در اينجا به آن نمىپردازيم . در اينجا آنچه ميبايد نويسيم سرگذشت اندوه‌انگيز شادروان سيد محمد ابو الضياء مىباشد كه در همان روزها رخداد .\r\nچنان كه نوشته‌ايم ابو الضياء يكى از پيشگامان آزاديخواهى و خود از كوشندگان در آن راه ميبود ، كه پيش از آغاز مشروطه بهمدستى سيد حسينخان روزنامه « عدالت » را مينوشت . سپس در زمان مشروطه نيز از كوشش باز نايستاده ، از چندى باز ، بهمدستى حاجى ميرزا آقا بلورى روزنامه « مجاهد » را بنياد گزارده بود كه از روزنامه‌هاى آبرومند تبريز شمرده ميشد .\r\nدر اين روزها در آن روزنامه گفتارى زير عنوان « مكتوب از نجف » نوشته شد كه چون بدگويى از سيد كاظم يزدى كرده او را « ابن ملجم سيرت » مىستاييد مايه آشوبى در ميان مردم گرديد .\r\nچنان كه نوشته‌ايم سيد يزدى در ردهء آخوند خراسانى و حاجى شيخ مازندرانى شمرده ميشدى و گروهى انبوه از ايرانيان از « مقلدان » او ميبودند . داستان « تقليد » را نوشته‌ايم . اندكى پيش از مشروطه مجتهدان ديگرى كه ميبودند ، از شيخ ممقانى و\r\n\r\n","description":"","footnote":"","page_name":" 496 ","page_number":528},
  {"content":"\r\n\r\nفاضل شربيانى ، درگذشته و اين سه تن جاى آنانرا گرفته بودند كه انبوه ايرانيان « تقليد » به آنان ميداشتند . بلكه پس از زمان مشروطه چون آخوند و حاجى شيخ پرواى خشكه دينداران ننموده بهوادارى از مشروطه برخاسته بودند ، كسان بسيارى از پيروان پ 153 نايب حسين كاشى با پيروانش ( اين پيكره در سالهاى ديرتر برداشته شده )\r\n\r\n","description":"","footnote":"","page_name":" 497 ","page_number":529},
  {"content":"\r\n\r\nآنان نيز برگشته از سيد يزدى پيروى مىنمودند . از اينرو خواهندگان او بسيار فراوان ميبودند ، و از اينرو چون آن شماره « مجاهد » بيرون آمد ، اينان رنجش سختى نشان دادند .\r\nگفته ميشد كسانى چون آن را شنيده‌اند با دو دست بسر خود كوفته‌اند . اين نمونه‌اى از دلبستگى مردم بمجتهدان نجف ميبود . برخى از خود مشروطه‌خواهان نيز از آن گفتار رنجيدند و بسيارى از آنان كه در ميان ديندارى و آزاديخواهى جايى ميداشتند بيكبار از آزاديخواهان بريده بدشمنان ايشان پيوستند .\r\nگناه سيد محمد بسيار بزرگ شمرده ميشد . انجمن نوينى كه گفتيم برخى از نمايندگانش چندان كه ميبايست دلبستگى بمشروطه و آزادى نميداشتند ، و يكى از آنان انگجى ميبود كه خود از ملايان و مجتهدان شمرده ميشد ، اينان چه بنام دلجويى از مردم و چه از راه فهم و باور خود ، دشمنى سختى با ابو الضياء نشان دادند ، و با آنكه آشوب تهران در ميان ، و سران آزاديخواهى سرگرم آن ميبودند ، اينرا كنار نگزارده سست‌كارى ننمودند .\r\nانجمن نوشته‌اى بنام بيزارى از آن گفتار بيرون داد كه سراپا زشتگويى از ابو الضياء ميبود ، و در روزنامهء انجمن بچاپ رسيد . سپس ابو الضياء را بانجمن آورده با بودن انگجى و ديگران ببازپرس پرداختند ، و با دستور انگجى پاهايش را بفلك بسته چوب زدند ، و به اين دژرفتارى بس نكرده دستور دادند كه از شهر بيرونش گردانند . بيچاره ابو الضياء ناسزايى را كه در زمان خودكامگى نديده بود در زمان آزادى ديد .\r\nاين سخن از آقاى بلوريست كه ابو الضياء را پس از چوب خوردن من به خانه خود آوردم و به او دلدارى داده بنوازش پرداختم ، و چون چند تن از سواران شاهسون را برگمارده بودند كه او را از شهر بيرون برند من دانستم كه اگر اين بدست شاهسونان سپرده شود ، چون نام او را ببيدينى شنيده‌اند ، بيگمان در راه او را خواهند كشت . از اينرو شبانه ابو الضياء را از شهر گريزانيدم و بدست شاهسونان ندادم .\r\n\r\n","description":"","footnote":"","page_name":" 498 ","page_number":530},
  {"content":"\r\n\r\n\r\nگفتار نهم چگونه بار ديگر كشاكش آغاز يافت ؟ . .\r\nدر اين گفتار سخن رانده مىشود از « آشوب ميدان توپخانه » و از داستانهاى ديگر كه پس از آن رخ داد تا پيشامد بمباران دار الشورى\r\n\r\nبدخواهيهاى سعد الدوله و امير بهادر و ديگران\r\nچنان كه گفته‌ايم كشتن عباس آقا اتابك را ترسى در دلهاى درباريان پديد آورد ، و در نتيجه اين ترس بود كه آن آرامش سه ماهه رخ داد . ولى چون داستان اتابك كهن گرديد ، « و يك فدايى » ديگرى كه گمان ميرفت پديد نيامد كم‌كم ترس از دلها بيرون رفت ، و محمد عليميرزا و درباريان و ديگر بدخواهان مشروطه نيز دوباره بدخواهى آغاز كردند : در اينهنگام گذشته از شاپشال و امير بهادر و اقبال الدوله و مجلل - السلطان و ديگران كه گرد شاه را گرفته او را به ايستادگى در برابر مجلس دليرتر ميگردانيدند ، سعد الدوله نيز يكى از دشمنان بزرگ مشروطه گرديده در برانگيختن شاه به ديگران پيشى مىجست .\r\nاينمرد از هنگامى كه از مجلس كناره جست ، با مشروطه دشمنى نشان ميداد . ولى چون وزير خارجه گرديد و كاركنان آزاديخواه آن وزارتخانه او را نپذيرفتند كينه او با مجلس و مشروطه بيشتر گرديد و در كوششهايى كه بهمدستى ديگران در دربار ميكرد پافشارى بيشتر نمود .\r\nاز ديرباز اين سخن در زبانها ميبود كه سعد الدوله و امير بهادر نشستهاى نهانى برپا ميكنند و بزيان مشروطه نيرنگها ميريزند ، گفته ميشد حاجى شيخ فضل اللّه نورى ، و بلكه حاجى شيخ مرتضى آشتيانى نيز با آنان همراه ميباشند . اين گفتگو در مجلس نيز بميان آمد و نام سعد الدوله آشكاره برده شد .\r\nچنان كه گفتيم كميسيون مجلس سيصد و هشتاد هزار تومان از دريافتى سالانه دربار كم گردانيد ، و محمد عليميرزا آن را به روى خود نياورده رنجشى ننمود ، و پس از اين كم گردانيدن بود كه او بمجلس رفت و در آنجا سوگند خورد . ليكن در اينهنگام كه سعد الدوله و همدستان او به كار پرداختند اين كم گردانيدن را يك دستاويز نيكى براى خود دانسته بسودجويى از آن برخاستند . بدينسان كه باسترداران ( قاطرچيان ) و شترداران و\r\n\r\n","description":"","footnote":"","page_name":" 499 ","page_number":531},
  {"content":"\r\n\r\nفراشان و سرايداران و ديگر اين گونه كاركنان كم ارج دربار چنين وانمودند كه مجلس سالانه آنان را بريده است و محمد على ميرزا را به آن واداشتند كه از پرداختن پول به آنان سرباز زند . در حالىكه آن سيصد و هشتاد هزار تومان از جاهاى ديگرى بريده شده و به سالانه اينان هيچ پيوستگى نميداشت .\r\nبا اين سخن آندسته از كاركنان دربار را كه گروه انبوهى و خود مردان ناتراشيده و دژآگاهى مىبودند ، بدشمنى با مشروطه و مجلس برانگيختند . اينان بدسته‌بندى پرداخته باينسو و آنسو ميرفتند و بمشروطه و مجلس دشنام ميدادند . هرچه گفته ميشد كه از شما چيزى كاسته نشده نمىهناييد ، يكروز هم به خانه ناصر الملك رفته بيشرمى بيش از اندازه نمودند . تيولداران و ديگران كه از مشروطه رنجيده بودند باد به آتش اينها ميزدند .\r\nاز آنسوى سعد الدوله و همدستان او شبها باهم نشسته نيرنگها ميريختند . حاج شيخ فضل اللّه و سيد على يزدى و بنيادگزاران « انجمن فتوت » نيز هريكى نشستهايى برپا مينمودند و بگفتگو ميپرداختند . روىهمرفته يك جنبش نهانى بزيان مشروطه در ميان بود ، و چند دسته باهم ميكوشيدند .\r\nدر اين ميان محمد عليميرزا نمايندگانى را از مجلس بدربار خواست و چند تنى ، كه يكى از آنان حاجى سيد نصر اللّه ميبود ، به آنجا رفتند . محمد عليميرزا نخست گفتارى رانده سپس « دستخط » درازى را كه از پيش نوشته و آماده گردانيده بود به يكى از درباريان دستور داد كه بخواند . خواستش از گفته و نوشته دو چيز ميبود : يكى آنكه مجلس از مرز خود ميگذرد و به كارهاى دولت يا « قوه مجريه » درمىآيد . ديگرى اينكه انجمن‌ها كه بفراوانى بنياد يافته مايه آشوب پايتخت ميباشند . ميگفت از روى قانون اساسى مجلس بايد تنها قانون گزارد و به كار ديگرى نپردازد . ولى اين مجلس پابند آن نميباشد .\r\nانجمنها نيز آسايش و ايمنى شهر را بهم ميزنند و به همه كارها از سياسى و دولتى درميآيند .\r\nاگر اينها براى نگهدارى مجلس است من خود سوگند خورده‌ام و آن را نگه خواهم داشت .\r\nپيداست كه اين سخنان را كه رويه قانونى ميداشت سعد الدوله ياد داده ، و خواستشان اين بود كه آزاديخواهان را بنام قانون دست بندند و اين ايرادها بيكبار بيپا نمىبود .\r\nزيرا ناپوشيده نيست كه مجلس تنها بقانون‌گزارى بس نكرده به كارهاى دولت يا « قوه مجريه » نيز درمىآمد . ولى اين از راه ناچارى ميبود . زيرا دولت تا ميتوانست از كار باز ميايستاد و پرواى قانون نمينمود ، و مجلس ناچار شده بفشار و سختگيرى ميپرداخت .\r\nگذشته از آنكه اين مجلس نخستين مجلس و خود بنيادگزار مشروطه و قانون ميبود كه نمىتوانست برفتار ساده ديگر مجلسها بس كند . بويژه در برابر يكدولتى كه سر - رشته‌دار آن محمد على ميرزا ميبود . آن گفته شاه جز عنوان نيرنگ نميداشت و خود نيز ميدانست كه مجلس به كار نابجايى برنخاسته است .\r\n\r\n","description":"","footnote":"","page_name":" 500 ","page_number":532},
  {"content":"\r\n\r\nاما انجمنها راستست كه اينها در هر پيشامدى جنب‌وجوش مينمودند ، و برخى از آنها بسيار بيمايه بوده جز مايه آشوب نتوانستندى بود ، از آنسوى چنان كه خواهيم ديد در روز سختى كارى نيز از دست آنها برنيامد ، با اينحال خود پشتيبانى براى مجلس شمرده ميشدند و بهرحال بايستى باشند . آزاديخواهان تهران راهى بهتر از اين براى كوششهاى خود نيافته اين را برگزيده بودند . بهرحال در چنان هنگام شورش گله از آنها بى جا ميبود .\r\nاين گفتگو روز چهارشنبه پنجم آذر ( 20 شوال ) بود . شاه گفته‌هاى خود را با اين سخن بپايان رسانيد : « شما هم برويد در اين سه چهار روزه مذاكرات لازمه نموده رأى خودتان را تا روز يكشنبه بياييد و اطلاع دهيد » .\r\nفردا پنجشنبه در مجلس گفتگو پ 154 مؤتمن الملك ( يكى از نمايندگان دوره يكم ) از اين زمينه بميان آمد و « دستخط » شاه خوانده شد . نمايندگان سخنان بسيارى گفتند ، در اين زمينه كه مجلس جز به باياى خود نپرداخته و از مرز خود نگذشته . انجمن‌ها نيز مايهء آشوبى نمىباشند ، چنان كه آشوبهاى بسيارى در همين تهران رخ داده كه انجمنها در هيچيكى از آنها دست نداشته‌اند . از اين گونه سخنان بسيارى رانده به آن شدند كه پاسخى نوشته بشاه بفرستند . سپس در نشستهاى ديگر همين گفتگو را دنبال كردند و سرانجام پاسخى نوشتند ، در اين زمينه كه مجلس هيچگاه پا از مرز خود بيرون ننهاده . اين دولتست كه بايد مرزى براى خود شناسد و جلو كار مجلس را نگيرد .\r\nاما انجمنها از روى قانون اساسى آزاد است ، ولى هرگاه بيقانونى نمودند بايد دولت جلوگيرد . اين نامه را نوشته با دست نمايندگانى بدربار فرستادند . از دربار بار ديگر نرمى و دورويى نموده چنين گفته بودند : خواست ما آرامش و سامان كشور و آسايش مردم است و آرزو يا خواست ديگرى نميداريم . بدينسان پرده‌كشى نموده بودند .\r\n\r\n","description":"","footnote":"","page_name":" 501 ","page_number":533},
  {"content":"\r\n\r\n\r\nسست كاريهاى مجلس\r\nليكن با اينحال راستى پوشيده نمانده ، پيدا ميبود كه يك نقشه بيم‌آورى در ميان ميدارند ، و هر زمان نشانه ديگرى پديدار ميگرديد . از جمله در اين روزها شاه بامير بهادر عنوان « كشيكچى باشى » داد ، بىآنكه وزير جنگ آگاه گردد ، و او نيز از آذربايجان هفتصد تن سواره به تهران طلبيد ، آن بىپروايى بوزير جنگ ، و اين طلبيدن سوار ، هريكى نشان ديگرى از بدخواهى و كوششهاى بدخواهانه دربار ميبود .\r\nفرستادن قزاق و سواره بساوجبلاغ ، كه بفرمانفرما نويد داده بودند بيكبار در كنار مانده ، بجاى آن در هر كجا كه يكى از هواداران دربار ميبود دستور ميفرستادند كه مردم را بآشوب برانگيزد . شيخ محمود ورامينى كه از ديرباز بدشمنى بمشروطه برخاسته و در آنجا بنام شده بود شاه « خلعت » برايش فرستاد . در همان روزها كاغذى بدست وزيران افتاد كه گفته ميشد با خط خود شاه بوده ، كه به تنكابن براى پسران سپهدار نوشته و به آنان دستور داده كه مردم را بآشوب برانگيزند . رويهمرفته در هيچ‌جا از راهزنى و دزدى جلو نمىگرفتند ، و چنان كه در جاى خود خواهيم آورد در همين روزها بود كه نايب حسين كاشانى فرصت بدست آورده بگرد آوردن پيروان و همدستان پرداخت .\r\nيكى از نويسندگان اروپايى كه اين هنگام در تهران ميزيسته اين داستان را نوشته چنين ميگويد : « آنچه بيك اروپايى شگفت مىنمايد آنست كه با نبودن هيچگونه جلوگيرى ، نه خون ريخته ميشد و نه آشفتگى در كارها رخ مىداد . مردم بيكبار خودسر ميبودند . ولى آسايش و ايمنى نيز به حال خود ميبود . اگر چنين حالى در يكى از كشورهاى اروپا رخدادى سراسر كشور به خون آغشته شدى ، و آتش و شمشير همه چيز را از ميان برداشتى » « 1 »\r\nشگفتتر آنكه در برابر آمادگيها و دشمنيها كه از دربار و هواداران آن پديدار ميشد ، مجلس جز بىپروايى نشان نميداد و براى جلوگيرى برنميخاست . با آنكه در يكى از نشست‌هاى نهانى مجلس در اين زمينه سخن بميان آمد و ناصر الملك كه سروزير ميبود ، پرده براستى نكشيده آشكاره گفت ميداند كه در نهان كوششهايى بزيان مجلس كرده مىشود . آن سواره خواستن امير بهادر كه دليل آشكارى بآمادگى دربار ميبود در مجلس نيز گفتگو از آن بميان آمد و برخى نمايندگان آن را دستاويز گرفته بسخنان تندى برخاستند . ليكن به همان تندگويى بس كرده به ياد نياوردند كه بايد در پى چاره و جلوگيرى باشند .\r\nمجلس توانستى آزاديخواهان را به خريدن تفنگ و افزار جنگ وادارد ، و يا از\r\n\r\n\r\n","description":"","footnote":"\r\n( 1 )  PEersiaand Turkyin Revolt ; by'DAavidFraser \r\n","page_name":" 502 ","page_number":534},
  {"content":"\r\n\r\nشهرهاى ديگر تفنگچى بخواهد ، و بهرحال بسيج نيرو كند . توانستى محمد عليميرزا را بنام سوگندشكنى از پادشاهى بردارد . و با يك كار دليرانه نقشه‌هاى او را از هنايش اندازد ، چنان كه همين كار را پس از چند روزى انجمن تبريز كرد و محمد عليميرزا را دست بسته گردانيد .\r\nدر اين هنگام ظل السلطان در تهران ، در آرزوى تاج و تخت ميزيست ، و در آنراه برخى كوششهاى نهانى مينمود ( چنان كه روزنامه تمدن را به نوشتن گفتار دربارهء خود بر - مىانگيخت ) . مجلس توانستى او را همدست خود گرداند و برخ محمد عليميرزا كشد و بدينسان دست و پاى او را بندد .\r\nولى بهيچيك از اين راهها برنخاست و رشته را بدست پيشامدها سپرد . بگفته برخى از خودشان ، ميخواستند كار را با ستمديدگى از پيش برند و نيازى به بسيج نيرو نميديدند .\r\nاين يك انديشه خامى مىبود كه در دلهاى برخى از پيشروان جا ميداشت . چون از نخست هميشه كار را با جوش و جنب و شور و خروش پيش برده بودند ، اين دستاويزى بايشان داده ميخواستند جز از آن راه بكارى نپردازند .\r\nبدتر از همه آنكه در همان روزها انجمن‌هاى تهران در يك جا گرد آمده ، پس از گفتگو بشاه نامه‌اى فرستاده در آن خواستار شدند كه سعد الدوله و امير بهادر را از دربار بيرون گرداند ، و چنين نوشتند كه اگر بيرون نكند خود توده به كار خواهند برخاست . سپس نيز همين انجمنها هرروز در مدرسه سپهسالار گرد آمده ملك المتكلمين و سيد جمال گفتارها ميراندند و از شاه و دربار بدگوييها ميكردند ، و بنام « ملت ايران » پيامها بوى ميفرستادند . همه اينها را ميكردند و هيچگاه بيادشان نمىافتاد كه بنيرو نيز نياز ميدارند . تو گفتيى هيچ نمىفهمند كه شاه اگر بخواهد آنان را با زور تفنگ از هم پراكند و مجلس را از ريشه كند . تو گفتيى چنين چيزى را باور نميكردند . در اينجاست كه بايد گفت بسيار خام ميبودند .\r\nشگفتتر آنكه چه مجلس و چه اين انجمنها ، بارى آگاهى بشهرها نمىفرستادند و از آنها يارى نمىطلبيدند . همانا از خام‌انديشى نيازى نميديدند ، و همان جوش و جنب و شور و خروش خود را براى جلوگيرى از دربار بسنده مىپنداشتند .\r\nحال بدينسان پيش ميرفت ، تا روز شنبه بيست و دوم آذرماه ( 8 ذى القعده ) كابينه ناصر الملك ، كه آشوب را نزديك ديده از آن دورى ميخواست ، از كار كناره گرفت و چگونگى را بشاه آگاهى داد ، و خواهيم ديد كه فرداى آن روز چه غوغايى برخاست .\r\nاين نمونه‌اى از رفتار ناصر الملك مىباشد . اينمرد همين اندازه ميخواست كه با آزاديخواهان دشمنى ننمايد و آنانرا نرنجاند و بيش از اين همراهى نشان نميداد .\r\nمرديكه در انگلستان درس خوانده و معنى راست مشروطه و سودهاى آن را ميدانست ، جدايى ميانه آن با خودكامگى نمىگزاشت ، و كمترين دلبستگى بمشروطه ننموده كمترين\r\n\r\n","description":"","footnote":"","page_name":" 503 ","page_number":535},
  {"content":"\r\n\r\nپ 155 اين پيكره نشان ميدهد جشن دبستان‌هاى تبريز را كه در حياط انجمن با بودن اجلال الملك ( و ديگران گرفته شده . اين پيكره در آغازهاى سال 1287 برداشته شده . )\r\n\r\n","description":"","footnote":"","page_name":" 504 ","page_number":536},
  {"content":"\r\n\r\nزيان را در راه آن به خود هموار نمىگردانيد . با اينحال مردم ارجى به او و مانندگانش ميگزاردند و آنانرا دلسوز كشور و توده ميشماردند .\r\n\r\nتاختن بمجلس و آغاز آشوب\r\nچنان كه گفتيم بدخواهان بسيج افزار ميكردند ، و چون پايان يافت روز يكشنبه بيست و سوم آذرماه ( 9 ذى القعده ) به كار برخاستند .\r\nامروز آفتاب تازه برآمده بود كه دسته‌اى از اوباشان سنگلج به پيشروى مقتدر نظام ، و گروهى از بيسروسامانان چاله ميدان بسردستگى صنيع حضرت ، هركدام از كوى خود راه افتاده رو بسوى مسجد سپهسالار روانه شدند ، و چون از خيابانها گذشته به آنجا رسيدند دو دسته بهم پيوسته يكى گرديدند .\r\nچنان كه گفته‌ايم در اين روزها مدرسه سپهسالار جايگاه انجمن‌ها ميبود كه روزها در آن گرد ميآمدند . امروز نيز انبوهى از باشندگان آنها در مدرسه ميبودند ، و چون اين دو دسته درآمدند دانستند كه از سوى بدخواهان فرستاده شده‌اند ، ليكن پروا ننمودند . اما اينان چون زمانى بودند و بياسودند ، ناگهان بهياهو برخاستند و بمجلس و مشروطه دشنامها سرودند ، و با اين هايهوى و عربده از مدرسه بيرون آمده رو بسوى مجلس نهادند . مجلسيان در برويشان بستند ، و اينان رسيده چند گلوله بدر زدند ، سپس بسنگ‌باران پرداختند . ولى چون يكى دو تن از مجاهدان با تفنگ بالاى مناره‌ها رفته شليك آغاز كردند ايستادگى نيارسته همچنان عربده‌كنان و دشنام دهان بازگشتند و رو به ميدان توپخانه نهادند .\r\nزيرا در ميدان توپخانه استرداران و شترداران و زنبوركچيان و فراشان و توپچيان و غلامان كشيكخانه و سربازان فوج امير بهادر و ديگران كه گروه بس انبوهى ميبودند ، گرد آمده چادرهاى دولتى را مىافراشتند ، و آشپزخانه بزرگى برپا ميگردانيدند .\r\nاين نقشه محمد عليميرزا ميبود كه با دست اينان مجلس و مشروطه را براندازد . از اينرو ميدان توپخانه را كانونى براى خود ميگردانيدند . از آنسوى در نتيجه هياهو بازارها بسته و دشمنان مشروطه از هر سو رو بميدان آورده باينان مىپيوستند . استرداران و شترداران ناتراشيده دژآگاه ، و اوباشان سنگلج و چالميدان ، و دينداران عامى تيره درون بهم آميخته ؛ با يك شادى و جوش و خروش ميآمدند و ميرفتند ، و پياپى دشنام و نفرين بمشروطه و آزادى از دهان بيرون ميريختند . سپس چون چادرها افراشته گرديد و دستگاه سامانى گرفت سيد محمد يزدى و سيد اكبر شاه و ديگران از روضه‌خوانان و واعظان ، بمنبر رفته بشيوه خودشان بسخن پرداختند و از نكوهش و بدگويى بمشروطه باز نايستادند .\r\nگويا اين جمله‌ها از همان روز بزبانها افتاد : « ما دين نبى خواهيم ، مشروطه نمى - خواهيم » .\r\nاينان در اينحال ، در دربار و مجلس نيز كارهايى رخ ميداد . در دربار امير بهادر\r\n\r\n","description":"","footnote":"","page_name":" 505 ","page_number":537},
  {"content":"\r\n\r\nبفيروزى خود باليده از اينسو بآنسو ميشتافتند ، سعد الدوله با شاه از همسكالى و راهنمايى باز نمىايستاد . امروز لياخوف فرمانده بريكاد قزاق نيز در دربار ديده ميشد . قزاقان را كه گفته بودند بساوجبلاغ فرستند براى امروز در تهران نگه داشته بدستاويز جلوگيرى از آشوب ، در ميان توپخانه بپاسبانى گزاردند .\r\nاما در مجلس ، چنان كه گفتيم هيچگونه آمادگى در ميان نمىبود . با اينحال نمايندگان ايستادگى و پافشارى نمودند . بدينسان كه شادروانان بهبهانى و احتشام السلطنه و ديگران كه براى كارهاى كميسيونى به بهارستان آمده بودند ، از پيشآمد نترسيده پراكنده نشدند .\r\nديگران نيز از بيرون به آنجا شتافته همكارى نمودند . همچنين آزاديخواهان از دور و نزديك آهنگ آنجا كردند . چنان كه بدخواهان مشروطه در ميدان توپخانه گرد ميآمدند نيكخواهان نيز در بهارستان و مدرسه سپهسالار گرد آمدند . اين رفتار مجلس دليرانه و بخردانه ميبود .\r\nيكى از نمايندگان آذربايجان ( همانا مستشار الدوله ) داستان آن روز مجلس را نوشته و بتبريز فرستاده كه در روزنامه انجمن بچاپ رسيده و ما اينك بخشى از آن را در اينجا ميآوريم :\r\n« صبح يكشنبه . . . زودتر از هرروز وارد مجلس شدم ديدم رئيس و چند نفر از رجال » « دولت مثل معين الدوله و غيره در آنجا هستند آقاى آقا سيد عبد اللّه هم تشريف آوردند » « معلوم شد در مسجد سپهسالار مرحوم كه در اتصال مجلس است از انجمنها جمعيتى در كار » « جمع شدن هستند و صنيع حضرت و مقتدر نظام هم به آنجا آمده با جمعيت خود در جاى » « مخصوصى از حياطهاى مسجد حاضرند رئيس محض اينكه از فتنه و فساد جلوگيرى كرده » « باشد علاء الدوله و معين الدوله برادرش را پى جمعى از محترمين فرستاده ظل السلطان » « بمناسبت قرب منزل حاضر شده و رفته‌اند عضد الملك و نايب السلطنه را بياورند كه » « پيغامى از طرف مجلس باعليحضرت همايونى ببرند آقاى آقا سيد عبد اللّه كه در آن » « دقيقه صنيع حضرت را يكى از خيرخواهان و طرفداران خود فرض ميكردند كسى را » « فرستادند او را از مسجد بحضور آقا آوردند . »\r\n« آن خبيث آمد و آقا را فريب داد كه من براى مدافعه مجلس آمده‌ام از سوء - » « قصدى كه مقتدر نظام دارد با سايرين ولى همين كه بيرون رفت بفاصله ده دقيقه در » « خيابان بيرون مجلس هنگامه و غوغايى بلند شد و متعاقب آن غوغا هجوم اراذل و اوباش » « بدر مجلس و شليك تفنگ و طپانچه بدر مجلس . »\r\n« معلوم است در حالتى كه در تمام مجلس سه تفنگ سرباز بىفشنگ و جمعى قزاق » « بىتفنگ با چند نفر وكيل بىخيال و آقاى آقا سيد عبد اللّه و چند نفر از محترمين باشند » « وقوع چنين سوء قصد و جسارتى على الغفله چه انقلاب و هرج‌ومرجى توليد مىكند فورا » « در مجلس را بستند و حاضرين بفكر مدافعه برخاستند . . . از طرف حاضرين انجمنها كه »\r\n\r\n","description":"","footnote":"","page_name":" 506 ","page_number":538},
  {"content":"\r\n\r\n« در مجلس بودند گويا فقط دو سه نفر با تفنگ در روى سنگرهاى مسجد و مناره‌ها » « قبل از وقت حاضر شده بودند يك تفنگ كه از طرف آنها خالى شد جمعيت در مجلس را » « متفرق ساخت و » پ 156 حاجى ملك المتكلمين « اراذل و اوباش » « جسارت خوددارى » « در درب مجلس » « نكرده هياهوكنان » « و بمشروطيت بد - » « گويان رو بميدان » « توپخانه نهادند . . . » « هر دقيقه قصد هجوم » « بمجلس در افواه و » « اذهان جارى و با » « تلفن هر آن خبر » « موحشه ميرسيد . از » « اين طرف چهار » « تفنگدار به تهيه لوازم » « مدافعه مسارعت » « كردند ابتدا خاطرم » « ميآمد كه هشت قبضه » « تفنگ با قدرى » « فشنگ كه تهيه كرديم » « تصور كرديم كه » « قشون سلم و تور هم با ما برابرى نميتوانند فورا تفنگهاى بىفشنگ سربازان را پر » « كرده ببرج و باروى مسجد فرستاديم جوانان غيور از انجمن آذربايجان خصوصا » « حاضر و مسلح شدند خلاصه آن روز را با تمامى قوا بطوريكه هر دقيقه را قيمتى بود » « بس گران و هرآنى را اضطرابى فراهم جهد بليغ كرده هرجا آدمى و اسلحه كه » « سراغ ميشد فرستاده حاضر ميكردند بقسميكه تا غروب بيست قبضه تفنگ مهيا شد . »\r\n\r\nپافشارى مجلس و پايدارى آن\r\nليكن مجلس باز هم شيوه خام خود را به كار ميبرد . احتشام السلطنه ميكوشيد كه يكى از ظل السلطان يا كامران ميرزا را بفرستادگى بنزد شاه فرستد ، و از پيشامد آشوب گله كند و جلوگيرى از آن را خواستار گردد . در اين حال نيز از دلگرمى و اميدمندى بسخن\r\n\r\n","description":"","footnote":"","page_name":" 507 ","page_number":539},
  {"content":"\r\n\r\nدست برنميداشت . ظل السلطان و ديگران آن را نپذيرفتند و احتشام السلطنه ناچار مانده دو برادر خود علاء الدوله و معين الدوله را فرستاد ، و اينان چون بجلو شاه رسيدند محمد عليميرزا دشنامها شمرده دستور داد علاء الدوله را بفلك بسته چوب بسيار زدند « 1 » و سپس هر دو را بدست قزاقها سپرده روانه مازندران گردانيد .\r\nاين آگاهى چون بمجلس رسيد آزاديخواهان بشور و خروش برخاستند . احتشام - السلطنه با يك سنگينى بآرام گردانيدن آنان كوشيد ، و يكرشته سخنان نيكى سرود .\r\nدر همان هنگام آگاهى رسيد كه شاه ناصر الملك را بازداشته . ناصر الملك و وزيران كه ديروز كناره‌جويى نمودند شاه از آنان خشمناك گرديده ، و اين بود امروز آنان را بدربار خواست . ناصر الملك ببهانه ناخوشى از رفتن بازميايستاد ، ولى سرانجام ناگزير گرديد و رفت . محمد عليميرزا به او نيز دشنامها داده دستور چوب زدن داد . سپس گفت او را در اطاق حاجب الدوله باز دارند . همچنين بوزيران ديگر پرخاش و تندى بسيار نمود ولى آنانرا باز نداشت . « 2 »\r\nناصر الملك چون هواخواه مشروطه شمرده ميشد آزاديخواهان از اين نيز افسرده گرديدند . كسانى باز نافهمى نشان داده پيشنهاد كردند كه چند تن از علماى نمايندگان را برگزيده براى « اتمام حجت » بدربار فرستند . از اينرو شش تن را ، كه يكى از آنان حاجى امامجمعه خويى بود ، برگزيده روانه گردانيدند . ولى اينان بنزد محمد عليميرزا راه نيافته بازگرديدند .\r\nدر اين هنگام چون روز بپايان ميرسيد ، كسانى از آزاديخواهان پيشنهاد كردند كه نمايندگان و ديگران شب را بخانه‌هاى خود نرفته و در بهارستان بسر برند ، و بسيارى از ايشان بخروش برخاسته بنمايندگان گفتند : ما از شماها جدا نخواهيم گرديد . اين يك انديشهء بسيار بخردانه ميبود و نمايندگان آن را پذيرفتند . اگر آنشب نمايندگان به خانه - هاى خود رفتندى چه‌بسا شبانه دستگير شدندى .\r\nآنشب را همگى در بهارستان ماندند و توانگران از خانه‌هاى خود خوراك خواستند و چندان فراوان آوردند كه بهمگى داده شد . به گفته حبل المتين بيست هزار تن مردم ميبودند كه همگى شام خوردند . از آنسوى دسته‌اى از جوانان ، كه به گفته حبل المتين به\r\n\r\n\r\n","description":"","footnote":"\r\n( 1 ) چنان كه گفته‌ايم علاء الدوله در زمان فرمانروايى خود در تهران سيد قندى را بفلك بسته چوب زده بود كه يكى از انگيزه‌هاى جنبش مشروطه آن داستان شمرده مىشود ، و اكنون بدينسان كيفر از دست محمد عليميرزا مىيافت . اين علاء الدوله بمشروطه دلبستگى نميداشت ولى چون اينزمان بيكار ، و برادرش احتشام السلطنه رييس مجلس ميبود با مشروطه‌خواهان همراهى مىنمود . معين الدوله نيز همين حال را ميداشت .\r\n( 2 ) ناصر الملك بيش از چند ساعتى در بازداشت نماند كه سفير انگليس بنزد محمد - عليميرزا رفته ، بنام اينكه او در انگلستان درس خوانده و داراى فلان نشان از دولت انگليس مىباشد ، رهايش گردانيد . و او بهيچى نپرداخته فردايش تهران را گزارده آهنگ اروپا كرد .\r\n","page_name":" 508 ","page_number":540},
  {"content":"\r\n\r\nچهار هزار تن ميرسيدند پاسبانى را به گردن گرفته همه شب را بيدار ماندند و از پاى ننشستند .\r\nامشب براى اينان يكشب بيم‌انگيزى بود . زيرا چنان كه گفتيم بيست تفنگ بيشتر نميداشتند ، و اگر از سوى اوباشان تاختى روىدادى دانسته نيست كار بكجا كشيدى . شگفت است كه محمد عليميرزا در آن روز و شب دستور تاختن بمجلس را نداده .\r\nاما بدخواهان ، آنان نيز شب را در توپخانه بسر دادند . ليكن آنان ايمن و دل آسوده ميبودند . زيرا گذشته از آنكه خود يك گروه بس انبوهى ميبودند و بسيارى از آنان تپانچه و تفنگ همراه ميداشتند ، دسته‌هايى از قزاق و سرباز ، با توپها در پيرامون آنها پاسبانى مينمودند . در اينجا نيز ديكهاى پلو بر سر بار و خوراك فراوان ميبود .\r\nدر بيشتر چادرها دستگاه باده‌خوارى برپا و با سرگرمى و بيخودى بسر ميبردند گاهى نيز كسانى تير به هوا شليك ميكردند .\r\nفردا دوشنبه انبوهى در مجلس ديگر فزونتر گرديد . مردم دسته‌دسته رو به آنجا آوردند . بهارستان و مدرسه سپهسالار پر گرديده گروهى نيز در جلو خان مجلس ايستادند .\r\nانجمنها در مدرسه جا گرفته هر يكى اطاقى را براى خود برگزيدند . نيز شماره تفنگها بيشتر گرديده تفنگداران در پشت‌بامها و بر سر مناره‌ها و خانه‌هاى پيرامون سنگر بستند .\r\nنيز كميسيونها براى جنگ و خواربار برگزيدند و رشته را بدست آنها سپردند . در اين روز درفش بزرگ مجلس را بر سردر افراشته ، يك پارچهء سفيدى نيز بنام آسايش‌خواهى به روى آن كشيدند . چون نشست مجلس آغاز يافت ، باز گفتگوى فرستاده فرستادن را بميان آورده ، همان شش تن ديروزى را با نوشته‌اى از سوى مجلس بار ديگر روانه گردانيدند . مردم كه در بهارستان و جلو خان و مدرسه انبوه ميبودند جوش و خروش از خود نشان ميدادند و كسانى به آنان گفتارها ميراندند .\r\nپس از نيمروز ، آن شش تن همراه عضد الملك ، بازگشته از شاه نوشته آوردند ، در اين زمينه كه انجمنها بهم خورد و نمايندگان پراكنده گردند ، تا شاه نيز اوباشان را پراكنده گرداند ، و پس از آن نشسته رويه‌اى بكارها دهند . ميخواست بدينسان نيروى مشروطه‌خواهان را از ميان برد ، و به آنان چيره گردد .\r\nشگفت است كه كسانى از نمايندگان پيشنهاد ميكردند كه خواهش شاه پذيرفته شود : چنين ميگفتند : « حسب الامر خوبست اطاعت شود تا فتنه و فساد مرتفع گردد » .\r\nديگران آن را نميپذيرفتند . چنين نهادند كه در كميسيونى گفتگو شود ، و اين كميسيون يك انديشه بيخردانه‌اى بيرون داد ، بدينسان كه انجمنها بهم خورد و نمايندگان شب را به خانه - هاى خود رفته فردا بازآيند . ولى چون اين سخن بمردم گفته شد خرسندى ندادند و چنين گفتند : « ما نه خود بخانه‌هامان رويم و نه شما را گزاريم » .\r\nاين نمونه‌ايست كه در اين مجلس چه كسان بىارجى ميبودند . مردان پستنهاد بجان خود ترسيده ، و آنگاه چنين عنوان مينمودند « ما هميشه با مظلومى قدم زده حقوق\r\n\r\n","description":"","footnote":"","page_name":" 509 ","page_number":541},
  {"content":"\r\n\r\nمشروعه خود را طلب نموده‌ايم و هيچ وقت راضى بانقلاب و اغتشاش نيستيم ، شما شب را بخانه‌هاى خود رويد ما نيز ميرويم ، اگر سالم مانديم فردا دوباره باز ميآييم » . اين افسانه « مظلومى » دستاويزى براى آنان شده بود . جاى سپاس است كه در ميان توده انبوه از اين گونه بىارجان كم ميبودند .\r\nبهر حال دوباره دل بپافشارى نهادند و براى شب بآمادگىهايى پرداختند .\r\nمحمد عليميرزا بخواست خود نتوانست رسيد .\r\nپ 157 لياخوف\r\n\r\n","description":"","footnote":"","page_name":" 510 ","page_number":542},
  {"content":"\r\n\r\n\r\nپيوستن ملايان باوباشان\r\nاز آنسوى اوباشان امروز بخانه‌هاى حاجى شيخ فضل اللّه و حاجى ميرزا ابو طالب زنجانى و سيد على يزدى و ملا محمد آملى و ديگر ملايان ريخته ، هر يكى را خواه‌ناخواه ، بميدان توپخانه آوردند ، چنان كه ميدانيم حاجى شيخ فضل اللّه و سيد على آقا خود در نهان همدست بدخواهان ميبودند ، و ملا محمد آملى و بسيار ديگران از نخست دشمنى با مشروطه مينمودند ، و اين يك پرده‌كشى ميبود كه خودشان بميدان نيايند و اوباشان رفته آنان را بياورند . همان روز بهبهانى كس بنزد حاجى شيخ فضل اللّه فرستاده او را بمجلس خواند .\r\nحاجى شيخ فضل اللّه بهانه آورده نيامد ، و بقران سوگند خورد كه بميدان نيز نرود . ليكن اندكى نگذشت كه اوباشان آمدند و او را با خود بردند .\r\nمحمد عليميرزا و اين ملايان ميخواستند وانمايند كه ما كارى نميداريم و اين مردمند كه مشروطه را نميخواهند و از آن بيزارى مينمايند ، نويسنده حاجى شيخ فضل اللّه كه داستان را براى پسر او در نجف نوشته چنين ميگويد : « آمدند به خانه حضرت حجة الاسلام آقا . . . ايشان هر قدر ابا و امتناع نمودند از اينكه تشريف نبرند مردم قناعت نكردند ايشان را بهر نحوى بود بدوش كشيدند تا وسط دالان بردند بواسطه ازدحام و هجوم مردم حضرت حجة الاسلام ضعف كردند در وسط دالان مدتى توقف نمودند تا حال ايشان بجا آمد با كمال كراهت بردند در ميدان توپخانه محلى كه آقايان ديگر نيز اجتماع داشتند . . . » .\r\nاز حاجى ميرزا ابو طالب نيز نامه‌اى در دست است كه ببرادر خود در زنجان فرستاده و در آنجا در پاسخ خورده‌گيران چنين مىنويسد : « بلى در ميدان توپخانه كه يك ساعت و چيزى در آنجا بودم زياده از هزار نفر معمم ، و از علماى معروف تهران اينها مىبودند جناب آخوند ملا محمد آملى ، جناب سلطان العلماء طهرانى ، جناب آقا سيد ابراهيم قزوينى ، جناب حاجى شيخ عيسى چالميدانى ، جناب حاجى شيخ فضل اللّه ، جناب آقا سيد على ، جناب آقا سيد مهدى امام و رئيس مسجد نوريه ، جناب آقا سيد محمد ولد آقا سيد على اكبر ديگر از قبيل جناب آقاى على اكبر بروجردى و آخوند ملا محمد پيشنماز و ائمه جماعت و مدرسين و طلاب و سادات همان قدرها كه عرض شد چطور مىشود كه تمام آنها اشرار شدند و فلان راشى و مرتشى و فلان سفيه عامى از اخيار سبحان الذى لا تنقضى عجايب ملكه » .\r\nاين حاجى ميرزا ابو طالب چنان كه از نوشته‌اش پيداست ، نيز از بدخواهان مشروطه مىبود ، ولى خود مرد با فهم و دورانديشى بشمار ميرفت ، و مىتوان باور كرد كه بدلخواه خود بميدان توپخانه نرفته . ولى درباره حاجى شيخ فضل اللّه و ديگران باور كردنى نيست .\r\nزيرا در اين هنگام معنى مشروطه روشن گرديده و اين ملايان دانسته بودند كه با دستگاه ايشان ، بلكه با كيش شيعى ، سازشى در ميان نيست . از اينرو انبوه آنان برانداختن مشروطه را از درون دل خواستار ميبودند .\r\n\r\n","description":"","footnote":"","page_name":" 511 ","page_number":543},
  {"content":"\r\n\r\nبهر حال با پيوستن اين ملايان ببدخواهان دستگاه آنان ارج ديگر يافت ، و آشوب بار ديگر رويه كشاكش مشروطه و كيش گرفت . سيد محمد يزدى يا سيد اكبر شاه بمنبر رفته مىگفت : « زنا بكن ، دزدى بكن ، آدم بكش ، اما نزديك اين مجلس مرو ، ان اللّه يغفر الذنوب جميعا » اوباشان پياپى آواز بهم انداخته ميگفتند : « مشروطه نمى - خواهيم ، ما دين نبى خواهيم » جهودان را كه بخانه‌هاشان ريخته و با زور بميدان آورده بودند ، به آنان نيز اين جمله را ياد ميدادند ، و چون آنان جمله دوم را نميگفتند ، پشت‌گردنى مىزدند . هركسى را كه كلاه ماهوت كوتاه بسر و سردارى بتن مىديدند مشروطه‌خواه شمارده بآزارش مىپرداختند و جيب و بغلش را تهى ميگردانيدند . كم‌كم به بيباكى افزوده هركسى را از رهگذريان مىيافتند عبا و كلاهش را مىربودند و دست بجيب و كيسه‌اش مىبردند . با دستور پيشوايان خود باداره روزنامه ريخته آنها را تاراج مىكردند و تابلوها را آورده در ميان ميدان آتش مىزدند . بدينسان روز را بپايان مىرسانيدند .\r\nشب سه‌شنبه باز هر دو سو در جايگاه خود ماندند . در مجلس چنان كه گفته‌ايم امشب را تفنگچيان بيشتر مىبودند . جوانان بفراوانى بپاسپانى پرداخته و در آن سرما و شب دراز از پا ننشستند . در ميدان نيز بدخواهان در چادرها نشسته ملايان در يكسو و اوباشان در سوى ديگرى بسر ميبردند .\r\nفردا سه‌شنبه انبوهى در بهارستان و پيرامونهاى آن بيشتر گرديد . پايدارى دو روزه مجلس بمردم دل داده به آنجا مىكشانيد . امروز شماره تفنگها نيز بيشتر گرديده بصدها رسيد ، و از صدها بهزارها انجاميد ، چنان كه هنگام شام دو هزار و هفتصد تفنگ مىداشتند .\r\nامروز كاركنان تلگرافخانه ، و همچنين كاركنان واگون شهرى و راه‌آهن عبد العظيم ، دست از كار برداشته بنام همدردى بمجلس آمدند . ولى احتشام السلطنه آنان را بازگردانيد كه به كارهاى خود پردازند . از هرباره شكوه و نيروى آزاديخواهان رو بفزونى مىبود ، ليكن مجلس باز هم دست از كار خنك خود برنميداشت . زيرا امروز ، بنام ستمديدگى و دادخواهى و اينكه پيرامونيان شاه او را به پيمان‌شكنى واداشته‌اند ، نوشته‌اى نوشته بسفارت‌خانه‌ها و نمايندگان سياسى فرستادند و از دولتهاى اروپا « معاونت معنوى » خواستار شدند .\r\nاما بدخواهان ، آنان نيز امروز به نيرو افزودند ، زيرا يكدسته بزرگى از ورامين با شيخ محمود ورامينى به آنان پيوستند كه براى ايشان چادرهاى جداگانه افراشته دستگاه باده‌خوارى جداگانه درچيدند . در صور اسرافيل مىنويسد كه يكى از سردستگان ايشان فرياد زده مىگفت : « مجلس را خراب مىكنيم و قاليهاى آنجا را ميدهيم پالان الاغ‌هاى ورامين كنند » .\r\nسيد محمد يزدى و اكبر شاه و ديگران امروز هم بمنبر رفته نكوهش و بدگويى\r\n\r\n","description":"","footnote":"","page_name":" 512 ","page_number":544},
  {"content":"\r\n\r\nبسيار از مشروطه مىكردند ، نويسنده حاجى شيخ فضل اللّه در نامه‌اش به پسر او مىنويسد :\r\nمردم بارها ميخواستند بمجلس تازند و آنجا را بهم زنند ، و سيد محمد يزدى و ديگران همين را آرزو مىكردند . ليكن حاجى شيخ فضل اللّه خرسندى نميداد و از آنان جلو مىگرفت . مىبايد گفت : اين سخن نيمش راست و نيمش دروغست . اين راستست كه سيد محمد و ديگران ويرانى مجلس را ميخواستند و مردم نيز آماده ريختن به آنجا مىبودند ، ولى از محمد عليميرزا دستور نمىيافتند نه اينكه حاجى شيخ فضل اللّه جلو مىگرفت .\r\nمحمد عليميرزا از يكسو اين آشوب را برانگيخته ، و از سوى ديگر سودجويى از آن پ 158 نظام السلطنه ما فى\r\n\r\n","description":"","footnote":"","page_name":" 513 ","page_number":545},
  {"content":"\r\n\r\nنميخواست ، و همچنين دودل مىايستاد . گفته ميشد سعد الدوله گفته دو توپ : بسر بهارستان فرستاده و با بمباران مجلس را پراكنده سازند ، ولى محمد عليميرزا به آن خرسندى نمىداد و ميتوان گفت كه از برانداختن مشروطه باك مىداشت و آشكاره به آن دليرى نمىنمود .\r\n\r\nآدمكشى در ميدان توپخانه\r\nامروز در ميدان توپخانه خون نيز ريخته گرديد . ميرزا عنايت نام جوان زنجانى كه بميان ايشان رفته ، همچون ديگران ، گوش بياوه بافيهاى سيد محمد يزدى ميداد ، با دست اوباشان تكه‌تكه گرديد . انگيزه داستان روشن نيست . ميدانيان مىگفتند :\r\nنخست او تير انداخت و بكيفر آن بود كه كشته گرديد ، ولى مشروطه‌خواهان اين را نپذيرفته او را بيكباره ستمديده و بيگناه ميشماردند . نويسنده حاجى شيخ فضل اللّه چنين مىنويسد : « عصر يوم يازدهم سيد محمد آقا بالاى منبر بود و ميدان توپخانه پر بود از مردم از هر قبيل خود اين بنده نيز پاى منبر ايستاده بودم يكنفر از بين زنها بلند شد و ششلول بيرون آورده به طرف سيد كه روى منبر ايستاده بود دست او را گرفتند . با اينكه دست او را گرفته بودند سه تير به طرف سيد خالى كرد ولى به سيد نخورد طولى نكشيد كه اين شخص را مردم با قداره پاره‌پاره كردند و جسد او را بدرخت ميدان مشق آويزان كردند در بين اينكه مردم مشغول به اين شخص بودند ، از طرف ديگر مجلس شخصى شش لول توى اين جمعيت خالى كرد او را عقب كردند او خود را باطاق حاجى سيد على آقا انداخت مردم عقب كردند حاجى سيد على آقا نگذاشت به او صدمه بزنند . امروز بلوا خيلى بزرگ شد . گفتند يكنفر ديگر نيز كشته شد ولى صدق و كذبش معلوم نشد . بهر حال اين خبر به حضرت حجة الاسلام رسيد ايشان فرستادند جنازهء مقتول را از درخت پايين آورده و او را دفن نمودند » .\r\nحاجى ميرزا ابو طالب نيز در آن نامه‌اش مىنويسد : « اما قتل نفس كه نوشته است ( گويا يكى از روزنامه‌ها ) بنده در آن روز نبودم دو نفر در مجمع تير خالى كرده بودند يكى بسرباز خورده بود كه گويا هر دو را كشتند . يكى ديگر چادر زنانه در سرش بوده ميان زنها نشسته تيرى بجانب آقا سيد على خالى كرده بود نخورده بود زنها او را گرفته بودند و مردم او را كشته بودند من در خانه جناب آخوند ملا محمد . . . بودم وضو مىگرفتم صداى دو تير را شنيدم عقب تير شليك تفنگ شد هركس را فرستادم از ترس نرفت هايهوى بلند شد بعد معلوم شد اينطور بوده است . محاربى را كشته‌اند . اين قتل نفس محترم شده ، الا لعنة اللّه على الكاذبين »\r\nاين نوشته‌هاى ايشانست . ولى به آسانى نتوان باور كرد ، بويژه با ناسازگارى كه در ميان دو نوشته مىباشد . از آنسوى چنان كه خواهيم آورد ، در بازپرس و رسيدگى كه از صنيع حضرت و همدستان او كرده شد ، دانسته گرديد انگيزه كشته شدن ميرزا\r\n\r\n","description":"","footnote":"","page_name":" 514 ","page_number":546},
  {"content":"\r\n\r\nعنايت جز بدنهادى اوباشان نبوده . همانا اينها را براى پاسخگويى بخرده‌گيران ساخته‌اند .\r\nدر روزنامه حبل المتين مىنويسد : ميرزا عنايت هفتصد تومان اسكناس با خود ميداشت كه در ميان اوباشان از جيبش درآورده به بغلش گذاشت و آنان اين را ديدند ، نيز ساعت او و زنجيرش از زر مىبود ، و اينها اوباشان را بكشتن او واداشت . مىنويسد :\r\nنخست با رولور به او تاخته چند تيرى زدند و سپس با قداره زخمهاى بسيار رساندند ، و چون او بيجان افتاد پسر نقيب پيش آمده و ديگران را بكنار رانده چنين گفت : « ايحضرات مسلمانان شاهد باشيد و در نزد جدم روز قيامت شهادت دهيد كه من در راه دين اول كسى هستم كه چشم مشروطه‌طلبان را بيرون آوردم » اين را گفت و با كارد چشم آن جوان را كند . سپس او را از درخت آويختند كه هر يكى از اوباشان قداره‌اى به او مىزدند .\r\nهم در اين روز به على آقا نام صراف زخمهايى زدند كه تا ديرى در بستر ميخوابيد .\r\nنيز اسمعيل نام شاگرد درزى را تا لاله‌زار دنبال نموده از پشت سر زخمهاى كارى رسانيدند .\r\nعصر امروز تلگرافهاى شهرها رسيدن گرفت ، و چنان كه ياد خواهيم كرد اين تلگرافها بيش از هرچيزى ، مايه ترس محمد عليميرزا گرديد .\r\nروز چهارشنبه باز هر دو سو در جاى خود مىبودند . امروز انجمن عبد العظيم با گروهى به يارى مجلس آمد ، و بگفته حبل المتين « سه چهار هزار نفر همه مسلح و مكمل » مىبودند . همچنين از شميران و شهريار و ديگر پيرامونهاى تهران تفنگچيانى آمدند .\r\nتلگرافها از شهرها پياپى مىرسيد ، و محمد عليميرزا ناگزير گرديد كه آشتى خواهد ، و از اينرو امروز نظام السلطنه ما فى را كه پيرمردى مىبود بسروزيرى برگزيد كه كابينه برپا گرداند ، و چون وزيران برگزيده شدند شاه نظام السلطنه و آنان را واداشت كه با مجلس بگفتگوى آشتى پردازند ، و چون مجلس با همه چيرگى كه اين زمان يافته بود از شيوهء ناستوده خود دست برنميداشت ، و همچنان خواستار آشتى و آرامش مىبود ، آن شش تن كه از روز نخست برگزيده شده بودند ، روانه دربار شدند كه با وزيران گفتگو آغاز كنند . مجلس چند چيز ميخواست : 1 - سعد الدوله از تهران بيرون رانده شود 2 - امير بهادر از كشيكچى باشيگرى بر كنار و دستش از كارهاى دولتى كوتاه گردد 3 - باوباشان كه بر سر مجلس آمده و يا دستگاه توپخانه را درچيده‌اند كيفر داده شود 4 - دويست تن سپاهى براى نگهبانى مجلس ( از جوانانى كه در آن چند روز بپاسبانى مجلس پرداخته بودند ) پديد آورده شود 5 - علاء الدوله و معين الدوله بتهران بازگردند .\r\nاين گفتگو آغاز شده ، ولى دستگاه ميدان توپخانه همچنين برپا مىبود ، مگر اوباشان بزشتكارىهاى گذشته نميپرداختند . روز پنجشنبه اينان چادرهاى خود را فرو\r\n\r\n","description":"","footnote":"","page_name":" 515 ","page_number":547},
  {"content":"\r\n\r\nآوردند و مردم را پراكنده گردانيده پ 159 ميرزا سليمانخان ( از پيشروان آزاديخواهان تهران ) ملايان خود با اوباشان بدربار پناه بردند كه شب آدينه را در آنجا مى - بودند . ولى روز آدينه را دوباره بازگشته در ميدان چادر افراشتند ، و باز گروهى را بر سر خود گرد آوردند . انگيزهء اين رفتن و بازگشتن آن بوده كه چون تلگرافهاى تبريز بسربازان آذربايجانى رسيد ، و آنان را از پشتيبانى به بدخواهان بازگردانيد ( چنان كه آن تلگرافها را خواهيم آورد ) ، و از آنسوى محمد عليميرزا نيروى ايستادگى را از دست داده با شتاب بآشتى ميكوشيد ، ملايان و اوباشان ماندن خود را در ميدان بيم آور ديده بدربار پناهيدند . ليكن از آنسوى وزيران بودن آنان را با گفتگوى آشتى كه در ميان ميبود ناسازگار يافته بماندنشان در آنجا خرسندى ندادند ، و اين بود ناگزير مانده دوباره بازگشتند ، و خواهيم ديد كه با چه رسوايى دوباره از اينجا رفتند .\r\n\r\nيك كار بسيار بجايى كه انجمن تبريز كرد\r\nروز يكشنبه كه در تهران آشوب برخاست محمد عليميرزا دستور داد كه بشهرها آگاهى دادند ، كه چون كابينه به هم خورده هركس از فرمانروايان هر سخنى دارد يكسره به خود شاه رساند ، نيز دستور داد كه تلگرافخانه‌ها آگاهى از آشوب به هيچ شهرى نرسانند ، گويا همانروز نخست بهبهانى و طباطبايى تلگراف كوتاه پايين را بتلگرافخانه فرستادند كه به همه شهرها رسانده شود :\r\n« مفسدين اقدام بمخالفت ، دولت درصدد خلف عهد . »\r\nهمچنين نمايندگان آذربايجان تلگراف پايين را فرستادند :\r\n« انجمن ملى تبريز مجلس مبعوثان و مشروطه در مخاطره ، امير بهادر جنگ و سعد - « الدوله در تصور قتل و غلبه بمجلس مبعوثان و وكلاء اقدام علاج فوق العاده لازم . »\r\nولى همانا اين تلگرافها رسانده نشد . چيزى كه هست چون در تلگرافخانه\r\n\r\n","description":"","footnote":"","page_name":" 516 ","page_number":548},
  {"content":"\r\n\r\nبيشتر كاركنان هواخواه مشروطه ميبودند ، پنهانى از چگونگى آگاهى بشهرها دادند .\r\nاين بود نخست قزوين چگونگى را دانسته ، سپس رشت و تبريز آگاهى يافتند و بشهرهاى ديگر نيز آگاهى رسانيدند . در همه اين شهرها مشروطه‌خواهان به جوش و خروش برخاسته تلگرافهاى همدردى فرستادند ، و در بسيارى از آنها بانديشه ياور فرستادن به تهران افتادند .\r\nليكن انجمن تبريز ، براى چاره بيك كار بخردانه برخاست و آن اينكه بهمداستانى سران مجاهدان ( بلكه براهنمايى آنان ) ، محمد على ميرزا را بعنوان اينكه سوگند خود را شكسته ، از پادشاهى ابردشت و اين كار را در زمان بتهران ، به خود محمد على ميرزا و بدار الشورى آگاهى داد ، و از آن سوى سران آزادى در تلگرافخانه نشسته به همه شهرهاى رشت و قزوين و اسپهان و يزد و شيراز و مشهد و خوى و ارومى و ديگر جاها تلگراف كرده خواستار گرديدند كه در اين‌باره همداستان گردند و هم - آوازى نمايند .\r\nاين كار نتيجه بسيار نيك و زودى داد زيرا از همه شهرها اين خواهش را پذيرفتند ، و از همه آنها تلگراف بيزارى از پادشاهى محمد على ميرزا ، به خود او و بدار الشورى فرستاده گرديد . از دار الشورى درخواست ميشد كه جانشين او را برگزينند .\r\nاين تلگرافها كه از روز سه‌شنبه رسيدن گرفت در محمد عليميرزا سخت هناييد .\r\nبويژه تلگرافهاى بيزارى از شاهى او ، كه سخت بيمناكش گردانيد ، و چنان كه گفتيم در نتيجه اين تلگرافها بود كه روز چهارشنبه كابينه را برپا و وزيران را بگفتگو با مجلس و به ميانجيگرى برانگيخت ، و چون انجمن تبريز پافشارى نشان ميداد و تلگرافهايى هم ميرسيد ، محمد عليميرزا از در زبونى آمده دست بدامن نمايندگان روس و انگليس زده آنان را نيز بميانجيگرى واداشت .\r\nآنچه بيم محمد على ميرزا را بيشتر ميگردانيد ، اين بود كه ظل السلطان از ديرباز بآرزوى تاج و تخت افتاده ، و چنان كه از كتاب آبى برميآيد ، در اين‌باره با نمايندگان روس و انگليس گفتگو نيز مىداشته است . محمد على ميرزا ميترسيد در اين هنگام او پيش افتد و بهمدستى با پيشروان آزادى بپادشاهى رسد . در حالى كه آزاديخواهان از ظل السلطان خشنود نمىبودند و گمان آنكه بپادشاهى او خرسندى دهند بسيار كم ميرفت . نمايندگان روس و انگليس مىپنداشته‌اند كه ميانه ظل السلطان و اين پيشامدها بهم‌بستگى هست ، در جاييكه نميبود و آن گمان بنيادى نميداشت .\r\nبهر حال كار انجمن تبريز بسيار بجا بود ، و انجمن به آن بس نكرده يكمشت ديگرى به گردن خودكامگى نواخت ، و آن اينكه به همه سردستگان آذربايجانى كه با سرباز و سواره زيردست خود در تهران ، و دلگرمى بيشتر محمد على ميرزا و امير بهادر در به آنان ميبود تلگراف فرستاده آگاهى داد كه اگر دست بدار الشورى باز كنند ، خانه‌هاى آنان در\r\n\r\n","description":"","footnote":"","page_name":" 517 ","page_number":549},
  {"content":"\r\n\r\nآذربايجان ويرانه ، و زنان و فرزندانشان را دستگير خواهند گردانيد .\r\nاين تلگراف نيز بجا افتاد ، و چنان كه ديديم در نتيجه اين بود كه ملايان و اوباشان از بازماندن در ميدان توپخانه به بيم افتاده چادرها را خوابانيدند و بدربار پناهيدند ، ليكن محمد على ميرزا چون ميترسيد نگهدارى آنان در دربار نيارست ، و گفتيم كه دوباره بميدان بازگشتند . كنون رويه برخى تلگرافها را در پايين ميآورم :\r\n« از قزوين به تبريز ( 13 ذو القعده ) - حضور مبارك انجمن محترم مجاهدين » « آذربايجان كثر اللّه امثالهم شيخ فضل اللّه باشتباه تفتيش ( ؟ ) و بتحريك دولت ميدان » « توپخانه را گرفته بنيان مشروطيت متزلزل تمام طهران و قزوين تعطيل عمومى تلگرافخانه » « طهران توقيف جان وكلاء در معرض تلف مجاهدين تا آخرين قطره خون حاضر بجنبيد » « كار از دست ميرود منتظر جواب انجمن مجاهدين قزوين . »\r\n« از رشت به تبريز - حضور اعضاى محترم انجمن نصرت آذربايجان شيد اللّه اركانه » « اركان دار الشورى در تزلزل حضور وكلاء طهران در تلگراف‌خانه غيرممكن است » « از طرف دولت اقدامات قولى و فعلى مىشود تعطيل عمومى شد و اقدامات مجدانه را حاضر » « ثبات قدم لازم اجتماعيون عاميون . »\r\n« از تهران به تبريز - اساس مشروطيت متزلزل مجلس شوراى ملى دوچار حملات » « مستبدين پنجهزار تفنگ‌دار از فداييان ملت بامهاى مجلس را سنگر كرده متوقف » « ادارات دولت و بازارها تعطيل عمومى طهران نمونهء محشر از اطراف متصل مردم » « بهواخواهى وارد ميشوند حيات عاريت جان نثار كه پنجروز است متزلزل باقى نتيجه » « كار را اطلاع ميدهيم ( تقىزاده ) »\r\n« از تبريز به همه شهرها - شاه موافق قانون مشروطيت ذكر قسم و حالا نقض عهد » « ملت آذربايجان او را به جهت اين خيانت از سلطنت خلع و به قناسل و نجف اطلاع شما هم » « او را خلع و سفارت‌خانه‌ها را اطلاع دهيد ( انجمن ملى تبريز »\r\n« از رشت به همه شهرها - وكلاى دار الشورى دچار مخاطرات لذا اهالى گيلان با » « تمام قواى خود در شرف حركت بطهران شما هم حركت نموده وكلا را از مخاطرات برهانيد »\r\n« ( انجمن ملى رشت ) »\r\n« از تبريز بطهران - حضرت مستطاب آقاى تقىزاده عجالتا هزار مجاهد سواره » « مسلح مكمل با استعداد كامل حاضر در حال عزيمت و فدا نمودن جان بيمقدار خودشان » « هستند منتظر اجازه ميباشند . طرفداران دار الشوراى كبرى . »\r\n« از تبريز بطهران - بعموم صاحب منصبان سرباز و توپچى و سوار غيور آذربايجان » « عرض مينماييم كه اى هموطنان و اى برادران دينى دو سال است همه قسم سختى كشيده » « اول پله مشروطه را قدم گذاشتيم و شماها رفته‌ايد كه ماها را آسوده داريد ديشب » « خبر رسيده كه چند نفر مستبد از خدا بى خبر دور اعليحضرت را گرفته و شما را آلت كار »\r\n\r\n","description":"","footnote":"","page_name":" 518 ","page_number":550},
  {"content":"\r\n\r\n« قرار داده‌اند كه تفنگ برداشته مسلمانان را قتل عام بكنيد اولا بدانيد كه اگر » « بمشروطه صدمه برسد ماها » پ 160 آقاى محمد ابراهيم قفقايچى ( از آزاديخواهان تبريز ) « آذربايجان را مجزى خواهيم نمود » « و ثانيا اهل و عيال و اولاد و اطفال » « شماها كشته خواهند شد ثالثا شما روى » « خانه و زندگى نخواهيد ديد كمك » « كردن شماها بمجلس مثل كمك » « كردن به اولاد فاطمه عليه السلام است » « و مخالفت شماها مثل مخالفت اولاد » « معاويه است خودتان مختاريد از » « براى خاطر دو سه نفر كه دور » « اعليحضرت را گرفته‌اند به مسلمانان » « تفنگ انداختن و خانه خود را خراب » « كردن ابدا صرفه نخواهيد برد - انجمن » « مجاهدين آذربايجان . »\r\n« از رشت بتبريز - انجمن » « محترم اينكه اظهار فرموده » « بوديد كه تلگراف انجمن » « مطابق با تلگراف و اقدامات ملت آذربايجان نيست آن تلگراف اول بود كه مخابره » « شده بود تلگراف عديده شد صورت آخرين تلگراف عينا درج مىشود بمقام رفيع » « مجلس مقدس اقدامات حيرت‌انگيز كه از شاه مشهود شده مخالف با قواعد مشروطيت » « و فصول قوانين اساسى در حقوق سلطنتى است سه روز بوده با هزاران جان كندن » « اهالى را اسكات و دو تلگراف فورى بشاه عرض شده تاكنون جوابى نرسيده يك دفعه » « تمام اهالى حاضر تلگرافخانه به كلمه واحده قسمى هيجان نموده تاكنون در گيلان » « مشاهده نشده از وكلا جدا خواسته‌اند عرض ميكنم بموجب قانون مشروطيت كه محمد » « عليميرزا خودش امضاء كرده و قسم ياد نموده حالا مخالفت كرده بايد بسرير سلطنت » « متكى نباشد و ما ملت او را از سلطنت خلع و از ساحت شورى استدعا داريم عاجلا » « سلطانى معين و بشارتش را تلگرافا مخابره فرمايند . انجمن ملى گيلان »\r\n« از تبريز بتهران - جماعت سربازان فوج پنجم شقاقى و ساير برادران من سى » « سال است همقطاريم نان و نمك خورده‌ايم ماها مسلمانيم در راه برادرى بشما مينويسيم » « ديروز انجمن مقدس تبريز بتهران و صاحبمنصبان اطلاع داده ديشب هزار نفر مجاهد » « مرا از خانه‌ام برداشته بباسمنج آوردند و بخانهاى شما مىبرند كه اسامى سربازان مقيم »\r\n\r\n","description":"","footnote":"","page_name":" 519 ","page_number":551},
  {"content":"\r\n\r\n« دربار تهران راه بده يكىيكى بگويم و آنها زن و بچه‌شانرا آتش بزنند و ميگويند » « سربازان بمجلس و ملت ياغى شده‌اند ملاحظه عيال و اطفال خودتان را كرده فورا بر » « گرديد كه تلگرافا حركت شما را بتبريز خبر بدهند بمجاهدين امر شود مرا برگردانند » « و الا من اسيرم و بايد اسامى تمام سربازان آذربايجان را صورت بدهم و مجاهدان » « انتقام بكشند امروز هزار نفر مجاهد به طرف اهر حركت دادند كه باتفاق انجمن اهر » « مجاهدين آنجا را برداشته به خانه سواران قراجه داغى ابو ابجمعى امير بهادر بريزند » « در خيال قتل و غارت خانه حاجى ميرزا رفيع خان مباشر شاه هستند خانه‌اش را آتش » « زدند كس و كار مفاخر الملك داروغه را كشتند شما هم تكليف خودتانرا بدانيد . »\r\n« ( اقبال لشكر ) »\r\nبراى آنكه دانسته شود كه اين تلگرافها چه نتيجه‌اى داد و در شاه و پيرامونيانش چگونه هناييد جمله‌هايى را از كتاب آبى انگليس در اينجا ميآورم . درباره يكشنبه سىام آذر ميگويد : « در اينميان كار بس خطرناك گرديد . انجمن تبريز فيروزانه خواست خود را ، دربارهء برانداختن شاه ، بهمه‌جا رسانيد ، و شهرهاى بزرگ كه مشروطه خواهى در آنها ريشه دوانيده همه بخروش برخاستند . از شيراز و اسپهان و كرمان و قزوين و مشهد و رشت تلگرافهاى پياپى رسيد ، و همه ميگفتند آماده‌ايم كه دسته‌اى جنگجو بتهران روانه گردانيم » .\r\nدربارهء سه‌شنبه دوم ديماه ميگويد : « در نيمه‌هاى روز دانسته شد مشروطه‌خواهان خود را چيره ديده ، و خواسته‌اند اين چيرگيرا هرچه بيشتر گردانند و پاسبانان شاه را بيم داده‌اند كه هرگاه دست از همراهى با شاه برندارند زنان و كودكان ايشان گرفتار خواهند بود . بريكاد قزاق را هم بدينسان بيم داده‌اند و آشكاره گفتگو از كشتن شاه مينمايند . درباريان بسيار افسرده ميبودند ، و شاه بجان خود ميترسيد و كسان و پرستارانش از وى دورى گزيده بودند و از هرسو گفته ميشد شاه بيش از يكهفته زنده نخواهد ماند » .\r\nدربارهء روز چهارشنبه سوم ديماه ميگويد : « شاه از اندرون بيرون نيامد . در دوبار كه وزير مختار هولند پرك ديدن خواست كه دربارهء بست‌نشينى سعد الدوله گفتگو كند بدستاويز بيمارى پرك نداد .\r\n\r\nپيروزى آزادى خواهان و پايان آشوب\r\nچنان كه گفتيم ، در اينميان وزيران با برگزيدگان مجلس نشستها كرده گفتگوى آشتى را پيش مىبردند . شاه زبون گرديده آنچه خواست مجلس مىبود بيچون و چرا مىپذيرفت ، و تنها بازماندن امير بهادر را در كشيكچيباشيگرى درخواست ميكرد . از كتاب آبى برمىآيد كه يكى هم ميخواسته بيرون كردن برخى از نمايندگان را از مجلس بطلبد ، ولى از ترس گفتن نيارسته . ترس وى چندان ميبود كه\r\n\r\n","description":"","footnote":"","page_name":" 520 ","page_number":552},
  {"content":"\r\n\r\nاز ملايان و اوباشان توپخانه نگهدارى نيارست ، و روز شنبه فرستاد كه دوباره چادرها را برچيدند ، و آنان كه كارشان برسوايى كشيده روى رفتن بخانه‌هاى خود نميداشتند ، در نزديكى توپخانه در ارك چند خانه‌اى به اجاره گرفتند و به آنجا رفتند .\r\nشاه بيكبار سپر انداخته سر فرود آورده بود . ليكن چون سران آزادى تبريز در تلگرافخانه نشسته ، از مجلس پاسخ درخواست خود را دربارهء برداشتن شاه ميخواستند ، و از اينسوى تلگرافهاى تبريز به سركردگان آذربايجانى در آنان سخت هناييد ، كه آشكاره بيزارى از هوادارى شاه مينمودند ، و آنگاه با همهء گفتگوى آشتى ، هنوز انجمنهاى تهران از مدرسه سپهسالار پراكنده نشده و بازارها بازنگرديده مردم نتيجه بازپسين را مىپرسيدند ، و پاد آواز درخواست تبريزيان بتهران افتاده در همه‌جا گفتگو از برداشتن شاه ميرفت ، محمد على ميرزا بدست و پا افتاده بنگهدارى خود ميكوشيد ، و چنان كه از كتاب آبى پيداست در اين هنگام نمايندگان سياسى روس و انگليس پا بميان گزارده بازماندن او را در پادشاهى ميخواسته‌اند ( همانا براى آنكه ريشه آشوب از ايران كنده نشود ) ، و نامه‌اى در اين‌باره ، بهمدستى مشير الدوله نوشته بنزد رييس مجلس فرستاده‌اند ، در نتيجه اين كارها يكرشته از گفتگوها در پرده رخ داده ، و ما مىبينيم كه در نشست روز شنبه 29 آذر ( 15 ذى القعده ) كه در مجلس گفتگو از قانون‌شكنيهاى شاه ميرفته و برخى نمايندگان تندى مينموده‌اند تقيزاده بجلوگيرى برخاسته و چنين گفته : « اين مذاكرات كه مىشود فعلا لازم نيست . . . نتيجه در مجلس خصوصى گرفته و به همه اطلاع داده مىشود » ، و سپس در نشست روز ديگر آگاهى داده شده كه گفتگو بپايان رسيده ، و شاه و همچنين نمايندگان مجلس ، قرآن مهر كرده‌اند و پس از گفتن اين ، وزيران نوين با قرآنيكه شاه در پشت آن با خط خود سوگندنامه نوشته بود ، بمجلس درآمده‌اند . اينست نخست آن سوگندنامه و سپس سوگندنامه نمايندگان كه اين نيز در پشت قرآن ميبود خوانده شده ، و ما اينك آن سوگندنامه‌ها را در اينجا ميآوريم .\r\nسوگندنامه شاه :\r\n« چون بواسطه انقلابى كه اين چند روزه در تهران و ساير ولايات ايران واقع » « شده براى ملت سوءظن حاصل شده بود كه خداى نخواسته ما در مقام نقض و مخالفت » « از قانون اساسى هستيم لهذا براى رفع اين سوءظن و اطمينان خاطر عموم ملت به اين » « كلام اللّه مجيد قسم ياد مىكنيم كه اساس مشروطيت و قوانين اساسى را كليتا در كمال » « مواظبت حمايت و رعايت كرده و اجراى آن را بهيچوجه غفلت نكنيم هركسى بر خلاف » « مشروطيت رفتار كرده مجازات سخت بدهيم هرگاه نقض عهد و مخالفت از ما بروز كند » « در نزد صاحب قرآن مجيد مطابق عهد و شرط و قسمى كه از وكلاى ملت گرفته‌ايم » « مسئول خواهيم بود ليله هفده ذى قعده 1325 »\r\n\r\n","description":"","footnote":"","page_name":" 521 ","page_number":553},
  {"content":"\r\n\r\nسوگندنامه نمايندگان :\r\n« در اين موقع كه بندگان اعليحضرت شاهنشاه محمد عليشاه قاجار خلد اللّه ملكه » « بواسطه بروز انقلابات براى دفع » پ 161 معاضد السلطنه ( از نمايندگان مجلس يكم ) « سوءظن عموم ملت بكلام اللّه مجيد » « قسم ياد فرموده‌اند ما وكلاى ملت » « امضاكنندگان ذيل نيز به اين كلام اللّه » « مجيد قسم ياد ميكنيم مادامى كه » « قوانين اساسى و حدود مشروطيت » « را اعلى حضرت اقدس همايونى » « حامى و مجرى و نگهبان باشند » « بهيچوجه خيانت باساس سلطنت » « ايشان نكنيم و حدود و حقوق پادشاه » « متبوع عادل خودمان را موافق » « قانون اساسى محفوظ و محترم » « بداريم و هرگاه مخالفت اين عهد » « و قسم را بكنيم نزد خدا و رسول » « مسئول باشيم 17 ذو القعده . »\r\nچنان كه نوشتيم در نشست پسين يكشنبه شانزدهم ذى القعده بود كه اين سوگندنامه‌ها ، كه از پيش آماده شده بود ، در مجلس خوانده گرديد ، و اينكه تاريخ هر دو « 17 ذى القعده » نوشته مىشود يكرازى ميدارد . چنان كه از كتاب آبى برمىآيد چنين نهاده بوده‌اند كه شاه خود بمجلس بيايد و سوگند را در آنجا خورد ، و چون مىپنداشته‌اند كه آمدن او و كارهايش تا پس از هنگام شام خواهد كشيد ( چنان كه نشستهاى خود مجلس ، از كوتاهى روز تا بشام و پس از آن كشيدى ) تاريخ سوگندنامه‌ها را شب هفدهم گزارده‌اند ، ليكن سپس شاه از آمدن بمجلس ترسيده و سر باززده ، از اينرو تنها به آوردن سوگندنامه بس كرده‌اند .\r\nاين نمونه ديگرى از بىارجى مجلس مىباشد . بجاى آنكه از پيش‌آمد بهره جويد و محمد عليميرزا را از تخت برداشته ريشهء آشوب را براندازند ، و از آنسوى دست بيگانگان را از كشور كوتاه گرداند ، بدينسان افزار دست بيگانگان شده ، و اين بدتر كه آزاديخواهان را فريب داده و اين كارها را در پرده انجام داده است .\r\nبهر حال پس از خوانده شدن سوگندنامه‌ها ، وزيران نوين شناسانيده شدند بدينسان :\r\n\r\n","description":"","footnote":"","page_name":" 522 ","page_number":554},
  {"content":"\r\n\r\nنظام السلطنه رييس الوزراء و وزير ماليه ، آصف الدوله وزير داخله ، شاهزاده ظفر السلطنه وزير جنگ ، قايممقام وزير تجارت ، مشير الدوله وزير خارجه ، صنيع الدوله وزير علوم و فوايد عامه ، مخبر السلطنه وزير عدليه .\r\nپس از شناسانيدن اينها ، نمايندگان بيكرشته گفته‌هاى بيهوده و بىارجى پرداختند .\r\nيكى از « ملت » سپاس گزارد ، و ديگرى از « دولت » ستايش كرد ، و سومى الحمد للّه - الذى هدانا لهذا . . . » خواند و با اين سخنان مجلس بپايان رسيد ، و اين شگفت كه هيچ يادى از كاردانى آزاديخواهان تبريز ، و نامى از هوشيارى مشروطه‌خواهان قزوين و رشت بميان نيامد .\r\nهمان شب يا فرداى آن مجلس تلگراف كوتاه پايين را به شهرها فرستاد :\r\n« از نيات غيورانه بلاد نهايت تشكر حاصل اختلاف مرتفع شرايط و منويات » « دار الشوراى ملى حاصل تجديد قسم و حكميت كلام اللّه مجيد نهايت اطمينان حاصل پس » « مثل سابق هركسى مشغول كار خود مرفه الحال باشند ( دار الشورى كبرى ) »\r\nهمچنين مشير الدوله وزير خارجه تلگراف پايين را بنمايندگان ايران در كشورهاى بيگانه فرستاد :\r\n« اختلافى كه بين ملت و دولت حاصل شده بود به حمد اللّه تعالى به خوبى رفع شد » « كه اعليحضرت همايونى و مجلس شوراى ملى بامضاى قرآن مجيد حفظ اساس مشروطيت » « را موافق قانون اساسى متعهد شدند اطمينان به عمل آمد كابينه جديد مشغول اصلاحات » « شد - مشير الدوله »\r\n\r\nايستادگى تبريز و بيهودگى آن\r\nچنان كه گفتيم در تبريز سران آزادى هرروز در تلگرافخانه مىنشستند و از تهران پاسخ ميطلبيدند و چون بسر سخن خود ايستادگى ميداشتند بسيارى از مجاهدان آماده ميگرديدند كه اگر نياز افتاد بتهران روند . روز دوشنبه باز اينان در تلگرافخانه مىبودند كه تلگرافى از حاجى ميرزا آقا فرشى بيكى از كسانش رسيد ، كه در آن داستان آشتى و پايان يافتن آشوب را آگاهى ميداد . سپس نيز تلگراف دار الشورى آمد ( گشاده‌تر و درازتر از آنچه بديگر شهرها فرستاده بودند ) كه پس از سپاسگزارى چگونگى را باز مينمود . تبريزيان از اين تلگرافها خرسند نشدند . كسانى گفتند بهتر است نمايندگان را بتلگرافخانه خواسته گفتگو كنيم ، و ما اينك تلگرافهايى كه در ميان ايشان آمد و رفت كرده در پايين ميآوريم .\r\nاز تبريز بتهران :\r\n« خدمت وكلاى محترم آذربايجان ضاعف اللّه تعالى اقتدارهم دو نفر از وكلاى محترم » « كه رمز دارند در تلگرافخانه خيلى زود حاضر شوند زياده برده دقيقه معطل نخواهند شد . »\r\n« انجمن ايالتى آذربايجان »\r\n\r\n","description":"","footnote":"","page_name":" 523 ","page_number":555},
  {"content":"\r\n\r\nپاسخ از تهران :\r\n« حاضر بعد از عرض سلام منتظر فرمايشات هستيم مستشار الدوله - حاجى ميرزا - » « آقا ابراهيم »\r\nپاسخ از تبريز :\r\n« بعد از عرض سلام تلگراف شواريملى و رمز جنابانعالى رسيد خواستيم حضورا » « مذاكره بشود فعلا وضع حاليه چيست اطمينان بچه وسيله حاصل فرموده‌ايد شرايط چه » « چيز است ملت در سر كلمه كه گفته‌اند ايستادگى دارند يكى دو كلمه رمز هم بفرماييد تا » « معلوم شود جنابانعالى هستيد . انجمن ايالتى آذربايجان »\r\nپاسخ از تهران :\r\n« وضع حاليه اينست كه ديشب وزرا قرآنى را كه شاه مهر كرده بود بمجلس » « آوردند شرحى كه از مجلس مسوده شده بود در پشت قرآن نوشته و مهر فرموده بودند » « اصول شرايط اين است رعايت و اجراى كامل قانون اساسى و اداره شدن تمامى دسته‌جات » « قشونى در وزارت جنگ و تبعيد سعد الدوله و عدم دخالت امير بهادر به مشاغل دولتى و » « تنبيه اشرار و مجازات كسانى كه محرك اشرار بودند تأسيس يك عده محفوظ ( ؟ ) مخصوص » « براى مجلس و اعاده علاء الدوله و معين الدوله كه اخراج شده بودند عجالتا بملاحظاتى كه » « عقلاء تصوير ميكنند شرايط اصليه اينها است البته در ضمن مطلب ديگر زياد است از » « ديروز جمعيت اشرار متفرق شده مشديها در محلى جمع شده و پشت سنگر هستند الواد معمم » « در حياطى توى ارك نشسته‌اند بازار قرار بود باز شود ولى مردم متفرق نميشوند و اجراى » « شرايط را ميخواهند از هفتاد انجمن تهران نمايندگان در مسجد سپهسالار حاضر آقايان » « حجج الاسلام و وكلاء در مجلس مشغول تهيه اسباب اطمينان اهالى هستند در اين دو روز » « قرار است مجلس رسمى در دربار با حضور سفراء منعقد شده تحليف مجدد رسما به عمل آيد . » « حاجى ميرزا آقا ابراهيم مستشار الدوله »\r\nپاسخ از تبريز :\r\n« با اين تفصيل كه تلگراف فرموده‌ايد ما در بين المحذورين واقع شده‌ايم آنكه » « ملت است متفق كلمه در اجرى و انجام كلمهء آخرى ايستادگى دارند به هيچ عذرى متقاعد » « و اسكات نميشوند و از آن طرف هم بپاره محذورات متعذر ميشويد نميدانيم تكليف ما چه » « چيز است . انجمن ايالتى آذربايجان »\r\nپاسخ از تهران\r\n« از مراتب حسيات غيورانه موكلين خود نهايت امتنان و اميدوارى داريم ولى » « باعتماد اينكه در اين مدت از جانفشانى و حسن خدمات اين بندگان رضايت و اطمينان » « داشته و دارند از همهء آنها استدعا داريم به سليقه و عقيده‌هاى مختلفه صلاح‌انديشى ما و شما » « را مختل نفرمايند مجلس مقدس نگهبان حقوق تمامى ايران است وقتى اين‌چنين وظيفه مقدسه »\r\n\r\n","description":"","footnote":"","page_name":" 524 ","page_number":556},
  {"content":"\r\n\r\n« و سنگين را ميتواند بتمامه بموقع اجراء گزارد كه عموم ملت صوابديد وكلاى خود را » « صلاح دانند تا امروز مقاومت آحاد و افراد ملت و اوامر مجلس مقدس در سرحد كمال » « و باعث حيرت و غبطه ملل گشته » پ 162 ممتاز الدوله ( رييس سوم مجلس يكم ) « است البته در اين موقع هم اين » « شيوهء مرضيه را رعايت و اهميت » « و عظمت دار الشوراى خود را به اين » « اسلوب صحيح و قايه خواهند كرد » « مرخص شده بمجلس رفتيم كه در » « حفظ حقوق ملت در چنين موقع » « باريك آنى غفلت نشود و انشاء اللّه » « از توجهات حضرت ( امام عصر » « عجل اللّه فرجه ) آنچه صلاح ملتست » « مرعى و معمول خواهد شد نتيجهء » « اقدامات بعد از اين را متدرجا » « بعرض خواهيم رسانيد » .\r\n« مستشار الدوله ابراهيم » « حاجى ميرزا آقا »\r\nاين پاسخ آخرين تهران خواندنيست .\r\nاينان كه خود فريب خورده بودند بدينسان ديگران را مىفريبيدند .\r\nمستشار الدوله اكنون زنده است ، ولى همانا پس از سى و پنجسال هنوز نميداند كه آن روز چه فريبى خورده بود و چه فريبى به ديگران ميداد . چنين مجلس و چنين نمايندگانى سزاشان همان بود كه پس از چند ماهى ديدند و با رسوايى از هم پراكندند .\r\nبارى همان روز روز دوشنبه سعد الدوله كه بايستى از تهران بيرون رود ، از دربار بيرون آمده خود را بسفارتخانه هولند رسانيد و در آنجا بستى نشست . آن روز بازارها بازخواستى شد . ليكن چون همان روز ، بار ديگر اندك جنبشى از اوباشان ديده شد مردم بازار را نگشادند . ولى از فرداى آن روز بازارها باز ، و انجمنها كه در مدرسه سپهسالار مىبودند بهبهانى به آنجا رفته ، دستور پراكندگى داد . فردا چهارشنبه هفتصد تن كمابيش سواره با تفنگ و فشنگ از ساوه به يارى دار الشورى رسيدند . « 1 » روز پنجشنبه دسته مجاهدان قزوين خواستندى رسيد .\r\n\r\n\r\n","description":"","footnote":"\r\n( 1 ) اين را تنها در روزنامهء « نداى وطن » آورده . و در حبل المتين و روزنامه مجلس يادى از آن نشده .\r\n","page_name":" 525 ","page_number":557},
  {"content":"\r\n\r\nچنان كه نوشته‌ايم در قزوين آزاديخواهى ريشه دوانيده جوش و جنب نيكى از آنجا پديدار ميشد ، و در اين پيشامد نيز بيك كار بجايى برخاستند ، و آن اينكه ميرزا حسن « رييس المجاهدين » ، با صد تن از مجاهدان آنجا سواره به يارى دار الشورى آهنگ تهران كردند . گفته ميشد اينان پيشروانند كه اگر دار الشورى پرگ دهد دسته‌هاى ديگرى نيز خواهند رسيد . ميرزا حسن خود ديروز رسيده و امروز سوارانش خواستندى رسيد . از اينرو انجمنهاى تهران به پيشواز برخاستند و با يدك و افزار پذيرايى بجلو رفتند ، و آنان را باشكوه بسيارى از خيابان‌ها گذرانيده به بهارستان رسانيدند . امروز مجلس برپا ميبود ، مجلسيان سپاسگزارى نمودند و ستايشها سرودند ، ولى بنام اينكه ديگر آشتى رو داده و نيازى ببودن آنان در تهران نمانده پرگ دادند كه به قزوين بازگردند .\r\nاين نمونه‌اى از سهش مردم است . ولى افسوس پيشروانى كه اين سهشها را به راه نيكى اندازند و از آن بهره بردارند ، كم مىبودند و اينان نيز در برابر ناپاكيهاى برخى از وزيران و نمايندگان مجلس كارى نميتوانستند . كوتاه سخن آنكه مجلس در اين پيشامد بىارجى بسيارى از خود نشان داد .\r\n\r\nپايان كار ملايان\r\nدر اين پيشامد از همه رسواتر ملايان بودند . اينان كه بدشمنى مشروطه با دربار همكار گرديده و با اوباشان باده‌گسار همنشين شده بودند ، محمد على ميرزا چون ناگزير شد با مجلس آشتى كند اينان را زير پا گزارده لگدمال گردانيد . چنان كه گفتيم روز پنجشنبه چادرها را كنده بدربار پناهيدند ، ولى فردا در باده بميدان بازگشتند ، و يكشب يا دو شب در اينجا ميبودند كه بار ديگر با دستور شاه چادرها برچيده گرديد ، و اينان ناچار مانده خانه - هايى در ارك به اجاره گرفتند ، و چند روزى نيز آنجا ماندند . محمد عليميرزا اينان را فريفته ميگفت : « چنين نهاده‌ايم كه فرستادگانى از مجلس بيايند و با شما بنشينند و رويه بهترى بكارها دهند » . ولى چون در پيمان آشتى چنين نهاده شده بود كه اينان را از هم پراكنند و باوباشان كيفرى داده شود ، محمد على ميرزا ناگزير مىبود بيكباره از اينان بيزارى جويد . از اينرو روز پنجشنبه چهارم ديماه ( 20 ذى القعده ) اينان ناگهان از ارك بيرون آمده آهنگ مدرسه مروى كردند ، و همگى به آنجا درآمده و اطاقها را از دست طلبه‌ها درآورده نشيمن گرفتند ، در اينجا نيز منبرى گزارده و ملايان بمنبر رفته بسخن‌گويى پرداختند . ليكن در اينجا رنگ سخن را ديگر گردانيده از زشتگويى و زباندرازى خوددارى مىنمودند . مثلا سيد على آقا چنين ميگفت : « مردم چند فصل از اين نظامنامه مخالف با شرع اقدس است ما حاضر شده‌ايم كه مجلسى تشكيل شود كه چند نفر از رؤساى مجلس و چند نفر از ما در آن مجلس حاضر شده و با حضور چند نفر حكم هركس را كه ملت انتخاب كرد مذاكره نماييم و چنان كه گفته ما صحيح بود قبول نمايند\r\n\r\n","description":"","footnote":"","page_name":" 526 ","page_number":558},
  {"content":"\r\n\r\nو عيوب مجلس را رفع نمايند و چنان كه صحيح نبود ما ميرويم در خانه‌هاى خود » .\r\nهمان كسانى كه در ميدان توپخانه آشپزخانه بسيار بزرگى راه انداخته هر روز ديكهاى پلو را بار ميكردند ، اينجا بيچيزى و ندارى از خود نموده نوشته‌اى به روى در مدرسه چسبانيدند ، بدينسان : « هركس در راه خدا به اين مشت مردم كه محض حمايت شرع در اين‌جا گرسنه نشسته‌اند ميتواند از صد دينار تا يك تومان اعانه بدهد كه عند اللّه ضايع نخواهد شد » . حبل المتين مينويسد اين يكدروغى بيش نميبود و در اينجا نيز ديكهاى پلو را بر سر بار ميداشتند .\r\nفرداى آن روز تلگرافهايى پ 163 نوشته به همه شهرها فرستادند ، و بنام هوادارى از « شرع » از مردم يارى طلبيدند . بگفته حبل المتين با آن گرسنگى دانسته نيست از كجا پول آوردند كه باينهمه تلگراف دادند .\r\nشگفت آن بود كه سيد محمد يزدى بمنبر رفته ميگفت . در بيشتر شهرها بويژه در تبريز مردم بهوادارى ما بازارها را بسته‌اند . در جاييكه در همه‌جا مردم بيزارى از آنان مينمودند و اين تلگرافها كه فرستادند از همه جا پاسخهاى بيزارى رسيد كه روزنامه - هاى مجلس و حبل المتين آنها را بچاپ رسانيدند . از خوى يك پاسخ درازى رسيد كه سراپا نكوهش و سرزنش بملايان ميبود . از استراباد كلانتر نامى تلگراف فرستاد :\r\n« حاجى شيخ فضل اللّه خدا تو را و اتباع تو را بدرك فرستد تا مسلمانان آسوده شوند . »\r\nبارى روزهاى پنجشنبه و آدينه را اينان بآزادى ميگذرانيدند و از روز شنبه دولت سربازانى بگرد مدرسه گزارده از آمد و شد جلو گرفت . سه روز نيز بدينسان گذشت . و چون گفته ميشد ميخواهند با همان انبوهى بسفارت روس روند و در آنجا بست نشينند ، و اين خود كار ننگ‌آلودى بودى و چه‌بسا نتيجه‌هاى بدى را در پى داشتى ، برخى از وزيران بمدرسه رفته حاجى شيخ فضل اللّه و ديگران را ديده به اين واداشتند كه خود مردم را بپراكنند ، و آنان پذيرفته شب چهارشنبه دهم ديماه شبانه مردم را پراكنده و خود نيز\r\n\r\n","description":"","footnote":"","page_name":" 527 ","page_number":559},
  {"content":"\r\n\r\nبخانه‌هاشان رفتند .\r\nدر همين روزها دو سيد از تهران تلگرافهايى بنجف به آخوند و ديگران فرستاده از حاجى شيخ فضل اللّه و رفتار او گله كرده بودند . از نجف پاسخهايى رسيد كه در روزنامه‌ها پراكنده شد ، و من اينك يكى را در پايين ميآورم :\r\nحجة الاسلام بهبهانى و طباطبايى تلگراف ثانى و اصل نورى چون مخل بآسايش و مفسد است تصرفش در امور حرامست ( محمد حسين نجل ميرزا خليل ) ( محمد كاظم خراسانى ) ( عبد اللّه مازندرانى ) .\r\nچون بايستى سردستگان اوباشان گرفته شوند و صنيع حضرت و مقتدر نظام و ديگران پنهان شده بودند ، تنها حاجى معصوم نامى از آنان دستگير گرديد . بدينسان آشوب ميدان توپخانه پايان پذيرفت . ليكن اين زمان يك گرفتارى ديگرى پديد آمد ، و آن اينكه اوباشان كه گريزان و نهان ميبودند ، شبها بيرون آمده هركه را مىيافتند ميزدند و لخت ميكردند ، و چون پشتشان بشاه و پيرامونيان او گرم مىبود ، و مجلل السلطان پيشخدمت شاه نگهدارى و پشتيبانى از آنان دريغ نمىگفت ، بىباكانه بهر سياه‌كارى برمىخاستند . چنان كه بهاء الواعظين را كه يكى از نمايندگان مجلس ميبود كتك زده سر و رويش را بخستند ، و در شب چهارشنبه هفدهم ديماه ( 3 ذيحجه ) هشت تن از آنان به خانه فريدون زردشتى كه يكى از بازرگانان ميبود ، رفته و آن بيچاره را بيدار گردانيده نخست پانصد و شصت تومان پولش را گرفته و سپس در برابر چشم زنش با قمه او را كشتند . پيدا ميبود كه كشندگان همان اوباشان ميباشند . از آن سوى شيخ محمود بورامين رفته در آنجا آسوده مىزيست . رويهمرفته ديده ميشد كه دربار بكيفر دادن اوباشان گردن نگزارده ، و پيمان او در اين‌باره جز فريب نمىبوده . از شهرها در اين‌باره تلگراف ميرسيد و در مجلس نيز گفتگو ميرفت ، ولى نتيجه نميداد .\r\n\r\nگرفتارى سر - دستگان اوباش و كيفر ايشان\r\nدر اين ميان چون رنجش مردم از محمد عليميرزا فزونتر گرديده زبانها ببدگويى باز مىبود ، ( بويژه با پيشآمد ساوجبلاغ كه خواهيم آورد ) ، روزنامه‌هاى تهران ، بويژه مساوات ، در پرده - درى اندازه نمىشناختند و آشكاره سخن از برداشتن شاه ميراندند ، و داستان لوى شانزده را ياد مىكردند ، عضد الملك رييس ايل قاجاريه و شعاع السلطنه برادر شاه ترسيدند كه بفرجام كار ، پادشاهى از خاندان قاجار بيرون رود ، و بدست و پا افتاده ، چگونگى را بمحمد عليميرزا باز نمودند . عضد الملك آشكاره به او گفت پادشاهى با رنجش بىاندازه مردم نشدنيست ، و فرجام رفتار بدخواهانه او را با مجلس روشن گردانيد . اين گفته‌ها در محمد عليميرزا هناييده او را واداشت كه بار ديگر با مجلس دوستى و آشتى نمايد و از آزاديخواهان بدلجويى پردازد . از اينرو روز دوشنبه بيست و سوم ديماه ( 9 ذيحجه ) نشستى در دربار برپا كردند كه دو سيد با\r\n\r\n","description":"","footnote":"","page_name":" 528 ","page_number":560},
  {"content":"\r\n\r\nاحتشام السلطنه و برخى از نمايندگان مىبودند . شاه نيز خود با آنان به روى زمين نشست و با يكزبان فروتنى بسخن پرداخت . دو سيد بشيوه خود سخنان دلجويانه گفتند . شاه نيز نخست از بدزبانى برخى از روزنامه‌نويسان و آزاديخواهان رنجيدگى نمود ، و از اينكه مجلس بجلوگيرى نپرداخته گله كرد ، و سپس چنين گفت : « امروز در حضور شما بكلام الهى سوگند ياد مىكنم كه تا جان در بدن دارم آنچه مقدور است با ملت و مجلس خود همراهى كرده خائنان را بآستان سلطنت بار ندهم و جد و جهد در حفظ سرحدات و اجراى قانون نموده بخواست خدا ايران را چنان امن و آرام سازم كه اسباب رشك جهانيان گردد » اين را گفته براى بار سوم به قرآن سوگند خورد . از اين سوى بهبهانى نيز ، بنام توده ايران ، به ياد سوگند پرداخت . محمد عليميرزا در ارج نهادن به اين روز و به اين كار تا آنجا پيش رفت كه گفت : « فى الحقيقة امروز را بايد اول روز جلوس سلطنت و تاجگزارى و ساعت اول تأسيس و برقرارى مشروطيت و موقع را مغتنم شمرد » بدينسان سخنان بيپايى ميرفت تا نشست بپايان رسيد ، و پس‌فردا كه مجلس برپا گرديد ، ياد اين نشست بميان آمد ، و نمايندگان بشيوه بيخردانه خودشان ، باز اميدمنديها نمودند ، و چاپلوسيها كردند ، و براى آنكه مژده اين « مواهب ملوكانه » را به ديگران نيز برسانند چنين نهادند كه دو سيد بنجف ، و مجلس بشهرهاى ايران چگونگى را تلگراف كنند .\r\nاز گفتن بىنياز است كه اينها جز رويه‌كارى نميبود و نتيجه‌اى را در پى نخواستى داشت . تنها نتيجه آن نشست اين بود كه محمد عليميرزا بيكبار دست از نگهدارى اوباشان برداشت ، و ظفر السلطنه كه هم وزير جنگ و هم فرمانرواى تهران ميبود فرصت يافته دستور داد اوباشان را سخت دنبال كردند . چون انجمن‌هاى تهران در اين‌باره پا - فشاريهايى مينمودند ، كاركنان شهربانى بهمراهى كسانى از آنان ، از فرداى آن روز بجستجو پرداختند ، چنان كه گفتيم مجلل پيشخدمت شاه از سران اوباشان نگهدارى مىكرد ، و چون اين دانسته ميبود اينان نخست بخانهء او رفتند و يك غلام سياهى را دستگير كرده ببازپرس كشيدند ، و از گفته‌هاى او اين دانستند كه صنيع حضرت كه يكى از سران اوباشان مىبود ديشب را در آن خانه گذرانيده ، ولى بامدادان آهنگ خانه پدرزن خود كرده كه شب آينده را در آنجا بسر برد . اين را دانسته شبانه با دسته‌اى از پوليس و سرباز و ژاندارم به آنجا شتافته گرد خانه را گرفته و كسانى از پشت‌بام پايين رفته در اتاقها بگردش و جويش پرداختند ، ولى جسته خود را نيافتند . چون ميخواستند بازگردند يكى چشمش برخت‌هاى او افتاد كه در گوشه‌اى نهاده ، و دانست كه خود او نيز در خانه مىباشد و اين بود دوباره بجستجو پرداختند ، و او را از ميان زنان بيرون آوردند و با همان چادر و رخت زنانه با خود برداشته بشهربانى آوردند .\r\nاز اين آگاهى آزاديخواهان شادمان گرديدند . از آنسوى مقتدر نظام و ديگران دانستند كه رهايى نخواهند داشت ، و سه تن از آنان كه مقتدر و سيد كمال و اسماعيل خان بودند\r\n\r\n","description":"","footnote":"","page_name":" 529 ","page_number":561},
  {"content":"\r\n\r\nبه خانه ظفر السلطنه پناهيدند . ولى ظفر السلطنه آنان را نگاه نداشته بشهربانى فرستاد كه با صنيع حضرت و حاجى معصومخان ، هر پنج تن را بعدليه فرستادند .\r\nكشته شدن فريدون زردشتى مايه رنجى براى مجلس شده بود . زيرا زردشتيان در تهران و ديگر جاها دست از كارهاى خود برداشته گرفتارى كشندگان او را ميخواستند . در اين روزها چون از غلام سياه مجلل بازپرسها رفت ، دانسته شد كشندگان او از همان اوباشان ميدان توپخانه ميباشند كه او را بنام كينه‌توزى با مجلس و قانون اساسى ( كه برابرى بزردشتيان داده بود ) كشته‌اند ، و چون نامهاى آنان دانسته شد شهربانى بدستگير كردن آنان نيز كوشيد .\r\nپ 164 ميرزا حسن رييس المجاهدين\r\n\r\n","description":"","footnote":"","page_name":" 530 ","page_number":562},
  {"content":"\r\n\r\nآن پنج تن كه بعدليه فرستاده شده بودند ، دادگاه حاجى معصوم خان را بيگناه شناخته ، ولى درباره چهار تن ديگر روز دوشنبه سيزدهم بهمن ( 29 ذى الحجه ) حكم پايين را داد :\r\n« چون در تاريخ 9 شهر ذيقعده 1325 جماعتى مفسد و اشرار و عوام كالانعام در » « مقام شورش و طغيان و مخالفت اساس مقدس و مشروطيت برآمده به ترك رعايت حرمت اشهر » « حرم گفته و بر خلاف ميل اولياى دولت و رؤساى ملت به مجلس مقدس شوراى ملى شيد اللّه » « اركانه حمله برده استعمال اسلحه و شليك نمودند و از آنجا بميدان توپخانه رفته و جماعتى » « معممين شورش‌طلب به معاونت احتشاد و اجتناد و عنوان انقلاب جهاد دعوت نموده در مقام » « عربده و حركات وحشيانه برآمدند ( على آقا صراف ) و ( اسمعيل خياط ) را بيموجبى » « مجروح سخت و ( عنايت اللّه ) مظلوم را در اسوء احوال مقتول و آويزه درخت » « نمودند و چه در ( بهارستان ) و چه در ( ميدان ) و چه در مجامع و محافل توطئه و تمهيد » « و مجالس مواضعه اشخاص مفصلهء ذيل خسرو خان مقتدر نظام اسمعيل خان سيد محمد خان صنيع » « حضرت سيد كمال منشاء مخاطرات و مطرح مذاكرات و برهم‌زن انتظام و انگشت - » « نماى خاص و عام و باعث وحشت و اضطراب ملت و اسباب انقلاب مملكت و بمفسدى و » « مخالفت مشروطيت معرفى و شكايت عموم مردم را موجب شدند و از جانب . . . اعليحضرت » « اقدس همايون شاهنشاه مشروطه‌خواه . . . به حكم عدل و نصفت بموجب دستخط . . . » « ملوكانه مقرر شد كه در محكمه جزا به محكمه و استنطاق اشخاص مزبوره قيام و پس » « از ثبوت تقصير بقانون شرع انور بمجازات آنها اقدام شود و در استنطاق اعم از » « اقرارات آنها در حق خود يا اظهارات و اخبارات در حق يكديگر بر محكمهء جزا » « ثابت و محق گرديد كه مشاراليهم آمر و ناهى اراذل و اوباش و پيشرو و قائد اجامر و » « الواط و مباشر امور و مهيج و محرك شورش‌طلبان و مفسدين و مصدر امور وحشيانه » « بوده و خلاف نظم و امنيت و مخالفت قوانين مقدسه مشروطيت را مرتكب ، و احداث فتنه » « عظيمه را مدبر بوده‌اند و جنابان مستطابان افاضت نصابان حجج الاسلام و المسلمين » « مقتدر الانام ذخاير الايام كهوف الارامل و الايتام آقاى آقا سيد عبد اللّه مجتهد و آقاى آقا » « ميرزا سيد محمد مجتهد و آقاى امام جمعه و آقايان ديگر متع اللّه المسلمين به طول بقائهم » « در باب مجازات آنها مرقوم فرموده‌اند كه اولا بضرب و تعذيب زاجر موجعى كه موجب » « عبرت بر مفسد و جلوگيرى ازين قبيل مفاسد و اعمال نامشروع بوده باشد در حق آنها » « علنا معمول شود و بعد الزجر تحت الحفظ و مغلولابه ( كلات ) برده شوند و مدت ده سال » « در آنجا محبوس باشند لهذا محكمهء جزا تصديقا و امتثالا مقرر ميدارد بنحويكه از » « محضر منور علماء اعلام و مجمع مقدس حضرات حجج الاسلام دامت بركاتهم حكم » « مجازات در حق آنها صادر شده است عاجلا بموقع انفاذ و اجرا گذارده شود و علاوه » « بر آن هريك از اين اشخاص كه بشئونات و امتيازات نظامى و غيرنظامى نايل هستند »\r\n\r\n","description":"","footnote":"","page_name":" 531 ","page_number":563},
  {"content":"\r\n\r\n« از شئونات و امتيازات انفكاك ابدى خواهند داشت . فاعتروا يا اولى الابصار »\r\n« محل مهر محكمه جزا صدق الملك ( رئيس محكمه جزا ) » شيخ على قاضى ارداقى - احمد بن محمد مهدى - معاون حضرت - محسن مجد الممالك\r\nپيداست كه اين « حكم » بدربار و بملايان و ديگر بدخواهان مشروطه بسيار گران مىافتاد . ولى همان روز در حياط عدليه با بودن وزير عدليه و وزير جنگ و نمايندگان انجمنها و چند صد تن از تماشاييان به كار بسته شده بهر يكى از آن چهار تن دو هزار شلاق زدند ، و سپس هر چهار را خسته و كوفته به روى گارى نشانده روانه كلات گردانيدند .\r\nاما كشندگان فريدون ، چون ميبايست بازپرس و رسيدگى بيشتر گردد . داستان آنها را در جاى خود خواهيم آورد .\r\n\r\nنخستين خونريزى در تبريز\r\nدر اينجا باز از آذربايجان سخن ميرانم . در اينميان در آنجا نيز ، چه در ساوجبلاغ و چه در خود تبريز ، يكرشته داستانهايى رخ ميداد ، اما در تبريز چنان كه گفتيم ميرهاشم دسته جدا كرده از كارشكنى باز نميايستاد و لوتيان دوچى ميدان يافته آنچه مىتوانستند : از بهم زدن ايمنى خوددارى نمىنمودند . كونسول روس همچنان پافشارى كرده گرفتن نايب كاظم و همدستانش را ميخواست و از آنسوى تفنگداران دوچى به پشتيبانى از آن برخاسته نافرمانى و ايستادگى نشان ميدادند . هر زمان آشوب ديگرى رخ ميداد و لوتيان شبانه بدر خانه‌ها رفته از توانگران پول مىستدند .\r\nكونسول ميگفت كسانى شبانه بدر كونسولخانه رفته و آهنگ كشتن او را داشته‌اند ، و همين را بهانه گرفته بيست و پنج تن قزاق به تبريز خواست و شماره پاسبانان كونسولخانه را دو برابر گردانيد . اين داستان در تهران در مجلس بگفتگو گزارده شد و از وزير خارجه پرسش رفت ولى او پاسخ روشن نتوانست و همانا داستان با آگاهى از دربار ميبود .\r\nفرمانفرما تا در تبريز ميبود اندك جلوگيرى ميرفت ، و چون او رفت انجمن جلوگيرى را از بيگلربيگى خواستار شد ولى نتيجه‌اى ديده نشد ، و خود پيدا ميبود كه كار بخونريزى خواهد كشيد ، در اين ميان عيد قربان رسيد . چنان كه ميدانيم در زمان خود كامگى در اين عيد شترى ميكشتند . بدينسان كه جانور بيزبان را با منگوله و زنگوله آراسته و سوارگانى از پس و پيشش افتاده ، با سرنا و دهل ، يكروز و دو روز در بازار مىگردانيدند و شاديها مينمودند ، و روز قربان ميكشتند كه هنوز جان از تنش درنرفته درباريان بر سرش ميريختند و هر تكه‌اى از گوشتش در دست ديگرى ميماند . سرش را هم براى وليعهد يا شاه مىبردند . اين يك كار خونخوارانه بدى ميبود و از اينرو انجمن از آن جلو گرفت . ولى ميرهاشم كه دستگاه فرمانروايى براى خود چيده و بدلگرمى\r\n\r\n","description":"","footnote":"","page_name":" 532 ","page_number":564},
  {"content":"\r\n\r\nپول محمد على ميرزا و زور تفنگداران دوچى و سرخاب خود را در جهان ديگرى ميديد فرمان شتر قربانى داده و كهنه درباريانى بدانسان كه همه ساله ميكردند شتريرا كشتند و سرش را براى او بردند و از او « خلعت » و پاداش گرفتند .\r\nاز اين كار مردم دانستند ميرهاشم هواى ديگرى ميدارد و هيچ‌گاه رام نخواهد گرديد . همان روز لوتيان و اوباشان دوچى ببازار ريخته با شليك گلوله دكانها را بندانيدند . شب نيز در مغازه‌هاى مجيد الملك شليك بسيار كردند و دسته‌اى بدر خانه حاجى مهدى آقا رفته آن را آتش زدند . انجمن ناچار شد بچاره برخيزد و فشنگ بمجاهدان بخشيده دستور جنگ و جلوگيرى داد ، و از روز آدينه بيست و ششم ديماه ( 12 ذيحجه ) جنگ در ميان دو سو آغاز گرديد .\r\nدوچيان مغازه‌هاى سيد حمزه را سنگر گرفته مجاهدان نيز در چند جا سنگر بسته بودند . گلوله چون تگرگ مىباريد و چه‌بسا ره‌گذريان بيگناه كه نابود شدند . انجمن توپى به روى « پل قارى » كه در ميان دوچى و ديگر كويها ميبود فرستاد ، و چون تا آن روز تبريزيان جنگ نديده و آواز توپى نشنيده بودند ، و چون گفته شدى : « فلان شهر را بتوپ بستند » انبوه مردم چنين پنداشتندى كه با يك توپ نيمى از يك شهر ويرانه گردد ، از اينرو بيم سراسر شهر را فراگرفت . با اينهمه توپ را هم آتش نكردند .\r\nدو روز جنگ برپا بود و بيست تن كمابيش از دو سو كشته گرديدند . از مجاهدان بنام حاجى خليل فرشچى كشته شد و او نخستين قربانى مجاهدان آذربايجانست . اين مرد حجره در بازار ميداشت و يكى از توانگران بشمار ميرفت . با اينحال بنام غيرت و آزاديخواهى بمجاهدان پيوسته با آنكه سالش بيش از پنجاه ميبود سنگينى تفنگ و فشنگ را به خود آسان ميگرفت ، و در اين جنگ كه بيشتر كسان ترسيده پا بجلو نمىگزاردند او دليرانه پا بجلو ميگزارد ، و از اينرو با گلوله‌اى كه بسرش خورد افتاد و جان داد .\r\nپس از دو روز آرامش روى داد . ولى همچنان بازارها بسته و آمد و شد بريده ، و سنگرها بجاى خود ميبود . شبانه اوباشان بدر خانه‌ها رفته پول ميگرفتند . چند روز با اينحال گذشته روز پنجم بهمن بار ديگر در ميانه جنگ و تيراندازى آغاز يافت و باز دسته‌اى كشته گرديدند .\r\nدر اينميان نمايندگان انجمن در تلگرافخانه با تهران در گفتگو مىبودند و دربارهء آرامش شهر چاره ميطلبيدند . از دربار اجلال الملك را كه نماينده انجمن نيز ميبود رييس شهربانى برگزيده رشته كارهاى شهر را به او سپردند و او بيدرنگ به كار برخاسته جلو جنگ را گرفت . از آنسوى چون محرم فرا ميرسيد و بايستى كويها بسيج كار كنند تا دسته‌هاى سينه‌زنى بيرون آورند ، اين خود مايه ديگرى بفرونشستن آتش جنگ گرديد .\r\nاز آغاز محرم بازارها نيمه‌باز و نيمه‌بسته مىبود . ولى دسته‌هاى سينه زن\r\n\r\n","description":"","footnote":"","page_name":" 533 ","page_number":565},
  {"content":"\r\n\r\nپ 165 اين پيكره نشان ميدهد اجلال الملك را با محمد خان ميرپنج قزاق و سركردگان شهربانى و قزاقان ( اين پيكره در همانروزها برداشته شده )\r\n\r\n","description":"","footnote":"","page_name":" 534 ","page_number":566},
  {"content":"\r\n\r\nآمد و شد ميكردند . از آنسوى اجلال الملك در اندك زمانى سامان بكارها داده به همه پاسبانان رخت شيك يك‌سان ( از ماهوت مشكى با كمربند چرمى و دكمه و نشان ) پوشانيد ، و سر - دسته‌ها به آنان گمارده همه را به كار انداخت . ( در زمان مشروطه نخستين شهربانى بسامان در تبريز بنياد يافته و اين آغاز آن مىباشد ) . نيز دسته‌هايى را از سوار شاهسون و از قزاق به پشتيبانى شهربانى برگزيده بگردش در شهر واداشت . كوتاه سخن : در چنان هنگام دشوارى ، اجلال الملك كاردانى نيكى از خود نشان داده شهر را پس از آن آشفتگى بآرامش آورد . من نيك به ياد ميدارم كه چگونه اين دسته‌ها با موزيك در بازارها ميگرديدند و آرامش را برپا ميگردانيدند .\r\nاين جنگ در تاريخ مشروطه ارجمند است . زيرا با زيانهايى كه رسانيد يكسودى دربر ميداشت ، و آن اينكه مردم جنگ را ديده از ترس بيجايى كه درباره آن ميداشتند بيرون آمدند . نيز مجاهدان جنگ را ديده آزموده گرديدند و براى يك جنگ بزرگتر ديگرى آماده شدند . در نتيجه اين جنگ بود كه پس از بمباران مجلس چون شاه سپاه بسر تبريز فرستاد اين شهر ، همچون ديگر شهرها ، دست و پاى خود را گم نكرد و آن ايستادگى را نشان داد . در اين جنگ يكى از سردستگان ستار خان ميبود كه چون كاردانى و دليرى از خود نشانداد بنام و آوازه‌اش افزود . همچنين مجاهدان قفقاز در اين جنگ كاردانى از خود نمودند .\r\n\r\nايستادگيهاى دوچيان\r\nولى با اين جنگ و خونريزى لوتيان دوچى دستگير نگرديدند .\r\nزيرا در كوى خود ايستاده باينسو نمىآمدند و راستى آنكه آمد و شد در ميان دوچى و سرخاب با ديگر كويها بريده شده و دو تيرگى اينزمان رويه سخت‌ترى به خود گرفت . اجلال الملك ميديد كه اگر بخواهد بدستگير - كردن لوتيان پردازد دوباره جنگ درخواهد گرفت ، از اينرو چشم‌پوشى نموده همين اندازه ميكوشيد كه دوباره آشفتگى رخ ندهد . در ده روز محرم نيز كه دسته‌هاى دوچى و سرخاب ببازار ميآمدند ، دوچيان تا مىتوانستند خشم و كينه نشان ميدادند . بويژه روز تاسوعا كه شير ببازار آورده بودند .\r\nما در اين تاريخ از داستان دسته‌هاى سينه‌زنى محرم كه يكى از گرفتاريهاى زمان خودكامگى ميبود و تا سالها پس از مشروطه نيز بازمىماند ، سخنى نرانده‌ايم ولى در اينجا باندك سخنى نيازمنديم .\r\nاين دسته‌ها كه از درهم آميختن نادانيهاى شيعيگرى و هوسبازىهاى عاميگرى و خودنماييهاى لوتيگرى پديد آمدى در همه شهرهاى ايران رواج ميداشت ، ولى در تبريز رواجش بسيار بيشتر ميبود . از يكم محرم تا دوازدهم آن كارها خوابيده به اين پرداخته ميشد .\r\nاين دسته‌ها كه از هر كويى يكى برخاستى برخى از آنها را « ويژگيها » ميبود .\r\n\r\n","description":"","footnote":"","page_name":" 535 ","page_number":567},
  {"content":"\r\n\r\nمثلا همان دوچى روز تاسوعا شير ببازار آوردى بدينسان كه مردى را پوست شير پوشانيده به روى تختى نشانده با خود گردانيدندى . اين ويژه آن كوى ميبود كه ديگرى آن را نياوردى .\r\nگفته شدى كه آن پوست از آن كوى ديگرى ميبوده و دوچيان از دست آنان ربوده‌اند ، و از اينرو بنگهدارى آن كوشيدندى . روز تاسوعا كه بودى انبوهى از مردان آن كوى ( بويژه از سيدان ) بدسته درآمدندى ، بدينسان كه از دو سو دست بكمربند يكديگر انداخته زنجيره بس درازى پديد آوردندى ، و شير را بميان انداخته ، شعرخوانان و سينه‌كوبان روانه گرديدندى .\r\nلوتيان با تپانچه‌هايى بكمر همراهى نمودندى . در شعرهايى كه خواندندى روى سخن بشير داشتندى و در « برگردان » آن گفتندى :\r\n « ايشير يتش بوگون هرايه * امداد ايله آل مصطفايه » \r\nاين شعرها در تبريز زبانزد همگى ميبود ، و از اينرو چون در همان كشاكشهاى مشروطه‌خواهى شعرهايى از اينسو و از آن سو ساخته شدى بيشتر آنها با اين « وزن » و « قافيه » بودى و با همان آهنگ سينه‌زنى خوانده شدى .\r\nبارى روز تاسوعا دوچيان كه بشيوه همه ساله شير آورده بودند گردنكشىها و خود - نماييهاى بسيارى ميكردند و چون در شعرهاى خود به اين لنگه ميرسيدند : « لعنت بيله قوم بيحيايه » ( لعنت بچنان گروه بيشرم ) دست بسوى آزاديخواهان داشته آنان را نشان ميدادند ، و بدينسان كينه ميجستند .\r\nپس از ده روز محرم نيز در آن كوى روزنامه‌اى بتركى آغاز كردند . كه چون بعنوان پرسش و پاسخ در ميان يكمرد عامى با يك ملا نوشته ميشد ، و عامى ملا را « ملا عمو » ميناميد روزنامه نيز به همان نام شناخته گرديد . در اين روزنامه كه بتركى تبريزى نوشته مىشد همه نكوهش و بدگويى از مشروطه‌خواهان ميرفت و خرده‌ها به آنان گرفته ميشد .\r\nچون رنجش ميرهاشم همه از برگزيده نشدن بنمايندگى انجمن ميبود بيش از همه بنمايندگان انجمن پرداخته ميشد . من تا هشت يا نه شماره آن را ديده‌ام . ولى همانا بيشتر بيرون آمده .\r\nگذشته از آن گاهى نيز به فارسى چيزهايى مينوشتند و با سنگ به چاپ رسانيده مىپراكندند ، و چون يكى از اين نوشته‌هاى فارسى اكنون در دست منست براى نمونه بخشى از آن را ميآورم . اين نوشته زير عنوان « هذا كتابنا ينطق عليكم بالحق » نوشته شده و چنين آغاز مىشود :\r\n« اى برادران هوشمند و اى معتقدان قرآن مبين چشم عبرت گشوده و راه غيرت » « پيموده و نام ايرانيت خود را كه زياده از شش هزار سال است كه حميت و غيرت شما » « ايرانيها ناسخ تواريخ ساير دول گرديده و شما ايرانى نبوديد كه مدتهاى مديد با سلاطين » « متعدد در ميدان حميت كوس برابرى زده و سر اطاعت بسلاطين مستبد فرود نياورديد و » « حالا آن حميت ملت‌پرستى و غيرت وطن‌دارى شما را چه شده كه اسير پنج و شش »\r\n\r\n","description":"","footnote":"","page_name":" 536 ","page_number":568},
  {"content":"\r\n\r\nپ 166 اين پيكره نشان ميدهد يكدسته از زنجيرزنان تهران را چون از دسته سخن رانده شده ) اين پيكره را كه در سالهاى نخست مشروطه برداشته شده ) آورده‌ايم\r\n\r\n","description":"","footnote":"","page_name":" 537 ","page_number":569},
  {"content":"\r\n\r\n« نفر ( قفقازى ) خانه‌بدوش شده و تصور نسازيد كه اينها هرگاه ژوليك و جيب‌بر نبودند » « مكانى به خود معين ميكردند و كسى بايشان تصاحب ميساختى . . . ببينيد كار مسلمانى » « چطور شده كه جناب مستطاب عالى آقاى حاجى ميرزا ابو الحسن آقا مشهور به انگجى » « ميفرمايند كه آيا ايوكيلان ملت در كدام شريعت ( اهل محله سرخاب و شتربان ) واجب - » « القتل شدند كه حكم قتل ايشان را داده‌ايد ميرتقى چايچى و ايت خليل در جوابش » « بگويند كه شرح لمعه و شرايع خواندن نيست . كه تو بدانى و ترا با اين كارها رجوع » « نباشد و يكنفر مسلمان با تعصب در آنجا جواب ميرتقى را ندهد كه بلى آقاى چايچى اصل » « مقصد از مشروطه شرح لمعه و شرايع خواندن و شرع انور را جارى نمودن است و » « چاى تلخ فروختن نيست كه تو بدانى و توهين حضرات آقايان علماء و سادات را مگر » « در مشروطه طبيعى مذهبان و در قانون مفسدين واجب ميدانند چنان كه جناب مستطاب » « آقا ميرجواد آقاى پيشنماز مقصوديه كه در زمان استبداد امر بمعروف و نهى از منكر » « نمودن ايشان را كسى انكار ندارد در جنگ ثانوى به جهت اصلاح به محله شتربان آمده » « و حقيت ايشان را ديده و در مراجعت باهل سرخاب و شتربان گفته كه جنگ نسازيد كه » « من رفته و اهل آن محلات را ساكت كنم ايشان فورا فرمودهء جناب مشار اليه را اطاعت » « كرده و ساكت شدند اما اهالى محله جناب مزبور به حرف او اعتنا نكرده و ساكت » « نشدند جناب معزى اليه بدون غرض شخصى مفسدان وكيل‌نما را ايراد ميكردند كه » « چرا فرمان قتل و غارت اهل محله سرخاب و شتربان را واجب ميدانند . ( على مسيو ) » « در جوابش ميگويد كه تو هم بلاشيئ آمده و در محله ما چيزدار شدى و حالا از محله » « سرخاب و شتربان حرف لاطايل آموخته‌اى اهل تبريز مگر شماها اين على مسيو را » « نميشناسيد و نميدانيد كه مسيو چه معنى دارد و در لغت فرانسه مسيو بمعنى آقاست اما » « آنكسى كه از اصل و نسب خاچ‌پرست باشد موسيو را مقدم دارند مثل مسيو پرين و » « غيره و آنكه از اسلام بخاچ‌پرستى برگشته موسيو او را مؤخر سازند اين ظاهر حال » « و اسم آن لامذهب و از شرح سيئات باطن او قلم نويسندگان عاجز است از آن جمله تعزيه - » « دارى حضرت سيدالشهداء عليه آلاف التحية و الثنا را هميشه استهزاء نموده و نوحه - » « خواندن را منع و ملامت سازد چنان كه كرات در مجالس مذاكره كرده كه من بعد از سفر » « اسلامبول يكروز بعنوان تقيه بدست دلريش رفته و رنجيدم از آن تاريخ غسل توبه » « نمودم كه ديگر از اين غلطها نكنم لامذهبى كه تعزيه‌دارى آن حضرت را غلطكارى » « ناميده و از اسلاميت برگشته باشد به كفر او ديگر دليل و برهان لازم نيست و از خباثت » « فطرى آنقدر تلاش كرده كه اساس تعزيه‌دارى سيد الشهداء عليه السلام را پژمرده » « و پرشكسته نموده . »\r\n\r\n","description":"","footnote":"","page_name":" 538 ","page_number":570},
  {"content":"\r\n\r\n\r\nفرمانفرما در ساوجبلاغ\r\nاما در ساوجبلاغ ، چنان كه نوشتيم فرمانفرما به آهنگ آنجا از تبريز روانه گرديد ، و چون بمياندواب رسيد يكدسته از سواره را از پيش فرستاده فرداى آن روز كه دوازدهم يا سيزدهم ديماه مىبود خود با بازمانده سپاه بدانجا شتافت . مردم شهر كه از درون هواه‌خواه ايران ميبودند به پيشواز شتافته شاديها نمودند و بدينسان شهر دوباره بدست آمد . ليكن محمد فريق پاشا سركرده عثمانى كه در چند فرسخى نشسته و پياپى كردان را بآشوب برميانگيخت ، اين بار كوشش بيشتر گردانيد و كردان در آباديهاى بيرون ساوجبلاغ آنچه توانستند دريغ نگفتند . آباديها را ويران گردانيده كسانى را خون ريختند . سپس بيشرمى را از اندازه گذرانيده بفرمانفرما پيام فرستادند كه شهر را بما باز گزار و برو . فرمانفرما با آنكه هزار و دويست تن بيشتر همراه نميداشت و كردان ده برابر فزونتر ميبودند پاسخ درشتى داده فرستاده را بازگردانيد . اين بود روز شنبه بيستم ديماه ناگهان دوازده هزار تن بيشتر روى به شهر آورده همه پشته‌هاى پيرامون را گرفتند و به كار جنگ پرداختند . فرمانفرما سواره و سرباز را بگوشه‌هاى شهر بخش كرده دستور جنگ و جلوگيرى داد ، و خود نيز تفنگ بدست آمده ايستاد . دو توپ در سراى حكومتى نهاده آتشفشانى ميكردند ، و چون يكى از توپچيان با گلوله زده شد فرمانفرما خود پشت توپ جا گرفت . دوازده ساعت جنگ برپا بود و صد تن كمابيش از اينسو كشته شدند . با اين حال كردان كارى از پيش نبرده بازگشتند . ولى در ديه‌ها همچنان تاراج ميكردند و راهها را بسته بودند . همانروز كه اين جنگ ميرفت ميانه ساوجبلاغ و مياندواب راه را زده قورخانه و هشت هزار تومان پول را كه براى فرمانفرما فرستاده شده بود يغما كردند .\r\nدر اين ميان چشم فرمانفرما و مردم ساوجبلاغ به راه ميبود كه از تبريز يا تهران ياورى رسد . ولى بيست روز گذشت و جز دسته اندكى از شاهسون به آنجا نرسيد . محمد على ميرزا روز فرداى نشست بيست و دوم ديماه بشيرينكارى ، خود بتلگرافخانه دربار رفته و بسران ايلها و سركردگان سوار آذربايجان تلگرافها زده بود كه به يارى فرمانفرما شتابند . ولى چون رويه‌كارى ميبود در بيرون نتيجه ديده نميشد .\r\nاز آنسوى دولت رفتار نيرنگ‌آميزى پيش گرفته چنين ميگفت : « عثمانيان چون آگهى جنگى نفرستاده‌اند نبايد ما با سپاه آنان جنگ كنيم و تنها بايد بسركوب ايلهاى نافرمان كوشيم » . بفرمانفرما نيز دستور فرستاده بودند كه جز با كردان جنگ نكند .\r\nدر حالى كه عثمانيان آشكاره مرز را شكسته به خاك ايران درآمده بودند . از آنسوى در باره ساوجبلاغ چون از كردان كارى پيش نرفت خود فريق پاشا به كار برخاسته با سپاه و توپ رو بسوى شهر آورد . فرمانفرما كسى فرستاده پيام داد كه شما هنوز آگهى جنگى نفرستاده‌ايد ، چگونه بسر شهر ميآييد ؟ فريق پاسخ داد : آگهى جنگى بالاتر از اين\r\n\r\n","description":"","footnote":"","page_name":" 539 ","page_number":571},
  {"content":"\r\n\r\nپ 167 اين پيكره نشان ميدهد فرمانفرما را با يكدسته از كردان در ساوجبلاغ\r\n\r\n","description":"","footnote":"","page_name":" 540 ","page_number":572},
  {"content":"\r\n\r\nچه باشد كه با بيست هزار سپاه و شش توپ تا نيم فرسنگى شهر آمده‌ام . اگر تا شش ساعت ديگر از شهر بيرون نروى بيدرنگ جنگ آغاز خواهيم كرد .\r\nاز اين پاسخ فرمانفرما را تاب ايستادگى نمانده شهر را رها كرد و بمياندواب بازگشت . بدينسان يكداستان ننگ‌آلودى رخ داد . عثمانيان به شهر درآمده استوار نشستند ، و اين شگفت كه باز مىگفتند ، ما به خاك ايران نگذشته‌ايم . محمد على ميرزا و وزيرانش نيز مىگفتند : عثمانيان هنوز آگهى جنگى نفرستاده‌اند .\r\nفرمانفرما در مياندواب نشسته سپاه گرد ميآورد . در اين هنگام از حاجى محمد - رضا نامى از بازرگانان كاشان كارى رخداد كه بايد نامش در تاريخ بماند ، و آن اينكه از عراق پانصد تومان پول براى فرمانفرما فرستاد كه در راه جنگ به كار برد ، فرمانفرما پول را پذيرفته با تلگراف سپاس گزارد .\r\nاز آنسوى چنان كه گفتيم در اين كشاكش با عثمانى دولتهاى روس و انگليس و آلمان نيز دلبستگى مىنمودند ، و گذشته از اين لشكركشيها و كوششها گفتگوهايى نيز در تهران و استانبول كرده مىشد . نيز كميسيونى در نزديكيهاى مرز برپا و گفتگو از خط مرز مىرفت . عثمانيان اگر برخى از خاك ايران را از آن خود ميشماردند ساوجبلاغ از آن جمله نتوانستى بود . از اينرو عثمانيان ناگزير مانده روز يكم اسفند ساوجبلاغ را رها كرده پس نشستند ، و كردان سركش نيز بشيوه هميشگى خود از در پشيمانى درآمده بار ديگر بايران بستگى و فرمانبردارى نمودند ، شگفت‌تر از همه آنكه چون اين آگاهى به تهران رسيد محمد على ميرزا دستاويزى براى شيرينكارى پيدا كرده « دستخط » پايين را بمجلس فرستاد :\r\n« احتشام السلطنه تلگرافى الآن مبنى بر حركت فريق از ساوجبلاغ رسيد چون » « براى دولت و ملت مژده بود فرستادم ملاحظه نماييد و فردا در مجلس علنى قرائت » « نماييد كه ملت بدانند من آرام و راحت خود را حرام كرده در مراجعت فريق و در اين » « پشيمانى طوايف ياغى بدون خونريزى چقدرها اقدامات و زحمات را كشيده‌ام اميدوارم » « با همراهى و اتحاد معنوى مجلس مقدس با دولت همه كارها اصلاح شود شهر محرم - » « الحرام 1326 »\r\nبدينسان بيك كار ناكرده مىنازيد . در حالى كه همانروزها كردان در پيرامون - هاى ارومى تباهكارى بىاندازه مىنمودند و پياپى تلگرافهاى ناله از مردم ميرسيد .\r\nهمچنين نايب حسين كاشانى و پسرانش در كاشان در ستمگرى به چيزى دريغ نمىگفتند و آواز مردم بدادخواهى بلند مىبود - از آنسوى عثمانيان با آنكه ساوجبلاغ را رها كردند از خاك ايران بيرون نرفتند و از كميسيون و كوششهايش نيز نتيجه‌اى به دست نيامد .\r\n\r\n","description":"","footnote":"","page_name":" 541 ","page_number":573},
  {"content":"\r\n\r\n\r\nرخداد هشتم اسفند\r\nمحمد على ميرزا همچنان با مجلس رفتار نيكو مىنمود ، و ميتوان پنداشت كه اين هنگام از نبرد با مجلس نوميد گرديده ، و خواه و ناخواه گردن بنگهدارى آن گزارده بود . زيرا چنان كه گفتيم هر پيشامدى را دستاويز گرفته گام ديگرى بسوى دوستى با مجلس برميداشت . از جمله در آغازهاى اسفند ) چون مجلس توانست « قانون انطباعات » را بپايان رساند شاه آن را فرصت شمرده « دستخطى » بنام خشنودى و خرسندى از كارهاى مجلس فرستاد كه در نشست هفتم اسفند « 24 محرم 1326 ) در مجلس خوانده گرديد .\r\nليكن فرداى آن روز كه آدينه هشتم اسفند ( 25 محرم ) مىبود داستانى رخداد كه بيكبار آب را گل‌آلود گردانيد . آن روز محمد على ميرزا براى گردش آهنگ دوشان - تپه را داشت ، و چون باشكوه و دبدبه از دربار بيرون آمد يك كالسكه دودى ( اتومبيل ) از جلو و كالسكه شش اسبى پادشاهى در پشت سر آن ، و غلامان كشيكخانه با امير بهادر در پيرامون روانه گرديدند ، با اين شكوه و آرايش كه راه ميرفتند چون خيابان باغ وحش « 1 » را بپايان رسانيده خواستند بخيابان ظل السلطان به‌پيچند ، در همانجا ناگهان نارنجكى به زمين خورد و با يك آواى سختى تركيد . دو تن كشته شده و چند تن زخم يافتند و شيشه‌هاى اتومبيل خورد گرديد . هنوز آواى آن پريده نشده نارنجك ديگرى چند گام دور تر تركيد كه باز چند تن كشته شده چند تن زخم يافتند . شاه كه در كالسكه شش اسبى ميبود گزندى به او نرسيد ، و همين‌كه آواى نارنجك را شنيد از كالسكه پايين آمده پيرامونيان گردش را گرفتند ، و بيمناك و شتابزده خود را به خانه كالسكه‌چىباشى كه در آن نزديكى ميبود رسانيدند . غلامان كشيكخانه همين كه آواى نارنجك را شنيدند از هم پراكنده در اينجا و آنجا دست بتاراج و چپاول يازيدند ، سپس چون شنيدند كه شاه زنده است دوباره بازگشتند و شورش و بهم خوردگيها كه پديد آمده بود از ميان برخاست . شاه ساعتى در خانه كالسكه‌چىباشى آسوده سپس با پاى پياده بدربار رفت . و همان روز خود او با تلگراف داستان را بشهرها آگاهى فرستاد . از آنسوى در تهران چون چگونگى دانسته شد آزاديخواهان بشيوه هميشگى خود ، ناخرسندى از آن نمودند ، و مردم بنام آنكه از شاه يكچنان گزندى درگذشته به شادى پرداخته چراغان كردند ، فردا در بهارستان پيش از نيمروز نشست ويژه‌اى برپا كرده فرستادگانى را برگزيده بنزد شاه فرستادند كه از پيشآمد افسوس و همدردى نشان دهند و از آسوده جستن شاه سپاسگزارى نمايند . سپس تلگرافها به شهر فرستادند و از همه‌جا خواستار چراغان و جشن گرديدند . به تبريز سه تلگراف رسيد . يكى از بهبهانى ، ديگرى از احتشام السلطنه ، ديگرى از نمايندگان آذربايجان اين بود انجمن دستور چراغان داد ، و خود تلگرافى بنام افسوس و شادى بشاه فرستاد .\r\nپسين آن روز كه نشست هميشگى مجلس برپا گرديد بار ديگر گفتگو از پيشآمد كردند ،\r\n\r\n\r\n","description":"","footnote":"\r\n( 1 ) همان خيابانى كه اكنون پهناور گرديده و بنام خيابان پستخانه خوانده مىشود .\r\n","page_name":" 542 ","page_number":574},
  {"content":"\r\n\r\nو برخى نمايندگان از چاپلوسى يا ساده‌دلى بسخنان پوچى برخاستند . كسانى ميگفتند :\r\nچنين كارى از ايرانى سر نميزند . كنندهء آن بيگمان بيگانه ميبوده . مجلس پافشارى مينمود كه جستجو و رسيدگى نيكى شود و كنندگان بدست آيند ، و چون دو بمب انداخته شده بود ياد « دو نفر » كرده ميشد .\r\nشهربانى از همان روز آدينه بجستجو پرداخته بود . خانه‌اى كه نارنجكها از آنجا انداخته شده بود درش را بسته يافتند و چون چند روزى بيوسيدند و كسى به آنجا نيامد خودشان در را باز كرده بدرون رفتند و در آنجا برخى افزار نارنجك‌سازى با يكريش ساختگى بدست آوردند ، دو سه روز ديگر چهار تن از آذربايجانيان را كه با گارى به سفر ميرفتند ، از عبد العظيم بتهران آوردند ، و در شهربانى بند كرده ببازپرس پرداختند . سه تن از آنان بنامهاى مشهدى محمد و مشهدى عبد اللّه و اكبر ، از مردم اسكو ، و يكى بنام زينال از مردم قره‌داغ ميبود . شهربانى اينان را كنندگان آن كار ميشمرد ، ولى آنان چيزى به گردن نميگرفتند . از آنسوى چون انجمن‌هاى تهران پافشارى مينمود كه بازپرس آشكار باشد و فشار و سختگيرى در ميان نباشد ، ناگزير نتيجه‌اى بدست نيامد ، و پس از چند روزى هر چهار تن رها گرديدند .\r\nشهربانى بهركه گمان بمب‌سازى ميبرد شبانه بخانه‌اش فرستاده دستگير ميساخت ، و آزاديخواهان بنام پشتيبانى از قانون به اين رفتار شهربانى ايراد ميگرفتند ، و خواهيم ديد كه اين خود زمينه كشاكشى را پديد آورد .\r\nمحمد على ميرزا روزهاى نخست خونسردى نشان داده آن را دستاويزى براى رنجيدگى از مجلس و آزاديخواهان نمىگرفت . ولى چون از جستجو نتيجه بدست نيامد بدلتنگى آغاز كرده يك نامه گله‌آميزى بمجلس نوشت كه در آن چنين ميگفت :\r\nاگر تا چند روز ديگر هم اثرى از تعيين محركين و دستگيرى مرتكبين ظاهر نشود لابد بعضى اقدامات مجدانه به عمل خواهد آمد كه خيانت مجرمين هويدا و اغراض مغرضين آشكار و پيدا شود .\r\nچنان كه سپس خواهيم ديد از همه جستجوهاى شهربانى درباره اين رخداد نتيجه روشنى بدست نيامد . ولى آنچه در سال‌هاى ديرتر دانسته شده آنست كه نقشه اين كار را « حيدر عمو اغلى » كشيده و بمب را نيز او ساخته بوده و بمب‌اندازان همان چهار تن نامبردگان بالايى ( كه يكى از آنان مشهدى محمد عمواغلى ميبود ) بوده‌اند ، و همانا اينان را بتهران كميته باكو فرستاده بوده است .\r\nاين نمونه ديگرى از اين كارهاى حيدر عمو اغلى است ، و مىرساند كه او يك شورشخواه راست و شايايى مىبوده و به كارهاى بزرگ مىكوشيده . پس از كشتن اتابك اين دومين شاهكار او مىبود كه اگر پيش رفتى هرآينه نتيجه‌هاى بزرگى را در پى داشتى .\r\nاين بمب اگر محمد على ميرزا را از ميان برده بودى جنبش مشروطه‌خواهى ايران رنگ\r\n\r\n","description":"","footnote":"","page_name":" 543 ","page_number":575},
  {"content":"\r\n\r\nپ 168 اين پيكره نشان ميدهد فرمانفرما را با يكدسته از كردان در ساوجبلاغ\r\n\r\n","description":"","footnote":"","page_name":" 544 ","page_number":576},
  {"content":"\r\n\r\nديگرى به خود گرفتى .\r\n\r\nكشته شدن قوام الملك در شيراز\r\nدر اسفندماه در شيراز نيز خونها ريخته گرديد . چنان كه گفته‌ايم قوام الملك شيرازى يكى از دشمنان بنام مشروطه بشمار ميرفت ، و در سايه پافشاريهايى كه مجلس كرد دولت او را بتهران خواست .\r\nليكن در تهران از قوام بازخواستى يا بازپرسى نرفت و او پس از چند ماهى دوباره بشيراز بازگشت ، بىاينكه مجلس يا آزاديخواهان ايرادى گيرند . . اين شيوه مجلس ميبود كه كسانى را كه دشمن مشروطه مىشناخت و دنبال ميكرد ، پس از چندى گذشته را فراموش كرده دل با آن نيك مىگردانيد . هركس را كه بتهران ميخواستند و مىآمد چندى ميماند و ديگر كسى با او كارى نميداشت . بگفته روزنامه حبل المتين ، تهران يكى از « مطهرات » گرديده بود كه اين گونه گناهكاران را پاك ميگردانيد .\r\nپس از بازگشت قوام بشيراز دوباره كشاكش و دوتيرگى در آنجا سختى گرفت .\r\nراستش آنكه مشروطه‌خواهى در شيراز ريشه ندوانيده شيرازيان بيش از همه كينه‌ها و هوسهاى خود را دنبال ميكردند . يك « انجمن اسلامى » كه برپا كرده بودند در ميان بنيادگزاران آن دشمنى و دوتيرگى پديد آمده پياپى با تلگراف بدگويى از يكديگر مىكردند ، از آنسوى كسانى كه از پيش با قوام و خاندانش دشمنى ميداشتند در اين هنگام فرصت يافته بنام مشروطه‌خواهى بكينه‌جويى ميكوشيدند .\r\nكار آشوب و سبكسرى در شيراز بجايى رسيد كه شيخ يوسف نامى را كه بنام نمايندگى بتهران فرستاده بودند يكدسته تلگراف كرده بيرون كردن او را از مجلس ميخواستند .\r\nنيز بدخواهان قوام در شاه‌چراغ بست نشسته ، و سيد عبد الحسين لارى را كه يكى از ملايان شكوه دوست و نامجو ميبود به يارى خود خواسته ، و او با هفتاد تن تفنگچى آمده و بامهاى شاه‌چراغ را سنگر كرده با شهر بجنگ مىپرداخت ، سه ماه بيشتر اين كشاكش در ميان ميبود .\r\nدر اسفندماه تلگراف آشتى بتهران فرستادند و گمان ميرفت كه آشوب پايان يافته ليكن چند روزى نگذشت كه داستان كشته شدن قوام رخ داد . بدينسان كه روز شنبه شانزدهم اسفند ( 4 صفر ) هنگامى كه قوام در باغ ديوانخانه و دسته انبوهى در پيرامون او مىبودند ناگهان جوانى نزديك گرديده چهار تير به او زد و در زمان خود را هم كشت .\r\nپيرامونيان قوام بهم برآمدند ، و سپس كه بجستجو پرداخته رخت و تن كشنده را كاويدند از جيب بغل او كاغذى بيرون آمد كه در روى آن مىنوشت : « نعمت اللّه بروجردى نمره 19 قاتل نصرت الدوله پسر قوام الملك شيرازى »\r\nاين يك كار شگفتى ميبود ، چنان كه سپس دانسته شد ، اين نعمة اللّه نوكر معتمد ديوان ميبوده ، چون معتمد ديوان از دشمنان بنام قوام ميبود با انگيزش او به پيروى از\r\n\r\n","description":"","footnote":"","page_name":" 545 ","page_number":577},
  {"content":"\r\n\r\nعباس آقا كشنده اتابك باينكار برخاسته . ولى در اينجا بيش از همه كينه‌هاى دو تن كارگر ميبوده .\r\nپسران قوام كشته پدر را از زمين برداشته بدستاويز آن ، خانه‌هايى را از بدخواهان خود تاراج و كسانى را دستگير گردانيدند ، و بدينسان دوباره كشاكش و كينه‌توزى پ 169 نعمت الله بروجردى كشنده قوام پديدار گرديد . سپس روز نوزدهم اسفند در بزم سوگوارى قوام ، باز داستانى رخ داد و دو تن از ملايان بنام آنجا كشته گرديدند . يك پسر قوام هم زخمى شد . صاحب اختيار كه اين زمان والى فارس ميبود در تلگراف خود بمجلس درباره اين داستان ميگفت :\r\n\r\n","description":"","footnote":"","page_name":" 546 ","page_number":578},
  {"content":"\r\n\r\n« ديروز در فاتحه قوام الملك سيد احمد دشتگى تيرى بسالار السلطان زد كه مشغول معالجه‌اند دو تير هم بآقا شيخ باقر خورد و دو نفر هم مقتول شدند سيد مزبور را مردم قطعه‌قطعه كردند » .\r\nولى انجمن اسلامى در تلگراف دراز خود داستان را بوارونه اين باز نموده چنين مينوشت : « امروز صبح برخاستن از مجلس فاتحه در حسينيه قوام الملك از پشت‌بام و فضاى حسينيه حكم بشليك مينمايد كه جناب شيخ محمد باقر حجة الاسلام و حاجى سيد احمد معين الاسلام را تيرباران نمايند . آقا شيخ محمد باقر دو تير برميدارد و گلوله خودشان بپاى سالار السلطان مىخورد دو نفر مرد يكنفر زن مقتول مىشوند حاجى معين اسلام فرار مىكند پانصد قدم از حسينيه دور مىشود آقا بيك سركرده اشرار سواره رسيده بضرب گلوله كار او را مىسازد بعد تفنگچيها رسيده نعش او را تيرباران نموده بند به پاى سيد مظلوم بسته مىآورند بدرب حسينيه بدار ميزنند ، پس از يكساعت حكم ميرسد جنازه او را آتش بزنيد آن بىمروتها او را با نفط آتش زده خاكسترش در خندق بباد ميدهند » .\r\nچون دانسته نيست كدام يكى از اين‌ها راست‌تر است ما هر دو را در اينجا آورديم .\r\n\r\nسركوبى ورامينىها\r\nبدينسان سال 1286 بپايان ميرسيد . در پايان‌هاى اينسال در تهران برخى كارهايى هم رفت كه اينجا مىآوريم :\r\nچون برخى از نمايندگان مجلس ، از سعد الدوله و ديگران ، كناره جسته بودند مجلس به اين شد كه كسانى را بجاى آنها خودش برگزيند و در آخرهاى بهمن - ماه كسان پايين را برگزيد :\r\nحكيم الملك ، مستوفى الممالك ، شيخ حسين يزدى ، مؤتمن الملك ، شاهزاده امان اللّه ميرزا ، معاضد السلطنه ، مجد الملك ، حسين قليخان نواب .\r\nنظام السلطنه برخى از وزيران را ديگر گردانيده در نشست شنبه نهم اسفند ( 26 محرم ) مجلس كابينه نوين را بدينسان شناسانيد .\r\nنظام السلطنه رييس الوزراء و وزير داخله ، ظفر السلطنه وزير جنگ ، صنيع الدوله وزير ماليه و فوايد ، مخبر السلطنه وزير علوم ، مؤتمن الملك وزير تجارت ، مؤيد السلطنه وزير عدليه .\r\nشيخ محمود ورامينى كه نامش را برده گفته‌ايم يكى از دشمنان پافشار مشروطه ميبود در پيشامد ميدان توپخانه با گروهى از پيروان به يارى اوباشان آمد ، چون دستگاه ميدان توپخانه بهم خورد اينان بورامين بازگشتند ، و با آنكه دستگيرى همه اين بدخواهان شرط آشتى ميانه مجلس و شاه ميبود كسى باينان نپرداخت . با اينحال شيخ محمود آسوده ننشست و پيروانش در آن پيرامونها بآشوب برخاستند . سپس نيز آشكاره نافرمانى نموده\r\n\r\n","description":"","footnote":"","page_name":" 547 ","page_number":579},
  {"content":"\r\n\r\nاز دادن ماليات سرباز زدند . با آن نرم‌رويى كه محمد عليميرزا و درباريان با مجلس و مشروطه مينمودند اينان جز درشتى نشان نميدادند . چون آوازه اين نافرمانى بهرجا ميرسيد و كسانى با آن پيرايه‌ها بسته مىگفتند شاه در ورامين سپاه آماده ميگرداند كه بتهران بخواهد و بنياد مشروطه را براندازد از اينرو مجلس به دولت فشار آورده سركوب آنان را خواست . با همه ناخرسندى درونى محمد عليميرزا وزيران ناگزير گرديده دسته‌اى از قزاق و سرباز با دو توپ بسر آنان فرستادند ، و اين سپاه چون بامامزاده جعفر رسيد ورامينيان خيره‌سرانه در برابر اينان ايستادند و سنگر پديد آوردند .\r\nليكن همين كه جنگ آغاز يافت و آواى توپ بلند گرديد شيخ و پيروانش سراسيمه گرديده رو بپراكندگى آوردند و هر يكى بسوى ديگر رفت . شيخ محمود نهانى خود را به تهران رسانيده آهنگ خانه طباطبايى كرد و در آنجا بستى نشست . ولى طباطبايى به او پناه نداد و شيخ ناگزير گرديده خود را به بهارستان انداخت و بدانجا پناهيد .\r\nاين در آخرهاى اسفند بود . پس از روزهاى نوروز كه نشست مجلس برپا گرديد گفتگو از شيخ محمود و پناهش او بميان آمد ، و شگفت بود كه برخى از نمايندگان بشيوه سست‌نهادانه خود ازو هوادارى مىنمودند . ولى ديگران پاسخ داده چنين نهادند كه به عدليه فرستاده شود ، و چون او خود نميرفت با زور فرستادند و با دستور عدليه به زندانش سپردند .\r\nبدينسان يكى از سردستگان ميدان توپخانه كيفر يافت . شگفت آنكه مجلس كه باينان كيفر ميداد بحاجى شيخ فضل اللّه و سيد على و ديگران نمىپرداخت ، و محمد عليميرزا كه سرچشمه همه بدخواهيها ميبود گمان بد نبرده بدانسانكه گفتيم بنگهدارى ميكوشيد .\r\nاين يكى از ايرادهايى ميبود كه برخى روزنامه‌هاى تندرو ميگرفتند .\r\nنايب حسين كاشانى كه نامش برده‌ايم از فرصت سود جسته در كاشان دسته‌اى براى دزدى و راهزنى پديد آورد ، امروزها ناله كاشانيان از دست او و پسران و پيروانش بلند ميبود ، و چون دولت پروايى نميكرد ملايان كاشان ناگزير مانده « فتواى جهاد » دادند كه خود مردم بدور گردانيدن آنان كوشند . ولى پيداست كه مردم ياراى چنين كارى نمىبودند .\r\n\r\nباز كشاكش در ميان انجمنها و دربار\r\nبدينسان سال 1286 بپايان آمده سال 1287 كه در تاريخ مشروطه ايران يكسال بيمانندى مىباشد فرارسيد . در هفته‌هاى نخست سال داستانى رخ نداده آرامش ميبود . در اين روزها احتشام - السلطنه رييس مجلس چه از « رياست » و چه از نمايندگى مجلس كناره‌جويى كرد . چون برخى از روزنامه‌ها بنرم‌روييهاى او با محمد عليميرزا خرده ميگرفتند از اين رنجيده خود را بكنار كشيد . در نشست شنبه پانزدهم فروردين ميرزا اسماعيل خان ممتاز الدوله بجاى او برگزيده گرديد . ليكن اين نيز از ردهء صنيع الدوله\r\n\r\n","description":"","footnote":"","page_name":" 548 ","page_number":580},
  {"content":"\r\n\r\nو احتشام السلطنه ميبود كه جز نرم‌رويى و رويه‌كارى چشم نبايستى داشت .\r\nدر نيمه دوم فروردين بار ديگر در تهران هياهويى برخاسته كشاكش در ميان دربار و انجمنها برپا گرديد . چنان كه گفتيم محمد على ميرزا از پيش‌آمد بمب سخت دل‌آزرده پ 170 اين پيكره نشان ميدهد نمونه‌اى از شهربانى تبريز را ( اين در سال 1288 برداشته شده ولى نمونه همان شهربانى نخست است )\r\n\r\n","description":"","footnote":"","page_name":" 549 ","page_number":581},
  {"content":"\r\n\r\nميبود و بشهربانى سخت گرفته پيدا كردن بمب‌اندازان را ميخواست ، و شهربانى به همان دستاويز شبانه سرباز و پوليس بخانه‌هاى اين و آن ميفرستاد و دستگير ميكرد و ببازپرس ميكشيد ، اين داستان همچنان پيش ميرفت تا شب چهارشنبه نوزدهم فروردين ( 6 ربيع الاولى ) هنگام نيمشب به خانه چهار تن از كاركنان چراغ گاز ( كه يكى از آنان حيدر عمو اغلى و ديگرى ضياء السلطان نامى مىبود ) ريختند و با دژرفتارى هر چهار تن را گرفتند و بشهربانى برده بزنجير كشيدند . فردا نيز هر چهار تن را بكاخ گلستان ( نشيمن محمد على ميرزا ) بردند كه در آنجا ببازپرس پردازند .\r\nاين آگاهى چون پراكنده گرديد انجمنهاى تهران بار ديگر به جنب‌وجوش آمدند ، و بعنوان آنكه چند « اصل » از قانون اساسى شكسته شده ( زيرا به خانه مردم ريخته و آنگاه در كاخ گلستان ببازپرس پرداخته بودند ) زبان بايراد و رنجيدگى گشادند .\r\nفردا پنجشنبه شورش بزرگتر گرديده انجمنها باز در مدرسه سپهسالار گرد آمدند و بمجلس « لايحه » فرستادند . چنين پيداست كه همدستان حيدر عمو اغلى ، يا بهتر گويم كاركنان كميته باكو در تهران ، دست در كار ميداشتند و ميخواستند كه نگزارند بازپرس و جستجو پيش رود و پرده از روى كار بيفتد . هرچه هست مجلس وزيران را بنشست خاسته چگونگيرا پرسيد . وزيران ناآگاهى نمودند و دانسته شد شاه يكسره دستخط بحكمران تهران نوشته و او دستور بشهربانى داده ، بىآنكه وزير عدليه يا داخله آگاه باشد . مجلس اين را ايراد ديگرى گرفت .\r\nبهر حال روز آدينه بيست و يكم فروردين ( 8 ربيع الاولى ) دستگيران را از كاخ گلستان بعدليه آوردند ، و در اينجا با بودن نمايندگانى از مجلس و توده مردم ، بازپرسها نمودند . چون آزاديخواهان همچنان شور و خروش ميكردند ، برگزيدگانى از سوى مجلس با وزيران نشسته چنين نهادند كه حكمران تهران و رييس شهربانى كه قانون اساسى را شكسته بودند هر دو در عدليه دنبال كرده شوند و كيفر قانونى يابند .\r\nولى محمد على ميرزا به اين نهش سر فرونياورده با وزيران درشتى نمود و چنين گفت : « من خودم با مجلس بكنار خواهم آمد . » وزيران از اين پرخاش و درشتى از كار كناره‌جويى كردند و در خانه‌هاى خود نشستند . اين بود بار ديگر كار شورش و جوشش بالا گرفت .\r\nانجمنها در مدرسه سپهسالار داد هياهو و سخن‌پردازى ميدادند . گاهى خروشيده گاهى ميناليدند . در مجلس پياپى گفتگو كرده ميشد . چند تن هم بنزد شاه رفته با خود او بسخن پرداختند . شاه ميگفت : اكنون كه « ملت » نميخواهد كسانى را كه آهنگ كشتن من ميداشتند دنبال كنم من نيز چشم مىپوشم ، و پيداست كه اين سخن را از روى رنجيدگى ميگفت .\r\nيكهفته بدينسان ميگذاشت ، و چون از بازپرسهاى آن چند تن كه همچنان پيش ميرفت نتيجه‌اى بدست نيامد و چنين دانسته شد كه بيگناه بوده‌اند ، از اينرو خشم شاه كمى فرو نشست ، و چون وزيران پافشارى ميكردند كه خواهشهاى مردم پذيرفته شود ، و بى\r\n\r\n","description":"","footnote":"","page_name":" 550 ","page_number":582},
  {"content":"\r\n\r\nاين بكارى نمىپرداختند ، محمد على ميرزا خواه‌ناخواه دستور داد كه حيدر عمو اغلى و ديگران را رها كردند ، و به خواهش وزيران خرسندى داد كه حكمران تهران و رييس شهربانى را بعدليه آورده بگناه قانون‌شكنى كيفر دهند چند روزى هم بر سر آوردن آن دو تن بعدليه و بازپرسشان گفتگوها و نمايشها ميرفت و خروشها از انجمنها ديده ميشد ، تا آن نيز انجام گرفت و بىهيچ نتيجه‌اى پايان پذيرفت . بدينسان كشاكش بپايان رسيد و انجمنها كه از خروشيدن و ناليدن سير شده بودند پى كارهاى خود رفتند .\r\nولى اين يك فيروزى بزرگى از انجمنهاى تهران شمرده گرديد كه در روزنامه‌ها ستايش آن را نوشتند و نمايندگان آذربايجان با تلگراف درازى داستان را به تبريز آگاهى دادند . در برخى نوشته‌ها كه به تبريز ميرسيد به تبريزيان راهنمايى ميشد كه پيروى از رفتار تهرانيان كنند ، و در نتيجه اين ستايشها و راهنماييها بود كه در تبريز هم بانجمن‌سازى آغاز گرديد ، و خواهيم ديد كه چند انجمن برپا شد .\r\nبهرحال داستان بمب و جستجو از بمب‌اندازان در اينجا خاتمه پذيرفت . محمد على ميرزا نيز ديگر دنبالش نكرد ، و همانا از همين روزها بود كه بالياخوف و نمايندگان سياسى روس بگفتگو پرداخت و نقشه بمباران مجلس را آغاز كرد .\r\n\r\nداستان بيله سوار\r\nدر آن هنگام كه در تهران اين كشاكش ميرفت در آذربايجان ، در مرز بيله سوار يك داستان ننگ‌آلود خونينى رخ ميداد .\r\nچگونگى آنكه روز يكشنبه بيست و سوم فروردين‌ماه ( دهم ربيع الاولى ) دو ساعت از نيمروز گذشته دويقلازف كاپيتن روس بعنوان آنكه اسبش به خاك ايران گريخته بىآنكه بگمرك ايران آگاهى دهد ، با شش سوار روس از مرز گذشته تا نيم ميل در خاك ايران پيش آمد . دو كس از ايل قوجه بيگلو در آن نزديكى اسب ميچرانيدند ، دويقلازف بنام آنكه اسب گريخته او باسبهاى اينان پيوسته بايشان نزديك گرديد ، و همين كه رسيد يكى از آن دو تن را با گلوله زده از پا درآورد . آن ديگرى كه ميخواست بگريزد او را هم زد . يكدسته از قوجه بيگلو در اين هنگام در بازار بيله سوار دادوستد ميكردند ، و چون از چگونگى آگاه گرديدند بخونخواهى كسان خود شتافتند ، و در ميانه تيراندازى رخ داد و دويقلازف با دو تن روس كشته شدند .\r\nيك سالدات زخمدار خود را بپاسگاه روس رسانيده از چگونگى آگاهى داد . پاسداران روس در زمان به بيله سوار تاخته دست بكشتار گشادند . سى و هفت تن را بيگناه كشته و گمركخانه را با يكصد و سى و پنج خانه نفت ريخته آتش زدند و سراسر ديه را تاراج كردند . چهار روز پس از آن بار ديگر به خاك ايران تاخته در ديه « زرگر » هفده تن را كشته و دويست و هفتاد خانه را آتش زده سراسر ديه را تاراج كردند . سپس از آنجا به « شيرين سو » كه گذرگاه شاهسونان است رفته بيست تن را هم در آنجا كشتند . سه روز ديگر باز به « جواد كندى » ريخته پس از تاراج و كشتار هفتاد و پنج خانه را آتش زدند . بدينسان دست بيداد بجان و داراك روستاييان بيچاره\r\n\r\n","description":"","footnote":"","page_name":" 551 ","page_number":583},
  {"content":"\r\n\r\nگشاده در اندك زمانى چند ديه را ويرانه گردانيدند .\r\nدولت اين داستان را تا چندى پوشيده ميداشت تا آگاهى ببرخى از نمايندگان رسيد و آنان در مجلس بگفتگو گزاردند . مجلس وزيران را خواست كه بيايند و چگونگى را بگويند . وزيران چون آمدند وزير خارجه اندكى از داستان را گفته پاسخ داد كه با سفارت روس در گفتگو مىباشيم و فلان سركرده را نيز با چهار صد سوار از آذربايجان به بيله سوار فرستاده‌ايم . با اين سخنان داستان پايان يافت .\r\nاين پيشامد از يكسو ميوه پيمان روس و انگليس . و از يكسو نتيجه كشاكش دربار با مجلس و رو آوردن شاه بسوى روسيان مىبود ، و بهر حال يك لكه ننگى در تاريخ جنبش مشروطه پديد آورد . ننگ‌آورتر آن بود كه روسيان كشته شدن دويقلازف و دوسالدات را بهانه گرفته بدولت ايران فشار ميآوردند ، و سپاه در نزديكى مرز نگه داشته درخواست‌هاى سختى ، از دستگير كردن كشندگان آنان و پرداختن بيست هزار منات تاوان و مانند اينها ، از والى آذربايجان مىكردند ، و شگفت آنكه با اينحال دوستى ايران و روس پايدار مانده سفير روس در تهران در كشاكش‌هاى شاه و مجلس ميانجيگريهاى دوستانه مىكرد . پيداست كه خواستشان جز فشار آوردن بآذربايجان نمىبود .\r\nدر اين هنگام آذربايجان از هرباره در فشار ميبود . زيرا هنوز از زمستان شاهسونان تاخت‌وتاز ميكردند ، و اكنون كه بهار فرارسيده بود ميدان تاخت‌وتاز را هرچه پهناورتر ميگردانيدند . در سراسر اردبيل و قره‌داغ و خلخال و سراب راهها را بسته يكايك ديه‌ها را تاراج ميكردند و تا چند فرسخى تبريز پيش ميآمدند .\r\nفرمانفرما والى آذربايجان كه پس از گريز از ساوجبلاغ در مياندوآب نشسته ، با هر دشوارى كه ميبود ، بسيج سپاه كرده نويد ميداد كه با همان سپاه بر سر شاهسونان رود ، اين زمان او نيز كناره‌جويى مينمود و آن سپاه را پراكنده ميگردانيد .\r\nدر ارومى كه محتشم السلطنه فرمانروايى آنجا را نيز ميداشت تنها در خود شهر اندك آرامش و سامانى ميبود ، و در پيرامونها كردان آمدن بهار را فرصت شمارده آنچه ميتوانستند تاراج و كشتار دريغ نمىگفتند . تلگرافى كه انجمن ارومى در هفتم ارديبهشت ( 24 ربيع الاولى ) به تبريز فرستاده ، اگرچه از سراپاى آن زبونى مىبارد و پيداست كه چند تن بيكاره پست نهادى بنام انجمن دست در كارها ميداشته‌اند ، چون اندازه گرفتارى آن پيرامونها را نيك مىرساند جمله‌هايى را از آن در اينجا ميآوريم :\r\n« . . . آتش بيداد در اروميه و اطراف افروخته تمامى دهات را قتل و غارت زايد بر » « دو هزار از مرد و زن و بچه سربريده و شكم دريده . . الآن فقط در قريتين شيطان‌آباد » « و داس آغيل زياده بر يكصد نفر جنازه مسلمان آغشته خون بىحفاظ و غسل و كفن ميمانند » « راه‌هاى شهر از چهار طرف مسدود و هرچه مال التجاره و غيره در راه بود كلا بردند » « و مسافرين را لخت كرده هى سر ميبريدند ، شكم مىدرند و از طرف حكومت هم اقدامى »\r\n\r\n","description":"","footnote":"","page_name":" 552 ","page_number":584},
  {"content":"\r\n\r\n« كه شفاى صدر حاصل نمايد نيست . . . امشب نيز هجوم آورده يكطرف شهر را بردند » « و سيم تلگراف را بريده‌اند اگر چند روزى بدينمنوال بگذرد بايد كل يأكل لحم اخيه » « ميتا گردد . اى واى كه درد دل بسيار و محنت و غم بيشمار انجمن ملى ارومى »\r\nدر تبريز انجمن ايالتى دل به حال ارومى و اردبيل سوزانيده شب و روز تلاش ميكرد كه چاره‌اى سازد ، ولى چون دولت همداستان نميبود كارى پيش نميرفت . پس از فرمانفرما مقتدر الدوله در تبريز جانشين والى ميبود . انجمن او را بيكاره دانسته بتهران پيشنهاد كرد كه حاجى نظام الدوله كه رييس لشكر نيز ميبود جانشين والى باشد .\r\nاز تهران پذيرفتند و او دست به كار زده از شقاقى دو فوج سرباز خواست كه بسر شاهسونان بفرستد . و با آنكه اين كار را با آگاهى وزارت جنگ كرد دو روز نگذشت كه يك تلگراف تند و زشتى از امير نظام رسيد كه فوجها را بتهران « براى ركاب » فرستيد . اين دليل آشكارى بود كه دولت آذربايجان را در ميان آشوب ميخواهد . از آن سوى چون اين زمان نقشه بمباران مجلس كشيده ميشد به اين سربازان در تهران نياز ميداشتند .\r\n\r\nگريز رحيمخان از تهران\r\nمحمد على ميرزا تنها آرامش آذربايجان را نمىخواست ، براى آنجا گرفتارىهاى ديگرى نيز مىبسيجيد و نيرنگها نيز به كار ميبرد ، يكى از اين نيرنگها داستان گريز رحيمخان از تهران و آمدن او بآذربايجان بود كه در همين روزها رخ داد ، رحيم خان پ 171 حاجى مخبر السلطنه با پيرامونيانش ( در تبريز )\r\n\r\n","description":"","footnote":"","page_name":" 553 ","page_number":585},
  {"content":"\r\n\r\nرا گفتيم كه در نتيجه شورش تهرانيان دستگير كرده در عدليه بزنجير كشيدند . ولى چون چندى گذشت برخى از نمايندگان و سران آزادى ، بشيوه فراموشكارى خودشان ، كم‌كم برحيمخان نيز دلسوزى مىنمودند و آرزوى ميانجيگرى ميداشتند . رحيم خان پيام ميفرستاد كه اگر پسران من آدم كشته‌اند پس چرا من در بند باشم ؟ ! و آنگاه آنچه درباره قره‌داغ بزبانها انداختند دروغ ميبود . چهار تن بيشتر ، آن هم از خود كسان پسرانم ، كشته نشده ، ( با آنكه ما تلگراف انجمن تبريز را در آن داستان آورده‌ايم كه شماره كشتگان را از مردم بىگناه تا دويست تن ميشمرد ) .\r\nهرچه بود اين گفته‌هاى رحيمخان در بسيارى از سران آزادى مىهناييد . سپس چون آشوب توپخانه رخ داد اوباشان بزندان عدليه رفته او را با سالار مفخم بجنوردى رها گردانيدند . ليكن چون سپس مجلس فيروز درآمده محمد على ميرزا زبونى و ناتوانى نشان ميداد ، براى آنكه رحيمخان را دوباره بزندان بازنگردانند يكدروغى بدينسان پراكنده گردانيدند : « آن روز چون رفته‌اند زنجير رحيمخان را بردارند نگزارده و گفته است مرا « ملت » بند كرده و بايد « ملت » آزاد گرداند » . يكروزنامه چاپلوس نيز اينرا نوشت و به گوش همگى رسانيد .\r\nاز آن سوى نظام الملك وزير عدليه كه ميدانيم از افزارهاى كار محمد عليميرزا بشمار ميرفت ، و چون در پيشامد تاخت و كشتار پسر رحيمخان والى آذربايجان بوده بود ، به بيگناهى رحيمخان در آن‌باره گواهى ميداد ، و يك نوشته‌اى هم نوشت . اين بود كه كميسيون عدليه پرك داد كه رحيم خان از بند آزاد گردد . اين در آخرهاى ديماه بود پس از چند روزى هم شادروان طباطبايى رحيم خان را همراه خود برداشته بمجلس آورد .\r\nدر آنجا رحيم خان بشيرين زبانيها پرداخته بتركى گفت : « مرا بفرستيد زبان مىدهم كه بمرز ساوجبلاغ رفته كردان را سركوبم » . نمايندگان زودباور فريب اين سخنان او را خوردند و حاجى امامجمعه خويى كه در ميانه ترجمان ميبود ستايش از او كرد .\r\nسپس برحيم خان سوگند قرآن داده پيمان از او گرفتند كه گامى به دشمنى قانون اساسى برندارد .\r\nبدينسان رحيم خان پاك گرديده بشمار مشروطه‌خواهان درآمد . در تهران آزاد ميزيست ، ولى گفته بودند كه بيرون نرود . ليكن در آغازهاى ارديبهشت ناگهان سراغى ازو از راه قزوين رسيد كه با شتاب روانه آذربايجان ميبوده ، و هركه را از راهروان مىديده لخت ميكرده و در همه‌جا سيمهاى تلگراف را ميگسيخته . محمد على ميرزا به او دستورهايى داده روانه آذربايجانش گردانيده بود .\r\nاين آگاهى در تهران مايه افسوس آزاديخواهان گرديد . از آن سوى رحيمخان چند روزه خود را بقره‌داغ رسانيده بكسان خود پيوست ليكن هنوز نيرنگ ناانجام ميبود ، و ميبايست كارهاى ديگرى نيز كند . اين بود بديه اسبلان كه دو سه فرسخى تبريز\r\n\r\n","description":"","footnote":"","page_name":" 554 ","page_number":586},
  {"content":"\r\n\r\nاست آمده از آنجا نامه‌اى بانجمن نوشت كه پشيمانى او را بپذيرند و زينهار بدهند تا به تبريز بيايد و دست بدست « ملت » گزارد .\r\nاين نامه چون به تبريز رسيد نمايندگان انجمن بسكالش نشسته اينان نيز كه در سست‌نهادى و فراموشكارى همردهء نمايندگان دار الشورى ميبودند همگى بيك زبان از رحيم خان ستايشها كردند ، و اين بود فردا چهارشنبه شانزدهم ارديبهشت ( 5 ربيع الاخرى ) چند تنى از نمايندگان انجمن ايالتى و از ديگران بديه اسبلان رفتند و رحيمخان را كه با دويست و پنجاه تن سواره به آنجا آمده بود ديدار كردند و فردا پنجشنبه او را برداشته به شهر آوردند ، و دو سه روز پس از آن‌كه نشست برپا گرديد رحيم خان در اينجا نيز بشيرين زبانيهايى برخاست و نويدهايى از خود داد . نمايندگان نيز هريكى بنوبت خوشآمد گوييهايى كردند . كوتاه سخن آنكه رحيمخان در اينجا نيز پاك گرديد و يكى از پناهگاههاى « ملت » شد .\r\nاينمرد بيكبار بيسواد و نادان ميبود و از نادانيهاى او داستان‌هاى خنده‌آورى بر سر زبانهاست . با اين حال چه در تهران و چه در تبريز با چاپلوسى و شيرين‌زبانى نمايندگان كوتاه‌انديش سست‌نهاد را فريفته افزار كار خود گردانيد .\r\nدر همان روزها مخبر السلطنه از تهران بواليگرى تبريز ، برگزيده شده و از راه گيلان و قفقاز روانه گرديده بود و چون روز نوزدهم ارديبهشت ( 8 ربيع الاخرى ) بتبريز خواستى رسيد ، از سوى انجمن در سر پل آجى پذيرايى باشكوهى كرده شد و چون نام او بنيكى رفته و از تهران سفارشها شده بود مردم نيز شادمانى نمودند . مخبر السلطنه نيز ارجشناسى نشان داده از راه بانجمن آمد و در آنجا زمانى ميبود تا روانه شمس العماره گرديده و هم از فردا به كار برخاسته همگى را از خود خشنود گردانيد .\r\nدر همان روزها يك دژرفتارى از كاركنان شهربانى رخ داد . چون كسانى بدگويى از اجلال الملك كرده بودند كاركنان شهربانى از سركردگان و زيردستان ، بآشوب برخاسته و رختهاى دولتى را از تن كنده در بازارها و كوچه‌ها بهياهو و غوغا پرداختند ، كسانى در مغازه‌هاى مجيد الملك شليك نموده مردم را هراسان گردانيدند . مخبر السلطنه بدستيارى انجمن آشوب را فرونشاند ، ليكن برخى از ايشان همچنان لگام‌گسيختگى مينمودند ، و شب يا روز آزار و گزند از مردم دريغ نمىگفتند . از جمله خيل نام كه « ايت خليل » ناميده مىشد ، و خود در بيباكى و دليرى و ستمگرى كمتر مانند ميداشت و مردى تناور و بلند بالائى ميبود ، در گزند و آسيب بمردم اندازه نمىشناخت ، و چون روز روشن مست شده و تپانچه بدست در بازار ببدمستى برخاسته بود ، با دستور مخبر - السلطنه دستگيرش كرده بزندان سپردند . اين مرد يكى از لوتيان شمرده ميشد و در جنگ گذشته كه با دوچى و سرخاب رفت دليرى بسيار از خود نشان داده و سپس يكى از\r\n\r\n","description":"","footnote":"","page_name":" 555 ","page_number":587},
  {"content":"\r\n\r\nپ 172 اين پيكره نشان ميدهد نمونه‌اى از شهربانى تبريز را ( اين در سال 1290 برداشته شده ولى نمونه همان شهربانى نخست است )\r\n\r\n","description":"","footnote":"","page_name":" 556 ","page_number":588},
  {"content":"\r\n\r\nكردگان شهربانى گرديده بود ، و چون دادخواهان بسيارى ميداشت در همان زندان خفه‌اش كرده بسزايش رسانيدند . « 1 »\r\nسپس چون روسيان همچنان فشار ميآوردند و دولت ميخواست براى دلجويى از آنان لشكرى بر سر شاهسونان فرستاده شود مخبر السلطنه با نمايندگان انجمن گفتگو كرده چنين نهادند كه رحيمخان را براى آن كار فرستند ، چيزى كه هست دو تن نيز از سوى انجمن همراه او سازند كه نگران كارهايش باشند . بدينسان رحيمخان نقشه خود را بپايان رسانيد ، و انجمن كه فريب او را خورده بود ، هشتصد تفنگ و دو توپ و هيجده هزار تومان پول به او داده روانه قره‌داغ گردانيد كه سواره و سرباز گرد آورده بسر شاهسونان رود .\r\nليكن خواهيم ديد كه رحيمخان در قره‌داغ نشست تا هنگاميكه با دستور محمد عليميرزا بسر تبريز آمد و آن توپها و تفنگها را در ويرانى انجمن به كار برد .\r\nبيگمان رحيمخان از تهران با دستورهايى از محمد عليميرزا و براى همين كار بيرون آمده بود . ليكن دانسته نيست كه مخبر السلطنه آگاهى از آن نيرنگ مىداشته يا نمى - داشته است .\r\n\r\nآمدن امامجمعه و مجتهد به تبريز\r\nنيرنگ ديگر محمد على ميرزا دربارهء تبريز آمدن امامجمعه و مجتهد به اين شهر بود كه اندكى پس از داستان رحيم خان رخداد .\r\nچنان كه نوشته‌ايم آزاديخواهان اينان را از تبريز بيرون كرده بودند . امامجمعه از روزى كه رفته بود در قزلجه ميدان كه چند فرسخى تبريز و بر سر راه تهران است مىنشست . اما مجتهد چنان كه باز نموده‌ايم بتهران رفته در آنجا بهمدستى حاجى شيخ فضل اللّه و ديگران داستان بست‌نشينى عبد العظيم را پديد آورد . پس از بيرون آمدن از بست‌نشينى ديگر نامى ازو در ميان نمىبود ، و گويا در شميران نشسته بىيكسويى مينمود ، و ما نميدانيم اين هنگام از كجا و بچگونه نقشه بازگشت او بتبريز بميان آمد . آنچه در بيرون ديده شد اين بود كه روز پنجشنبه دهم ارديبهشت ( 28 ربيع الاولى ) بمجلس درآمد ، و آقاى بهبهانى ، كه بيگمان در بيرون با او سخنانى رفته بود ، در ميان گفتگو چنين گفت : « ليكن در باب جناب حجة الاسلام آقاى حاجى ميرزا حسن آقا اهالى آذربايجان استدعا كرده و استغاثه نموده‌اند كه تشريف ببرند .\r\nچون در واقع پيشوا و آقاى مملكت هستند و خوب نيست بيش از اين بىپيشوا بمانند حال بمجلس تشريف آورده‌اند و البته مجلس مقدس هم تصويب و تأكيد مينمايد كه تشريف ببرند » . ممتاز الدوله هم در همان زمينه جمله‌هايى رانده چنين گفت : « هرچه زودتر تشريف ببرند بهتر است » .\r\nاين داستان گذشته از آنكه خامى شادروان بهبهانى را مىرساند و بيگمان فريب دربار را خورده بود ، خود يك كار شگفتى مىباشد . زيرا تبريز در اين هنگام يك پشتيبان\r\n\r\n\r\n","description":"","footnote":"\r\n( 1 ) در پيكره 165 در پشت سر محمد خان سركرده قزاق ( از دست چپ او ) ديده مىشود .\r\n","page_name":" 557 ","page_number":589},
  {"content":"\r\n\r\nارجمندى براى مشروطه و دار الشورى شمرده ميشد ، و اين نمىسزيد كه بىآگاهى از خود تبريزيان خرسندى برفتن مجتهد به آنجا داده شود . شگفت‌تر از آن خاموشى تقيزاده و ديگران است كه نمايندگان آذربايجان شمرده ميشدند .\r\nهرچه بود حاجى ميرزا حسن با شتاب آماده رفتن گرديد . برخى نمايندگان چگونگى را با رمز بتبريز آگاهى دادند . تبريزيان خرسندى ننمودند و انجمن ايالتى آن را بتهران آگاهى داد . نيز برخى انجمنها خود تلگرافهايى فرستادند . ليكن اين تلگرافها تا بتهران برسد حاجى ميرزا حسن از آنجا بيرون آمده بود ، و چون تبريزيان پافشارى مىنمودند كه او را از قزوين بازگردانند و نمايندگان را بتلگرافخانه خواسته بودند ، از تهران تلگراف بسيار پ 173 ما شاء الله خان كاشانى درازى رسيد كه خواهش ميكردند تبريزيان از سر ناخرسندى در - گذرند ، و بشيوهء هميشگى خود سودهايى براى اين رويه‌كارى نابجا مىشمردند . از آنسوى حاجى مخبر السلطنه بدستاويز قانون اساسى هوادارى از مجتهد و بازگشت او مينمود . از اينرو تبريزيان ناگزير مانده بخاموشى گراييدند ، و در اين ميان اميدمند مىبودند كه اگر پذيرايى و پيشواز نيكى از او كنند ، باشد كه دوتيرگى از ميان تبريزيان برخيزد و كينه‌هاى كهن فراموش گردد .\r\nدر اين ميان امامجمعه نيز آماده بازگشتن به شهر گرديد . چون حاجى ميرزا حسن بازميگشت نخواست او بازنگردد . بويژه كه حاجى مخبر السلطنه بنام قانون هيچگونه جلوگيرى را سزا نمىشمرد نخست روز يكشنبه سوم خرداد ( 23 ربيع الاخرى ) امامجمعه به شهر درآمد . آزاديخواهان نيز بپذيرايى برخاستند ، و بگفته روزنامه انجمن ده هزار تن كما بيش مردم به پيشواز شتافته بودند . از اينرو او هم يكسره بانجمن ايالتى آمد و سخنانى از روى مهر و خوشى ، يا بهتر گويم : از راه رويه‌كارى ، در ميان او با نمايندگان رانده شد .\r\n\r\n","description":"","footnote":"","page_name":" 558 ","page_number":590},
  {"content":"\r\n\r\nسپس يكشنبه ديگر كه دهم خرداد ( 30 ربيع الاخرى ) ميبود حاجى ميرزا حسن به شهر خواستى رسيد . در اينجا انجمن ايالتى و ديگر انجمنها و سردستگان همگى بپذيرايى برخاستند ، و سراسر شهر بجنبش درآمده پيشواز بسيار باشكوهى كردند . نمايندگان انجمن تا باغ حاجى ابراهيم صراف پيش رفته در آنجا دستگاه پذيرايى درچيده ، و توده مردم تا يكفرسخ از بيرون شهر جلو رفته سر راه را فراگرفته بودند . با آنكه آزاديخواهان كينه را رها كرده از در آشتيخواهى درآمده بودند بدخواهان مشروطه باز كينه‌جويى نشان ميدادند و همچشمى بىاندازه مىنمودند حاجى ميرزا حسن را روى تخت روان نشانده مردم آن را روى دوش راه ميبردند ، بگفته روزنامه انجمن پيشوازى به اين شكوه كمتر ديده شده بود .\r\nبدينسان نقشه‌هاى محمد على ميرزا درباره تبريز ، يكى پس از ديگرى با دست دو سيد و مجلس شورى و مخبر السلطنه و نمايندگان انجمن ايالتى انجام ميگرفت . همين آمدن امامجمعه و مجتهد ، بجاى آنكه دوتيرگى را از ميان بردارد ، آن را بدتر گردانيد و بدخواهان مشروطه از آمدن آنان بگستاخى افزودند ، و خواهيم ديد كه يك ماه نگذشته همين ملايان بچه دشمنى با مشروطه برخاستند .\r\nدر اين هنگام يكى هم از گرفتارىهاى آذربايجان حكمرانى حاجى محتشم السلطنه در ارومى ميبود . اين مرد بيرنگ كه امروز پس از سى و چند سال « رييس مجلس شورى » است ، آن روز يكى از هواداران خودكامگى و از كاركنان دربار ميبود ، و از اينرو در ارومى نشسته بجاى آنكه دست باز كند و از همان مردم شهرى و روستايى و از سرباز و سواره كه در دسترس ميداشت ، سپاهى سازد و كردان تاراجگر را دور راند با پررويى و بيشرمى تلگراف بتبريز فرستاده پس از باز نمودن بيدادگريهاى دلگداز كردان چنين مىنوشت : « دولت و ملت كه نتواند پنجهزار نفر در سرحد خود براى حفظ رعيت خودش تدارك كند بايد اين روزها را ببيند » .\r\n\r\nيك نيرنگى از حاجى سيد محمد يزدى\r\nاكنون باز بتهران مىآييم : در اينجا در شهريورماه يك نيرنگى از حاجى سيد محمد يزدى به آشكار افتاد ، اينمرد كه در نيرنگبازى و پليدى كمتر مانند ميداشت بيش از ديگران با مشروطه دشمنى مينمود و هر زمان به كار ديگرى برميخاست ، يك بار در تيرماه گذشته چنين نيرنگى انديشيده بوده كه آگهىهايى با ژلاتين از زبان مجاهدين قفقازى يا تبريزى بسازد ، در اين زمينه كه « ما بهايى هستيم و اين كوششها را براى آشكار كردن دين خود به كار ميبريم ، ايرانيان بايد بهايى شوند و گرنه همگى كشته خواهند شد » ، و آنها را در تهران و ديگر جاها پراكنده كنند ، تا بدينسان مردم عامى را بمجاهدان بدگمان گردانند نيز محمد على ميرزا كسى را با پول بنزد عبد البها ( عباس افندى ) كه هوادارى از او مينمود بفرستد كه « لوح » هايى بنامهاى برخى از سران آزادى در تهران و تبريز نوشته از\r\n\r\n","description":"","footnote":"","page_name":" 559 ","page_number":591},
  {"content":"\r\n\r\nكوششهاى آنان در راه پيشرفت بهاييگرى سپاس گزارد و نويد فيروزى دهد ، و ، اين « لوح » در پستخانه گرفته شده چگونگى بمردم آگاهى داده شود .\r\nاين نيرنگ را آنزمان انديشيده بود ، و چون ايرانيان با بهاييان دشمنى سختى مىنمودند و بهر كارى كه بدگمان ميشدندى آن را از بهاييان دانستندى ، نتيجه بزرگى را از پشت سر اين نيرنگ مىبيوسيد . ليكن در آن روزها در نهان‌كارى بآشكار افتاد و پيش از آنكه به كار بسته شود دانسته گرديد ، و حبل المتين تهران ( در شماره 46 خود ) سر گفتار خود را در آن‌باره نوشت ، آنزمان ناانجام ماند . با اينحال حاجى سيد محمد دست از آن برداشت و امسال بار ديگر آن را به كار بست .\r\nچگونگى آنكه در نيمه‌هاى ارديبهشت يكى از مشروطه‌خواهان شبانه كسانى را در بازار ديد كه آگهيهايى بديوارها مىچسبانند . او چون يكى از آن‌ها را خواند روى سخن بمحمد على ميرزا ميداشت و نزديك به اين جمله‌هايى مينوشت : « ما گروه بهاييان كه از زمان ناصر الدينشاه در پى آزادى و آشكار گردانيدن دين خود ميبوديم و دچار كشتار و تاراج ميگرديديم ، و سپس نيز اين رنجها را در راه مشروطه برديم همه براى اين ميبود كه همچون ديگران آزاد باشيم . مشروطه را براى آزادى خود بنياد نهاديم ، و چون خواست ما پيش نرفته ناگزير شده آن بمب را انداختيم . . . اگر بما آزادى داده نشود از هيچگونه كشتن و سوزانيدن و برانداختن بازنخواهيم ايستاد . . . » ، و كسانى را از سران آزادى ياد كرده چنين نوشته بود كه از بهاييانند .\r\nآنمرد چگونگى را دريافت ، و فردا بعدليه رفته و آگاهى داد ، و جاى خشنودى بود كه با اندك جستجويى يكى از چسبانندگان آگهى بدست افتاد ، و او ديگران را هم نشان داد كه همگى دستگير شدند و به زير بازپرس آمدند ، يكى از آنان برادرزاده حاجى سيد محمد ، و ديگرى سيد آهنتاب خلخالى ميبودند . اين سيد خلخالى نيز يكى از نيرنگبازان ميبود ، كه از آغاز جوانى بعنوان اينكه آهن تافته را با دست برميدارد و گزند نمىيابد خود را بدربار مظفر الدينشاه بسته پول گزافى درمييافت . سپس هم خود را بمحمد على ميرزا بسته بود « 1 »\r\nاينان گفتند : آن آگهيها را سيد على آقا بما داده بود ، ولى چون سيد على را بعدليه خواستند ناآگاهى نموده سوگند ياد كرد . اين بود بگرفتاران سخت گرفتند و يكى از ايشان راستى بميان نهاده گفت كه نيرنگ از آن حاجى سيد محمد مىباشد . عدليه حاجى سيد محمد را دستگير گردانيده ببازپرس كشيد ، و پس از چند روزى در دادگاه رسيدگى شده چنين نهاده شد كه دستار سياه را كه نشانه « سيدى » ميبود از سر او بر - دارند و با زنجير در زندان نگاهدارند . بدينسان اين سيد نيرنگباز بزنجير و زندان افتاد .\r\n\r\n\r\n","description":"","footnote":"\r\n( 1 ) پس از برافتادن محمد على ميرزا نيز در ميان مشروطه‌خواهان ميبود كه در تبريز و تهران بمنبر ميرفت تا چند سال پيش مرد .\r\n","page_name":" 560 ","page_number":592},
  {"content":"\r\n\r\nدر همانروزها داستانى نيز براى شيخ محمود ورامينى رخ داد . چگونگى آنكه ما شاء اللّه خان كاشانى كه گرفتار شده و در زندان عدليه نگاهش ميداشتند در آخرهاى ارديبهشت شبانه با چند تن ديگرى پ 174 شيخ ابراهيم زنجانى ( يكى از نمايندگان دوره يكم ) از آنجا بگريختند و خود را رها گردانيدند . پس از اين پيشامد از عدليه دستور داده شد كه برخى زندانيان بزرگ گناه را كه يكى از آنان شيخ محمود ميبود ، در آنجا نگاه نداشته بانبار دولتى بفرستند و چون آنان را بيرون ميآوردند شيخ محمود كه مرد سركش و خيره رويى مىبود زبان بدشنام و ناسزا بمشروطه و عدليه بگشاد ، و اين بود او را بعدليه آورده چوب بسيارى زدند و سپس نيز روانه انبارش گردانيدند .\r\nپس از چند روزى هم با يك شكوه بزرگى كيفر كشندگان فريدون زردشتى كه نه تن ميبودند به كار بسته گرديد . چنان كه گفتيم كشندگان او را گرفته بودند و در عدليه ببازپرس و رسيدگى ميپرداختند و چون پايان پذيرفت دادگاه بهر يكى از ايشان به اندازه گناهش سزايى نوشت كه در روز سوم خرداد ( 23 ربيع الثانى ) در حياط عدليه با بودن چند هزار تن از تماشاييان روان گرديد . بدينسان كه به كسانى از آنان هزار و صد ، و به كسانى كمتر از هزار تازيانه زده تنهاى همگى را بخستند . سپس دو تن از ايشان را در تهران بزندان فرستاده هفت تن ديگر را با تن خسته روانه كلات گردانيدند .\r\nبدينسان بسيارى از سران آشوب توپخانه و از اوباشان آنجا كيفر مييافتند ، و اينها چون نمونه پيشرفت مشروطه و قانون ميبود در مردم نيك مىهناييد . اگرچه اين كيفر كشندگان فريدون بهواداران كيش شيعى بسيار برخورد ، و اينكه بكيفر كشته شدن يك زردشتى به نه تن شيعى تازيانه زنند به آنان گران افتاد ، و يكى از داغهاى دلهاشان همين ميبود ، ليكن رويهمرفته از اين كيفرها نتيجه‌هاى نيكى بدست ميآمد .\r\nدر همانروزها بار ديگر يك شيرينكارى از محمد على ميرزا ، و در برابر او يك شيرينكارى از مجلس سر زد . چگونگى آنكه چون روز بيست و پنجم ارديبهشت ( 14 ربيع الاخرى ) روز زايش شاه مىبود ، و ما گفته‌ايم كه سال گذشته در همين هنگام كشاكش\r\n\r\n","description":"","footnote":"","page_name":" 561 ","page_number":593},
  {"content":"\r\n\r\nدر ميان دربار و مجلس ميبود و از اينرو مردم جلوگيرى از جشن و چراغانى كردند ، امسال را خود محمد على ميرزا پيش افتاده بعنوان آنكه با آن پيشامدهاى مرزى ( داستان بيله سوار و ساوجبلاغ و ارومى ) جشن نبايد گرفت ، و بلكه بايد دررفت آن جشن را ببازماندگان كشتگان داد ، با تلگراف بواليان و فرمانفرمايان دستور خوددارى فرستاد نامه‌اى نيز از وزارت داخله در همان زمينه بمجلس نوشته گرديد . ليكن مجلس چنين نهاد كه « بشكرانه اين موهبت و رأفت كبراى ملوكانه » در همه‌جا جشن باشكوهى گرفته شود . اين بود در تهران و تبريز و شهرهاى ديگر جشنهاى بزرگى گرفتند و شاديها نمودند ، و نام اين بيخردى را « نجابت ملت » گزاردند .\r\n\r\nآخرين دورويى از محمد عليميرزا\r\nدر حالى كه در همان هنگام بهر گوشه‌اى از ايران آشوبى برپا و چنان كه گفتيم ناله از هرسو بلند ميبود . گذشته از پيشامدهاى ننگ‌آور بيله سوار و ارومى ، و گذشته از تاخت‌وتاز شاهسونان و راهزنيهاى نايب حسين كاشانى و مانند اينها ، در پيرامون خود تهران دزدان و راهزنان فراوان گرديده ايمنى از ميان برخاسته بود . بلكه در خود پايتخت بار ديگر اوباشان دست به كار زده شبها رهگذران را لخت ميكردند . در برابر اين همه آشوب از محمد على ميرزا جز بىپروايى ديده نميشد ، بلكه چنان كه گفتيم از كوشش ديگران نيز جلو ميگرفت . با اين نشانه‌هاى آشكار از بدخواهى او مجلسيان و سران انجمن خود را فريب داده با يك نمايشى از شاه بخوشدلى برميخاستند .\r\nاگر راستى را بخواهيم همينان از دوون دل ، گمان نيكى بمحمد على ميرزا نميداشتند . ولى چون مردان جانفشانى نمىبودند و بكندن ريشه بدخواهيهاى دربار دليرى نمىداشتند ، از اينرو خود را فريب داده بدانسان بنمايشهاى رويه‌كارانه محمد على ميرزا ارج ميگزاردند .\r\nدر همانروزها كابينه نظام السلطنه چون كارى از پيش نمىبرد و خود را در فشار ميديد ، كناره‌جويى كرد . از آنسوى چون آشفتگى كارها از اندازه گذشته ، و برخى روزنامه‌ها همچنان گفتارهاى تندى مىنوشتند ، و روزنامه مساوات كارش با محمد على ميرزا بدادگاه كشيده بود ، و حبل المتين كه يكروزنامه خونسرد و ميانه‌روى ميبود گفتار زير عنوان « نفس آخر ايران و يا خاتمه حيات ايرانيان » مينوشت ، باز كسانى از شاهزادگان و قاجاريان بتكان آمده چنين خواستند كه بكوشش پردازند و روز شنبه نهم خرداد ( 29 ربيع الاخرى ) نشست بزرگى در خانه عضد الملك رييس ايل قاجار برپا گردانيده بگفتگو پرداختند . سران اينان گذشته از عضد الملك ، امير اعظم ، علاء الدوله ، معين الدوله ، سردار منصور ، جلال الدوله ( پسر ظل السلطان ) بوده چنين ميگفتند : اين گرفتاريها كه از درون و بيرون به ايران رو آورده تا شاه دل با مجلس پاك نگرداند و با توده همدست نگردد چاره نخواهد پذيرفت ، و از آن سوى هم كسانى در دربار بدخواه\r\n\r\n","description":"","footnote":"","page_name":" 562 ","page_number":594},
  {"content":"\r\n\r\nمشروطه‌اند و آنان شاه را نميگزارند كه با مجلس دل پاك گرداند . ميگفتند . بايد كارى كرد كه شاه آن چند تن را از دربار دور گرداند ، و تا اين نتيجه بدست نيامده ما نبايد از اينجا پراكنده گرديم .\r\nاز اينرو فردا نيز همان نشست پ 175 ميرزا محسن ( از نمايندگان مجلس يكم ) را ميداشتند ، و در اينميان انجمنها نيز پا بميان گزاردند و نمايندگانى از خود به آنجا فرستادند و كار بزرگتر گرديد . از آنسوى محمد على ميرزا چون اين داستان را شنيد آن را برانگيخته ظل السلطان شمرد و بسيار بيمناك شد ، زيرا چنان كه گفته ايم ظل السلطان در شصت و پنجسالگى خواهان تاج و تخت مىبود ، و اين هنگام اگرچه بواليگرى فارس رفته از تهران دور ميزيست ليكن كسانش همچنان ميكوشيدند ، و چون پسرش در اين نشستها يكى از سرجنبانان شمرده ميشد اين محمد عليميرزا را بدگمان ميگردانيد .\r\nروز دوشنبه همچنين نشست برپا ميبود ، و پسين آن روز عضد الملك همراه مشير الدوله كه پس از نظام الملك بسروزيرى برگزيده شده بود ، بنزد شاه رفته درخواست شاهزادگان و قاجاريان را رسانيده بيرون كردن امير بهادر و شاپشال و چند تن ديگرى را كه فهرست كرده بودند از دربار خواستار گرديد . محمد على ميرزا چون اين روزها با روسيان در گفتگو بوده و آخرين نقشه را براى برانداختن مجلس ميكشيد ( و همانا اين نشست خانه عضد الملك انديشه او را استوارتر گردانيده بود ) ، براى پرده‌پوشى به آن راز ، اين درخواست را پذيرفته دستور داد كه آن چند كس در دربار نمانده بيرون روند ، و مشير السلطنه با فرمان او آگهى پايين را نوشته با مهر خود بيرون فرستاد :\r\n« اين بنده مشير السلطنه كه رئيس الوزراء هستم در خدمت حضرت اشرف آقاى » « عضد الملك مد ظله العالى و سركار و الا نير الدوله شرفياب خاكپاى جواهر آساى مبارك » « همايونى ارواحنا فداه شده مطالب دولتخواهانه امراء و وزراء و اعيان و عموم ملت » « را معروض داشته ، مستدعيات راجع بتصفيه دربار در حضور همايونى مقبول افتاد و » « اشخاص مفصله ذيل را : امير بهادر جنگ . شاپشال . على بك . موقر السلطنه . امين الملك » « مفاخر الملك از دربار معدلت مدار تبعيد و از نوكرى معزول فرموده و اميدواريم بعد »\r\n\r\n","description":"","footnote":"","page_name":" 563 ","page_number":595},
  {"content":"\r\n\r\n« از رفع اين سوانح كليه امور مملكتى اصلاح شود » .\r\nچون اين آگاهى پراكنده گرديد آزاديخواهان بىآنكه گمان ديگرى برند بشادى برخاستند . ناطقان اينسو و آنسو دويده و آن آگهى را بمردم خوانده بهمگى مژده دادند و همچنين در خانه عضد الملك درباريان و شاهزادگان آن را فيروزى خود شمارده سخت بنازيدند . بگفته روزنامه مجلس « صداى زنده باد شاهنشاه عادل ، پاينده باد اعليحضرت محمد على شاه سلطان مشروطه‌خواه ملت نواز گوش فلك اثير را كر مىساخت »\r\nاين بود آخرين فريبكارى محمد على ميرزا . شب آن روز پس از نيمه شب امير بهادر با بيست تن غلامان تفنگدار بزرگنده رفته در سفارت روس بستى نشست . آن چند تن ديگر نيز هركدام پناهگاهى به خود جستند و رو پنهان گردانيدند . ولى خواهيم ديد كه جز براى دو سه روز نمىبود .\r\n\r\nيك كوشش بدخواهانه از نمايندگان بيگانه\r\nدر همان روزها يك كوشش بدخواهانه‌اى ، كه خود دنبال نيرنگ محمد عليميرزا مىبود ، از نمايندگان روس و انگليس ديده شد كه مىبايد در اينجا بنويسيم . ما اين داستان را يكى در كتاب آبى مييابيم كه سفر انگليس بوزير خارجه آن دولت آگاهى داد و ديگرى در كتاب پروفسور براون كه از زبان تقيزاده آورده . سفير انگليس چنين ميگويد :\r\nآن روز مسيو دوهارتويك كه بديدن من آمده بود گفت شاه خود را از دست رفته ميداند .\r\nمن بسيار آرزومندم كه جان او را نگهدارى كنيم . به گمان مسيو دوهارتويك كار به سختى بىاندازه انجاميده و هنگام آن رسيده بود كه دو سفير پا بميان گزاريم . او بهتر مى - دانست تلگراف كرده ( چون در قلهك ميبودند ) از مشير الدوله ، كه با آنكه از پنجروز پيش كناره‌جويى نموده بود باز در كارهاى وزارت خارجه دست ميداشت ، گاه براى ديدار خواهيم . من گفتم : بسيار خرسندم كه چنين كارى كنيم ولى گمان ندارم از گفتگو با مشير - الدوله نتيجه بدست آيد . زيرا او گفته‌هاى ما را درست نخواهد رسانيد . پس بهتر است در آن نشست رييس مجلس نيز بوده باشد . مسيو دوهارتويك گفت . برييس مجلس بيش از مشير الدوله اميدمند نتوان بود ، پس بهتر است عضد الملك هم بوده باشد اين بود بمشير الدوله تلگراف كرديم كه براى سه و نيم پس از نيمروز به آنان نيز آگاهى دهد ، و من چون در آن ساعت به خانه مشير الدوله رسيدم ديدم مسيو دوهارتويك آنجاست . ولى ممتاز الدوله ، عضد الملك ببهانه‌هاى بيجايى از آمدن خوددارى كرده‌اند . ( پروفسور براون مينويسد :\r\nاينان گفته بودند . بايد همه گفتگوى سفيران بميانجيگرى وزير خارجه باشد ، و بدينسان خشكه پارسايى سياسى نشان داده بودند ) . مسيو دوهارتويك بسخن پرداخته بوزير خارجه چنين گفت : ما بنمايندگى از دو دولت دوستار ايران بيمناكى اين راه را كه كشور ايران در پيش ميدارد بشما آگاهى ميدهيم . اين راه پايان بسيار بدى خواهد داشت .\r\n\r\n","description":"","footnote":"","page_name":" 564 ","page_number":596},
  {"content":"\r\n\r\nاميدمنديم شما بنام وزير خارجه همكاران خودتان و مجلسيان را از بيمناكى اين راه آگاه گردانيد .\r\n( براون گفته‌هاى سفير روس را بدينسان ميآورد : بجان شاه ايمنى نمانده . براى چه مردم نوكران و بستگان او ، بويژه امير بهادر ، را كه همچون سگ پاسبان نگهداريش مىكند ، از او دور ميگردانند ؟ ! . انجمنها از مرز خود گذشته ميخواهند شاه را از شاهى بردارند . ما چنين چيزى را نخواهيم برتافت ، و اگر چنين كارى رخ دهد دولت روس ناگزير خواهد بود دست به كارهاى ايران بيازد ، و اين بهمراهى دولت انگليس خواهد بود : مينويسد : سپس هم سفير انگليس جمله‌هايى دربارهء خامى نمايندگان مجلس و بد رفتارى انجمنها گفت ) .\r\nسفير مينويسد : چون از آنجا برخاستيم مسيو دوهارتويك گفت : گمان نمىكنم مشير الدوله سخنان ما را كم‌وبيش برساند . پس بهتر است از عضد الملك نيز ديدارى كنيم ميگويد : بخانهء عضد الملك رفته در آنجا نيز سخنان خود را رسانديم .\r\nبراون در پايان سخن خود مينويسد : پس از رفتن دو سفير مشير الدوله بمجلس شتافته پيام ناگوارى را كه ميداشت بممتاز الدوله و تقيزاده و مستشار الدوله رسانيد ، و اين دو تن بازپسين ، از آنجا كه يك تودهء بيمار بهتر است تا يك تودهء مرده ، به اين شدند كه در برابر شاه تفنگ و افزار جنگ به كار نبرند .\r\nچنان كه گفتيم اين داستان از هرباره شگفت‌آور است . خود داستان يك نيرنگى از سوى سفير روس بوده و از اينسوى تقيزاده در بازگفتن به براون بدستبردهايى در آن پرداخته و آن را دستاويزى براى كارهاى خود نشان داده . سفير روس خواستش بيم دادن ميبوده . زيرا چنان كه راپورتهاى لياخوف را خواهيم آورد در همين روزها روسيان بهمدستى دربار نقشهء برانداختن مجلس را ميكشيدند ، و چنان كه در بند سوم راپورت دوم نوشته گرديده ميخواسته‌اند چنان باشد كه آزاديخواهان انديشهء ايستادگى را رها كنند .\r\nسفير انگليس چون از آن نقشه آگاهى نميداشته همانا كه فريب همكار خود را خورده است . هرچه هست دستاويز دو نماينده در اين كوشش ، در ميان خودشان جلوگيرى از پيشرفت آرزوى ظل السلطان ميبود كه نشست‌هاى خانه عضد الملك را به آن درخواست ميشمارده‌اند ، و جلوگيرى از آن را باياى خود مىدانسته‌اند . ليكن راز نهان همانست كه باز نموديم .\r\nاما تقيزاده چون روز بمباران مجلس از خانه بيرون نيامده و ناشايستى از خود نشان داده بود ، در لندن در نزد براون و ديگران بپرده‌كشيهايى پرداخته و از آن جمله اين داستان را با دستبرد بازگفته است . اينكه سفير روس بگويد . « . . . دولت روس ناگزير خواهد بود دست به كارهاى ايران بيازد » كه براون از گفته تقيزاده مينويسد ، باور كردنى نيست . زيرا گذشته از آنكه چنين سخنى از يك نماينده سياسى آن هم با بودن\r\n\r\n","description":"","footnote":"","page_name":" 565 ","page_number":597},
  {"content":"\r\n\r\nيك نمايندهء سياسى ديگر دور است ، اگر چنين سخنى گفته شده بودى ، سفير انگليس آن را پنهان نداشته در نامه خود بوزير خارجه انگليس اينها را نيز نوشتى .\r\nآنگاه گيريم كه سفير روس چنين سخنى را گفته آيا ممتاز الدوله و تقيزاده خرسندى دادندى كه تنها با يك بيم دادن آنسفير دست از مشروطه بردارند ؟ ! . آيا پاسخ نگفتندى :\r\n« ما براى نگهدارى مشروطه ناگزيريم بدخواهان را از دربار بيرون گردانيم ، آيا دولت روس مىخواهد ما بنگهدارى مشروطه نكوشيم ؟ ! . » آيا در برابر چنين پاسخى سفير پ 176 ارشد الدوله ( رييس انجمن مركزى تهران )\r\n\r\n","description":"","footnote":"","page_name":" 566 ","page_number":598},
  {"content":"\r\n\r\nروس چه توانستى كرد ؟ ! .\r\nروسيان اگر خواستندى در كارهاى درونى ايران دست دارند ، نيكرفتارى با محمد على ميرزا جلو آن را نگرفتى ، و اگر نخواستندى و يا نيارستندى برداشتن محمد - على ميرزا از پادشاهى يا بيرون گردانيدن امير بهادر از دربار هيچ نتيجه بدى را در پى نداشتى .\r\nپس از همه اينها چنان كه نوشتيم اين گفتگو روز چهارشنبه سيزدهم خرداد ( 3 جمادى الاولى ) بوده ، كه هنوز محمد على ميرزا بباغشاه نرفته و با مجلس نبرد آشكارى آغاز نكرده بود ، و چنان كه ديديم گفتگو درباره بيرون كردن امير بهادر و ديگران ميبوده ؛ و هنوز نامى از جنگ كردن با محمد على ميرزا يا نكردن در ميان نمىبوده ، پس اينكه براون مينويسد : « تقيزاده و مستشار الدوله از آنجا كه يكتوده بيمار بهتر است تا يكتوده مرده ، به اين شدند كه در برابر شاه تفنگ و افزار جنگ به كار نبرند » چه معنى دارد ؟ ! . . . آيا نه آنست كه تقيزاده دو داستان را كه از هم جداست بهم آميخته است ؟ ! . .\r\nاز اين نيز بگذريم : چنان كه خواهيم ديد پس از رفتن شاه بباغشاه خود تقيزاده از كسانى ميبود كه پافشارى در جنگ كردن مينمود . چيزى كه هست چون روز جنگ فرا رسيد از ترس جان از خانه بيرون نيامد و ناشايستى از خود نشان داد . پس چگونه ميتوان گفت كه از ترس دست يازيدن روسيان به كارهاى ايران جنگ نكردن با محمد على ميرزا را بهتر دانسته است ؟ ! . . اين خود بدى ديگرى از تقىزاده است كه براى پرده‌پوشى بناشايستى خود تاريخ را آشفته گردانيده است .\r\n\r\n","description":"","footnote":"","page_name":" 567 ","page_number":599},
  {"content":"\r\n\r\n\r\nگفتار دهم جستجو از حال مردم\r\nدر اين گفتار بكوتاهى سخن رانده مىشود از ديگرگونى كه در جنبش آزاديخواهى پس از نه ماه از آغاز آن پديد آمده بود و از حال برخى روزنامه‌ها .\r\n\r\nديگرگونى كه در جنبش آزاديخواهى رخ داد\r\nچنان كه گفته‌ايم ، از آغاز داده شدن مشروطه تا نه ماه كمابيش از آن ، يكدوره ويژه‌اى ميبود ( كه ما داستان آندوره را در بخش يكم بپايان رسانيده‌ايم ) . زيرا در آن نه ماه :\r\n1 ) جنبش مشروطه همگانى شمرده ميشد ، و چنان كه نوشته ايم ، گذشته از شهرها در بسيارى از ديه‌ها نيز مردم جنبيده شور و خروش از خود نشان ميدادند .\r\n2 ) ملايان مشروطه را « رواج شريعت » دانسته و در همه‌جا با مردم همدستى مينمودند بگفته يكى : خوانى را كه درچيده مىشد از بهر خود مىپنداشتند و ياورى بدر - چيدنش ميكردند .\r\n3 ) دشمنان مشروطه جز درباريان نمىبودند ، و آنان بدشمنى آشكاره گستاخى نمىنمودند . محمد على ميرزا نيز در كارشكنى پافشارى بسيار نشان نميداد .\r\nليكن پس از آن دوره كه با سروزيرى اتابك پايان پذيرفت ، از يكسو جنبش ديه‌ها كه بسيار سرسرى ميبود فرونشست ، و شهرهاى كوچك نيز خاموش گرديدند . تنها در شهرهاى بزرگ كه در هر يكى انجمنى ميبود نام مشروطه برده ميشد ، و در اينها نيز همچنان چندگونگى ( بدانسان كه در بخش يكم باز نموده‌ايم ) نمايان ميبود . از مشهد و همدان و زنجان و مراغه و سبزوار و اين گونه شهرها آوازى شنيده نميشد . از كرمانشاه و شيراز و اردبيل و ارومى بيش از همه آواز آشوب برمىخاست . اسپهان همچنان بنمايش و رويه‌كارى بس ميكرد . تنها تبريز و خوى و تهران و رشت و قزوين ميبود كه مشروطه - خواهى در آنجا ريشه دوانيده و كوششهايى به كار ميرفت .\r\nاز يكسو هم ملايان بفريب خوردن خود پى برده اين دانستند كه مشروطه « رواج شريعت » نيست و آن خوان نه براى آنان درچيده مىشود ، و از اينرو انبوهى از آنان كه\r\n\r\n","description":"","footnote":"","page_name":" 568 ","page_number":600},
  {"content":"\r\n\r\nباميد سود با جنبش همراهى كرده بودند خود را بكنار كشيدند ، و حاجى شيخ فضل اللّه و همدستان او در تهران بدشمنى آشكار نيز برخاستند .\r\nاز سوى ديگر اتابك سروزير گرديده از روى يك نقشه‌اى پافشارانه با مجلس بنبرد برخاست و از اينجا ايستادگى دربار در برابر مجلس رويه ديگرى به خود گرفت .\r\nاينهاست آنهاييكه مشروطه كوچك را ( از داده شدن فرمان مشروطه تا بمباران مجلس ) به دو دوره جداگانه بخشيده نه ماه نخست آن را از چهارده ماه بازمانده جدا ميگرداند .\r\nدر اين دوره دوم مجلس نيز ارج خود را از دست داد زيرا آن شور آغاز جنبش در نمايندگان فرونشسته ، و از اينسوى چون گفتگو از قانون و شريعت بميان مىآمد ، بيشتر اينان يا از راه دلبستگى بكيش و يا از روى مردم فريبى ، هوادارى از شريعت مينمودند .\r\nگذشته از اينكه بسيارى در نهان با اتابك بستگى ميداشتند و هواى او را نگه ميداشتند .\r\nكارهاشان آنها بود كه يكايك نوشته‌ايم . در هر پيشامدى ناشايستى از خود نشان ميدادند و در برابر دربار زبون درمىآمدند ، و چون تبريز بفريادشان رسيده از گرفتارى رهاشان ميگردانيد ، باز ناشايستى از سر ميگرفتند . خودشان كارى نميكردند و كارهاى ديگران را نيز بىنتيجه ميگزاردند .\r\nبيخردانه‌تر از همهء آن شيوه‌اى ميبود كه براى خود برگزيده و همى خواستند كه هيچگاه بجنگ و خونريزى نزديك نشوند ، و تنها با زبان پند و اندرز دشمنان را رام گردانند ، و اين بود هميشه فريب ميخوردند ، و چنان كه ديديم كار بجايى رسيد كه از رحيم خان بيسواد نيز فريب خوردند .\r\nراستى آنست كه بيشتر اين نمايندگان گرفتار انديشه‌هاى قلندرانه ، و مغزهاشان آكنده از شعرهاى صوفيان و خراباتيان و ديگران ميبود ، و از چنين كسانى شورش‌خواهى برنيامدى . آنان شايندهء نمايندگى در يك مجلس كه ميبايست رشته جنبش و شورش يك كشورى را بدست گيرد نمىبودند . اگر در ميانشان چند تنى جوان و خون‌گرم پيدا ميشد اينان نيز هركدام پابند ديگرى ميداشتند .\r\nبناشايستى مجلس يكم گواه همين بس كه نتوانست و يا نخواست در تهران و ديگر شهرها نيز جوانان را بمشق سربازى وادارد . بارها گفتگو رفت و روزنامه‌ها گفتار نوشتند ، و از نجف « فتوى » آمد . ليكن همه اينان بيهوده گرديد اين كار تنها در تبريز پيش رفت ، و شگفت است كه مجلس به آن نيز خرسندى نشان نميداد .\r\nدر تهران مردم نيز پيروى از نمايندگان كرده يگانه كوششى كه پيش گرفته بودند انجمن ساختن ، و در پيشامدها بهايهوى و شور و خروش برخاستن بود . چنان كه خواهيم ديد در روزهاى آخر شماره انجمن‌هاى تهران بيكصد و هشتاد رسيده بود . نيك انديشيد كه در يكشهر يكصد و هشتاد انجمن چه معنى تواند داد ؟ ! . . بجاى آنكه همكيشان يك انجمن\r\n\r\n","description":"","footnote":"","page_name":" 569 ","page_number":601},
  {"content":"\r\n\r\nباشند ، و آنگاه بآمادگيهايى كوشند ، هر گروهى براى خود انجمنى مىساختند ، و از كوشش بهايهوى بس ميكردند .\r\nشگفتتر اين بود كه پس از پيشامد ميدان توپخانه ، كه در نتيجه شاهكار انجمن ايالتى تبريز محمد على ميرزا از در زبونى درآمد و بدستگيرى صنيع حضرت و ديگران گردن گزارد ، و آنان را دستگير كردند و كيفر دادند ، و سپس نيز بكشندگان فريدون زردشتى و به سيد محمد يزدى و برخى ديگر كيفر داده شد ، انجمن‌هاى تهرانى اينها را ميوه كوششهاى خود پنداشتند ، و خود را فيروز شمارده گردن افراشتند ، و سپس كه در پيشامد گرفتارى بمب‌اندازان باز در برابر دربار بالا افراشته در اينجا سخن خود را پيش بردند ، بيكبار فريب خورده آن دسته‌بنديهاى پوشالى خود را يك نيرويى بشمار آوردند ، و نازش و بالش بيشتر كردند در روزنامه‌ها ستايش از انجمنها ميرفت و نمايندگان مجلس فيروزيهاى اينان را بشهرها با تلگراف آگاهى ميفرستادند .\r\nكار بجايى رسيد كه در تبريز هم كسانى بانجمن‌سازى برخاستند و چند انجمنى بنامهاى اتحاد ، قدرت ، مشورت ، مساوات ، حقيقت و مانند اينها برپا گرديد . نقيخان رشيد الملك كه از فرمانروايى اردبيل برداشته شده بود ، بتبريز آمده در اينجا سر بميان مشروطه - خواهان درآورده انجمنى بنام « حشمت » برپا گردانيد ، و چون سپس همين نقى خان را در لشكر عين الدوله در ميان دشمنان مشروطه خواهيم ديد ، از اينجا پيداست كه اين انجمنها بيش از همه دستاويزى در دست سودجويان ميبود . چنان كه در تهران نيز عليخان ارشد الدوله كه سپس او را هم يكى از افزارهاى بزرگ كار محمد على ميرزا خواهيم ديد رييس انجمن مركزى ميبود و خود به همه انجمنها سرورى ميداشت .\r\nدر جايى كه يك كسى با يك انجمن ساختن و يا در يك انجمن نام نويساندن از شمار آزاديخواهان رفتى و در همه‌جا نوازش و مهربانى ديدى و هر سودى كه خواستى بدست آوردى چرا نبايستى رشيد الملك و ارشد الدوله و رحيم خان و حاجى ميرزا حسن و ديگران مشروطه‌خواهى ننمايند و كار خود را از پيش نبرند ؟ ! . . در جايى كه آزاديخواهان براى فريب خوردن آماده مىايستادند چرا بايستى اينان از فريب دادن خوددارى نمايند ؟ ! . .\r\nاينان از يكسو با دربار بستگى ميداشتند و از يكسو با آزاديخواهان آميزش و همدستى مينمودند .\r\nبلكه در روزهاى آخر كسانى از نمايندگان مجلس نيز همين رفتار را ميكردند .\r\nچون از كارهاى محمد على ميرزا اين دريافته بودند كه بيك تاختنى بر سر مجلس خواهد برخاست هر يكى از راه ديگرى بستگى با دربار پديد مىآوردند ، و چنان كه خواهيم ديد همين نمايندگان در « خرده خودكامگى » در تهران ماندند و زيانى به آنان نرسيد .\r\nنمايندگان آذربايجان كه با آن پيمان و سوگند از تبريز روانه گرديده ، و با آن شكوه و پذيرايى بتهران رسيده بودند برخى از آنان نيز نامرديهايى از خود مينمودند :\r\n\r\n","description":"","footnote":"","page_name":" 570 ","page_number":602},
  {"content":"\r\n\r\nيكى آنست كه چند روز پيش از بمباران مجلس بنام « مرخصى » روانه تبريز گرديد ( و راستى را از تهران گريخت ) و چون به تبريز رسيد ، با آنكه اين شهر ايستادگى مينمود ، نماينده در اينجا نيز نايستاد و همراه چند تن تفنگچى خود را بجلفا انداخت و از آنجا روانه قفقاز و استانبول و اروپا گرديد . آن ديگرى خود را افزار كار بيگانگان گردانيده جز با دستور فلان سفارت كار نميكرد . آن ديگرى نهانى با دربار راه ميداشت . يكى ديگر را ميگويند كه با چادر زنانه خود را بدربار انداخته با محمد على ميرزا ديدار كرد و با او نهش نهاد . اينهاست نمونه - هايى از نامرديهاى نمايندگان .\r\nيكى ديگر از نمايندگان تبريز ميرزا آقا اسپهانى ميبود كه تبريزيان فريبش را خوردند ، و با پذيراييها نگاهش داشته سپس نيز بنمايندگى بمجلس فرستادند . ليكن كمى نگذشت كه دانسته شد در ماكو از اقبال السلطنه پولى گرفته ، و از اينسو چون بتهران رسيد در نهان با دربار بستگى يافت و بزبانها افتاد كه محمد على ميرزا را ببرانداختن مجلس دليرتر ميگرداند . كار رسوايى اين مرد بجايى رسيد كه در روزنامه پول گرفتنش را نوشتند ، و شعر چاپلوسانه‌اى كه در ستايش ارفع الدوله سروده بود بچاپ رسانيدند ، و سرانجام انجمن ايالتى تلگرافى بدار الشورى فرستاده از نمايندگى او از سوى آذربايجان بيزارى نشان داد .\r\n\r\nروزنامها\r\nچنان‌كه نوشته‌ايم در ماه‌هاى نخست جنبش مشروطه يكرشته روزنامه‌هايى در تهران و ديگر جاها پديد آمد كه بنيادگزاران آنها تنها اين ميخواستند كه روزنامه‌اى در دست دارند و دانسته‌هاى خود را بيرون ريزند و اينست در گفتارها كه مينوشتند بيشتر به « حديث » و فلسفه و شعر و « اصول » و اين گونه چيزها ميپرداختند ، و هر يكى از آنان مشروطه را با دانش‌هاى خود در مىآميخته و بدانسان كه ميخواست معنى ميكرد . اين روزنامه‌ها كه نامهاى بسيارى از آنها را شمرده‌ايم تا دوره دوم مىبودند و هر يكى چند ماهى پراكنده شده از ميان ميرفتند . در اين دوره هم كسى يا كسانى پيدا نشدند كه معنى درست مشروطه را بمردم بفهمانند و يك چيزهاى سودمندى در آن‌باره بنويسند .\r\nروزنامهاى مجلس و حبل المتين و صور اسرافيل و روح القدس و تمدن و نداى وطن در تهران و انجمن در تبريز كه از دور نخست يا اندكى پس از آن آغاز شده بودند همچنان پيش ميرفتند و تا نزديكيهاى بمباران چاپ مييافتند . گذشته از آنها در تهران روزنامه مساوات ، و در تبريز « مجاهد » و « اتحاد » و « حشرات الارض » بيرون آمدند .\r\nمساوات را سيد محمد رضاى شيرازى مينوشت ، و او چنان كه مىشناسيم يكمرد بيباك و خيره‌سرى ميبود ، و در نوشتن اين روزنامه نيز بيباكى و خيره‌سرى بسيارى از خود مينمود . اين نيز همچون مدير روح القدس شاخ بشاخ محمد على ميرزا انداخته زور بتندنويسى مىزد . چنان كه در يكى از شماره‌هاى روزنامه خود . داستان لويى شانزدهم\r\n\r\n","description":"","footnote":"","page_name":" 571 ","page_number":603},
  {"content":"\r\n\r\nپادشاه فرانسه و گريختن او از پاريس و سرگذشتش را نوشت و در پايان آن روى سخن را بمحمد على ميرزا گردانيده بگفته‌هاى بيم‌آميزى پرداخت . بلكه از جمله‌هاى ريشخندآميز نيز باز نايستاده چنين نوشت :\r\n« مگر تصور مىشود كه بعد از اين ايرانى دست از حقوق مشروع خود بردارد و دزدان را بيمكافات آسوده گذارد . نه و اللّه نه باللّه هركس اين خيال و تصور باطل را در خاطر مقدس پادشاه ما القا نمايد بجميع انبياء و اولياء و ارواح مقدسه دنيا سوگند و بروح عدالت و حقيقت مساوات قسم است كه خيانت صريح بمقام سلطنت نموده و اگر اين قسمها را باور بدارند بايران‌پرستى شاپشال و بدانش امير بهادر و بپاك‌دامنى سعد الدوله و بديانت اقبال الدوله و بعصمت و عفت آصف افخم و برحم و مروت ظفر السلطنه و بغيرت و عصمت قوام الدوله و بخلق نازنين حاجب الدوله قديم و برساله عمليه حجة الاسلام آقا ميرزا مصطفى و به نيكنامى و تقواى مجتهد تبريزى و بارواح طيبه اعضاى انجمن مقدس فتوت قسم ياد ميكنم . . . »\r\nاين نمونه‌اى از نوشته‌هاى اوست . در شماره 21 روزنامه‌اش گفتار درازى زير عنوان « شاه در چه حالست ؟ » نوشته باز سخنان تند و زشتى دريغ نگفت ، و چون محمد - على ميرزا از عدليه دادخواهى كرد و از دادگاه سيد محمد رضا را خواستند او نرفت و در يكشماره از روزنامه خود سراپا ريشخند بدادگاه نوشت ( شماره 22 كه با دستور مجلس يا دولت بازداشته شد ) و به اين بس نكرده بيك كار بسيار زشت‌ترى برخاست و آن اينكه يك چلوار بزرگى بنام « استشهاد نامه » آماده گردانيد ، كه در آن گواهى مردم را درباره « بدكاره بودن ام الخاقان » مادر محمد على ميرزا ، خواستار گرديد ، و آن را بدست يكى داده ببازار فرستاد كه مردم آگاهى خود را نويسند و مهر كنند ، و بدينسان بيك كار سراپا رسوايى برخاست .\r\nاين در روزهايى بود كه محمد على ميرزا در نهان با لياخوف و روسيان گفتگو ميداشت ، و بيگمان يكى از چيزهايى كه او را بروسيان و خواست آنان نزديكتر گردانيده همين بوده .\r\nمحمد على ميرزا بارها اين رسوايى را ياد ميكرده و رنجيدگى خود را باز مينموده . بدينسان دشمن را به خود برمىآغالانيدند بىآنكه در انديشه ايستادگى نيز باشند و نيرو بسيجند . از يكسو مجلس با محمد على ميرزا آن سست‌نهادى را مينمود و از يكسو روزنامه‌ها اين تنديهاى بىاندازه را نشان ميدادند .\r\nروزنامه صور اسرافيل و روح القدس نيز اين گونه گفته‌ها را مينوشتند . سيد جمال و ملك المتكلمين نيز ، در منبرها هرگونه بدگويى ميكردند . بهاء الواعظين بالاى منبر محمد على ميرزا را « پسرام الخاقان » مىناميد .\r\nاما روزنامه‌هاى تبريز ، چنان كه نوشته‌ايم « مجاهد » را ابو الضيا مينوشت كه با آن سرگذشت دچار آمد و روزنامه نيز از ميان رفت . « اتحاد » را انجمن اتحاد بنياد گزارد\r\n\r\n","description":"","footnote":"","page_name":" 572 ","page_number":604},
  {"content":"\r\n\r\nكه از نيمه‌هاى اسفند 1286 بيرون آمد . در تبريز چون با دوچى جنگ رفت و سامان شهر بهم خورد تا دو ماه كمابيش روزنامه‌اى از سوى آزاديخواهان بيرون نمىآمد و تنها روزنامه تبريز « ملا عمو » ميبود كه از سوى اسلاميه نوشته ميشد ، و بدينسان ميگذشت ، تا انجمن اتحاد اين روزنامه را بنياد گزارده بيرون داد ، و پس از چند روزى هم « انجمن » باز بيرون آمد ، و تا زمان جنگ و آشوب هردو پايدار ميبود . « حشرات الارض » را حاجى ميرزا آقا بلورى بنياد گزارده ، اين نيز نگاره‌دار و شوخىآميز ميبود ، و به پيروى از « ملا نصر الدين » گفتارهايش از زبان غفار وكيل كه يك ديوانه بازار گرد بنامى در تبريز ميبود نوشته ميشد .\r\nاين روزنامه از نيمه دوم ارديبهشت 1287 آغاز كرد و تا زمان جنگ و آشوب بيش از ده و اند شماره بيرون نيامد .\r\nدر تبريز در اين دوره برخى روزنامه‌هايى نيز بتركى بيرون آمد ولى هركدام بيش از چند شماره نپاييد . كسانى ميگفتند چون تبريزيان ترك زبانند اگر روزنامه‌ها بتركى باشد بهتر فهمند ، و آنگاه يكى كه ميخواند ديگران نيز گوش دهند . ولى آزمايش وارونه آن را نشان داد و روزنامه‌هاى تركى پيش نرفت .\r\nبنام‌ترين اين روزنامه‌ها « آناديلى » بود كه سيد حسين خان مدير عدالت در چند صفحه كوچك مينوشت . روزنامه « ملا عمو » را هم گفته‌ايم كه بتركى نوشته ميشد .\r\nدرباره دبستانها در آذربايجان همان كوشش و پروا كه باز نموده‌ايم برپا ميبود . بويژه در تبريز كه بدبستانها تا ميتوانستند ارج ميگزاردند و از دادن پول براى پيشرفت آنها باز نمىايستادند . در همين بخش پيكره‌اى را ( پيكره 155 ) بچاپ رسانيده‌ايم كه نمايندگان دبستانها به انجمن ايالتى آمده‌اند ، و در آنجا با بودن اجلال الملك ( رييس شهربانى و فرماندار شهر ) و ديگران پيكره برداشته‌اند .\r\nسران آزادى در تبريز به دو چيز بيش از همه ارج ميگزاردند : يكى دبستان‌ها و شاگردان آنها ، و ديگرى مجاهدان و دسته‌بندىهاى ايشان و اين هر دو سودمند و بجا ميبود .\r\nپايان بخش دوم\r\n\r\n","description":"","footnote":"","page_name":" 573 ","page_number":605},
  {"content":"\r\n . \r\n","description":"","footnote":"","page_name":" 574 ","page_number":606},
  {"content":"\r\n\r\n\r\nبخش سوّم\r\n\r\n","description":"","footnote":"","page_name":" 575 ","page_number":607},
  {"content":"\r\n\r\nپ 177 ستار خان گرد آزادى\r\n\r\n","description":"","footnote":"","page_name":" 576 ","page_number":608},
  {"content":"\r\n\r\n\r\nگفتار يازدهم چگونه مجلس بتوپ بسته شد ؟\r\nدر اين گفتار سخن رانده مىشود از داستان بمباران مجلس شورى و آنچه پس از آن داستان در تهران رخ داد .\r\n\r\nبازپسين كوشش محمد عليميرزا\r\nاز روزيكه جنبش مشروطه‌خواهى در ايران آغاز گرديد ، محمد على - ميرزا كه آنزمان وليعهد مىبود روى دشمنى نشان داد . زيرا از آغاز زندگانى با فرمانروايى خودكامانه بار آمده و هميشه مردم را زيردست خود ديده بود ، و اين بار دشوار مىافتاد كه مردم سرى افرازند ، و در برابر او ايستاده سخن از كشور و كارهاى آن رانند ، و خود كسى نمى - بود كه معنى مشروطه يا سررشته‌دارى توده را نيك بداند و از سودهاى آن آگاه باشد ، و بنام دلبستگى بكشور و نيرومندى آن از هوسهاى خود چشم پوشد . يكمرد كوتاه‌انديشى بيش نمىبود . از سوى ديگر روسيان كه در دربار وليعهدى دست ميداشتند رشته انديشه و سهشهاى اين در دست آنان مىبود ، كه بدستيارى شاپشال او را بهر راهى مىگردانيدند ، و چون دولت روس با جنبش توده ، چه در كشور خود و چه در ايران ، سخت دشمن مىبود ، از اينرو در اينهنگام محمد عليميرزا را به خود نگزارده دشمنيش را با مشروطه بيشتر مىگردانيدند . بويژه پس از آنكه پيمان 1907 را با انگليس بستند و خود را در دست - درازى بشمال ايران آزاد دانستند ، كه چون جنبش توده را يك سنگى در پيش پاى خود ميپنداشتند ببرداشتن آن مىكوشيدند .\r\nگذشته از اينها محمد على ميرزا بكيش شيعى و به كارهاى بيمعناى آن ، از روضه‌خوانى ، و زيارت عاشورا و شمع بمسجدها بردن و مانند اينها ، دلبستگى بسيارى ميداشت و زنش ملكه در اين‌باره ازو كمتر نمىبود ، و هميشه كسانى از ملايان رويه كار بدربار و اندرون راه مىداشتند ، و چون پس از چند ماهى از آغاز مشروطه ، ملايان از آن رو گردانيدند و جدايى ميانه كيش و مشروطه افتاد ، اين انگيزه ديگرى بدشمنى محمد عليميرزا گرديد\r\nبارى محمد عليميرزا از گام نخست با مشروطه بدخواهى مينمود و مىكوشيد ، و چه هنگاميكه در تبريز ميبود و چه پس از آنكه بتهران آمد ، هرچند زمان يك بار نقشه‌اى براى برانداختن مجلس مىكشيد ، و چنان كه يكايك نوشته‌ايم در هرباره آزاديخواهان\r\n\r\n","description":"","footnote":"","page_name":" 577 ","page_number":609},
  {"content":"\r\n\r\nتبريز را در برابر خود ميديد . بازپسين نقشه او شورش استرداران و داستان ميدان توپخانه بود كه باز آزاديخواهان تبريز با يك شاهكارى از ميدان بيرونش كردند . پس از آن محمد - عليميرزا تا دير زمانى ، بخاموشى گراييده با مجلس رويه‌كاريهايى ميكرد ، و مىتوان گفت كه از برانداختن مجلس نوميد گرديده ديگر نقشه‌اى را دنبال نميكرد . ليكن پيشامدهايى كه يكى از آنها داستان بمب‌اندازى و ديگرى بدزبانيهاى مساوات و ديگر روزنامه‌ها بود دوباره او را بتكان آورده بار ديگر بانديشه برانداختن مجلس انداخت . بويژه كه در اين هنگام روسيان پا پيش گزارده چنين كارى را خواستار مىبودند .\r\nچنين پيداست كه از دهه دوم خرداد 1287 ( جمادى الثانى 1326 ) اين گفتگو در ميان محمد عليميرزا با سفارت روس و رييس بريكاد قزاق ( كلنل لياخوف ) آغاز يافته است ، و آنچه محمد عليميرزا را در اين‌باره پافشارتر گردانيده پيشامد خانه عضد الملك بوده . زيرا چنان كه گفتيم محمد عليميرزا آن نشستها را با انگيزش ظل السلطان و براى شاه گردانيدن او ميشمرد . به گمان او در ميان ظل السلطان و آزاديخواهان سازش پيدا شده كه پادشاهى به او دهند ، و اينست قاجاريان و اعيانها با عضد الملك در آن راه مىكوشند . مى - توان پنداشت كه روسيان براى پيشرفت خواست خود ، اين بدگمانى را در دل او پديد آورده بودند .\r\nهرچه بود محمد عليميرزا در نقشه خود پافشار گرديد . ليكن او از دو چيز مى - ترسيد : يكى آنكه انگليس و دولتهاى اروپايى كه ايران را يك كشور مشروطه شناخته بودند رنجيدگى نمايند و زبان بايراد باز كنند . ديگرى آنكه آزاديخواهان سركردگان را بيم دهند و از كوشش بزيان توده بازگردانند ( چنان كه در داستان ميدان توپخانه همين را كردند ) . روسيان بهر دو چاره نشانداده چنين نهادند كه شاه چون مجلس را برانداخت يك آگهى پراكنده گرداند كه آن را بهر دستگير گردانيدن چند تن تباهكار كرده است و گرنه مشروطه را برنينداخته است و سه ماه ديگر دوباره مجلس گشاده خواهد گرديد . از آن سوى برانداختن مجلس با دست لياخوف باشد كه بريكاد قزاق را به كار اندازد ، و بسربازان نياز بسيارى نباشد .\r\nاين بريكاد قزاق تاريخچه‌اى ميدارد كه در اينجا فرصت گفتن نيست . اين دسته سپاه از زمان ناصر الدينشاه با دست سركردگان روسى پديد آورده شده و از روز نخست كوشش رفته بود كه سپاهيان چشم بسته فرمان از سركردگان روسى برند و دلبستگى بايران و ايرانيگرى در ميان نباشد . از اينرو روسيان به اين سپاه دلگرم مىبودند ، و پيشرفت خواست خود را از دست آنان مىبيوسيدند .\r\nچنان كه ديديم نشست‌هاى خانه عضد الملك به اين نتيجه انجاميد كه قاجاريان و آزاديخواهان بيرون كردن شش تن را كه يكى از آنان امير بهادر مىبود ، از دربار خواستار گرديدند ، روز سه‌شنبه دوازدهم خرداد ( 2 جمادى الاولى ) عضد الملك همراه\r\n\r\n","description":"","footnote":"","page_name":" 578 ","page_number":610},
  {"content":"\r\n\r\nپ 178 اين پيكره نشان ميدهد يكدسته از سركردگان قزاق را با لياخوف و يكى از پسران محمد عليميرزا را ( گويا محمد حسن ميرزا باشد )\r\n\r\n","description":"","footnote":"","page_name":" 579 ","page_number":611},
  {"content":"\r\n\r\nمشير السلطنه ( سروزير نوين ) بدربار بنزد محمد عليميرزا رفتند ، و خواست قاجاريان و آزاديخواهان را باز نمودند . محمد عليميرزا ببدگمانى افزوده چنين پنداشت كه خواست آنان دور گردانيدن پيرامونيان اوست كه تنهايش گزارند و به آسانى از ميانش بردارند .\r\nاين بود بسيار بيمناك گرديد . ولى چون ناگزير مىبود پذيرفت و چنان كه ديديم فرداى آن روز مشير السلطنه نوشته‌اى در همان زمينه بيرون داد و آزاديخواهان بشادى بزرگى برخاستند . ولى محمد عليميرزا از همان هنگام بانديشه چاره افتاده بهم سكالى شاپشال و لياخوف چنين نهاد كه از شهر بيرون رفته در باغشاه سپاه بسر خود گرد آورد ، كه هم خود را نگه دارد ، و هم نقشه برانداختن مجلس را بپايان رساند ، و خواهيم ديد كه فرداى آن روز از شهر بيرون رفت . بدينسان يكدوره نوينى براى كشاكش مشروطه و خودكامگى بازگرديد كه سيزده ماه كمابيش كشيد و در ميانه خونهاى بسيار ريخته گرديد ، و سرانجام محمد عليميرزا دست از پادشاهى برداشته خود را بكنار كشيد . ما در اين بخش داستان اين يكدوره را هرچه گشاده‌تر خواهيم نوشت .\r\n\r\nبيرون رفتن محمد عليميرزا از تهران\r\nروز پنجشنبه چهاردهم خرداد ( 4 جمادى الاولى ) در تهران يك روز شگفتى بود در اينروز بامدادان مردم تهران از خواب برخاسته به كارهاى خود پرداختند . كسى بيم نداشته نميدانست چه رو خواهد داد . ولى چون سه يا چهار ساعت از روز گذشت ( ساعت هشت و نيم ) ناگهان غوغاى بزرگى از كانون شهر برخاسته در سراسر آن پيچيد : يكدسته سربازان سيلاخورى پاچه‌ها را ورماليده ، آستين‌ها را بالا زده ، فريادكنان و دادزنان ، بيكبار از خيابان در الماس بيرون جستند ، و در خيابانها باينسو و آنسو دويده آواز « بگير ، ببند » راه انداختند . بهركسى رسيدند زدند و يا لختش كردند . گاهى نيز تيرهايى به هوا انداختند . پشت سر ايشان دو فوج قزاق سوار ، تفنگها بر سر دست ، با يكتوپ همراه خود پديد آمده ، تاخت‌كنان راه بسوى دار الشورى پيش گرفتند ، چنان كه هركسى ميپنداشت بكندن بنياد مجلس مىشتابند . در همان هنگام يك تيپ قزاق پياده ميدان توپخانه را فراگرفتند .\r\nاين غوغاها و تاختها كه بيكدم روى داد مردم را هراسان گردانيده سراسر شهر را بجنبانيد . در خيابانها هراس همگى را گرفته و هركسى پى پناهگاهى مىشتافت .\r\nدكانداران دكانها را مىبستند . شاگردان از دبستانها بيرون ريخته ترسان و لرزان بسوى خانه‌هاى خود مىدويدند . درشكه‌ها تند كرده پرواى رهگذران نميداشتند و هر كسى مىپنداشت جنگ آغاز شده به زودى آواز توپ و تفنگ از پيرامون مجلس خواهد برخاست .\r\nدر گرماگرم اين آشفتگى بود كه ناگهان كالسكه شش اسبه شاهى از در الماسى بيرون شتافت ، شاه درون كالسكه نشسته لياخوف و شاپشال با شمشيرهاى آخته بدست در چپ و راست ، و سوارگان قزاق در پس و پيش ، با شتاب روانه گرديدند و چون بميدان\r\n\r\n","description":"","footnote":"","page_name":" 580 ","page_number":612},
  {"content":"\r\n\r\nتوپخانه رسيدند بدست چپ پيچيده بخيابان فرمانفرما « 1 » و از آنجا بقزاقخانه « 2 » درآمدند .\r\nقزاقان نواى « سلام » نواختند . ولى اينان جز اندكى درنگ نكرده دوباره راه افتادند .\r\nو از در شمالى بيرون رفته خيابانها را بشتاب درنورديده خود را بباغشاه رسانيدند .\r\nآن دسته قزاقان كه بسوى مجلس تاخته بودند از كنار مجلس گذشته و خيابان را تا آخر پيموده از درون بيرون رفتند و پس از نيمساعت از دروازه ديگر بازگشتند . كم‌كم آرامش پديد آمده سربازان و سوارگان و همه درباريان از هر كجا دسته‌دسته روى بباغشاه نهادند .\r\nدكانها را كه بسته بود دوباره باز نمودند .\r\nشاه ميخواسته از شهر بيرون جسته در باغشاه لشكر بيارايد و به آسودگى با مشروطه نبرد كند . پس از ظهر دستخطى از شاه بيرون داده شد بدينسان :\r\n« جناب اشرف مشير السلطنه چون هواى طهران گرم و تحملش بر ما سخت بود از اينرو بباغشاه حركت فرموديم پنجشنبه 4 جمادى الاولى عمارت باغشاه »\r\nهمان روز سيمهاى تلگراف را پاره نمودند تا خبر بشهرهاى ديگر نتوانند رسانيد سيم كمپانى كه از آن انگليسيان مىبود آن را هم پاره كرده به گردن گرفتند كه تاوانش را بپردازند . نيز قورخانه و افزار جنگ را از شهر بباغشاه كشيدند . پيدا ميبود كه نقشه بيمناكى در كار است و شاه آخرين زور خود را در برانداختن مجلس به كار خواهد برد . هم پيدا مىبود كه به همه سوگندها و پيمانها پشت‌پا زده و اينست شاپشال را كه از دشمنان بزرگ مشروطه مىبود و به خواهش عضد الملك و ديگران دو روز پيش او را با كسان ديگرى از دربار بيرون رانده بود اكنون با شمشير برهنه به پهلوى كالسكه شاهى انداخته است .\r\nچون اين غوغا در شهر پيچيد ، از همه‌جا كسانى از باشندگان انجمن‌ها ، با افزار جنگ يا با دست تهى ، به مسجد سپهسالار شتافتند ، و باز انبوهى پديد آمد . ولى چون ديدند گزندى در پيش‌رو نيست پراكنده شدند . اما مجلس ، چون پسين همانروز برپا گرديد در برابر چنين پيشامدى بيك رفتار خشكى پرداخت ، و من بهتر ميدانم برخى از گفته‌هاى نمايندگان را در اينجا بياورم :\r\n« رييس - در جلسه قبل اينجا مذاكره شد كه يك هيئتى از طرف مجلس مقدس بروند به خانه جناب آقاى عضد الملك اين هيئت رفته و معلوم شد تمام مقاصد امرا و وزرا را اعليحضرت همايونى قبول فرموده وقتى كه جناب عضد الملك و آقاى مشير السلطنه حضور مبارك اعليحضرت همايونى شرفياب شده بودند اين هيئت وكلا را اعليحضرت همايونى خواسته بودند لهذا هيئت مزبور هم از آنجا بحضور همايونى شرفياب شده بىنهايت اظهار تشكر از اين رفع غايله نموده‌اند و ديروز هم جناب مشير السلطنه بدربار رفته مشغول تنظيم امورات بودند و بوزير دربار هم پيغام داده شد كه بروند بدربار مشغول\r\n\r\n\r\n","description":"","footnote":"\r\n( 1 ) خيابان سپه امروزى .\r\n( 2 ) همانجا كه امروز كاخ وزارت خارجه و باغ ملى برپاست .\r\n","page_name":" 581 ","page_number":613},
  {"content":"\r\n\r\nتنظيم دربار شوند و امروز صبح هم موكب همايون به جهت سياحت بباغشاه تشريف‌فرما شدند گويا زمان تشريف‌فرمايى از سربازهاى سيلاخورى بعضى حركات ناشايست بروز كرده كه كسبه ميخواسته‌اند دكاكين را ببندند و اينجا اطلاع حاصل شد بتوسط تلفون غدغن شد كه بازارها را نبندند به جهت آنكه مسئله مهمى نبوده و وقوع اينحركات مورد اعتنا نيست كه دكاكين بسته شود و بعد جناب مشير السلطنه را هم كه برحسب دستخط اعليحضرت همايونى رييس الوزرا هستند ولى هنوز در مجلس معرفى نشده‌اند و روز شنبه با هيئت منتخبه خودشان در مجلس مقدس معرفى خواهند شد بمجلس احضار شدند در باب پ 179 شادروان بهبهانى\r\n\r\n","description":"","footnote":"","page_name":" 582 ","page_number":614},
  {"content":"\r\n\r\nنظم شهر با حضور حكومت و رييس اداره نظميه مذاكرات لازمه به عمل آمده قرار شد كه سيصد نفر از فوج و صد نفر قزاق در تحت اداره نظميه باشند كه شهر را كاملا منظم بدارند و راه شميران را هم قرار شد بسردار فيروز سپرده شود كه آنخط را در كمال امنيت حفظ كند چون اين خبر اهميت پيدا كرده بود لهذا محض اطلاع آقايان وكلاء محترم تفصيل را اظهار داشت كه مسبوق شده و بدانند مسئله اهميتى نداشته .\r\nحاج سيد باقر - اين سربازهاى سيلاخورى مگر صاحب منصب ندارند كه در اين شهر اينطور حركات وحشيانه كرده مردم را متوحش مىكنند و صاحب منصب آنها مسئول نيست ؟\r\nرييس - در خصوص اين مسئله هم بجناب رييس الوزرا و وزير جنگ اظهار شد كه چرا اين سربازان بواسطه بروز اين گونه حركات مردم را متوحش ميسازند ؟ ! جواب گفتند كه ميرويم در اين باب تحقيق كرده آنها را بمجازات ميرسانيم و من بعد صاحب منصب آنها را مسئول قرار ميدهيم كه ديگر اين گونه حركات از آنها بروز نكند .\r\nببينيد چگونه خودشان را دست مىانداختند ! آنهمه كارشكنىهاى آشكار را به روى خود نياورده از اينكه شاه چند روز پيش از آن بدروغ درخواست‌هايى را پذيرفته بوده سپاسگزارى مىنمودند .\r\nشب همان روز امير بهادر از سفارت روس بيرون آمده او نيز بباغ شاه شتافت ، و باز رشته كارها بدست گرفت .\r\nآدينه و شنبه به آرامى گذشت . شاه و درباريان بآمادگى مىپرداختند . ولى مجلس بيش از اين كارى نميكرد كه آزاديخواهان را آرام گردانيده از هر كوشش باز ميداشت ،\r\nروز يكشنبه هفدهم خرداد ( 7 جمادى الاولى ) دسته‌اى از قاجاريان خانه عضد الملك همراه خود او بباغشاه رفتند . محمد عليميرزا همان روز پنجشنبه كه در باغشاه استوار گرديد عضد الملك را بدانجا خوانده چنين گفته بود : ما كه درخواست اميران و وزيران را پذيرفتيم و كسانى را كه آنان ميخواستند از دربار بيرون كرديم ديگر بهر چه در خانه شما فراهم نشسته‌اند ؟ ! . . چنان كه شيوه نوكريست بدربار بيايند و از ما نوازش يافته ايمن گردند .\r\nعضد الملك چون به خانه برگشت چگونگى را با قاجاريان و ديگران بميان نهاد و آنان برفتن خرسندى نمىنمودند ، و گفتگو همچنان در ميان ميبود تا امروز چند تنى را از سران برگزيدند و با عضد الملك بباغشاه فرستادند .\r\nاينان بنزد شاه رفتند ، و سخنانى كه گفتند و شنيدند ما نميدانيم . ولى چون بيرون آمدند و ميخواستند از باغ درآيند ناگهان قزاقان گردشان را گرفته سه تن را كه جلال الدوله ( پسر ظل السلطان ) و علاء الدوله و سردار منصور باشند دستگير كردند .\r\nعضد الملك هرچه كوشيد و ميانجيگرى كرد سودى نداد و خود نيز با ايشان بماند .\r\nهمانروز تلگرافخانه را كه در دست سردار منصور مىبود شاه پول گزافى از مخبر - الدوله گرفته به او داد ، و پولها را بسربازان و قزاقان بخشيد . فرمانرواى تهران كه\r\n\r\n","description":"","footnote":"","page_name":" 583 ","page_number":615},
  {"content":"\r\n\r\nميرزا صالح خان باغميشه‌اى ( وزير اكرم ) مىبود او را برداشته مصطفى خان حاجب الدوله را گزاشت . همان روز توپهايى نيز بيرون دروازه كشيدند . از آنسوى چون هنگام پسين مجلس برپا گرديد مشير السلطنه با وزيران نوين به آنجا درآمده كابينه را بدينسان شناسانيد :\r\nمشير السلطنه رييس الوزراء و وزير داخله ، مستوفى الممالك وزير جنگ ، علاء السلطنه وزير امور خارجه ، صنيع الدوله وزير ماليه ، مشير الدوله وزير علوم ، مؤتمن الملك وزير تجارت ، محتشم السلطنه وزير عدليه ( ولى چون او در ارومى مىبود بايستى دستيارش به كار پردازد )\r\nشگفت بود كه نمايندگان نپرسيدند : اين كابينه بمجلس شناسانيدن چيست و آن توپ بدروازه‌ها كشيدن چه ؟ . . تو گويى در پارلمان انگليس نشسته بودند كه خونسردانه كابينه را پذيرفته گفتگو در پيرامون پرگرام دولت بميان آوردند .\r\n\r\n« راه نجات »\r\nفردا دوشنبه قزاقان در شهر بگردش مىپرداختند ، و چون تپانچه يا تفنگ همراه كسى مىديدند از دستش مىگرفتند . امروز جلال - الدوله و علاء الدوله و سردار منصور را همراه قزاقان روانه مازندران گردانيدند . نيز « دستخطى » از شاه ، زير عنوان « راه نجات و اميدوارى ملت » چاپ كرده در شهر پراكنده كردند كه مىبايد گفت « آگهى جنگ » با مجلس و مشروطه مىبود و ما اينك آن را در پايين مىآوريم :\r\n\r\nراه نجات و اميدوارى ملت\r\n« ملت قديم قويم ايران فرزندان حقيقى و روحانى ما هستند البته خوشوقت نخواهند » « بود كه دولت شش هزار ساله ايشان پاى مال هوى و هوس مشتى خائن خود غرض » « خودخواه كه به كلى از شرف مليت دور و از حيثيت انسانيت مهجورند گردد البته راضى » « نخواهند بود كه بدبختانه دستخوش خيالات فاسده دزدان آدمىكش شوند يكى » « بطمع وزارت و ديگرى به خيال رياست بعضى به علت جلب فائده برخى بواسطه كسب » « تسلط و اقدام بامور نامشروع ساده‌لوحان بيچاره را بعناوين مختلفه هر ساعتى بزبانى و » « هر روزى ببيانى فريفته آنان را آلت كار و ايادى اعتبار خود قرار دهند بعموم فرزندان » « خود اعلام مينماييم كه در اين صورت چندى نخواهد گذشت از دولت و ملت جز اسمى » « باقى نخواهد ماند و به كلى رشته قوميت و قواى مملكت از هم گسيخته خواهد شد چنانچه » « بسالهاى دراز و اتلاف نفوس صناديد مملكتى و عقلاى ملت از عهده اصلاح آن نتوانند » « برآمد بديهى است اشتباهى نخواهند داشت كه شخص همايون ما در اين مدت تا چه پايه در » « پيشرفت مشروطيت و آسايش و صلاح حال مملكت اقدامات فرموده از هيچ اقدامى » « فروگذار نفرموديم هرچه گفتند شنيديم و هرچه خواستند كرديم و از هر حركت زشت و » « ناپسندى تجاهل و اغماض نموديم چه عهدها بستند كه نشكستند چه پيمانها كه بپايان »\r\n\r\n","description":"","footnote":"","page_name":" 584 ","page_number":616},
  {"content":"\r\n\r\n« نه بردند آيا ديگر از براى شما شبهه باقى مانده كه معدودى مفسدين قصدى جز خراب » « كردن خانه شما ندارند آيا نميدانيد كه نميخواهند رابطه اتحاد حقيقى در ميان دولت و » « ملت برقرار بماند صراحتا بشما ميگويم كه بهيچوجه من الوجوه ممكن نيست بيش از اين » « دولت و ملت خود را دچار حوادث و انقلابات ديده و از اعمال مغرضين صرف‌نظر فرمايم » پ 180 اين پيكره نشان ميدهد يكدسته از سران اسلاميه را . آنكه در ميانه چوب بدست ايستاده مقتدر الدوله و در دست چپ او ميرهاشم و پس از وى رحيمخانست . در دست راست مقتدر الدوله نقيخان رشيد الملك و پس از او حاجى ميرمناف ، و پس ازو ضرغام است .\r\n\r\n","description":"","footnote":"","page_name":" 585 ","page_number":617},
  {"content":"\r\n\r\n« و اين حركات ناشايسته را بازيچه پنداشته و ملت خود را در تنگناى فشار ظلم مفسدين » « ايران خراب كن بگذارم ايران بطوريكه دستخط فرموده و بعموم دول اعلان فرموده - » « ايم مشروطه و در عدل دول كنستى توسيون محسوب است وكلا و مجلس شوراى ملى » « در كمال امنيت و قدرت بتكاليفى كه از براى آنها مقرر است عمل خواهند كرد ما هم » « جدا در اجراى دستخط و مرحمت سابقه خودمان جاهد و ساعى تجار و كسبه رعايا » « عموما در امان و به كار خود مشغول مفسدين بىهيچ قبول وساطتى مخذول و منكوب هر » « كسى از حدود خود تجاوز نمايد مورد تنبيه و سياست سخت خواهد شد البته ملت نجيب » « ايران و فرزندان عزيز من اين اقدام حيوة بخش شاهانه را شايسته هرگونه تشكر » « دانسته مقاصد حسنه ما را در نظر داشته و بهيچوجه از همراهى فروگذار نخواهند نمود » « ( محمد عليشاه قاجار ) »\r\nسيمهاى تلگراف را كه پاره كرده بودند مخبر الدوله دوباره بست و اين « راه نجات » يا « آگهى جنگ » را به همه شهرها رسانيد ، كه در همه‌جا فرمانروايان آن را بچاپ رسانيده در شهر پراكندند . پيش از آن در شهرها آگاهى از چگونگى نمىبود . اين يكى از نافهميهاى مجلس بود كه با آنكه از دو سه هفته پيش ، نشانه‌هايى از اين بدخواهى دربار ، در بيرون پديدار مىبود خود را بنافهمى زده پروا نميكرد و بشهرها آگاهى نمىفرستاد . بلكه چنان كه ديده‌ايم با فرستادن تلگرافهاى سپاسگزارى آنان را مى - فريبيد ، سپس چون شاه بباغشاه رفت و پرده از كار برخاست باز بشهرها آگاهى نفرستاد تا سيمهاى تلگراف بريده شد . اين بود در شهرستانها مردم ناآگاه ماندند ، تا روز سه‌شنبه اين راه نجات به آنها رسيد .\r\nهمان روز دوشنبه بهبهانى و طباطبايى تلگرافى براى تبريز و ديگر شهرها نوشتند كه چگونگى را آگاهى دهند و ياورى خواهند ، و چون دسترس بتلگرافخانه تهران نميداشتند ، آن را با دست دو تن از مجاهدان گيلان بقزوين ، بنزد ميرزا حسن رييس - المجاهدين فرستادند كه از تلگرافخانه آنجا بشهرها رساند ، و اينان با شتاب روانه گرديده يكروز بقزوين رسيدند ، و ميرزا حسن نوشته دو سيد را با تلگرافى از خود بشهرها رسانيد . ولى پيداست كه اين ديرتر از « نجات » رسيد . اينك تلگراف دو سيد را در پايين مىآورم :\r\n« خدمت علماى اعلام و حصون اسلام انجمن ولايتى و ساير انجمنها تبعيد چند نفر » « از درباريها از قبيل امير بهادر كه از اول مشروطيت بشدت مشغول افساد و اخلال روابط » « بين ملت و سلطنت بوده دست فسادشان بدامن خارج دراز گشته استقلال مملكت را » « در معرض خطر عاجل گذاشته بانواع وسائل مناسبه از حضور همايونى استدعا شده بود » « چند روز قاطبه امرا و سرداران در منزل حضرت اشرف عضد الملك متحصن و تبعيد آنها » « را از دربار استدعا نموده و قبول شد ولى بازار قوه بفعل نرسيد روز پنجشنبه اعليحضرت » « به صورت خيلى موحشه بغتتا بباغشاه كه بيرون دروازه است تشريف برده اردوى مفصلى »\r\n\r\n","description":"","footnote":"","page_name":" 586 ","page_number":618},
  {"content":"\r\n\r\n« در آنجا تشكيل داده ديروز يكشنبه در موقع شرفيابى چند نفر از سران امرا را امر » « بتوقيف فرموده بيرون دروازه‌ها توپ گذاشته از حالت حاضره موحشه خيلى اهالى » « مشوش سيمها مقطوع اقدامات درباريان كليتا بانهدام اساس مشروطيت و مجلس » « قريب وقوع ( عبد اللّه الموسوى بهبهانى ) ( محمد بن صادق طباطبايى ) »\r\nچنان كه در راپورتهاى لياخوف خواهيم ديد ، در همين روز دوشنبه ( كه 26 ماى روسى مىبود ) محمد عليميرزا او را بباغشاه خواسته بازپسين انديشه خود را درباره پذيرفتن پيشنهاد روسيان و سپردن كار بدست لياخوف آگاهى داد .\r\n\r\nيك نافهمى ديگر از سران آزادى\r\nروز سه‌شنبه نوزدهم خرداد ( 9 جمادى الاولى ) انجمنهاى تهران به جوش و جنب پرداخته باز بمدرسه سپهسالار آمدند .\r\nنخست انجمن شاه آباد كه از انجمنهاى بزرگ و بنام مىبود با افزار جنگ و رده و شكوه آمده سپس انجمن‌هاى ديگر پيروى نمودند ، و هر انجمنى يكى از حجره‌ها را گرفته لوحه خود را بسر در آن آويخت . روزنامه مجلس مىنويسد : يكصد و هشتاد لوحه بشمار آمد . از اينجا توان دانست كه چه انبوهى در ميان مىبوده . از حياط مدرسه درى ببهارستان باز كرده بودند و هر دو حياط پر از آدمى مىبود ، و بشيوهء هميشگى ملك المتكلمين و سيد جمال و ديگران بمنبر رفته بمردم گفتار مىراندند و باز سخن از شكسته شدن قانون اساسى بميان آورده خرده‌ها بشاه ميگرفتند .\r\nچهارشنبه و پنجشنبه بدينسان سپرى گرديد . اينان در مدرسه و بهارستان در كار شور و خروش مىبودند ، و از آنسوى قزاقان همچنان در شهر گرديده بدست هركه افزار جنگ مىديدند مىگرفتند و بدين دستاويز آزار بمردم رسانيده چه‌بسا جيبها و بغلها را تهى مىگردانيدند . شاه و لياخوف بسيج كار خود مىكردند . از اينسو مجلس با خونسردى روز گزارده بيكرشته گفتارها و پيامها بس مىكرد .\r\nروز آدينه بيست و دوم خرداد ( 12 جمادى الاولى ) غلامرضا خان سرهنگ قزاقخانه از سوى شاه بمجلس آمده چنين پيام آورد : « گرد آمدن انجمنها در مدرسه و بهارستان نيكى نميدارد . بويژه كه پاره جوانان افزار جنگ همراه مىدارند . آنان پراكنده شوند تا ما خودمان با مجلس گفتگو را دنبال نموده بپايان رسانيم » و در همان هنگام با دستور شاه توپها بدروازه‌هاى دوشان تپه و شميران گزارده گرديد .\r\nاين پيام و توپ‌كشى هنايش شگفتى كرد ، و در زمان بهبهانى و طباطبايى و تقيزاده و ممتاز الدوله و مستشار الدوله و ديگران بمدرسه شتافته از مردم خواستار پراكندگى شدند . مردم نپذيرفته بغوغا برخاستند . بهبهانى نيز دودل گرديد . ليكن تقيزاده ايستادگى كرده چنين وانمود كه رازهايى در كار است ، و از هر راهى بود مردم را از آنجا پراكند .\r\nتنها از هر انجمنى يكى دو تن بهر نگهدارى كاچال و افزار بازماندند .\r\n\r\n","description":"","footnote":"","page_name":" 587 ","page_number":619},
  {"content":"\r\n\r\nاين كار ، توده آزاديخواهان را سرافكنده و نوميد ، و دشمنان را بسرزنش و نكوهش دلير گردانيد . همانشب يوزباشى مهدى كه از پيشگامان آزادى بوده ، و در زمان سروزيرى عين الدوله آسيب و گزند سخنى از دست دولتيان كشيده بود ، « 1 » از بس ترس و نوميدى ، ترياك خورده خود را كشت ، و نخستين قربانى دورنگى نمايندگان او بود .\r\nاين پراكندن مردم جز از راه درماندگى نبود . مجلس را در اينهنگام سر كلافه را گم كرده نميدانست چه كند . ولى نمايندگان شكستى به خود راه نداده آن را يك شاهكار سياسى وانمودند : « ملت را آنارشيست قلم داده بودند ميخواستند ميان ملل متمدنه بدنام سازند . حال ديگر نميتوانند كارى كنند . ملت مظلوميت خود را بعالم اثبات نمود » « 2 » پ 181 على مسيو با دو پسرش ( حاجى خان و حسن )\r\n\r\n\r\n","description":"","footnote":"\r\n( 1 ) داستان او در صفحه‌هاى 89 و 90 بخش يكم خوانده شود .\r\n( 2 ) جمله‌هايست كه تقيزاده گفته است .\r\n","page_name":" 588 ","page_number":620},
  {"content":"\r\n\r\nبا اين فلسفه‌بافى دلهاى خود را شاد گردانيدند . در روزنامه مجلس جمله‌هاى شگفتى مىنويسد كه مىبايد در اينجا بياورم :\r\n« متفرق شدن عموم انجمنهاى ملى روز جمعه 12 شكست فاحشى بمفسدين بىايمان » « داد و سدى بسيار محكم جلو شرارت و فساد كشيد . زبان بدخواهان كه نسبت‌هاى ننگين » « داده و شورش‌طلب فتنه‌جوشان مىگفتند بسته گرديد و بر دوست و دشمن معلوم شد كه » « ملت سر بلوا و آشوب ندارد و با شتلم و استعمال قوه كار نميكند بلكه همانقسم كه » « از روز اول بگريه و زارى حقوق مسلوبه خود را خواسته و گرفته‌اند بعد از اين نيز » « تغيير مسلك نداده و با مظلوميت و افتادگى از بزرگان خود و شخص اعليحضرت جبر » « كسور وارده برده اصل از قانون اساسى را مسئلت دارند . . . »\r\nما كه راپورتهاى لياخوف را در دست مىداريم نيك ميدانيم كه شاه و او چه ارجى به اين پراكنده شدن مردم ميدادند . چرا بايستى ندهند ؟ ! . . اگر اين پراكنده شدن نبودى و مجلس استوار ايستاده بسيج افزارى كردى آزاديخواهان بدليرى افزوده روز بروز شماره جنگجويان بيشتر شدى . پاره‌اى از روى غيرت و مردانگى و پاره‌اى بآرزوى نام و آوازه تفنگ برداشته آماده كار شدندى ، چه‌بسا كه كسانى از دولتيان باينسو گراييدندى چه‌بسا كه شاه و لياخوف كار را دشوار ديده از دنبال كردن نقشه خود باز ايستادندى .\r\nاز كجا كه خواست آنان از اين پيغام فرستادن و توپ كشيدن آزمايش نمىبوده كه چون آن پراكنده شدن را ديده‌اند بدليرى افزوده‌اند ؟ ! . . از كجا كه در ميان سران آزادى كسانى با دربار راه نميداشتند و اين پراكندن مردم را بسود دربار نميكردند ؟ ! . . هرچه هست اين يك لغزش و نافهمى از سران مشروطه‌خواهى بود .\r\n\r\nراپورتهاى لياخوف\r\nچنان كه گفتيم در اينميان محمد عليميرزا با لياخوف و سفارت روس گفتگو را دنبال مىكرد و لياخوف و كاركنان سفارت چگونگى را به پترسبورگ و تفليس ( كه كانون لشكرى قفقاز در آنجا ميبود ) راپورت مىفرستادند و پاسخ مىگرفتند ، و چون چهار تا از راپورتهاى لياخوف بدست افتاده و در دسترس ماست و اينها گذشته از آنكه خود يكسند تاريخى و سياسيست ، چگونگى نقشه را نشان مىدهد . دوتاى آنها را كه يكى در نوزدهم خرداد و ديگرى در بيست و سوم آن ( 27 و 31 ماى روسى ) فرستاده شده و خود دربارهء اين گزارشهاست در پايين مىآورم .\r\nچنان كه ديده مىشود اين راپورتها نهانى بوده ، و اينكه بدست افتاده يك داستانى ميدارد : پانوف بلغارى كه از آزاديخواهان روسيان مىبود و سپس در ايران بآزاديخواهان و شورشيان ايرانى پيوست و ما نامش را در جاى خود خواهيم آورد ، اينزمان بنام نماينده روزنامه « رچ » روسى در تهران مىزيست و بنزد لياخوف آمد و رفت مىكرد ، از اين راپورتها آگاهى يافته و از هر راهى كه بوده نسخه‌هاى آنها را بدست آورده و در زمان بنزد يكى از انگليسيان كه در پترسبورگ ميزيسته فرستاده ، و آن انگليسى اينها را به زبان خود ترجمه كرده نسخه‌هاى آنها را بلندن بنزد پروفسور براون فرستاده ، و\r\n\r\n","description":"","footnote":"","page_name":" 589 ","page_number":621},
  {"content":"\r\n\r\nچون براون و يكدسته از مردان سياسى انگليسى ، بآخشيج رفتار دولت خودشان ، از آزادى ايران هوادارى نموده به اين رفتار روس در ايران خرده‌گيرى مينمودند ، آنها را دستاويز خوبى براى خود دانسته بيدرنگ پراكنده گردانيده‌اند . سپس براون هر دو از روسى و انگليسى آنها را در كتاب خود « شورش ايران » بچاپ رسانيده . نيز شيخ حسن نامى از تبريزيان در كيمبريج آنها را به فارسى ترجمه كرده و بروزنامه شمس در استانبول فرستاده كه روزنامه‌هاى ديگر فارسى از آن گرفته‌اند . سپس نيز يكتن از آزاديخواهان روس بنام « م . پاولويچ س . ايرانسكى » نسخه روسى آنها را در يك روزنامه نهانى روس پراكنده گردانيده ، و در نتيجهء اين دولت روس ناگزير گرديده كه آنها را دروغ و ساخته بشناساند . ولى پيداست كه اين جز از راه ناچارى نبوده . هرچه هست ما هر چهار راپورت را در چند زبان در دست مىداريم و فارسى آنها را از روى ترجمه شيخ حسن خواهيم آورد . در اينجا دو تا از آنها را مىآوريم :\r\n\r\nمحرمانه راپورت نمره 59\r\n« جناب جلالتمآبا در بيست و ششم مه روسى ( هشتم ژون فرنگى ) اعليحضرت شاه » « مرا با ترجمان اول سفارت بباغ شاه دعوت كرد و با تقريرات دوستانه موافقت خود » « را به تكليف سابق ، كه پيش جنابعالى عرض كرده‌ام به شرط تدبيرى كه تخليص گريبان » « از اعتراض دول اروپا بجهة تبديل كردن حكومت مشروطه باستبداد قديمى ممكن » « باشد بيان كرد و منضما بموافقت خود گفت كه خواهشش اينست كه هر قدر ممكن است » « خونريزى كمتر باشد ولى من به اين خواهش او جسارت كرده در جواب گفتم كه خونريزى » « در اين جنگ مجبورى و ضروريست . چون از باغشاه برگشتيم من و ترجمان مذكور » « همانشب در سفارت ترتيبى بجهة معامله آينده با آشيانه دزدان كه در اين شهر با » « طنطنه عظيم مجلس ناميده مىشود معين نموديم در اين ترتيب كه يك اساسى است از » « براى اجراى كارهاى آتيه اول قرارى كه داده شد اين بود كه تا دم آخر بايد مجلس » « و طرفداران او را به كلى غافل كرده و بسفارت نيز نبايد گذاشت خبرى معلوم شود تا » « يك دفعه كار را بمخالفت كشانده و باستعمال قوه مرتبه عسكريه آشيانه دزدان و رشوه » « خواران را خراب و حاميانش را كه مقاومت و ممانعت كنند بكشيم و آنها را هم كه زنده » « ماندند در عدليه محكوم و با جزاهاى بسيار سخت مجازات دهيم چون حال تمام مأمورين » « و شاه در دست است كه هميشه در هر كارى اعم از اينكه خوب باشد يا بد مسامحه و » « عيب‌جويى كرده و به اين جهت تمام كارها را ناتمام ميگذارند لازم ديديم كه بعد از آنكه » « ترتيباتى كه معين كرديم قبول شد از طرف شاه به خود من آزادى تامه در اجراى كار » « داده شود چنانچه مجبور نباشد كه امر احدى را در اين كار قبول كرده باشم و لو » « از هركه صادر شده باشد تا اينكه كار به كلى تمام شود اگرچه از اوامر سابق و تعليماتى »\r\n\r\n","description":"","footnote":"","page_name":" 590 ","page_number":622},
  {"content":"\r\n\r\n« كه جناب جلالتمآب عالى داده‌ايد موقع و حدود قوت بنده كاملا معلوم است ولى باز » « جسارت كرده و استدعا ميكنم كه حدودات مداخله بنده را در اين كار كه در دست دارم غير از » « خدمات سرى كه در موقع خواهم كرد معين فرماييد . وقتى كه ترتيبات كار را معين » « كرده‌ايم از طرف سفير و شاه تصديق شد صورت او را بدون تأخير بجناب جلالتمآب » « عالى ميفرستم . منتظر اوامر عالى . كولونل و . لياخوف . طهران - 27 مه ( روسى ) » « نهم ژون فرنگى 1908 »\r\n\r\nمحرمانه راپورت نمره 60\r\n« جناب جلالتمآبا ترتيباتى را كه از طرف بنده و ترجمان اول سفارت معين شده » « بود سفير بعد از آنكه اجمالا با پترسبورغ مخابره كرد و از پترسبورغ هم با تبديلات » « خيلى مختصر تقريبا بدون اينكه اعتراضى بكنند صلاح ديده قبول كردند اما شاه مانند » « يك ايرانى بسيار تردد كرد ميترسيد از اينكه خونريزى خواهد شد بنا كرد بعضى » « تصورات بى جا كردن يعنى صلح و غيره چون اين را ديديم مجبور شديم كه وسيله قطعى » « و آخرى خود را به كار ببريم كه اين ترتيبات از طرف دولت روسيه قبول و بهترين ترتيبات » « براى حال حاضر ملاحظه شده است اگر شما قبول نكنيد دولت روسيه ديگر بهيچوجه » « از شما حمايت نخواهد كرد و هرچه هم بعد از اين بشما واقع بشود خود را » « مسئول نخواهد دانست وسيله قطعى ما بسيار مهم و مسئله مؤثر بود شاه بالطبع بدون » « تأخير قبول كرد و آزادى كامل نيز بجهة اجرا و اتمام كار داد اساسى اين ترتيبات » « بقرار ذيل است : »\r\n« اول - با پولى كه از طرف سفارت و شاه داده خواهد شد رشوت دادن بوكلاى » « مهم مجلس و وزرا كه در جلسه آخرى ترتيبى را كه بايشان داده خواهد شد قبول » « و بر وفقش عمل كنند . »\r\n« دوم - تا دقيقه آخر يعنى حاضر شدن كليه ترتيبات بطور دوستانه با مجلس » « رفتار نمودن و چنين وانمود كردن كه شاه با مجلس صلح كند و همچنين داخل مكالمه » « صلح شدن شاه با مجلس . »\r\n« سيم - سعى كردن با رشوت يا وسايل ديگر بجهة خارج كردن مردمان مسلح » « از مجلس و مسجد و انجمنهاى نزديك . »\r\n« چهارم - اقدامات كردن كه رؤساى انجمنها را با رشوت و غيره با خود » « طرفدار نموده تا در روز موعود اعضاى انجمن خود را نگاهداشته و نگذارند » « بيرون بروند . »\r\n« پنجم - يك روز پيش يا در روز اجراى كار فرستادن قزاقها با تبديل قيافت به مجلس » « و مسجد تا از آنجا به هوا شليك نموده و هم بهانه براى هجوم و خراب كردن مجلس بدست »\r\n\r\n","description":"","footnote":"","page_name":" 591 ","page_number":623},
  {"content":"\r\n\r\n« بدهند و هم كسانى را كه در مجلس و مسجد مقاومت خواهند كرد بكشند . »\r\n« ششم - كمال دقت و جهد كردن براى اينكه مبادا كسى بسفارت دول اروپا خاصه » « انگليس داخل شود . »\r\n« هفتم - وقتى كه تمام ترتيبات حاضر شد در يك روز معينى مجلس و اطراف او » « را با قزاق بريكاد و توپ محاصره و خراب كردن و كشتن كسانى را كه در مقابل » « مقاومت كنند .\r\n« هشتم - تسليم كردن خانهاى رؤساى مشروطه‌طلبان و وكلا را بعد از تخريب » پ 182 ميرهاشم با ضرغام و برادرش سامخان\r\n\r\n","description":"","footnote":"","page_name":" 592 ","page_number":624},
  {"content":"\r\n\r\n« مجلس بسرباز و عوام ناس كه غارت كنند . »\r\n« نهم - گرفتار كردن رؤساى مشروطه‌خواهان و وكلا و طرفداران مجلس را » « و بدار زدن و نفى كردن آنها نظر باهميت موقع و شخصى ايشان . »\r\n« دهم - بجهة آسوده كردن خيال جمهور و دول اروپ اعلان كردن كه مجلس دوباره » « باز خواهد شد . »\r\n« شاه موافقت خود را به اين ترتيبات بيان كرد . و گفت بهتر است كه سرباز و سوار » « ايرانى هم در اين كار اشتراك بكنند ولى بنده بملاحظه اينكه اينوقت براى بريكاد قزاق » « بهترين اوقات است كه وظيفهء حقيقى خود را از پيش برده و رسوخ كامله خود را در حيات » « سياسى دولت ايران محكم و اجراى خيالات آينده را آسانتر كند قطعا و مصرا رد كردم . » « اما در خصوص مداخله شخصى و فعلى بنده در روز بومباردمان ( توپ بستن ) سفير راضى » « نميشد و ميترسيد كه دول سايره اعتراض كنند ولى بنده امر جناب جلالتمآب عالى » « را در نظر داشتم و بملاحظه اينكه كار را بدست افسرهاى ايرانى ندهم ( اگرچه افسرهاى » « ايرانى قزاقخانه صداقت خالصانه بروسيه دارند ولى هرچه باشد باز هم ايرانيند ممكن » « است كه در موقع اجراى كار حسيات ملى آنها را مانع شده و كار را به كلى خراب كنند ) » « بمداخله شخصى و فعلى خود قرار دادم من جناب جلالتمآب عالى را امنيت كامله مىدهم » « كه در بريكاد قزاقخانه كه در دست بنده است افسر و غيرافسر انتظام و صداقت مخصوص » « به جهت كار دارند » .\r\n« در صورتى كه مانعى از خارج ظهور نكند موفقيت كار را مسئولم منتظر اوامر » « عالى - 31 مه ( روسى ) كولونل . و . لياخوف »\r\n\r\nخواستن محمد عليميرزا هشت تن را\r\nمجلسيان كه انجمنها را پراكنده گردانيدند اميد مىبستند كه محمد عليميرزا از خشم و تندى كاسته نرمرويى خواهد نمود . ليكن او بگستاخى افزوده فرداى آن روز بيرون كردن هشت تنى از سران آزادى را خواستار گرديد . خواستش بيرون كردن آنها از ايران و يا سپردن بدست او ميبود از آن هشت تن يكى ميرزا جهانگير خان مدير صور اسرافيل ، ديگرى سيد محمد رضاى شيرازى مدير مساوات ، ديگرى ملك المتكلمين ، و ديگرى سيد جمال واعظ ، ديگرى بهاء الواعظين ، ديگرى ميرزا داود خان بود . اما دو تن ديگر را نشناخته‌ايم .\r\nدر روزنامه صور اسرافيل هميشه سخنان تندى نوشته ميشد و از شاه و درباريان نزديك بدگويى فراوان ميرفت . اين روزنامه از شاپشال نكوهش دريغ نگفته او را « جهود » ميخواند . اين بدگوييها بيشترش از آن ميرزا على اكبر خان دهخدا ميبود . ولى چون يكى از دو تن دارنده روزنامه ميرزا جهانگير خان ميبود گناهها همه به گردن او مىافتاد ، و خواهيم ديد كه جوان غيرتمند قربانى اين راه گرديد .\r\n\r\n","description":"","footnote":"","page_name":" 593 ","page_number":625},
  {"content":"\r\n\r\nسيد محمد رضا را نوشته‌ايم كه مرد خيره‌رويى ميبود و در روزنامه‌اش همه‌گونه سخنان تند مينوشت . داستان لويى شانزدهم پادشاه فرانسه را يادآورى كرده محمد على ميرزا را بيم ميداد . گذشته از همه اينها چون در يكى از شماره‌هاى روزنامه‌اش پرده درى بسيار كرده بود محمد عليميرزا از عدليه دادخواهى كرد ، ولى سيد محمد رضا گردن‌كشى كرده بدادگاه نرفت و بلكه يك شماره از روزنامه خود را ( شماره 22 ) ويژه ريشخند و بدنويسى بدادگاه گردانيد . سپس بيك رفتار بيشرمانه‌ترى برخاسته بدكاريهايى بنام محمد على ميرزا و مادرش ام الخاقان به روى چلوار بزرگى نوشته ببازار فرستاد كه پ 183 شجاع نظام مرندى با پسر خود ( موسى الرضا )\r\n\r\n","description":"","footnote":"","page_name":" 594 ","page_number":626},
  {"content":"\r\n\r\nمردم گواهى خود را در پاى آن بنويسند و مهر كنند . در ميان آزاديخواهان اگر كسانى شاينده كشتن ميبودند نخستينشان اين مرد را بايد شمرد .\r\nملك المتكلمين چون يكى از سخنرانان توده بشمار ميرفت ناگزير در ميان گفته‌هايش از محمد عليميرزا نكوهش دريغ نميداشت . ليكن ما پرده‌درى از او سراغ نميداريم .\r\nهمانا كينه محمد على ميرزا از جاى ديگر مىبوده : پيش از سالهاى مشروطه ملك المتكلمين پ 184 ( اين پيكره نشان ميدهد مظفر الدينشاه و عين الدوله را در اوايل مشروطه )\r\n\r\n","description":"","footnote":"","page_name":" 595 ","page_number":627},
  {"content":"\r\n\r\nبكردستان رفته زمانى در دستگاه سالار الدوله بسر ميبرده . سپس چون عين الدوله در زمان صدر اعظمى خود با محمد عليميرزا دشمنى نموده ميخواست او را از وليعهدى برانداخته ديگرى را از پسران مظفر الدين شاه بجاى او گزارد ، سالار الدوله ملك را روانه تهران ميگرداند كه در آن‌باره بكوشد . اين بود ملك در تهران نماينده‌اى از سالار الدوله ميبود .\r\nولى چون جنبش مشروطه بميان آمد او نيز همراهى نموده سالار الدوله را فراموش گردانيد . ليكن محمد على ميرزا كينه او را فراموش نكرده بود .\r\nدرباره سيد جمال همين را بايد گفت . او نيز از سخنرانان توده ولى پرده در نمىبود . بيشتر سخنان او را در روزنامه ويژه‌اى بنام « الجمال » چاپ كرده‌اند و ما در آنها گفته‌هاى زشتى نمىيابيم . در اينجا نيز انگيزه چيز ديگر مىبوده : سيد جمال با همه رخت آخوندى و پيشه واعظى باسلام و بنيادگزار آن باور استوارى نميداشته ، و اين را گاهى در نهان به اين و آن مىگفته . از اينرو نامش به بيدينى در رفته و اين محمد على ميرزا را به كشتن او گستاخ ميگردانيده . . بويژه كه خود يكى از بنيادگزاران مشروطه بشمار ميرفت و راستى آنست كه زبان او در پيشرفت جنبش بسيار كارگر افتاده بود .\r\nبهاء الواعظين نيز از سخنرانان شمرده ميشد و چنان كه گفته مىشود در منبرها پرده‌درى هم ميكرده و محمد على ميرزا را « پسر ام الخاقان » ميخوانده .\r\nميرزا داود خان يكى از پيشروان آزاديخواهى شمرده ميشد ولى ما داستانى كه انگيزه اين اندازه دشمنى محمد على ميرزا باشد نميدانيم . از آنسوى مىبينيم چون پس از بمباران مجلس اين را گرفتند و در باغشاه در زير زنجير مىزيست به او كيفرى بيشتر از ديگران داده نميشد .\r\nدرباره دو تن از هشت تن سخنان گوناگون در ميانست . در كتاب آبى تقيزاده و مستشار الدوله را مىشمارد ، ليكن خود مستشار الدوله آن را براست نميدارد . و ما نيز انگيزه‌اى نمىبينيم . كسانى هم نام حاجى ميرزا ابراهيم آقا را برده‌اند . ولى ما آن را نيز بىانگيزه مىشماريم . مستر براون ، ظهير السلطان و حاجى ميرزا يحيى دولت‌آبادى و حاجى ميرزا على محمد برادر را نام مىبرد . ليكن بىگمان دروغست . پس از بمباران مجلس كه كسانى از آزاديخواهان از ايران بيرون رفتند برخى از ايشان پايشان بلندن رسيده و مستر براون را ديده‌اند ، و چون مستر براون پرسشهايى درباره پيشامدهاى ايران ميكرده اينان فرصت شمارده‌اند كه هر يكى دروغهايى بسود خود سازند و به او بازگويند . يكى از آنان ظهير السلطان بوده كه يكداستان سراپا دروغى درباره بردنش بباغشاه و فرمان داده شاه بكشتنش ساخته و ببروان گفته . ديگرى حاجى ميرزا يحيى بوده كه خود و برادرش را در آن هشت تن جا داده . از اين گونه دروغها در استانبول نيز پراكنده شده بوده . يك تن شيخ مرتضى نامى كه اكنون در تهران است با ريسمانى گردن خود را كبود گردانيده و در استانبول مىگفته مرا بباغشاه بردند و ريسمان بگردنم\r\n\r\n","description":"","footnote":"","page_name":" 596 ","page_number":628},
  {"content":"\r\n\r\nانداختند كه خفه‌ام گردانند . ولى فلان پيشامدى نگزاشت و رهايم كردند . اين را مايهء نازش براى خود ميشمارده است .\r\nاگر بجاى اينها ، يكى از آن دو سلطان العلماء مدير روح القدس و ديگرى قاضى ارداقى را شماردندى براستى نزديكتر بودى ، زيرا خواست محمد على ميرزا آن كسانى ميبود كه گستاخانه رفتار ميكردند و ما ديديم كه سلطان العلماء چه گستاخيهاى نابجا مينمود . قاضى ارداقى اگرچه مرد بدزبانى نمىبود و بسخن نمىپرداخت ، ولى در دادگاه در كيفر دادن به صنيع حضرت و ديگران پافشارى بيشتر مىنمود . ما خواهيم ديد كه اين دو تن را كه دستگير كردند در باغشاه هر دو را نابود گردانيدند .\r\nهرچه هست مجلس به اين درخواست محمد على ميرزا گردن نگزاشت و خود نتوانستى گزارد . بودند برخى نمايندگان پستنهاد كه ميگفتند : بهتر است اين چند تن را بگيريم و بسپاريم و بكشاكش پايان دهيم . بهبهانى پاسخ داد و گفت : ما اگر اين درخواست دربار را بپذيريم هر زمان درخواست ديگرى خواهند كرد . اين بود پايدارى نمودند . بويژه كه در اين روزها آواز تبريز و ديگر شهرها برخاسته و پياپى تلگرافها به مجلس و ديگران ميرسيد و اين مايه پشت‌گرمى و استوارى مجلس ميگرديد .\r\n\r\nخروش تبريز\r\nچنان كه گفتيم تبريز و ديگر شهرها تا چند روزى از پيشامد آگاهى نداشتند . در تبريز تا دوشنبه هيجدهم خرداد ( 8 جمادى الاولى ) هيچگونه آگاهى نمىبود . در اين روز رييس انجمن ايالتى بتلگرافخانه رفته ميخواست با نمايندگان انجمن اردبيل در پاى تلگراف گفتگو كند و در آنجا دانست كه سيمها كار نمىكند . در اين ميان مخبر السلطنه رسيده او نيز ميخواست با تهران دربارهء پيشامد بيله سوار گفتگو كند . و به او هم پاسخ دادند تلگراف كار نميكند . كسى را بتلگرافخانه كمپانى فرستادند از آنجا هم اين پاسخ را شنيدند دانستند شورش بزرگى در تهران رخ داده . رييس تلگراف اين اندازه ميدانست كه شاه با دسته‌اى از سوار و قزاق از تهران بيرون رفته در آنجا لشكرگاه زده . اين دانش خود بيم را بيشتر ميگردانيد .\r\nفردا بامدادان انجمن برپا گرديده در پيرامون پيشامد گفتگو آغاز يافت . شيخ سليم گفت : كنون شاه يكتن از توده بشمار است ، و چون قانون را شكسته بايد كيفرش داد . ديگرى كه دليرى به اندازه او نميداشت گفت : امروز جاى اين سخن نيست . براى آگاهى يافتن از تهران راهى ميجستند . يكى گفت : كسى را بباكو فرستيم از آنجا از رشت آگاهى روشنى بدست آورد . ديگرى گفت : يكى را بقزوين روانه سازيم . . . در اين گفتگو ميبودند كه ناگهان رييس تلگراف از در آمده ، تلگراف شاه را كه براى مخبر - السلطنه فرستاده بود ، ( « همان راه نجات » كه ياد كرده‌ايم ) آورد .\r\nنمايندگان چگونگى را دانسته از اينكه سيمها به كار افتاده فرصت يافته بتلگرافخانه\r\n\r\n","description":"","footnote":"","page_name":" 597 ","page_number":629},
  {"content":"\r\n\r\nشتافتند ، كه نمايندگان آذربايجان را بتلگرافخانه تهران خواهند و بگفتگو پردازند ولى نمايندگان در تهران چگونه يارستندى بتلگرافخانه آيند . از آنسوى چون آگاهى در شهر پراكنده گرديد آزاديخواهان بشور و خروش بزرگى برخاستند . تبريز را روز آزمايش فرارسيده بود . تبريزيان از روز نخست خود را نگهدار و پشتيبان مشروطه ناميدند و كنون مىبايست به كار پردازند . آن روز كه نمايندگان آذربايجان از اين شهر روانه مىگرديدند در ميانه پيمان‌بندى رخ داد . آنان به گردن گرفتند كه بروند و در تهران بنگهدارى مجلس و مشروطه كوشند و اينان به گردن گرفتند كه با داراك و جان ، تا بازپسين چكه خون خود ، در نگهدارى آنان پافشارند . كنون اگرچه آنان چنان كه بايستى نكردند ولى اينان نبايستى از سخن خود بازگردند . نبايستى پيمان خود را بشكنند .\r\nاگرچه دوتيرگى در شهر افتاده بيم جنگ درونى ميرفت ، ولى اين دستاويز پيمان‌شكنى با نمايندگان نتوانستى بود .\r\nتبريز چنان كه پيمان نهاده بود بالاى مردانگى افراشت . همان روز علماى آزاديخواه تلگرافى بشاه فرستاده در آن چنين نوشتند : « صدمه‌اى كه از اين مخالفتها خدا نكرده ملحوظست جزء اعظم متوجه بخانواده سلطنت است » .\r\nتبريزيان درون كار را نميدانستند ، و از اينكه سفارت روس پا در كار ميدارد و نقشه با دست لياخوف روانيده خواهد شد آگاه نمىبودند . بلكه ناشايندگى مجلس و نمايندگان خود را نيز نميدانستند . از اينرو باز به انديشه چند ماه پيش افتاده ، چاره را بيزارى از پادشاهى محمد عليميرزا شمارده ، فردا چهارشنبه بيستم خرداد ( 10 جمادى الاولى ) تلگراف پايين را بانجمنهاى شيراز و خراسان و اسپهان و كرمان فرستادند :\r\n« رفتار و حركات مخالفانه و خائنانه اين شخص خائن دولت و ملت و وطن مسبوق » « شده بلادرنك باقدامات مادى و معنوى مؤثره قيام نمايند كه دار الشورى و مبعوثين محترم » « ملت در خطر مهاجمات خائنين موقع غيرت و فتوت است كه از بركت يك قوه متحده ملى » « عموم ملت ايران را از شر و فساد خائنين مستخلص نموده و بسعادت ابدى نائل شويم »\r\n« انجمن ايالتى آذربايجان »\r\nاين تلگراف نتيجه آن را داد كه از همه شهرها آواز بيزارى از پادشاهى محمد - عليميرزا برخاست ، و چنان كه خواهيم ديد تلگرافها در ميان شهرها بآمد و رفت آغازيد .\r\nرشت پيش از تبريز آگاهى يافته بخروش برخاسته بود و اين زمان كارهاى خود را آگاهى مىداد .\r\nفردا پنجشنبه شورش در شهر بيشتر گرديد ، و چون سردستگان تلگرافخانه را نشيمن گرفته بودند مجاهدان دسته‌دسته به آنجا مىآمدند و مىرفتند . از تهران پاسخى كه مى - بيوسيدند نرسيد . نمايندگان از آمدن بتلگرافخانه ترسيده آمرزش طلبيدند . امروز انجمن تلگراف پايين را بنجف براى علما فرستاد :\r\n\r\n","description":"","footnote":"","page_name":" 598 ","page_number":630},
  {"content":"\r\n\r\n« شاه نقض قسم قرآن مجيد و مخالفت مجلس درصدد تخريب اساس مقدس مشروطيت » « ملت آذربايجان با تفديه جان و مال در مدافعه حاضر و منتظر امر مبارك آقايان هستيم »\r\n« انجمن ايالتى آذربايجان »\r\nاز قزوين رييس المجاهدين بتلگرافخانه آمده آگاهيها مىفرستاد . بدستيارى او تلگراف پايين را براى سركردگان آذربايجانى در تهران فرستادند :\r\nپ 185 اين پيكره نشان ميدهد يكدسته از سران اسلاميه را ( همان كسانى كه در پيكره 180 سرپا ايستاده بودند )\r\n\r\n","description":"","footnote":"","page_name":" 599 ","page_number":631},
  {"content":"\r\n\r\n« از تلگرافخانه قزوين بتوسط رييس المجاهدين بعموم سوار و صاحبمنصبان » « كشيكخانه آذربايجان حاضرين اردوى تهران بموجب اين تلگراف به همه آن برادران » « دينى و وطنى اعلام و اخطار مىشود بر تمام ملت غيور آذربايجان ثابت و محقق شده است » « شاه بناى مخالفت و عصيان را كه با اساس مقدس مشروطيت و دار الشورى كبرى گذاشته » « باتكا و اطمينان شماها مىكند توضيحا و صراحتا مىنويسيم كه اگر به مجرد وصول اين » « تلگراف بدار الشورى كبرى ملتجى و تلگراف با نشانه گرفته مخابره نموديد فبها و الا » « بدانيد كه معامله يك خاين ملت و وطن در آذربايجان با خانه و كسان شماها شده بهيچ‌چيز » « شماها ابقا نخواهد شد البته اين ننگ ملى را كه با عقاب شماها نيز متوجه خواهد شد از » « خود برداريد . انجمن ايالتى آذربايجان »\r\nدانسته نيست اين تلگراف بسركردگان رسيده . اگر هم رسيده نتيجه‌اى از آن پديدار نگرديده . چنان كه گفتيم اين بار بسركردگان آذربايجانى پرواى چندان نمى - نمودند ، و رشته بيش از همه در دست قزاقان مىبود .\r\nتبريز بيك شور و خروش ژرفى پرداخته ميخواست با نيروهايى كه اندوخته بود ، و با همه توانايى خود بدار الشورى يارى كند . ولى دورى از تهران ، و ناآگاهى از چگونگى كارها ، و پس از همه تنها بودن ، كوششهاى او را بىنتيجه مىگردانيد . بازماندهء خروش تبريز را خواهيم نوشت بايد در اينجا بشهرهاى ديگر پرداخته نمايشهاى بيپاى آنها را باز نماييم ، و برخى از كارهاى دار الشورى را بنويسيم :\r\n\r\nشورش شهرها يا نمايشهاى بيپا\r\nتلگرافى كه انجمن ايالتى دربارهء بيزارى از پادشاهى محمد - عليميرزا فرستاد ، چنان كه گفتيم ، همه شهرها را بآواز درآورد ، و از همدان و اسپهان و شيراز و رشت و كرمانشاهان و استرآباد و عراق و زنجان و ديگر جاها ، تلگرافها به تبريز و تهران يا به شهر - هاى ديگر رسيدن گرفت . اين شهرها كه هيچگونه آمادگى نميداشتند ، و از آزاديخواهى يا مشروطه‌طلبى جز هايهوى راه انداختن و تلگراف باينجا و آنجا فرستادن را نياموخته بودند ، ( و چنان كه خواهيم ديد جز از رشت ، بازمانده كمترين ايستادگى از خود ننمودند ) باز به كار افتاده تلگرافهاى لاف‌آميز فرستادند و نويدهاى دروغى دادند . بيش از همه ، اسپهان جلف‌كارى مىنمود . اينها نه تنها بيزارى از پادشاهى محمد عليميرزا مىنمودند و برداشته شدن او را ميخواستند و اسپهان پيش افتاده نايب السلطنه نيز ( گويا ظل السلطان را ) پيشنهاد مىكرد ، در رويه‌كارى اندازه نشناخته نويد فرستادن نيرو به يارى دار الشورى مىدادند ، و اسپهان سخن از فرستادن پنجاه هزار تن مىراند . در اينميان ظل السلطان نيز همبازى نموده تلگرافها مىفرستاد . ما براى نمونه يكرشته از آن تلگرافها را در اينجا مىآوريم :\r\n\r\n","description":"","footnote":"","page_name":" 600 ","page_number":632},
  {"content":"\r\n\r\nاز شيراز به تبريز ( 22 خرداد ) :\r\n« خدمت اعضاى انجمن محترم ايالتى دامت توفيقاتهم ، تلگراف مبنى بر نقض » « عهد و خلاف قسم محمد عليميرزا رسيد خيلى غريب است كه ملت نجيب ايران با اين » « خلافهاى متواتره و متكاثره كه هر روز ملاحظه مىنمايد باز آن را بسلطنت شناخته بودند » « ملت فارس كه بالغ بر چهار كرور است از اتراك و اعراب و عموم رعايا با ملت آذربايجان » « هم رأى و عقيده است چون اهالى آذربايجان در اين گونه موارد پيش قدم بوده‌اند و بهر » « طريقى دستور العمل بدهند از جان و مال بهيچوجه مضايقه ندارند ( از دوست يك اشارت » « از ما بسر دويدن ) »\r\n« اردويى مركب از بيست هزار نفر قشقايى اعراب و ساير ايلات مستعد حركت طهران » « هستند در حفظ حقوق مجلس مقدس و اساس مشروطيت از بذل جان و مال خوددارى نخواهند » داشت « انجمن ايالتى فارس و عموم ملت ) »\r\nاز اسپهان به تبريز ( 22 خرداد ) :\r\n« خدمت اعضاى انجمن محترم ايالتى دامت بركاتهم به مجرد استماع خبر وحشت اثر مخالفت » « محمد عليميرزاى خاين با مجلس مقدس دار الشورى كبرى شيد اللّه اركانه انجمن ولايتى » « و ساير انجمنهاى ملى و عموم ملت در هيجان كليه ادارات دولتى را تعطيل رؤساى آنها » « توقيف قولا و احدا به آواز بلند با شماها هم‌آواز من بعد ممكن نيست اين شخص خاين » « هواپرست كه لياقت هيچ كاريرا ندارد چه رسد بسلطنت مملكت اسلامى او را بسلطنت بپذيريم » « از حالا ببعد تعيين سلطان از طرف پارلمان باشد تلگرافات متعدده بمراكز لازمه مخابره » « نموده‌ايم . ( انجمن ولايتى اصفهان )\r\nاز شيراز به تبريز و ديگر جاها ( 24 خرداد ) :\r\n« بعموم ايالات و ولايات ممالك محروسه ايران اخبار مىشود كه اين خيانت ظاهرى » « و سعى در خرابى مملكت محمد على ميرزا را ( جز ) بجنون نميتوان حمل كرد چنان كه عقلاى » « مملكت حكم بجنون خمرى او كرده‌اند . در اينحال استدعاى خلع اين مجنون خاين و معرفى » « شاهنشاه جديد از مجلس مقدس شده است ملت سلحشور از اطراف از سواره و پياده مجتمع » « براى حركت بدار الخلافه شده‌اند عنقريب بالغ بر پنجاه هزار نفر خواهد شد ساعت بساعت » « سواره و پياده از اطراف مىرسد . »\r\n« از طرف عموم ملت ( انجمن ايالتى فارس ) »\r\nاز رشت بكرمانشاه :\r\n« انجمن ولايتى اساس مشروطيت از كارشكنى محمد عليميرزا در تزلزل دار الشورى » « دچار نفوذ استبداد است عموم ملت در اجراى نيات مقدس دار الشورى حاضر مجاهدين » « با تمام قوا مصمم عزيمت بتهران بساير انجمنها اطلاع دهيد . « مجاهدين »\r\n\r\n","description":"","footnote":"","page_name":" 601 ","page_number":633},
  {"content":"\r\n\r\nاز اسپهان بكرمانشاهان « انجمن ملى كرمانشاه ما نايب السلطنه را معين كرديم چهارده ولايت امضا نمودند » « فقط كرمانشاه باقى ماند فورا جواب ( انجمن ملى اصفهان ) »\r\nاز شيراز به تبريز ( 22 خرداد )\r\n« در جواب با كمال امتنان زحمت مىدهم از اين تلگراف نهايت امتنان حاصل شد . » « در راه ملت‌پرستى همه قسم امتحان داده‌ام امتحان فرزند هم لازم بود كه خوب به » « برادران عزيزم مكشوف شود و مفاخرت مينمايم و هيچ وجه نگرانى نيست بلكه : سر » پ 186 باقر خان\r\n\r\n","description":"","footnote":"","page_name":" 602 ","page_number":634},
  {"content":"\r\n\r\n« و پسر كه نه در راه عزيزان بود بار گرانيست . . . ( ظل السلطان ) »\r\nاز شيراز به . . .\r\n« در همراهى ملت و خلاص علاء الدوله و جلال الدوله اگر مسامحه شود نه خسرو » « بماند نه خسرو پرست ( ظل السلطان ) »\r\nمىتوان گفت كه بيش از پانصد تلگراف از اين گونه در ميان آمد و شد ميكرد . از همه شگفتتر تلگرافيست كه رحيمخان بدار الشورى فرستاده و من در پايين مىآورم .\r\nاز اهر بتهران ( 23 خرداد ) :\r\n« توسط وكلاى محترم آذربايجان حضور مبارك مجلس شوراى ملى شيد اللّه اركانه » « اين خادم وطن امروز در اردوى اهر هزار نفر سوار مسلح و هفتصد نفر سرباز براى » « انتظام امور قرجه‌داغ و مشگين و اردبيل حاضر نموده چون بعضى اخبار راجع به حركت » « مستبدين بر خلاف مشروطيت شنيده مىشود بر خود لازم دانسته كه به اين چند كلمه » جسارت نمايم .\r\n « سر كه نه در راه عزيزان بود * بار گرانيست كشيدن بدوش » \r\n« حمد ميكنم خالقى را امروز به اين ذره بيمقدار توانايى كرم فرموده بمحض » « اشارت از طرف ملت خود در مدت سه روز اقلا سه هزار نفر سوار جنگ ديده و غالب با » « تفنگ پنج تير حاضر نموده تماما جز براى ربودن گوى نيكنامى و شرف ملت‌خواهى » « آرزويى ندارد از فضل الهى ميتوانم علاوه از مصارف اين عده سوار هم برحسب لزوم در اين » « موقع تحمل مخارج دو هزار پياده تفنگچى را نموده و كمك بملت مظلوم خود نمايم . » « همين قدر عرض ميكنم ( گوش بر حكم و ديده بر فرمان ) منتظرم و تا آخرين نفس كه در خود » « و بازماندگانم باشد در اوامر مقدسه وكلاى دار الشورى ملى كوشم نهايت آرزو دارد هم نداى » « غيبى مژده رساند ( رحيم بيا ) خادم همان هستم كه از تهران به تبريز چهار روزه آمدم » « حالا از دوست يك اشارت از من بسر دويدن . »\r\n« ( رحيم چلبيانلو سردار نصرت ) »\r\n\r\nبىپروايى مجلس در برابر اين درخواستها\r\nاين تلگرافها كه بيشترش جز لاف و فريب نميبود در تهران ارج ميگزاردند ، و به اين نمايشها بى جا مينازيدند . با اين حال تلگرافها را در مجلس نميخواندند و بهيچيكى پاسخ نميدادند . آن بيزارى كه تبريز و ديگر شهرها از پادشاهى محمد على ميرزا مينمودند كمترين پادآوازى در مجلس نيافت . نمايندگان همچنان روز ميگزاردند ، و چون پيش از آنكه محمد على ميرزا بباغ شاه رود و اين كشاكش آغاز يابد كميسيونى بنام « رفع اختلاف » برپا گردانيده بودند كه مشير الدوله و مؤتمن الملك و نير الدوله و ديگران بمجلس مىآمدند ، و از اينسوى مستشار الدوله و ممتاز الدوله و ديگران با آنان مىنشستند و گفتگوها مىكردند ، در اينهنگام نيز اميد بيشتر مجلس به آن گفتگوها\r\n\r\n","description":"","footnote":"","page_name":" 603 ","page_number":635},
  {"content":"\r\n\r\nمىبود ، و از ميانجيگرى مشير الدوله و مؤتمن الملك و مانندگان ايشان كه جز سود خود در بند هيچى نمىبودند و هر دو سو را فريب مىدادند ، نتيجه مىبيوسيد . يك كشور بزرگى رشته خود را بدست آنان داده بود و آنان رشته خود را بدست اين رويه‌كاران مىسپاردند .\r\nاگر راستى را خواهيم در اين هنگام نمايندگان مجلس و سران آزادى به چند دسته مىبودند : يكدسته دل از مجلس و مشروطه كنده ، و اينان نه تنها كارى انجام نميدادند كارشكنى نيز مىنمودند . همينانند كه پس از برافتادن مجلس از شاه نه تنها گزندى نديدند نوازش و پاداش نيز يافتند . يكدسته اگر هم با دربار بستگى نميداشتند خود كسان بيرنگى مىبودند و مشروطه و خودكامگى را با يكديده مىديدند و ناگزير در اين هنگام خود را بكنار مىگرفتند . يكدسته مشروطه را مىخواستند ولى جان خود را بيشتر دوست ميداشتند و در اينهنگام تا ميتوانستند كناره‌جويى نشان ميدادند . چند تنى نيز افزار دست بيگانگان ميبودند كه در هر پيشامدى جز پيروى از دستور آنان نمىنمودند . يك نيم بيشتر نمايندگان از اين گونه مىبودند كه درخور هيچ اميدى نميبودند .\r\nتنها يكدسته اندكى از جان و دل مشروطه را ميخواستند و اينان نيز سررشته را گم كرده نميدانستند چه كنند ، بويژه كه با آن دسته‌هاى ديگر درآميخته در انديشه و كوشش جدا سر و آزاد نمىبودند .\r\nيك نمونه‌اى از حال نمايندگان رفتار حاجى ميرزا آقا فرشى بود كه در همان روزها بعنوان اينكه « امورات شخصى اينجانب در تبريز مختل است » از مجلس « مرخصى » طلبيد ، و چون برخى نمايندگان پيشامد را يادآورى كرده ناخرسندى مينمودند در پاسخ گفت : « تا اين انقلاباتست نخواهم رفت » . ليكن همين كه « مرخصى » داده شد بيدرنگ روانه آذربايجان گرديد كه هنگاميكه بمباران رخ ميداد او در راه مىبود ، و چون به تبريز رسيد در اين شهر نيز نمانده بيدرنگ روانه جلفا گرديده كه از آنراه باروپا شتابد ، و چون نماينده مجلس شمرده ميشد حسينخان باغبان با چند تن تفنگچى تا جلفا همراهش رفتند .\r\nاگر نيك نگريم مجلس هنوز هم گمان نمىبرد كه محمد عليميرزا دست بتوپ و تفنگ خواهد زد و چون هميشه با نماينده فرستادن و « لايحه » نوشتن كار خود را پيش برده بود اين بار نيز جز در آن انديشه نمىبود ، چنان كه در همين روزها به نوشتن يك « لايحه » ( گويا با خامه مستشار الدوله ) كوشيده مىشد كه بنام رنجيدگى از قانونشكنىهاى شاه و خرده‌گيرى برفتار او به دربار فرستند . چون تلگرافهاى تبريز و ديگر شهرها مايه دلگرميش گرديده بود در « لايحه » تا اندازه‌اى زبان تند به كار مىبرد .\r\nبهرحال از روز شنبه بيست و سوم خرداد ( 13 جمادى الاولى ) چون روزهاى سوگوارى ميبود ، سه روز بازارهاى تهران را بستند . ولى آرامش برپا ميبود و قزاقان\r\n\r\n","description":"","footnote":"","page_name":" 604 ","page_number":636},
  {"content":"\r\n\r\nهمچنان در شهر ميگرديدند و افزار جنگ از مردم مىگرفتند . در همان روزها توپهاى قزاقخانه را نيز بيرون آورده بباغشاه فرستادند ، و از « ذخيره » تفنك و فشنك و رخت بسربازان و سواران بخشيدند . روز دوشنبه ميرزا سليمان خان رييس « انجمن برادران دروازه قزوين » را كه مستوفى لشگر و دستيار وزير جنگ نيز مىبود ، دستگير كرده پ 187 اين پيكره نشان ميدهد سيد عبد الرزاق را كه يكى از آزاديخواهان خونگرم تهران مىبود و در روز بمباران در جنگ پا در ميان داشت و سپس باستانبول رفت ( اين پيكره در بازگشت او بتهران همراه مجاهدان گيلان برداشته شده و آنكه در پهلويش ايستاده دائى او سيد حسينخانست )\r\n\r\n","description":"","footnote":"","page_name":" 605 ","page_number":637},
  {"content":"\r\n\r\nبباغشاه بردند و در آنجا زنجير بگردنش زده نگه داشتند . او نخستين كسى از آزاديخواهان بود كه دستگير افتاد .\r\nهمان روز در بازار جار كشيدند : « هركسى فردا دكان خود را باز نكند و مشغول كار خود نشود افواج و سواران مالش را بيغما برده و صاحبان آنها هيچ قسم حق شكايت ندارند » . اين جار بزازان و ديگر بازاريان را بترس انداخته خواستند از فردا بازار را باز كنند ، ولى شادروان بهبهانى دل به آنان داد . از آنسوى « انجمن اصناف » با آگاهى انجمنهاى ديگر يك آگهى چاپ كرده در بازار پراكنده كردند ، در اين زمينه : ما چون بنگهدارى قانون اساسى سوگند خورده‌ايم در اين هنگام كه چند بندى را از آن قانون شكسته‌اند ، بايد ايستادگى نماييم و بازار را باز نكنيم و از بيمى كه مىدهند نترسيم .\r\nاين آگهى در بازاريان هناييد و بازارها همچنين بسته ماند .\r\n\r\nلايحه مجلس\r\nدر همان روزها لايحه‌اى كه مجلس آماده ميگردانيد پايان پذيرفت ، و اين بود شش تن را از علماى نمايندگان برگزيدند كه آن را بنزد شاه برند و پاسخ گيرند ، و اين شش تن روز سه‌شنبه بيست و ششم خرداد ( 16 جمادى الاولى ) با آن لايحه روانه دربار گرديدند ، و ما اينك نسخه آن را در پايين مىآوريم :\r\n« مجلس شوراى ملى مورخه پانزدهم جمادى الاولى 1326 »\r\n« بشرف سده سنيه اعليحضرت اقدس شاهنشاهى خلد اللّه ملكه و سلطانه »\r\n« در حالتى كه از دولت چند هزار ساله ايران نمانده بود مگر اسمى بلا مسمى و قواى » « حياتيه آن با تسلط خارجه و جهل و بىقيدى داخله باسفل مراتب سقوط رسيده و سلاسل » « امنيت و استقلال آن منتهى بود بموئى موسوم به اراده ملوكانه كه آن هم در مقابل تند باد » « اغراض اجانب سفيل و سرگردان رو بمخاطرات عظيميه سير مراتب مضره مينمود چون » « مشيت خداوندى منشور اضمحلال آن را امضاء نفرموده بودند نداى غيبى اسلاميت و » « ايرانيت افراد اهالى را از خواب غفلت طولانى بيدار و براهى هدايت فرموده كه هادى » « عقل و تجربه در طى مراحل تاريخ اختيار نموده لهذا يكباره خاص و عام مملكت با » « وجود اختلاف مدارك پى بمخاطرات و مهالك برده بيك حركت غيورانه از فضاحت » « بىحسى خود را دور ساخته متنبه به اين دو اصل اصيل استقلال ملت و استحكام قوميت » « شدند كه قواى مملكت ناشى از ملت است و سلطنت وديعه‌ايست كه بموهبت الهى از طرف ملت » « به شخص پادشاه مفوض شده است . لاجرم خواستار تغيير مسلك سلطنت شدند و اعليحضرت » « شاهنشاه مبرور انار اللّه برهانه بامضاى فرمان مشروطيت و اعطاى سعادت حريت منتى » « بزرگ بر ملت نهاده نام خود را برحمت ابدى زينت تاريخ ايران ساختند ولى تكميل » « اين عطيت و تتميم اين موهبت را روزگار براى تقديس و تكريم نام نامى اعليحضرت » « همايونى ذخيره كرده بود اين است كه مساعدت بخت بلند و طالع ارجمند همايونى در »\r\n\r\n","description":"","footnote":"","page_name":" 606 ","page_number":638},
  {"content":"\r\n\r\n« اواخر ولايت عهد و اول جلوس ميمنت مأنوس رضاى شاهانه را به تصديق مشروطيت » « جالب شده و در 27 ذيحجه حسن نيت شاهانه را با آرزوى ملت كه به صورت هيجان » « عمومى ظاهر گشته بود توفيق داده با كمال نواقص قانون اساسى فرمان دادند . در صورتى » « كه جهانيان منتظر بودند كه از اين تجاذب حقيقى كه بين پادشاه و رعيت حاصل و با اين » « سرمايهء سعادت كه بتوفيقات خداوندى كامل گرديد آثار ترقى و تمدن به سرعت و سهولتى » « كه شايسته نجابت ملى و فطانت جبلى ايرانيان است ظاهر و موجبات امن و آسايش » « عمومى فراهم گردد روز بروز اغتشاش ولايات و ناامنى طرق و شوارع و انقلابات » « سرحدات زيادتر و در خود پايتخت كه در تحت نظر مستقيم اعليحضرت شاهنشاهى و » « هيئت دولت و مجلس شوراى ملى است وقايعى بس ناگوار اتفاق افتاد كه اگر در » « صور و علل آنها شور دقيق و غور عميق به عمل آيد هريك از آنها لكهء مبرمى است كه » « از انتساب آن بادنى مقربين دربار هرچند قلم ايرانى را شرم آيد تاريخ كه در محور » « حقايق امور متحرك لايزال است بدبختانه در ثبت و ضبط آن شرم و ترحم نخواهد » « داشت تعداد آن قبايح و تذكار آن فضايح را چه حاجت كه اجتماعات حضرت عبد العظيم » « و وقعهء ميدان توپخانه و غيره و غيره هنوز در السنه و افواه مثل سال و با و طاعون در » « عداد تواريخ بدبختى اين مملكت مذكور و مركوز اذهان است از اثرات آن » « اتفاقات فضيحه هنوز دلهاى رميدهء رعيت آرام نيافته و جراحت‌هاى وارده بر قلوب ملت » « كاملا التيام نپذيرفته بود كه باز مفسدين بىايمان امان نداده براى اخلال روابط بين » « پادشاه و رعيت وقايع چند روز قبل را حاضر و احوال ماه ذى القعده را بوجهى شديدتر » « تجديد و در ظرف دو روز از حاصل زحمات دو ساله قسمت كلى را بهدر داده از جمله اصل » « ( نهم دهم دوازدهم چهاردهم و بيست و سوم را ) كه روح قوانين اساسى است نقض نمودند » « مجددا نونهال اميد را كه بهزاران آب تدبير و خون دل در قلوب رعايا ميرويد از بيخ و بن » « برانداخته بجاى آن يأس و حيرت و يأس و شدت نشاندند و مخصوصا در موقعى كه سرحدات » « مملكت دچار مخاطرات عظيمه است نفاق خانه برانداز خانگى را به اين شدت حادث » « نمودند كه خاطر مقدس همايونرا مثل مساعى وكلاى ملت و وزراى دولت و قواى » « مادى و معنوى مملكت كه ناشى از اطاعت رعيت است مشغول يكديگر سازند و بر » « مقاصد سوء خود بپردازند بديهى است كه دوام اين حال ملازم است با اضمحلال دولت » « قديم و قويم ايران و ايرانى مسلمان كه بمدلول فرمان قضا جريان استاد ازل از آب » « حيات حب الوطن من الايمان آب خورده با بيدارى حواس بطور خاص تشنه حفظ حقوق » « خويش است متحمل نخواهد شد كه ايران و اسلام خود را با هرچه در اوست آلت بازيچه » « چند نفر مفسد دربارى به بيند دستخط همايون كه روز جمعه بر تفرقه معدودى رعايا كه » « بطور صلح و سلم جبر كسور واقعه بر قوانين اساسى و اعاده حقوق رفته خويشرا متظلما » « استدعا ميكردند بهر تدبير و اصول بود از طرف مجلس شوراى ملى كه در طى تمامى »\r\n\r\n","description":"","footnote":"","page_name":" 607 ","page_number":639},
  {"content":"\r\n\r\n« طرق چاره ساعى است بموقع اجرا گذارده شد ولى اين اقدام و امثال آن از قبيل » « سرشك از رخ پاك كردن است در حالتى كه خون دلها در فوران و كليه ايران در هيجان » « است نقض قوانين اساسى از شمال تا جنوب و از مشرق تا مغرب ايرانرا با ناله و افغان » « پر كرده كه اگر اين ناله و فريادها يك جا جمع شوند خداى نخواسته چه آهنگ مخالفى » « از آن ظهور تواند كرد . »\r\n« بالجمله تكليف بر وكلاى ملت خيلى سخت شده و انتظار مردم طهران و فشار » « ولايات در اعاده احترام قوانين و اصلاح كليه امور آن به آن در تزايد و فرصت و مجال » « را از دست ميبرد . آنچه بطور قطع بر عقلاى مملكت ثابت شده است علت واقعى » پ 188 ستار خان\r\n\r\n","description":"","footnote":"","page_name":" 608 ","page_number":640},
  {"content":"\r\n\r\n« اينهمه خرابيها و تكرر اتفاقات ناگوار كه شأن عهود و شيشه دلها را يك‌جا مىشكند و » « حرمت قانون با نواميس سوگند اسلامى يكسره بر طرف مىكند دو چيز است :\r\n« اولا شبهات مغرضين تاكنون مانع شده است كه در قلب شاهانه اين اعتقاد راسخ » « شود كه در سلطنت مشروطه تمامى امور در تمام اوقات بايد در مجارى قانون سير » « نمايد تا اصول ذيل قانون اساسى از لفظ بمعنى رسد ( اصل چهل و چهارم شخص پادشاه » « از مسئوليت مبرى است وزراء دولت در هرگونه از امور مسئول مجلس هستند ) ( اصل » « ( چهل و پنجم كليه قوانين و دستخطهاى پادشاه در امور مملكتى وقتى اجرا مىشود كه بامضاى » « وزير مسئول رسيده باشد و مسئول صحت مدلول فرمان و دستخط همان وزير است ) ( اصل » « پنجاه و هفتم اختيارات و اقتدارات سلطنتى فقط همان است كه در قوانين مشروطيت حاضره » « تصريح شده است ) ( اصل شصت و چهارم وزراء نميتوانند احكام شفاهى يا كتبى پادشاه را » « مستمسك قرار داده سلب مسئوليت از خودشان نمايند ) در صورتى كه كليه امور از جزئى و كلى » « در مجراى وزارت خانه‌ها فيصل پذيرفت مسئوليت نيك و بد آن از شخص همايون شاهنشاهى » « مرتفع و بر عهده وزراء تحقق مييابد و قدس مقام منيع سلطنت بتمامى محفوظ ميماند و الا » « در صورت بىاطلاعى وزير از فلان امر كلى يا جزيى ايراد مسئوليت بر آن وزير بديهى است » « كه از طريق عقل و عدل خارج است و در اساسى كه به تجارب هزار ساله عقلا و حكماى جهان » « مرتب شده است البته تصور چنين امر بىرويه و عجيب نميگنجد كه فعل عمرو را زيد » « مسئول باشد . »\r\n« ثانيا آنچه به يقين پيوسته است اغراض مفسدين چند كه دشمن ملك و دولت و » « خائن شخص شخيص همايونى هستند در ميان نيت پاك و فطرت تابناك همايونى كه از » « مزاياى سلاطين عظيم الشأن است و حقوق رعاياى صداقت شعار حايل و حاجبند و هر » « ساعت خاطر مقدس ملوكانه را بر صرافت‌هايى جلب مىكند كه با خير و صلاح عامه » « فرسنگ‌ها مسافت دارد و هر دقيقه بالقاء شبهات مغرضانه قلب شاهانه را از معانى اصول » « مشروطيت و قوانين اساسى منصرف ساخته باقتضاى خودخواهى و استبداد ذاتى خودشان » « يا در راه خدمت به مصلحت غير متابعت قوانين مملكتى را گويا در حضور مبارك مغاير » « شئون سلطنتى جلوه داده به قدر امكان و بهر فرصتى كه مييابند خاطر مقدس را بر ابقاى » « الفاظ و انهدام معانى اصول قانون واميدارد لهذا مادامى كه كسور واقعه بقوانين اساسى » « جبران نشده و اعاده احترام قانون به عمل نيامده است و در آينده كليه امورات در مجارى » « قانونى حل و فصل نشود و نمايندگان ملت را اطمينان كامل حاصل نگردد كه بر حفظ » « تمامى حقوق ملت قادر خواهند بود و مثل آنچه تا حال واقع شده بار ديگر نقض عهد » « قانون نخواهد شد مجبوريت تامه وارد خواهد بود كه وكلاى ملت باقتضاى وظايفى » « كه ديانتا و وجدانا با شهادت خداوند و توسط قرآن مجيد بر عهده گرفته‌اند عدم امكان » « تحمل خود را به فشار فوق‌العاده مسئوليت يك ملت بموكلين خود اعلام نمايند . اسماعيل » « محل مهر ممتاز الدوله . »\r\n\r\n","description":"","footnote":"","page_name":" 609 ","page_number":641},
  {"content":"\r\n\r\n\r\nبازپسين نشستهاى مجلس\r\nاين لايحه را كه بردند در بيرون در ميان مردم گفته ميشد : شاه پروايى بفرستادگان ننموده ، و لايحه را گرفته نخوانده . بلكه خود بدرون رفته و وزيران را به آنجا خواسته و خشمناك چنين گفته :\r\nاين كشور را پدران من با شمشير گشادند . من نيز پسر همان پدرانم ، و كشور را دوباره با شمشير خواهم گشاد . چنان كه انجمنها مرا از پادشاهى برميدارند من نيز خود را پادشاه نميشناسم تا دوباره تاج و تخت را بدست آورم .\r\nليكن در مجلس وارونه اين گفته شد . همانروز كه نزديك بشام نشست برپا گرديد ممتاز الدوله چنين آگاهى داد كه چون لايحه را داده‌اند شاه فرموده : « من همانطور كه از سابق كمال همراهى و مساعدت را با مجلس مقدس داشتم حالا هم دارم و خواهم داشت . من خود عاشق اين اساس هستم و جواب لايحه صادر و فرستاده خواهد شد » ، و چون يكى از نمايندگان پرسيد كه چرا لايحه خوانده نشده ممتاز الدوله پاسخ داد كه شاه آن را از سر تا پا خوانده است .\r\nپيداست كه ممتاز الدوله بشيوه هميشگى مجلس برويه‌كارى و پرده‌كشى كوشيده .\r\nبا آن حالى كه كشاكش پيدا كرده بود چنين پاسخى از محمد عليميرزا چه جا ميداشت ؟ ! . .\r\nآنگاه گرفتم كه او چنين پاسخى داده ، آيا درخور پذيرفتن ميبود ؟ ! . . اگر شاه « كمال همراهى و مساعدت را با مجلس مقدس » ميداشت پس آن توپ كشيدنها و نيرو بسيجيدنها بهر چه ميبود ؟ . .\r\nروز چهارشنبه باز توپهايى را از ميدان توپخانه بباغشاه بردند . روز پنجشنبه بيست و هشتم خرداد ( 18 جمادى الاولى ) كه باز مجلس برپا گرديد نامه‌اى از سوى انجمن‌هاى تهران رسيده بود ، در اين زمينه كه تلگراف‌هايى كه بتلگرافخانه داده مىشود ميگيرند ، ولى نميفرستند ، و يا پس از چند روزى ميفرستند . نمايندگان در آن‌باره بسخنانى پرداختند ، و شگفت آنكه گفتند : بايد از « وزير مسئول » در اين‌باره بازخواست شود .\r\nسيد حسين يكى از نمايندگان پيشنهاد كرد كه تلگراف‌هايى كه از شهرها رسيده خوانده شود . تلگراف‌هايى را ميگفت كه بنام بيزارى از شاهى محمد عليميرزا ميرسيد . ولى ممتاز - الدوله نپذيرفته پاسخ داد : « تلگرافاتى كه از ولايات و ايالات رسيده يكى دو تا نيست بلكه سيصد و چهارصد تلگرافست و هنوز هم مقتضى نشده كه در مجلس قرائت شود » در همان مجلس تنها يك تلگرافى از تبريز خوانده گرديد كه اينك در پايين مىآوريم :\r\n« از تبريز 18 جمادى الاولى - نمرده 266 وضع شهر حالتى پيدا كرده كه از تحرير » « و تقرير عاجزيم از طرفى جوانان ملت داوطلبانه سواره و پياده براى وقايهء مقصود » « مقدس و حراست دار الشورى جان بر كف گرفته در حركتند و از طرفى كميسيون اعانه » « تشكيل و اهالى با كمال بشاشت به دادن اعانه بر يكديگر سبقت ميجويند علم اللّه و شهد » « زن‌هاى غيوره آذربايجان امروز شرف مليت را از تمام عالميان ربوده و اتصالا »\r\n\r\n","description":"","footnote":"","page_name":" 610 ","page_number":642},
  {"content":"\r\n\r\n« گردن‌بند و گوشواره و دست‌بند است كه بصندوق اعانه با هزار نياز تقديم ميكنند » « و تمام اهالى با جان و مال در حفظ مقصود مقدس حاضرند و البته آن حضرات هم از » « وقايع طهران ما را محروم نفرمايند . ( انجمن اتحاديه تبريز ) »\r\nروز شنبه سىام خرداد ( 20 جمادى الاولى ) كه باز مجلس برپا گرديد ، و همانا بازپسين نشست آشكار آن بود ، چون حاجى سيد محمد نامى از ملايان ، از نجف بازگشته و امروز را بديدن مجلس آمده بود ، مجلسيان به پذيرايى از آن پرداختند و بسخنان ستايش آميز مفتى پرداختند ، و بدينسان نشست بپايان رسيد .\r\nبدينسان مجلس خود را از پيشامد بيگانه ميگرفت ، و بدينسان بىيكسويى مينمود .\r\nهمين كه شاه گفته بود : « كمال همراهى و مساعدت را با مجلس مقدس دارم » يا گفته بود : « جواب لايحه صادر و فرستاده خواهد شد » ، بهانه بدست مجلس ميداد كه آنهمه بسيج افزار و نيرو را كه در باغشاه كرده ميشد ، و سختگيريها را كه در شهر ميرفت ، ناديده انگارد و به هيچ كوششى برنخيزد ، چنين مجلسى سزايش همان ميبود كه يافت .\r\n\r\nآمادگيهاى نارسايى كه در بيرون ميرفت\r\nليكن با اين بىپروايى و بىيكسويى مجلس در اين روزهاى بازپسين ، در بيرون يكرشته آمادگيهايى ميرفت . آمادگيهاى نارسايى كه خواهيم ديد نتيجه‌اى از آن بدست نيامد . چگونگى آنكه در روزهاى بازپسين انديشه محمد عليميرزا درباره برانداختن مجلس بيكبار بىپرده گرديده نزد هركس بيگمان شده بود ، و ديگر جايى براى سست‌نهادى و بىپروايى باز نميماند . از اينرو يكدسته از دلبستگان مشروطه يا از نمايندگان و سران آزادى ، و همچنين كسانى كه گمان آسيب و گزند در باره خود مىبردند ، بتكان آمده بچاره ميكوشيدند . همانا از روزيكه لايحه را بنزد شاه بردند و آن رفتار را ديدند ، اينان پى بخشم درون محمد على ميرزا برده دانستند كه چاره جز ايستادگى نيست و اين بود بانديشه افتادند .\r\nراستى آنست كه در اينهنگام در تهران ، آزاديخواهان يك توده نيرومندى مىبودند . اگرچه سامانى در كارشان نمىبود ، با آنحال خود نيرويى بشمار ميرفتند ، و در ميانشان كسان جنگجو و زبردست بسيار يافت مىشدند . بويژه در ميان آذربايجانيان كه مردان دلير بنامى مىبودند . اينان نه آن مىبودند كه در برابر بريكاد قزاق و فوج سيلاخور زبون گردند ، چيزى كه هست سرانى براى راه بردنشان نميداشتند .\r\nچنان كه ديديم روز آدينه بيست و دوم خرداد ( 12 جمادى الاولى ) با يك نوشته‌اى از شاه بترس افتادند و انجمنها را از مدرسه سپهسالار پراكندند ، و اين كار كه جز زبونى از خود نمودن و مردمرا دل‌شكسته گردانيدن نمىبود ، تقيزاده برايش فلسفه مىسرود :\r\n« ملت مظلوميت خود را به دنيا نشان داد » ، و بدينسان يكهفته از روزهاى گرانبها را با\r\n\r\n","description":"","footnote":"","page_name":" 611 ","page_number":643},
  {"content":"\r\n\r\nسست نهادى بسر بردند ، كه مىبايد آن را « هفته زبونى » بناميم ( در برابر « هفته جوش و خروش » تبريز كه خواهيم ياد كرد ) ، و سپس كه پى بنادانى خود بردند دوباره بتلاش افتاده پ 189 اين پيكره نشان ميدهد باقر خان را با كسانى از سران مجاهدان خيابان ( دو تن كه در ميان ايستاده‌اند يكى باقر خان و ديگرى هاشم خان است . در دست چپ ميرهاشم خان حسن دلى و در دست راست باقر خان ميرعلى اكبر خان مىباشد . دو تن كه يكى از اينور و يكى از آنور ايستاده‌اند محمد جعفر بيك و برادرش هستند كه از ديه آمده و در جنگهاى تبريز دليرانه پا در ميان ميداشتند )\r\n\r\n","description":"","footnote":"","page_name":" 612 ","page_number":644},
  {"content":"\r\n\r\nاز روز آدينه بيست و نهم خرداد ( 19 جمادى الاولى ) دوباره انجمنها را بگرد آمدن در مدرسه خواندند . اين بود انجمنها رو بمدرسه آوردند و بار ديگر انبوهى در آنجا رخ داد . ليكن در اينجا نيز يك نافهمى از سران ديده شد ، و آن اينكه بمردم سپردند كه هيچكس افزار جنگ همراه نياورد ، كه تو گفتيى مردم را بعروسى خوانده بودند .\r\nبدتر آنكه در اين هنگام نيز يكسخنى در ميانشان نمىبود . گذشته از اينكه گروهى از نمايندگان پستى نموده مىگفتند : « آن هشت تن بيرون روند و خشم شاه فرونشيند » ديگران كه در انديشه ايستادگى مىبودند سخن يكى نميداشتند . شادروانان بهبهانى و طباطبايى بشيوه هميشگى خود « ايستادگى ستمكشانه » ميخواستند و بجنگ خرسندى نمى - نمودند . حاجى ميرزا ابراهيم آقا و تقيزاده و كسان ديگرى جنگ را ميخواستند . بويژه تقيزاده كه چون رييس « انجمن آذربايجان » مىبود و پشتگرمى بدليرى آذربايجانيان مى - داشت پافشارى آشكار درباره جنگ مىكرد .\r\nپيداست كه چاره جز جنگ نمىبود . چيزى كه هست دير كرده بودند ، و آنگاه چنان كه خواهيم ديد بسيج كار نمىكردند . اينان اميدشان بياورى شهرها مىبود و تلگراف فرستاده ياورى مىطلبيدند و دشوارى آن را بديده نمىگرفتند . از اينسو در تهران دو كميسيون يكى بنام « نظام » و ديگرى بنام « جنگ » از سردار معظم خراسانى و از ديگر اروپا ديدگان پديد آورده بودند كه در حياط شمالى بهارستان در بالاخانه‌ها برپا ميشد ، و اينان بكارهايى پرداخته اميدهايى بمردم مىدادند .\r\nمستشار الدوله مىگويد : شاه مىگفت به آن هشت تن من پول دهم كه از ايران بيرون روند ، و خود آنان نيز خرسندى مىدادند ، ولى تقيزاده نگزاشت . مىگويم : اين گناهى از تقيزاده نبوده . اگر آن هشت تن از ايران بيرون رفتندى باز محمد عليميرزا دست نكشيدى .\r\nگناه تقيزاده آن دو دليش بوده كه مردم را نيز سرگردان مىگردانيد . از يكسو دلش ميخواست بيك كارى برخيزد و نامى درآورد ، از سوى ديگر بجان خود سخت مىترسيد و تا مىتوانست از زيان و آسيب مىگريخت .\r\nيك چيز شگفت‌ترى در اينهنگام آنست كه بسيارى از آزاديخواهان از خامى انديشه ، باور نميكردند كه سربازان و قزاقان فرمانبردارى از لياخوف كرده ، راستى را با مجلس بجنگ خواهند پرداخت ، و در اين هنگام چنين ميخواستند كه دلهاى آنان جويند و رام خود گردانند . گواه اينسخن جمله‌هاييست كه در روزنامه‌هاى آن روز مىبينيم .\r\nروزنامه تمدن « سفراى دول متحابه » را به يارى ميخواند . نويسنده حبل المتين به خود دل داده مىگويد : « ترسى به خود راه نده از سربازى كه پس از چند سال هيزم‌شكنى و حمالى لباس پوشيده و هيچ تيراندازى نميداند چه ميهراسى ؟ ! . . هفتاد نفر هم از همان سيلاخوريها در اين چند روزه تفنگها را برداشته فرار كرده‌اند . آسوده باش كه نزديك است باصطلاح عوام كفگير بته ديك برخورد و پولهايى كه براى اين اعمال شنيع تهيه\r\n\r\n","description":"","footnote":"","page_name":" 613 ","page_number":645},
  {"content":"\r\n\r\nشده عنقريب تمام مىشود . قاطرچيان و اشرار و اوباش هم پس از ته كشيدن پول متفرق خواهند شد » . صور اسرافيل در گفتارى كه گويا از خامه خود ميرزا جهانگير خان باشد قزاقان ايران را بحلالزادگى و پدر و مادردارى ستوده از چنان كسانى دور مىشمارد كه « گلوله به سينه سادات بنى فاطمه و علماى واجب الاطاعه خود » زنند و « براى ماهى شش تومان بدبختى آن جهانى و آتش قهر و غضب الهى را براى خود آماده نمايند » . سپس بقزاقان مىگويد : اگر شما سنگدلى نموده سينه‌هاى ما را آماج گلوله‌هاى خود گردانيد « ما هم از اين جانبازى و فداكارى عارى نداريم و هيچوقت نمىگوييم كه چرا ما مغلوب مستبدين و بىدينها شديم چرا كه برادران آذربايجانى و گيلانى و فارسى و اصفهانى ما در راهند و عنقريب خواهند رسيد . ما ميخواهيم با بدنهاى خود زير سم اسبهاى آنها را نرم و مفروش كرده و زمين تهرانرا براى تشريفات مقدم اين ميهمانهاى تازه رسيده از خون گلوى خود زينت دهيم و به آن برادرهاى مهربان بگوييم و افتخار كنيم كه ماييم پيش صفان شهداى راه آزادى ، ماييم اولين حاميان دين اسلام و ماييم اشخاصى كه بمقدم ميهمانان گرامى خود جان قربان مىكنيم و ماحضر هستى را بر طبق اخلاص مىنهيم » .\r\n\r\nيك مردانگى بجايى از علماى نجف\r\nدر اين روزها يكمردانگى بسيار بجايى از سه تن علماى نجف سرزد .\r\nچگونگى آنكه مشروطه‌خواهان در ميان كوششهاى خود يكى هم بنجف تلگراف فرستاده از آخوند خراسانى و حاجى تهرانى و حاجى شيخ مازندرانى ياورى مىطلبيدند . چنان كه ديديم يك تلگراف انجمن ايالتى آذربايجان فرستاد . انجمنهاى تهران و رشت و ديگر جاها نيز پيروى مىنمودند .\r\nدو سيد با شادروان افجه‌اى نيز تلگراف پايين را فرستادند :\r\n« چند روز است اعليحضرت بدون بهانه با هيئت موحشه در خارج دروازه تشكيل » « اردو چند نفر از امرا را بعد از دو سه روز حبس تبعيد ملت در كمال استيحاش و خوف » « قتل نفوس فوق‌العاده ولايات ايران تعطيل عمومى اقدامات مجدانه سريع النتايج » « فورا لازم است داعى عبد اللّه الموسوى البهبهانى الراجى جمال الدين الحسينى محمد بن » « صادق الطباطبايى »\r\nدر نجف علماى سه‌گانه بتكان آمدند . ولى چكار توانستندى جز آنكه « فتوا » به يارى مجلس دهند . بسه سيد پاسخ پايين را فرستادند :\r\n« تلگراف موحش موجب ملامت فوق‌العاده گرديد . با اقدامات غير مترقبه آنچه » « متوقف عليه حفظ اسلام و مسلمين است معمول فرماييد عموم مسلمين اطاعت نموده نتيجه » « را سريعا اطلاع محمد حسين محمد كاظم عبد اللّه المازندرانى »\r\nنيز تلگراف پايين را فرستادند :\r\n« تهران توسط آقايان حجج الاسلام بهبهانى و طباطبايى و افجه‌اى دامت بركاتهم »\r\n\r\n","description":"","footnote":"","page_name":" 614 ","page_number":646},
  {"content":"\r\n\r\n« عموم صاحبمنصبان و امراء و قزاق و نوكرهاى نظامى و عشاير و سرحد داران ايران » « ايدهم اللّه تعالى بسلام وافر مخصوص ميداريم همواره حفظ حدود و نفوس و اعراض و » « اموال مسلمين در عهده آن برادران محترم بوده و هست و همگى بدانند كه همراهى » « با مخالفين اساس مشروطيت هركه باشد ولو با تعرض بر مسلمانان حاميان اين » « اساس قويم محاربه با امام عصر عجل اللّه فرجه است بايد تحرز و ابدا بر ضد مشروطيت » « اقدام ننمايند »\r\nپ 190 دو تن از مجاهدان تبريز ( آنكه از دست چپ ايستاده يوسفخانست كه اكنون نيز هست . آنديگرى عباسعلى چرندابيست )\r\n\r\n","description":"","footnote":"","page_name":" 615 ","page_number":647},
  {"content":"\r\n\r\nسپس تلگراف آشكارترى فرستاده ياد شاه و بدخواهيهاى او را كردند . همچنين بتلگراف انجمن تبريز و ديگر تلگرافها با چنين « فتواهايى » پاسخ دادند . اگرچه اين تلگرافها در روزنامه‌ها بچاپ نرسيد ، ولى آزاديخواهان در تبريز و تهران آنها را ميان مردم پراكندند . اين بود محمد عليميرزا به بيم افتاده ترسيد « فتواهايى » بدتر از اينها داده شود و روز بيست و هشتم خرداد ( 18 جمادى الاولى ) تلگراف درازى بعلماى نجف فرستاد كه در پايين كوتاه شده او را « 1 » مىآوريم :\r\n« از قراريكه بعرض رسيده در اينموقع كه براى جلوگيرى اشرار و ايجاد امنيت » « داخله پاره اقدامات كرديم مفسدين فرصت را از دست نداده . . . با نقل پاره عنوانات » « از آن طرف در مزاج عوام القاء بعض شبهات مىنمايند . . . در هنگام ارتحال پدر » « تاجدارم . . . قانون اساسى كه علامت مشروطيت دولت بوده از صحه شاهنشاه مغفور » « نگذشته بلكه بواسطه بعض عوايق نميگذشت . . . من چون مخصوصا ترقى دولت و » « حضانت ( ؟ ) ملت را در ايجاد و استقرار مشروطيت ميدانم خودم بنفسه متصدى اين امر » « شده . . . قانون اساسى را در حالتى كه پدر تاجدارم را رمق و قدرتى باقى نبود قلم را » « در دستش گزارده بعد از آن هم از ساعتى كه بتخت سلطنت جلوس كردم تمام هم خود » « را در استقرار اساس مشروطيت مصروف و با آن قدرتيكه در قوه داشتم و اسباب فراهم » « بود از پيشرفت اين اساس قصور نورزيدم تا مشروطيت دولت كه آزادى ملت است » « قرار يافت و مستحكم شد . ليكن متأسفانه اين آزادى را كه از لوازم استقرار » « مشروطيت بود جمعى مفسدين وسيله پيشرفت اغراض باطنيه و خيالات فاسده خود كه » « مباين و منافى اساس شرع مقدس اسلام بوده قرار داده در ذهن عوام نوع ديگر » « رسوخ دادند . خلاصه وقتى كه در متمم قانون اساسى ديدند مذهب رسمى اهالى » « ايران مذهب مقدس جعفرى . . . است و ديگر آزادى مذهب براى آنها غير ممكن » « خواهد بود . . . انجمن بابيه تشكيل داده گفتگوى آزادى طايفه بميان آوردند . . . چنان كه » « پاره از اعمال آنها مستحضر شده‌ايد . . . حسب وظيفه شخصى لازم دانستم كه بيش از اين » « تحمل و سكوت را جايز ندانم . . . و چون ميدانم كه براى حفظ حدود ( ؟ ) و مغلطه » « كردن بر خاطرهاى محترمه پاره اشتباه‌كارى خواهند كرد . . . لهذا يادآور ميشوم كه » « مشروطيت دولت را من خودم با كمال ميل و رغبت امضا كرده و در استقرار اين اساس » « و حفظ و حمايت مجلس شوراى ملى با تمام جد خواهم كوشيد انشاء اللّه تعالى از بركت » « توجهات مخصوصه و ادعيه خالصه جنابان مستطابان عالى اميدوارم در هر نوع ترقى و » « سعادت دولت و ملت خودم موفق گردم و از باطن آن ذوات مقدسه همه نوع استمداد جويم . » « 18 جمادى الاولى 1326 محمد عليشاه قاجار »\r\n\r\n\r\n","description":"","footnote":"\r\n( 1 ) نسخه‌اى از اين تلگراف كه در دست ماست غلطهاى بسيارى ميدارد و اينست همه آن را نياورده‌ايم .\r\n","page_name":" 616 ","page_number":648},
  {"content":"\r\n\r\nاين تلگراف نمونه بيشرميست . خود را هوادار مشروطه مينمايد و مشروطه‌خواهان را « بابى » مىنامد . چنين مىپنداشته كه با اين دروغها به علما فريب خواهد داد . ولى علماى سه‌گانه كه از چگونگى آگاه مىبودند و در پشتيبانى از مجلس و مشروطه مردانه پا مىفشاردند پاسخ شاينده پايين را فرستادند :\r\n« طهران توسط جنابان حجج الاسلام بهبهانى و طباطبايى و افجه‌اى دامت بركاتهم » « حضور مبارك اعليحضرت شاهانه خلد اللّه ملكه بعد از ادعيه خالصه عرضه ميداريم پرواضحست » « كه اقدامات مجدانه داعيان محض حفظ دين مبين و قوت و شوكت دولت و ترقى ملت » « و ترفيه حال رعيت و صيانت نفوس و اعراض مسلمين بوده مكررا هم اين معنى را نصا » « و خلوصا تلگرافا و كتبا بعرض رسانيده و بجواب مساعد نايل نشده حالا دستخط تلگرافى » « زيارت و موجب كمال تأسف و حيرت گرديد زيرا كه معلوم شد باز انفاس خاينين اثر » « سميت خود را بخشيده لزوما خالصانه عرض مينماييم اگر اظهارات ملوكانه همان قسم » « كه مأمول است مبنى بر واقعيت و بر مضمون قول حضرت شاه ولايت عليه افضل الصلوات » « و السلام خير المقال ما صدقه الفعال تطابق داشت چنين روزگاران سياه براى اين دولت » « و ملت دست نميداد و اتلاف نفوس و اعراض و اموال مسلمين به اين حد منتهى نميشد » « چنان كه همم كامله در اينموقع واقعا باصلاح مملكت متوجه بود اين اغتشاشات مملكت » « ويرانساز خصوص آذربايجان كه هزاران نفوس و اعراض تلف شده و مىشود نميشد و » « سرحدات مملكت چنين بيصاحب نمىماند و پاى اجانب بمملكت باز نميشد در تهران به آن » « امنيت بچنين هيئت موحش تشكيل اردو نميفرموديد . دفع مفسدين و قلع و قمع فرق » « ضاله بابيه خذلهم اللّه تعالى را بوزارت عدليه ارجاع و بعد از ثبوت شرعا بر وفق » « قوانين مشروطيت اسهل ما يكون و موجب مزيد استحكام اتحاد بين دولت و ملت بود » « مگر گرفتار شدن آن صاحب اعلانات كفريه كه از لسان بابيه منتشر مىنمود بعرض اقدس » « نرسيده هزاران افسوس كه مفسدين نمك نشناس محض پيشرفت مقصود خودشان ساحت » « اقدس ملوكانه را بچنين اقدامات موجبه يأس كلى و تكرر نقض عهد و ايمان مؤكده » « آلوده و اين عهد فرخنده را كه سزاوار بود سردفتر سعادت گردد دچار چنين بدنامى » « ابديه نميشد ( ؟ ) و على اى حال بديهيست حفظ دين مبين و استقلال دولت اثنا عشريه » « شيد اللّه تعالى اركانهما بعدم تخطى از قوانين مشروطيت متوقف و التزام آن بر قاطبه » « مسلمين خصوص شخص اقدس شاهانه از اهم واجباتست و اين اقدام اخير گرچه موجب » « يأس كلى است ليكن چنان كه مفسدين باز هم ذات اقدس را به حالت دين‌پرورى و » « مملكت‌دارى بگذارند اميد است كه انشاء اللّه تعالى بحسن تدارك و اقداميكه كاملا » « موجب رفع وحشت عموم باشد مبادرت فرموده گسيختگى كلى را كه خداى نخواسته » « تكليف حفظ دين و دولت و اعراض و اموال ملت اقتضاى ديگر خواهد داشت رضا » « نخواهند داد انشاء اللّه تعالى و الامر لمن له الامر . يكشنبه 21 ج 1 نجل خليل محمد »\r\n\r\n","description":"","footnote":"","page_name":" 617 ","page_number":649},
  {"content":"\r\n\r\n« كاظم خراسانى عبد اللّه مازندرانى » .\r\nچنان كه ديده مىشود اين تلگراف در 21 جمادى الاولى و دو روز پيش از بمباران از نجف فرستاده شده و دانسته نيست كه بسه سيد رسيده است يا نه .\r\nپ 191 شادروان سيد جمال الدين افجه‌اى\r\n\r\n","description":"","footnote":"","page_name":" 618 ","page_number":650},
  {"content":"\r\n\r\n\r\nپاسخ لايحه مجلس از شاه\r\nلايحه‌اى را كه مجلس براى شاه فرستاد و شاه بايستى پاسخى دهد ، گويا در روزهاى آخر بود كه پاسخ فرستاده شد . در روزنامه - ها كه چگونگى مجلس و كارهاى آن را تا روز سىام خرداد ( 20 جمادى الاولى ) نوشته‌اند ، ما يادى از اين پاسخ نمىبينيم ، و پيداست كه پس از آن فرستاده شده . برخى « 1 » مىگويند : پاسخ را سياهه كرده‌اند ولى فرصت فرستادن نيافته‌اند . هرچه هست چون نسخه آن پاسخ اكنون در دسترس است « 2 » ما آن را در پايين مىآوريم :\r\n« السلطان بن السلطان بن السلطان بن السلطان بن السلطان بن السلطان » « محمد على شاه قاجار 1326 »\r\n« بمجلس شوراى ملى لايحه مشتمله بر مكنونات خاطر وكلاى ملى از پيشگاه » « همايونى گذشته با اينكه تمام مردم ايران ودايعى است كه پروردگار عالم بحكمت بالغه حفظ » « و حراست و آسايش و امنيت قاطبه آنانرا بر عهده مكلفه ما واگذار فرموده و هيچگاه مقصد » « نيت ما جز رفاه حال و آسايش عموم اهالى نبوده و مقصود همان نكتهء واحده بروز محبت » « متحده و تكميل تربيت عامه است ولى جواب بعضى از مطالب اظهاريه را لزوما مقرر » « و هيئت دار الشورى را ملتفت ميفرماييم كه در چندين جا از حدود معينه تجاوز شده است » « اولا عزت و ذلت هر قوم و ملت و بقا و فناى هر دولت و سلطنتى به نص آيات كريمه منحصر » « است به مشيت و حكمت خلاق عالميان جلت عظمة كه دست قدرت و احاطه تصورات » « بشريه از پيرايه اين نكته كوتاه بوده و خواهد بود پس نهايت كراهت دارد كه بدون » « رعايت حشمت سلطنت از مسلك نگارش و قاعده بيان عدول كرده متذكر چنين عبارتى » « بشوند ( امنيت و استقلال منتهى بمويى بوده ) و حال آنكه علاوه بر اينكه در مقابل زحمات » « و ضرب شمشير نياكان سلطنت ايران را ارث محقق و حق مسلم نفس نفيس خود ميدانيم » « تا موقعى كه مشيت خلاق احديت بمقتضاى آيه كريمه :  قُلِ اللَّهُمَّ مالِكَ الْمُلْكِ تُؤْتِي الْمُلْكَ » « مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ .  علاقه » « گرفته رشتهء انتظام آسايش اين ملت در كف كفايت شخص همايون ما باشد استقلال » « و ثبات سلطنت و محافظت قوم و ملت خود را از همان قوة و به همان اراده ازليه مستدام » « و بيزوال ميدانيم و به همين ملاحظه عطوفت پدرانه بود كه محض تكميل اشاعه عدل و » « داد و فراهم شدن موجبات رفاه و ترقيات ملى و استخلاص از ذلالت جهل و نادانى آراء » « عموم را راضى شديم كه در كليه امور مداخله داده شود بدينجهة از روى نهايت جود » « و سخا سلطنت خود و دولت ايران را به تمام دول عالم در عداد دولت ( كنستى توسيون ) » « اعلان فرموده و براى تحديد حدود جريان امور مملكتى و نظام جمهور كه عبارت است »\r\n\r\n\r\n","description":"","footnote":"\r\n( 1 ) اعتصام الملك كه رييس كتابخانه مجلس مىبود و چند سال پيش درگذشت .\r\n( 2 ) اين نسخه در كتابخانه مجلس است و ما از روى نسخه‌اى كه حاجى محمد آقا نخجوانى برداشته بودند و فرستاده‌اند در اينجا مىآوريم .\r\n","page_name":" 619 ","page_number":651},
  {"content":"\r\n\r\n« از سه قوه قانونيه اجرائيه قضائيه قانون اساسى را در نهايت رغبت و حرمت پذيرفته » « و ممضى داشتيم كه در تحت قاعده مقرره اصل بيست و هشتم اين سه قوه منفصلا از هم » « در نتيجه واحده نظم ملك و ملت جارى و سارى باشد يعنى به تصريح قانون اساسى » « جريان امور را از همان سه مجرى مترصد و ترقيات مملكت و نجات ملت خود را از آن » « راه منتظر شديم و در اين مدت آنچه را قانون مصرح بود متابعت نموده حتى مسئوليت » « را به حكم قانون از ذمه خود خارج دانسته و در كلى و جزئى هرچه از طرف هيئت معبوثه » « باسم ملت صحيح يا سقيم پيش آمد اعتراض نداشته نهايت همراهى را با مستدعيات » « مليه در پيش وجدان خود باقتضاى تكليف مقرره به عمل آورده منتظر حصول » « نتيجه بوديم » .\r\n« چون بنا بمتابعت قانون اساسى و از روى حلم و بردبارى كه خلاق عالميان » « در وجود ما وديعه قرار داده هر قدر اصلاح امور و رفع انقلابات مملكتى را از قواى » « ثلثه مترصد شده نتيجه جز به عكس نديديم بلكه در هر مسئله كه پيش آمد نقض » « قانون اساسى مكاشفه و بىپروا از طرف هيئت مبعوثه و ملت بيعلم مشهود افتاده » « و بر خلاف تمام قوانين عالم بتحريك جهال كم ظرف باغواى مفسدين پرمايه ( ؟ ) باستظهار » « انجمنها هر مطلب مختصرى را وسيله هيجان عمومى قرار داده در مدارس شهر و » « گاهى در محوطه خود مجلس تشهير سلاح كرده مرتكب هزار گونه حركات بيقاعده » « شدند و به همين جهة شيرازه نظام مملكت را چنان از هم گسيخته كردند كه اداره نمودن » « آن باشكالات و زحمات بىاندازه برخورده است از جمله يكى از تكاليف واجبه » « دار الشورى كه مقدم و الزام تكاليف مىباشد وضع قانون قضائيه كه عبارت از عدليه » « باشد بود تا به اين درجه هركس بخيالات شخصيه و اغراض نفسانيه رفتار ننمايد به كلى » « از اين تكليف اصليه تقاعد شده و هنوز اداره عدليه قائم نگرديده است و به همين علت » « با وجود مشروطيت جان و مال و ناموس و شرف عموم در مخاطره و فرياد و اعدالتاه » « به ثريا ميرسد و بواسطه مداخله هركس در اجرائيات براى احدى امنيت باقى نمانده » « در صورتى قانون بعدم مسئوليت و تقديس شخص سلطان تصريح مىكند با مسئوليت هيئت » « مجريه كه عبارت باشد از دولت و مجلس شورا كه جز وضع قوانين لازمه و نظارت امور » « تكليفى ندارد در هر امرى شخص سلطان را طرف قرار داده و در امورات شخصيه » « مداخله نموده مواد چندى از قانون را در اين مورد نقض كردند به حكم قانون اساسى » « قوه اجرائيه و انتخاب وزراء كه بسلطنت مفوض است هركس را ما خواستيم مصدر شغل » « و امرى نسبت بدقايق مقتضيات وقت و صلاح جريان نظم امور با رعايت روابط دول » « خارجه قرار بدهيم بخلاف قانون و با هزار وسايل بعضى اقدامات غير مقتضيه كردند » « كه حاجت تذكار نبوده بلكه حلم و حشمت سلطنت مانع از تصريح و تشريح كيفيات آنست » « و بخلاف اصل هشتم و نهم در چند مورد رفتار شده و به تبعيض عمل گرديده قانون »\r\n\r\n","description":"","footnote":"","page_name":" 620 ","page_number":652},
  {"content":"\r\n\r\n« تصريح كرده سلطان مقدس است و اصل دهم مصرح است كه در مواقع ارتكاب جنحه » « و جنايت قوه نظميه اقدامات فوريه به عمل آورده و در مقدمه وقعه بومب استنطاق و » « محاكمه مرتكبين بنا بتوضيحات روزنامه محاكمات چه حركات وقيحانه كه به عمل ميآمد » « كه جز عظمت و همت و به غير رافت ذات ملوكانه نسبت بملت كه منزله فرزند خود ملاحظه » « مىشود هيچ قانون و قاعده اغماض چنين خيانتى را تجويز نميكرد اصل هشتم آحاد ملت » « را در مقابل قانون متساوى نموده اصل دوازدهم مجازات را منحصر بطريقه مجوزه » « قانون كرده در چند مورد اين هر دو اصل نقض شده با اينكه مداخله در اجرائيات از » « وظيفه مجلس خارج بوده بنقض اصل پانزدهم لايحه و نوشتجات عديده از طرف هيئت » « مبعوثه صادر شده چنانچه نقض اصل شانزدهم متضمن همين فقره شده است قانون تصريح » « كرده سلطان مقدس است در اصل بيستم هر روز و هر ساعت هزار نقض و بىحرمتى » « بمفاد قانون عمل آمده وجها من الوجوه جلوگيرى نشده است شاهد مسئله جرايد » « منتشره و نطق نطاقين است عموما علنا حتى در حوزه و ساحت مجلس نيز از مدلول » « اصل بيست و يكم در مسئله اسلحه عدول و نقض گرديده علاوه بر اينها بزرگترين » « نقض قانون از كلمه مصرحه تقديس سلطنت اشاعه و اظهار همين عبارت عدم » « همراهى شخص ما با مشروطيت » پ 192 شادروان طباطبايى « است كه از روى كمال عدم مبالات » « در مقام ابراز چنين عقيده سست » « با غرض سقيم برميآيند كه مدلل » « ميدارد بىاطلاعى هيئت مبعوثه را » « از مسائل سياسى و اصول قواعد » « جهانبانى دوره حاضره و مأيوس » « مىنمايد شخص همايون ما را از » « استعداد و اطلاعات لازمه وكلاى » « ملت خود زيرا هنوز تا اين درجه » « بروابط دول و حقوق بين ملل و » « لوازم ملكدارى ملتفت نشده‌اند كه » « بر فرض محال خدا نكرده شخص » « ما با مجلس يا مشروطه مساعد نباشيم » « لاكن براى بقاى شرف و استقلال » « سلطنت و حفظ مقام قول و قلم خود » « در ميان ملل معظمه ساعى بحفظ » « ( كنستى توسيون ) خواهيم بود و »\r\n\r\n","description":"","footnote":"","page_name":" 621 ","page_number":653},
  {"content":"\r\n\r\n« هرگز هتك اين حرف و ثقلت اين تهمت را كه از روى كمال بىاطلاعى ناشى شده بر خود » « قبول نكرده و جمعى كه تا اين درجه ازاس اساس مسائل مهمه مملكت بىاطلاع بوده و با » « تبعيض اصول قانون با اختلاف مواقع معتقد باشند رشته نظم اكناف مملكت چندين هزار » « ساله و موجبات رفاه و امنيت جماعت كثيره ملت را كه خداوند در عهدهء كفايت شخص همايون » « ما مقرر و مسئول معين فرموده از دست نداده و بيشتر از اين متحمل هواپرستى اشخاص » « قليلى از مغرضين نخواهيم بود تا بمشيت قادر متعال و توجهات ائمه هدى و تأييدات » « حضرت حجة عجل اللّه فرجه سلطنت خود را از روى حقيقت منظم و قانون اساسى را بدون » « تبعيض بموقع اجرا گذاريم تا عموم ملت از فوايد آن بهره‌مند و در مهد امن و امان » « آسوده و مرفه الحال باشند . »\r\n\r\nبازپسين روزها\r\nاز روزهاى يكشنبه سى و يكم خرداد و دوشنبه يكم تير ( 21 و 22 جمادى الاولى ) ، چون روزنامه‌ها بچاپ نرسيده آگاهى روشنى نميداريم . پيداست كه در اين روزها چيرگى شاه بيشتر و سختى كار فزونتر ميبوده كه روزنامه‌ها بيرون آمدن نتوانسته‌اند .\r\nدر اين روزها مجلس بنام ميانجيگرى ، نهانى برپا ميشد و گفتگوهايى ميانه آن با دربار ، بنمايندگى مؤتمن الملك و مشير الدوله ( كه اين دو برادر نيز كار ميانجيگرى را برگزيده هر دو سو را از خود خشنود مىگردانيدند ) و ديگران ميرفت و پيداست كه هيچ نتيجه‌اى بدست نمىآمد .\r\nاز آن سوى آزاديخواهان در مسجد سپهسالار و بهارستان انبوه مىبودند ، و نهانى تفنگ و فشنگ نيز با خود مىآوردند . ديگر پرده دريده شده و كار بدشمنى آشكار انجاميده بود . تقيزاده و ديگران اميد بسيار بياورى شهرها مىبستند . تلگرافها در ميان شهرها در ميان آنها با تهران همچنان در آمد و رفت ميبود . از تهران تلگراف‌هاى سهش‌انگيز به همه شهرها فرستاده ميشد ، و از آنها نيز پاسخها ميرسيد . تبريز و رشت و اسپهان و شيراز و قزوين و همدان و كرمانشاه همگى نويد فرستادن ياور ميدادند . اين نويدها كه ( جز از آن تبريز ) بيپا مىبود در تهران به آنها ارج گزارده ميشد و مايه پشت گرمى ميگرديد .\r\nاسپهان گذشته از تفنگچى ، پنجاه هزار تومان پول براى دررفت جنگ نويد ميداد . آقا نجفى و ديگر ملايان با تلگراف « فتواى جهاد » براى نگهدارى مشروطه ميفرستادند .\r\nدر همان هنگام اميد ياورى از علماى نجف نيز ميرفت . زيرا چنان كه گفتيم سه سيد ، و همچنين انجمن‌هاى تبريز و رشت و ديگر جاها تلگراف كرده چگونگى را آگاهى داده بودند .\r\nدر اين روزهاى بازپسين كه چيرگى دربار بيشتر و ترس فزونتر شده بود با تلگراف با قزوين و ساوه گفتگو ميرفت كه آنها چون نزديكتر بودند تفنگچيان خود را زودتر فرستند . كار را در هنگامش نكرده و اكنون بدينسان گرفتار فشار شده بودند .\r\n\r\n","description":"","footnote":"","page_name":" 622 ","page_number":654},
  {"content":"\r\n\r\nدر همانروزها دو كارى نيز از محمد على ميرزا سر زد : يكى آنكه چون حاجى ميرزا حسن و ديگران از ملايان تبريز تلگرافى در نكوهش از مشروطه و مجلس و اينكه مشروطه‌خواهان بىدينند فرستاده بودند شاه دستور داد آن را بچاپ رسانيدند و در شهر پراكندند ، و اين يك شكستى بآزاديخواهان گرديد ، زيرا به تبريز اميد بسيار مىبستند ، و چون از دوا تيرگى در ميان ملايان و آزاديخواهان نيك آگاه نميبودند ، اينرا بوارونه اميد خود يافتند ، و خواهيم آورد كه نمايندگان آذربايجان در همين زمينه تلگراف گله آميزى به تبريز فرستادند .\r\nديگرى اينكه روز دوشنبه يكم تيرماه كه خود بازپسين روز مشروطه و مجلس ميبود شاه تلگراف پايين را با دست فرمانروايان و حكمرانان بشهرها فرستاد :\r\n« اين مجلس بر خلاف مشروطيت است . هركس من بعد از فرمايشات ما تجاوز كند » « مورد تنبيه و سياست سخت خواهد بود . »\r\nاز اين تلگراف پيدا بود كه چه انديشه‌اى را با مجلس مىدارد . شب آن روز هم مشير الدوله و مؤتمن الملك آمده آگاهى دادند كه شاه در برانداختن مجلس پافشارى مىكند و فردا به كار خواهد برخاست\r\nگويا همان شب بود كه كابينه نيز از ميان رفت و مشير السلطنه كابينه ديگرى را پديد آورد كه وزيران اينان بودند :\r\nمشير السلطنه رييس الوزراء و وزير داخله - علاء السلطنه وزير خارجه - امير بهادر جنگ وزير جنگ - قوام الدوله وزير ماليه - محتشم السلطنه وزير عدليه - مخبر الدوله وزير پست و تلگراف - مؤتمن الملك وزير فوايد عامه و تجارت - مشير الدوله وزير علوم و اوقاف .\r\nچنان كه ديده مىشود صنيع الدوله و مستوفى الملك نبودند ، و اين دانسته نيست كه خود نخواسته‌اند يا شاه نپذيرفته است . ( چنان كه ما اين دسته را مىشناسيم اين گمان دوم نزديكتر بفهم مىباشد ) . نيز ديده مىشود كه مؤتمن الملك و مشير الدوله كه سپس از سران مجلس و دولت مشروطه بشمار خواهند رفت ، در چنين كابينه‌اى وزير ميبودند .\r\nبدينسان روزهاى بازپسين « خرده مشروطه » بپايان ميرسيد و اكنون بداستان بمباران رسيده‌ايم . ولى مىبايد در اينجا به تبريز بازگرديم و پيشامدهاى آنجا را نيز تا اين زمان نوشته سپس بداستان بمباران پردازيم .\r\n\r\n« هفته شور و خروش » در تبريز\r\nچنان كه گفتيم از روز سه‌شنبه نوزدهم خرداد ( 9 جمادى الاولى ) بود كه تبريزيان از پيشآمدهاى تهران آگاه شدند ، و از همانروز سران آزادى در تلگرافخانه نشستند و با تهران و با ديگر شهرها به تلگراف فرستادن پرداختند . روزهاى چهارشنبه بدينسان گذشت ، ولى از روز آدينه بيست و دوم خرداد ( 12 جمادى الاولى ) شهر حال ديگرى به خود\r\n\r\n","description":"","footnote":"","page_name":" 623 ","page_number":655},
  {"content":"\r\n\r\nگرفت . از اين آدينه تا آدينه ديگر در تبريز يك جوش و خروش بيمانندى در ميان ميبود ، و از اينرو آن را « هفته شور و خروش » مىناميم ( بدانسان كه در تهران همين را « هفته زبونى » ناميديم ) .\r\nآن روز آدينه ، مجاهدان با افزارهاى جنگى ، آماده و بسيجيده ، دسته‌دسته ، بتلگرافخانه ميآمدند ، و چون از تلگرافهايى كه ميرسيد آگاه ميشدند ، سخت ميخروشيدند :\r\nما چرا دور ايستاده‌ايم ؟ ! ! . آنهمه كوششها در دو سال براى چنين روزى ميبود ، از تلگراف چه برخيزد ؟ . . . چرا خود بتهران نرويم ؟ ! . . چرا به يارى دار الشورى نشتابيم ؟ . .\r\nاين انديشه نخست از خود آنان سر زد ، و « مركز غيبى » و انجمن ايالتى نيز خرسندى دادند . همانروز چنين نهادند دفترى در سربازخانه باز كنند كه هركه خواهان چنين سفرى باشد نام خود را در آن بنويساند . نيز دفترى براى « اعانه » باز كنند كه در وقت سفر بسيجيده گردد .\r\nاز امروز كانون شورش سربازخانه گرديد كه از هر روز در آنجا انبوهى پديد ميآمد ، و ميدانى به آن پهناورى پر از مردم گرديد . كسى تا نديده با گفتن نخواهد دانست چه شور و تكانى در ميان ميبود . چه پيش از نيمروز و چه پس از آن ، مردم چون انبوه ميشدند ناطقان بگفتار پ 193 شادروان سيد حسن شريفزاده مىپرداختند و خونها را به جوش مىآوردند . در يكسو مجاهدان بنام نويسى ميپرداختند . در يكسو توانگر و كمچيز هركسى به اندازه توان و خواهش خود ، پول بصندوق مى - پرداختند . بهتر است در اين‌باره گفته‌هاى پرفسور براون را بياورم :\r\n« در يكروز از پسين تا شام ، تنها از مردم بىچيز هزار و سيصد تومان داده شد ، فرداى آن روز ده هزار تومان پرداخته گرديد » تلگراف « انجمن اتحاديه » را بدار الشورى در پيش نوشته‌ايم كه ميگويد : زنان نيز در اين شور و خروش هم آواز مىبودند ، و كسانى از آنان گردن - بند و گوشواره و بازوبند خود را مىآوردند و بصندوق ميدادند كه\r\n\r\n","description":"","footnote":"","page_name":" 624 ","page_number":656},
  {"content":"\r\n\r\nفروخته شود و پولش در راه روانه گردانيدن مجاهدان به كار رود .\r\nيكى از ناطقان كه در اين روزها شناخته گرديد سيد حسن شريفزاده بود ، كه در سربازخانه با گفتارهاى آتشين خود دلها را بتكان مىآورد و غيرتها را بيدار ميگردانيد .\r\nسپاهى كه بتهران خواستى رفت نقيخان رشيد الملك را بسردارى آن برگزيدند .\r\nچنان كه نوشته‌ايم اين مرد در آن روزها در ميان آزاديخواهان مىبود و با نيرنگ و دو - رنگى روز مىگزاشت . ستار خان با پنجاه سواره و باقر خان با پنجاه سواره و محمد قليخان آقبلاغى با دسته‌هايى از سواران در آن لشكر مىبودند . شماره آنان كمتر از هزار نخواستى بود ، ولى چون شتاب ميكردند همين كه سيصد تن آماده گرديدند ، روز بيست و هفتم خرداد ( 17 جمادى الاولى ) با شكوه بسيار و سهش سرشار از شهر بيرون رفته در واسمنج كه دو فرسخى شهر است لشكرگاه زدند ، كه از ديگران نيز هركه كارهايش را بپايان رساند به آنان پيوندد .\r\nاز تهران جز آگاهيهاى دروغ نميرسيد . در يك تلگرافى گفته ميشد : « از طرف عموم ملت بشاه اعلان شد كه هرگاه تا 48 ساعت ديگر حقوق ملت ادا نشود و آنچه از قانون اساسى نقض شده است بجاى خود نيايد آنوقت ملت به تكليف خود رفتار خواهند كرد » .\r\nاز تقيزاده تلگراف رمز بسيار درازى رسيد كه در آن چنين مىگفت : « دار الشورى به جهت » « اتمام حجت بشاه اعلان نمودند كه اين حركات منافى با قانون شرع و قانون اساسى موجب » « افتضاح مقام سلطنت مىباشد لازم است كه آنچه نقض قانون گشته جبران نمايد تا مردم » « اطمينان حاصل نمايند شاه در افعال و حركاتش مصر ، لذا انجمنها تمام نمايندگان خود را » « بمجلس فرستاده كسب تكليف كرده‌اند . به جهت عدم انعقاد ( ؟ ) شاه بقانون شرع و اساسى » « كليتا اهالى بىتكليف مانده انقراض اسلام را معاينه ديده خلع او را جدا خواستار شدند » « همچنين از ولايات و ايالات متواتر تلگرافات سخت در خلع شاه مىرسد . مجلس هم با شاه » « در مذاكره سخت است قشون ملى از هر طرف در شرف حركت ميباشند . از همه مجدتر همدان » « قزوين رشت شيراز است بديهيست كه در كليه امورات حقه آذربايجانيها گوى سبقت از » « ديگران برده‌اند من اللّه التوفيق و عليه التكلان ( فداى ملت تقىزاده ) »\r\nاين تلگراف براى شورانيدن تبريزيان مىبود كه هرچه زودتر سپاه بفرستند .\r\nآقاى تقيزاده كه در تهران از نيروى آماده آزاديخواهان سودجويى نمىتوانست ، و خواهيم ديد كه روز جنگ از ترس جان بيكبار از خانه بيرون نيامد ، اين تلگراف دروغ آميز را مىفرستاد ، و هيچ نمىانديشيد كه فرستادن سپاه از تبريز با چه دشواريهايى روبرو تواند بود .\r\nتبريزيان خودشان خواهان مىبودند و اين توانستندى كه سه چهار هزار سپاه بتهران بفرستند . ولى از يكسو خود شهر از آزاديخواهان تهى گرديده بدست بدخواهان افتادى و از يكسو آنها از تبريز تا تهران در دره‌ها و گردنه‌ها دچار شاهسونان و\r\n\r\n","description":"","footnote":"","page_name":" 625 ","page_number":657},
  {"content":"\r\n\r\nديگران گرديده پيش از رسيدن بتهران آسيب بسيارى ديدندى ، و پس از همه اينها ، هنگامى رسيدندى كه مجلس از ميان برخاسته بودى .\r\n\r\nجنبش ملايان و آغاز آشوب\r\nتبريزيان هنگاميكه بدينسان سرگرم جوش و خروش مىبودند ، و ميخواستند سپاه بتهران فرستند و با دشمنان آزادى بجنگند ، ناگهان پرده برخاسته دانسته گرديد ، كه محمد عليميرزا در آن نقشه خود تبريز را فراموش نكرده ، و براى اينجا نيز دستگاهى درچيده ، و تبريزيان بايد در شهر خود به اين دستگاه پردازند و نيازى برفتن تهران نمىباشد .\r\nآمدن حاجى ميرزا حسن و امامجمعه را به تبريز نوشته‌ايم . آن آمدن براى اين بود كه در هنگامى بهمدستى ملايان و ديگر بدخواهان مشروطه بتلاش برخيزند . اين بود روز آدينه بيست و نهم خرداد ( 19 جمادى الاولى ) يك نشست بزرگى در خانه مجتهد برپا گرديد . همگى مجتهدان و ملايان بنام در آنجا بودند . همچنين ميرهاشم كه گفته‌ايم در دوچى و سرخاب دستگاه فرمانروايى ميداشت با پيرامونيانى به آنجا آمد . نيز اجلال الملك رييس شهربانى و كسان ديگرى از آزاديخواهان دانسته و نادانسته به آنجا رفتند . چون هنگامش رسيد مجتهد پرده از كار برداشته بسخنانى پرداخت در اين زمينه كه مشروطه با اسلام سازش ندارد ، و اكنون كه شاه بكندن بنياد آن برخاسته ما نيز به يارى شاه برخيزيم ، و تلگرافى برايش فرستيم . ملايان كه خود دشمنان مشروطه مىبودند اين پيشنهاد را با خوشرويى پذيرفتند ، و تلگرافى نوشته شد كه همگى به آن دستينه نهادند ، و تو گفتيى يك باياى ورجاوندى را بپايان رسانيده‌اند به خود به خود باليدند .\r\nهنگام نيمروز كه نشست پايان پذيرفت و باشندگان پراكنده مىگرديد ناگهان داستانى رخ داد ، و آن اينكه يك سيدى با تپانچه بدست آهنگ كشتن ميرهاشم كرد و تيرى به او انداخت كه چون سوار الاغ مىبود برانش خورده نكشت . پيرامونيانش ريخته آن سيد را با تقى مسكر نامى كه از همراهان وى ميبود دستگير كردند . و با خود برداشته روانه دوچى گرديدند . بدينسان در تبريز زمينه براى جنگ و خونريزى آماده گرديد .\r\nاين سيد تيرانداز چنان كه ميگويند از مردم زنجان و خود يكى از فرستادگان كميته قفقاز ميبود . اينمرد از آنجا براى كشتن سيد هاشم آمده و بىآنكه نژاد سيدى دارد دستار سياه بسر پيچيده خود را سيد مىشناسانيده . از ديرباز در پى فرصت ميگشته تا امروز بدست آورده . ولى چسود كه تيرش بآماج نخورد ، و خود كه گرفتار شد همانشب در اسلاميه با شكنجه كشته گرديد . در روزنامه « ملا عمو » كه هنوز پراكنده ميگرديد ، در پايان يك نسخه‌اى رويه بازپرس از تقى مسكر را آورده است كه اينك من نيز در پايين ميآورم :\r\n« صورت استنطاق كه در محضر عموم علماى اعلام و سادات ذوى العز و الاحترام »\r\n\r\n","description":"","footnote":"","page_name":" 626 ","page_number":658},
  {"content":"\r\n\r\n« و ساير مسلمين در مسئله سوء قصد بجناب مستطاب آقا سيد هاشم سلمه اللّه تعالى تاريخ » « 20 شهر جمادى الاولى 1326 از تقى مسكر كه از مرتكبين بوده بقرار ذيل است »\r\n« سؤال - اسم شما چيست و بچه كار مشغول هستيد ؟ . . »\r\n« جواب - بنده تقى مسكر ، مس ساخته ميفروشم . »\r\n« سؤال - خيلى خوب دليل اينكه شما ميخواستيد آقا ميرهاشم را بقتل رسانيد چه » « بود ؟ . . در حق شماها بدى كرده بود يا دليل ديگر داشت ؟ »\r\n« جواب - در حق من بدى نكرده » پ 194 شاپشال « بود خدا روى باعث را سياه نمايد كه » « ما را وادار اين كار كرد » .\r\n« سؤال - از قراريكه معلوم مىشود » « شما را به اين كار تحريك كرده‌اند » « جواب - بلى با چهار نفر ذيل » « در تلگرافخانه حاضر شده مشغول » « خدمت بوديم : مشهدى محمد ، حلاج » « خيابانى ، سيد زنجانى ، ميرزا - » « جواد ساعتساز ، من تقى مسكر » « كه اشخاص ذيل ما را فريب دادند : » « بصير السلطنه ، ميرزا محمد عليخان ، » « شيخ سليم ، ميرزا اسماعيل ، برادر » « ميرزا محمد عليخان حاجى حسين ، » « كه علما و آقا سيد هاشم همدست » « شده ميخواهند مشروطه را از ميان » « بردارند بايد مجتهد و حاجى ميرزا » « محسن آقا و ميرزا صادق آقا و آقا » « ميرهاشم را كشت و سد خيالات آنها را كرد ، هركس اين كار را بكند علاوه بر اينكه پول زياد » خواهيم داد در آتيه وجه معتد به و شغل و منصب بزرگ خواهد برد . از اين حرفها آنقدر » زدند و ما را وادار اين امر كردند »\r\n« سؤال - غير از شما كس ديگر بود . ؟ »\r\n« جواب - همين چهار نفر بوديم لا غير » .\r\nآن تلگراف را كه ملايان فرستادند ، چنان كه گفتيم محمد عليميرزا به آن ارج بسيارى گزارده دستور داد بچاپ رسانند و در تهران پراكنده كنند ، و گفتيم كه اين بآزاديخواهان گران افتاد و آذربايجانيان سرافكنده گرديدند ، بويژه با آن تلگرافهايى كه از علماى\r\n\r\n","description":"","footnote":"","page_name":" 627 ","page_number":659},
  {"content":"\r\n\r\nاسپهان ميرسيد ، و خواهيم ديد كه نمايندگان آذربايجان در اين‌باره تلگراف گله‌آميزى فرستادند .\r\n\r\nدسته بندى ملايان و خيزش اسلاميه\r\nهمان روز آدينه هنگام پسين مجتهد و امامجمعه و ميرزا صادق و برادرش ميرزا محسن و ديگر ملايان بنام ، هر يكى با دسته‌اى از پيرامونيان در دوچى گرد آمده « اسلاميه » را نشيمن گرفتند ، و به پشتيبانى ميرهاشم و تفنگچيان دوچى ، با مشروطه درفش دشمنى افراشتند . دانسته شد حاجى ميرزا حسن از محمد عليميرزا دستورهايى داشته و با او بهم بستگى ميدارد .\r\nفردا شنبه سى و يكم خرداد ( 21 جمادى الاولى ) تكان ديگرى در شهر پديد آمد .\r\nزيرا پيشنمازان از هر كويى ، هر يكى با پيروانى ، رو به دوچى نهاده آهنگ اسلاميه كردند . اينان كه از پيدايش مشروطه بازارهاشان از گرمى افتاده دلهاشان پر از كينه مىبود ، اكنون فرصت كينه‌جويى بدست آورده ، و خود ديدنى ميبود كه هركدام چند تن عامى نافهمى را پشت سر انداخته ، آن « نعلين » هاى پوست خربزه‌اى را به زمين مى - كشيدند و راه ميپيمودند . بيشترى از آنان كه تاكنون با مشروطه راه ميرفتند . نيز بريدند و بآنسو رفتند . برخى نيز از ثقة الاسلام و حاجى ميرزا ابو الحسن انگجى بىيكسويى نموده خانه‌نشينى برگزيدند . با مشروطه‌خواهان جز كسان اندكى از ملايان و دستار بندان نماند . همچنين درباريان كهن و بدخواهان مشروطه از هر كجا كه ميبودند بدوچى شتافتند قراملك كه در ميان كويهاى تبريز بدليرپرورى شناخته شده ، مردم آنجا چون همه عاميند بنام ديندارى يكدسته از كارآمدترين جوانان خود را با تفنگ و افزار ، همراه ملاشان باسلاميه فرستادند .\r\nهمانروز يا فرداى آن ، شكر اللّه خان شجاع نظام با سواران برگزيده مرند ، و سامخان و برادرش ضرغام و حاجى فرامرز خان با سواران جنگ آزموده قرجه‌داغ فرارسيدند ، نيز سركردگان ديگرى به آنان پيوستند . دانسته شد محمد عليميرزا در آن نقشه خود تبريز را فراموش نكرده ، براى اينجا نيز انديشه‌هايى كرده است .\r\nكوتاه سخن : اسلاميه نيرو اندوخته سر برافراشت . سراسر دوچى پر از تفنگدار گرديده كوچه‌ها تنگى نمود . لوتيان دوچى در پشت‌بامها و در ديگر جاها بسنگربندى پرداختند ، ملايان در اتاقها نشسته به « فتواى جهاد » پرداختند . چون دستاويز ديگر نمىيافتند براى برآغالانيدن سواران مرند و قره‌داغ مشروطه‌خواهان را « بابى » خوانده « فتوى » بكشتن ايشان دادند . در اينجا نيز كسانى را از سران آزادى فهرست كرده چنين گفتند :\r\n« بايد اينها از شهر بيرون روند »\r\nچون هنوز جنگ آغاز نشده و راهها بسته نگرديده ، از همه‌جا دسته‌دسته بديدن آنجا مىرفتند ، من نيز كه نويسنده اين كتابم با كسانى از ياران بتماشا رفتيم و آن آشوب\r\n\r\n","description":"","footnote":"","page_name":" 628 ","page_number":660},
  {"content":"\r\n\r\nو انبوهى را با ديده ديديم ، ملايان در يك اتاق بزرگى نشسته پياپى نكوهش از مشروطه مىسرودند . و هركدام بخودنمايى سخنى مىگفت : آن يكى آيه قرآن ميخواند ، و اين يكى « حديث » ياد مىكرد . سومى خوابى كه ديده بود باز مىگفت . چهارمى سوگند مىخورد كه آزاديخواهان بابيند و جز بآشكار گردانيدن كيش خود نمىكوشند .\r\nبرخى كه زيركتر و سنگينتر مىبودند سر كج گردانيده چشمها بپايين دوخته ، سبحه مىگردانيدند و لب مىجنبانيدند . حاجى ميرزا حسن و امامجمعه و ميرزا صادق و ديگران ، بالا دست اتاق را پر كرده با رفتار و گفتار خود چنين مىفهمانيدند كه براى انجام يك باياى بزرگى در آنجا گرد آمده‌اند . سرانجام از قرآن « استخاره » كردند و اين آيه درآمد :  « أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ »  . از اين آيه بسيار شادمان گرديدند .\r\nميرهاشم چون گلوله خورده بود در خانه خود ميخوابيد . ولى لوتيان و سر - دستگان دوچى در تكاپو مىبودند و مىآمدند و مىرفتند ، و پيدا مىبود كه بآمادگيهايى مىكوشند .\r\nاينان با تهران بهم بستگى ميداشتند ، و پياپى بدستيارى تلگراف از محمد عليميرزا و از كارهايش آگاهى مىيافتند . نه همچون مشروطه‌خواهان كه جز از تلگرافهاى دروغ‌آميز از تقيزاده و ديگران نمىيافتند و از تهران آگاهى روشنى نميداشتند .\r\n\r\nايستادگى آزاديخواهان و آمادگيهاى آنها\r\nچنان كه گفتيم از يكهفته پيش آزاديخواهان هر روز در سربازخانه گرد مىآمدند ، و بنام نگهدارى از دار الشورى و ياور فرستادن بتهران شور و خروش مىنمودند ، و چون روز آدينه نشست خانه مجتهدان و آن رفتار ملايان رخ داد ، سران آزادى بچگونگى پى برده دانستند كه با ملايان و دوچى جنگى رخ خواهد داد از فردا شور و خروش رنگ ديگرى گرفته اين بار بيش از همه بدگويى از ملايان ميكردند و انباردارى حاجى ميرزا حسن و امامجمعه و حاجى ميرزا محسن را به ياد مردم مىانداختند ، شادروان شريفزاده با آواز بلند مىگفت : « مردم چون سگ خون خورد هار گردد . اين ملايان از بس خون دل شما را خورده‌اند هار گرديده‌اند و مردم را مىگزند . آن رفتار زشت ملايان ميدان داده بود كه هيچ باك و پروايى ننمايند و زيان و بدى ملايان را باز نمايند .\r\nدر اينميان يك كارى از مخبر السلطنه سر زد ، و آن اينكه گفت : « براى جلوگيرى از زد و خورد انبوهى سربازخانه را بهم زنند » . آزاديخواهان چون به او بدگمان نمىبودند سخنش را پذيرفتند ، و يكروز سربازخانه را تهى گزاردند ، ولى چون ديدند نتيجه‌اى ندارد و ملايان همچنان در كار مىباشند بار ديگر بجاى خود بازگشتند . انجمن بهتر دانست كه ستار خان و باقر خان و محمد قليخان را كه در واسمنج لشكرگاه مىداشتند به شهر خواند ، و انديشه‌اى را كه بنام ياور فرستادن بدار الشورى در ميان مىبود ، بكنار گزارد ، و اين\r\n\r\n","description":"","footnote":"","page_name":" 629 ","page_number":661},
  {"content":"\r\n\r\nبود دستور فرستاد به شهر بازگشتند . تبريز با تهران يكى نمىبود : در اينجا چند هزار مجاهد ورزيده ، با سروسامان ، آماده مىبودند ، و خواهيم ديد كه چه مردان دلير و كاردانى از ميان ايشان برخاست . از آنسوى سران آزادى كسانى همچون على مسيو و حاجى على دوا فروش پ 195 حاجى سيد المحققين ( يكى از ملايان مشروطه‌خواه تبريز ) و مانند اينان مىبودند كه پرواى جان و داراك را كنار گزارده از هيچ فداكارى باز نمىايستادند . آرى در اينجا نيز مردان سست نهاد و ناپايدار ، در ميان پيشروان مىبودند ، و همينان در آغاز كار مايه شكستى گرديدند ، ولى خواهيم ديد كه زود از ميدان دررفتند و آن شكست به زودى بسته گرديد .\r\nروزهاى شنبه و يكشنبه بدينسان گذشت كه آنان در دوچى و اسلاميه و اينان در نيمه ديگر شهر و در سربازخانه مىجوشيدند و ميخروشيدند ، و هر يكى بآمادگى مىكوشيدند .\r\nدوچيان بيدادگرى آغاز كرده گفته مىشد كسى را كشته‌اند . ولى از اينسو دست نمىگشادند روز دوشنبه تلگراف پايين از تهران رسيد :\r\n« ديروز از طرف شاه تلگرافى بامضاى علماى تبريز از مجتهد و حاجى ميرزا محسن » « و ميرزا صادق امام جمعه ، حاجى ميرزا رضا ، حاجى ميرزا تقى ، حاجى سيد احمد ، حاجى ميرزا على » « اصغر ، حاجى ميرزا ابو الحسن ، آقا سيد على ، حاجى ميرزا احمد ، حاجى ميرزا عبد الحسين » « ميرزا يوسف ، ميرزا حسن ، ميرزا عبد العلى ، آقا سيد رضى ، شيخ العلماء طبع و نشر شده مشتمل » « بر تقويت دولت و مخالف مشروطه . از اين تلگراف عموم آذربايجانيهاى طهران » « سرافكنده در كوچه و بازار معرض سركوبى مردم شده‌اند . بالعكس تلگرافى از علماى » « اصفهان رسيده و سربلندى آنها شده كه در آن تلگرافات فتواى كفر و ارتداد سربازان »\r\n\r\n","description":"","footnote":"","page_name":" 630 ","page_number":662},
  {"content":"\r\n\r\n« و سواران افواجى را كه بكمك مستبدين و موجب احضار آنها از ولايات بطهران ميآيد » « داده آنها را در حكم قشون كربلا و انصار بنى اميه و تيراندازان به بدن مطهر حضرت » « سيد الشهدا عليه السلام شمرده‌اند و علاوه پنجاه هزار تومان پول نقد براى مخارج » « بدار الشورى ببانك حواله داده‌اند عموم ولايات ايران بدون استثناء غير از تبريز با تمامى » « قوا با جان و مال حاضر فداكارى و جان نثارى مجلس شوراى ملى بوده و مصمم حركت تهران » « هستند دست از اين نفاق برداريد و در اين موقع باريك نگذاريد بتحريك و اغواى انگشت - » « هاى مستبدين شقاق و اختلاف در ميانه بياندازند و دشمنان خارجى موقع پيشرفت مقاصد » « در جنگ خانگى پيدا كنند عيب وطن بدبخت ما همين است كه از همه ولايات زودتر ميدرخشد » « و از همه زودتر ضايع مىشود جسارت را ببخشيد ، سوز دل در اين فرصت تنگ باظهار اين » « مطالب مجبور مىكند . كار در تهران به سختى كشيده و هنوز بجايى منجر نشده و پانزده روز » « است در تهران تعطيل عمومى است و سه روز است باز عموم تجار و كسبه و اصناف شب و » « روز در مسجد سپهسالار مجتمع‌اند . »\r\n« ( وكلاى آذربايجان ) »\r\nاين آخرين تلگرافى بود كه از نمايندگان آذربايجان به تبريز رسيد . اين تلگراف از يكسو نشانست كه آن تلگراف ملايان چه هنايش بدى در تهران كرده بوده ، و از يكسو نمونه است كه نمايندگان هنوز به خود نيامده پى به نادانيهاى خود نبرده بودند . چنان كه نوشته‌ايم حاجى ميرزا حسن را تبريز به مجلس فرستاد ، و چون تبريزيان از آشوب انگيزى او ترسيده به آمدنش خرسندى نميدادند همان نمايندگان بتلگرافخانه آمده پافشارى نمودند كه تبريزيان از سر ناخرسندى بگذرند ، و چون حاجى ميرزا حسن آمد امامجمعه و ديگران نيز آمدند . راستى آنست كه اين گرفتارى را براى تبريز نادانى نمايندگان پديد آورده بود . با اينحال آنان زبان گشاده ديگران را نكوهش ميكنند . شگفت‌تر آنكه به آن نمايشهاى بىپاى اسپهان و ديگر شهرها ارج گذارده تبريز را با اين آمادگيهايى كه ميداشت ( و خواهيم ديد كه چكارها كرد ) ، پايين‌تر از آنها ميشماردند .\r\nبهرحال اين تلگراف در نوبت خود خشم آزاديخواهان را بملايان بيشتر گردانيد همان روز آن را با سخنانى از سوى خودشان چاپ كرده در شهر پراكندند . بدينسان تبريز نيز بازپسين روزهاى « خرده مشروطه » را بپايان رسانيد ، و ما پيش‌آمدهاى اين شهر را از روز سه‌شنبه دوم تيرماه ( 23 جمادى الاولى ) تا پايان جنگها در گفتارهاى آينده خواهيم نوشت .\r\nدر اينجا باز بتهران بازمىگرديم كه داستان بمباران را بنويسيم .\r\n\r\nسه‌شنبه دوم تيرماه\r\nروز سه‌شنبه دوم تيرماه ( 23 جمادى الاولى ) در تاريخ مشروطه يكروز بيمانندى بود ، كشاكش آزاديخواهى و خودكامگى كه از دو سال باز در ميان ميبود ، امروز رويه جنگ و خونريزى به خود گرفت ، و مشروطه و مجلس پس از دو سال ايستادگى از پا افتاد .\r\n\r\n","description":"","footnote":"","page_name":" 631 ","page_number":663},
  {"content":"\r\n\r\nمحمد عليميرزا كه از بيست روز باز ، دشمنى آشكار گردانيده بود ، امروز چون زمينه را آماده ميديد به كار پرداخت . از آنسوى چنان كه گفتيم آزاديخواهان ، پس از يكهفته زبونى ، در روزهاى آخر به بسيج‌هايى پرداختند ، و با همه ديرى كه رخ داده بود ششصد تن كمابيش تفنگدار گرد آوردند ، كه در ميان ايشان مردان جنگ آزموده و دلير نيز ميبودند . از جمله چند تن از افسران قزاقخانه ( ابو الفتح‌زاده و ديگران كه نامهاشان خواهيم برد ) ، كه از دو سال باز ، از قزاقخانه بيرون آمده بودند ، و اين زمان به آزاديخواهان همراهى مىنمودند .\r\nهمچنين ميرزا صالح خان وزير اكرم كه محمد على ميرزا او را از حكمرانى طهران برداشته بود با چند تن از نوكران كارآمد خود با مجاهدان همراهى نشان ميداد .\r\nاينان يك نيرويى ميبودند ، و يكدسته از آنان در بالاخانه‌هاى عمارت شمالى مجلس « 1 » و يا در پشت‌بامهاى مجلس و مسجد و فراز مناره‌ها سنگر گرفته بنگهدارى مجلس ميكوشيدند .\r\nيكدسته ديگر كه آذربايجانيان ميبودند ، در پشت‌بام حياط « انجمن آذربايجانيان » كه در آن نزديكى ميبود « 2 » سنگر بسته و همچنين خانه‌هاى ظل السلطان را در دست ميداشتند .\r\nميرزا صالح خان در خانه‌هاى بانوى عظمى ( خواهر ظل السلطان مىنشست و در همانجا سنگر مىداشت .\r\nاينان اگر سران كاردانى داشتندى و سامانى در ميانشان بودى ، در آن ميان بيگمان بشماره‌شان افزودى ، و بىگمان چيرگى بهره آنان گرديدى . ليكن چنان كه گفتيم سران كاردانى نميداشتند و سامانى در ميانشان نميبود ، خواهيم ديد كه تقىزاده و ديگران چه رفتارى كردند . از آنسوى بسيارى از تفنگداران روز جنگ رو نهان كرده نيامدند . يكدسته از آنان كه نگهدارى مجلس ميكردند شبها بخانه‌هاى خود رفته تنها هفتاد تن كمابيش براى نگهبانى مىماندند . شب سه‌شنبه نيز بيش از هفتاد تن نمانده بودند ، و بامدادان كه جنگ برخاست از آن شماره كاست كه نيفزود .\r\nيكى از آنان ( كه گويا هنوز زنده است ) تاريخچه‌اى از زندگانى خود نوشته كه بدست من افتاده . مردك در اين‌باره چنين مينويسد : « صبح كه شد خبر آوردند كه در مجلس را گرفتند .\r\nمن بتعجيل رخت سربازى خود را پوشيده همين كه خواستم تفنگ خود را از سر ميخ بردارم ديدم نيست . فرياد كردم تفنگ من كو ؟ . . زنم قرآن روى دست باتفاق دخترهايم آمد جلو و گفت آقا جان من ميدانم كسى با تو همراهى نخواهد كرد يكتنه خواهى رفت طرف مجلس در بين راه تو را خواهند كشت . . . در اين بين صداى توپ بلند شد . من رفتم بالاى بام خانه رو بمجلس نشستم و مشغول گريه شدم »\r\n\r\n\r\n","description":"","footnote":"\r\n( 1 ) آنجا كه اكنون چاپخانه مجلس است .\r\n( 2 ) كاخى كه اكنون وزارت‌خانه فرهنگ است خانه ظل السلطان مىبود ، و در بالاتر از آن ( رو بسوى جلو خان بهارستان ) خانه‌هاى بانوى عظمى مىبود كه اكنون نيز هست در روبروى اين‌ها انجمن آذربايجان ميبود كه آن حياط نيز اكنون هست .\r\n","page_name":" 632 ","page_number":664},
  {"content":"\r\n\r\nپ 196 شجاع نظام با دو پسر خود موسى الرضا و شجاع لشكر ( شجاع لشكر در پيش‌آمد بمب با خود شجاع نظام كشته شد . موسى الرضا كه سپس شجاع نظام گرديده بود هنوز زنده است )\r\nبارى روز سه‌شنبه از آغاز روز قزاقان و سربازان گرد مجلس و مسجد سپهسالار را گرفتند و همچنين سر راهها را به روى آمد و شد بستند : مامانتوف آگاهىنويس روسى كه اين زمان در تهران مىزيست و داستان اين پيشامد را نوشته در اين‌باره آگاهيهاى نيكى را بما ميدهد . كوتاهشده گفته‌هاى او اينست :\r\n« در ساعت هشت شب شاه لياخوف را بباغشاه خواسته دستور كار فردا را داد ، و او چون به خانه خود ( در نزديكى قزاقخانه ) باز گرديد سركردگان روسى قزاقخانه را بنزد خود خواسته چگونگى را بميان نهاد ، و پس از سكالش با آنان ، چنين دستور داد كه\r\n\r\n","description":"","footnote":"","page_name":" 633 ","page_number":665},
  {"content":"\r\n\r\nفردا بامدادان ميرپنجه على آقا « 1 » با دسته قزاقان خود ( 120 تن ) روانه گرديده مدرسه سپهسالار را فراگيرد . چهار توپ آتشبار در ميدان جلو مجلس گزارده شده ، سواران زيردست ميرپنجه قاسم آقا دسته‌بدسته گرديده خيابانهاى پيرامون مجلس را فراگيرند و مردم را از انبوه شدن بازدارند . اين دستورها در ساعت دوازده شب داده شد .\r\nفردا در ساعت پنج ميرپنجه على آقا با دستور شبانه ، با قزاقان خود روانه گرديده ، با آنكه مجاهدان بيم شليك ميدادند پروا ننموده بحياط مدرسه رفت و آنجا را فراگرفت ، و از اين فيروزى خود آگاهى بفرمانده ( لياخوف ) فرستاد . ولى پس از چند دقيقه يكدسته از آزاديخواهان از درون مدرسه بيرون ريخته با فشار خود قزاقان را پس رانده از مدرسه بيرون گردانيدند و در را بستند . ميرپنجه على آقا چون دستور ميداشت تير نيندازد ايستادگى نتوانست . قزاقان در پشت در رده كشيده ايستادند .\r\nچون آگاهى از اين نافيروزى بلياخوف رسيد ، فرمان داد دسته‌هاى ديگر قزاق ، كه 250 سواره و 25 پياده و 4 توپ مىبود ، آهنگ مجلس كردند و در ساعت 7 بود كه اينها بجلو مجلس رسيدند . هم در زمان خود لياخوف ( بگفته براون با شش تن از سركردگان روس با درشكه ) به آنجا آمدند ، و لياخف ميدان بهارستان و آن پيرامونها را بازديد و بدستور او ، از چهار توپ يكى را در خيابان دروازه دولت ، ديگرى را در خيابان روبروى آن ، و سوم و چهارم را در خيابان شاه‌آباد ، نهادند و دهانه همه آنها را بسوى مجلس گردانيدند ، و گرداگرد هر توپى دسته قزاق ، از سواره و پياده جا دادند . پس از اينكارها لياخف ( بدرشكه نشسته ) باز گرديد كه بباغشاه رود و بشاه آگاهى برد » . اينها گفته‌هاى مامانتوفست . ولى مىبايد گفت : شماره‌هاى قزاقها را بسيار كم گردانيده . در آنهنگام شماره قزاق كمتر از دو هزار تن نمىبوده . از آنسوى از سربازان يادى نكرده ، در حالى كه يك فوج سربازان سيلاخورى همراه قزاقان مىبودند كه لياخف آنها را بنگهدارى درهاى شرقى مسجد و مجلس و آن پيرامونها گمارد . نيز ما ميدانيم كه عليخان ارشد الدوله ( همان مرديكه تا چندى پيش از سرجنبانان آزاديخواهان بشمار ميرفت و رييس انجمن مركزى مىبود ) با ديگران از نزديكان محمد عليميرزا در جنگ پا در ميان مىداشتند .\r\nمامانتوف مىگويد : گمان ايستادگى نميرفت و از اينرو به قزاقان دستور تيراندازى داده نشده بود . ليكن اين بآخشيج راپورتهاى لياخف است . از آنسوى با آن آمادگى مجاهدان و با آن سنگربنديها چگونه گمان ايستادگى نميرفت ؟ ! . . آرى اين شگفت است كه قزاقان سنگرى نبستند و با گفته مامانتوف سازگار مىآيد . مىتوان پنداشت كسانى\r\n\r\n\r\n","description":"","footnote":"\r\n( 1 ) سه برادر مىبودند : على آقا ، قاسم آقا ، كاظم آقا كه هر سه از سركردگان قزاقخانه مىبودند . قاسم آقا همانست كه در اينجا نامش برده‌ايم و سپس در قزوين با دست آزاديخواهان كشته شد . كاظم آقا نيز در واسمنج در « شب حسن دلى » كشته گرديد . على آقا همانست كه تا پارسال زنده و بنام « سرلشكر نقدى » شناخته ميشد .\r\n","page_name":" 634 ","page_number":666},
  {"content":"\r\n\r\nكه از خود نمايندگان و آزاديخواهان با دربار راه ميداشتند ، براى شيرينكارى بدربار چنان دلگرمى مىداده‌اند .\r\n\r\nآغاز جنگ\r\nقزاقان و سربازان نميگزاردند كسى از مجلس بيرون رود . سپس سختگيرى را بيشتر گردانيده كسى را بدرون هم راه نميدادند .\r\nولى تا اينهنگام كسانى كه آمدن ميخواستند آمده بودند ، و ما از آنان نامهاى بهبهانى و طباطبايى و حاجى امامجمعه خويى و حاجى ميرزا ابراهيم آقا و مستشار الدوله و ممتاز الدوله و ميرزا محمد صادق طباطبايى و حكيم الملك را ميشناسيم .\r\nپ 197 سيد حسن تقيزاده ( گويا اين پيكره ازو در سال 1288 پس از بازگشت از اروپا در تهران يا تبريز برداشته شده است )\r\n\r\n","description":"","footnote":"","page_name":" 635 ","page_number":667},
  {"content":"\r\n\r\nشادروانان بهبهانى و طباطبايى هر يكى دسته‌اى از خويشان و پيروان همراه آورده بودند از آنسوى يكدسته از سران آزادى از ميرزا جهانگير خان و ملك المتكلمين و قاضى ارداقى و ديگران كه بجان خود مىترسيدند ، از چند روز پيش بمجلس پناهيده خود در آنجا مىبودند . با آنكه بيشتر نمايندگان بيغيرتى نموده امروز بمجلس نيامدند باز در آنجا انبوهى مىبود در بيرون نيز مردم هواخواهى بمجلس مىنمودند و دسته‌هايى براى آمدن بمجلس آماده مىشدند .\r\nدو سيد و ديگران بشيوهء هميشگى خود بجلوگيرى از جنگ و خونريزى مىكوشيدند .\r\nآقاى بهبهانى كسى را پيش قاسم آقا فرستاده بنزد خود خواند . براون مىگويد :\r\nقاسم آقا آمد و گوش بسخن بهبهانى نداد . ولى اين گفته از مستشار الدوله است كه آنكس بازنگشت ، و ما ندانستيم آيا پيام آقا را بقاسم آقا رسانيد يا نه . بمجاهدان سخت سپرده ميشد كه پيشدستى نكنند و بهر حال از تيراندازى بافسران روسى خوددارى كنند .\r\nاين نيز يك خامى ايشان بود كه ميپنداشتند نبايد افسران روس را بزنند .\r\nهر دو سو آماده ايستاده ولى جنگى رخ نميداد در آن ميان شادروان سيد جمال - الدين افجه‌اى ، آن پيرمرد غيرتمند ، سوار الاغى از خانه خود ( در پامنار ) بيرون آمده و با گروه انبوهى از مردم كه به چند صد تن ميرسيدند ، دنبال او افتاده آهنگ مجلس كرده بودند اينان براى آنكه از يكراه كم‌قزاقترى روانه شوند ، از كوچه مسجد سراج الملك و از تخت - بربريها بخيابان پستخانه درآمده از آنجا خود را بجلو خانه ظل السلطان رسانيده بودند افسران روسى خواستند آنان را بازگردانند ، و چون ديدند گوش نداده همچنان ميآيند ، براى بيم دادن دهانه توپى را بسوى آنان برگردانيدند و آتش كردند . اين توپ هوايى ( يا بىگلوله ) بود و گزندى از آن بكس نرسيد . ولى از آوايش الاغ افجه‌اى به زانو در آمده و او از روى الاغ پايين افتاده و پيروان او بهم درآمدند . در آن هنگام يك افسر روسى تپانچه خود را درآورده يك تيرى به هوا انداخت ، و اين نشان جنگ شده قزاقان بيكبار به شليك پرداختند و از آنسوى مجاهدان نيز پاسخ دادند و بدينسان خونريزى آغاز گرديده ، يك هنگامه شگفتى برخاست ، زيرا از يكسو افجه‌اى و پيرامونيانش كه زير آتش مانده بودند سه تنى از ايشان ، ( كه يكى جوان آموزگارى ميبود ) با گلوله قزاقان از پا افتادند و يكتن نيز زخم سختى برداشت ، و خود افجه‌اى كه در ميانه مانده بود ، كسان وزير اكرم در خانه بانو عظمى را باز كرده او را با پسران و بستگانش بدرون بردند و بدينسان از گزند رهانيدند . پيرامونيانش بازگشته از هم پراكندند . از يكسو قزاقان كه سنگرى نميداشتند تيراندازان زبردست مجلس و انجمن آذربايجان بسيارى از آنان را از پا انداختند ، چنان كه قزاقان ايستادگى نتوانسته خود را بخيابان كشيدند ولى يك افسر روسى در پهلوى توپ دست و پاى خود را گم نكرده با توپ بشليك پرداخت . جنگ سختى در گرفته و رشته از دست رفت . اسبهاى توپخانه كه بار گلوله و قورخانه ميداشتند از زير\r\n\r\n","description":"","footnote":"","page_name":" 636 ","page_number":668},
  {"content":"\r\n\r\nدرختها « 1 » بيرون شتافته ميانه ميدان پياپى به خون غلطيدند .\r\nدر گام نخست فيروزى در سوى آزاديخواهان پديدار گرديد . چيرگى اينان تا بجايى رسيد كه كسانى بيرون ريخته خواستند توپى را بكشند و بسوى مجلس برند . اگر خامى را كنار گزارده افسران روسى را زدندى بيگمان فيروزى بهرهء آنان بودى . خوددارى از زدن آنها اين نتيجه را ميداد كه بيباكانه در ميدان بايستند و قزاقان و توپچيان را بازگردانند و بشليك و آتش‌فشانى وادارند .\r\nاز آن سوى لياخوف كه آگاهى از جنگ يافته بود شتابزده خود را بميدان رسانيد ، و چون چگونگى را ديد فرمان داد همه توپها از چپ و از راست گلوله افشانى كنند و كسانى را بباغشاه دوانيد كه توپهاى ديگرى نيز بياورند . توپى كه در دهانه ميدان نهاده بود و گلوله مجاهدان فرصت آتش‌فشانى نميداد آن را هم كشيده در پناهگاه خيابان جا دادند و به آتشفشانى پرداختند .\r\n\r\nشكست آزاديخواهان\r\nيكساعت كمابيش جنگ پيش ميرفت ، و در آنميان بهبهانى و طباطبايى و ديگران كه در مجلس ميبودند ، چون كسان جنگ ناديده ميبودند و گلوله‌هاى توپ كه بمجلس ميافتاد مايه ترس بسيارى از ايشان ميشد ، ديوار پشت مجلس را شكافته از ويرانه‌هايى كه آنزمان مىبود گذشته خود را بپارك امين الدوله رسانيدند ، و بدينسان مجلس تهى گرديد . تفنگدارانى كه از آنجا و از مناره‌هاى مسجد جنگ ميكردند و خود دسته كمى ميبودند ، اين را ديده و ايستادگى نتوانسته سنگر تهى گردانيدند و بدينسان جنگ از آنسو فرونشست .\r\nولى انجمن آذربايجان و ميرزا صالح خان و كسانش همچنان ايستادگى مينمودند ، و دليرانه ميجنگيدند . اين بود لياخوف دستور داد توپها را از خيابان شاه‌آباد بميدان كشيده روى آن را بسوى انجمن و خانه‌هاى بانو عظمى گردانيدند . نيز دسته‌اى از قزاقان را به پشت‌بام قراولخانه « 2 » فرستاد كه از آنجا جنگ آغاز كنند .\r\nمامانتوف مينويسد : « توپ چند گلوله انداخت و به زودى در يكى از پنجره‌هاى عمارت ظل السلطان ( گويا از خانه‌هاى بانوى عظمى ميبوده ) تيرانداز زبردستى با تفنگ ماوزور پيدا شد و توپچيان يكى پس از ديگرى مىافتادند . ميرپنجه فرمانده توپخانه پهلوى سرهنگ لياخوف به سختى زخمى گرديد . پس از برگردانيدن توپ به اين خانه ، و گلوله بارانيها با تفنگ به آنجا بود كه توانستند تيرانداز هراس‌انگيز را كه بيش از ده تن را زده بود دور كنند .\r\nبدينسان جنگ ميرفت ، و در همان هنگام توپهاى ديگر همچنان مجلس را بمباران\r\n\r\n\r\n","description":"","footnote":"\r\n( 1 ) فراموش نشده كه تا ده و اند سال پيش در ميدان جلو بهارستان درختها مىبودند كه بريدند و بجايش گل كاشتند .\r\n( 2 ) در جلو خان مجلس در آنجا كه بخيابان صفى عليشاه مىپيچيد قراولخانه‌اى ميبود .\r\n","page_name":" 637 ","page_number":669},
  {"content":"\r\n\r\nميكردند و هرگونه ويرانى پديد ميآوردند . نيمساعت به نيمروز كه جنگ چهار ساعت كشيده بود انجمن آذربايجان و دستگاه ميرزا صالح خان نيز خاموش گرديد ، و جنگ بيكبار پايان پذيرفت . ليكن توپها همچنان آتش ميباريد و درها و پنجره‌هاى خانه‌هاى بانوى عظمى و ظل السلطان و حياط انجمن را فروميكوفت . پس از ديرى توپها خاموش گرديده نوبت تاراج رسيد . سربازان سيلاخورى و دسته‌هاى انبوه ديگر بعمارت بهارستان درآمده دست بكندن و برداشتن و بردن گشادند و هرچه يافتند تاراج كردند همچنان خانه‌هاى ظل السلطان و بانوى عظمى و انجمن آذربايجان را تاراج كرده درها و پنجره‌ها را كندند . نيز انجمن مظفريه را كه يكدسته هم از آنجا تيراندازى مىكردند تاراج كرده آسيب رسانيدند .\r\nچنان كه ديده مىشود آزاديخواهان از بىسامانى و بيسرى زبون گرديدند ، و گرنه آنان دليريهاى نيكى از خود نمودند . كسانى كه در اين جنگ پا در ميان داشته‌اند و ما نام - هاشان ميدانيم در پايين مينويسيم .\r\nابو الفتح‌زاده ( اسد اللّه خان ) با دو برادر خود ، اين مرد از مهاجران و خود در قزاقخانه سرتيپ ميبوده . ولى از دو سال پيش با لياخف راه نرفته با دو برادرش از قزاقخانه بيرون آمده بودند ، و امروز در ميان جنگندگان بالاخانه‌هاى مجلس ميبودند .\r\nحسنخان پولادى . اين مرد در قزاقخانه سرهنگ ميبوده ، و او نيز از دو سال پيش بيرون آمده بود و امروز در ميان جنگندگان مىبود .\r\nمنشىزاده . اين در قزاقخانه از كاركنان دفترى ميبوده و او نيز بيرون آمده و امروز در ميان جنگندگان ميبود .\r\nحاجب السلطان كه با يكدسته از تفنگداران مظفر الدينشاهى از انجمن مظفريه مى - جنگيدند و چون تيراندازان زبردست ميبودند تيرهاشان همه بآماج مىخورد .\r\nاسماعيل خان سرابى كه او نيز در ميان تفنگداران انجمن مظفرى ميبود و سپس خواهيم ديد كه در پيشامد ديگرى گرفتار گرديده بدار آويخته شد .\r\nحامد الملك كه سپس در ميان مجاهدان بنام مىبود و در كاشان با دست نايب حسين كشته گرديد .\r\nسيد عبد الرزاق كه جوان غيرتمندى ميبود و سپس باستانبول گريخت و از آنجا بمجاهدان گيلان پيوست و بتهران آمد ، و با ميرزا عليمحمد خان سرتيپ كشته گرديد .\r\nخواهرزاده ميرزا جهانگير خان صور اسرافيل ( گويا نامش اسد اللّه خان ميبود ) كه در همان جنگها كشته گرديد .\r\nشجاع لشكر خلخالى كه در انجمن آذربايجان يكى از جنگندگان بسيار دلير او ميبود ، و سپس گريخته بباكو رفت .\r\nمسيب خان كه او نيز آذربايجانى ميبود و سپس يكى از سردستگان گرديد .\r\n\r\n","description":"","footnote":"","page_name":" 638 ","page_number":670},
  {"content":"\r\n\r\nپ 198 چند تن از مجاهدان تبريز\r\nسلطان العلماى خراسانى مدير صور اسرافيل كه از اداره روزنامه خود در خيابان چراغ برق ميجنگيد و نارنجگى بقزاقها پرانيده بود .\r\nميرزا صالح خان وزير اكرم كه از خاندان كلانتر باغميشه تبريز ميبود ( سپس لقب آصف الدوله ميداشت ) ، و گفتيم كه مردانه بآزاديخواهان پيوست و دليرانه جنگهايى كرد .\r\nآن تيرانداز هراس‌انگيز ، كه مامانتوف ميگويد ده تن بيشتر را كشت ، باشد كه خود همين مرد ميبوده .\r\nاينان كسانى هستند كه ما شناخته‌ايم . چنان كه گفته‌ايم از سنگر مجلس يكساعت ، و از انجمن آذربايجان و از خانه وزير اكرم چهار ساعت جنگ رفت و از قزاقان گروهى كشته\r\n\r\n","description":"","footnote":"","page_name":" 639 ","page_number":671},
  {"content":"\r\n\r\nگرديدند . ولى از آزاديخواهان ما تنها خواهرزاده ميرزا جهانگير خان را شناخته‌ايم كه كشته گرديده .\r\nدرباره قزاقان مامانتوف مىگويد : « بيش از 450 تن پا در ميان جنگ نداشت .\r\nاز اين شماره 24 تن كشته شده يا از زخم مرد ، كه از جمله دو سركرده در ميان ايشان بودند 35 تن قزاق و 5 سركرده سخت زخمى شدند . نيز 40 قزاق و كراوسف وكيل‌باشى روسى ( كه از سرش زخمى شد ) زخمهاى سبك برداشتند . سى اسب كشته شد » . مىگويد : « اين اندازه نابودى براى جنگ چهار ساعته سنگين است » . ولى چنان كه گفته‌ايم به اين شماره هاى مامانتوف باور نتوان داشت ، اين هنگام يك آگاهىنويس انگليسى بنام داويد فريزر نيز در تهران مىزيسته ، ولى او داستان را بكوتاهى نوشته مىگويد : جنگ را تنها يكمشت مجاهدان انجمن آذربايجان كردند ، و با نداشتن پشت‌گرمى بيش از آنچه كردند نتوانستندى كرد . « آندسته‌هايى كه سوگند خورده بودند مشروطه را با جان خود نگه دارند از آنان هرچه كمتر گوييم بهتر است . راستى را كسى هم كارى از آنان نمىبيوسيد » .\r\nدر كتاب آبى انگليسى مينويسد : « نخست تير را يك سربازى ( باشد در روى هوا ) در كرد ، و پس از اين تير بود كه مجاهدان شليك كردند » . ليكن ما گفتيم كه نخست تير را يك افسر روسى انداخت ، و اين چيزيست كه كسانى با چشم ديده بودند و ما از آنان پرسيده‌ايم . مينويسد : « سركردگان روسى بيباكانه در جاهاى بيمناك آمد و رفت مىكردند .\r\nيكى از نمايندگان به من گفت : آزاديخواهان توانستندى لياخوف را هر زمان كه خواهند بزنند . اگر آن سركردگان كشته شدندى بيگمان نتيجه ديگر گونه شدى . اين خوددارى از زدن ايشان از آنراه بود كه ميپنداشتند اگر آنان را بكشند دولت روس به كارهاى ايران دستى خواهد يازيد » .\r\n\r\nمامانتوف چه ديده ؟\r\nدر همان هنگام كه جنگ بپايان رسيده و تاراج آغاز مىشده ، مامانتوف خود بتماشا رفته است ، و چون نوشته‌هاى او در اين باره نيز داراى ارج تاريخيست و چگونگى را روشن ميگرداند پيش از آنكه بداستانهاى ديگر پردازيم ، آنها را نيز در اينجا مىآوريم ميگويد :\r\nبامدادان چون آواز شليك توپ و تفنگ برخاست ، من دوست ميداشتم سوار شده تا جنگ‌گاه شتابم . ولى دليرى نكرده بتماشا از پشت‌بام كه تنها دودهاى گلوله‌ها را از دور ميديدم بس كردم ، تا پس از زمانى شكيبيدن نتوانسته از كوچه‌هاى تهى تهران خود را بجلو مجلس رسانيدم . « توپخانه مجاهدان را كه در خانه ظل السلطان سنگر مىداشتند زير آتش گرفته بود . سربازها از خانه‌هايى كه توپ ويران ساخته بود همچون مورچه هرچه بدستشان مىآمد بيرون ميبردند . متكا و قالى و مبل و كاچال بفراوانى روى تكل توپ مسى سربازان گزارده شده بود . روى يك جعبه توپ يك دستگاه پيانو شكسته\r\n\r\n","description":"","footnote":"","page_name":" 640 ","page_number":672},
  {"content":"\r\n\r\nنهاده بودند . در ميدان جلو مجلس نزديك بيست لاشه اسب افتاده بود . درياى خون موج ميزد و هنوز به زمين فرونرفته بود . قزاقان زخمديده و كشته شده را بقزاقخانه فرستاده بودند . تنها يك مرده پهلوى قراولخانه افتاده ، و از گيجگاه شكسته آن خون سرخ و سياهى روان ميبود .\r\nخانه‌هايى كه نگهداران مجلس از آنها تير انداخته بودند پرده غم‌انگيزى را نشان ميداد پاره ديوارها افتاده و پاره‌اى شكاف برداشته بود ، يك شيشه در پنجره‌ها ديده نمىشد . درها از جا كنده شده پشت‌بامها از تكه‌هاى گلوله‌هاى سوزان و افشان سوراخ سوراخ شده بود . بويژه خانه‌هاى ظل السلطان كه پس از دستبرد سربازان بيش از همه‌جا ويرانى يافت نه تنها همه كاچال آن را بردند ، بلكه تا چارچوب‌ها و درها و پنجره‌ها و تخته‌هاى كف اطاقها و سقفها را كندند و بردند .\r\nرفتار قزاقان بسيار نيكو ميبود . هنگاميكه سربازان پاره‌پارهء شاهى كه دير بجنگ‌گاه رسيده سرگرم تاراج ميبودند ، اينان در جنگ مردانه ايستادگى نموده ، و با سرفرازى فيروزمندى در اين جنگ سخت و ناگهان بود كه بخانه‌هاى خود رفتند .\r\nپس از ديدن اينها مامانتوف بقزاقخانه شتافته در آنجا هنگامه ديگرى برپا ميبوده و ما گفته‌هاى او را در اين‌باره نيز ميآوريم . ميگويد :\r\nراستى را چنان كه در بالا گفتيم گزنديكه قزاق ديده بود بسيار گران و همه بيمارستان از زخميان سخت پر شده بود . آنهايى كه زخمشان سبك بود بخانه‌هاى خود رفتند . دو پزشك ايرانى و دكتر ويسييوشكو از بس زخم بستند راستى از پا درآمدند . در چادرها و اطاق كار خون موج ميزد و بوى گوشت تازه مىآمد . كشتگان را در دو رده در حياط سربازخانه نزديك بيمارستان گزاشته و انبوهى از مردم دور ايشان گرد آمده بودند بسيارى بآواز بلند گريه ميكردند و ديگران چشمها را اشك آلود مىداشتند . من با سختى جلو رفتم . كشتگان در خون غلطان با مغزهاى شكافته و دستهاى خونين خود خواستار كينه‌جويى مىبودند . . . من ميخواستم برگردم در همان هنگام چشمم بقزاقى افتاد كه ديوانه‌وار مردم را پس و پيش ميكرد . چشمهاى او ميدرخشيد و قمه برهنه‌اى را در دست ميفشرد اين قزاق با ناله آهسته خود را به روى كشته يك وكيل ريش‌دارى انداخت كه دو نوار بر سر دوشش بود .\r\nوكيل روسى كه پهلوى من ايستاده بود آهسته بگوشم گفت : « برادر او پس از جنگ زمانيكه ميخواست بقزاقخانه برگردد در خيابان چراغ گاز كشته شد » . هنگاميكه قزاق قمه خود را بفرق شكافته برادرش تكيه داد من بيگمان بودم كه او ديوانه شده . چند كلمه زير لب گفته تيغه درخشان قمه خود را بخونى كه هنوز از زخم برادرش روان بود آغشته قمه را غلاف كرد و از سر مردهء برادر برخاسته از ميان مردم كه همدرد او شده بودند بسوى در ميدان مشق روان گرديد . يكى پهلوى من ايستاده بود گفت : رفت كينه بازجويد نميشود او را نگاهداشت . كنون هيچى نمىفهمد . يك سيدى برادر او را\r\n\r\n","description":"","footnote":"","page_name":" 641 ","page_number":673},
  {"content":"\r\n\r\nكشت و نتوانستند كشنده را دستگير كنند .\r\nپس از چند دقيقه دو تن را به خانه فرمانده تيپ آوردند . سه قزاق طنابى را كه به گردن و دست ايشان بسته بود سخت نگاهداشته و قزاق چهارمى دو قبضه تفنگ شكارى در دست ميداشت . ايندو تن را در خيابان چراغ گاز تفنگ بدست گرفته بودند . در قطار فشنگ ديگر فشنگ نداشته ولى تفنگهاى ايشان هنوز گرم ميبود . فرمانده تيپ گفت :\r\nبه خدا سوگند خوريد كه اشتباه نكرده‌ايد . قزاقان گفتند سوگند ميخوريم كه اين دو تن پ 199 سه تن از مجاهدان تبريز آنكه در ميانه ايستاده ميرزا على اكبر خان ( اكنون آقاى عطائى ) است\r\n\r\n","description":"","footnote":"","page_name":" 642 ","page_number":674},
  {"content":"\r\n\r\nهمانها هستند كه وكيل را كشتند . دستور فرمانده تيپ بسيار ساده بود : « در ميدان مشق ايشان را دار زنيد تا همه ببينند » . دستگيران را با توسرى بيرون بردند و ايشان دل بمرگ نهاده هيچ نميگفتند . هر دو بلند بالا ميبودند . سرها را پايين انداخته با ضربت قنداق تفنگ بيرون رفتند . در چشم ايشان بيوسش مرگ آشكاره ديده ميشد . همين كه ايشان را از خانه فرمانده بيرون بردند انبوهى از مردم گرد آنان را فراگرفت كه با فريادى وحشيانه بسوى قزاقخانه مىرفتند . در حياط قزاقخانه انبوهى هر دقيقه بيشتر ميشد و ناگهان پهلوى نعشهاى كشتگان ايستاد . هياهوى شگفتى برپا گرديد . درخش شوشكه‌ها و قمه‌ها ديده شد . دستگيران را در يكچشم زدن تكه‌تكه كردند . تيغه‌هاى خونين در هوا ميدرخشيد و دوباره بتن‌هاى پاره‌پارهء ايشان فرود مىآمد قزاقان براى آنكه بتوانند به تنهاى آن بيچارگان شمشير فرود آورند نزديك بود يكديگر را بزنند سپس هم آن تنها را بدر ميدان مشق كشيده چندين گلوله طپانچه هم به آنها نواختند .\r\nشنيده مىشد فرياد ميكردند : « خون در عوض خون » كينه برادران خود را بازميجوييم .\r\nدم در قزاقى را كه برادرش كشته شده بود ديدم روى سنگ نشسته سر را بدست تكيه داده در اندوه فرورفته و قمه آغشته به خون تازه او به روى زمين افتاده بود . هنگام پسين مرده - هاى قزاقان را جفت‌جفت در تابوتهاى سادهء چوبى گزاشته يا آرامش با درشكه‌ها بگورستان بيرون شهر بردند . . .\r\nتا اينجاست گفته‌هاى مامانتوف . جاى افسوس است كه ما ندانسته‌ايم اين دو تن كه بدينسان در راه آزادى كشته شده‌اند كيان ميبودند .\r\n\r\nچه بر سر دو سيد و ديگران گذشت ؟ . .\r\nدر آنهنگام كه اين پيشامدها در قزاقخانه رخ ميداد يكرشته داستانهاى دلگداز ديگرى در پارك امين الدوله و ديگر جاها در كار رخدادن ميبود . ما هيچ نگفتيم نمايندگان و ديگران كه با دو سيد از مجلس بيرون رفتند چشدند و چه بر سرشان گذشت .\r\nاين داستان را در جايى ننوشته‌اند و ما آن را از مستشار الدوله پرسيده‌ايم ، اينك خود گفته - هاى او را مىآوريم . چنين مىگويد :\r\nهمان روز چون آفتاب برآمد كسى از مجلس به خانه ما آمده آگاهى آورد كه قزاقان بمجلس آمده‌اند زودتر بياييد . بدر خانه‌هاى ديگران نيز رفته و آگاهى داده بودند . من برخاسته رخت مىپوشيدم كه حاج ميرزا ابراهيم آقا در خانه را زد و پيام داد :\r\n« من رفتم شما هم زودتر بياييد . » او رفت من نيز رخت پوشيده روانه شدم . در مجلس كسانى از پيش آمده بودند ، كسانى هم پس از من رسيدند . در آنجا مىبوديم و چون جنگ آغاز شد كسانى كه بر سر طباطبايى و بهبهانى ميبودند بيتابى مىنمودند . ما براى آنكه از هياهو آسوده شده بلكه چاره‌اى بيانديشيم خواستيم ايشان را بجاى ديگرى فرستيم . در پيش‌آمد توپخانه جايى را از ديوار عمارت بهارستان شكافته راهى بزمينهاى\r\n\r\n","description":"","footnote":"","page_name":" 643 ","page_number":675},
  {"content":"\r\n\r\nپشت مجلس كه آن زمان جز پاره كلبه‌هاى روستايىوار در آنجا نمىبود باز كرده بوديم . اين زمان همان جا را دوباره شكافتيم و بهبهانى و طباطبايى و امام جمعه و ديگران را با دسته انبوهى از مردم كه در مجلس مىبودند همه را بيرون فرستاديم . چند تنى باز مانده ميخواستيم چاره‌اى بجوييم . ولى اندكى نگذشت كه يكى از پيش آقايان آمده پيام آورد كه ما در جاى آسوده‌اى هستيم شما هم بياييد تا باهم بسكاليم و راهى پيدا نماييم . ناگزير شديم مجلس را رها كرده ما نيز به آنجا رويم و چون دنبال پيغام آورنده روانه شديم ما را بپارك امين الدوله « 1 » رسانيد كه آقايان آنجا مىبودند . امين الدوله سخت ناخرسند مىبود و مىگفت : « خانه مرا خراب كردند » . با آقايان گفتگو كرده پس از چند راهى كه پيشنهاد شد و پسند نيفتاد سرانجام چنين نهاديم كه ايشان از بيراهه خود را بعبد العظيم رسانيده در آنجا بستى نشينند كه شايد مردم نيز به آنجا شتابند و انبوهى فراهم گردد . به اين آهنگ آقايان روانه شدند ، ولى پس از ديرى بازگشتند و چنين گفتند : بر سر راهها سوار گزارده شده .\r\nمىگويد : از لافهايى كه هواداران جنگ زده نويدهايى كه « كمسيون‌هاى نظام و جنگ » داده بودند ما دل استوار داشته هرگز گمان نمىكرديم جنگ به آن زودى بپايان رسد و چون گاهى غرشهاى دلشكافى به گوش ميرسيد مىپنداشتيم غرش بمب‌هاييست كه نويد داده بودند . اميد بىاندازه مىداشتيم كه از جاهاى ديگر نيز جنگ آغاز خواهد شد و از پشت سر ياورى بمجاهدان مجلس و انجمن آذربايجان نموده خواهد شد . چه اندازه دلشكسته شديم زمانيكه خبر يافتيم بهارستان بدست افتاده و تاراج كرده مىشود . سپس آواز توپ و تفنگ فرونشسته دانستيم كار يكسره گرديده .\r\nپروفسور براون نوشته : امين الدوله بقزاقخانه تلفون كرده آگاهى داد كه آقايان در خانه من هستند . مستشار الدوله مىگويد : او گفت : « اجازه ميدهيد من به خانه نير الدوله بروم و برگردم ؟ . . » گفتم « برويد » ، ولى نميدانم آيا از آنجا تلفونى كرده است يا نه .\r\nميگويد : بهر حال در گرماگرم اين ترس و سرگردانى بود كه ناگهان در پارك را كوبيدند و همين كه گشوده گرديد ناگهان دسته انبوهى از سرباز و نوكر و جلودار و مردم بيسر و پا بدرون ريختند ما كه در حياط ايستاده بوديم با هياهو و اشتلم رو بسوى ما آوردند .\r\nكسانى كه تفنگ يا ششلول همراه ميداشتند شليك مىنمودند . همين‌كه نزديك شدند هنگامه دلگدازى برپا شد كه به گفتن راست نيايد . بيش از همه به دستارداران پرداخته تو گويى كينه همه را از ايشان بازمىجستند : مىزدند ، دشنام ميدادند ، رخت از تنهاشان مىكندند . من كنارتر ايستاده بودم و چون مرا از شمار ايشان نمىگرفتند كارى با من نداشتند . ولى از آسيبى كه بآقايان ميرسانيدند دلم نزديك بود بتركد . بهبهانى و طباطبايى و امام جمعه خويى را چندان زدند كه اندازه نداشت . يكى از اينرو سيلى يا\r\n\r\n\r\n","description":"","footnote":"\r\n( 1 ) پسر ميرزا عليخان امين الدوله .\r\n","page_name":" 644 ","page_number":676},
  {"content":"\r\n\r\nمشت يا قنداق تفنگ مىنواخت و آن يكى فرصت نداده از آنرو مشت يا سيلى ميخوابانيد .\r\nميديدم سر لخت آقا سيد عبد اللّه در هوا اين‌ور ميرفت آن‌ور ميگرديد . در همه اين آسيبها تنها سخنى كه از زبان اينان بيرون مىآمد جمله « لا إله الا اللّه » بود . بويژه بهبهانى كه پ 200 اين پيكره نشان ميدهد ستار خان را با باقر خان و ميرهاشم خان و ديگران ( اين پيكره در ميانه‌هاى جنگهاى تبريز برداشته شده )\r\n\r\n","description":"","footnote":"","page_name":" 645 ","page_number":677},
  {"content":"\r\n\r\nهرگز جمله ديگرى بر زبان نراند . پس از آنكه از زدن سير شدند آنزمان بكندن ريشها پرداختند . دسته‌دسته موها را مىكندند و دور ميانداختند . در اين ميان كسانى را هم با شوشكه يا با ابزار ديگرى زخمى ساخته بودند كه خون از سر يا از گردن يا از رويشان روان ميگرديد . در اين هنگامه دلگداز بود كه حاج ميرزا ابراهيم آقا را كشتند « 1 » گويا او ششلول همراه داشته و دست باز كرده بيباكانه خونش را ريخته‌اند . ولى چندان شلوغ و درهم ميبود كه من از چنان رخدادى آگاه نشدم تا سپس آن را از ديگران شنيدم .\r\nپس از ديرى كه اين هنگامه برپا بود و آنچه ناكردنى بود كردند خواستند ما را از آنجا بيرون برند . در اين هنگام بود كه مرا نيز شناخته به ديگران افزودند و چون روانه شده به نزديكى در پارك كه ميدانچه‌اى مىباشد رسيديم ناگهان هنگامه ديگرى در آنجا رو نمود كه نزديك بود همه ماها نابود شويم قاسم آقا با دسته‌اى قزاق در آنجا ايستاده و قزاقان كه خويشان خود را از دست داده دل پر از خون ميداشتند همين كه ما را با آن حال ديدند دست بشوشكه‌ها برده بر ما تاختند . بىگمان همه ما را ريزريز نمودندى اگر نبودى كه قاسم آقا بجلوگيرى برخاسته داد زد : « كارى نداشته باشيد » ، و چون ديد گوش ندادند كه بسركردگان فرمان داد : « جلو قزاقرا بگيريد » ، سركردگان شوشكه‌ها را كشيده خود قاسم آقا نيز شوشكه كشيده بميانه ما و قزاقان درآمدند و با شوشكه و تازيانه ايشان را از ما برگردانيدند ، و چون غوغا فرونشست و اندك آرامشى پديد آمد ، امير پنجه قاسم آقا رو بدستگيركنندگان ما نموده پرسيد : آقايان را براى چه گرفتيد ! ؟ .\r\nاعليحضرت كه اينان را نخواسته ! كسى پاسخ نداد . قاسم آقا گفت آقايان از بامداد همچنان گرسنه و بيچايى هستند و اين همه آسيب ديده‌اند جايى در اين نزديكى پيدا كنيد كه ناهارى خورند و اندكى بياسايند . بدين عنوان ما را از آنجا بيرون آوردند . در يكى از كوچه‌ها ( گويا اين خيابان كمال الملك بوده ) درى را زدند . خانه خدا بيرون آمده و چگونگى را دانسته راه نداد . در در دوم نيز همان رفتار را كردند . ولى چون در سوم را زدند چند زنى بيرون آمده همين كه ما را با آن حال ديدند در باز كردند و آنچه ناگفتنى بود بقاسم آقا گفتند :\r\n« اى نامسلمانان ! اينان پيشوايان دين ما هستند ! نمايندگان مجلس ما هستند ! آيا چه كرده بودند به اين حال انداخته‌ايد ؟ ! » . قاسم آقا بىآنكه رشته بردبارى را از دست دهد چنين گفت : « خواهران ! جاى اين گفتگوها نيست . در باز كنيد آقايان اندكى بياسايند و نان و چايى برايشان داده شود » .\r\nمىگويد : خانه از آن سيد على نامى مىبود . خود او نيز بيرون آمد و ما را بدرون برده در زير دالان كه حوض خانه نيز مىبود جا دادند و در زمان آب آورده رو و دست .\r\n\r\n\r\n","description":"","footnote":"\r\n( 1 ) چنان كه ديگران مىگويند چون او تفنگ در دست ميداشته قزاقان در آغاز آمدن نخست او را كشته‌اند .\r\n","page_name":" 646 ","page_number":678},
  {"content":"\r\n\r\nو پاى ما را شستند . بادزن آورده باد زدند . نان و چايى آوردند . قاسم آقا آنچه مهربانى بود دريغ نميداشت ، چون اندكى بياسوديم بقزاقان دستور داد هرچه درشكه از اينجاها مىگذرد جلو در بياورند تا آقايان را هر دو سه كس كه خانه‌هاشان نزديك مىباشد در يك درشكه نشانده بخانه‌هاشان بفرستيم . قزاقان پى فرمان رفتند . ولى مردى در آنجا كه گويم گماشته نظميه بوده رو بقاسم آقا كرده چنين گفت : نمىتوانيم آقايان را بخانه‌هاشان بفرستيم من بايد تلفون به باغشاه كرده دستور خواهم . اين گفته بيرون رفت . پس از ديرى درشكه‌ها دم در ايستاده بودند . ولى آن مرد بازگشته آگاهى آورد كه بايد آقايان را بباغشاه ببريم . قاسم آقا سخت ناخشنود گرديده ولى ايستادگى نتوانست . ما را در درشكه‌ها نشانده راه باغشاه را پيش گرفتند . در ميان راه مردم بتماشا ايستاده بودند و كسانى آنچه ناشايست بود دريغ نميگفتند با اينحال بدر باغشاه رسيديم . در آنجا بود كه هنگامه سومى برپا گرديد . سربازان سيلاخورى و توپچيان و سوارگان قره‌داغى و جلوداران و ديگر نانخواران دربارى و مردم بيسروپا در آنجا گرد آمده و فرصت يافته هركس را از آزاديخواهان كه مىآوردند كينه دو ساله را از او باز ميجستند . همين كه ما از درشكه‌ها پياده شديم بيكبار گرد ما را فرو گرفتند هر يكى از ما گريبانش در دست صد تن افتاد . جاى خرسنديست كه به يكديگر فرصت نميدادند و ما را از دست همديگر مىربودند . و گرنه بيكچشم زدن نابود ميشديم در اينجا هم حشمة الدوله بفرياد ما رسيد . زيرا او در آن نزديكى مىبوده و همين كه ما را در دست اينان مىبيند بباغ بازگشته داد مىزند و ديگران را به يارى خود ميخواند . در سختى بيچارگى و گرفتارى بود كه يكدسته از بزرگان دربارى بيرون ريخته ما را از دست آنان رهانيدند و با يك حالى كه به گفتن نيايد بدرون باغ رسانيدند . در آنجا هركسى را بجايى بردند و بند نمودند . مرا هم بچادرى بردند كه ابو الحسن ميرزاى شيخ الرييس و شيخ مهدى پسر شيخ فضل اللّه در آنجا مىبودند . شيخ الرييس را زنجير درازى به گردن زده و سر آن را بدرختى بسته بودند . سه تن در آنچادر بسر مىبرديم .\r\n\r\nسرگذشت ميرزا جهانگير خان و ديگران\r\nاينست گفته‌هاى مستشار الدوله . ولى اين تنها سرگذشت يكدسته است . يكدسته ديگرى كه ميرزا جهانگير خان و ملك المتكلمين و قاضى ارداغى و برخى ديگر مىبودند ، و با دو سيد و ديگران تا پارك امين الدوله همراهى نمودند سرگذشت اندوه‌آور ديگرى داشتند كه مىبايد آن را نيز بياوريم ، و چون اين داستان را نيز از زبان ميرزا على اكبر خان ارداغى كه خود برادر قاضى ، و در همه‌جا با وى همپا مىبوده شنيده‌ايم ، در اينجا نيز همان گفته‌هاى او را مىآوريم . مىگويد :\r\nچون برادرم قاضى از كسانى مىبود كه بمجلس پناهيده همراه ميرزا جهانگير خان و ملك المتكلمين و ديگران شب و روز در آنجا مىزيست من ناچار مىبودم ناهار و شام\r\n\r\n","description":"","footnote":"","page_name":" 647 ","page_number":679},
  {"content":"\r\n\r\nبراى او ببرم و روزى چند بار بمجلس ميرفتم . روز دوم تيرماه بشيوهء هر روزه روانه شدم ، ولى چون بنزديك مجلس رسيدم قزاقان جلوم را گرفته را هم ندادند . در اين ميان درشكه آقاى بهبهانى رسيد كه كوروك آن را خوابانيده و دسته‌اى گرد آن را فرا گرفته بودند . چون اينان پرواى جلوگيرى قزاقان را نكرده همچنان پيش رفتند من هم پ 201 اين پيكره نشان ميدهد مشهدى محمد صادق را با دسته خود . آنكه در ميانه نشسته خود اوست و آنكه از دست چپ او سرپا ايستاده شاطر محمد حسين برادرش مىباشد كه در جنگهاى آنسال كشته گرديد\r\n\r\n","description":"","footnote":"","page_name":" 648 ","page_number":680},
  {"content":"\r\n\r\nبه آنان درآميخته خود را بمجلس رسانيدم . در اينجا همراه برادرم و ديگران مىبودم تا جنگ آغاز شد ، و چون آقايان بهبهانى و ديگران از آنجا بيرون ميرفتند همه از دنبال ايشان بيرون رفتيم . در پارك امين الدوله ما را كه ملك المتكلمين و ميرزا جهانگير خان و برادرم قاضى و آقا محمد على پسر ملك و من مىبوديم بيك بالاخانه برده در آن جا نشيمن دادند . امين الدوله نزد ما آمده مهربانى كرد ليكن بهبهانى او را نزد خود خواست و چون رفت و بازگشت چنين گفت : آقا ميفرمايد چون شاه اين چند كس را سخت دنبال مىكند و مردم ديدند كه اينان به اين خانه درآمدند چه بسا كه خبر بدهند و پى دستگيريشان بيايند ، بهتر است ايشان را جاى ديگرى بفرستيد . امين الدوله اين را گفت و ما را از آنجا پايين آورده بنوكرى سپرد كه بجاى ديگر برساند . نوكر ما را تا دم درآورده در آنجا عمارت نيمه‌سازى را در آن سوى خيابان نشان داد كه جاى ايمنى مىباشد . اين گفته خويشتن بازگشت و در را به روى ما بست . ما چون گمان ديگرى نمىبرديم آهنگ عمارت نيمه‌ساز نموديم . ولى چون آنجا رسيديم ديديم همه‌جاى آن باز است . چنان كه رهگذريان همگى ما را ميديدند . در آنجا دانستيم كه خواست امين الدوله بيرون كردن ما بوده .\r\nخانه سيد حسن مدير حبل المتين تهران در آن نزديكى مىبود . كسى از دنبال او فرستاديم و او چون آمد ما را در آن حال ديد سخت غمگين گرديد ، و ما را همراه برداشته به خانه خود برد . در آنجا كه اندك ايمنى پيدا كرديم ملك و ميرزا جهانگير و برادرم بچاره‌جويى پرداختند . يكى مىگفت : بسفارت انگليس برويم . برادرم خرسندى نداده گفت : من زير بيرق بيگانه نميروم . پس از گفتگوى بسيار چنين نهادند تا فرورفتن آفتاب در آنجا درنگ نمايند و چون آفتاب فرو رود و تاريكى پيش آيد تنها تنها بيرون رفته و از خندق گذشته از بيراهه خود را به عبد العظيم برسانند و در آنجا بست نشينند . پس از اين نهش اندكى آرام گرفتيم . ولى چيزى نگذشت كه ناگهان هياهويى در بيرون برخاست و آگاهى آوردند كه قزاقان گرد خانه را فراگرفته‌اند . برادرم و ملك و ميرزا جهانگير هر سه گفتند : قزاقان براى گرفتن ما آمده‌اند روا نيست به خانه بريزند و دست و پاى زنان و بچگان را بلرزانند . اين گفته همگى برخاستند و با پاى خود از خانه بيرون شتافتند . سركرده قزاقان امير پنجه قاسم آقا مىبود . دستور داد ملك و ميرزا جهانگير خان و برادرم را هر يكى را يك قزاق به ترك اسب خود برگيرد . بايشان هيچگونه آزار نرسانيدند ، ولى من و آقا محمد على را با حاجى محمد تقى بنكدار كه او را هم از جاى ديگر گرفته و همراه آورده بودند به پيادگانى از نوكران دربارى كه همراه مىبودند سپرد و اينان نخست رختهاى ما را كنده و كفشها را از پايهايمان درآوردند و لخت و پابرهنه جلو خود انداختند .\r\nقزاقان با آن سه تن از پيش و ما با اين دسته از پشت سر ايشان راه افتاديم . در جلو سفارت يكدسته ارمنى و اروپايى ايستاده بودند . ميرزا جهانگير خان ايشان را ديده خواست گفتارى راند ، ولى همين كه آواز برداشت : « ما آزاديخواهانيم . . . »\r\n\r\n","description":"","footnote":"","page_name":" 649 ","page_number":681},
  {"content":"\r\n\r\nقزاقى از پشت سر شوشكه بر پشت سر او فرود آورد كه خون بتندى روان گرديد و گفتار ناانجام ماند . بدينسان ما را بقزاقخانه رسانيدند .\r\nهنگامى مىبود كه قزاقان مجلس كار را بپايان رسانيده به آنجا برميگشتند « 1 » و از كشتارى كه داده بودند پ 202 دو تن از مجاهدان تبريز آنكه از دست چپ ايستاده نقى خان مارالانيست كه اكنون نيز هست . در دست راست اصغر نامى است كه گفته مىشود روسيان بدارش زدند .\r\nبه خون آزاديخواهان - تشنه مىبودند و همين كه ما را ديدند با شوشكه - هاى آخته بر سر آن سه تن تاختند . قزاقانى كه ما را آورده بودند بجلوگيرى برخاستند ولى كى ميتوانستند جلو ايشان را بگيرند و همه ريزريز ميشديم اگر نبودى كه سركرد - گان از اطاقها چگونگى را ديده خود را بپايين رسانيدند و بقزاقان داد زدند : « اينها را اعليحضرت خواسته بايد بباغ شاه ببريم كارى نداشته باشيد » . بدينسان ما را رها گردانيده بجايى بردند و زنجير به گردن هريك زدند ، ولى قزاقان همچنان آزار مينمودند . دسته دسته نزد ما آمده دشنامهاى ناسزا بيرون ريخته سخنان دلشكن ميسرودند . برادرم\r\n\r\n\r\n","description":"","footnote":"\r\n( 1 ) چنين پيداست كه قاسم آقا نخست اينان را دستگير كرده و به قزاقان سپرده روانه قزاقخانه گردانيده و سپس بگرفتن آقايان بهبهانى و ديگران شتافته . گويا كسانى در پى ملك المتكلمين و همراهان او بوده و جايگاه ايشان را آگاهى داده‌اند .\r\n","page_name":" 650 ","page_number":682},
  {"content":"\r\n\r\nخوددارى نتوانسته با آواز بلند گفتار آغاز كرد . در اين زمينه : « در ايران يگانه اداره بسامان قزاقخانه را مىشناختيم . آيا چه رواست از چنان اداره اين بيسامانيها ديده شود ؟ ! .\r\nما را بفرمان شاه دستگير كرده‌ايد و بباغ شاه خواهيد برد و ما نميدانيم شاه ما را خواهد كشت يا خواهد بخشيد . هرچه هست باشد . اين دشنامهاى بيشرمانه براى چيست ؟ » اين گفتار را كه با آواز بلند ميخواند و پاره سركردگان نيز بشنيدن آن آمدند نيك هناييد و قزاقان را از پيرامون ما دور كردند و پاسبان گمارده سپردند كسى را نزديك نگزارند . نيز كسانى آمده زخم سر ميرزا جهانگير خان را كه همچنان خون مىآمد بستند و مهربانيها كرده چايى و سيغار آوردند . ساعتهايى بدينسان گذشت و يكساعت بغروب مانده آمدند كه برخيزيد شما را بباغ شاه ببريم . چون برخاستيم ما را آوردند بميان قزاقخانه در آنجا توپهايى نهاده بودند و ماها را دو تن دو تن بر روى آنها سوار كردند و زنجيرهاى گردنهامان را به آنها بستند .\r\nقزاقان ميگفتند : با اين توپهاست كه مجلس را ويران كرديم و شما را نيز دم اينها خواهيم گذاشت . در اينميان كه ميخواستند ما را روانه گردانند يك سركرده روسى رسيده و آنحال را ديده برآشفت و دستور داد كه ما را از روى توپ پايين بياورند . با دستور او ما را بيكدسته قزاق سواره سپردند و روانه كردند . از خيابانها كه ميگذشتيم مردم دشنام ميدادند ، خيو ميانداختند ، خاكروبه ميريختند . چون بجلو باغشاه رسيديم يكى از سربازان سيلاخورى با قمه زخمى بر پيشانى برادرم زد كه خون روان گرديد .\r\nدر باغشاه ما را بچادرى رسانيدند كه كسان بسيارى ( از پيروان آقايان بهبهانى و طباطبايى و ديگران ) در آنجا ميبودند . ما نيز در ميان ايشان جا گرفتيم . ولى هيچكس با ديگرى سخن نميگفت و هر يكى به خود فرو رفته بيم جان خويش را مىداشت . پس از ديرى كه هوا تاريك شده بود كسى آمده ملك المتكلمين و ميرزا جهانگير خان و برادرم قاضى را جدا كرده برد . بيگمان بوديم كه براى كشتن مىبرند و همگى اندوهگين گرديديم .\r\nولى سه ربع نگذشت كه هر سه را بازگردانيدند . آنكس كه ايشانرا باز آورد بقزاقان چنين گفت : فرمانده تيپ ميفرمايد اينها كه گرفتار شده‌اند در اينجا در امان من هستند كسى نبايد بايشان آزار برساند ، بلكه بايد پذيرايى از ايشان كنيد و نگهدارى نماييد نيز ميفرمايند كار اين سه كس جداست و با ديگران يك جا نباشند . اين پيام بسيار بجا افتاد .\r\nزيرا پيش از آن قزاقان دشنام و آزار دريغ نميداشتند ولى اين زمان بمهربانى پرداختند و توتون و كاغذ سيغار آورده به همه ما بخش كردند . ملك و ميرزا جهانگير خان و برادرم قاضى را كه دور تر از ما جداگانه نگهداشته بودند من دلم به حال برادرم با آن زخم ميسوخت . از سركرده‌اى كه پاسبان ما ميبود خواهش كردم بگزارد نزد او رفته زخمش را ببندم و چون آنجا رفتيم سيغارى پيچيده و آتش زده ببرادرم دادم ، براى زخمش هم كه خون همچنان مىآمد پيراهن دراز عربى كه دربر داشت از دامن آن پاره كرده اندى را سوزانيده بر روى زخم نهاده و اند ديگرى را دستمال كرده زخم را با آن بستم .\r\n\r\n","description":"","footnote":"","page_name":" 651 ","page_number":683},
  {"content":"\r\n\r\nبا اين حال مىبوديم و هر يكى به خود فرورفته در درياى غم غوطه ميخورديم . پس از ديرى يكدسته قزاق يكدوكنان بسوى ما آمدند و چون نزديك رسيدند ايستادند و گرد ما را گرفته گفتند : برخيزيد و راه افتيد . همگى برخاسته راه افتاديم . بسيارى از ما تنهاشان ميلرزيد و چنين ميپنداشتيم در اين تاريكى همه را بكشتن خواهند برد . ولى ديديم بسوى يك عمارتى برده به يك اطاق بزرگى رسانيدند و در آنجا شام آورده سپس هر هشت تن را در يك زنجير گرداگرد اطاق نشانده ميخ‌ها را بميان اطاق كوبيدند و گفتند : « بخوابيد .\r\nهركس از جاى خود برخيزد با گلوله زده خواهد شد » . همگى دراز كشيده خوابيديم ، و خدا ميداند كه چه شبى بما گذشت .\r\n\r\nسرگذشتهاى ديگران\r\nاين نيز سرگذشت يكدسته بوده . چون كسان ديگرى نيز هركدام سرگذشت ديگرى داشتند آنها را نيز مينويسم :\r\nممتاز الدوله و حكيم الملك كه گفتيم ، با دو سيد و ديگران تا پارك امين الدوله همراه مىبودند ، در آنجا چون قزاقان ريختند و آن هنگامه برپا گرديد ، اين دو تن خود را در پشت موها نهان مىگردانند ، و پس از آنكه قزاقان رفتند و پارك تهى گرديد ، بدستيارى يكى از نوكران امين الدوله كه با نوكر ممتاز الدوله دوستى ميداشته خود را باطاق او ميرسانند و تا شب در آنجا مانده شب در تاريكى با رختهاى ناشناس به خانه نوكر ممتاز الدوله ميروند ، كه از آنجا نيز بسفارت فرانسه رفته ، پس از چندى روانه اروپا ميشوند .\r\nسيد محمد رضاى مساوات كه گفتيم يكى از هشت تن خواسته‌هاى محمد عليميرزا ميبود و اگر بدست افتادى بكيفر دژ سخنيهاى خود شكنجه‌هاى سخت ديدى ، همانا از پيش از جنگ در جايى نهان شده بود و سپس با رخت ناشناس از راه مازندران خود را بباكو مىرساند كه از آنجا نيز در تبريز آمد .\r\nسيد جمال واعظ كه او نيز يكى از هشت تن ميبود همچنان پيش از جنگ نهان گرديده بوده و سپس با رخت ناشناس از شهر بيرون آمده و آهنگ بروجرد مىكند كه در آنجا كشته مىشود و داستانش را خواهيم آورد .\r\nميرزا داود خان كه او نيز يكى از هشت تن شمرده ميشد . از سرگذشتش آگاهى نميداريم ، ولى خواهيم ديد كه گرفتار گرديد و در باغشاه با ديگران مىبود .\r\nشيخ مهدى پسر مشروطه‌خواه حاجى شيخ فضل اللّه ، در آن روز جلو يكدسته افتاده به يارى مجلس ميشتافته و ما از سرگذشتش آگاهى نميداريم . جز اينكه در ميان گرفتاران و در باغشاه ميبود كه مستشار الدوله نامش را برده است .\r\nابو الحسن ميرزا شيخ الرييس كه به آزاديخواهى شناخته ميشد چنان كه ديديم او نيز در ميان گرفتاران ميبوده كه مستشار الدوله نامش را ميبرد .\r\nسيد حسن مدير حبل المتين را ديديم كه بميرزا جهانگير خان و ديگران جا داد .\r\n\r\n","description":"","footnote":"","page_name":" 652 ","page_number":684},
  {"content":"\r\n\r\nولى چون قزاقان بگرفتن آن چند تن آمدند سيد حسن در آب انبار نهان شده بود كه همانشب يا فردا خود را بسفارت انگليس رسانيد .\r\nسيد جمال الدين افجه‌اى كه بدانسان به يارى مجلس ميآمد و همراهانش دچار گلوله باران گرديدند ، و ميرزا صالح خان در خانه‌اش را بازگردانيد و او را با كسانى بدرون برد ، پسر بزرگترش ( سيد مهدى ) كه همراه ميبوده بازماندهء سرگذشت را چنين ميگويد :\r\n« ما را در يك حوضخانه‌اى جا دادند ، وزير اكرم با كسانش از بالاخانه‌ها سرگرم جنگ ميبودند . در آن گرفتارى ناهار نيز پخته بودند ، و براى ما سفره گستردند . ولى پيداست كه كمتر يكى خورد . تا نزديكهاى نيمروز در آنجا ميبوديم ، آنگاه فهميديم كه خانه تهى گرديده و ديگر كسى نمانده . چون بيرون آمده باز جستيم ديديم ميرزا صالح - خان و كسانش خانه را گزارده بيرون رفته‌اند . ما نيز جاى درنگ نديده از اين خانه به آن خانه راهى پيدا كرده ، با سختيهايى خود را بيرون انداختيم . پدرم چند زمانى در خانه زنى از همسايگان پنهان مىزيست تا سپس بيرون آمد و با دستور محمد عليميرزا از تهران بيرون رفت .\r\nيكداستان شگفت رهايى يافتن اين ميرزا صالح خان و ديگر جنگندگانست . اينها چنان كه با زيركى و زبردستى جنگيدند كه كشته بسيار كم دادند ، با زيركى نيز خود را از تهران بيرون انداختند كه هيچيكى بدست نيفتادند . ( بجز از مدير روح القدس و آن دو تن كه مامانتوف داستان كشته‌شدنشان را نوشته است ) .\r\nاينها سرگذشتهاييست كه ما دانسته‌ايم . پيداست كه سرگذشتهاى ديگرى نيز بوده .\r\nرويهمرفته در آن روز همه كسانى كه بآزاديخواهى شناخته بودند ، چه آنان كه بيرون آمده در جنگ پا در ميان داشتند و چه آنهايى كه در خانه نشستند و رو ننمودند ، ناچار شدند نهان گردند ، و سپس بسيارى از آنان بباكو يا باستامبول رفتند . يكدسته نيز با همهء بودن در مجلس يا در ميان آزاديخواهان راه با دربار ميداشتند ، و اين بود در اينهنگام ايمن مىبودند و در تهران مانده آسوده ميزيستند .\r\n\r\nپناهيدن تقيزاده بسفارت انگليس\r\nيكداستان ديگرى كه بايد ياد كنيم پناهيدن تقيزاده و كسانى بسفارت انگليس مىباشد . چنان كه ديديم اين نماينده جوان آذربايجان در روزهاى بازپسين خواهان جنگ ميبود . با اينحال در اينروز از خانه بيرون نيامد و رخ ننموده . در حالى كه گذشته از نمايندگى رييس انجمن آذربايجان نيز مىبود كه در جنگ پا در ميان خواستى داشت ، و بهر حال بايستى بيرون آيد . شگفت‌تر آنكه مىگويند : تقيزاده از داستان جنگ پيش از ديگران آگاه شده بوده ، اينست بامدادان نوكر خود را بخانه‌هاى كسانى ميفرستاده و پيام ميداده : « امروز جنگ خواهد شد زودتر بياييد » ، با اينحال خود او بيرون نيامد . در اين‌باره ميرزا على اكبر خان دهخدا نويسنده گفتارهاى صور اسرافيل و كسانى ديگرى نيز با وى همراهى كردند . براون\r\n\r\n","description":"","footnote":"","page_name":" 653 ","page_number":685},
  {"content":"\r\n\r\nپ 203 اين پيكره نشان ميدهد شكر اللّه خان شجاع نظام مرندى را با تفنگچيان مرند ( آنكه در ميان نشسته خود شجاع نظام است . از دست چپ او يكم و دوم پسرانش ميباشند . سوم شناخته نيست . چهارم محسن خان كوژپشت است كه در تيراندازى بسيار آزموده مىبود و كسان بسيارى با تير او كشته شدند ) .\r\n\r\n","description":"","footnote":"","page_name":" 654 ","page_number":686},
  {"content":"\r\n\r\nنوشته : تقيزاده دير رسيد و قزاقان راه ندادند . ولى ما از چنان چيزى آگاه نمىباشيم ، و آنچه ميدانيم هركه آمد و خواست راه پيدا كرد و تقيزاده كه خانه‌اش در پشت مجلس ميبوده « 1 » ميتوانسته زودتر از ديگران بيايد .\r\nبارى ما در اين‌باره نيز گفته‌هاى سيد عبد الرحيم خلخالى را كه دستيار مدير مساوات و در آن روز با تقيزاده همراه ميبوده در دست ميداريم كه خود آنها را ميآوريم . ميگويد :\r\nدر آن روز من خواستم ببهارستان بروم از هر سو كه آهنگ آنجا را كردم را هم ندادند . در اين ميان كه باز مىگشتم در خيابان دوشان تپه بنوكر تقيزاده برخوردم كه مرا آواز داد . پرسيدم آقا كجاست ؟ گفت : در خانه . همراه او روانه شده به خانه تقيزاده رسيدم . امير حشمت و ميرزا على اكبر خان دهخدا و چند كسى ديگر هم در آنجا ميبودند .\r\nنشستيم گفتگو ميكرديم كه ناگهان آواز شليك برخاست و دانستيم جنگ آغاز شده همچنان در آنجا ميبوديم تا جنگ بپايان رسيد ، و چون همه آن پيرامونها را سربازان فراگرفته بودند كسى را ياراى بيرون رفتن نمىبود و ما همچنان گرسنه نشسته نميدانستيم چه بايد كرد . چندان ترس بر ما چيره شده بود كه با چشم خود ديدم موهاى سر دهخدا سفيد گرديد . بدينسان تا يكساعت بغروب بسر داديم و چون به تنگى افتاده بوديم عليمحمد خان داوطلب گرديد « 2 » بيرون رفته چاره‌اى بجويد و چون او رفت و از آنسوى تاريكى فرا ميرسيد ما هم بدانسر شديم از خانه بيرون بياييم ، ولى در آن ميان عليمحمد خان بازگشته درشكه‌اى همراه آورد كه چهار تن : تقىزاده و دهخدا و من و يكى ديگر « 3 » در آن نشستيم و على محمد خان كه شاپو بسر نهاده بود پهلوى درشكچى جا گرفته ما را بسفارت انگليس رسانيد . امير حشمت كه در درشكه جا نيافته پس مانده بود اندكى ديرتر او نيز بما پيوست و بدينسان از بيم و نگرانى درآمده آسوده گرديديم .\r\nدر كتاب آبى در اين‌باره چنين مينويسد : « در پيرامون ساعت نه پيامى از تقيزاده . . .\r\nبماژور استوكس رسيد كه او و سه تن از همراهانش ميخواهند بسفارت پناهنده شوند .\r\nزيرا سپاهيان در جستجوى ايشان هستند و هر دقيقه‌اى بيم آن ميرود كه دستگير شوند و اگر در سفارت پذيرفته نشوند بىگمان كشته خواهند شد . ماژور استوكس از روى دستورى كه داشت پاسخ داد . چندى نگذشت كه تقىزاده و شش تن ديگر كه سه تن ايشان مدير حبل المتين و نايب مديران روزنامه‌هاى مساوات و صور اسرافيل بودند از در هميشگى بسفارت‌خانه درآمدند و بايشان راه داده شد . بيگمانست اگر بايشان راه داده نشدى\r\n\r\n\r\n","description":"","footnote":"\r\n( 1 ) خانه تقيزاده در روبروى مجلس ميبوده . دو روز پيش از بمباران آن را رها كرده خانه‌اى در كوچه‌هاى پشت مجلس ميگيرد .\r\n( 2 ) برادر ميرزا محمد عليخان تربيت و خويشاوند تقىزاده مىبود كه در دبيرستان امريكاييان درس خوانده و زبان انگليسى را خوب ميدانسته و خواهيم ديد كه سال ديگر يكى از سردستگان مجاهدان گرديده بود و در كشاكش اعتدالى و انقلابى كشته شد\r\n( 3 ) نام آنكس را ياد نكرده .\r\n","page_name":" 655 ","page_number":687},
  {"content":"\r\n\r\nبيش از سه تن از آنان سرنوشت ميرزا جهانگير خان و ملك المتكلمين را كه فرداى آن روز بىرسيدگى خفه كرده شدند پيدا كردندى »\r\nسيد حسن مدير حبل المتين را خلخالى ميگويد فرداى آن روز بسفارت آمد و اين راست‌تر است ، و بهر حال چنان كه ميدانيم او از همراهان تقيزاده نمىبود .\r\nبدينسان روز تيره دوم تيرماه بپايان رسيد . بدينسان جنبش چند ساله تهران پ 204 اين پيكره نشان ميدهد دو تن از سران مجاهدان سران تبريز را . ( آنكه از دست راست ايستاده مشهدى محمد عليخان و آن ديگرى اسد آقا خان است . چنان كه خواهيم نوشت در جنگها يكچشم اسد آقا را گلوله برد و اين پيكره پيش از آن داستان برداشته شده )\r\n\r\n","description":"","footnote":"","page_name":" 656 ","page_number":688},
  {"content":"\r\n\r\nخاموش گرديد . از كارهاييكه در اينروز رخداد يكى هم اين بود كه در آن جنگ و كشاكش با دستور محمد عليميرزا شيخ محمود ورامينى و سيد محمد يزدى ، كه از سرجنبانان آشوب ميدان توپخانه ميبودند ، و دو سه تن ديگرى را كه با دستور عدليه در بند و زنجير ميبودند ، رها گردانيده بباغشاه بردند و در آنجا شاه بشيخ محمود و سيد محمد مهربانيها نمود و بهريكى خلعتى داد . نيز براى بازگشتن صنيع حضرت و يارانش كه در كلات مىبودند تلگراف فرستاده شد .\r\n\r\nفرداى آن روز\r\nلياخوف چون فيروز درآمده بنياد مشروطه را برانداخته بود رشته همه كارها در دست او ميبود . روز چهارشنبه سوم تيرماه ( 24 جمادى الاولى ) در تهران فرماندارى نظامى برپا گرديد .\r\nآگهى در اين‌باره در بيست و دوم جمادى الاولى ( يكروز پيشتر از بمباران ) با دست لياخوف نوشته شده و بچاپخانه رفته بود و امروز در شهر پراكنده گرديد .\r\n« مردم نميبايست در خيابانها در يكجايى گرد آيند . اگر كسانى نافرمانى نمودندى سپاهيان بايستى با شليك تفنگ پراكنده‌شان گردانند . كسى نمىبايست افزار جنگ همراه خود دارد . آنان كه با سپاهيان ستيزيدندى سپاهيان يارستندى آنانرا بزنند »\r\nهمه نشانه‌هاى مشروطه از ميان برخاسته ، نه روزنامه‌اى ، نه انجمنى ، نه گفتارى ولى كارها بسامان و آرامش پديدار مىبود . امروز جار كشيدند كه بازارها باز شود ، و بازاريان از ترس فرمان بردند و بازارها را باز كردند . قزاقان در شهر گرديده از دست - اندازى سربازان سيلاخورى و سوارگان قره‌داغى و ديگران نيز جلو ميگرفتند . تنها خانه - هايى را كه خود شاه فرمان ميداد تاراج ميكردند . امروز خانه‌هاى جلال الدوله پسر - ظل السلطان ، و ظهير الدوله شوهر خواهر ظل السلطان را هم تاراج كردند . و آنچه ميبود سربازان و قزاقان بردند . شگفت آنكه به خانه ظهير الدوله توپ بستند و پس از آن بتاراج دادند . با آنكه كسى در آنجا براى ايستادگى نمىبود . خود ظهير الدوله در گيلان ميبود و فرماندارى آنجا را ميداشت .\r\nچنان كه گفتيم دشمنى محمد عليميرزا بيش از همه با ظل السلطان ميبود ، و اين چون خويشى با او ميداشت و از هواداران او شمرده ميشد ، اين زيان را ديده . اينكه گفته‌اند از « انجمن اخوت » كه در آنخانه برپا ميشد گلوله بقزاقان انداخته بودند ، و يا پسر ظهير - الدوله ( ظهير السلطان ) از آزاديخواهان ميبود دروغست .\r\nامروز محمد عليميرزا « دستخط » پايين را بمشير السلطنه سروزير نوشت :\r\n« چون ايجاد انجمنهاى بىنظامنامه اسباب هرج‌ومرج شده بود و روزنامه‌ها » « و ناطقين بكمك آنها نزديك بود رشته انتظام مملكت را برهم زنند ، و چون زمام » « امور در تحت قوه مخصوص ما در دست معدودى از عقلا بايد باشد هرچه خواستيم از » « فسادات آنها جلوگيرى كنيم و انجمنها را بوظايف خود بياوريم بواسطهء حمايت مجلس »\r\n\r\n","description":"","footnote":"","page_name":" 657 ","page_number":689},
  {"content":"\r\n\r\n« از آنها ممكن نشد تا آنكه براى برقرار كردن نظم و آسايش عموم كه از طرف » « باريتعالى بما تفويض شده است خواستيم مفسدين را دستگير نماييم مجلس از آنها » « حمايت نمود و عده‌اى از اشرار مجلس را پناه‌گاه قرار داده در مقابل قشون دولتى سنگر » « بسته بمب و نارنج و آلات ناريه استعمال كردند ما هم از امروز تا سه ماه ديگر مجلس » « را منفصل نموده پس از اين مدت وكلاى متدين ملت و دولت دوست منتخب شده با » « مجلس سنا موافق قانون اساسى پارلمان مفتوح شده مشغول انتظام گردد » .\r\nچنان كه ميدانيم اين « دستخط » نويسى دنباله نقشه‌ايست كه با لياخوف و سفارت روس كشيده بودند ، و براى جلوگيرى از ايراد دولتهاى بيگانه بود . با اين نوشته دو چيز را ميفهمانيدند : يكى آنكه از راه ناچارى بوده ، كه بمجلس دست باز كرده‌اند .\r\nديگرى اينكه مشروطه را برنينداخته ، بلكه شاه از روى قانون ، مجلس را كناره گردانيده و پس از سه ماه - با مجلس سنا - دوباره گشاده خواهد شد .\r\nنيز همان روز يا فرداى آن « دستخط » ديگريرا بمشير السلطنه نوشت كه در پايين مىآوريم :\r\n« مقصود خاطر ما امنيت مملكت و آسودگى عامه رعايا و اقداماتى كه در دستگيرى » « مفسدين و اشرار شده به جهت آسايش و رفاهيت آنان بوده براى اينكه مردمان بىتقصير » « و رعاياى سلامت خواهان از تزلزل و اضطراب خارج شده از رأفت و مرحمت ذات » « ملوكانه بهره‌مند باشند بموجب اين دستخط عفو عمومى را شامل حال كافه مردم داشته » « تصريحا مقرر مىفرماييم از تمام متهمين اغماض ميفرماييم در حق آنها هم كه گرفتار » « شده‌اند مجلس استنطاقى از اشخاص بىغرض منصف تشكيل خواهيم نمود بدقت غور - » « رسى كامل نمايند هركس بىتقصير است مرخص شود به شرط آنكه اهالى از حدود قانونى » « كه از طرف حكومت نظامى منتشر مىشود تجاوز ننموده مرتكب حركت خلاف » « قاعده نشوند »\r\nبا اين نوشته « عفو عمومى » بمشروطه‌خواهان مىداد . ولى اين نيز جز رويه‌كارى نميبود ، و جز بسته شدن زبان بيگانگان خواسته نميشد .\r\nچون اين دو « دستخط » براى بيگانگان ميبود ، رونويسهايى از آنها بسفارتخانه‌ها فرستادند ، و از آنسوى علاء السلطنه وزير خارجه هر دو را با تلگراف بهمه‌جا رسانيد .\r\n\r\nكشته شدن ملك و ميرزا جهانگير خان\r\nامروز در شهر همچنان جستجوى آزاديخواهان ميكردند و هركه را مييافتند دستگير كرده بباغشاه ميبردند . از آنسوى ، امروز ملك المتكلمين و ميرزا جهانگير خان را ، بىآنكه بازپرس كنند و يا بداورى كشند ، نابود گردانيدند . در اين‌باره سخنان پراكنده بسيار است . ولى ما چون داستان را از ميرزا على اكبر خان ارداقى ، كه خود در باغشاه با آن دو تن و با ديگران همزنجير ميبوده پرسيده‌ايم همان گفته‌هاى او را ميآوريم ميگويد :\r\n\r\n","description":"","footnote":"","page_name":" 658 ","page_number":690},
  {"content":"\r\n\r\nپ 205 ستار خان و باقر خان و ديگر سردستگان با مجاهدان\r\n\r\n","description":"","footnote":"","page_name":" 659 ","page_number":691},
  {"content":"\r\n\r\nشب چهارشنبه را كه با آن سختى بپايان رسانيديم بامدادان از خواب برخاستيم و قزاقان هر هشت تن را بيك زنجير بسته بودند بيرون ميبردند و چون آنان را برميگردانيدند هشت تن ديگرى را ميبردند . حاجى ملك المتكلمين و برادرم قاضى به خوردن ترياك عادت ميداشتند براى هر دو ترياك آوردند . و چون اندكى گذشت دو تن فراش براى بردن ملك و ميرزا جهانگير خان آمدند و ايشان را از قطار بيرون آورده به گردن هر يكى زنجير دستى ( شكارى ) زده گفتند : « برخيزيد بياييد » گويا هر دو دانستند كه براى كشتن ميبرندشان .\r\nملك دم در با آواز دلكش و بلند خود اين شعر را خواند :\r\n ما بارگه داديم اين رفت ستم بر ما * بر بارگه عدوان آيا چه رسد خذلان \r\nاين را خوانده پا از در بيرون گذاشت . ما همگى اندوهگين گرديديم و اين اندوه چند برابر شد هنگاميكه ديديم آن دو فراش زنجيرهايى را كه به گردن ملك و ميرزا جهانگير خان زده و ايشان را برده بودند برگردانيده در جلو اطاق به روى ديگر زنجيرها انداختند و ما بيگمان شديم كه كار آن بيچارگان به پايان رسيده .\r\nدر اين هنگام بود كه براى نخستين بار گفتگو ميانه گرفتاران آغاز گرديد . حاج محمد تقى از برادرم پرسيد : ديشب كه شما را بردند كجا رفتيد و بازگشتيد ؟ . . برادرم گفت : ما را نزد لياخوف بردند كه ميخواست ماها را ببيند . خود سخنى نگفت ولى شاپشال كه پهلويش مىبود بميرزا جهانگير خان شماتت نموده گفت : « من جهود زده‌ام ؟ . . » « 1 » سپس سركرده‌اى كه ما را برده بود راپورت گفتار مرا در قزاقخانه به لياخوف داد ، و چون ما را برگردانيدند بيگمان بوديم هر سه را خواهند كشت . كنون نمىدانم چرا مرا بكشتن نبردند ؟ ! .\r\nاين داستانيست كه آقا ميرزا على اكبر خان ياد مىكند و ما آن را از هرباره راست ميشماريم . مامونتوف نيز مىنويسد ، « سرگذشت اين دو تن بسيار ساده بود . امروز ايشان را بباغ بردند و پهلوى فواره نگاه داشتند . دو دژخيم طناب به گردن ايشان انداخته از دو سو كشيدند . خون از دهان ايشان آمد و اينزمان دژخيم سومى خنجر بدلهاى ايشان فرو كرد مدير روزنامه را هم بدينسان كشتند . » « 2 »\r\nدر جاى ديگر مينويسد : « من بشاپشال ژنرال آجودان شاه گفتم : سر كى ماركويچ نام اين دو تن مدير روزنامه و ناطق كه بكيفر رسانيدند چه بود ؟ . . گفت : صور اسرافيل مدير روزنامه و ملك المتكلمين را ميپرسيد ؟ گفتم . آرى . گفت : « شاه پافشارى داشت كه بايشان كيفر دهد . ولى ديگران را در بند نگاه خواهند داشت تا مجلس آينده باز شود . . » .\r\n\r\n\r\n","description":"","footnote":"\r\n( 1 ) شاپشال چنان‌كه پاولويچ ايرانسكى نوشته از تيره « كارايم » ميبوده . ولى در ايران او را جهود شناخته بودند و در صور اسرافيل نيز او را جهودزاده مىخواند .\r\n( 2 ) دانسته نيست كدام مدير روزنامه را ميگويد .\r\n","page_name":" 660 ","page_number":692},
  {"content":"\r\n\r\nآگاهى از كشته شدن اين دو تن با آنحال چون در شهر پراكنده گرديد ترس مردم هرچه بيشتر شد و نمايندگان مجلس و سردستگان آزادى هركدام بجستن پناهگاهى يا نهانگاهى ميكوشيدند و چون بيشتر ايشان بسفارت انگليس پناهنده ميشدند ، و چنان كه در كتاب آبى مىنويسد بامداد اين روز چهل و سه يا چهل و چهار تن ديگر بر شماره بست‌نشينان آنجا افزوده بود ، از اين جهت لياخوف كسانى را از قزاق و سرباز در پيرامون در سفارت بپاسبانى برگماشت كه جلوگيرى از رفتن مردم به آنجا نمايند و اين داستان دنباله‌اى پيدا كرد كه ياد آن را در جاى خود خواهيم كرد .\r\n\r\nبا ديگران چه كردند ؟ . .\r\nبا اين پيشامدها باغشاه « كانون خودكامگى » گرديد محمد عليميرزا كينه‌هاى دو ساله مىجست . از آنسو درباريان ستمگر پستنهاد كه از مشروطه رنجشهاى بسيار ميداشتند ، اكنون فرصت يافته با كسانى كه بدستشان مىافتاد دژرفتارى بىاندازه ميكردند .\r\nچنان كه ديديم ديروز كسان بسيارى را به اين باغ آوردند ، و امروز هم ديگران را به آنان افزودند و ما بهتر ميدانيم كه نخست بداستان اين دستگيرشدگان پرداخته آنچه دانسته‌ايم بنويسيم تا سپس بداستانهاى ديگر رويم . كسانى كه در آن روزها در باغشاه مىبودند ، اگر ديده‌هاى خود را نوشتندى كتاب شگفتى پديد آمدى . ولى ما چون آگاهى كم ميداريم بكوتاهى خواهيم نوشت :\r\nشادروانان بهبهانى و طباطبايى ، با آن هواداريها كه در دو سال با محمد عليميرزا نموده و با آن فريبها كه ازو خورده بودند ، چون بنيادگزار مشروطه شمرده ميشدند در نزد او از گناهكاران بزرگتر مىبودند . با اينحال چون عنوان سيدى و ملايى مىداشتند محمد - عليميرزا نتوانست بيش از آنكه كرده بود بكند . بهبهانى سه روز دربند ميبود و پس از آن روانه خاك كلهرش گردانيدند . طباطبايى چون زن شاه ( دختر كامران ميرزا ) پشتيبانى به او مينمود از دميكه بباغ رسيد آسوده و گرامى ميبود و پس از سه روز رها گرديده درونك نشست ، و سپس آهنگ خراسان كرد . پسر او ميرزا محمد صادق بفرمان شاه از ايران بيرون و روانه اروپا گرديد . حاجى امامجمعه خويى رها گرديد و در تهران بزندگى پرداخت . مستشار - الدوله ماهها دربند مىبود تا او نيز رها گرديد و محمد عليميرزا او را بنويسندگى خود برگزيد . از شيخ مهدى و ابو الحسن ميرزا آگاهى نميداريم و همين اندازه مىدانيم كه آنان نيز رها گرديده از ايران بيرون رفتند .\r\nاما قاضى ارداقى و آندسته از گرفتاران بازمانده داستان ايشان را از گفته ميرزا على اكبر خان مىآوريم . ميگويد :\r\nهمان روز كه ملك و ميرزا جهانگير خان را كشتند در يكى از اطاقها دادگاهى براى بازپرس و رسيدگى برپا گردانيدند كه باشندگانش اينان مىبودند :\r\nمؤيد الدوله حكمران تهران ، شاهزاده مؤيد السلطنه ، سيد محسن صدر الاشراف ،\r\n\r\n","description":"","footnote":"","page_name":" 661 ","page_number":693},
  {"content":"\r\n\r\nارشد الدوله ، يكتن مير پنج قزاقخانه ، ميرزا عبد المطلب يزدى ( مدير روزنامه آدميت ) پ 206\r\n\r\n","description":"","footnote":"","page_name":" 662 ","page_number":694},
  {"content":"\r\n\r\nمحقق شهربانى ، ميرزا احمد خان ( اشترى ) . « 1 » از همانروز كسانى را كه در پيرامون آقايان طباطبايى و ديگران گرفتار گرديده و از آنان كارى سر نزده بود يكايك به آن اطاق برده پرسش‌هايى نموده رها ميكردند . آقا محمد على پسر ملك را هم پس از حادثه پدرش رها كرده بودند . بدينسان از شماره ما بسيار كاست . در اين ميان يحيى ميرزا را كه گرفتار كرده بودند نزد ما آوردند و اين هنگام بود كه همه را كه بيست و دو تن ميبوديم با زنجير و آن حال آسيب ديدگى برده نهاده پيكره‌ها از ما برداشتند . « 2 » پس از آن سيد يعقوب شيرازى را هم پيش ما آوردند . اين بيست و اند تن همچنان در زير زنجير روز مىگزارديم . ناهار و شام بهر يكى گرده نانى با خيار ميدادند و روزانه دو بار هشت تن و هشت تن با زنجير در گردن بيرون مىبردند ، و بايد انديشيد كه ما چه رنجى ميكشيديم و چه شرمندگى نزد هم ميداشتيم . در اين ميان شكنجه و آزار هم دريغ نميكردند . بويژه درباره چند تنى و بويژه درباره بيچاره مدير روح القدس و ضياء السلطان . دادگاهى كه برپا شده بود در زمينه سه چيز جستجو داشت و هميخواست با شكنجه و فشار از كسانى آگاهىها پيدا كند . آن سه چيز يكى اينكه بمب را بشاه كه انداخته ؟ . ديگرى آنكه بنيادگزار انجمن خانه عضد الملك كه بوده ؟ سوم تفنگ بمجاهدان كه ميداده ؟ اينها مىبود آنچه دنبال مىنمودند . و گرنه بداستان مشروطه و مجلس نميپرداختند . چون مدير روح القدس و ضياء السلطان را گمان كرده بودند در زمينه نارنجك انداختن بشاه آگاهى ميدارند آنانرا زير شكنجه سخت گرفته هر شب بيرونشان برده و بسه پايه بسته كتك بىاندازه ميزدند و با آنكه فريادهاى دلخراش ايشان باغشاه را فرا ميگرفت از آنهمه وزيران و اميران كسى بدادشان نمىرسيد . ما را بدبختى خودمان يكسو و حال جگرسوز اين بيچارگان يكسو . سرانجام هم لقمان الملك حكيم شاه بود كه دلش به حال آن بدبختان سوخته با خشم گفت تا كى تنهاى ما خواهد لرزيد و تا كى دست\r\n\r\n\r\n","description":"","footnote":"\r\n( 1 ) ميرزا احمد خان ( يا آقاى اشترى ) را كه اكنون نيز هست از عدليه برده بودند و او بگرفتاران دلسوزى بسيار نشان ميداده است .\r\n( 2 ) پيكره 206 پيكره 206 نشان ميدهد يكدسته از گرفتاران باغشاه را . ( چنان كه ديده مىشود در خود پيكره شماره‌هايى گزارده شده و اينك نامهاى آنان از روى شماره‌ها ياد كرده مىشود : ( 1 ) قاضى - ارداقى ( 2 ) مدير روح القدس ( 3 ) ميرزا حسن نوكر آقا بالا خان سردار ( 4 ) شيخ ابراهيم پسر عموى روح القدس ( 5 ) آقا مجيد سيگار فروش ( 6 ) آقا على سرباز ( 7 ) شريف صحاف ( 8 ) ميرزا محمد عليخان مدير روزنامه ترقى ( 9 ) مشهدى باقر تبريزى ( 10 ) حشمت نظام ( 11 ) شاهزاده ناصر - الممالك ( 12 ) ميرزا على اكبر خان معتمد ديوان ( 13 ) ميرزا محمد على پسر حاجى ملك - المتكلمين ( 14 ) نايب باقر خان ( 15 ) ميرزا داود خان ( 16 ) يحيى ميرزا ( 17 ) ميرزا بزرگ تبريزى ( 18 ) شيخ ابراهيم طالقانى ( 19 ) حاجى خان خياط ( 20 ) على بيك نوكر مستشار الدوله ( 21 ) حاجى محمد تقى بنكدار ( 22 ) ميرزا على اكبر خان برادر قاضى . از اين بيست و دو تن آنچه ما ميدانيم اكنون 13 و 21 و 22 زنده‌اند )\r\n","page_name":" 663 ","page_number":695},
  {"content":"\r\n\r\nاز جان اين بيچارگان نخواهيد برداشت ؟ . . در نتيجه خشم و گله او دست از شكنجه آنان برداشتند . اين لقمان الملك كه خدا روانش را شاد دارد نيكى ديگرى هم با ما كرده ، و آن اينكه ماها جز يك پيراهن و يك زيرشلوارى در تن خود نميداشتيم كه پس از چند روزى پوسيد و از هم دريد و همگى به حال بدى افتاديم . آن شادروان بهر يكى پيراهن و زيرشلوارى تازه فرستاد و با اين كار خود آبروى ما را بازخريد .\r\nسردسته پاسبانان ما سلطان باقر نامى بود كه شكنجه را هم او ميداد . شبى بشيوهء هميشگى بيچاره مدير روح القدس را برده و با كتك سراپاى تن او را خسته و كوفته با اينحال زير بغلش را گرفته باطاق آورد و بر سر جاى خود رسانيده خواست زنجير را بگردنش بيندازد . در اينميان لندلند نموده و دشنام داده ميگفت : « آخرش نگفتى . . . » بيچاره روح القدس با حالى كه ميداشت و نالان و ناتوان افتاده بود زبان بلابه باز نموده گفت :\r\n« جناب سلطان آخر من چه ميدانم كه بگويم ؟ ! » باقر خان از اينسخن برآشفته و دست بشلاق برده بيست و سى شلاق ديگر بر تن كوفتهء آن بيچاره فرود آورد . سپس خشم خود را نخورده رو به ديگران آورده و از هرچند يكى را شلاقهايى نواخت ، بحاجى محمد تقى ، ببرادرم قاضى ، بيحيى ميرزا ، بميرزا داود خان ، بباقر خان . در اين شب يحيى ميرزا حالى نشان داد كه همه را در شگفت انداخت . زيرا تا چند شلاقى كه باقر خان بر سر و روى او مينواخت خم بابروى خود نياورده در اينميان باقر خان قدرى واپس رفته و پاها را گشادتر گزاشت كه اين خود ميرسانيد كتك فراوانى به او خواهد زد . يحيى ميرزا به آرامى سر خود را از زير زنجير پيچانيده رو به ديوار كرد و پشت خود را بدم شلاق داد . در اينميان باقر خان بيكار نايستاده همچنان شلاق را فرود ميآورد و تا شصت و هفتاد شلاق پياپى نواخت با آنكه جز پيراهن يك لارخت ديگرى بر تن او نميبود . ما بيگمان بوديم كه از خود رفت .\r\nولى همين كه باقر خان كتك‌ها را زده از در بيرون رفت يحيى ميرزا رو برگردانيده با چهره گشاده و آرامى چنين گفت : « رفت آن نامرد ؟ » . ما را از اينحال شگفتى گرفت و اين شكيبايى و آرامى او مايه دلدارى همگى شده نيمى از اندوه ما كاسته گرديد . سپس هم لب بسخن باز كرده داستانهايى از رنج و فداكارى آزاديخواهان فرانسه سرود و با اين رفتار و گفتار خود آب بر آتش دلها ريخت .\r\nاين يحيى ميرزا پوست سفيد و چهره گشاده و زيبائى ميداشت و رفتارش زيباتر از آن ميبود . از روزيكه نزد ما آمده يگانه مايه دل آسودگى ما سخنان او بود كه پندها سروده و داستانها رانده آن سختىها را بر ما آسان مىگردانيد . همان شب كه آن شلاقها را خورد و با اينهمه رشته گشاده‌رويى و شيرين‌زبانى را از دست نهشت ما به شك افتاديم آيا آن شلاقها بر تن اين گزندى نرسانيده و براى آزمودن پراهنش را بالا زده بوديم سراسر پشت او كبود و سياه گرديده و كوفته شده و از آنجا شگفت ما بيشتر گرديده .\r\nدوازده روز بدينسان بسر برديم و روز سيزدهم برادرم قاضى را كشتند . چگونگى\r\n\r\n","description":"","footnote":"","page_name":" 664 ","page_number":696},
  {"content":"\r\n\r\nآنكه برادرم بامداد و شام اندكى ترياك خوردى . اين بود هر روز ترياك براى او مىآوردند . پس از چند روزى رضا بالا رييس نظميه كه با برادرم از دير زمان دوست ميبودند به آنجا آمده حال ما را پرسيد . برادرم با زبان او سفارش بخانه‌مان فرستاد كه قوطى كه در آن حب‌هاى ترياك ساخت دواخانه شورين ميبود برايش بفرستند . اين كار انجام گرفت و قوطى را آوردند كه هر روز بامدادان دو حب از آنها مىخورد . شبها برادرم قرآن ميخواند و چون آواز خوشى ميداشت قزاقان نيز گوش ميدادند . شب دوازدهم چون چند آيه قرآن خواند از دلتنگى كه او ميداشت و ما همگى ميداشتيم از شعرهايى كه روضه‌خوانان ميدارند :\r\n چون شد بساط آل نبى در زمانه طى * آمد بهار گلشن دين را زمان دى \r\nخواندن گرفت ما پ 207 لقمان الملك همگى گريستيم . قزاقان نيز اندوهگين گرديدند .\r\nفردا كه شد سلطان باقر خان آمد و پرسيد ديشب كه روضه خوانده ؟\r\nراپورتش را باعليحضرت داده‌اند چگونگى را برايش گفتيم گفت ديگر نبايد چنين كارى كنيد سپس ببرادرم گفت آن قوطى حب را بده نزد من باشد برادرم راضى نميشد . باقر خان پافشارى كرده قوطى را ازو گرفت و هنگام شام آمده دو حبى بيرون آورده داد . ولى برادرم آنها را نخورده ترياكى كه از پس‌انداز نزد من بود گرفته خورد . شب زمانى كه خوابيده بوديم باقر خان آمده ما را بيدار كرد و بآخشيج\r\n\r\n","description":"","footnote":"","page_name":" 665 ","page_number":697},
  {"content":"\r\n\r\nهميشه مهربانى نمود و گفتگوهاى شيرين بميان آورد . ما شوند اين كار او را ندانستيم .\r\nبامدادان كه برخاستيم چون ترياك ديگرى نبود برادرم آن دو حب ديشبى را كه نزد من ميبود گرفته خورد . يكربع نگذشته كه ناگهان حالش بهم خورد و داد زد مرا بگيريد .\r\nما گردش را گرفته نميدانستيم چه چاره نماييم . در اين ميان ديديم خبر بباقر خان رسيده و از خواب برخاسته بدانجا شتافت و بىآنكه پرسشى نمايد يا در شگفت باشد زنجير از گردن برادرم باز كرد و او را برداشته و برد و پس از يكساعت خبر دادند كه مرده است . اين زمان دانستيم آن آمدن ديشبى باقر خان بهر چه ميبوده .\r\nپس از اين داستان زمانى هم ما در بند ميبوديم تا از همه‌مان آنچه بايستى بپرسند پرسيدند و چون نتيجه‌اى بدست نيامد من و يحيى ميرزا و ميرزا داود خان را از آنجا به خانه مؤيد الدوله حاكم تهران فرستادند . در آنجا از هر يكى پايندنده گرفته رها نمودند .\r\nدرباره يحيى ميرزا محمد عليميرزا انديشه ديگرى ميداشته ، ولى حشمت الدوله ازو هوادارى مينمود ، و اين بود پس از رهايى بگمرك آستارا فرستادندش و از آسيبهاييكه ديده بود جان بدر نبرده پس از زمانى درگذشت . مدير روح القدس را بانبار فرستادند كه بيچاره را در آنجا نابود ساختند . « 1 » ديگران را يكى پس از ديگرى آزاد كردند . اين بود گفته ميرزا على اكبر خان .\r\n\r\nرنجش ميانه محمد على ميرزا و انگليسها\r\nاين هم اندكى از سرگذشت دستگيرانست . اكنون مىبايد بداستان بست‌نشينان پردازيم : در تاريخ مشروطه يكى از كارهاى ناستوده پناهيدن بسفارتخانه‌هاى بيگانگان بوده . اين را در آغاز جنبش نخست در تهران كردند ، و سپس در تبريز پيروى نمودند ، و در اين پيش‌آمد نيز دسته‌هايى به آن برخاستند . اين كار را در آن زمان زشت نمىشماردند با اين حال مردان گردنفرازى از آن باز مىايستادند ، و ما ديديم كه ميرزا جهانگير خان و همراهانش از رفتن بسفارت انگليس خوددارى نمودند .\r\nچنان كه ديديم كاركنان دولت روس در برانداختن مشروطه بمحمد على ميرزا ياوريها ميكردند ، و اين نتيجه آن را داد كه كاركنان انگليسى نيز بهوادارى از آزاديخواهان برخاستند ، و اين سفارتخانه را به روى پناهندگى باز گزاردند . بلكه ديديم كه درشكه با غلام سفارت براى آوردن تقيزاده فرستادند . لياخوف قزاق و سرباز براى جلوگيرى گماشت . با اين حال كسانى راه يافته و خود را بدرون سفارت ميرسانيدند ، گذشته از تقيزاده و همراهان او ، از كسان بنام بهاء الواعظين و معاضد السلطنه و صديق الحرم و ميرزا مرتضى قلى ( نماينده اسپهان ) به آنجا پناهيدند . از آنسوى بسيارى از مشروطه‌خواهان\r\n\r\n\r\n","description":"","footnote":"\r\n( 1 ) مدير روح القدس را بيك چاهى انداخته بودند كه در آنجا پس از چند روزى شكنجه گرسنگى و جان‌كنى درگذشته است .\r\n","page_name":" 666 ","page_number":698},
  {"content":"\r\n\r\nدر قلهك كه نشيمن تابستانى سفارتست چادر زده نشيمن گرفتند و كم‌كم به شماره آنان بسيار افزود . راستش آنكه كسانى اينرا مايه نازش مىپنداشتند و با يكديگر همچشمى مينمودند ، و چون دويست تن يا بيشتر در آنجا فراهم شده بودند بنمايشهايى مىپرداختند . بىارجكان در روز جنگ نامردى نموده رو پنهان گردانيده و مايه شكست مشروطه شده بودند ، و اكنون بيخردانه بخودنماييهاى بيهوده‌اى ، آن نيز در زير درفش بيگانه ، ميپرداختند .\r\nبهر حال محمد على ميرزا و لياخوف از اين رفتار سفارت رنجيدند ، و لياخوف قزاقانى فرستاد كه گرداگرد سفارت را گرفتند و سختگيرى بسيار كردند ، و اين رفتار او بسفارت گران افتاده سفير را واداشت كه رنجيدگى نمايد و از دولت خود داد خواهد . از اينسوى محمد على ميرزا نيز تلگرافى بشاه انگليس فرستاد كه در آنجا چنين ميگويد :\r\n« دسته‌اى از آشوبگران را ظل السلطان برانگيخته ميخواستند مرا از تاج و تخت بىبهره گردانند ، و چون من بسركوفت آنان برخاستم سفارت انگليس غلامان خود را فرستاده آشوبگران را به پناهيدن بسفارت ميخواند ، و اين خود دست يازيدن به كارهاى ايران مىباشد . » پادشاه انگليس پاسخى داد كه در آنجا ميگويد : « بست‌نشينى در ايران هميشه بوده است ، و آنان كه در سفارت تهران مىباشند اگر زينهار به آنها داده شود از آنجا بيرون خواهند رفت . ولى اينكه سپاهيان شما گرد سفارتخانه را گرفته‌اند و هركس از آنجا بيرون مىآيد ميگيرند اين خود ناپاسداريست كه نمىتوان برتافت ، و هرگاه به زودى رفتار ديگرى پيش نگيريد دولت من ناچار خواهد بود بكارهايى برخاسته ارج بيرق خود را بازگرداند » .\r\nاين كشاكش دنباله درازى پيدا كرد . انگليسيان پافشارى نموده مىخواستند كه دولت ايران از راه رسمى آمرزش خواهد ، و از آن سوى درباره پناهندگان گفتگو در ميان مىبود و انگليسيان به كشته شدن ملك و ميرزا جهانگير خان بىهيچ بازپرس و داورى ايراد گرفته مىگفتند : با اين حال مردم را سزاست كه بجان خود ايمن نباشند و بسفارت پناهند . محمد على ميرزا پافشارى مىنمود كه آنان از سفارت بيرون آيند ، و درباره تقىزاده و چند تن ديگرى ميخواست چند سالى از ايران دور باشند . سفارت ايستادگى مىكرد كه زمان دورراندگى آنان بسيار بيش نباشد . بدينسان گفتگوها ميرفت ، تا سرانجام برخى از پناهندگان خود بدربار ميانجى برانگيختند و بيرون رفتند .\r\nمعاضد السلطنه بيرون رفته آهنگ اروپا كرد . درباره امير حشمت و چند تن ديگرى ( از آذربايجانيان ) نهاده شد كه بآذربايجان بازگردند . درباره تقىزاده و دهخدا و بهاء الواعظين و صديق حرم و مدير حبل المتين چنين نهاده شد كه محمد على ميرزا در رفت سفر بپردازد و از ايران بيرون روند ، و جز از تقىزاده كه بىنيازى نموده پولى نگرفت ، ديگران گرفتند ، ( و بلكه به نوشته كتاب آبى فزونتر از آن ميخواستند ) ، و همگى در كالسكه‌هاى دولتى نشسته همراه غلامان سفارت از راه گيلان روانه قفقاز شدند ،\r\n\r\n","description":"","footnote":"","page_name":" 667 ","page_number":699},
  {"content":"\r\n\r\nو چون بباكو رسيدند هر يكى بسوى ديگرى رفتند .\r\nبدينسان سفارت تهى گرديد . ولى در قلهك همچنان كسانى ميبودند و دربار نيز ارجى نمىنهاد . چون راپورت سوم لياخوف در اين زمينه است و خود مىرساند كه در اين رنجش انگليسيان بازخواستى از لياخوف رفته است آن را در پايين مىآورم :\r\n\r\nمحرمانه\r\nراپرت شماره 62 « جناب جلالتمآبا در خصوص سؤال جناب جلالتمآب عالى در حق معامله قزاقها » « در جنب سفارت انگليس و مانع شدن ايشان كه كسى بسفارت التجا نكند بنده شرف » « دارم كه تفصيل ذيل » پ 208 ستار خان « را عرض كنم از » « راپورتى كه سابق » « دادم جناب جلالتماب » « عالى مسبوقيد كه » « قرارداد شده بود كه » « تمام سفارت در روز » « اجراى كار محاصره » « شوند كه كسى نتواند » « داخل شده و التجا » « كند اما جهت مواظبت » « مخصوص كه در حق » « سفارت انگليس شده » « است اينست كه در » « پنجم ژون ( روسى ) » « ( هجدهد ژون » « فرنگى ) سفير از » « سفارت مرا بتلفون » « دعوت كرد و گفت » « نظر باطلاعاتى كه » « بايشان رسيده سفارت » « انگليس بويى از كار » « برده و ميداند چه واقع » « خواهد شد و قرار » « داده است كسانى را »\r\n\r\n","description":"","footnote":"","page_name":" 668 ","page_number":700},
  {"content":"\r\n\r\n« كه پناه مىبرند قبول كرده و حمايت نمايد كه موفقيت ما را ناقص و ضعيف كند و به اين » « جهة سفير به بنده امر كرد كه سفارت انگليس را بيشتر مواظبت كنم . اما در خصوص » « اينكه سفير به بنده گفت ( چنانچه راپورت داديم ) كه عوض محاصره كردن سفارت انگليس » « بهتر بود كه دكاكين و خانه‌هاى اتباع روسيه را كه در اطراف سفارت انگليسند محاصره » « كنيم تا مانع دخول مردم بسفارتخانه انگليس شود . »\r\n« در وقت قرار دادن ترتيبات اين فكر به نظر نيامد من اعتراف ميكنم كه اين ترتيب » « بهتر و عاقلانه‌تر بود زيرا هم مردم را از دخول بسفارت مانع ميشد و هم سفارت را از » « حق پروتست كردن محروم ميكرد ما اين ترتيب را در آن وقت تشبث نكرديم بجهة » « اينكه در آنموقع باريك كه ما مشغول اين ترتيبات بوديم بفكر هيچكس نيامد . شرف » « دارم از اينكه صورت اسماء افسرانى را كه در زمان اجراى كار خدمات شايان خودشان » « را از سايرين ممتاز كرده‌اند و بنده ايشان را لايق ميدانم كه با نشان دولت روسيه » « مكافات شوند تقديم خدمت كنم منتظر اوامر عالى كولونل و . لياخوف »\r\nاز كارهاييكه در آن روزها در تهران رخ داده و ما بايد ياد كنيم يكى آنكه با دستور باغشاه گورهاى عباس آقا كشنده اتابك و سيد عبد الحميد و حاجى سيد حسين كشته‌هاى نخست راه آزادى را كنده استخوانهاى آنها را بيرون آورده دور انداختند .\r\nنيز صنيع حضرت و همراهان او كه با دستور عليميرزا از كلات بيرون آمده بودند و در هر كجا حكمرانان پيشواز و پذيرايى به آنان ميكردند چون بتهران خواستندى درآمد محمد عليميرزا كالسكه دولتى و اسبهاى يدكى دم سرخ به پيشواز ايشان فرستاد ، و چون آنان بباغشاه رفتند نوازش و دلجويى نمود . يكروز هم اينان بديدن دستگيران باغشاه رفتند و به آنها سركوفتهايى زدند .\r\n\r\nدنباله‌هايى كه زبونى تهران توانستى داشت\r\nدر اينجا داستان تهران را بپايان ميرسانيم مىبايد دانست اين كار ندانى و زبونى مجلس شورى در برابر محمد عليميرزا ، و شكست آزاديخواهان تهران در برابر قزاق و سرباز ، يك لكه سياهى بدامن تاريخ ايران نشاند ، و خود دنباله‌هاى بسيارى در پى توانستى داشت .\r\nمردمى كه از سه سال باز به جنبش آزاديخواهى برخاسته و آوازه شورش بسراسر جهان انداخته ، و نمايندگان آن در مجلس « خطابه » مىخواندند : « ما پيمان با خون بسته‌ايم . . . » « 1 » و روزنامه‌هايش آن بيباكيها را مىنمودند ، در برابر چند هزار قزاق و سرباز از پا افتاد و رنجهاى سه ساله را در چهار ساعت بيهوده گردانيد . اين چيزى بود كه بهركس مىسزيد آن را به زبان آورده بايرانيان با ديده ديگرى نگرد .\r\nاز آنسوى اين پيش‌آمد گذشته از آنكه مشروطه را از ميان ميبرد و ايرانيان دوباره\r\n\r\n\r\n","description":"","footnote":"\r\n( 1 ) عنوان يك « خطابه » ايست كه يكى از نمايندگان در مجلس خوانده .\r\n","page_name":" 669 ","page_number":701},
  {"content":"\r\n\r\nبايستى گردن بيوغ بردگى دربار گزارند ، برخى دشواريهايى نيز در سياست كشور پديد آوردى . ما در اين كتاب بسياست نپرداخته‌ايم . ولى در اينجا ميبايد نويسيم كه در نتيجه اين زبونى آزاديخواهان ، چه‌بسا كه ايران بيكبار آزادى خود را از دست داده در ميان دو همسايه بخشيده شدى .\r\nزيرا محمد عليميرزا كه مجلس را برانداخته رشته كارها را بدست گرفت ، خود او جز افزارى در دست روسيان نمىبود ، و پيداست كه انگليسيان به آن حال خرسندى ندادندى و پيداست كه كارهاى ديگرى رخ دادى .\r\nبراى آنكه دانسته شود اين پيشامدها تا چه اندازه از ارج ايرانيان ، در ديده ديگران كاست ، يكى دو جمله از روزنامه « تايمس » را ميآورم . اين روزنامه كه بزرگترين روزنامه لندن ، و خود زبان نيمرسمى دولت انگليس است در همان روزها دو سه گفتارى دربارهء ايران نوشته كه سراپاى آنها نكوهش و بدگوييست . در يكى از آنها كه دو روز پس از داستان بمباران ( 25 ژون ) نوشته ، پس از آنكه نكوهش‌ها از مجلس مىكند و ناشايستگى آن را باز مينمايد ، از گفته‌هاى خود چنين نتيجه ميگيرد : « اين نمونه‌اى بدست داد از آنكه شرقيان شايندهء زندگانى آزاد نميباشند » . ببينيد چه جمله زهرآلودى نوشته است .\r\nآنچه اين ننگ را بدتر مىگردانيد اين بود كه چون در تهران اين داستان رخداد ، و آگاهى از آن بشهرها رسيد ، در بيشتر آنها بىهيچگونه ايستادگى دستگاه مشروطه را برچيدند و آن هايهويها بيكبار فرونشست ، و اين نمونه‌اى از رويه‌كاريهاى توده ايران ميبود و زبان همگى را ببدگويى بازگردانيد .\r\nجاى خشنوديست كه اين لكه سياه را از دامن ايران ، ايستادگيهاى مردانه تبريز بسترد ، و اينست ما به آن شهر و ايستادگيهايش ارج مىگزاريم و پيشامدهاى آنجا را بازتر و گشادتر خواهيم نوشت . در اينجا راپورت چهارم لياخوف را كه در همين زمينه است و مىرساند كه روسيان چه خشنودى از فيروزى لياخوف و قزاقهايش مىداشتند در پايين مىآوريم :\r\n12 ژوئن 1908 طهران محرمانه راپورت 63 « جناب جلالتمآبا تلگراف عالى را در حضور افسرهايى كه در راه روسيه و » « اجراى خيالات او حاضرند تن و جان خود را فدا كنند در خصوص اينكه اعليحضرت » « امپراطور مناسب ديده‌اند كه در تلگرافيكه جناب سردار قفقازيه در خصوص خدمتگذارى » « بريكاد قزاق در تخريب مجلس باعليحضرت امپراطور كرده بودند با دستخط خودشان » « مرقوم فرمايند « آفرين قزاقها » « تشكر بافسران شجاع » خواندم تمام ايشان غرق » « مسرتى شدند كه تعريفش خارج از امكان است و چنان صداى خود را بزنده باد بلند » « كردند كه تا مدتى دراز عكس صداى زنده باد آنها مسموع بود شدت مسرت افسرها »\r\n\r\n","description":"","footnote":"","page_name":" 670 ","page_number":702},
  {"content":"\r\n\r\n« را بيان كردن غيرممكن است افسرها متفقا قرار داده‌اند كه بنده از جنابعالى خواهش » « كنم كه از جناب سردار قفقازيه خواهش كنيد حسيات صادقانه افسران را در راه اوامر » « تاجدار روسيه عظمى و تمام هستى خود را براى انجام فرامين امپراطور اعظم خودشان » « فدا كنند عرض نمايند . متشكر الطاف اعليحضرت امپراطور اعظم . كولونل و . لياخوف »\r\n\r\nدر شهرهاى ديگر\r\nدر اينجا بايد چند سخنى هم از شهرهاى ديگر رانيم . چنان كه گفتيم از روزيكه محمد عليميرزا بباغشاه رفت و در ميان او با مجلس كشاكش برخاست از همه شهرها تلگراف مىآمد ، و همه آنها نويد ايستادگى و ياورى ميدادند . ولى اينها همه رويه‌كارانه ميبود . در آن شهرها ( بجز از تبريز و رشت ) آمادگى در ميان نميبود ، كه اگر هم خواستندى نتوانستندى ، چه رسد به آنكه نميخواستند و جز در پى رويه‌كارى نمىبودند .\r\nپ 209 يار محمد خان با چند تن از بختياران ( آنكه در جلو شصت تير نشسته يار محمد خانست . اين پيكره در سال بازپسين زندگانى يار محمد خان سال 1290 - در سفر كرمانشاهان برداشته شده )\r\n\r\n","description":"","footnote":"","page_name":" 671 ","page_number":703},
  {"content":"\r\n\r\nهمين كه محمد عليميرزا در تهران مجلس را برانداخت با دستور او در شهرها حكمرانان دست گشادند و انجمنها را بستند ، و قانون را از ميان برداشتند ، بآزاديخواهان آزارها رسانيدند ، دوباره چوب و فلك را به كار انداختند ، دستگاه خودكامگى درچيدند در هيچ شهرى ايستادگى از آزاديخواهان ديده نشد ، مگر در رشت كه اندك جنگى نيز رفت و ما داستان آن را در كتاب آبى چنين مييابيم :\r\n« روز 24 ژون آگاهى از كودتاى شاه رسيد ( پس از گذشتن سه روز از تاريخ كودتا ) .\r\nنگهبانان در جلو خانه حكمران گزارده سه توپى هم در چند جا برگماردند . روز 27 دستور داده شد مردم بازارها را بگشايند . ولى كسى گوش نداد . حكمران يك دسته سرباز فرستاد كه ناچارشان گردانند و اين بود جنگى رخ داد كه سه تن كشته گرديد و چهارده تن زخمى شدند . روز 29 بازارها باز شده آرامش برپا گرديد » .\r\nشگفت‌تر آنكه حكمران گيلان در آن هنگام ظهير الدوله مىبوده كه از هواداران مشروطه بشمار ميرفت ، و اين رفتار ازو بيوسيده نميشد . به نوشته براون يك كشتى جنگى روسى به - بندر انزلى آمده بحكمران آگاهى داد كه اگر انجمن و آزاديخواهى را برنچيند او خود به كار پرداخته خواهد برچيد ، و بدينسان ظهير الدوله را ناچار گردانيد .\r\nاسپهان و شيراز كه با انگيزش ظل السلطان آن تلگرافها را ميفرستادند و آن نويدها را ميدادند ، كمترين ايستادگى از خود ننمودند . و همان ظل السلطان بيش از اين نكرد كه دست بدامن دولت‌هاى همسايه زده براى جان و داراك خود زينهار خواست .\r\nدر شهرهاى آذربايجان نيز جز از تبريز همين حال رفت . در همه‌جا حكمرانان انجمنها را بستند و بآزاديخواهان سخت گرفتند ، برتر از همه داستان اردبيل مىبود . در آنجا امير معزز گروسى بدژخوييهايى برخاسته نام زشتى از خود در تاريخ گزاشت « 1 » .\r\nميرزا محسن پسر ميرزا هادى امام كه جوانى آزاديخواه مىبود دستور داد بينى او را سوراخ كرده ريسمان گذرانيدند و همچون شتر با اين مهار در بازارش گردانيدند . سپس او را به چوب بسته چندان زدند كه پس از دو روز بدرود زندگى گفت .\r\nملا اماموردى مشگينى يكى از ملايان غيرتمند و مشروطه‌خواه آذربايجان ميبود در روزهايى كه دار الشورى از شهرها ياورى ميخواست و در تبريز آن جوش و خروش ميرفت ، اين مرد كه به شهر آمده بود نويد داد كه بمشگين رود و از سواران قره‌داغ بياورى آورد و آهنگ آنجا كرد . ولى چون آگاهى از بمباران مجلس رسيد كسانى ، بشيرينكارى در پيش دولتيان ، آن مرد غيرتمند را دستگير كردند و با دستور امير معزز باردبيل آوردند ، و در اينجا با يك رسوايى كه كمتر ديده شود در بازارها گردانيده ، سپس در نارين قلعه در پشت‌بام بدارش زدند . بدينسان دو داستان دلگداز يكى پس از ديگرى رخداد .\r\n\r\n\r\n","description":"","footnote":"\r\n( 1 ) اين امير معزز پدر سرتيپ بايندر است كه در پيشامد شهريور 1320 در جنوب مردانگيها از خود نمود و كشته گرديد . در تاريخ نام نيك پسر و نام زشت پدر هر دو خواهد ماند .\r\n","page_name":" 672 ","page_number":704},
  {"content":"\r\n\r\nدر همان روزها ميرزا ابراهيم ارباب از آزاديخواهان در زندان ميزيست . با دستور امير معزز خانه او را تاراج كرده هرچه ميداشت سواران و فراشان بردند .\r\nاين شهرها نه تنها در اين هنگام ايستادگى ننمودند ، تبريز كه ايستادگى نمود و يازده ماه در جنگ و كشاكش مىبود ، با اينكه از گرجيان و ارمنيان و تركان و قفقازيان بياورى آمدند ، از اين شهرها كسى نيامد . تنها كسانى كه از شهرهاى ايران به يارى تبريز آمدند يار محمد خان كرمانشاهى و همراهان او بودند كه چون داستانش به پيشامدهاى تهران همبستگى دارد در اينجا مىنويسيم :\r\nدر آن روزها كه مجلس به همه شهرها تلگراف فرستاده ياورى مىطلبيد يار محمد - خان با يك برادر و يك دوست خود كه نامهاى هر دو حسين خان مىبود ، تفنگ و اسب خريدند و با يك نوكر آهنگ تهران كردند كه به يارى دار الشورى برسند . ولى چون بقم رسيدند در آنجا از داستان بمباران آگاهى يافته ناگزير گرديدند كه خود را نهان دارند ، ولى چون چند روزى گذشت آوازه ايستادگىهاى تبريز به آنجا رسيد ، و اين بود يار - محمد خان و همراهانش مردانه آهنگ تبريز كرده از بيراهه خود را به آنجا رسانيدند ، و تا پايان جنگهاى تبريز در آنجا مىبودند و هميشه دليريها و مردانگىها مينمودند .\r\nدر پايان گفتار شعرهايى كه در همان روزها در تهران بنام ظهير الدوله پراكنده شده و خود يادگارى از مشروطه و تاريخ آن مىباشد در اينجا مىنويسيم .\r\nچنان كه گفتيم در تهران پس از بمباران روزنامه‌ها از ميان رفت . تنها يك روزنامه دولتى بچاپ ميرسيد كه جز آگاهيهاى دربارى را نمىنوشت . سپس نيز روزنامه « اقيانوس » بيرون آمدن آغازيد . ولى جز از چند شماره بيرون نيامد . چون در اين شهر روزنامه‌اى نمىبود پيشامدها در جايى نوشته نمىشد . ولى چون در تبريز و استانبول و ديگر جاها روزنامه‌ها بيرون مىآمد و از تهران نيز آگاهيها براى آنها فرستاده ميشد ، از اينرو كارهايى كه در تهران رخ ميداد پس از اندكى در روزنامه‌هاى تبريز و استانبول نوشته مىشد . اين شعرها نيز در تهران دست بدست پراكنده شده و نسخه‌هاى آن باستانبول و تبريز فرستاده شده كه در تبريز در نامه « ناله ملت » و در استانبول در نامه « شمس » چاپ يافته است و ما از روى آنها در اينجا مىآوريم :\r\n بعرض شاه رسان اى صبا ز قول صفا * كه اى شهنشه دوران و جانشين كيان\r\nمگر بعرض حضور تو نارسانده كسى * كه گندمى كه نمايند زير خاك نهان\r\nنخست چونكه شود سبز لاغرست و تنك * چنان كه مىنپسندند زارع و دهقان\r\nنظر بمصلحت دهقنت يله سازد * گله بمزرعه كدخداى ده چوپان\r\nچو بگذرد دو سه روزى از آن همان گندم * برويد از نو و سرسبز زو شود بستان\r\nستبر پنجه زده هفت سنبل آرد بار * چنان كه وعده نموده خداى در قرآن \r\n\r\n","description":"","footnote":"","page_name":" 673 ","page_number":705},
  {"content":"\r\n\r\n بكاشت ملت بيچاره تخم آزادى * ز بعد بندگى قرن‌هاى بىپايان\r\nچو سر ز خاك برآورد امر فرمودى * بمردمى همه اهريمنان بىايمان\r\nكه خاك مجلس و مسجد همى دهند بباد * كشند مردم مظلوم را ز پير و جوان\r\nبيك اشاره كه از روى خواهش نفست * بسى خراب بشد خانه‌هاى بىگنهان \r\nپ 210 اين پيكره نشان ميدهد ستار خان را با تفنگچيان خود . ( در دست راست ستار خان مشهدى محمد صادقخان و در دست چپ او فرج آقا زنوزيست . پيرمرد ريش سفيدى كه در آخرين رده ديده مىشود حاجى عباس لاكه ديزچى است كه سرگذشت او در بخش يكم اين تاريخ آورده شده )\r\n\r\n","description":"","footnote":"","page_name":" 674 ","page_number":706},
  {"content":"\r\n\r\n شها چراندى اگر سبز حاصل ملت * به هوش باش كه روياندش خداى جهان\r\nبسى قويتر و سرسبزتر ز اول بار * اگرچه چند صباحى عقب فتاده است آن\r\nجزاى هر عملى مثل آن بود بىشك * كه ميدهد بسزاوار مجزى منان\r\nخراب كردى اگر خانه‌اى ز بىگنهى * جسارتست شود خانه‌ات اگر ويران\r\nيكى لطيفهء نغز اين بود كه خانه ما * هزار زرع بود فى المثل بحيث مكان\r\nولى بمملكت ما تو چون شهنشاهى * بود تو را به مثل خانه ملكت ايران\r\nخراب گردد و ويران تو مرده يا زنده * بقول عام كشيدم برات خط و نشان\r\nزبان درازى شد خسروا ببخش مرا * بكن هرآنچه دلت خواست خانه‌آبادان \r\n\r\n","description":"","footnote":"","page_name":" 675 ","page_number":707},
  {"content":"\r\n\r\n\r\nگفتار دوازدهم جنگ در تبريز چگونه آغاز يافت ؟ . .\r\nدر اين گفتار سخن رانده مىشود از جنگهاى تبريز ، از آغاز آن تا هنگاميكه عين الدوله به آنجا رسيد و از ديگر رخدادهاى آن زمان .\r\n\r\nآغاز جنگ و بهم خوردن انجمن\r\nچنان كه ديديم محمد على ميرزا براى تبريز نيز نقشه كشيده و به كار بستن آن را بدست ملايان و سركردگان آذربايجانى داده بود . از آنرو در اينجا نيز دولتيان و آزاديخواهان در برابر يكديگر مىايستادند . روز سه‌شنبه دوم تيرماه ( 23 جمادى الاولى ) كه در تهران بمباران رخداد ، در اينجا نيز دولتيان جنگ آغاز كرده بسر مجاهدان تاختند . همانا آنان با تهران راه ميداشتند و از پيشامدهاى آنجا آگاه ميشدند ، و اين بود در هر دو شهر در يكروز بجنگ پرداختند . از تلگرافهايى كه در دست ميداريم يكى آنست كه محمد - عليميرزا بميرهاشم فرستاده و از چيرگى خود مژده داده ، و ما آن را در پايين مىآوريم :\r\n« جناب مستطاب شريعتمدار آقا ميرهاشم آقا سلمه اللّه تعالى با كمال قدرت فتح كردم » « مفسدين را تمام گرفتار كرده سيد عبد اللّه را بكربلا فرستادم سيد محمد را بخراسان » « ملك المتكلمين و ميرزا جهانگير را سياست كردم مفسدين تماما محبوس شما هم با كمال » « قدرت مشغول رفع مفسدين باشيد و از من هم هر نوع تقويت بخواهيد حاضرم منتظر » « جواب هستم جنابان حجج الاسلام سلمهم اللّه را احوال پرسم همين تلگراف را بايشان » « نشان دهيد . محمد عليشاه قاجار »\r\nاين تلگراف روز دوم يا سوم بمباران فرستاده شده ، و پيداست كه پيش از آن تلگرافهايى در ميانه مىآمده و مىرفته\r\nاگر بنقشه تبريز نگاه كنيم مهرانرود كه از ميان شهر ميگذرد كويهاى دوچى و سرخاب و ششكلان و باغميشه در شمال آن نهاده . همه اين كويها هوادار خودكامگى و در دست دولتيان ميبود . از كويهاى شمال رودخانه تنها امير خيز هواخواه مشروطه ميبود كه اگر آن را بكنار مىگزارديمى بستر رودخانه خط مرزى ميانهء دولتيان و آزاديخواهان بشمار مىرفت ، و اينست بيشتر جنگها و خونريزيها در نزديكيهاى اين رودخانه رخ داده است .\r\nهمان روز نخست نيز كه دولتيان بجنگ پرداختند مناره‌هاى سيد حمزه و صاحب الامر « 1 »\r\n\r\n\r\n","description":"","footnote":"\r\n( 1 ) سيد حمزه بارگاهى و صاحب الامر مسجديست كه هردو مناره‌هاى بلند ميدارند\r\n","page_name":" 676 ","page_number":708},
  {"content":"\r\n\r\nو ديگر جاهاى بلند را در كنار رودخانه سنگر گرفته گلوله بارانيدن آغاز كردند . در اين جنگ شجاع نظام پيشآهنگ مىبود و خود او از بالاى مناره گلوله مىبارانيد ، و چون در تيراندازى آزموده ميبود كمتر تيرى ازو بآماج نميخورد . همچنين تفنگداران مرند و قراملك و دوچى در جنگ زبردستى مينمودند .\r\nاز اينسوى مجاهدان مغازه‌هاى مجيد الملك و ديگر جاهاى استوار را سنگر گرفته در جلو آنان ايستادگى مينمودند . نگهدارى اين بخش را باقر خان و مجاهدان خيابان و نوبر به گردن گرفته بودند . در امير خيز و آن پيرامونها ستار خان جلو آنان را ميگرفت .\r\nپ 211 سه تن از مجاهدان تبريز ( دو تن نشسته كه يكى از ايشان تقيوف است و در رخت قزاقى مىباشد )\r\n\r\n","description":"","footnote":"","page_name":" 677 ","page_number":709},
  {"content":"\r\n\r\nتا نزديكيهاى فرو رفتن آفتاب جنگ برپا و گلوله همچون تگرگ ميباريد . دولتيان كه خواستشان پيش آمدن و شهر را گرفتن ميبود هر زور مىداشتند به كار مىزدند ، و چه بسا گامهايى پيش مىآمدند ، ليكن پافشارى مجاهدان را شكستن نمىتوانستند .\r\nهنگام فرو رفتن آفتاب آرامش رويداد ، و در آنميان از راه تلگرافخانه آگاهى از بمباران مجلس و بهمخوردن مشروطه در تهران پراكنده گرديده مايه نوميدى بسيارى از مشروطه‌خواهان گرديد . بسيارى از سردستگان و نمايندگان انجمن سخت ترسيدند و هر يكى بانديشه جان و داراك خود افتاد . انجمن ايالتى كه مىبايست در چنين هنگامى پشتيبان مجاهدان باشد و به آنان دلدارى دهد بهم خورد ، و نمايندگان هر يكى خود را بنهانگاهى كشيد . اجلال الملك و بصير السلطنه در كونسولخانه روس ، و ميرزا حسين واعظ در كونسولخانه فرانسه بست نشستند . اينان كار را پايان يافته و مشروطه را از ميان برخاسته مىدانستند . ولى مجاهدان ترسى به خود راه نداده دست از ايستادگى برنداشتند ، و كسانى از على مسيو و حاجى على دوافروش و حاجى مهدى آقا و ديگران رشته پشتيبانى را از دست ندادند .\r\nفردا بامدادان كه بار ديگر دولتيان بجنگ پرداخته فشار آوردند ، مجاهدان همچنان جلو گرفتند و تا شام جنگ سختى رفت .\r\nروز سوم كه پنجشنبه چهارم تيرماه ( 25 جمادى الاولى ) مىبود همچنان زدوخورد رفت و ستار خان و باقر خان هر يكى در جايگاه خود پافشارى نشان دادند .\r\nشجاع نظام و سركردگان اندازه دليرى مجاهدان را نشناخته چنين مىدانستند كه باندك فشارى شهر را بدست گرفته و آنچه لياخوف در تهران كرده بود اينان در تبريز خواهند كرد ، ملايان اسلاميه نشين كه به خون مشروطه‌خواهان تشنه مىبودند اميد مى - بستند كه به زودى آنان را در زير دست داشته « فتوى » بخونشان خواهند داد . ولى در اين سه روزه بنافهمى خود پى بردند . در اين سه روزه دانسته شد كار تبريز جز از كار تهران مىباشد .\r\nدر اينميان يك گرفتارى ديگرى براى آزاديخواهان كوششهاى پاخيتانوف كونسول روس مىبود ، كه بدستيارى تاجر باشى و ديگر بستگان خودشان ، بنام ميانجيگرى ، آزاديخواهان را بدست كشيدن از جنگ و آمرزش خواستن از محمد عليشاه ميخواندند ، و اين فريبكاريهاى او مايه سستى بسيارى از آزاديخواهان مىگرديد . ليكن مجاهدان به اين نيز پروا نمىنمودند .\r\nجنگ همچنان پيش مىرفت . روزها زدوخورد برخاسته گلوله همچون تگرگ ميباريد .\r\nو شبها شليكهاى هوايى خواب و آرام از هركسى مىربود . خانه‌هايى كه ميانه سنگرها و يا در نزديكيهاى آنها نهاده بود همه تهى گرديده و مردمش به جاهاى ديگر ميكوچيدند ترس همگى را فراگرفته كسى نميدانست پايان اين جنگ چه خواهد بود ، و مجاهدان\r\n\r\n","description":"","footnote":"","page_name":" 678 ","page_number":710},
  {"content":"\r\n\r\nاز اين ايستادگى چه نتيجه خواهند گرفت .\r\nروز سه‌شنبه ششم تير ( 27 جمادى الاولى ) بار ديگر جنگ با سختى آغاز يافت . در اين روز بود كه دو سو چند بار يكديگر را از جا كنده پس راندند و در هربار كسانى از اينسو و از آنسو كشته گرديد . خانه حاجى ميرزا حسن در نزديكى بازار نهاده و در اين هنگام در دست دوچيان ميبود . او چون خود در اسلاميه نشسته « فتوى » ميداد دسته‌اى از سواران در خانه او سنگر بسته بنگهدارى آنجا مىكوشيدند ، و گاهى نيز فرصت يافته بيرون مىريختند و در آن پيرامونها دست بتاراج ميگشادند . چنان كه روز پيش به خانه حاجى ميرزا علينقى گنجه‌اى و بپاره‌اى مغازه‌ها ريخته تاراج كرده بودند . امروز مجاهدان خيابان و مارالان بر آن بودند كه ايشان را از آنجا بيرون رانند . اينست فشار سختى آورده پس از جنگ و خونريزى سخت سواران را از آنجا بيرون كردند ، و براى آنكه دوباره بازنگردند گذشته از تاراج بويرانى نيز كوشيدند . خانه‌هاى حاجى ملك التجار كه در آن نزديكى ، و خود او از بنيادگزاران اسلاميه ميبود ، نيز تاراج گرديد .\r\nدر آنميان جنگ همچنان پيش ميرفت . سواران بار ديگر غيرت نموده بمجاهدان تاختند و آنانرا از خانه‌هاى حاجى ميرزا حسن بيرون راندند ولى يكساعت نگذشت كه دوباره مجاهدان بازگشته سواران را پس نشاندند و به آنجا دست يافتند . در اين رفت و بازگشت گذشته از آنكه كسان بسيارى كشته گرديدند ، يكداستان دلگدازى نيز رخ داد .\r\nچگونگى آنكه سواران چون بازگشته دوباره به خانه حاجى ميرزا حسن دست يافتند ، خواهرزاده ميرزا آقا بالا خيابانى كه تازه جوانى دلير و خود از مجاهدان مىبود ، از آنجا گريختن نتوانسته خود را در تنگنا ديد ، و چون سواران نزديك شدند دو تن را با گلوله از پا درآورد ، و خود از ترس جان به بخارى ( درون ديوار ) پناهيده در آن‌جا گرفت ، و همانا مى - خواست به پشت‌بام راه يابد . ولى سواران رسيده چند تيرى زده او را كشتند و سپس به تنش آتش زدند . مجاهدان چون بار ديگر به آنجا دست يافتند و كشته او را باينحال ديدند سخت تكان خوردند . ميرزا آقا بالا خان و خويشان او از خشم ندانستند چه كنند همان ساعت تن نيم سوخته را به روى تابوتى نهاده بيرون آوردند ، و براى آنكه دژ رفتارى دولتيان را نشان دهند آن را در كوچه‌ها و بازارها گردانيدند و همچنان بكونسول‌خانه‌ها بردند . سپس ميرآقا - بالا خان و كسان او به همين دستاويز بيك سياهكارى برخاستند :\r\nحاجى ميرزا محمد برادر امامجمعه جوان آرام و بىآزارى ميبود ، و در اين پيشامدها دانسته نيست بهرچه باسلاميه نرفته و در خانه خود مانده بوده ، كه مجاهدان او را با دو تن از كسانش كه يكى ميرزا رضاى داش آتانى و ديگرى برادر او شيخ الاسلام ميبودند ، دستگير گردانيده بدست مير ابو الحسن فشنگچى كه از سردستگان آزاديخواهان شمرده ميشد سپرده بودند و مير ابو الحسن آنان را در خانه خود نگه ميداشت . تا امروز ( يا فرداى آن ) ميرزا آقا بالا و خويشان او ، كه ديوانه‌وار باينسو و آنسو مىدويدند ، به اين\r\n\r\n","description":"","footnote":"","page_name":" 679 ","page_number":711},
  {"content":"\r\n\r\nشدند كه اين سه تن را به خون خواهرزاده خودشان بكشند ، و هر سه را از مير ابو الحسن با زور گرفته بخيابان بردند ميرزا رضا از نيمه راه فرصتى يافته بگريخت و جان بدر برد . ولى ميرزا محمد جوان و شيخ الاسلام پير بيگناه كشته گرديدند .\r\nاين يكى از سياهكاريهاى مشروطه‌خواهانست . مجاهدان درباره تاراج خانه‌هاى حاج ميرزا حسن و ملك التجار دستاويزها مىداشتند ، با اينحال سردستگان به آن خرسندى ندادند و تا توانستند از افزار و كاچال تاراج يافته در انجمن مساوات گرد آوردند كه بجاى خود بازگردانند ، و در اين‌باره كه هيچ دستاويزى نمىبود پيداست كه به آن خرسندى نميدادند .\r\nولى در آن آشوب و نابسامانى جلوگيرى نتوانستند . ميرزا آقا بالا در سايه همين زشتكارى خود هميشه در ميان آزاديخواهان بدنام ميبود .\r\nپ 212 عين الدوله\r\n\r\n","description":"","footnote":"","page_name":" 680 ","page_number":712},
  {"content":"\r\n\r\n\r\nآمدن بيوكخان و سختى جنگ و تاراج\r\nروزهاى يكشنبه و دوشنبه ( گويا ) بآرامش گذشت . روز سه‌شنبه نهم تيرماه ( يكم جمادى الاخرى ) باز جنگ درگرفت ، و در گرماگرم گلوله‌ريزى سواران پيش‌تر آمده بخانه‌هاى اجلال الملك و معين - الرعايا و امين التجار ، كه هر سه از نمايندگان دار الشورى ميبودند ، دست يافته بتاراج پرداختند ، « 1 » و در اندك زمانى هرسه را از كالا و كاچال تهى گردانيدند .\r\nسپس از خانه امين التجار به « سراى آقا » كه يكى از سراهاى بزرگ و آباد بازار تبريز و پر از كالاهاى بازرگانى مىبود ، راه باز كرده حجره‌هاى بازرگانى را با جاروب تاراج روفتند و جز در حجره‌هاى خود اسلاميه‌نشينان چيزى را بازنگزاردند . در اين سرا بيش از همه فرش‌هاى كرمانى مىبود و بخشى از آنها بشجاع نظام رسيد كه بار كرده بمرند فرستاد .\r\nچون اين آگاهى در شهر پراكنده گرديد مردم دانستند كه سواران بهر كجا كه دست يابند تاراج خواهند كرد ، و بازاريان و بازرگانان حجره‌ها و دكانهاى خود را تهى گردانيده كالاها را بخانه‌هاى خود كشيدند ، و آنان كه نتوانستند بيمناك ماندند .\r\nچنان كه گفتيم ملايان مشروطه‌خواهان را « بابى » خوانده بسواران مىگفتند : « جان و مال ايشان حلالست » ، و اين بود سواران هيچ باكى از تاراج و كشتار نميكردند . در همان روزها شجاع نظام ميرزا ابو الحسن پزشك را كه اندك آگاهى از دانشهاى اروپايى مىداشت و در دوچى مىنشست ، چون از هواخواهان مشروطه ميبود شجاع نظام دستگير گردانيده بنام آنكه بابيست نابودش گردانيد . چون تلگرافيكه او بشاه فرستاده نمونه نيكى از بيباكى دولتيان در كشتن مشروطه‌خواهانست آن را در پايين ميآوريم :\r\n« طهران توسط حضرت مستطاب اشرف سپهسالار اعظم وزير جنگ بخاكپاى مبارك » « بندگان اعليحضرت قدر قدرت شهريارى ارواح العالمين فداه ميرزا ابو الحسن حكيم نواده » « ميرزا سلمان حكيم رئيس و مدرس تمام بابيها بوده گرفته دادم تيرباران نمودند »\r\n« غلام خانه زاد شكر اللّه »\r\nبابيان ( كه همان بهاييان خواسته مىشود ) ، در جنبش مشروطه در آشكار بىيكسويى مىنمودند و در نهان هواخواه محمد عليميرزا ميبودند ، و ملايان نام آنان را بمشروطه - خواهان گزارده بدينسان خونهاشان مىريختند .\r\nهمان روز نهم تيرماه بيوكخان پسر رحيمخان با هفتصد تن از سواره و سرباز قره‌داغ ، به يارى دولتيان بكنار شهر رسيد . چنان كه ديديم رحيمخان از تهران گريخته به تبريز آمده ، و در اينجا مشروطه‌خواهى از خود نموده سوگند خورد ، و از انجمن توپ\r\n\r\n\r\n","description":"","footnote":"\r\n( 1 ) كسانى گفته‌اند : اين تاراجگرى سواران پيش از داستان تاراج خانه حاجى ميرزا حسن بود و آن سواران بودند كه آغاز به تاراج كردند نه مجاهدان ، ولى در يادداشت‌ها همين است كه ما نوشته‌ايم .\r\n","page_name":" 681 ","page_number":713},
  {"content":"\r\n\r\nو قورخانه و پول گرفت كه بقره‌داغ رفته در آنجا لشكرى آرايد و بسر شاهسونان رود . نيز ديده‌ايم كه در كشاكش بازپسين مجلس با محمد عليميرزا تلگراف همدردى بمجلس فرستاد .\r\nولى اينها همه دروغ و فريب ميبود . رحيمخان با محمد عليميرزا نهشهايى مىداشت و براى چنين روزى آماده مىگرديد .\r\nچون جنگ تبريز به زودى پايان نپذيرفت شاه تلگراف به او فرستاد كه بسر اينشهر بيايد . ولى رحيمخان كار را كوچكتر از آن دانسته خود در اهر نشسته پسرش را فرستاد ، و اين‌كه يكى از دشمنان بنام مشروطه مىبود ، همين كه رسيد و در باغ صاحبديوان ( در شرق شهر ) جا گرفت ، دست براهزنى و تاراج باز كرده جلو آمد و شد را بست ، و از هرباره در شهر سختى پديد آمد .\r\nفرداى آن روز بيوكخان آماده جنگ گرديده از راه خيابان به شهر تاخت . باقر خان سنگرى در ميان خيابان پديد آورده دسته‌اى از مجاهدان را با توپى در پشت آن‌جا داده بود ، و چون سواران بيوكخان بتاخت پرداختند چندان ايستادند كه تا به تيررس رسيدند ، و اين هنگام با توپ و تفنگ بشليك برخاسته دسته‌اى را از ايشان به خاك انداختند . سواران روى برتافته گريختند و مجاهدان دنبالشان كرده باز بسيارى را كشتند . از هفتاد تا هشتاد تن سوار كشته گرديد و بيوكخان شرمنده و سرافكنده بباغ صاحبديوان بازگشته بازار تاراج و راهزنى را گرمتر گردانيد .\r\nاينروز كه باقر خان و خيابانيان با اينجنگ سرگرم مىبودند ، سواران دوچى فرصت يافته باز بجنگ و فشار برخاستند ، و پيش آمده از دم توپخانه تا كوى مسجد همه مغازه‌ها و دكانها را تاراج كرده كالاى انبوهى بردند . اين خود زيان بزرگى براى تبريزيان بود و چند صد خاندان را بيچيز گردانيد .\r\nفرداى آن روز بيوكخان با سواران خود ، بامدادان بباغميشه تاختند و در آنجا دست بتاراج گشادند . چنان كه گفتيم باغميشه يكى از كويهاى هواخواه دولت ميبود و تفنگداران آنجا در دوچى همدوش ديگران با مشروطه‌خواهان جنگ ميكردند و اينست گمان گزند و زيان از سوى سواران به آنجا نميرفت . ليكن بيوكخان كه كارش تاراجگرى ميبود جدايى ميانه دوست و دشمن نمىگزاشت ، و چون ديروز بخيابان دست يافتن نتوانسته بود امروز كينه آن را از باغميشه مىجست . مردم تازه از خواب بيدار شده و از همه‌جا ناآگاه نشسته بودند كه ناگهان آواز شليك تفنگ برخاست ، و بيكبار سواران بخانه‌ها ريخته بيباك و بىپروا بتاراج پرداختند . مردم بيش از آن نتوانستند كه دست زنان و فرزندان خود گرفته بباغها گريزند . سواران هرچه يافتند برداشتند و همه را بار چهارپايان كرده با كسانى كه براى همين خواست همراه آورده بودند بقره‌داغ فرستادند .\r\nدر همين روزها از تهران آگاهى رسيد كه محمد عليميرزا مخبر السلطنه را از\r\n\r\n","description":"","footnote":"","page_name":" 682 ","page_number":714},
  {"content":"\r\n\r\nواليگرى آذربايجان برداشته و عين الدوله را كه دشمن بزرگ و بنام مشروطه مىبود بواليگرى اينجا برگزيده و او باشتاب روانه گرديده .\r\nمخبر السلطنه از روزيكه به تبريز رسيده بود با مشروطه‌خواهان بنيكى راه ميرفت و اين بود نزد آنان ارجى پيدا كرد ، و پس از بهم خوردن شهر و پيش آمدن جنگ او خود را بكنار كشيده در خانه يكى از اعيانها ميزيست . ولى چون اين آگاهى رسيد ديگر نمانده از راه جلفا روانه اروپا گرديد . از آنسوى محمد عليميرزا مقتدر الدوله ( را همان كسى كه خود را بميان آزاديخواهان انداخته بود ، و اينهنگام در دوچى مىزيست ) بجانشينى والى برگزيده كارهاى شهر را به او سپرد .\r\nباز در همان روزها فوج ملاير كه محمد عليميرزا از تهران فرستاده بوده به بيرون شهر رسيدند .\r\n\r\nرسيدن رحيمخان به بيرون شهر\r\nچنان كه گفتيم رحيمخان كار شهر را بسيار كوچك ميشمرد ، و از اينرو خود در اهر نشسته نخست ضرغام وارد شد ، و سپس پسرش را فرستاد .\r\nبراى آنكه دانسته شود ، رحيمخان با چه نگاهى بايستادگى مجاهدان مينگريست تلگراف او را كه روز چهاردهم تير ( 6 جمادى الاخرى ) به پسرش بيوكخان و بضرغام كرده است در پايين مىآوريم :\r\n« جناب نصر الممالك و ضرغام نظام با وجود شما محمد قلى « 1 » و ستار و باقر » « گرفتار نشود جاى تعجب است حتما گرفتار نماييد بقيه سوار الآن روانه مىشود درگاه بيك » « را روانه نماييد البته سيصد نفر مأمور نماييد هرجا باشد حكما و حتما بگيريد منتها » « ده نفر كشته شود درباره آنها بهيچوجه توسط قبول نكرده فردا اگر خبر مرده يا » « زنده آنها به من نرسد تمام خدمات شما ناقص است در اين باب حرف قبول نخواهد كرد » « باز هم تأكيد ميكنم بطور سخت اگر يكنفر از سوار باحدى از فقرا و ضعفا متعرض شود » « مؤاخذه سخت از شما خواهم نمود . سردار نصرة »\r\nنه تنها رحيمخان كار شهر را به اين كوچكى ميپنداشت . ديگران نيز همين پندار را ميداشتند . همان روز عين الدوله مقتدر الدوله را بتلگرافخانه خواسته در ميان سخنان خود چنين ميگفت : « اين ستار چه قابل است در مقابل اينهمه استعداد در ولايت ايستاده است ؟ ! . . »\r\nهرچه بود ، چون جنگ بدرازى كشيد ، و از بيوكخان و سواران او جز تاراجگرى و راهزنى كارى ديده نشد ، روز شانزدهم تيرماه ( 8 جمادى الاخرى ) مقتدر الدوله ناچار شده رحيم خان را بتلگرافخانه خواست و ازو خواستار گرديد كه خود او به تبريز آيد .\r\nگويا همان روز بود كه رحيم خان پسرش را باهر خواست ، و فردا خود او با سواره و\r\n\r\n\r\n","description":"","footnote":"\r\n( 1 ) اين محمد قلى كه نامش پيش از ستار خان و باقر خان برده مىشود محمد قليخان آغبلاغيست كه از زيردستان رحيمخان مىبوده و بشر آمده بآزاديخواهان پيوسته بود .\r\n","page_name":" 683 ","page_number":715},
  {"content":"\r\n\r\nپ 213 اين پيكره نشان ميدهد حيات ارك را با توپها و مجاهدان ( آنكه از دست چپ در جلو توپ ايستاده خليل خانست كه سردسته مجاهدان ارك و خود مرد دليرى مىبود و اكنون در تبريز زنده مىباشد . )\r\n\r\n","description":"","footnote":"","page_name":" 684 ","page_number":716},
  {"content":"\r\n\r\nسرباز انبوهى كه بگرد سر خود ميداشت ، و با توپهايى كه از انجمن ايالتى گرفته با خود برده بود ، با شكوه و دبدبه بسيار به تبريز رسيد ، و در باغ صاحب ديوان فرود آمد ، و از آمدن او دشمنان مشروطه به پشتگرمى افزودند .\r\nاكنون هجده روز بود كه در تبريز جنگ برخاسته و همچنان ميرفت . در اين چندگاه آزاديخواهان و مجاهدان آنچه ميتوانستند و مىيارستند كوشيده و ايستادگى و شكيب نشان داده بودند . ليكن روزبروز دشمن نيرومندتر گرديده به سختى كار ميافزود ، و اين بدتر كه روزنه اميدى باز نمىبود .\r\nبايد فراموش نكرد كه مشروطه از سراسر ايران برچيده شده ، و در همه‌جا ايرانيان بار ديگر گردن بيوغ خودكامگى گزارده ، و اين تنها تبريز ميبود كه ايستادگى مىنمود .\r\nدر همين شهر نيز گذشته از اينكه يك نيم مردم بسوى دولت گراييده با آزاديخواهان مىجنگيدند ، در ميان آن نيم ديگر نيز دسته‌هاى انبوهى ارجى بمشروطه نگزارده ، و يا آن را از ميان برخاسته مىپنداشتند ، از اينرو بايستادگيهاى دليرانه مجاهدان معنايى نميدادند ، و نتيجه آن را جز از بهم زدن آرامش و ايمنى شهر و به سختى انداختن خاندانها نمىدانستند ، و از اينرو اينان نيز فشار بمجاهدان مىآوردند ، و زبان از ريشخند و نكوهش باز نميداشتند .\r\nپس از همهء اينها برخى از بستگان روس ، كه چون قفقازى و مسلمان مىبودند با تبريزيان همه گونه آميزش ميداشتند ، با دستور كونسول روس ( پاخيتانوف ) ، بميان مردم افتاده ، بنام آنكه ايستادگى در برابر دولت سودى نخواهد داشت ، آنان را به اين ميخواندند ، كه دست بهم داده به كار برخيزند و جنرال كونسول روس را ميانجى گردانيده از شاه آمرزش و زينهار طلبند ، تا از زيان و آسيب در ايمنى باشند .\r\nببينيد در ميان چه سختيهايى پافشارى مىنمودند . راستى را بايد بجوانمردى آنان « آفرين » خوانيم . بويژه اگر به ياد آوريم كه سر جنبانان و نمايندگان انجمن ، بيشترشان مشروطه را پايان يافته پنداشته از روز دوم تيرماه كه داستان تهران را شنيده خود را بكنار كشيدند ، و برخى از ايشان بكونسولخانه‌ها پناهيدند ، و تنها اين مجاهدان و چند تن از سردستگان ميبودند كه مردانه پا مىفشاردند .\r\nبارى چون رحيمخان به بيرون شهر رسيد ، و آوازه از آمدن او و از انبوهى سپاه و افزارش ، در شهر افتاد ، ترس مردم بيشتر و فشار آنان بمجاهدان فزونتر گرديد . همچنين كاركنان كونسولخانه روس ، كه چند تن از آنان بازرگانان بنامى ، از حاجى حبيب لك و حاجى محمد رضا شكويى و حاجى ابراهيم صراف و حسن آقا تاجر باشى و ديگران ، ميبودند بكوشش افزودند . بويژه حسن آقا تاجر باشى كه در خيابان مىنشست ، و چون مرد دارايى ميبود روضه‌خوانيها برپا ميگردانيد و بدينسان در ميان مردم آن كوى جايگاهى مىداشت ، و از اينرو در اينهنگام بميان افتاده با ملا حمزه كه ( يكى از\r\n\r\n","description":"","footnote":"","page_name":" 685 ","page_number":717},
  {"content":"\r\n\r\nسردستگان خيابان و خود روضه‌خوان مىبود ) و ديگران گفتگو مىكرد ، در نتيجه كوششهاى اين بود كه ملا حمزه و ديگران خرسندى دادند كه دست از جنگ كشيده تفنگ و افزار ديگرى را برحيمخان سپارند و راه درآمدن به شهر را به روى او باز گزارند ، و كونسول روس نويد داد كه بهمگى آنان زينهار داده شود ، و از كسى بازخواستى نرود . باقر خان و ميرهاشمخان به اين كار پ 214 ايلدرم خان ( يكى از توپچيان ارك ) خرسندى نميدادند .\r\nولى چون كارها شوريده و ترس بميان مردم افتاده بود سخن ايشان پيش نرفت . باقر خان ناچار شد به خانه ميرهاشمخان پناهيد كه در آنجا دسته‌اى باشند و خود را نگه دارند .\r\nبدينسان رخنه در كار مجاهدان پيدا شد و رشته از هم گسيخت .\r\nكونسول روس بيرقى بخيابان فرستاد كه در ميدان افراشته شد . از آنسوى ملايان اسلاميه نشين كه خود را فيروز و مردم را در چنگ خود ميديدند بفرمان‌روايى پرداختند . چون محمد عليميرزا رشته كارهاى شهر را برحيمخان سپرده بود ، حاجى ميرزا حسن مجتهد و امامجمعه نيز از سوى خود رشته را به او سپاردند ، و نوشته‌اى كه در اين‌باره نوشته‌اند چون در دست ماست در پايين مىآوريم :\r\n« هو اللّه چون شهر تبريز و اطراف خيلى بىنظم شده و اشرار در هرزگى طغيان » « نموده و از براى احدى از وضيع و شريف امنيت نمانده و نظم شهر و اعادهء امنيت به جهت » « قوت ماده فساد صعوبت بهم رسانيده و در تأخير آن مخاطرات عظيمه مترقب بود و بالفعل » « شخص با عزمى كه بتواند اين امر مهم را انجام دهد در اين شهر نبود مگر جناب جلالتمآب » « اجل آقاى سردار نصرت زيد اجلاله كه داراى استعداد كامل و كفايت و كاردانى او در » « اينموقع كرارا مجرب شده بود لهذا چنانچه اعليحضرت قدر قدرت اقدس شهريارى »\r\n\r\n","description":"","footnote":"","page_name":" 686 ","page_number":718},
  {"content":"\r\n\r\n« خلد اللّه سلطانه بموجب دستخطهاى مباركه متعدده نظم شهر و دفع اشرار و مفسدين » « را به عهده كفايت جنابمعزى اليه مفوض فرموده‌اند داعيان نيز جدا از آن جناب خواستار » « شديم كه صرف همت كرده باقدامات مجدانه دفع اشرار و قلع و قمع ماده فساد نمايد » « كه هم خدمت محوله از ولينعمت خود انجام داده و هم به جهت تحصيل اسباب آسودگى » « مسلمين رفع اضلال مضلين نزد خداوند جل و علا حائز مثوبات اخرويه و نايل درجات » « رفيعه بوده باشد هر نحو رأى شريف آن جناب در اتمام اين امر اقتضا كند مختار است » « و كسى را حق بحث و اعتراض نيست . تحريرا فى 12 شهر جمادى الثانى 1326 »\r\n« مهر حاجى ميرزا حسن و مهر حاجى ميرزا كريم »\r\nاين ملايان خونخوار مىپنداشتند ( و آرزو مىداشتند ) كه سرباز و سواره در شهر دست بكشتار خواهند گشاد ، و اين بود جاهايى را از خانه‌هاى ملايان و ديگران برميگزيدند كه بيرق سفيدى بنام بيرق اسلام ، در آنجاها زده شود ، و كسانى كه به آنجا پناهند در زينهار باشند . نيز از اسلاميه بيرقهاى سفيد كوچكى به اين و آن مىفرستادند كه بالاى در خانه‌اش گمارد و در زينهار باشد چون يكى از نامه‌هايى كه در اين زمينه‌ها نوشته شده در دست است آن را در پايين ميآوريم :\r\n« بر عموم محلات اعلان و اخبار داده شده چون رأى مبارك اعليحضرت اقدس شهريارى » « ادام اللّه سلطانه بر عفو و اغماض اهاليست و نمىتوان راضى بر صدمه مخلوق خدا شد و » « از براى دفع شر اشرار كه چند نفر معدودى هستند نبايد عموم اهالى متزلزل بشوند » « بخصوص اشخاصيكه تسليم شده‌اند در زير بيرق اسلام سايه داده شده و در امان هستند » « در منزل جناب مستطاب آقا ميرزا صادق آقا سلمهم اللّه هم كه بيدق اسلام و امان زده » « مىشود هركس در سايه آن بيدق رفت و تسليم شد ابدا كسى را حق تعرض و مزاحمت » « نيست . مهر اسلاميه مهر حاجى ميرزا حسن »\r\nاز روز دوازدهم و روزهاى پس از آن يكايك آگاهى نيست . آنچه ميدانيم جنگ همچنان برپا مىبود . لوتيان دوچى و سواران دولتى هر زمان كه فرصت مىيافتند ، رو بيكسويى آورده دست بتاراج ميگشادند . در اين روزها بود كه بامدادان چند دسته از آنان ، از چند سو ببازارچه صفى و راسته كوچه ، كه عمارت انجمن ايالتى و خانهء حاجى مهدى آقا در آنجاها مىبود ، رو آوردند و جنگ‌كنان پيش آمدند ، از خانه حاجى مهدى آقا ، پسرش حاجى حسن آقا با چند تفنگچى بجنگ و جلوگيرى پرداختند . نيز پاشا بيك كه از مجاهدان دلير مىبود از آن نزديكيها بجنگ برخاست . ولى از سوى انجمن چون كسى براى جلوگيرى نميبود به آن درآمده بتاراج پرداختند و هرچه يافتند بردند . ليكن در آنميان بستار خان و ديگران آگاهى رسيد ، و ستار خان از يكسو ، و اصغر سسكين « 1 »\r\n\r\n\r\n","description":"","footnote":"\r\n( 1 ) يكى از سران مجاهدان مىبود و به اين نام خوانده ميشد .\r\n","page_name":" 687 ","page_number":719},
  {"content":"\r\n\r\nبا مجاهدان و يجويه از سوى ديگر بجنگ‌گاه شتافتند ، و لوتيان و سواران را پس راندند .\r\nنيز در اينروزها بود كه با دستور اسلاميه نشينان فتح اللّه آسيابان كه يكى از لوتيان دوچى ميبود به بيرون شهر رفته آبها را از آسيابها بازگردانيد و بدينسان نان در شهر ناياب گرديده سختى بيشتر شد .\r\n\r\nدرآمدن رحيمخان به شهر\r\nشگفتتر آنكه رحيمخان از نافهمى به اين پيشامد خرسندى نميداد و چنين ميخواست كه بخيابان تاخته با جنگ به شهر درآيد و آن را كارى آسان ميشمرد ، و چون كونسول كه به كارهاى ايران دست مىيازيد چنين بهانه مىآورد : « در تبريز بستگان روس بسيارند و اگر شهر با جنگ گرفته شود به آنان نيز گزند خواهد رسيد » ، رحيمخان پيشنهاد مىكرد كه بستگان روس از خيابان بيرون روند . اين بود كونسول همان روز بيستم تيرماه ( 12 جمادى الاخرى ) نامه‌اى به او نوشته و با زبان « ديپلوماسى » دستور به او داده ، و چون همان نامه اكنون در دست ماست « 1 » آن را در پايين مىآوريم :\r\n« 12 جمادى الاخرى 1326 »\r\n« جناب جلالمتمآب اجل دوستان استظهارا مشفق مكرما »\r\n« مقصود دوستدار كه در اين چند روزه متحمل زحمات شدم براى اين بود » « كه تبعه روس را در محله خيابان كه چندين خانوار در نقاط مختلفه خيابان اقامت » « دارند محافظه نمايم و بيرقى كه دادم براى اين است تبعه روس در نشانه همان » « بيرق از حمله و قتل و غارت محفوظ بمانند در اين ضمن كليه اهل خيابان بدوستدار » « قول دادند كه تماما اطاعت كرده و تسليم سردار خواهند شد حالا هم در اطاعت و » « تسليم باقى هستند و در تسليم اسلحه ابدا حرفى ندارند توپ هم كه در خيابان مانده » « است بدون عذر تسليم حكومت خواهند كرد بعقيده دوستدار مطلب را بجنابعالى » « اشتباه گفته‌اند در عالم خيرخواهى كه دوستدار شخصا به بندگان اعليحضرت شهريارى » « خلد اللّه ملكه و سلطانه دارم و بملاحظه دوستى كه با جنابعالى دارم لازم ديده زحمت » « مىدهم اگر بخواهيد باينطورها در خيابان رفتار نماييد و در حالت اطاعت و تسليم » « به خيابانىها سخت بگيريد تمام مردم مضطرب شده و خدا نكرده نتيجه بد بظهور رسيده » « انجام مأموريت جنابعالى دچار اشكالات عمده خواهد شد دوستدار در كارهاى داخله » « ابدا مداخله ندارم ولى در عالم خيرخواهى اظهار ميدارم كه در اين موقع مهم بايد » « از روى نهايت احتياط رفتار فرمائيد محله خيابان كه اظهار اطاعت مينمايند چرا » « مجبور ميفرمائيد كه مجددا بمقام شورش برآيند اسكات شورش خيلى اشكال دارد با »\r\n\r\n\r\n","description":"","footnote":"\r\n( 1 ) پس از كشتن رحيمخان ( در سال 1280 ) كاغذهاى او بدست آقاى بلورى افتاده بود و ازو به من رسيده است .\r\n","page_name":" 688 ","page_number":720},
  {"content":"\r\n\r\n« تجربه‌اى كه داريد باظهارات دوستدار به خوبى ملتفت باشيد دوستدار يقين دارم كه از اهل » « محلهء خيابان حركت بيقاعده‌اى ظاهر نخواهد شد و در تسليم توپ و اسلحه حاضر هستند » « احتياط در موقع جنگ وظيفهء نظامى سردار اردو است اينكه اظهار فرموده‌ايد تا يك » « ساعت دوستدار اتباع روس را از خيابان خارج نمايم خودتان ميدانيد در محله خيابان » « اتباع روس زياد هستند و بيرون كردن آنها در يك ساعت امكان ندارد لازم است » « جنابعالى در اين كار خيلى احتياط فرمائيد كه زحمات بهدر نرفته و اسباب تكدر خاطر » « مبارك همايونى فراهم نيايد چيزى كه به آسانى ممكن است بموقع اجرا گذاشت شخص » « عاقل چرا بايد خود را دچار اشكالات نمايد در خصوص مسئله معهوده كه اشاره فرموده » « بوديد جواب آن را هم در موقع ارسال مينمايم مختصرا اظهار ميدارم خيابانىها » « سنگرها را برداشته‌اند و غير از تسليم خيال ديگر ندارند تبعه روس هم كه چندين » « خانوار با اهل و عيال در خيابان اقامت دارند ممكن نيست در يكساعت خارج شوند و » « اگر دوستدار حكم نمايم كه اتباع روس از خيابان بيرون بروند آشوب بزرگ حاصل » « و براى جنابعالى زحمت فوق‌العاده فراهم خواهد شد و همين سرهنك را هم كه حامل » « مراسله است مأمور فرمائيد توپ را تحويل بگيرد تاجرباشى هم حضورا تفصيل را » « عرض خواهد نمود زياده چه زحمت‌افزا شود « 1 »\r\n« مسئله معهود » كه در اين نامه نام ميبرد ، همانا فشنگ دادن است كه در تلگرافهاى شجاع نظام و ديگران نيز ياد شده . چون در تبريز در دست دولتيان فشنگ كم ميبود از كونسولخانه روس به آنان فشنگ داده ميشد .\r\nكوتاه سخن : مجاهدان خيابان ، و به پيروى از آنان مجاهدان مارالان و نوبر ، تفنگ به زمين گزارده راه خيابان را به روى دولتيان باز كردند . روز دوشنبه بيست و دوم تيرماه ( 13 جمادى الاخرى ) رحيم خان با همه سواران و سرباز قره‌داغ باد بدبه و شكوه از خيابان گذشته به شهر درآمد . همچنين سهام الدوله با فوج ملاير كه از تهران رسيده بودند بدرون شهر آمدند . رحيمخان در باغ شمال كه در ميان شهر و داراى عمارت‌هاى دولتى بود نشيمن گرفت . از فردا سه‌شنبه در نوبر و آن پيرامونها ، در سر گذرها و كوچه‌ها ، نگهبانان از سواره و پياده گماردند ، دست به كار زده بگرفتن تفنگ و افزار - هاى ديگر از مردم پرداختند . خانه شادروان على مسيو را كه در نوبر ميبود ، تاراج كردند .\r\nمردم از ترس آنكه خانه‌هاشان بتاراج رود بسر در بيرقهاى سفيد زدند . از مجاهدان هركسى در آن نزديكيها مىبود خود را نهان گردانيد . پيداست كه رحيمخان و ديگران مژده اين فيروزيرا بتهران فرستادند ، چون تلگرافى از مقتدر الدوله جانشين والى در دست است كه روز بيست و سوم تيرماه بشاه فرستاده آن را در اينجا مىآوريم :\r\n« طهران - عرض جواب بخاكپاى جواهر آساى اقدس اعلى ارواحنا فداه تصدق »\r\n\r\n\r\n","description":"","footnote":"\r\n( 1 ) در پشت نامه و روى پاكت مهر چهارگوشى « پاخبتانوف » زده شده .\r\n","page_name":" 689 ","page_number":721},
  {"content":"\r\n\r\n« خاكپاى جواهر آساى اقدس همايونت شوم دستخط جهان مطاع مبارك زيارت شد » « راپرت از ديروز كه دوشنبه بود طرف عصر سردار نصرت آمده وارد باغ شمال شد » « اين غلام جان نثار باتفاق سهام الدوله رفته با او ملاقات و تا دو ساعت از شب گذشته » « در آنجا به ترتيب اجراى اوامر مقدسه مشغول بود همان‌طور كه مقرر فرموده به شكل » پ 215 اين پيكره نشان ميدهد ستار خان را با يكدسته از پيرامونيان خود « اين پيكره در همان روزهايى كه ستار خان تنها بود برداشته شده و او را با بيشترى از كسانى كه بگرد سرش بازمانده بودند نشان ميدهد . در دست راست ستار خان مشهدى محمد على خان و پس ازو حسين خان باغبانست در دست چپ او پاشا بيك است »\r\n\r\n","description":"","footnote":"","page_name":" 690 ","page_number":722},
  {"content":"\r\n\r\n« نظامى بكوچه‌ها و گذرها سوار گذاشته شد كه هركس با اسلحه هستند گرفتار و » « اسلحه را ضبط نمايند و از تصادفات حسنه است كه ديشب پسر ميرنصير دچار سوارها » « شده از طرفين تيراندازى كرده مشاراليه تير خورده بدرك و اصل گشته « 1 » چون مسجد » « صمصام خان در حدود ارمنستان و بقونسولخانه نزديك است هنوز صلاح نشده كه » « قوهء قهريه در منع اجتماعات آنجا در همان نقطه استعمال شود ولى در گذرگاههاى » « آن مسجد سوار و استعداد گذاشته شد و تا اين ساعت كه ظهر سه‌شنبه است كسى » « به مسجد آنجا جمع نشده يكساعت قبل برادر و پسر على مسيو هم گرفتار و محبوس » « شدند و انشاء اللّه از اقبال بيزوال اعليحضرت قويشوكت شاهنشاهى ارواحنا فداه موجبات » « دفع اشرار و انتظام شهر به زودى فراهم خواهد شد فعلا اين غلام در ديوانخانه شب و » « روز با اجزاء كار بانجام اوامر مقدس مشغول و سردار نصرت در باغ مواظب اجراء » « مأموريت خود و آنى از همديگر غفلت نداشته همگى جان در كف گرفته بجان‌نثارى » « اشتغال داريم چيزى كه اسباب نكس كارها و اختلال امر خبازخانه و غيره شده بىپولى » « است آن ده هزار تومان حواله گمرك هم هنوز نرسيده حاجى ابراهيم هم بواسطه » « بستن بازار پول ندارد هرگاه معجلا وجهى مرحمت ميشد كار خوب پيشرفت ميكرد » « همان‌طور كه ديروز بعرض خاكپاى مقدس رسانده باز هم تذكارا جسارت مىنمايد كه » « اجتماعات در مسجد صمصام و بعضى مفاسد ديگر تماما ناشى از تحصن بصير السلطنه و » « اجلال الملك در قونسولخانه است « 2 » و تا دفع آنها از آنجا نشود ريشهء فساد قطع » « نخواهد شد امر فرمايند بهرطور هست بدفع و تبعيد آنها از كجا پرداخته شود . »\r\n« غلام جان نثار ( منوچهر ) »\r\n\r\nپافشارى گردانه ستار خان\r\nدولتيان با اين فيروزى كار را پايان يافته ميشماردند ولى نچنين مىبود . راستست كه در نتيجه اين پيشآمدها انبوه مجاهدان نوميد گرديده تفنگهاى خود را به زمين گزاردند ، ولى ستار خان كه از سالها در تبريز بدليرى شناخته بوده ، و در اين جنگهاى بازپسين كاردانى و مردانگى بسيار ازو سر زده بود ، با دسته كوچكى از پيرامونيان خود مىايستاد ، و پروايى از اين پيشامدها نميداشت . در اين دو روزه كه ديگر كويها دست از جنگ كشيدند و دولتيان به شهر درآمدند مجاهدان قفقازى و برخى از دليران بنام - از حسين\r\n\r\n\r\n","description":"","footnote":"\r\n( 1 ) ميرعلى اكبر پسر ميرنصير بقال سالها زنده و پس از اين پيش‌آمدها كه مجاهدان فيروزى يافتند او يكى از سر كميسران مىبود .\r\nنميدانم ميرنصير پسر ديگرى ميانه مجاهدان ميداشته يا مقتدر الدوله راپورت دروغ داده .\r\n( 2 ) اجلال الملك و بصير السلطنه چون در دربار نيز شناختگى ميداشتند و اين زمان در كونسولگرى روس مىنشستند بيم آن ميرفت شاه يكى از ايشان را بجانشينى والى در تبريز بگمارد از اين راه است كه مقتدر الدوله ريشه آنان را مىكند و گرنه ايشان را در اين هنگام ، دستى در كارها نمىبوده .\r\n","page_name":" 691 ","page_number":723},
  {"content":"\r\n\r\nباغبان و ديگران ، كه سر فرو آوردن بدولتيان نميخواستند بامير خيز پناهيده در نزد او ميبودند . اينان با همه اندكى استوار مىايستادند . از آنسوى ارك را ، كه خود يك سنگر بسيار استوار و جايگاه قورخانه مىبود ، چند تنى از مجاهدان نگه مىداشتند ، و از همدستان ستار خان مىبودند . همچنين شادروانان حاجى شيخ على اصغر و ميركريم در اين چند روزه مسجد صمصام خان را جايگاه گرفته ، برخى از مردم پراكنده را به آنجا مىخواندند ، و بنام مشروطه‌خواهى گفتارها مىراندند ، و اين يك پشتيبانى از ستار خان پ 116 ستار خان با كلاه فدايى\r\n\r\n","description":"","footnote":"","page_name":" 692 ","page_number":724},
  {"content":"\r\n\r\nشمرده ميشد .\r\nدولتيان به اين ارج نميگزاردند ، و هركسى مىپنداشت ستار خان يا دستگير مىگردد و يا گريخته جان بدر مىبرد . هيچ‌كس گمان نمىبرد كه او در برابر آنهمه دشمنان خواهد ايستاد و فيروز هم خواهد گرديد .\r\nراستى هم اين ايستادگى گردانه ستار خان يك كار بزرگى مىباشد . در تاريخ مشروطه ايران هيچ‌كارى به اين بزرگى و ارجدارى نيست . اينمرد عامى از يكسو اندازه دليرى و كاردانى خود را نشانداد ، و از يكسو مشروطه را به ايران بازگردانيد . مشروطه از همه شهرهاى ايران برخاسته تنها در تبريز بازمىماند . از تبريز هم برخاسته تنها در كوى كوچك امير خيز بازپسين ايستادگى را مىنمود . در سايه دليرى و كاردانى ستار خان بار ديگر به همه كوىهاى تبريز بازگشته ، سپس نيز به همه شهرهاى ايران باز گرديد . آن لكه سياهى كه در نتيجه زبونى و كارندانى نمايندگان پارلمان و شكست آزاديخواهان تهران ، بدامن تاريخ ايران نشسته بود ، اينمرد با جانبازيهاى خود آن را پاك گردانيد . بيشوند نيست كه ما در اين تاريخ بآنمرد ارج بيشتر مىگزاريم . ستار خان نه تنها مشروطه را بايران بازگردانيد ، صدها كسان را از كشته شدن و از گزند و آسيب رهانيد . ملايان با آن تشنگى كه بكشتن و آزردن مشروطه‌خواهان مىداشتند ، و محمد عليميرزا و درباريان با آن كينه‌اى كه از تبريزيان در دل مىپروردند ، اگر فيروز درآمدندى به كارهاى بسيار برخاستندى .\r\nاز كسانى كه در آن روزها در نزد ستار خان پشتيبان او بوده‌اند ، گذشته از مجاهدان كه ياد كرديم ، ما نامهاى على مسيو و حاجى ميرزا علينقى گنجه‌اى و حاجى محمد بالا و كربلاى حسين فشنگچى را شنيده‌ايم .\r\nبارى ستار خان ايستادگى مىنمود و با تفنگداران و سواران كه در دوچى گرد آمده بودند پياپى جنگ ميرفت . روز چهارشنبه بيست و چهارم تيرماه ( 16 جمادى الاخرى ) كه بار ديگر دولتيان بامير خيز تاخته بسنگرهاى ستار خان فشار مىآوردند و گلوله باران سختى مىبود ، چون از پيشرفت نوميد گرديدند بتوپ‌اندازى پرداختند . اين نخست بار بود كه دولتيان توپ به كار بردند ، و چون تبريزيان تا آن هنگام نام توپ را شنيده و چنين پنداشتندى كه با يك شليك و دو شليك يك شهرى را ويران توان كرد ، از اين توپ‌اندازى ترس بىاندازه در دلها پديد آمد ، ليكن از اين جنگ نيز نتيجه‌اى بدست نيامد ، و هنگام شام هر دو گروه بجاى خود نشستند .\r\nفردا آرامش بود . گويا در اين روز يا فردايش بود كه پاخيتانوف آگاهى داد كه بامير خيز خواهد آمد . ستار خان بسيج پذيرايى كرده كسانى را از سردستگان نيز براى بودن و گفتگو كردن خواند . كونسول چون درآمد پس از نشستن و حال پرسيدن چنين آغاز سخن كرد : « امروز بخيابان رفتم و بدوچى رفتم و اكنون نيز باينجا آمدم كه از شما\r\n\r\n","description":"","footnote":"","page_name":" 693 ","page_number":725},
  {"content":"\r\n\r\nپيمان گيرم كه بجنگ پيشدستى نكنيد تا پيشامد با گفتگو پايان پذيرد » . ستار خان پاسخى ساده داده گفت : « ما هيچگاه بجنگ پيشدستى نمىكنيم و هميشه از آن سوى بما مىتازند و ما جلوشان مىگيريم » . سپس حاجى شيخ على اصغر و ديگران نيز سخنانى راندند .\r\nكونسول به ستار خان پيشنهاد كرد كه بيرقى از كونسولخانه فرستاده شود و او بدر خانه خود زده در زينهار دولت روس باشد ، و نويد ميداد كه سر قره سورانى آذربايجان از دولت ايران براى او بگيرد . ستار خان چنين گفت : « جنرال كونسول من ميخواهم هفت دولت به زير بيرق ايران بيايد . من زير بيرق بيگانه نروم » . كونسول كه اين پاسخ را نه بيوسيده بود خيره ماند ، و چون برخاست برود ستار خان هفت تن از سواران قره‌داغ را كه در جنگها دستگير كرده بودند به او سپرد كه همراه نوكران خود بدوچى رساند . كونسول از اين رفتار بسيار شادمان گرديد .\r\nاز ستار خان در آن روزها كارهاى ارجدار و شگفتى سر زده كه بر سر زبانهاست . يكى اينكه عباسعلى نامى را از نوكران او دوچيان فريب ميدهند كه ناآگاهان او را بزند و خود را بدوچى رساند و او فرصتى بدست آورده در جايى كه ستار خان تنها مىبوده گلوله‌اى به او زده خود مىگريزد . گلوله كشنده نبوده ولى زخمى باز مىكند . ستار خان زخم را بسته براى آنكه مايه دلشكستگى نشود از ياران خود پنهان ميدارد .\r\n\r\nباز شورانيدن ستار خان تبريز را\r\nفرداى آن روز كه آرامش مىبود ، ستار خان بيك كار ارجدار ديگرى برخاست . كارى كه فهم و كاردانى او را با دليرى و مردانگيش در يك جا نشان ميداد . آن روز ستار خان با پيرامونيان خود در خانه حاجى مهدى آقا ميبود . هنگام پسين بيرون آمده بخوابانيدن بيرقهاى سفيد پرداخت . حاجى حسن آقا ( پسر حاجى مهدى آقا ) در اين‌باره نامه‌اى به نويسنده اين تاريخ فرستاده چنين مىنويسد :\r\n« آن روز ستار خان با جمعى مجاهد به خانه ما آمد و تفصيل كونسول روس و پيشنهاد او را گفت . چون ناهار خورديم گفت : ميخواهم امروز بروم و بيرقهاى سفيد را بخوابانم . در آن ميان كه ما گفتگو ميكرديم و مجاهدان گرداگرد اطاق نشسته بودند حسين بيك نام مجاهد قره‌داغى فشنگ را فراموش كرده از لوله در نياورده بوده ، و چون ميخواست تفنگ را پاك كند ناگهان گلوله در رفت و بسقف اطاق خورد . اينكه در ميان آن همه جمعيت گلوله بهيچكس نخورد ستار خان آن را بفال نيك گرفته گفت : حتما بيرق‌ها را خواهيم خوابانيد . اين گفته با مجاهدان بيرون رفت ، و چون در بازارچه صفى خانه حاجى محمد رضا شكويى مىبود و او بيرق روس افراشته بود ستار خان با گلوله زده آن را پايين انداخت . سپس به بيرق‌هاى سفيد پرداخته يكايك سرنگون گردانيد . . . . . »\r\nچنان كه گفتيم از اسلاميه براى خانه‌هايى بيرق فرستاده ، و بسيارى نيز خودشان بيرق ساخته بالاى در افراشته بودند . در بسيارى از كوچه‌ها يك درى بىبيرق نميبود .\r\n\r\n","description":"","footnote":"","page_name":" 694 ","page_number":726},
  {"content":"\r\n\r\nبستگان روس بيرق دولت خود را زده بودند . ستار خان ميخواست با خوابانيدن آنها مردم را دوباره بشوراند و اين يكى از شاهكارهاى او بود . چنان كه گفتيم مجاهدان بگرد سر او كم مىبودند ، و بىگمان شماره‌شان به بيست تن نميرسيد ، و با اين دسته اندك بيرون آمدن او بكوچه‌ها جز بىباكى شمرده نشدى . زيرا چنان كه گفتيم سواران و سربازان در شهر مىبودند ، و دولتيان براى گرفتن او بهر كوشش برخاستندى جاى خشنودى بود كه با سواران و سربازان برخوردى رخ نداد .\r\nپ 217 باقر خان از آنسوى همين كه او در كوچه نمودار گرديد و مردم خواست او را دانستند بانبوهى پى او - را گرفتند و آواز بزنده باد بلند گردانيدند .\r\nو يك هياهوى بزرگى پديد آوردند . بدينسان بيرق خوابانان تا دم علىقاپو پيش رفته از آنجا كسى را با پيام بنزد باقر خان فرستاد و خود بازگرديد .\r\nنتيجه اين كار آن بود كه مردم دوباره بتكان آمدند ، و گرد نوميدى را از خود فشانده براى كوشش آماده گرديدند . در آن دو سه روز سربازان ملاير و سواران قره‌داغ مردم را بسيار آزرده ، بنام جستجوى طپانچه و افزار جنگ جيب و كيسه هركسى را تهى\r\n\r\n","description":"","footnote":"","page_name":" 695 ","page_number":727},
  {"content":"\r\n\r\nگردانيده بودند . از اين دژرفتارى مردم به ياد زمان خودكامگى و بدىهاى آن افتاده در بيشتر دلها آرزوى بازگشت مشروطه نيرو گرفته بود ، اين كار دليرانه ستار خان با آرزوهاى آنان سازگار افتاد و بسيار هناييد .\r\nهمچنين پيامى كه ستار خان بباقر خان فرستاد بسيار بجا افتاد ، و مجاهدان خيابان كه از كرده خود پشيمان مىبودند دوباره تفنگها را برداشته آماده جنگ و كوشش شدند .\r\nفردا روز آدينه بيست و ششم تير ( 18 جمادى الاخرى ) يكداستان بهتر ديگرى رخ داد . امروز باز در مسجد صمصامخان گروهى فراهم آمده سخنها رانده ميشد . برخى از مردم از كار ديروزى ستار خان دلير گرديده شور و خروش مىنمودند و از دژرفتاريهاى سوار و سرباز ميناليدند . سپس چنين نهادند كه با همان انبوهى بخيابان بنزد باقر خان روند .\r\nشادروان ميركريم جلو افتاده با آن گروه روانه گرديدند ، و در راه هركه را ديدند با خود بازگردانيدند ، و بدينسان از نوبر گذشته تا بخيابان رسيدند و در آنجا بشادروان باقر خان چنين گفتند : « ما آمده‌ايم كه با سواران و سربازان جنگ كنيم كه يا كشته شويم و يا بكشيم » .\r\nباقر خان به آنان دلدارى داده مهربانى نمود . در همان هنگام يكداستانى رخداد ، و آن اينكه پنجتن از سواران رحيمخان بخيابان آمده بوده‌اند . مردم مىخواهند آنها را بگيرند .\r\nسواران دست بتفنگ برده بجنگ مىايستند . ولى مجاهدان فرصت نداده دستگيرشان مىكنند ، كه چهار تن را كشته و يكتن زنده‌اشرا بنزد باقر خان آوردند . مىگويند : آن يكتن با زبان لابه چنين مىگفت : « من هم بابى شدم » . ولى به اين لابه او نيز گوش ندادند او را هم كشتند .\r\nاين پيشامد نشانه آن بود كه خيابانيان براى جنگ رحيمخان آماده‌اند ، و اين بود اندكى نگذشت مجاهدان از خيابان و نوبر و ديگر جاها بتكان آمدند و همگى رو بباغ شمال آورده گرد آنجا را فراگرفتند ، و بيكبار بجنگ و شليك پرداختند رحيمخان در باغ نشسته ، تو گفتى از هيچ جا آگاهى نميداشت ، و همين كه آواز شليك برخاست سواران بهم برآمده ندانستند چه كنند . اندكى اين سو و آنسو دويدند ، و سرانجام چاره جز گريختن نديدند . چون باغ شمال از سوى جنوب به بيابان مىپيوست ، از آنجا خود را بيرون انداخته جان بدر بردند .\r\nرحيمخان و سركردگان نيز همين رفتار را كردند . مجاهدان هنگاميكه بباغ درآمدند ديكهاى ناهار را به روى اجاقها ، و سماورها را در حال جوش ، و چادرها را افراشته ديدند .\r\nبدينسان رحيمخان و لشكريانش از شهر بيرون رفتند . بدينسان خيابانيان شكسته خود را بازبستند . بدينسان كوششهاى پاخيتانوف بيكبار بيهوده گرديده .\r\n\r\nجنگهاى سخت\r\nرحيمخان چون به اين رسوايى از شهر گريخت بباغ صاحبديوان رفت ، و ما نميدانيم چه تلگرافى بتهران فرستاد . يك تلگرافى از محمد عليميرزا به او در دست ماست كه با آنكه تاريخ نميدارد خود مىرساند كه درباره همين پيشامد و در پاسخ تلگراف رحيمخان و مقتدر الدوله زده\r\n\r\n","description":"","footnote":"","page_name":" 696 ","page_number":728},
  {"content":"\r\n\r\nشده و ما اينك آن را در پايين مىآوريم .\r\n« جناب امير الامراء العظام سردار نصرت دام مجده عريضه تلگرافى كه بخاكپاى » « جواهر آساى اقدس هميون شاهنشاهى ارواح العالمين فداه بود ملاحظه فرمودند جواب » « اين جانب را اين‌طور دستخط فرمودند كه عينا درج مىشود جناب وزير اعظم تلگراف » « سردار نصرت و مقتدر الدوله را ملاحظه فرموديم حالا كه مفسدين و اشرار اين طور » « جسارت نموده و اين قسم اقدامات سفيهانه كرده‌اند عاجلا تلگراف نماييد با كمال » « قوت قلب و قدرت مشغول قلع و قمع اشرار باشند و نتيجه اقدامات خودشان را معجلا اطلاع » « بدهند تا اين‌جا دستخط قضا آيت مبارك است زيارت خواهند كرد حالا خودم هم بشما » « زحمت ميدهد كه انشاء اللّه تعالى همت كنيد و تا ورود اردوى طهران كارها را انجام » « بدهيد و نگذاريد ناقص بماند بلكه انشاء اللّه آمدن اردو بهيچوجه لازم نباشد و از وسط » « راه حكم شود مراجعت كنند و از مثل شما صاحبمنصب و ساير صاحب منصبان آذربايجان » « راضى نشويد كه قشون عراق بيايد فتح كند و اين ننك بجهة قشون آذربايجان بماند » « دولت هميشه با قشون آذربايجان فتح هرات و بخارا كرده خداوند روى مفسدين را » « سياه نمايد كه اين بىغيرتى را به جهت قشون آذربايجان گذاشته بالجمله اميدوارم شماها » « راضى نشويد و كار را زودتر تمام و همه قسم خودتان را مورد عواطف شاهانه بدانيد » « و درباره هركدام كه خدمت كرده‌اند بصوابديد شما هرچه بخواهيد قبله عالم ارواحنا » « فداه مرحمت خواهند فرمود مشير السلطنه »\r\nاز هرباره پيدا مىبود كه بكينه آن شكست بجنگهاى سختى خواهند برخاست .\r\nستار خان و باقر خان نيز بآمادگيهايى كوشيدند و به چند جا ، از ارك و مسجد جهانشاه ( مسجد كبود ) و ديگر جاهاى بلند ، توپ كشيدند ، و بشمارهء سنگرها افزودند .\r\nدو روز بآرامش گذشت . ولى چنان كه بيم ميرفت از روز دوشنبه بيست و نهم تير ( 21 جمادى الاخرى ) جنگهاى سختى برخاست . اين بار دولتيان بيش از همه روز خود را در برانداختن ستار خان به كار ميبردند ، و اين بود در دوچى گرد آمده از آنجا بامير خيز فشار مىآوردند . از آغاز روز آواز تفنگ شنيده ميشد و كمى نگذشت كه توپها نيز غريدن گرفت و گلوله‌ها از دو سو آمد و رفت آغاز كرد .\r\nفردا سه‌شنبه كه خود رحيمخان نيز به دوچى آمده بود جنگ سخت‌ترى آغاز يافت .\r\nامروز يكداستان دلگدازى نيز رخداد . چگونگى آنكه يكدسته از بازاريان بيدست و پا كه از بيكارى بتنگى افتاده بودند در مسجد گرد آمده چنين گفتند : « آنان كه در اسلاميه نشسته‌اند علماى ما هستند ، آنان چگونه خرسندى ميدهند اينهمه خونها ريخته شود و اينهمه دكانها تاراج گردد ؟ ! . . ما رويم و خودمان را بپاهاى ايشان اندازيم و لابه كنيم كه تلگراف بتهران كنند و اين گرفتاريرا بپايان رسانند » . اينها را كسانى از ساده دلى ميگفتند ، و كسانى هم سودى از پشت‌سر آن كار براى مشروطه چشم مىداشتند . اين\r\n\r\n","description":"","footnote":"","page_name":" 697 ","page_number":729},
  {"content":"\r\n\r\nبود گروه انبوهى بتكان آمدند و سيدها را قرآنها بدست جلو انداخته ، با فريادهاى « يا على » و « يا صاحب الزمان » راه افتادند . يكدسته از زنان نيز ميخواستند همراه باشند .\r\nولى آنان را بازگردانيدند .\r\nاين گروه انبوه همچنان مىرفتند ، و كسانى هرچه خواستند جلو گيرند نتوانستند ، و چون بسنگرهاى دوچيان نزديك شدند ، آنان پروايى بفريادهاى اينان ننموده از پشت بامها بشليك پرداختند و بيكبار چهل و هشت تن از آنان كه در جلو مىبودند به خاك افتاده در خون خود دست و پا زدند . ديگران بهم درآمده با ترس و هراس فراوان بازگشتند . جنگ تا هنگام شام پيش مىرفت .\r\nفردا چهارشنبه باز جنگ آغاز گرديد و باز تا شام زدوخورد در ميان مىبود . در اينجنگها يكى از كارها اين مىبود كه ديوارهاى خانه‌ها را شكافته از اين يكى به آن يكى رفته ، ناگهان از جلو سنگر دشمن ، يا از پهلوى آن سر در مىآوردند . پيشرفتها و پ 218 حسينخان باغبان\r\n\r\n","description":"","footnote":"","page_name":" 698 ","page_number":730},
  {"content":"\r\n\r\nتاختها از اين راه بودى . روزها كه تا شام بدينسان مىجنگيدند و آواز توپ و تفنگ بريده نميشد ، شبها نيز از سنگرها شليكهاى هوايى مىكردند ، و چه‌بسا كه شب نيز جنگ درگرفته رويهمرفته كمتر زمانى خاموشى رخ ميداد .\r\nپنجشنبه يكم مرداد ( 24 جمادى الاخرى ) آرامش بود : باز تاجر باشى روس بنام ميانجيگرى مىآمد و مىرفت روز آدينه تا نيمروز آرامش مىبود ، ولى سپس ناگهان جنگ برخاست و آواز توپ و تفنگ از هر سو بلند شد . امروز دولتيان نقشه‌اى كشيده و ناگهان بعالى قاپو و ميدان توپخانه درآمده بودند كه ميانه خيابان و امير خيز را ببندند و از آن راه بخيابان تاخته كينه پيش‌آمد باغشمال را از باقر خان بجويند . اين بود چه از سوى امير خيز و چه از سوى خيابان جنگهاى سختى رفت ، و دولتيان بىآنكه كارى كنند بازگشتند .\r\nشنبه سوم مرداد ( 26 جمادى الاخرى ) بار ديگر جنگ برخاست ، امروز دولتيان درباره ستار خان نقشه كشيده بودند ، و از اينرو از چند راهى خانه‌ها را شكافته و جلو آمدند و انجمن حقيقت را كه جايگاه ستار خان مىبود از چند سو گرد فروگرفتند ، از چند سو بجنگ و تيراندازى پرداختند . در همان هنگام توپها نيز ميغريد و گلوله بر سر امير خيز مىبارانيد . بلكه سواران يك توپى با خود آورده از نزديك سنگرهاى ستار خان را مىكوبيدند . چون محمد على ميرزا از دير كردن كار خشمناك مىبود و برحيم خان و سركردگان سخت مىگرفت ، امروز به آن مىبودند كه بارى امير خيز را از ميان بردارند و بدينسان بىباكى مىنمودند . ولى ستار خان همچنان پا مىفشرد و از اين سنگر به آن سنگر رفته گلوله مىانداخت ، و تا شام مىكوشيد تا سواران كارى نتوانسته بازگرديدند .\r\nدر « بلواى تبريز » « 1 » مىنويسد : هفتاد هشتاد تن از دولتيان كشته شده از مجاهدان تنها چهار تن كشته گرديدند\r\nتلگرافهايى از رحيمخان و شجاع نظام و ملايان دربارهء اين جنگها در دست است كه اينك در اينجا مىآورم :\r\nرحيمخان درباره جنگهاى سه روز نخست در پاسخ « پرسش تهران » تلگراف مىكند :\r\n« بعرض خاكپاى اقدس مقدس اعلى همايون شاهنشاهى ارواحنا فداه بيست و يكم » « شهر سامخان و حسين پاشا خان را با يكصد و پنجاه نفر سوار از باغ صاحبديوان » « بحفظ اسلاميه فرستاده بودم امير خيز و يازده محله هجوم‌آور شده دعوا كرده بودند » « آنچه شكستى بود باهالى امير خيز و ساير محله‌ها داده بودند و خيلى زياد از آنها »\r\n\r\n\r\n","description":"","footnote":"\r\n( 1 ) حاجى محمد باقر ويجويه‌اى كتابى بنام « بلواى تبريز » در همان روزها نوشته و در همان سال بچاپ رسانيده ، كه داستان جنگها را تا چهار ماه دربر ميدارد و ما از آن چيزهاى بسيارى برداشته‌ايم .\r\n","page_name":" 699 ","page_number":731},
  {"content":"\r\n\r\n« بقتل رسانيده بودند » .\r\n« يوم سه‌شنبه بيست و دوم خود غلام با يكهزار سواد و دويست سرباز باسلاميه آمده » « يازده محله همانطور كه آمده بودند باز هجوم آوردند جنگ مغلوبه شد از اقبال بيزوال » « غلام آنچه كه غلبه و شكستى بود به آنها دادم و چند نفر از آنها بقتل رسيد . از سوار غلام » « حسين پاشا خان سرهنگ بيرامقلى سلطان كه صاحب منصب كافى و كارآمد بودند » « تصدق خاكپاى مبارك همايونى ارواحنا فداه شدند و چند نفر هم مجروح است . چنان كه » « تلگرافا هم بعرض خاكپاى مبارك رسانيده‌ام و پريروز چهارشنبه بيست و سيم باز » « خيابانها و امير خيز و ساير محله‌ها با كمال استعداد دولتى كه از پارسال ضبط كرده‌اند » « آمده كه خانه شاهزاده مقتدر الدوله را داغون نمايند سوار از هر طرف رفته تا غروب » « دعواى سخت شده به حمد اللّه از آنجا هم شكست عظيم يافته و چند نفر آدم آنها مقتول شد و » « يكنفر هم از سوار تصدق خاكپاى مبارك شد ديروز پنجشنبه حسن آقا تاجر باشى آمده بود » « كه خيابانيها ميخواهند تسليم باشند از ديروز رفته تا حال مراجعت نكرده و ديروز » « هم مختصر دعوا شد غلام نگذاشتم امروز جمعه هم منتظر آمدن تاجر باشى هستم و از » « يكطرف سوار كه پنج روز است بمراغه فرستاده ام منتظرم كه قورخانه توپ را برساند » « بيشتر از اين نبودن فشنگ و جيره سوار است قسم بنمك با محك الان معطل فشنگ هستم » « فشنگ و جيره جسارت عرض مىنمايم مرحمت نميفرمايند خود غلام آنقدر مىتوانست كه » « از خود صد هزار دانه فشنگ گرفته سوار دادم همه در اين دعواها تلف كردند استدعا » « از خاكپاى مبارك اينست عاجلا فشنگ و پول مرحمت فرمايند كه زياده از اين اسباب » « معطلى نباشد و تلگرافا امر مقرر فرمايند امير معزز هزار سوار اردبيل و فوج اردبيل كه » « بغلام مرحمت شده عاجلا حركت بدهد هفتصد سوار و فوج پنجم ايلات در باغ صاحبديوان » « اردوست اردوى اهر امروز به آنها ملحق شود صحت راپورتها همينطور بود و جسارت شد . » « غلام جان‌نثار رحيم چلبيانلو مهريا رحيم »\r\nدر حاشيه دوباره مىنويسد :\r\n« جسارت ديگر اهالى محله‌ها هر روز با توپ دعوا مىنمايند چنانچه چند توپ » « به خانه شاهزاده مقتدر الدوله انداخته‌اند دعواى آنها دعواى دولتى است . مهريا رحيم . »\r\nدر اين تلگرافها بيش از همه ميكوشيده‌اند كه بناتوانىهاى خود پرده كشند و بهانه‌ها آورند و نويدها دهند . مثلا روز يكم مرداد كه آرامش مىبود شجاع نظام درباره آن چنين تلگراف مىكند :\r\n« تهران بتوسط حضرت مستطاب اشرف سپه‌سالار وزير جنك دام ظله بخاكپاى » « مبارك كارگذاران اعليحضرت قدر قدرت ظل اللهى ارواحنا فداه از مساعدت اقبال » « بيزوال همايونى روح العالمين فداه و توجه حضرت حجت عجل اللّه فرجه طرف را » « بنوعى مضطر نموديم كه با كمال ضعف واسطه بحضور حضرت حجج الاسلامان انداخته »\r\n\r\n","description":"","footnote":"","page_name":" 700 ","page_number":732},
  {"content":"\r\n\r\n« كه تسليم شوند .\r\n « سگ كيست اين روبه حيله بند * كه شير ژيان را رساند گزند » \r\n« اميد كه فردا ختم عمل را بعرض رسانيده خاطر خطير همايونى ارواحنا فداه را » « آسوده نمايد غلام خانه‌زاد شكر اللّه مهر شجاع نظام »\r\nفردا آدينه درباره جنگ آن روز تلگراف مىكند :\r\n« طهران توسط جناب مستطاب اشرف وزير جنگ سپهسالار مد ظله خاكپاى » « مبارك بندگان اعليحضرت قدر قدرت شهريارى ارواحنا فداه اهالى اشرار محلجات » « تماما عقب نشسته‌اند از مفسدين در محله امير خيز جمع شده‌اند امروز جمعه اغلب سنگرهاى » « ستار را گرفته‌ام دو فقره سنگر بسته توپ شرابنل كشيده‌اند اتصالا مىاندازند ولى درست » « نمىتوانند بياندازند للّه لحمد بجايى صدمه نرسانيده ولى توپهايى كه غلام بسته‌ام » « تمام كرده اگر مقتضى راى مبارك باشد از سفارت بجنرال قونسول امر شود ده بيست » « هزار فشنگ بدهند بر ختم عمل چيزى نمانده غلام خانه‌زاد شكر اللّه 26 ج 2 » درباره جنگ سخت پ 219 اسماعيل خويى ( يكى از مجاهدان دلير تبريز ) روز شنبه مجتهد و امام جمعه تلگراف ميكنند :\r\n« جناب مستطاب » « اجل اكرم آقاى » « سپهسالار اعظم » « دامت شوكته امروز » « شنبه از صبح تا عصر » « تنگ جنگ بود و » « سواران شجاع نظام » « با جمعى تفنگچيان » « شتربان نايب كاظم » « و نايب حسن خان » « شتربانى حمله كامل » « و فتح نمايان كردند » « ضرغام نظام با » « سواران خود نيز » « جنگ خوب نموده و » « خيلى جلو رفتند امروز بامير خيز خيلى سخت روز بود حاجى موسى خان هجوانى امروز » « در هنر طاق و مرنديها خيلى جاى تحسين بودند . »\r\nخادم شرع حسن خادم شرع عبد الكريم مهر امامجمعه مهر مجتهد »\r\n\r\n","description":"","footnote":"","page_name":" 701 ","page_number":733},
  {"content":"\r\n\r\n\r\nباز جنگهاى سخت\r\nروزهاى يكشنبه و دوشنبه چهارم و پنجم مرداد ( 27 و 28 جمادى - الاخرى ) تاختى از سوى دولتيان رخ نداد ، و جنگ از سنگرها پيش ميرفت و توپ و تفنگ كار ميكرد در همانحال حاجى ابراهيم صراف بنمايندگى از رحيمخان براى گفتگوى آشتى آمده بود ، امروز يكشنبه پاشا بيك كه يكى از مجاهدان دلير و خود نگهبان بازار مىبود ، چون در جنگهاى دو روز پيش زخم برداشته بود درگذشت . مجاهدان از مرگ او اندوهناك گرديدند . اين از پاكدلىهاى مجاهدان مىبود كه يكديگر را دوست داشتندى و كسى كه شايندگى مىنمودى پيش ديگران ارجمند مىگرديدى . اين پاشا بيك در اندك زمانى در دلها جا پيدا كرده بود . ستار خان نگهبانى بازار را بمشهدى محمد على خان سپرد .\r\nروز سه‌شنبه ششم مرداد ( 29 جمادى الاخرى ) جنگ از سوى خيابان آغاز گرديده آواز شليك برخاست و توپها نيز غريدن گرفت . امروز شجاع نظام پيشگام گرديده مى - خواهد هنرى نمايد . اينمرد بيش از ديگر سركردگان آرزومند چيرگى به شهر ميبود و بيش از ديگران مىكوشيد در روزهاى جنگ خود او از بالاى مناره صاحب الامر به تيراندازى پرداختى و كمتر گلوله او بنشانه نخوردى . محسن خان كوژپشت از سواران او نيز همين رفتار را كردى . اين دو تن از شهر كسان بسيارى را كشته بودند .\r\nنخست دولتيان از راه سيد حمزه و ششكلان بفشار و پيشرفت پرداختند . ولى سپس مجاهدان به پيشرفت پرداخته از سواران هشت تن را كشته و گروهى را زخمى گردانيده پس راندند . تا هنگام پسين فيروزى از اينسو مىبود . و ليكن بسواران ياور رسيده دوباره فشار آورده ، و چون چند تن از دليران مجاهدان كشته گرديدند ، نوبريان كه در اينجنگ پيشگام مىبودند نايستاده بازگشتند ، و نتيجه اين سستى آن گرديد كه سواران بمغازه‌هاى نوساز مجيد الملك كه پر از كالاهاى بازرگانى ميبود دست يافتند و همه را تاراج كردند .\r\nمجاهدان از اين پيش‌آمد سرافكنده بودند . ولى دولتيان آن را فيروزى خود شمرده شادمانى مىكردند .\r\nفردا چهارشنبه باز سواران بجنگ و پيشرفت پرداخته بدروازه باغميشه تاختند ، و چون باقر خان بكينه رفتار ديروزى نوبريان كسانى را به يارى آنان نفرستاد امروز نيز سواران دست يافتند و در آن پيرامونها تاراجهايى كردند .\r\nدر اين دو روزه از سوى ستار خان جنگى نرفت و اينست شجاع نظام تلگراف پايين را براى شاه فرستاد :\r\n« بتوسط حضرت مستطاب اشرف سپهسالار اعظم مد ظله بخاكپاى مبارك بندگان » « اعليحضرت قدر قدرت ظل اللهى ارواح العالمين فداه ديروز خيلى شكست خورده‌اند » « بطوريكه امروز كه روز چهارشنبه دو ساعت بغروب مثل اينست كه نيست و نابود شده خبر »\r\n\r\n","description":"","footnote":"","page_name":" 702 ","page_number":734},
  {"content":"\r\n\r\n« آورده‌اند كه ستار نابكار هم مرده چون غسال آورده‌اند چشمش را بسته‌اند بنعش نگاه » « نكند احتمال هست كه اصل داشته باشد بعد از رسيدگى بعرض ميرسانم از اقبال بيزوال » « تا حال نه صداى تفنگى هست نه توپ راپورت امروز همين بود بعرض خاكپاى » « مبارك رساند غلام خانه‌زاد شكر اللّه »\r\nروزهاى پنجشنبه و آدينه آرامش ميبود . از دوچى حاجى ميرمناف براى گفتگوى آشتى آمده بود و نشستها برپا مىگرديد . گفته ميشد دولتيان قورخانه نميدارند ، و راستى آنست كه با دستور محمد عليميرزا فشنگ از كونسولخانه مىگرفتند كه شجاع نظام در يك تلگراف خود سپاس مىگذارد ، ولى گلوله توپ كم ميداشتند . در « بلواى تبريز » در اينجا مىنويسد : تاكنون سى و چهار جنگ رخ داده : شانزده جنگ با تفنگ تنها باز مانده با تفنگ و توپ هر دو .\r\nروز شنبه ستار خان پيشدستى كرده دستور جنگ داد تا شام از سنگرها جنگ ميرفت روز يكشنبه باز آرامش بود . روز دوشنبه دوازدهم مرداد ( 5 رجب ) سواران بآرزوى تاراج از راه بازار بجنگ و فشار برخاستند . ولى حسينخان دليرانه ايستادگى نمود و چند ساعت جنگ كرده همگى را پس راند . اينجوان با سر باز و پاى برهنه از سنگرى بسنگرى رفتى و هر كجا كه كار سخت بودى خود بجنگ ايستادى .\r\nدر اين روزها از يكسو آگاهى از داستان دلگداز ملا امامويرى به تبريز رسيده مايه اندوه آزاديخواهان گرديد ، و از يكسو مژده از فيروزى آزاديخواهان عثمانى و مشروطه شدن آنكشور آمده دلها را پر از شادى گردانيد .\r\nفردا سه‌شنبه دو ساعت از روز گذشته باز توپهاى دولتى بغرش پرداخت . از اينسو نيز با توپ پاسخ دادند . تا پسين اينهنگامه برپا ولى تفنگ‌اندازى نميشد . هنگام پسين دسته‌اى از سواران از كوچه حاجى ميرزا جواد مجتهد بآهنگ تاراج پيش آمدند و مجاهدان بجلوگيرى پرداختند و جنگ سختى رويداده آواز تفنگها با غرش توپها توأم گرديده در شهر پيچيد . پس از ديرى سواران ايستادگى نتوانسته بازگشتند . به نوشته « بلواى تبريز » امروز نوزده تن از سواران نابود شدند .\r\nچهارشنبه همچنان توپ باران ميكردند . گفتيى از دست يافتن نوميد گرديده ميخواهند شهر را با توپ ويرانه سازند . تا پسين اين هنگامه برپا مىبود و غرش توپها از هر سو شنيده ميشد . هنگام پسين سواران و سربازان و تفنگچيان دوچى و سرخاب دست بهم داده از عالى قاپو و ميدان توپخانه بتاخت سختى پرداختند . مجاهدان جلو گرفتند و جنگ بس سختى رفت . در اين گيرودار شادروان ميرهاشم خان به يارى مجاهدان رسيد و كار جنگ بالا گرفت . پس از زمانى سواران شكست يافته روى برتافتند و بيست تن كمابيش از ايشان نابود گرديدند .\r\nقورخانه بسيارى كه فرمانفرما از شهر همراه برده و در مراغه گزارده بود اينزمان\r\n\r\n","description":"","footnote":"","page_name":" 703 ","page_number":735},
  {"content":"\r\n\r\nآن را بدوچى رسانيدند و گشايش در كار دولتيان پديد آمد ، و اين بود باز در جنگ پيش‌دستى ميكردند . شب پنجشنبه از كوچه مجتهد آواز جنگ و شليك شنيده ميشد و سواران هميخواستند خود را ببازار رسانند و مجاهدان جلو ميگرفتند . نيز در راسته كوچه و آن نزديكيها سواران پيش آمده مجاهدان ايستادگى نموده جنگ مىكردند و تا دو ساعت هنگامه برپا بود تا از سواران چند كس كشته گرديد و ديگران بازگشتند .\r\nروز پنجشنبه همچنان توپهاى دولتى بغرش پرداخته پس از ديرى از اينسوى نيز بمباران آغاز شده تا غروب جنگ توپ برپا بود . پسين امروز دسته‌اى از روستاييان اسبران و گيوى داوطلبانه نزد ستار خان آمده خواستار تفنگ شدند و در شمار مجاهدان جا گرفتند .\r\nروز آدينه شانزدهم مرداد از يكساعت به ظهر توپها غريدن گرفت تا غروب همچنان آتش ميباريد .\r\n\r\nتلگرافهايى از اسلاميه‌نشينان\r\nبدينسان گاهى جنگ و گاهى آرامش ميبود . در اين روزها پاره تلگرافهايى كه شجاع نظام و رحيمخان و ديگر اسلاميه‌نشينان ، بتهران براى شاه يا امير بهادر فرستاده بودند بدست آزاديخواهان افتاده . بدينسان كه نوشته‌هاى آنان را كه با مهرهاى خودشان ميبود از تلگرافخانه گرفتند ، و چون سندهايى بشمار ميرفت با دستور انجمن پيكره از آنها برداشتند و بمردم پراكندند . « 1 » از اين تلگرافها برخى را در پيشتر آورده‌ايم ، و اينك سه تلگراف از مقتدر الدوله و ميرهاشم و رحيمخان ميآوريم :\r\n\r\nتلگراف مقتدر الدوله\r\n« طهران - خاكپاى مهر اعتلاى اعليحضرت قدر قدرت اقدس همايون شاهنشاهى » « ارواحنا فداه از نمك‌خوارگى و دولتخواهى ديگر طاقت طاق شده ناچار است كه همه » « چيز را بىپرده بعرض رساند تبريز و اطراف به كلى خراب و تمام شد شجاع نظام » « سفيه مرندى را قبله عالم ارواحنا فداه كاملا مىشناسد دو نفر عالم بيچاره را كه از » « مقتضيات سياسى و مملكت‌دارى بىاطلاع‌اند آلت اجراى مقاصد فاسده و منافع شخصيه » « قرار داده آنچه بايست نشود كردند هزار مرتبه داد و فرياد كرده و از دامن حضرات گرفتم » « و حتى از نمايندگان دول خارجه التماس و تملق كردم كه نشستن حضرات آقايان در » « اسلاميه و دخالت و بامور سياسيه صحيح و وظيفه ايشان نيست عرايض غلامانه قبول » « نيافت ده كرور بلكه متجاوز ضرر وارده داخله و غيره است ديروز كه تلگراف رأفت »\r\n\r\n\r\n","description":"","footnote":"\r\n( 1 ) اكنون بيشتر آن نوشته‌ها در دست نويسنده است . آن زمان به سيد محمد تقى طباطبايى رييس انجمن سپرده شده و از خانواده او به من رسيده . در آن تلگرافها در پاى همه آنها به فارسى يا بفرانسه نوشته مىشود . « بفرانسه ترجمه شد » . دانسته نيست ترجمه را بنزد كه مىفرستاده‌اند .\r\nبراون گمان كرده كه بنزد كونسول روس مىفرستاده‌اند .\r\n","page_name":" 704 ","page_number":736},
  {"content":"\r\n\r\nپ 220 ستار خان با پيرامونيان خود « آميز اعليحضرت ظل اللهى ارواحنا فداه را فرستاده مراحم ملوكانه به همه ابلاغ و غدغن » « كرده‌ام كه برحسب امر قدرت همايونى تفنگ‌اندازى موقوف شود تمام سوار و » « سركرده‌ها قبول و اطاعت كرده غير از شجاع نظام كه شب اقلا دو هزار تير هوايى » « از سر بام و توى منزل خود خالى كرده و تمام شهر را بوحشت انداخته و حتى گلوله هوايى » « به منزل خود سردار نصرت آمده بپايه ديوار خورده بنمك اعليحضرت قبله عالم قسم است » « هرگاه خانه و جان و اهل عيال غلام در راه خدمت دولتى و استقلال سلطنت برود ابدا »\r\n\r\n","description":"","footnote":"","page_name":" 705 ","page_number":737},
  {"content":"\r\n\r\n« واهمه ندارد و قابل مذاكره نميداند ولى خرابى و ويرانى مملكت از حد گذشت تمام » « اين كارها محض جلب منفعت شخصى است كه بدولت و رعيت خيانت مينمايد باز بنمك » « مبارك ياد قسم مىكند مخصوصا سوء قصدى بجان غلام دارد كه غفلتا بوسيله ممكنه با » « قتل خانزاد آشوب ديگرى علاوه بر انقلاب حاضر بيندازد انشاء اللّه بعد از چند روز » « ديگر كه شاهزاده عين الدوله وارد مىشود صدق عرايض غلام معلوم خواهد شد تصريحا » « عرض مينمايم چه خانها و چه مغازه‌ها و بازارها بتاراج رفته و ميرود هر وقت عرض به » « آقايان كرده‌ام عوض اينكه عرايض مصلحانه را به ميزان عقل بسنجند و صلاح مملكت » « را در نظر بگيرند هزار گونه ناملايمات از خود آقايان و ديوانه مرندى شنيده‌ام روزى » « نيست كه كاغذهاى رسمى از نمايندگان دول خارجه نرسد ولى حضرات هيچ ملتفت اين » « نكات نيستند كسى كه با خيالات غلام همراه است سردار نصرة و جناب آقا ميرهاشم » « است استدعاى غلامانه دارم توجه عاجل فورى بفرماييد كه مملكت زياده از اين » « ويران نشود . »\r\n\r\nتلگراف ميرهاشم\r\n« طهران - توسط جناب مستطاب اكرم اعظم آقاى سپهسالار امير جنگ دام اجلاله - » « العالى وضع شهر كما فى السابق اشرار از سنگرهاى خودشان و ارك در تير و توپ - » « اندازى كوتاهى ندارند از اين طرف هم معاوضه به مثل مىشود به اين وضع بىترتيب » « گويا تصفيه امور امكان ندارد نه حاكم با كفايتى و نه وزير لشكر با سياستى از همه » « بدتر اطوار ناملايم اين دو نفر آقايان مىباشد كه ابدا از اعمال غرض و نفسانيت دست » « برنميدارند ساعتى نيست كه فرقه‌اى از دوستان را مغرض نكنند هركس به خيال خود اقدام » « مىكند نه مصرف تنخواه معين است و نه ترتيبى در كار است احدى چه دوست چه دشمن » « جاى اميدوارى از ايشان ندارند تمامى استعداد معين حتى نان سوارها و عموم توقعات » « به عهده دعاگو افتاده اهالى سرخاب به كلى و اغلب ناس بواسطه حركات ايشان از اسلاميه » « اعراض نموده خود دعاگو هم چندان تردد ندارم ولى از خارج مردم را بهر وسيله جمع » « و اميدوار مينمايد تنخواه حواله شده را مال خود فرض كرده بطور دلخواه صرف » « ميكنند و بشئونات ايشان بر خوردن هم اقتضا ندارد تا حال سه مرتبه رشته كار را به كلى » « جمع كرده تمامى امور تصفيه شده بود كه بىكفايتى حكومت و اقدامات ناملايم آقايان » « مجددا تغيير داد حاليه غير از اينكه حاكم كافى با اردوييكه در راهست برسند علاجى به اين » « ترتيب به نظر نميرسد لهذا اقامت دعاگو جز زحمت بىثمر و خوندل اثرى نخواهد داشت » « استدعا از درگاه عالم پناه آنكه مرخص فرمائيد چند روزى يا در نعمت‌آباد بدفع گلوله » « كه در موضع موذى مانده بپردازد و يا آنكه عازم زيارت آستان مقدس بوده باشد . اقل » « هاشم الموسوى »\r\n\r\n","description":"","footnote":"","page_name":" 706 ","page_number":738},
  {"content":"\r\n\r\n\r\nتلگراف رحيمخان\r\n« طهران بعرض خاكپاى اقدس مقدس اعلى ارواحنا فداه اقدامات دو روز قبل » « تمام اشرار محلات با توپ و تفنگ بيكدفعه سر محله شتربان و سرخاب ازدحام و تا مغازه - » « هاى مجيد الملك يورش آورده مغازه‌ها را غارت و بامهاى آنجاها را سنگر كرده » « بودند از اينطرف سوار جلوگيرى نموده بعد از زدوخورد زياد دو نفر سرباز از اينطرف » « و پنج نفر هم از اشرار مقتول بعلاوه زخمدار زياد شكست شده فرار كردند فعلا دو روز » « است اشرار به كلى تا يك اندازه مغلوب و مضطرب بوده‌اند از غلام اين دو روز را » « به علت نبودن فشنگ اقدام و دنبال نشده اكثر سوار تنفگ‌شان روسى فشنگ‌شان به كلى » « تمام الآن يكعدد فشنگ روسى در همه سوار پيدا نمىشود غلام تاكنون آنچه از قوه » « به فعل آمده تحصيل و مصرف كرده حالا از هيچ‌جا ممكن ندارد حضرت اجل سپه - » « سالار اعظم مخابره كرده بودند از جنرال قونسولگرى سى هزار فشنگ دريافت دارم » « ندادند مطلب جوابيه ايشان را كه بغلام نوشته بود عينا جهت اطلاع خاطر مقدس » « درج شده »\r\n« در مسئله معهوده مثل اينكه چندين دفعه خواهش كرده‌ايد و دوستدار جواب داده‌ام » « با دلايلى كه در پيش خود دوستدار است از قبول آن معذورم و در قبول آن نتيجه خوبى » « نميدانم در هر حال تكليف خودتان است براى سواره اسباب مدافعه فراهم بياوريد » « غلام بعد از يأس مراتب را به حضرت آقاى سپه‌سالار اعظم تلگرافا عرض نموده هنوز » « جواب نرسيده حالا نميدانم تكليف غلام در خصوص فشنگ و حقوق سوار چه‌چيز » « است با اين قحط و غلاى شهر سوار بيچاره چه بكنند جسارت بعرض شد غلام » « رحيم چلبيانلو مهريا رحيم »\r\nاز اين تلگرافها پيداست كه چه رنجشهايى در ميان سران دولتيان مىبود كه هر يكى « از ديگرى بد ميگفته ، و هر يكى خود را كاردان‌تر ميشمارده . از تلگراف رحيمخان معنى « مسئله معهوده » بيكبار روشن ميگردد . كونسولگرى فشنگ بدولتيان ميداده .\r\nچيزى كه هست در اين بار نداده .\r\nاينكه در اين تلگرافها از بىپولى و بىفشنگى ميناليده‌اند تا اندازه‌اى دروغ مىبوده ، و چنين ميخواسته‌اند كه در برابر نافيروزيها دستاويزى ياد كنند . نيز تا توانند پول و فشنگ بيشتر بدست آوردند .\r\nروزنامه حبل المتين كلكته نسخه تلگرافى را از محمد على ميرزا برحيمخان پراكنده گردانيده كه روزنامه‌هاى شمس استانبول و انجمن تبريز نيز نوشتند . و آن تلگراف تاريخ « 9 جمادى الاخرى » را ميدارد كه بايد گفت در روزهاى نخست جنگ فرستاده شده چيزى كه هست ما دليل براستى آن تلگراف نديده‌ايم ، و در ميان تلگرافهايى كه شاه يا سروزير يا ديگرى در آن روزها براى رحيمخان فرستاده و اكنون در دست ماست ، اين\r\n\r\n","description":"","footnote":"","page_name":" 707 ","page_number":739},
  {"content":"\r\n\r\nرا نمىبينيم . اينست نميدانيم راستست يا ساخته ، و بهر حال آن را در پايين مىآوريم :\r\n« رحيمخان سردار نصرت دستورالعملهاى شفاهى كه وقت حركت از طهران فرموده‌ايم » « البته فراموش نكرده حالا هم دستور العمل مىدهم كه در سركوبى مخالفين دولت از » « هيچ اقدامى فروگذار منما ، بقسمى با مخالفين دولت سلوك بنما كه تا ديرباز اهالى » « فراموش ننمايند از قتل و سزاهاى عبرت‌آميز و خرابى خانه‌ها و تاراج شهر فرو گذار »\r\n\r\n","description":"","footnote":"","page_name":" 708 ","page_number":740},
  {"content":"\r\n\r\n« مكن كه نزد احدى مسئول نيستى . همان وضعيكه ( كولونل لياكوف ) در طهران كرد » « و البته شنيده سرمشق خود قرار ده . هر قدر زودتر شهر را امن نمودى و مخالفين دولت » « را بيشتر سركوبى كردى زياده مورد مراحم ملوكانه ما خواهيد بود . شرط و شروط » « مصالحت و تأمل يعنى چه ؟ رعيت بايد نزد احكام دولت تسليم محض باشد و مخالفين » « دولت بايد با منتها سختى سزاى عبرت‌ناك بيابند . مشورة با جنرال قونسول روس » « بنما و بست و تحصن را به هيچ مشمار . »\r\nروزنامه انجمن كه اين تلگراف را در آخرهاى شهريورماه بدست آورده چاپ كرده در پاى آن مىنويسد :\r\n« شاها دستورالعمل‌هاى شفاهى و تلگرافى عقيم ماند و نقشه لياخوف در آذربايجان » « تطبيق نگرديد . »\r\n « خدا كشتى آنجا كه خواهد برد * اگر ناخدا جامه بر تن درد » \r\nآن تلگراف چه راست و چه دروغ ، اين چند جمله كه روزنامه انجمن در پاسخ آن نوشته شاينده است كه در تاريخ جنبش مشروطه بازماند .\r\n\r\nسامانى كه بكارها داده شد\r\nچنان كه ديديم تبريزيان به اين جنگ نابيوسان و ناخواهان درآمدند .\r\nزيرا ناگهان جنگ پيش آمد ، و در آن ميان انجمن ايالتى بهم - خورد و مخبر السلطنه از شهر بيرون رفت ، ستار خان و باقر خان تنها آن توانستند كه جلو دولتيان را گيرند و خود را نگه دارند ، و بديگر كارها كسى نپرداخت ولى اين زمان چون از يكسو مجاهدان بپايدارى خود اميدمند گرديده و از يكسو از تهران آگاهى ميرسيد كه محمد عليميرزا بسيج سپاه براى فرستادن بآذربايجان مىكند و از ماكو آگاهى ميرسيد كه اقبال السلطنه آهنگ تبريز را ميدارد ، و از اينها فهميده ميشد كه جنگ بدرازى خواهد كشيد ، از اينرو كسانى از سر - دستگان و ديگران گرد آمده به اين شدند كه سامانى بكارها دهند . هنگاميكه آن جنگهاى سخت ميانه دولتيان با ستار خان و باقر خان ميرفت اينان به كارهاى خود مىكوشيدند .\r\nچنان كه گفتيم نمايندگان انجمن بجان خود ترسيده هر يكى بجايى پناهيد . سپس نيز لوتيان دوچى آمده انجمن را تاراج كردند و بيرقش را خوابانيدند . ستار خان از كارهاى ارجدارى كه در آن روزهاى گرفتارى كرد يكى اين بود كه بيرق ديگرى بسيجيده با شكوه و نمايش بانجمن فرستاد كه بالاى درش افراشتند و حسين خان باغبان را با يكدسته از مجاهدان گزيده بنگهدارى آن بيرق گماشت . اين نشانى از ارج‌گزارى او بانجمن مى - بود . در اين روزها هم آرزو ميداشت كه دوباره انجمن برپا گردد و بكارها ديده‌بانى كند و چون نمايندگان بدانسان پراكنده بودند و اين كار آنان گذشته از بديش جز كناره‌جويى معنى نميداشت ، اين بود نمايندگان ديگرى پا پيش نهاده انجمن را برپا گردانيده . چون در اينهنگام برگزيدن ( از روى دستور قانون ) نشدى ، و آنگاه هركسى\r\n\r\n","description":"","footnote":"","page_name":" 709 ","page_number":741},
  {"content":"\r\n\r\nبرگزيده شدن را نپذيرفتى ، ناچار كسانى خود خواستار گرديده نمايندگى را پذيرفتند ، كه ما از آنها جز نامهاى ميرزا محمد تقى طباطبايى و حاجى مهدى آقا و سيد حسينخان عدالت و ميرزا اسمعيل نوبرى را نميدانيم . ميرزا محمد تقى رييس انجمن گرديد .\r\nبراى پيشرفت كارها به پول نياز ميبود . مجاهدان تاكنون پول نمىگرفتند و اين نشانى از مردانگى ايشانست كه توانگر و بيچيز ، بىهيچ چشمداشتى آن جانفشانيها را مىنمودند . ولى اين هميشه نتوانستى بود و بايستى ، براى بيشتر آنها روزانه داده شود .\r\nاز آنسو براى خريدن فشنگ و تفنگ و دررفتهاى ديگر نيز نياز به پول مىداشتند .\r\nاز اينرو كميسيونى بنام « كميسيون اعانه » برپا گردانيدند كه رسيدها چاپ كرد ، و از روى دفتر و حساب از توانگران به پول گرفتن پرداخت و براى مجاهدان ( هر تنى روزانه چهار قران ) مزد نهاد . نيز در امير خيز و خيابان نانوايى باز كرد كه مجاهدان نان از آنجا گيرند .\r\nدر ميان مجاهدان تاكنون فرماندهى و فرمان‌برى نمىبود ، و آنان با يكديگر جز برادرانه راه نميرفتند . آرى كسانى در آن يك ماه جنگ كاردانى و دليرى از خود نشانداده برترى به ديگران يافته بودند ، ولى نام برترى در ميان نمىبود . در اينهنگام هر گروهى را دسته‌دسته گردانيده بهر ده يا بيست تن يك فرماندهى ( از همانان كه در سايه دليريها و كاردانيهاى خود برترى يافته بودند ) برگزيدند .\r\nمجاهدان كه از نخست مىبودند خودشان تفنگ - از پنج تير و ورندل و مانند آن - ميداشتند و فشنگ نيز خودشان ميخريدند . ولى چون در اين روزها كسان ديگرى به آنان مىپيوستند و در جنگ همگامى مىنمودند براى آنان در انبار ارك را باز كرده يك گونه تفنگى بيرون آوردند كه « شاسپو » ناميده مىشد . مسيو شاسپو نامى در فرانسه در چهل و اند سال پيش ، اين تفنگها را ساخته و چند سالى رواج ميداشته تا جاى خود را به گونه بهترى داده ، و گويا در همان هنگام براى ايران خريدارى شده كه در انبار ميخوابيده .\r\nاينها فشنگ‌هاى كاغذى مىخورد و در برابر پنج تيرهاى آلمانى و روسى كارى از آنها پيش نمىرفت . تفنگسازان تبريز كاليبر آنها را ديگر مىگردانيدند كه فشنگ ورندل مىخورد . ولى از اين نيز سود بسيارى ديده نميشد ، و اين تنها غيرتمندى مجاهدان ميبود كه كارى پيش مىبرد .\r\nچون مجاهدان بفشنگ نيز نياز ميداشتند چند جايى را برگزيدند كه هر كسى كه نياز پيدا كرد فشنگهاى تهى شده را بدهد و فشنگهاى پر بگيرد ، و غدغن گرديد كه هيچ كس گلوله هوايى نيندازد .\r\nنيز ستار خان غدغن كرد كه مجاهدان به كسى چيرگى نكنند و كسى را نيازارند و از هيچ‌جا چيزى نگيرند .\r\nنيز مجاهدان را بدسته‌هايى بخشيدند كه هميشه يكدسته در سنگرها باشند و ديگران\r\n\r\n","description":"","footnote":"","page_name":" 710 ","page_number":742},
  {"content":"\r\n\r\nبآسايش پردازند ، مگر هنگام جنگ كه همگى بسنگرها شتابند .\r\nنيز بهر كويى دروازه‌ها ساخته بالاى آن سنگرها پديد آوردند .\r\nتبريز يك شهر بازرگانيست و بازارهاى بسيار و سراهاى بزرگ پر از كالاهاى بازرگانى مىداشت ، و اين بود سواران و سربازان هميشه در آرزوى دست يافتن به آنجا ، و تاراج كردن مىبودند ، و هر زمان كه فرصت مىيافتند خود را به آنجا مىرسانيدند . از اينرو مجاهدان در بازارها سنگر پديد آوردند ، كه آن بخشيكه در دست اينان ميبود آسوده بماند ، و ستار خان نگهدارى بازارها را بحسين خان كه اينهنگام كم‌كم بنام ميگرديد ، سپرد و او پاشا بيك را با يكدسته ببازار گماشت .\r\nپ 222 نايب محمد آقاى نجار ( يكى از سركردگان مجاهدان خيابان ) اين پيكره در سالهاى ديرتر برداشته شده و رخت تن او رخت شهربانيست دستگاه آزاديخواهى كه به آخرين پايگاه ناتوانى خود رسيده و از آنجا بازگشته بود ، روزبروز بتوانايى افزوده كارها بهتر ميگرديد بسيارى از كسانى كه رو نهان كرده يا بكونسولخانه - ها پناهيده بودند بيرون آمده دوباره در كوشش همدستى مىنمودند . مجاهدان روزبروز آزموده تر گرديده بدليرى مىافزودند . چنان كه ديديم چون دولتيان توپ به كار بردند اينان نيز توپها از ارك بيرون آوردند و به كار گزاردند ، و از ميان آزاديخواهان توپچيان آزموده و كاردانى پيدا شد .\r\nيكى از آنان مهديخان ميبود كه ( ارمنى خوانده ميشد ) و او يكى از آزاديخواهان با ارج بشمار ميرفت . ديگرى محمد خان توپچى امير خيز ميبود .\r\nديگرى جوان روستايى ميبود كه ستار خان از چابكى او خشنودى نموده لقب « ايلدرم » ( درخش ) داد ،\r\nمجاهدان قفقازى ( يا بهتر گويم « از قفقاز آمده » ) كه سردسته‌شان مشهدى حاجى مىبود ، و در اين جنگها دليرى و چابكى بسيار نشان ميدادند گاهى بمب يا نارنجك نيز مىساختند ، و چون سواران و سربازان دولتى تا آن روز بمب نديده بودند از آن بسيار مىترسيدند .\r\n\r\nجنگهاى سخت‌تر\r\nچنان كه ديديم و سپس نيز خواهيم ديد سركردگان دولتى كه با تبريز مىجنگيدند و كارى نمىتوانستند ، از اين ناتوانى خود سخت خشمناك مىبودند و از اينرو هرچند روز يك بار نيروهاى خود را بهم ريخته بكوشش و جانبازى بيشترى آماده گرديده بيك جنگ سختى\r\n\r\n","description":"","footnote":"","page_name":" 711 ","page_number":743},
  {"content":"\r\n\r\nبرمىخاستند و تا شام مىكوشيدند ، ولى كارى نتوانسته بازمىگرديدند و چند روزى با جنگهاى سنگرى بسر برده باز بيك جنگ سختى آماده مىشدند . از اينرو جنگهاى تبريز كه يازده ماه كشيده در ميان آنها روزهاى برجسته ، و در ميان اينها نيز روزهاى برجسته‌تر هست ، و يكى از روزهاى برجسته‌تر روز شنبه هفدهم مرداد ( 10 رجب ) مىباشد كه اينك داستانش را مىنويسيم :\r\nدر اينروزها بدولتيان از يكسو قورخانه از مراغه آورده ، و از يكسو نصر اللّه يورتچى با چند صد تن از سواران جنگ آزموده شاهسون بياورى آمده بود ، از اينرو بار ديگر بتكان آمده به اين شدند كه بيك تاخت ميداندارتر و سخت‌ترى بامير خيز برخيزند ، و بيشتر از آنچه تاكنون كوشيده بودند بكوشند . تا ستار خان را از ميان بردارند ، و براى اين كار شنبه هفدهم مرداد را برگزيدند .\r\nشب شنبه آرامش بود و بامدادان همه سركردگان از رحيمخان و شجاع نظام و حاجى موسى خان مرندى و عليخان هجوانى و ضرغام و نصر اللّه خان يورتچى و ديگران پيروان خود را آماده گردانيده ، از روى نقشه‌اى كه كشيده بودند نخست يكدسته را بخيابان فرستادند كه با اينجا جنگ كنند و نگزارند باقر خان بياورى بيايد ، و بازمانده را بسر امير خيز روانه كردند ، حاجى ويجويه‌اى اين جنگ را بگشادگى نوشته و نامهاى كوچه‌ها و بازارچه‌ها را نيز ياد كرده ، و چون بيشتر آن كوچه‌ها و بازارچه‌ها اكنون در تبريز پايدار است ، من همان نوشته‌هاى او را با اندك كوتاهى آورده برخى جمله‌ها نيز از خود مىافزايم :\r\nشش هفت هزار تن از سواران جنگ آموخته و از مردان تناور و بلند بالا هر گروهى از راه ديگرى رو بسوى امير خيز و جايگاه ستار خان آورده بيكبار شليك آغاز كردند ، چنان كه گفته‌ايم در اين جنگها ديوارها را مىشكافتند و از خانه‌اى بخانه‌اى گذشته پيش مىرفتند ، و اين بود هر دسته‌اى كلنگچيانى براى سوراخ كردن ديوار همراه مىداشتند و چون خانه‌هايى كه در جنگ‌گاه نهاده بيشتر تهى مىبود اين كار را به آسانى ميتوانستند .\r\nاينان تا مىتوانند پيش ميروند و توپها مىغرد و آواز آنها در سراسر شهر پيچيده و هركسى از دور و نزديك مىداند كه جنگ به سختى برخاسته است . دولتيان ميخواهند كه سواران دسته‌اى از جلو انجمن حقيقت ( جايگاه ستار خان ) و دسته ديگرى از دست راست آن ، و دسته سومى از دست چپ درآيند كه از سه سو گرد آن را گيرند ، و راهها را بسته نگزارند كسى به يارى برسد . اينست از همه راهها پيش مىروند و با همه سنگرها جنگ ميكنند . ولى در آن ميان يكدسته انبوهى سواره و سرباز قره‌داغى بسركردگى ضرغام و يكدسته از تفنگچيان خود دوچى بهمراهى كاظم خان و نايب حسن ( از لوتيان بنام دوچى ) آهنگ دروازه استانبول كه دست راست سنگرهاى ستار خان بود كرده دو سنگر را در سر راه خود از ميان برداشتند . از آنسوى سواران يورتچى كه در اين جنگ پيشاهنگ مىبودند از راه ديگرى به پيشرفت پرداخته خود را ببازارچه استانبول رسانيدند ، و از\r\n\r\n","description":"","footnote":"","page_name":" 712 ","page_number":744},
  {"content":"\r\n\r\nهر سوى سوراخ باز كرده بشليك پرداختند . توپى را نيز با خود آورده در آن نزديكى به كار گزاردند . مجاهدان كه در اين سنگرها مىبودند ناگهان دشمن را نزديك خود يافتند با آنكه بيست و پنج تن بيش نمىبودند خود را نباخته ايستادگى نمودند و بجلو دروازه شتافته به تيراندازى پرداختند . ستار خان كه از اين غوغا خم بابرو نياورده شيردلانه مىكوشيد دستور داد توپ را از ميدان اسب‌فروشان بجلو دروازه كشيده بشليك پرداختند .\r\nسواران كه آزموده جنگ مىبودند دود و تاريكى را فرصت شمارده هرچه پيشتر آمدند و بيكبار شليك كرده تير را همچون تگرگ بر سر مجاهدان بارانيدند و ناگهان از كچيز خانه‌اى سوراخ باز كرده پشت سر مجاهدان را نيز گرفتند و از هر سو ميدان را برايشان تنگ گردانيدند . مجاهدان ايستادگى نتوانسته توپ را گزارده رو بگريز آوردند . مگر دو جوان از مردم ويجويه يكى ستار و ديگرى عباس كه نگريختند و توپ را سنگر گرفته بزدوخورد پرداختند . ستار گلوله خورده از پا افتاد ولى عباس يكتنه ايستادگى كرده و چون فشنگش نماند دست بخنجر برده با سواران درآويخت ولى رهايى نتوانسته دستگير گرديد . سواران بتوپ دست يافته شادىكنان بدوچى كشيدند و آن را فيروزى بزرگى شماردند . نيز ببازارچه استانبول آتش زده سوزانيدند . چون بدينسان چيره شدند همه كاروانسراهاى آنجا را فراگرفته يكسره با انجمن حقيقت بجنگ پرداختند . و از آنسوى دسته‌هاى ديگر از سواران قره‌داغ و مرند و از ديگران كه از چند كوچه پيش آمده و بالا دست انجمن را گرفته و همچنين دسته‌هايى كه پ 223 غلامخان اهرابى ( يكى از سردستگان مجاهدان ) اين پيكره در سالهاى ديرتر برداشته شده و رخت تن او رخت شهربانيست از روبرو پيش آمده بودند همگى بيكبار آتش فشانى مىكردند و بهردم چندين هزار گلوله بر سر انجمن مىبارانيدند . آواز گلوله‌ها بهم در آميخته تو گويى كوهى از جا كنده مىشد در همان زمان توپها نيز خاموش نه نشسته با غرشهاى پياپى لرزه بدلها مىانداخت . گاهى نيز بمبى تركيده با آواى خارا شكاف ديوارها و خانها را تكان ميداد . هنگامه بزرگى مىبود سركردگان بيگمان بودند كه كار را يكسره خواهند كرد و آخرين زور خود را مىزدند . در چنين هنگامى ستار خان بيش از دوازده تن بر سر خود نداشته با اينحال خم بابرو نياورده مردانه مىكوشيد و پاسخ گلوله‌ها را داده فرصت پيش آمدن بدشمن نمىداد . امروز يكى از روزهايى بود كه دليرى بىاندازه از ستار خان پديد آمد . اين كار هركس نيست كه بدانسان دشمنان گردش را گيرند ، و او خود را نبازد و گامى پس نگزارد .\r\n\r\n","description":"","footnote":"","page_name":" 713 ","page_number":745},
  {"content":"\r\n\r\nدوست و دشمن كار را نزديك بپايان مىپنداشتند ، و امير خيزيان از ترس خانه‌هاى خود را گزارده دست بچگان خود را گرفته از ميان آتش بيرون مىشتافتند . از آنسوى در كويهاى نزديك كه از آواز توپ و تفنگ به سختى كار بيشتر پى برده بودند ، از خانه‌هاى خود بيرون ريخته در سر كوچه‌ها گرد آمده با دلهاى پر از ترس و بيم نتيجه را مىبيوسيدند .\r\nحاجى محمد باقر نويسنده « بلواى تبريز » كه بجنگگاه نزديك و در آن روز از خانه بيرون مىبوده ، چون داستان شكست مجاهدان و برده شدن توپ را مىنويسد چنين مىگويد : « من با چند تن در سر ويجويه ايستاده بوديم . مرد و زن كوچك و بزرگ كه از جنگ‌گاه گريخته ، شتابان و نالان رو بسوى ويجويه آورده بودند گروه بگروه ميرسيدند . در اينميان مجاهدان كه از چنگال مرگ رسته بودند فرارسيدند . سر و رويشان از گرد و دود ناپديدار مىبود . دلداريشان داديم . از كشته شدن ستار و از دستگير افتادن عباس بسيار دلسوخته مىبودند و افسوسها ميخوردند ، مىگويد : در اينهنگام جنگ هرچه سخت‌تر گرديده بود و با آنكه دورى ما از آنجا بيش از هزار گام مىبود گلوله‌ها پياپى از بالا سر ما مىگذشت .\r\nسواران دم دروازه استانبول هشت كاروانسراى بزرگ را بدست آورده و سنگر گرفته گلوله بسر سنگرهاى ستار خان مىباريدند . از آنسوى دسته‌هاى ديگرى از چند كوچه ديگر پيش رفته و خود را بكوچه بزرگ امير خيز كه جايگاه ستار خان در آنجا مىبود رسانيده از كاروانسرا و مسجد به تيراندازى پرداختند .\r\nبدينسان پيرامون ستار خان گرفته شد . ولى او همچنان مىايستاد و خود را نگه - مىداشت . در اين هنگام تنگى بود كه ناگهان حسينخان باغبان با دسته خود به يارى رسيد ، و از آنسوى مجاهدان ويجويه كه از دروازه استانبول گريخته بودند با يكدسته ديگرى دوباره آمدند .\r\nحسينخان كه نگهبان سنگرهاى بازار مىبود ، گويا ستار خان با تلفون به او آگاهى داده بود كه در چنين هنگام نيازى با مشهدى محمد على خان و ديگران به يارى رسيدند .\r\nچون گرد ستار خان گرفته شده بود اينان پشت سر سواران جايى را سنگر گرفته از آنجا به تيراندازى پرداختند ، و بدينسان جنگ هرچه سختتر و ميدان آن هرچه پهناورتر گرديد .\r\nمشهدى محمد عليخان مىگويد :\r\n« در بازار جنگ چندان سخت نبود . ستار خان تلفون كرد سنگرها را استوار گردانيده به يارى امير خيز شتافتيم . هنگامى رسيديم كه سواران يورتچى دروازه استانبول را گرفته و توپ را نيز برده و از آن سوى سواران مرند و قره‌داغ و ديگران تا دم ديوار انجمن حقيقت رسيده بودند . تا آن روز دولتيان اين اندازه پيشرفت نكرده بودند . ما از سمت بازار كه رسيديم دم كوچه قره‌چيلر دسته‌اى تفنگچى ايستاده ولى همگى خود را باخته\r\n\r\n","description":"","footnote":"","page_name":" 714 ","page_number":746},
  {"content":"\r\n\r\nبودند . حسينخان بىآنكه در جايى بايستد پيش ميرفت تا دم كاروان‌سرايى رسيد . از آنجا نگذاشتيم جلوتر برود ، و در زمان ديوار كاروان‌سرا را شكافته بدرون رفتيم .\r\nاز اين كار ما تفنگچيان دل پيدا كرده آنان هم پيش آمدند و جنگ سختى كرديم . نيم ساعت نكشيد كه دروازه استانبول را گرفتيم . سواران يورتچى كه در كاروانسراها ميبودند به تنگنا افتادند ما خود را به روى پل رسانيديم سوار و سرباز كه آن كوچه‌ها را گرفته بودند رو بگريز آوردند . . يورتچيان كه در تنگنا ميبودند از درون كاروانسراها لابه آغاز نموده سوگندهاى خنده‌آور مىدادند . زيرا چون ما را بابى شنيده بودند چنين سوگند ميدادند : « شما را به حضرت خودتان » . ما ناچار شديم در آن گيرودار مسلمانى خود را به آنان باز نماييم . اين زمان بدلگرمى بيشتر لابه ميكردند و پيمان مى - نهادند كه بار ديگر بجنگ نيايند - اين بود راه داديم و دويست تن بيرون رفتند . ما نيز از اينسوى آسوده گرديده بسوى امير خيز پرداختيم و اينهنگام از خيابان نيز به يارى رسيدند و تا غروب آفتاب جنگ ميكرديم تا همه دولتيان را از امير خيز پس رانديم بلكه چند سنگرى هم از ايشان ويران كرديم »\r\nچنان كه گفتيم امروز دسته‌هايى نيز بخيابان و نوبر هجوم برده بودند و از آنسوى نيز جنگ برپا مىبود تا هنگام پسين خاموش گرديد .\r\nبه نوشته « بلواى تبريز » امروز ده ساعت درست جنگ برپا بود . بيست تن كمابيش از مجاهدان و هفتاد تن از دولتيان كشته گرديدند . عباس را كه گفتيم دستگير كردند در دوچى سر بريدند . بازارچه استانبول سراسر سوخته صد دكان كمابيش از ميان رفت . نيز خانه‌هايى در امير خيز تاراج يافت . از كسانى كه امروز دلاورى كردند و در « بلواى تبريز » نامهاى ايشان را مىبرد مشهدى سيف اللّه و كربلايى عبد العلى و مشهدى حسين و حاج حمد اللّه از كوردرلويان بودند . كوردرلويان در ويجويه مىنشينند و بيشتر مردان دليرى هستند ، و چون مجاهدان كه در دروازه استانبول شكست خورده بگريختند كوردرلومى بودند اينان همگى را برگردانيده خودشان نيز به آنان پيوستند و بخونخواهى عباس و ستار جانفشانيها كردند ، و از امروز دسته ديگرى از آنان تفنگ برداشته بمجاهدان پيوستند .\r\n\r\nفرداى آن روز\r\nشب يكشنبه مجاهدان به روى ويرانه‌هاى بازارچه استانبول ديده‌بانى ميكردند . از سوى امير خيز خاموشى مىبود و آوازى شنيده نمىشد . ولى از سوى خيابان و نوبر از سنگرها آواز تفنگ برميخاست .\r\nروز يكشنبه سركردگان بار ديگر بجنگ برخاسته هنگامه ديروزى را تازه گردانيدند . در اين يك ماه و نيم و بيشتر كه رحيمخان و شجاع نظام و ضرغام و حاجى موسى خان كه هر يكى سركرده بنام مىبود با تبريز جنگيده كارى از پيش نمىبردند محمد - عليميرزا پياپى تلگرافهاى نكوهش بنام ايشان مىفرستاد و اين روزها چون آمدن\r\n\r\n","description":"","footnote":"","page_name":" 715 ","page_number":747},
  {"content":"\r\n\r\nعين الدوله از راه دريا و اردبيل نزديك شده و سپهدار نيز با لشكرى از تهران ميرسيد ، اين سركردگان مىترسيدند اگر كار تبريز با دست عين الدوله يا سپهدار بپايان رسد آنان سرفرازى يافته و اينان هميشه بدنام باشند ، و ديديم كه مشير السلطنه در تلگراف خود برحيمخان همين را مىنوشت ، از اينرو دست بهم داده و خواب و خور بر خود حرام پ 224 اين پيكره نشان ميدهد ستار خان را با پيرامونيان خويش ( آن دو تن كه در جلو نشسته‌اند يكى فرج آقا و ديگرى تقيوفست )\r\n\r\n","description":"","footnote":"","page_name":" 716 ","page_number":748},
  {"content":"\r\n\r\nساخته مىخواستند از هر راهى باشد پيش از رسيدن عين الدوله و سپهدار به شهر دست يابند و چون بيش از همه ستار خان را مايه شورش مىشناختند بيش از همه به او ميپرداختند و اينست با همه خستگى از جنگ ديروزى امروز را نيز بجنگ برخاستند .\r\nامروز نيز سواره و سرباز را به چند دسته كرده از راههاى بسيار بسوى امير خيز پيش رفتند تا انجمن حقيقت را گرد فروگيرند و يك توپ را نيز همراه بردند . در آغاز تاخت شليك نميكردند ولى چون پيش رفتند بشليك پرداختند ، و نخست توپى به مسجد ايريلو كه يكى از سنگرهاى مجاهدان بود بستند . گلوله توپ در مسجد تركيده مجاهدان تاب ايستادن نياوردند ، و چون از آنجا بيرون آمدند دسته‌اى از سواران كه بستر خشك رودخانه را گرفته و آمده بودند ، آن را سنگر گرفتند . در اينهنگام جنگ با سختى آغاز شده سواران و سربازان كه از هر سوى پيش آمده و خود را تا نزديكى انجمن رسانيده بودند همگى بشليك پرداختند و توپها غريدن گرفت . ستار خان دستور داد با توپ ديوار مسجد را از پشت بشكافتند و مجاهدان به گلوله‌باران پرداخته دسته‌اى از سواران را در آنجا از پا انداختند . امروز از سوى مغازه‌هاى مجيد الملك و عالى قاپو و از بالاى خيابان نيز جنگ پيش ميرفت و از هر گوشه آواى تفنگ و غرش توپ برميخاست .\r\nولى سخت‌ترين جنگ در امير خيز روى ميداد و دولتيان اميدوار مىبودند اگر ديروز توپ ستار خان را گرفته‌اند امروز خود او را گرفته يا خواهند كشت . اين بود از سه سو گرد انجمن حقيقت را گرفته با سختى جنگ مىكردند و با آنكه از سوار و سرباز پياپى كشته ميشد پروا نمىنمودند . امروز نيز چند بمبى تركيده در هربار كسانى را از دولتيان نابود ساخت . امروز هم حسينخان با دسته خود به يارى ستار خان شتافت و دليرانه از پل گذشته در كوچه توتلوخ خانه‌اى را سنگر نموده پشت سر سواران را گرفت و گزند بسيارى بايشان رسانيد . تا غروب گيرودار برپا بود تا سواران شكست يافته بجاى خويش بازگشتند .\r\nاما در خيابان خود رحيمخان با دسته انبوهى از سواره با يك توپ از بالاى خيابان پيش رفتند . تا پسين جنگ سختى برپا مىبود تا رحيمخان نوميد گشته بازگرديد . همچنان از دروازه باغميشه و سوى عالى قاپو ميدان كارزار گرم مىبود و در اينجا نيز كارى از پيش نرفته دولتيان تهيدست باز گرديدند . امروز در اين جنگ ميرهاشم خان خيابانى و مشهدى محمد - صادق چرندابى با دسته‌هاى خود دليرى بسيار نمودند .\r\nبه نوشته بلواى تبريز امروز تا دويست و چهل و دو كس از دولتيان نابود گرديد . ولى از مجاهدان شش تن كشته و پنج تن زخمى شد .\r\nاين دو جنگ نتيجه آن را داد كه از يكسو دولتيان بناتوانى خود پى برده ، اين دانستند كه بايد رسيدن عين الدوله و سپهدار را بيوسند . از يكسو نيز مجاهدان اندازه نيروى خود را دانسته باستوارى دل افزودند ، و همين ايستادگى دو روزه بسيارى را واداشت\r\n\r\n","description":"","footnote":"","page_name":" 717 ","page_number":749},
  {"content":"\r\n\r\nكه تفنگ بگيرند و بمجاهدان پيوندند .\r\nشب دوشنبه دو ساعت از شب گذشته بيكبار از همه كويهاى مشروطه‌خواه آواز اذان برخاست . از سر خيابان تا آخر لاكه ديزج و هكماوار كه يكفرسنگ و نيم راهست كمتر خانه‌اى بود كه يك يا دو كس بانك اللّه اكبر بلند نمىگردانيد . كمتر زمانى اذان به اين فراوانى در شهرى شنيده شده .\r\nاين كار براى آن بود كه هواداران دولت كه مشروطه‌خواهان را بابى ميخواندند در اين راه پافشارى مىنمودند و به اين بدنامى سواران و سربازان را بتاراج شهر دلير و به خون مردم تشنه مىگردانيدند . كسانى چنين انديشيدند كه مردم را به گفتن اذان وادارند و بدينسان دامن شهر را از لكه بدنامى پاك گردانند . ولى اين شگفت كه اذان نابهنگام را برگزيدند . از امشب تا ديرزمانى همهء شب‌ها اين كار را مىكردند .\r\n\r\nكشته شدن نايب محمد اهرابى\r\nاز روز دوشنبه نوزدهم مرداد ( 12 رجب ) تا يكهفته روزها آرامش بود ، و تنها يكى دو بار شبانه اندك جنگى رخ داد : در اين روزها سركردگان دولتى از فيروزى خود نوميد گرديده و دست از جنگ كشيده رسيدن عين الدوله را كه تا اردبيل آمده بود ، مىبيوسيدند .\r\nاز آنسو نمايندگانى از سوى عين الدوله ، از اردبيل آمده با ستار خان و پيشروان آزادى گفتگو ميكردند .\r\nبدينسان يكهفته گذشت . ولى روز دوشنبه بيست و ششم مرداد ( 19 رجب ) يك داستان نابيوسيده‌اى برخاست ، و آن زدوخورد با نايب محمد اهرابى و كشته شدن او با برادرش مىبود .\r\nچنان كه در جاى ديگرى هم گفته‌ايم لوتيان در تبريز فراوان ، و اينان كه گردن از يوغ بيداد پيچيده با زور از جان‌گذشتگى زندگانى آزادى براى خود مىبسيجيدندى ، كسانى از ايشان بمردم‌آزارى گراييده از توانگران پول خواستندى و به ناتوانان چيرگى كردندى ، و در كوچه و برزن ببدمستى برخاسته دست نامردى بسوى زنان دراز ميساختندى ، و اينان بدنام و بىارج مىبودند . ولى كسانى نه تنها آزارى بمردم نرسانيدندى ، به ايشان نگهدارى هم كردندى ، و دست بيدادگرى فراشان از زنان برتافتندى ، و بزنان پشتيبانى نمودندى ، و دزدان و دغلكاران را دست بستندى ، و اينان نيكونام و ارجمند مىبودند .\r\nيكى از نيكنامان در آغاز مشروطه و پيش از آن نايب محمد اهرايى مىبود . اين مرد با همه چيرگى در كوى اهراب و ليلاوا و چرنداب و آن پيرامونها جز نيكى بمردم كوى و نگهدارى از آنان دريغ گفتى . برادرش نايب على كه او نيز لوتى و جوان دليرى مىبود پاره بديها ميداشت . ولى مردم از بدى او نيز چشم مىپوشيدندى .\r\nچون مشروطه آغاز شد و سپس ميانه دوچى و سرخاب با ديگر كويها دوتيرگى\r\n\r\n","description":"","footnote":"","page_name":" 718 ","page_number":750},
  {"content":"\r\n\r\nبرخاست و لوتيان هر يكى بسويى گراييدند نايب محمد به هيچ سويى نگراييده بر كنار ايستاد . ولى چون داستان اسلاميه پيش آمد نايب محمد بنام ديندارى و هوادارى از مجتهد و ديگران بآزاديخواهان روى خوشى نشان نميداد و كوى اهراب را دروازه نهاده و استوار گردانيده دم از خود سرى ميزد ، و كسى را از آن كوى نميگزاشت بمجاهدان پيوندد : كسانى كه پيوسته بودند از ترس او نمييارستند بخانهاى خود بروند . سپس چون كميسيون اعانه برپا گرديده از توانگران پول ميطلبيدند بسيارى از اينان باهراب پناهيدند و به پشتيبانى نايب محمد از پرداخت اعانه باز ايستادند و تفنگدارانى كه براى گرفتن اعانه باهراب ميرفتند . كسان نايب محمد آنانرا گرفته بند ميكردند . كم‌كم كار اهراب بالا گرفته از بدخواهان مشروطه در آنجا گرد آمدند . ستار خان با نايب محمد دوستى ميداشت و در اين هنگام نميخواست با او از در ديگر باشد و بارها كسى را فرستاده از او خواستار مىشد رفتار خود را ديگر گرداند . مشهدى محمد عليخان ميگويد : يك بار من با حاجى محمد ميراب رفته از ستار خان پيام رسانيديم ولى سودى نبخشيد و نايب محمد و برادرش روزبروز بگردنكشى افزوده رفتار بدترى پيش گرفتند . چنان كه از ترس ايشان مجاهدانى كه از اهراب مىبودند بخانه‌هاى خود رفتن نميتوانستند مشهدى هاشم حراجچى كه سردسته مجاهدان آنجا مىبود او را با پسرش گرفته آزار كردند . در اين ميان گفته شد نايب محمد « فتوا » هاى علماى نجف را پاره كرده و دور انداخته . كوتاه سخن اهراب مايه ترسى براى آزاديخواهان گرديد و اين هنگام بيم آن ميرفت كه دولتيان از بيرون شهر به آنجا راه يافته توپ و تفنگ فرستاده دوچى ديگرى از اهراب پديد آورند . از آن سوى كاسه شكيب مجاهدان ليلاوا و چرنداب و كوچه باغ و مجاهدان خود اهراب لبريز گرديده بيش از آن آزار نايب محمد و برادرش را برنمىتافتند . اين بود ستار خان با همه دوستى با ايشان ناچار گرديد جلو نگيرد و مجاهدان را از كار خود باز ندارد ، و اينان نقشه كار را كشيده شب دوشنبه دسته‌اى از مجاهدان باهراب رفته بامدادان دروازه آنجا را به روى ديگران باز كردند . از اينسو حسين خان باغبان و مشهدى محمد عليخان و اسد آقا فشنگى ، هر يكى با چند تن از تفنگداران از سوى گورستان گجيل و از ديگر سو پيرامون خانه نايب محمد را گرفتند . نايب محمد در گرمابه ميبوده ، همين كه داستان را شنيد بيرون آمده همراه برادرش نايب على و با تفنگدارانى كه ميداشتند از خانه خودشان و از بالاى دروازه بجنگ و ايستادگى پرداختند . ولى دو ساعت بيشتر نكشيد كه خود را در تنگنا ديده ناچار شدند بگريزند ، نايب محمد را در خود اهراب با چند زخم بكشتند . نايب على تا كوچه‌باغ گريخته ميخواسته خود را بقرا ملك برساند در آنجا مجاهدان رسيده از پا انداختند . خانه نايب محمد را آتش زدند . ولى همين كه كار بپايان رسيد ستار خان جارچى فرستاده بمجاهدان سخت سپرد كه به هيچ كسى آزار نرسانند .\r\nبا آن نيكنامى كه نايب محمد ميداشت بيشتر مردم بكشته شدن او افسوس خوردند .\r\n\r\n","description":"","footnote":"","page_name":" 719 ","page_number":751},
  {"content":"\r\n\r\nولى از آنسو او بيزيان نتوانستى بود . يك چيز ديگرى كه مايه خرسندى ميگرديد اين بود كه جنگ به زودى پايان يافت ، و جز خود آن دو تن كشته نگرديد . پس از پايان كار نيز بهيچ‌كس آزارى نرسانيدند بلكه دسته‌اى از جوانان آنجا خود بمجاهدان پيوستند .\r\n\r\n","description":"","footnote":"","page_name":" 720 ","page_number":752},
  {"content":"\r\n\r\n\r\nگفتار سيزدهم چه جنگهايى با عين الدوله و سپهسالار رفت ؟ .\r\nدر اين گفتار سخن رانده مىشود از گفتگو - هاييكه با عين الدوله رفت و جنگهاييكه با او و سپهدار رخداد تا هنگاميكه اسلاميه بهم خورد .\r\n\r\nرسيدن عين الدوله و سپهدار\r\nدر آن هنگام كه در شهر با اهراب جنگ ميرفت و مجاهدان بيك فيروزى ديگرى ميرسيدند ، در بيرون شهر در سه چهار فرسخى يك نمايش ديگرى در ميان ميبود ، و براى دولتيان و هواداران خودكامگى مايه دلگرمى پديد مىآمد . زيرا در آن روز عين الدوله اتابك پيشين ايران و دشمن بزرگ مشروطه ، « فرمانفرماى كل » آذربايجان از راه اردبيل ، و سپهدار ( يا نصر السلطنه ) يكى از سرداران بنام دولت ، و دشمن بنام مشروطه و « رييس كل نظام آذربايجان » از راه تهران بسعدآباد ميرسيدند .\r\nچنان كه گفته‌ايم محمد عليميرزا چون مجلس را برانداخت و براى تبريز انديشه‌هايى ميداشت عين الدوله را كه در زمان مظفر الدين شاه « صدر اعظم » ايران بوده و با جنبش مشروطه‌خواهى آن دشمنيها را كرده بود بفرمانفرمايى آذربايجان برگزيد و او را براى اين كار بهتر از هركس ديگرى دانست .\r\nمحمد عليميرزا چنين ميپنداشت كه شجاع نظام و رحيمخان و ديگران ريشه آزاديخواهان را از تبريز خواهند برانداخت و عين الدوله با آرامش و آسايش به شهر درآمده رشته را بدست خواهد گرفت . ولى سپس كه ناتوانى رحيمخان و سركردگان دانسته شد ، اين بار سپهدار را « رييس نظام آذربايجان » برگزيده دستور داد كه با سپاهيان روانه گردد .\r\nعين الدوله پس از برافتادن از صدر اعظمى ، بخراسان رفته در فريمان كه از آن او مىبود نشيمن گرفت ، و همانا كه ميخواست از كارها بكنار باشد و در مشروطه پا بميان نگزارد . ولى اين هنگام كه تلگراف محمد عليميرزا رسيد ، چنان كه دستور او ميبود ، از راه دريا روانه گرديده خود را بآستارا و از آنجا باردبيل رسانيد . پيش از آمدن او آوازه‌اش بهمه‌جا رسيده و سران ايلها و ديگران آماده گرديده بودند كه بپذيرايى برخيزند\r\n\r\n","description":"","footnote":"","page_name":" 721 ","page_number":753},
  {"content":"\r\n\r\nو همراه او بسر تبريز بيايند . بلكه چنان كه گفتيم نصر اللّه خان يورتچى كه يكى از سران شاهسون مىبود هنوز پيش از رسيدن او ، روانه گرديده در دوچى بدولتيان پيوسته بود .\r\nعين الدوله از حال شهر و اندازه پافشارى مجاهدان آگاهى نميداشت و چنين ميپنداشت كه خواهد توانست تبريزيان را با نويدها دلگرم گرداند و آشوب را فرونشاند ، و اين بود سه تن از اردبيليان را كه وكيل الرعايا و صارم السلطنه تالش و مصباح السلطنه پ 225 اين پيكره نشان ميدهد فرمان مدالى را كه بمجاهدان ميدادند\r\n\r\n","description":"","footnote":"","page_name":" 722 ","page_number":754},
  {"content":"\r\n\r\nباشند بنام فرستادگى پيش از خود فرستاد كه به تبريز روند و با ستار خان و ديگران گفتگو كنند ، و سپس امير معرز حكمران اردبيل و ديگران را همراه گردانيده خود نيز روانه گرديد كه روز دوشنبه بيست و ششم مرداد ( 19 رجب ) بسعدآباد رسيد ، و چون سپهدار نيز از تهران رسيده بود در آنجا با يكديگر ديدار كردند . دسته‌هاى سپاه كه از تهران فرستاده بودند سپس خواستندى رسيد .\r\nفردا سه‌شنبه بباسمنج دو فرسخى شهر آمدند . مقتدر الدوله و ديگران از شهر به پيشواز آمده بودند ، سپهدار از آنجا آهنگ باغ صاحبديوان كرده عين الدوله آن روز را در باسمنج مانده فردا چهارشنبه روانه گرديد . از شهر همه سركردگان دولتى با سواران و سربازان خود به پيشواز آمده سر راه برده ايستاده بودند و او را با شكوه بسيارى بباغ رسانيدند .\r\nسه تن فرستادگان عين الدوله پيش از خود او به شهر آمده با ستار خان و باقر خان و نمايندگان انجمن بگفتگوهايى پرداخته بودند ، و ناگفته پيداست كه به نتيجه‌اى نرسيده بود . با اينحال عين الدوله رشته گفتگو را نبريد و تا چندى كسانى در ميانه مىآمدند و مىرفتند و گفتگو مىكردند . خواست او اين بود كه اگر نتوانست آزاديخواهان را با نويد رام گرداند و بىآنكه رنجى كشد كار خود را پيش برد و اگر توانست ، بارى آنان را سرگرم دارد تا دسته‌هاى سرباز و سواره كه از تهران راه افتاده بودند ، و همچنين سپاه ماكو فرارسند كه بتواند بجنگ‌هاى بزرگى پردازد . با اين انديشه ميبود كه رشته نرمرويى را نميبريد . از آنسوى آزاديخواهان خواست او را ميدانستند ، و چون شتابى در كار نميداشتند آنان نيز ببريدن رشته گفتگو برنميخاستند .\r\nچون آن گفتگوها جز رويه كارى نميبود و نتيجه‌اى از آنها بدست نيامد ، و از آنسوى كسانى كه بنام ميانجيگرى ميآمدند و ميرفتند بيشترشان مردان دورويى ميبودند كه هميخواستند هر دو سو را از خود خشنود گردانند ، از اينرو آنها را در اينجا نخواهم آورد . كوتاه سخن آنكه عين الدوله از در فريبكارى درآمده پيشنهاد ميكرد ، كه تبريزيان افزارهاى جنگى را به او سپارند و خودشان فروتنى نموده از شاه آمرزش خواهند ، و نويد ميداد كه اگر چنين كردند او نيز دوباره از شاه مشروطه براى مردم خواهد گرفت ، و در اين گفته‌هاى خود پياپى ياد « رأفت ملوكانه » مىكرد ، و از مهربانى و دلسوزى محمد - عليميرزا بتوده سخنها ميگفت . تبريزيان پاسخداده ميگفتند : مشروطه دو سال پيش گرفته شده و كسى را نسزد كه آن را از ميان بردارد ، و چون محمد عليميرزا نافرمانى بقانون اساسى كرده و مجلس را بهم زده ما چندان پافشارى خواهيم كرد كه ناچار گردد و دوباره مجلس را بگشايد . ميگفتند : عين الدوله اگر يك والى قانونيست نخست بايد شجاع نظام و ضرغام و رحيمخان و ديگران را كه بسر شهر آمده و دست بكشتار و تاراج گشاده‌اند دستگير گردانيده بعدليه سپارد ، و اگر قانونى نيست ما نيز او را نتوانيم پذيرفت\r\n\r\n","description":"","footnote":"","page_name":" 723 ","page_number":755},
  {"content":"\r\n\r\nاين بود كوتاهشده گفتگوهاى دو سو .\r\n\r\nپشتيبانيهايى كه به تبريز مىنمودند\r\nاين گفتگوها در ميان ميبود و از آنسوى دسته‌هاى سواره و پياده با توپخانه و قورخانه ، از تهران ميرسيدند و به نيروى عين الدوله مىپيوستند . سپاه ماكو نيز روانه گرديده در راه مىبود .\r\nبدينسان دولتيان نيروى بزرگى مىبسيجيدند ، و خود پيدا مىبود كه بجنگهاى بزرگتر و سخت‌ترى خواهند برخاست . چيزى كه هست مشروطه‌خواهان نيز اين زمان بسيار نيرومند مىبودند . گذشته از آنكه مجاهدان روزبروز آزموده‌تر مىگرديدند و بشماره‌شان مىافزود ، و گذشته از آنكه كارها سامانى به خود گرفته بود ، يك رشته پشتيبانىهاى ارجدارى از بيرون نموده مىشد كه مىبايد در اينجا آنها را نيز باز نمايم :\r\nدر تهران چون مجلس با آن زبونى از ميان رفت و با يك تكانى دستگاه مشروطه از همه‌جا برچيده شد ، در اروپا و ديگر جاها نام ايران خوار گرديد ، و ايرانيان نزد مردم سرافكنده گرديدند . ليكن چون در پى آن آگاهى از ايستادگيهاى مردانه تبريز رسيد ، اين مژده‌اى به ايرانيان بود و در همه‌جا از هندوستان و شهرهاى قفقاز و خاك عثمانى و كشورهاى اروپا ايرانيان بجنبش آمدند و بهوادارى تبريز برخاستند . بويژه كه كم‌كم تبريز فيروزى يافت و روزبروز پاد آوازگرديهاى ستار خان و ديگران بروزنامه‌هاى اروپا افتاد . اينها در همه‌جا مايه شادمانى ايرانيان غيرتمند گرديد . بويژه در استانبول و قفقاز كه چون ايرانيان در اين دوجا بسيار مىبودند تكانى در ميان ايشان پديد آمد و نتيجه - هايى پيدا شد .\r\nدر استانبول ايرانيان انجمنى بنام « انجمن سعادت ايران » بنياد نهادند ، كه اين انجمن ، در بيرون از ايران خود را نماينده انجمن ايالتى آذربايجان شناسانيده ، ميانه تبريز و نجف و شهرهاى اروپا و ديگر جاها ميانجى گرديد . بدينسان كه هر آگاهى كه از انجمن تبريز ميرسيد آن را بهمه‌جا مىپراكند ، و هر درخواستى كه انجمن تبريز ميكرد آن را بپارلمانهاى اروپا مىرساند . گذشته از اينها از ايرانيانى كه در شهرهاى عثمانى يا در كشورهاى اروپا و يا در هندوستان مىبودند پول « اعانه » براى تبريز گرد ميآورد و آن را با تلگراف ميرسانيد .\r\nاين كارها هركدام پشتيبانى ارجدارى مىبود و مايه دلگرمى تبريزيان مىشد .\r\nبايد نام « انجمن سعادت » در تاريخ مشروطهء ايران بماند . جاى افسوسست كه ما نامهاى بنيادگزاران و راهبران آن را نميدانيم و از برخى كه پرسيده‌ايم آگاهى استوارى نشنيده‌ايم و رويهمرفته بيشتر كار را بازرگانان آذربايجان مىكرده‌اند .\r\nآنچه بكوششهاى انجمن سعادت ياورى ميكرد ، اين بود كه در عثمانى نيز آزاديخواهان چيره درآمده و مشروطه در آنجا روان گرديده بود . از اينرو هيچگونه\r\n\r\n","description":"","footnote":"","page_name":" 724 ","page_number":756},
  {"content":"\r\n\r\nپ 226\r\n\r\n","description":"","footnote":"","page_name":" 725 ","page_number":757},
  {"content":"\r\n\r\nجلوگيرى ديده نمىشد . نيروى انجمن تا به آنجا رسيد كه ارفع الدوله كه ما مىشناسيم چه دشمنى با مشروطه مىداشت ، از ترس خود مشروطه‌خواهى مىنمود و بدرخواست‌هاى انجمن گردن مىگزاشت . سه هزار منات هم « اعانه » براى تبريز پرداخت .\r\nيكى از كارهاى ايرانيان در استانبول آن بود كه روزنامه‌اى بنام « شمس » با زبان فارسى بنياد نهادند ، كه اگرچه ناشايندگى از خود نمود ، و همانا دارنده و نويسنده آن ( سيد حسن تبريزى ) زود فريب ميخورده و بپاس خواهش بچشمداشت سود از هركسى بستايش ميپرداخته ، ( چنان كه از حاجى صمد خان نيز بستايش برخاسته و گناههاى او را شسته و پاك گردانيده ) ، با اينحال در آن هنگام در استانبول بيكروزنامه فارسى نياز بسيار مىبود ، و اين روزنامه نيز ياورى به پيشرفت كار تبريز كرده است .\r\nاما در قفقاز ، چنان كه گفته‌ايم : در اين هنگام گذشته از ديگر ايرانيان كه از سالهاى پيش بفراوانى در قفقاز مىبودند ، گروهى از آزاديخواهان تهران و گيلان گريخته و خود را به آنجا رسانيده بودند . از آنسوى چنان كه گفته‌ايم ايرانيان در اينجا باهمادى ( خربى ) بنام « اجتماعيون عاميون » ميداشتند كه پيشواشان نريمان نريمانوف مىبود ، و اين باهماد است كه دسته‌هايى از باشندگان خود را براى پيشرفت دادن بجنبش مشروطه به تهران و تبريز و ديگر جاها فرستاده بود ، كه هم‌اكنون يكدسته از آنان بنام « مجاهدان قفقازى » در تبريز جنگ ميكردند .\r\nاز اينرو اين باهماد بجنبش مشروطه‌خواهى ايران هرگونه دلبستگى مىداشت ، و چون ايستادگيهاى تبريز را شنيد جوانمردانه بكوششهايى برخاست كه ياوريهايى كند .\r\nهمچنين آزاديخواهان تازه رسيده از ايران ، و ديگر ايرانيان بكوشش پرداختند . اينان از يكسو پول ( اعانه ) گرد مىآوردند . از يكسو باهماد ميكوشيد كه با دست كسانى تفنگ و فشنگ و تپانچه و بمب به تبريز برساند . نيز مىكوشيد كه ديگر باهمادهاى آزادىخواه و شورش‌طلب قفقاز را به پشتيبانى از تبريزيان برانگيزد .\r\n\r\nياوريهايى كه ديگران كردند\r\nاين كوششهاى باهماد به نتيجه‌هاى روشن و سودمندى رسيد . زيرا كسانى از آزاديخواهان قفقازى ( كه جز ايرانى مىبودند ) بياورى تبريز شتافتند . ما از آنان آيدين پاشا و برادرش ابراهيم آقا را شناخته‌ايم كه از مردم قارس مىبودند و در همان روزها به تبريز درآمدند و در اينجا از سردستگان گرديدند .\r\nگذشته از اينها باهماد « سوسيال دموكرات » روسى كه از سالها در آن كشور پيكره 226 نشان ميدهد ابراهيم آقاى قارسى را با دسته مجاهدان خود ( اين پيكره در سال 1290 برداشته شده . در آن روز اين دسته كه بيشترشان از مجاهدان برگزيده مىبودند در جنگ شام غازان فيروز درآمده بودند و بيادبود آن اين پيكره را برداشته‌اند . ما چون از ابراهيم آقا پيكره ديگرى در دست نميداريم آن را در اينجا آورديم )\r\n\r\n","description":"","footnote":"","page_name":" 726 ","page_number":758},
  {"content":"\r\n\r\nپديد آمده و در راه برانداختن دستگاه خودكامگى رومانوفها بكوششهاى سختى برخاسته و قربانيهاى بسيار داده بود ، و اين زمان يك باهماد بسيار نيرومندى بشمار ميرفت و در شهرهاى قفقاز شاخه‌ها ميداشت به اين شد كه بشورش ايران پشتيبانى نشان دهد و دست همدردى بسوى تبريزيان دراز گرداند . هنوز پيش از آنكه كميته باهماد انديشه‌اى در اين‌باره بيرون دهد بسيارى از كارگران كه بستگان آن باهماد مىبودند خود خواهش ميكردند كه بياورى تبريز فرستاده شوند . اين بود كميته نوشته‌اى بيرون داد كه از كارگران و ديگران ، يكدسته از آنان كه سپاهيگرى كرده‌اند و جنگ آزموده مىباشند و همچنين از كسانى كه از افزارسازى و بمب‌سازى آگاهى دارند با تفنك و فشنك و ديگر افزارها به يارى تبريز فرستاده شوند .\r\nدر نتيجه اين نوشته ، كميته تفليس صد تن كمابيش از گرجيان را آراسته روانه گردانيد . اينان تا مرز ايران با راه‌آهن آمدند ، و از رود ارس نهانى گذشته خود را به خاك ايران رسانيدند ، و چون از آنجا تا تبريز كه هجده فرسنگ راه است پر از هواخواهان دولت مىبود ، آنان ناچار گرديدند پياده از بيراهه روانه گردند ، و جاى خشنودى بود كه بىآنكه بزدوخوردى برخورند خود را بتبريز رسانيدند .\r\nآمدن اينان از چند راه مايه دلگرمى مجاهدان گرديد : از يكسو دانستند كه در همه‌جا به اين كوششهاى جوانمردانه آنان ارج گزارده مىشود ، و آگاه گرديدند كه در ميان روسيان و گرجيان و ديگر توده‌ها همدردانى ميدارند و اين كشاكش ميانه آزادى و بردگى در بسيار جاها پيش ميرود . از يكسو اين صد تن گرجى هر يكى مرد جنگنده دليرى ميبود كه در جنگها كاردانى بسيار نشان ميداد . گذشته از همه گرجيان « لابراتوار » بمب‌سازى همراه مىداشتند ، و چنان كه گفته‌ايم بمب در اين جنگها بسيار كارگر مىافتاد .\r\nرويهمرفته از رسيدن اين مردان دلير به تبريز تكانى در ميان مجاهدان پديد آمد .\r\nيكى از چيزهايى كه از همان روزها ميان مجاهدان رواج گرفت كلاههاى نمدى بود كه بنام « كلاه فدايى » ناميده ميشد و در برخى از پيكره‌ها بر سر ستار خان و ديگر مجاهدان پيداست . آنچه ما دانسته‌ايم اين كلاه در ميان شورشيان بلغار ( چته‌ها ، ) كه در همان زمانها بعثمانى شوريده در راه آزادى ميكوشيدند رواج ميداشته و ما نميدانيم آيا گرجيان يا چه كسان ديگرى آن را به تبريز آوردند .\r\nاين يكدسته گرجيان ، گويا در آغازهاى مردادماه بود كه به تبريز رسيدند ، و گويا در جنگهاى بازپسين كه در امير خيز مىرفت پا در ميان مىداشتند . « 1 »\r\n\r\n\r\n","description":"","footnote":"\r\n( 1 ) « م . پاولويچ ايرانسكى » كه ما بيشتر آگاهيها را از كتاب او بدست آورده‌ايم ، مينويسد : « كميته باكو نيز بيست و دو تن را روانه گردانيد » . گويا اينان همانند كه بگيلان فرستاده شده‌اند . ما از آمدن آنان به تبريز آگاهى نميداريم .\r\n","page_name":" 727 ","page_number":759},
  {"content":"\r\n\r\nتبريز در اينهنگام گذشته از پول و جنگجو به تفنگ و فشنگ نيز نياز ميداشت . زيرا چنان كه از تلگرافهاى رحيمخان و شجاع نظام نيز پيدا مىبود سواران دولتى بيش از همه تفنگهاى پنج تير روسى مىداشتند . در حالى كه در برابر آنها در دست مجاهدان پنج تير بسيار كم مىبود ، و بيشتر تفنگهاى اينها همان شاسپو مىبود كه نوشتيم ، از اينرو ميبايست تا توانند تفنگهاى پنج تير بدست آورند ، و در اين‌باره از يكسو باهماد پ 227 اسماعيل ميابى اين پيكره نشان ميدهد اسماعيل ميابى را ( از دست راست ميابى و آن يكى يكتن از عثمانيانست )\r\n\r\n","description":"","footnote":"","page_name":" 728 ","page_number":760},
  {"content":"\r\n\r\n« اجتماعيون عاميون » ياورى مىكرد ، كه كسانى از باشندگان آن از جان خود گذشته از بيراهه تفنگ به تبريز مىرسانيدند ، و يكى از اين باشندگان مشهدى اسماعيل ميابى مىبود كه با اند بسيارى از تفنگ و بومب همراه دو تن ديگر به تبريز مىآمد ، و در ميان راه با دست كسان شجاع نظام گرفتار گرديد كه بمرند برده بزندان انداختند و پس از ديرزمانى او را با شكنجه كشتند ، و بدينسان مرد دلير جان خود را در راه آزادى از دست داد . از يكسو نيز برخى از بازرگانان قره‌باغى ، با انگيزش ستار خان ، بقفقاز رفته و تفنگ بسيار بار كرده با هر دشوارى مىبود به تبريز مىرسانيدند ، و اينان اگرچه جز در پى بازرگانى خودشان نمىبودند چون به كار آزاديخواهان ميخوردند ستار - خان ارجشناسى و پشتيبانى از آنان دريغ نميگفت .\r\nاز هر باره قفقازيان بياورى ميكوشيدند . در جاييكه از شهرهاى خود ايران كمترين پروايى ديده نميشد از شهرهاى بيگانه اين پرواها مىرفت .\r\n\r\nپشتيبانى كه علماى نجف نمودند\r\nيك پشتيبانى بجاى ديگرى كه در اينهنگام به تبريز كرده شد ، از سوى علماى نجف بود . چنان كه گفته‌ايم پيش از آنكه محمد على ميرزا مجلس را بتوپ بندد تلگرافى بنجف فرستاد و از نجف پاسخ تندى رسيد . سپس علماى نجف در هوادارى از مشروطه پافشارده « فتوا » فرستادند كه سرباز و سوار و قزاق و سركردگان فرمانبرى به او ننمايند و آشكار نوشتند : « همراهى با مخالفين مشروطه و اطاعت حكمشان در تعرض بمجلس خواهان بمنزله اطاعت يزيد بن معاويه است » ، و اين را با تلگرافهاى پياپى بهمه‌جا رسانيدند .\r\nپس از بمباران مجلس علما سخت رنجيدند و باز تلگرافهاى درازى ميانه ايشان با دربار رفت ، و اين بار علما بسخنان تندترى برخاسته ناخشنودى خود را از شاهى محمد عليميرزا ، بلكه از خاندان قاجارى ، به آشكار آوردند .\r\nدر اينميان چون آوازه ايستادگى تبريز ، و اينكه محمد عليميرزا پياپى سپاه بسر آنشهر مىفرستد بنجف رسيد ، علماى سه‌گانه فرصت را از دست نداده به يارى تبريز برخاستند و باز « فتوا » ها فرستادند ، در اين زمينه كه رفتن بسر تبريز « بمنزله جنگ با امام زمان » ، و بستن راه خواروبار براى آنشهر « در حكم بستن آب فرات به روى اصحاب سيد الشهداء » مىباشد .\r\nاين تلگرافها در سواران و سربازان نهناييد و آنانرا از فرمانبرى بشاه و بسركردگان خودشان باز نداشت ، و چه‌بسا كه بگوشهاى ايشان كه مردم بيسوادى مىبودند نرسيد .\r\nاز اين باره سودى از آنها ديده نشد سود اينها از راه ديگر بود .\r\nدر آن روزها انبوه مردم ايران ، بويژه در شهرها ، پيروى از كيش مىداشتند ، چون ملايان در تبريز و ديگر شهرها بدشمنى با مشروطه برخاسته بودند و مشروطه‌خواهان\r\n\r\n","description":"","footnote":"","page_name":" 729 ","page_number":761},
  {"content":"\r\n\r\nرا ، بيرون از دين يا « بابى » مىناميدند ، اگر اين « فتوا » هاى علماى نجف نبودى كمتر كسى به يارى مشروطه پرداختى ، همان مجاهدان تبريز بيشترشان پيروى از دين مىداشتند ، و دستاويز ايشان در آن كوشش و جانفشانى اين « فتوا » هاى علماى نجف مىبود . همان ستار خان بارها اين را به زبان مىآورد كه من « حكم علماى نجف را اجرا مىكنم » . همچنين بازرگانان توانگر كه پول بنام « اعانه » به تبريز مىفرستادند بيشترشان پيروى از « فتوا » هاى علما مىكردند . سود بزرگ تلگرافهاى علماى نجف از اين راه مىبود .\r\nچنان كه گفتيم انجمن سعادت ميانجى در ميانه تبريز و نجف مىبود ، و هرچند روزى يك بار سرگذشت اين شهر و حال آن را با تلگراف بآقايان آگاهى مىرسانيد . از آن سوى در خود نجف انبوهى از طلبه‌ها كه بگرد سر اين سه دسته مجتهد ميبودند هوادارى بسيار از مشروطه مىداشتند و به تبريز و پيشامدهاى آن دلبستگى نشان ميدادند . پس از مشروطه شدن كشور عثمانى حال نجف نيز ديگر گرديده ، آن چيرگى كه سيد كاظم يزدى و بدخواهان مشروطه مىداشتند ، اين زمان نميبود . از اينرو ، گذشته از تلگرافهاى علما ، خود نجف يك كانون دلگرمى براى تبريزيان شمرده ميشد .\r\nهمين حال نجف و رفتار علماى سه‌گانه مايه دل لرزى براى محمد عليميرزا ميبود ، و بيگمان او بدلجويى از علما كوششهاى نهانى به كار برده و فيروزى نيافته است . حاجى شيخ فضل اللّه نورى كه پس از بسته شدن مجلس دوباره پا بميان نهاده بود و اينزمان آبرو و شكوه بسيارى مىداشت ، در نامه‌اى كه نويسنده او براى پسرش در نجف ( آقا ضياء الدين ) فرستاده چنين مىنويسد : « شهر در كمال امنيت تمام بلاد ايران به حمد اللّه در نهايت انتظام عمده توجه باخبارات عتبات عالياتست ، چندى قبل تلگرافى از طرف حجة الاسلام و المسلمين روحى فداه مخابره شده بجنابعالى در كشف اخبارات آنجا تا حالا جواب نرسيده خيلى عجيب است . با آن تأكيدات اكيده چگونه مسامحه فرموده‌ايد . البته جوابهاى صحيح كافى كه باعث قوت قلب شاه بوده باشد مخابره فرماييد باكى از قيمت اجرت تلگراف نداشته باشيد » .\r\nبراى آنكه نمونه‌اى در دست باشد يكى از تلگرافهاى علماى نامبرده را در پايين مىآورم :\r\n« بعموم ملت حكم خدا را اعلام ميداريم . اليوم همت در رفع اين سفاك جبار و » « دفاع از نفوس و اعراض و اموال مسلمين از اهم واجبات و دادن ماليات بگماشتگان او » « از اعظم محرمات و بذل و جهد در استحكام و استقرار مشروطيت بمنزله جهاد در ركاب » « امام زمان ارواحنا فداه و سر مويى مخالفت و مسامحه بمنزله خذلان و محاربه با آنحضرت » « صلوات اللّه و سلامه عليه است اعاذ اللّه المسلمين من ذلك انشاء اللّه تعالى الاحقر نجل - » « المرحوم ميرزا خليل الاحقر محمد كاظم الخراسانى الاحقر عبد اللّه مازندرانى »\r\n\r\n","description":"","footnote":"","page_name":" 730 ","page_number":762},
  {"content":"\r\n\r\nاين تلگراف در ماه آذر ( چند ماه ديرتر ) فرستاده شده و همان هنگام در روزنامه - ها و در ديگر جاها بچاپ رسانيده ، سپس نيز پيكره از نوشته آن برداشته در همه‌جا پراكنده‌اند . از اين گونه تلگرافها فراوان بوده است .\r\nدر اين روزها كه عين الدوله بباسمنج رسيده و سپاهيان دولتى از هر سو آهنگ تبريز مىداشتند ، برخى از نمايندگان انجمن كه هنوز پى به اندازه توانايى مجاهدان نبرده بودند به بيم افتاده ، بميانجيگرى انجمن سعادت از علماى نجف خواستار شدند پ 228 اين پيكره نشان ميدهد ستار خان و باقر خان و ميرهاشمخان و ديگران را ( گويا اين پيكره در حياط كميسيون اعانه برداشته شده )\r\n\r\n","description":"","footnote":"","page_name":" 731 ","page_number":763},
  {"content":"\r\n\r\nكه خودشان به يارى مشروطه بايران بيايند ، و از استانبول نيز اين انديشه خام را دنبال كردند . از آنسوى شيخ سليم ، كه پس از درآمدن رحيمخان بدرون شهر گريخته و از بيراهه خود را بنجف رسانيده بود ، در آن‌باره پافشارى نشان داد ، ولى شادروان آخوند كه مرد دورانديش و بافهمى ميبود اين را خام شمارده نپذيرفت ، و براى آنكه خواهش شيخ سليم و ديگران را بيكباره ناديده نانگارد ، با آن دو تن ديگر سكاليده چنين نهادند كه حاجى سيد على تبريزى ( برادر حاجى سيف العلماء خيابانى ) كه يكى از شاگردان بنام آخوند شمرده ميشد ، با گروهى از طلبه آهنگ ايران كنند ، و اين نهش را با تلگراف باستانبول و تبريز آگاهى فرستادند . از آنسوى حاجى سيد على نيز با همراهان خود تا خانقين كه مرز ايران و عثمانى ميبود پيش آمده از آنجا گذشتن نتوانست و در همانجا درنگ كرد .\r\nاميد او اين مىبود كه چون آوازه آهنگ او بايران برسد مردم بتكان آمده به پيشواز خواهند شتافت و او را با يارانش بايران خواهند آورد ، و در پيشروى او با دولتيان بجنگ خواهند پرداخت ، ولى از مردم چنين تكانى ديده نشد . از اينرو او نيز از خانقين باينسو نگذشت هرچه هست همان اندازه نيز مايه دلگرمى براى تبريزيان ميبود .\r\n\r\nانجمن تبريز يا جانشين مجلس\r\nبدينسان از چند راه به تبريز پشتيبانى رفت . از آنسوى در خود شهر بنياد كار از هر باره استوار ميبود . زيرا چنان كه بارها گفته‌ايم مجاهدان با سرهاى پرشور و دلهاى پاك بكوشش برخاسته جز پيشرفت كار را نميخواستند و از جانفشانيها بازنمىايستادند .\r\nسردستگان كه در پشت سر سنگر مىكوشيدند و پول و نان و افزار مىبسيجيدند همگى دلبستگى بمشروطه داشته بهر خود سودى نميخواستند . ستار خان و باقر خان با يكديگر برادرانه راه مىرفتند و دويى در ميان ايشان نمىبود . اينها چيزهاييست كه اگر نباشد هيچ‌كارى پيش نرود .\r\nدر نتيجه پشتيبانيها از بيرون و اين استواريها از درون ميبود كه مشروطه‌خواهان خود را نيرومند دانسته از عين الدوله و لشگرهاى او باك نميداشتند و با دلهاى استوار در پى كارهاى خود ميبودند .\r\nدر اين روزها چون انبوه ايرانيان كه بيرون از كشور مىبودند ، و همچنين علماى سه‌گانه نجف و باهمادهاى آزاديخواه قفقاز ، تنها تبريز را كانون قانونى ايران مىشناختند و همگى رو بسوى اينجا مىداشتند ، انجمن ايالتى تبريز ، در نبودن مجلس شورى ، خود را جانشين او گردانيده ، و اين عنوان را بهمه‌جا شناسانيد ، و از همه‌جا آن را پذيرفته براست داشتند . از اين پس تبريز عنوان ديگرى پيدا كرده تنها در پى نگهدارى خود نبوده در پى آن نيز مىبود كه مشروطه را بايران بازگرداند ، و از چيرگى بيگانگان جلو گيرد ، و رشته كارهاى كشور را در دست دارد . در اندك زمانى تا اينجا\r\n\r\n","description":"","footnote":"","page_name":" 732 ","page_number":764},
  {"content":"\r\n\r\nپيش آمده بود .\r\nدر همين روزها با دستور انجمن ايالتى روزنامه‌اى بنام « ناله ملت » « 1 » بنياد يافت . از روزيكه اسلاميه سربرافراشت و از شهر ايمنى برخاست روزنامه‌ها بريده شد و چاپخانه‌ها بسته گرديد . در تبريز يك چاپخانه سربى بزرگى مىبود ( كه گويا شادروان سعيد سلماسى آن را برپا گردانيده بود ) . آن را نيز روز تاراج مغازه‌هاى مجيد الملك سواران قره‌داغ و مرند تاراج كردند و بهمزدند .\r\nتاكنون روزنامه‌اى نمىبود تا « ناله ملت » آغاز يافت . اين روزنامه چنان كه از نامش پيداست بيش از همه بهر نوشتن ستمگريهاى دولتيان و ستمديدگى توده مىبود .\r\nولى كم‌كم زمينه ديگر گرديده بيش از همه زبونى دولتيان و فيروزى توده در آن نوشته گرديد .\r\nسپس روزنامه انجمن نيز دوباره به پراكندن آغاز كرد . و چون اين زمان چاپخانه سربى نمىبود ، آن نيز به روى سنگ چاپ مىيافت .\r\nبا آنكه نيمى از شهر در دست دوچيان و دولتيان مىبود ، و در پيرامون شهر لشكرگاه‌ها ساخته ميشد ، مشروطه‌خواهان پروا ننموده بدينسان كارهاى خود را پى مىكردند .\r\nبهنگاميكه در سراسر ايران روزنامه‌اى نمىبود ( جز از روزنامه‌هاى دولتى در تهران ) بدينسان در تبريز دو روزنامه نوشته ميشد . در همان هنگام برخى دفترچه‌ها نيز بچاپ رسيده در ميان مردم پراكنده مىگرديد ، و چنان كه خواهيم ديد چاپخانه اسكندانى نقشه تبريز را آماده مىگردانيد كه با نشان دادن كويها هوادار مشروطه و پيرو خودكامگى و باز نمودن جايگاه توپها بچاپ رساند ، كه اكنون نسخه‌هاى آن در دست ماست .\r\nچون نام روزنامه بردم بهتر ميدانم دو تكه شعرهايى را كه در همين روزها سروده شده و در روزنامه‌ها چاپ يافته در اينجا بياورم .\r\nيك تكه از آنها شعرهاييست كه ميرزا جعفر آقا خامنه‌اى در نكوهش ملايان اسلاميه - نشين گفته بود و در همان روزها در « ناله ملت » بچاپ رسيده بزبانها افتاد و ما بيت‌هايى را از آن در پايين مىآوريم :\r\n من ايخدا به تو نالم ز زاهدان ريايى * كه عالمى بفريبند با قبا و ردايى\r\nبخلق حرمت مىمى كنند ذكر ولى خود * ز خون بيگنهان مست هر صبا و مسايى\r\nبگاه موعظه آزار مور را نپسندند * بقتل و غارت شهرى كنند حكمروايى\r\nدهند مردم بيچاره را به پنجه جلاد * نه شرمشان ز پيمبر نه بيمشان ز خدايى\r\nبيا كه خون شده جارى بجاى آب بتبريز * به حكم شاه و به فتواى چند شيخ كذايى\r\nببندگان خدا بسته گشته راه معيشت * ولايتى شده مفلوك و مبتلا بگدايى\r\nخدا كه امر عبادش حواله كرده بشورى * حرام بشمرد اين ابلهان ريش حنايى \r\n\r\n\r\n","description":"","footnote":"\r\n( 1 ) شماره نخست بنام « نواى ملت » بيرون آمده از شماره دوم نامش را « نالهء ملت » گردانيدند\r\n","page_name":" 733 ","page_number":765},
  {"content":"\r\n\r\n بلى ز گاو مجسم مجو فضيلت انسان * كه آدمى نه بريش است و نى قبا و كلايى \r\nتكه ديگر شعرهاييست پر مغز به زبان تركى كه گوينده‌اش دانسته نيست ، و گاهى گفته مىشود گوينده آن مشهدى محمد على مطبعه‌چى بوده ، كه يكى از مشروطه‌خواهان شمرده ميشد و در اينهنگام يكى از باشندگان كميسيون « اعانه » مىبود ، و سپس چنان كه خواهيم ديد يكى از نمايندگان انجمن ايالتى گرديد . در آن روزها اين شعرها در يكى از جوشها و خروشها خوانده شده و بمردم خوش آمده بزبانها افتاده . سپس « ناله ملت » آنها را چاپ كرده كه ما از آنجا ميآوريم :\r\nپ 129 بخشى از بيمارستانى كه آزاديخواهان بنياد گزارده بودند\r\n\r\n","description":"","footnote":"","page_name":" 734 ","page_number":766},
  {"content":"\r\n\r\n اى ستمگر اولما راغب ملتون افنا سنه * پادشه سن گيت گلن بيگانه لر دعوا سنه\r\nمسلمون قانى مباح اولماز باترما اللرون * اولما چوخ مغرور شاهم محتكر فتوا سنه\r\nاوتوز ايل نازون چكن شهره عجب ويردون عوض * خطه تبريزى دوندردون بلا صحرا سنه\r\nسهل سانما ايتگلن مظلوم قانندن حذر * قورخ اوگوندن غرق اولورسان سنده قان دريا سنه\r\nوقت او وقتدر كيم سنون هم اولسون اقبالون نگون * چونكه ظلمون چخموسان بر ذروه اعلا سنه\r\nبز اگر فيض شهادت درك ايداخ سيز سعى ايدون * اى بيزيم اولاديميز مشروطتون اجرا سنه\r\nدير ديلر فتوى مجاهد قتلنه آل يزيد * رسمدور تقليد ايدر هر كيمسه اوز مولا سنه \r\nنيز گويا در همين روزها بود كه بيمارستان پاكيزه‌اى براى مجاهدان در يكى از عمارتهاى خوب تبريز بنياد نهادند كه كسانى را كه بيمار مىشدند و يا زخم برميداشتند به آنجا مىفرستادند ، و پزشگان بنامى را به كار گماردند .\r\n\r\nدنبالهء پيشامدها\r\nاكنون بدنباله پيش‌آمدها مىپردازيم : چنان كه گفتيم روز دوشنبه بيست و ششم مرداد ( 19 رجب ) با اهراب جنگ رفت و نايب محمد و برادر كشته شدند . فردا سه‌شنبه شهر آرام و در سنگرها خاموشى بود .\r\nچنان كه گفته‌ايم امروز دويست و پنجاه تن از مردم اهراب تفنگ برداشته ، يا از ستار خان گرفته بمجاهدان پيوستند . نيز كوى باغميشه كه در آغاز جنگ بسوى دولتيان گراييده و اكنون پشيمان شده و كسانى از آنجا گريخته بمجاهدان مىپيوستند ، امروز نيز سى تن از ايشان بنزد باقر خان آمده تفنگ گرفته مجاهدى پذيرفتند .\r\nچهارشنبه 28 مرداد باز آراميست . عين الدوله پيام فرستاده چهار كس از نمايندگان نزد او بروند تا گفتگو بشود . امروز خبر رسيده سپاه ماكو از خوى روانه مىشوند .\r\nشب پنجشنبه دو ساعت بسفيده بامداد مانده ناگهان از سنگرها شليك بس سختى برخاست و تا يكساعت و نيم همچنان آواز تفنگها به گوش ميرسيد و چون روز شد دانسته گرديد سواران شبيخون آورده و هميخواسته‌اند در آن دل شب كارى از پيش ببرند مجاهدان جلو گرفته پس گردانيده‌اند . روز پنجشنبه آرامى بود .\r\nدر اينروزها چنان كه عين الدوله در دشت شاطرانلو لشگرگاه ميساخت ستار خان و باقر خان نيز آرام ننشسته باستوارى شهر ميكوشيدند . امروز ستار خان دستور داد سنگر\r\n\r\n","description":"","footnote":"","page_name":" 735 ","page_number":767},
  {"content":"\r\n\r\nديگرى در امير خيز براى توپ گزاردن بسازند .\r\nآدينه سىام مرداد در شهر جنبش بيمانندى برپا بود . ديروز در مسجد صمصامخان چنين نهاده‌اند كه مردم از همه كويها بديدن انجمن بيايند ، و اين نمايشى بود كه ميخواستند در برابر عين الدوله بدهند ، نيز مردم را بشورانند و از ترس بيرون آورند . اينست امروز از كويها دسته‌ها راه افتاده . سادات و پيرمردان در جلو و تفنگداران آراسته و آماده در پشت سر ايشان با موزيك و فريادهاى شادى رو به انجمن مىآمدند و چون همه دسته‌ها گرد آمدند حاج شيخ على اصغر و حاج مهدى آقا گفتارها پرداختند . حاج مهدى آقا در پايان گفتار چنين گفت : ايمردم غيرتمند من زندگيم بپايان رسيده و چشم‌براه مرگ هستم ، بشما مىسپارم دست از « حقوق » خود برنداريد . يگانگى نموده مشروطه را نگهداريد تا فرزندان شما آسوده زيسته نام شما را بنيكى ياد كنند . زير بيرق خودكامگى نرويد كه دشمن دين و زندگانى شماست . . . از اين گونه سخنان گفته اشك از ديدگان فرو ريخت .\r\nمردم نيز بگريه درآمدند . آن پير زنده‌دل فرياد برآورده چنين گفت . نه . شما گريه نكنيد ! شما بر سر « حقوق » خود ايستادگى نماييد ، از اين راه كه جوانان در آن به خون خود غلطيدند باز پس نگرديد . مردم فرياد برداشتند : تا زنده‌ايم دست از مشروطه بر نداريم و تا ما نيز بآنجوانان نرسيم از كوشش بازنايستيم . تا نيمروز اين نمايش برپا ميبود تا مردم دسته‌دسته بكويهاى خود بازگشتند .\r\nشنبه سى و يكم مرداد آرامى بود . در اين روز داستان شگفتى پيش آمد و آن اينكه آوازه آشتى در گرفته دسته‌اى از دوچيان به اينسو آمدند و با مشروطه‌خواهان آميزش نموده دست بهم سودند ، و همراه آنان تا انجمن آمده در آنجا از ايشان پذيرايى شد . كسى ندانست سرچشمه اين كار چيست . در « بلواى تبريز » مىنويسد : نخست نايب على اصغر با حسينخان اين كار را كردند ، بدينسان كه از سنگر باهم بگله‌گزارى پرداختند ، و نايب اصغر سنگر خود را رها نموده به اينسو آمد و حسينخان او را بانجمن آورده گوسفند برايش سر بريد ، و چون شربت و چايى خوردند دوباره تا سنگرش رسانيد .\r\nپس از رفتن ايشان از اينسو تقيوف يكى از سردستگان مجاهدين بآهنگ بازديد روانه آنسو ميگردد . مشهدى محمد عليخان مىگويد : من و او باهم مىبوديم سواره مىرفتيم باسلاميه ، مىگويد ولى چون ببازارچه سرخاب رسيديم ناگهان ما را تيرباران كردند .\r\nتقى يوف از سويى و من از سوى ديگرى گريخته جان بدر برديم\r\nنمايندگانى كه عين الدوله خواسته و يازده تن از شهر نزد او رفته بودند بازگشتند و سخنانى را كه از عين الدوله شنيده بودند بازگفتند .\r\nشب يكشنبه يكم شهريور ( 25 رجب ) يكساعت و نيم از شب گذشته ناگهان از سنگرها شليك بس سختى برخاست و تا يكساعت بيشتر همچنان آواز شنيده مىشد .\r\nفردا دانسته شد دولتيان از سنگرهاى خود شليك كرده‌اند و مجاهدان پاسخ ايشان را\r\n\r\n","description":"","footnote":"","page_name":" 736 ","page_number":768},
  {"content":"\r\n\r\nداده‌اند . ستار خان دستور داد كه بار ديگر پاسخ آن شليك‌ها را ندهند و تفنگ و فشنگ تباه نگردانند . امروز در انجمن نمايندگان و ديگران گرد آمده پاسخ گفته‌هاى عين - الدوله را آماده ميكردند و نوشته‌اى نيز بنام توده نوشته شده با دست دو نماينده براى او فرستادند . همين روز حاج جليل مرندى چون از انجمن بيرون مىآمد در ارمنستان بدست يكى از مجاهدان مرندى كشته شد ، و چون آن داستانى ميدارد در اينجا مينويسم :\r\nدر تبريز مردى بنام آقا حسن گنجه‌اى ميبود كه ديه‌هايى در نزديكيهاى جلفا مىداشت ، و چون از بستگان روس شمرده ميشد بروستاييان و ديگران از ستمگرى باز نمىايستاد .\r\nپس از جنبش مشروطه حقويردى نامى كه با كميته « اجتماعيون عاميون » ايرانيان در باكو نيز راه ميداشت ، بنام مجاهدى سر برافراشت ، و چون مرد كاردان و دليرى مىبود دست ستمگرى آقا حسن و برادرش را از روستاييان كوتاه گردانيد . از اينرو آقا حسن و برادرش با او دشمنى بسيار پيدا كردند ، و در چند ماه پيش از اين‌چنين رخ داده بود كه حاجى جليل كه از نمايندگان انجمن شمرده ميشد از سوى انجمن سفرى به آنجا كرد ، و چون با خانواده گنجه‌اى دوستى ميداشت او را واداشتند كه حقويردى را فريفته به خانه آنان برد ، و آنان فرصت از دست نداده با گلوله ناگهانى دشمن خود را كشتند . حقويردى پيروانى ميداشت كه از كشته شدن او دلسوخته گرديدند و يكى از آنان بنام فيض اللّه به تبريز آمده امروز فرصت يافت و حاجى جليل را به خون حقويردى كشت ، و چون داستان چنين مىبود كسى هم ببازخواستى نپرداخت .\r\nروز دوشنبه دوم شهريور در سنگرها آرامش ، ولى در انجمن شور و خروش برپا مىبود . دو تن نماينده كه نزد عين الدوله رفته و نوشته توده را برده بودند شبانه بازگشته و پاسخ آن نوشته را آورده بودند .\r\nچنان كه گفتيم مشروطه‌خواهان به عين الدوله ميگفتند : « بايد رحيمخان و شجاع نظام و ديگران را گرفته بسزاشان رسانى » و در نامه‌اى كه از زبان توده نوشته بودند ، باز همين را خواسته بودند ، و پيداست كه عين الدوله چنين درخواستى را نتوانستى پذيرفت ، و اين بود هنگامى كه پاسخ نامه رسيد ، چون خواسته ميشد كه در برابر عين الدوله نمايشى داده شود ، كسانى بهياهوى پرداختند كه اكنون كه عين الدوله نمىخواهد سزاى آدمكشان و تاراجگران را بدهد ، و راهها را باز كند ، ما خودمان سزاى آنانرا داده راهها را باز خواهيم كرد ، و به اين عنوان مردم را نيز بشورانيدند ، و پس از يكرشته هايهويى چنين نهاده شد كه فردا هر كسى كه دستش به تفنگى ميرسد آن را بردارد و بانجمن بيايد كه همگى يك جا سر دولتيان تازند و تا آنان را از ميان برنداشته‌اند بازنگردند . بدينسان مردم را بهر يك نمايشى آماده گردانيدند . امروز در مسجد صمصام خان نيز در همين زمينه شور و خروش ميرفت .\r\n\r\n","description":"","footnote":"","page_name":" 737 ","page_number":769},
  {"content":"\r\n\r\n\r\nكشته شدن شريفزاده\r\nروز سه‌شنبه سوم شهريور ( 27 رجب ) يكروز پرخروشى بود .\r\nامروز چنان كه نهاده بودند مردم از همه‌جا رو بانجمن آوردند .\r\nهركسى دستش رسيده تفنگى برداشته . حياط انجمن و كوچه‌ها همه پر گرديد . دسته‌هايى از مجاهدان نيز بدانجا شتافتند . پياپى فرياد مىزدند : « بايد جنگ كرد ، بايد بر دشمن تاخت » اگر جلو مردمرا باز گزاردندى بيگمان تا باغ صاحبديوان پيش رفتندى . ولى پيداست كه نتيجه چشدى . ستار خان نيز به آنجا آمده بآرام گردانيدن مردم كوشيده چنين گفت : « تا دشمن پيش نيايد من جنگ پ 230 يكى از سنگرهاى توپ امير خيز\r\n\r\n","description":"","footnote":"","page_name":" 738 ","page_number":770},
  {"content":"\r\n\r\nنكنم ، من ريخته شدن خون مردم نميخواهم »\r\nمردم پافشارى مىداشتند و پياپى فرياد ميزدند : ناطقان بگفتار پرداختند . شريفزاده هم سخنى راند ولى چه سخنى كه پتياره جانش بود . مشهدى محمد عليخان كه در آنجا بوده چنين ميگويد : حياط انجمن پر از مردم و تماشاچى ميبود . مجاهدان دسته‌دسته ميرسيدند .\r\nزمانيكه دسته محمد صادق چرندابى بروبروى پنجره تالار رسيد شريفزاده سخنى آغاز كرد و در پايان گفتار چنين گفت : « نگوييد جنگها كرده كار را از پيش برده‌ايم . هنوز آغاز جنگهاى ماست . . . » مجاهدان خواست او را درنيافته سخت برآشفتند . مشهدى محمد صادق فرصت نداده از پايين كلمه‌هاى درشتى پرتاب كرد . از درون اطاق هم حاجى محمد ميراب و حاج على اكبر دباغ تندى نمودند كه اين بيدين چه ميگويد ؟ من دم پنجره ايستاده بودم شريف‌زاده را به زمين نشانده خودم در جاى او ايستادم و بسخن پرداختم و گفته شريفزاده را معنى نموده بمجاهدان نكوهش كردم . همچنين كربلايى على مسيو به حاج محمد و ديگران نكوهش كرد . كار بجايى رسيد كه مشهدى محمد صادق هم بالا آمده همگى از شريفزاده چشم‌پوشى طلبيدند . جوش و خروش فرو نشسته مردم پراكنده شدند .\r\nشريفزاده كه در روزهاى بيم بكونسولخانه فرانسه پناهيده و هنوز در آنجا مىزيست همراه حاج مهدى آقا از انجمن بيرون آمده روانه گرديد . ولى بقونسولخانه نرسيده ناگهان عباسعلى آهنگر و سه تن ديگر جلو او را گرفتند و با گلوله از پايش درآوردند . شوند اين داستان درست دانسته نشده . كسانى ميگويند از اسلاميه پول فرستاده عباسعلى و همراهان او را به اين كار واداشته بودند . مشهدى محمد عليخان مىگويد : در آنهنگام كه پرخاش و گفتگو ميان شريفزاده با مشهدى محمد صادقخان در انجمن برخاست يكى از مجاهدان بيرون شتافته بعباسعلى آهنگر و همراهان او كه در ارمنستان مست كرده و در قهوه‌خانه نشسته بودند آگاهى برد ، و چون ايشان با محمد صادق خان دوستى داشتند بهواى او برخاسته آهنگ انجمن كردند . ولى چند گامى برنداشته به شريفزاده برخوردند و مست و خشم‌آلود گرد او را گرفتند . آهنگر دشنامهايى شمرده بيكى از همراهان كه او نيز عباسعلى نام مىداشت دستور داد با گلوله و رندل از رانش زده بيچاره را از پا انداخته خودشان گريخته بيرون رفتند .\r\nهرچه بود جوان بيگناه به خاك افتاده به خون خود غلطيد . بصداى تير مردم ريخته او را برداشتند و بكونسولگرى فرانسه بردند كه دو ساعت بيشتر زنده نبود و درگذشت . نمايش آن روز با اين نتيجه اندوه‌آور پايان يافت . چنان كه گفته‌ايم اينجوان در سايه گفتارهاى تند خود جايگاهى ميان آزاديخواهان يافته بود .\r\nهمان روز پسين تنگ ناگهان از همه سنگرها شليك بسيار سختى برخاست و بيكدم سراسر شهر پر از آتش گرديد . دولتيان از همه‌جا بجنگ برخاسته و براى نخستين بار سپاه عين الدوله نيز از سمت خيابان بفشار پرداختند . همانا عين الدوله سپاه را مىآزمود\r\n\r\n","description":"","footnote":"","page_name":" 739 ","page_number":771},
  {"content":"\r\n\r\nو يا بگفته روزنامها « رأفت ملوكانه » را كه همراه آورده بود بدينسان بمردم مىرسانيد . از لشكرگاه شاطرانلو دو تير توپ انداختند و از خيابان پاسخ آنها را با توپ دادند . تا يكساعت اين غوغا برپا مىبود تا فرونشست . سواران كه پيش تاخته بودند كارى نتوانسته پس نشستند .\r\nهمچنين از سوى امير خيز و دروازه استانبول بهره‌اى نبرده بازگشتند . به نوشته بلواى تبريز در خيابان بيست و پنج تن سوار و دو تن سرباز ، و در امير خيز هفت تن از ايشان كشته گرديدند . ولى از مجاهدان به كسى آسيب نرسيد .\r\nبايد دانست كه مجاهدان چون از پشت سنگر جنگ كردندى و بيباكى ننمودندى از آنان كمتر كشته شدى . ليكن اين نيز هست كه كشتگان خود را تا توانستندى كمتر نشاندادندى پ 231 شادروان على مسيو با سران آزاديخواهان تبريز و ديگران ( اين پيكره در سال 1285 برداشته شده بوده و اينست ضرغام نيز در ميان ايشان ديده مىشود ) تا مايه زباندرازى بدخواهان نگردد ، اين شمارشهاى حاجى ويجويه از آن راه است .\r\nاين آنچه را كه از كسى شنيدى نوشتى . اينست شماره كشتگان دولتيان را نيز كمتر ميدهد .\r\nدولتيان كشتگان خود را تا توانستندى با خود بردندى و اين نشدنى بود كه مجاهدان از همگى آنها آگاه باشند .\r\nشب چهارشنبه در شهر آرامش ، ولى همه آزاديخواهان از پيش‌آمد كشته شدن\r\n\r\n","description":"","footnote":"","page_name":" 740 ","page_number":772},
  {"content":"\r\n\r\nشريفزاده افسرده ميبودند . روز چهارشنبه همچنان آرامش بود : كشندگان شريفزاده را كه نهان شده و سپس خود را بطويله ستار خان رسانيده در آنجا بست نشسته بودند ستار خان دستگيرشان كرده بانجمن فرستاد ، و در آنجا پس از بازپرس هر دو عباسعلى را بمجاهدان سپردند كه در ارمنستان با گلوله از پا درآوردند و تنهاى ايشان را بدار آويختند . آن دو تن ديگر را رها كردند .\r\nشب پنجشنبه پنجم شهريور سه ساعت از شب گذشته شليك بسيار سختى از سنگر - هاى دولتى برخاسته تا سه ساعت آواز شنيده مىشد تا خاموش گرديد . روز پنجشنبه انجمن سه بيرق سه رنگى ( سرخ و سفيد و سبز ) كه نشان مشروطه شمرده ميشد و روى آنها « زنده باد مشروطه » نوشته شده بود آماده گردانيده يكى را براى امير خيز و ديگرى را براى خيابان فرستاد كه با شكوه فراوانى برده در آخرين سنگر برافراشتند بيرق سوم را بسردر انجمن افراشتند . براى دل دادن بمردم هر زمان نمايش ديگرى پيش مىآوردند . نيز امروز سنگرهاى تازه كه ميساختند بانجام رسيده سه توپ و يك خمپاره در امير خيز دم گرمابه حاجى كاظم نايب و دو توپ بزرگ در خيابان بالاى مسجد كبود و يك توپ در مارالان در سنگر آنجا به كار گزاردند . نيز توپهايى بر بالاى ارك استوار كردند . چون روز سوم از مرگ شريفزاده جوان ميبود چهار هزار مجاهد بر سر خاك او رفته برايش آمرزش خواستار شدند .\r\n\r\nآغاز چيرگى مجاهدان\r\nدر اين روزها با آنكه با عين الدوله گفتگو ميشد و نمايندگان در آمد و رفت ميبودند ، در ميانه جنگها بريده نمىشد و چه شب و چه روز ، كمتر زمانى آرامش ميبود . ما در اين كتاب يادداشتهاى حاجى ويجويه‌اى را ، كه پيشامدهاى چهار ماهه را روزبروز يادداشت كرده ، مىآوريم ، و چون جز از آن يادداشتهاى ديگرى از يكمرد « دربارى اردبيلى » « 1 » كه همراه عين الدوله تا باسمنج آمده و دو ماه كمابيش در آنجا مىزيسته ، و او نيز پيشآمدهاى دو ماهه را روزبروز برشته نوشتن كشيده در دست مىداريم ، اين دو يادداشت را كه باهم ميسنجيم در بسيار جاها جدا از هم مىيابيم . مثلا دربارهء فلانشب حاجى ويجويه‌اى مىنويسد :\r\n« آرامش بود » ، اين دربارى اردبيلى مىنويسد : « شهر يكپارچه آتش بود » . بدينسان ناسازگار هم مىباشد .\r\nچگونگى آنست كه درازى تبريز بيش از يكفرسنگ مىباشد و در بخش بزرگى از آن درازا سنگرهاى دو سو ميايستاد ، و چنين نمىبود كه هر جنگى كه رخداد همه مردم شهر بدانند . چه‌بسا در سوى خيابان جنگ رخ مىداد در ويجويه و امير خيز از آن آگاه نميگرديدند . همچنين بوارونهء آن . بويژه در شبها كه هنگام خواب ميبود و جز\r\n\r\n\r\n","description":"","footnote":"\r\n( 1 ) اينمرد از اردبيل همراه عين الدوله آمد و يك كتابى نوشته كه با خط خود نزد منست و ما او را در همه‌جا « دربارى اردبيلى » خواهيم ناميد .\r\n","page_name":" 741 ","page_number":773},
  {"content":"\r\n\r\nجنگهاى نزديك مردم را بيدار نميگردانيد .\r\nحاجى ويجويه در ويجويه ميبوده و دربارى اردبيلى در باسمنج . هركدام از جنگهاى يكسو آگاهى ميشده‌اند . رويهمرفته ميتوان گفت كه در اين روزها جنگ بريده نمىشد ، و اگر در يك جا آرامش مىبود در جاى ديگر زدوخورد ميرفت .\r\nدر اينروزها انديشه‌هاى گوناگونى در سرهاى دولتيان و مشروطه‌خواهان پيدا شده اين جنگهاى پياپى را نتيجه ميداد : سركردگان دولتى كه در دوچى ميبودند ، از رحيمخان و شجاع نظام و ديگران ، با آنكه پيش از آن زور خود را به شهر زده و از فيروزى نوميد شده بودند ، اين هنگام كه عين الدوله و سپهدار رسيده و از نام و آوازه آنان ترس و بيم در بسيارى از دلها پيدا شده بود ، دوباره آنسركردگان باميد افتاده چنين ميخواستند ، كه اگر بتوانند پيش از رسيدن لشكرهاى تهران ، كار را بپايان رسانند كه بيكبار بدنام نگردند .\r\nاز آن سوى ملايان اسلاميه كه به خون مردم تبريز تشنه ميبودند ، از روزى كه عين الدوله رسيد او را آسوده نميگزاردند ، و چون ميديدند او شتاب نمينمايد رحيمخان و ديگران را برمىانگيختند .\r\nاز اينسو نيز ستار خان و باقر خان كه اين زمان نيك نيرومند گرديده از روى انديشه بكارها ميكوشيدند ، چون مىشنيدند از يكسو سپاه ماكو در راهست و از يكسو دسته - هاى سوار و سرباز از تهران ميرسد ، دورانديشانه چنين ميخواستند كه پيش از رسيدن آن لشكرها دوچى را از جلو برداشته ، بارى از درون شهر ايمن باشند ، و اين بود اينزمان چيرگى از خود نشان داده گاهى نيز اينان جنگ را آغاز ميكردند . در نتيجه اينها بود كه جنگ پياپى شده دنباله‌اش بريده نميشد . در اين هنگام دولتيان بيشتر شبها بجنگ ميپرداختند . اكنون باز رشته داستانرا دنبال مىكنيم :\r\nاز شب آدينه ششم شهريور ( 30 رجب ) تا سه روز همچنان ، شبان و روزان جنگهاى كوچكى ميرفت . شب دوشنبه نهم شهريور ( 3 شعبان ) دو ساعت و نيم از شب گذشته بيكبار شليك بسيار سختى برخاست كه سراسر شهر را بشورانيد و مجاهدان از هر سو بيرون شتافته خود را به يارى سنگرها رسانيدند . سه ساعت كمابيش جنگ ميرفت تا آرامش يافت ، و چون روز شد دانسته گرديد هفده تن از سوار و سرباز كشته شده‌اند .\r\nسه‌شنبه دهم شهريور از چند سمت ، از مارالان و مغازه‌هاى مجيد الملك و ديگر جاها جنگهاى سبكى كرده ميشد . پنج تن از سواران كشته گرديد و دو تن دستگير افتادند . بگفته « بلواى تبريز » از مجاهدان كسى آسيب نديد .\r\nچهارشنبه يازدهم شهريور ( 6 شعبان ) از روزهاى بسيار سخت بود . بامدادان سواران عين الدوله از سر خيابان و جنگجويان دوچى از سمت ششكلان و پل سنگى از چند راه بخيابان تاخت آوردند و جنگ بيمناكى درگرفت و تا نيمروز بازار كشتار گرم\r\n\r\n","description":"","footnote":"","page_name":" 742 ","page_number":774},
  {"content":"\r\n\r\nميبود تا دولتيان شكست يافته بازپس نشستند ، و مجاهدان فرصت نداده ايشان را دنبال كردند و از چند سو بششكلان و چهار منار پيش رفتند . نيز از سوى امير خيز از كوچه لك‌لر به پيشرفت پرداختند و در هر سويى پيشرفت بسيار كرده بسنگرهايى از دولتيان دست يافتند . ولى پاره مجاهدان در خانه‌هاى امامجمعه و برادر او و ديگر خانه‌ها سرگرم تاراج شده بسواران فرصت دادند كه بازگشته گرد آنان را گيرند . بدينسان فيروزى ناانجام مانده كسانى از مجاهدان تباه گرديدند . چنان كه گفتيم ستار خان و باقر خان ميخواستند پيش از آنكه سپاه ماكو و لشكرهاى تهران برسد دوچى را از ميان بردارند و درون شهر را از دشمن بپيرايند و اين بود دستور اين پيشرفت را داده بودند .\r\nولى چون اين زمان هرگونه كسى ، ميانه مجاهدان مىبود بسيارى از ايشان دست بتاراج گشاده كار را ناانجام گزاردند . بگفته حاجى ويجويه‌اى امروز يازده كس از مجاهدان كشته و سه تن گرفتار شدند ، و از سواران هشتاد تن كمابيش نابود گرديد ، نيز مجاهدان پانصد باب دكان را از بازار كه بدست دولتيان و كمينگاه سواران مىبود آتش زدند و خانه‌هايى را در دوچى تاراج كردند .\r\nشب پنجشنبه دوازدهم شهريور ( 7 شعبان ) از سنگرها آواز شنيده ميشد و جنگ پ 232 ضرغام با يكدسته از پيرامونيان خود ( اين پيكره پيش از جنگ برداشته شده بوده )\r\n\r\n","description":"","footnote":"","page_name":" 743 ","page_number":775},
  {"content":"\r\n\r\nسختى در ميان ميبود . از ارك سه تير توپ انداختند ، و چنين گفته ميشد كه دولتيان هم از سوى دوچى و هم از بيرون شهر به پيشرفت پرداخته‌اند . در يكى از يادداشتها دربارهء اين شب چنين مىنويسد : « الحال كه از شب سه ساعت ميرود لاينقطع تير تفنگ است كه از چهار طرف شليك مىشود به اعتقاد من اقل كم تا اين ساعت يك كرور تفنگ از طرفين خالى شده بلكه مضاعف . امشب شب بسيار هولناكيست » روز پنجشنبه آگاهى رسيد سپاه ماكو كه از ديرى آوازه‌اش پراكنده شده بود پيشرو آن از صوفيان باينسو گذشته و در نزديكى ديه خواجه ميرجان چادر زده‌اند ، و از اينسو مجاهدان ساوالان و خواجه ديزج كه در جلو آنان ايستاده‌اند در ديه ساوالان ميباشند .\r\nامروز ستار خان و باقر خان دستور دادند از اين پس هر مجاهدى دست بتاراج گشايد همراهانش او را بزنند . نيز هنگام پسين دسته‌اى از لشگرگاه عين الدوله بخيابان تاخت آوردند . باقر خان دستور داد چهار توپ انداختند كه كسانى از ايشان كشته شده و ديگران بازگشتند .\r\nشب آدينه يكساعت از شب گذشته از سوى دروازه استانبول تيراندازى سختى آغاز شده و مجاهدان كه در خانهاى خود مىبودند همگى بيرون آمده به يارى سنگرها شتافتند در همان هنگام از سر خيابان و مارالان و از سوى باغميشه و ديگر جاها سواران بتاخت پرداخته مجاهدان بجلوگيرى كوشيدند و از هر سوى آواز تفنگها بهم درآميخته در شهر پيچيد ، و چون جنگ بس سختى ميبود از سنگر نوين امير خيز توپ را كشاد دادند و دو تير بسوى دوچى انداختند . تا دو ساعت آشوب برپا ميبود .\r\nروز آدينه در بازار مجاهدان چون براى ناهار رفته بودند سواران فرصت يافته سنگرهاى ايشان را گرفتند . نيز بر كاروان‌سراى در عباسى دست يافته استوار نشستند ، كربلايى حسين خان و مشهدى محمد عليخان چگونگى را دانسته بر سر آنان شتافتند و با آنان درآويخته تا غروب جنگ سختى كردند و سه تن از ايشان را كشته ديگران را بجاى خود بازگردانيدند . نيز دسته‌اى از دم مقبره تاخت آوردند و در راسته بازار جنگ درگرفت .\r\nنيز از بالاى دباغخانه زدوخوردهايى رفت . « بلواى تبريز » مىنويسد : در اين شب و روز رويهم بيست و پنج تن از دولتيان كشته شدند . دربارى اردبيلى هم ميگويد : هشت تن از مجاهدان كشته و چند تن دستگير شدند .\r\nشب شنبه چهاردهم شهريور باز دولتيان به شبيخون برخاسته از همهء سنگرها تيراندازى و فشار آغاز كردند و جنگ سختى درگرفت . تا بامداد آواز شليك شنيده ميشد روز شنبه باز نمايندگانى از پيش عين الدوله رسيده پيامهايى آوردند . امروز دانسته شد تيمچه خرازيها كه در دست دولتيان مىبود شبانه سواران ديوار آن را شكافته و بجز از چهار حجره كه از بازرگانان اسلاميه نشين ميبوده ديگر حجره‌ها را باز و هرچه از پول و كالا يافته‌اند پاك برده‌اند . روزنامه انجمن مىنويسد . چون هرچه راسته و چارسوها\r\n\r\n","description":"","footnote":"","page_name":" 744 ","page_number":776},
  {"content":"\r\n\r\nدر دست سواران مىبود چاپيدند از امروز دست بتاراج كاروانسراها و تيمچه‌ها باز كرده‌اند .\r\nهمان روز هنگام نيمروز ناگهان آواز تفنگ از سنگرهاى دولتيان برخاسته جنگ آغاز شد و در ميان باران گلوله غرش توپها نيز از دوچى و امير خيز برخاست ، و در يكدم شهر پر از غرش و آوا گرديد . بگفته « بلواى تبريز » امروز يكصد و شش تير توپ انداختند .\r\n\r\nيك جنگ شبانه سخت‌تر\r\nشب يكشنبه پانزدهم شهريور ( 9 شعبان ) بار ديگر جنگ برخاست .\r\nولى جنگى كه تا آن روز ماننده‌اش رخ نداده بود . يكساعت و نيم از شب گذشته بيكبار از همه سنگرها ، از سر خيابان تا آخر امير خيز كه يك فرسنگ بيشتر است شليك آغاز شده سراسر شهر پر از آوا گرديد و در همان هنگام سواران رحيمخان و شجاع نظام بهمراهى دسته انبوهى از سپاهيان لشگر عين الدوله ، كه از پيشتر بخشى از ايشان بكوى دوچى و بخش ديگرى بمارالان و آخر خيابان فرستاده شده بودند بفشار و تاخت پرداختند . از دوچى غرش توپ برخاسته گلوله‌هاى آتشين بر سر خانها ريختن گرفت . آواز تفنگ چنان پياپى ميبود كه تو گفتى اسفند به روى آتش ريخته‌اند . آواز تفنگ و غرش توپ بهم درآميخته تو گويى شهر را از جا مىكند . گاهى نيز آواى خارا شكاف بمب بر آنها افزوده ميشد . بيچاره مردم چه حال مىداشتند و در آن تاريكى بزنان و بچگان چه ترسى روميداد ؟ ! فرياد يا اللّه از خانه‌ها بلند گرديده و كسى نميدانست چه رو خواهد داد . همانا عين الدوله ميخواست امشب كار را يكسره نمايد و بيش از همه بخيابان كه در سر راهست پرداخته از چند سو به آنجا فشار ميآورد . امشب خيابانيان غيرت و دليرى بىاندازه نمودند . بويژه ميرهاشم خان كه بيباكانه به دشمنان تاخته آنانرا پس نشاند و سنگرى را كه از دست مجاهدان درآورده بودند از ايشان پس گرفت . بدينسان از كوشش خود نتيجه نبرده بجاى خود بازگشتند .\r\nچنان كه گفتيم اين جنگ از همه جنگهاى ديگر سخت‌تر و هراس‌انگيزتر بود . از شگفتىهاست كه بگفته بلواى تبريز امشب صد و شكست و چهار تن از دولتيان كشته شد . ولى از مجاهدان كسى را سراغ ندادند كشته شده باشد . امشب گذشته از توپ و تفنگ هجده بمب نيز تركيد .\r\nروز يكشنبه آرامش بود . مردم كه در مسجد صمصامخان فراهم مىآمدند تاراجگرى سواران و شبيخون‌هاى سركردگان و فريبكارى عين الدوله را گفتگو كردند ، و چون هنوز با او رشته بريده نشده بود چنين خواستند كه گفتگو را بپايان رسانده كار خود را با او يكرويه گردانند و چنين نهادند كه نمايندگانى ازو به شهر طلبند و آخرين سخن خود را به او پيام فرستند ، و چنين نهادند كه فردا مردم در خيابان در مسجد كريمخان گرد آيند .\r\nشب دوشنبه شانزدهم شهريور از سنگرها تيراندازى ميشد . امشب نيز سواران ديوار سراى بزرگ حاج سيد حسين را شكافته حجره‌هاى آن‌جا را بجاروب تاراج روفتند .\r\n\r\n","description":"","footnote":"","page_name":" 745 ","page_number":777},
  {"content":"\r\n\r\nپ 233\r\n\r\n","description":"","footnote":"","page_name":" 746 ","page_number":778},
  {"content":"\r\n\r\nاز جمله معين الرعايا كه خانه‌اش دو ماه پيش تاراج شده بود امشب حجره‌اش نيز تاراج شد و گذشته از كالاى بازرگانى پول و زرينه ابزار و پارهء جواهر نيز بتاراج رفت .\r\nروز دوشنبه جنگ سختى در بازار ميرفت . از آن سوى چنان كه نهاده بودند در شهر جنبش پديد آمده مردم از هر كوى در خيابان گرد آمدند . مسجد كريمخان پر گرديده در كوچه‌ها نيز مردم دسته‌دسته ايستادند . نمايندگانى از عين الدوله نيز آمدند . گفتارهاى بسيارى رانده شده آنچه گفتنى ميبود گفتند ، تاراج تيمچه و كاروانسرا را ياد كردند .\r\nشبيخون‌هاى سركردگان را بميان آوردند . چون نيمروز فرا رسيد انبوهى پراكنده شده سردستگان همراه نمايندگان عين الدوله به خانه ميرهاشم خان رفتند . در آنجا نيز گفتارهايى رانده شد . از جمله حاجى قفقازى زبان بسخن باز كرده چنين گفت : « تا جان در تن داريم در نگهدارى مشروطه خواهيم كوشيد . شاهزاده عين الدوله كه بحكمرانى آذربايجان آمده‌اند بيايند و درون شهر نشينند و بقانون مشروطه فرمان رانند . هركسى كه گناهكار است فرمان دهند دستگيرش نماييم تا بازپرس شود و كيفر بيند . نه آنكه در بيرون شهر نشيند و پياپى لشگر گرد آورد ، و ايل‌هاى شاهسون و قره‌داغ و سواره و پياده مرندى و كردان شكاك و جلالى را خواسته و به اين همه بس نكرده از تهران و قزوين و زنجان و بختيارى و كيكاوند و پشت كوه نيز سپاه بخواهد و در شاطرانلو لشگر بزرگى آراسته در آرزوى كشتار مردم بيدست و پا باشد . ما را از اين لشگرها چه باك ! اين سى هزار سپاه جاى خود اگر صد هزار هم باشد ترس نخواهيم كرد و دست از « حقوق » خود برنخواهيم داشت . ما ميخواهيم ايران چون دولت‌هاى اروپا نيرومند گردد » .\r\nاين سخنان از دهان جوان غيرتمندى درمىآمد كه به روى آنها ايستادگى نموده سالها كوشيد و سرانجام به بالاى دار رفت .\r\nپس از گفتگوى بسيار چنين نهادند كه نامه‌اى از زبان مردم به عين الدوله نوشته با نمايندگانى بفرستند . چنان كه گفته‌ايم عين الدوله از روزيكه رسيد سخن از نيكخواهى ميگفت و چنين وامىنمود كه جنگ و خونريزى را دوست نميدارد ، و ما ميدانيم كه اين جز رويه كارى نمىبود و چنين ميخواست كه با سخن روز گزارد تا سپاههايى كه خواستندى رسيد برسند . اين را ستار خان و باقر خان و سردستگان شهرى نيز ميدانستند . چيزى كه هست چون عين الدوله يكمرد بنامى ميبود و خود از درون دل با محمد عليميرزا دشمنى ميداشت . مشروطه‌خواهان گاهى اميد مىبستند كه بتوانند او را بسوى خود كشند ، و از اينرو رشته گفتگو را با او نميبريدند . ليكن در آن ميان دانسته شد كه عين الدوله نه كسيست كه بمشروطه گرايد ، و در گفتگوها جز سخنان دورنگى ازو ديده نميشد . زيرا از يكسو چنين نشان ميداد كه با رفتاريكه رحيمخان و شجاع نظام در شهر كرده و كشتار و پيكره 233 نشان ميدهد ستار خان را با تفنگچيان خود ( اين پيكره پس از شكست اردوى ماكو در جلوى عمارت روسيان در سر پل آجى برداشته شده )\r\n\r\n","description":"","footnote":"","page_name":" 747 ","page_number":779},
  {"content":"\r\n\r\nتاراج دريغ نگفته بودند ، همداستان نميباشد ، و از يكسو در بودن او همان رفتار بريده نشده بود .\r\nراستش آن بود كه انجمن از گرايش او بمشروطه نوميد گرديده ميخواست بيكبار رشته را ببرد ، و در همين زمينه نامه‌اى از زبان توده نوشته ميشد ، كه اين نامه تا روز پنجشنبه آماده گرديد ، و روز آدينه نوزدهم شهريور ( 14 شعبان ) كه روز جنگ با سپاه ماكو مىبود و شهر گرفتارى سختى ميداشت ، چهار تن از سردستگان ، كه شيخ محمد خيابانى و ميرزا محمد تقى طباطبايى و سيد حسينخان عدالت و ميرزا حسين واعظ ميبودند آن را برداشته همراه نماينده سياسى انگليس آهنگ باغ صاحبديوان كردند ، و در هنگامى كه جنگ در شهر با سختى بسيار پيش ميرفت ، آنان در آنجا بگفتگو پرداختند .\r\nعين الدوله باز همان سخنان دورنگ را ميگفت ، ولى در پايان انديشه خود را بىپرده گردانيد و چنين گفت كه تا مجلس در تهران باز نشده انجمن تبريز را به هيچ عنوان نتواند شناخت .\r\nانجمن نيز ، چند روز پيش از آن ، به همه كنسولخانه‌هاى تبريز و شهرهاى ديگر آذربايجان ، بنامه و بتلگراف آگاهى داده بود كه چون بايد قانون اساسى هميشه در كار باشد ، عين الدوله را كه نه از روى قانون بآذربايجان فرستاده شده ، بواليگيرى نمىشناسد ، و همان مخبر السلطنه را كه از روى قانون فرستاده شده بود والى آذربايجان دانسته در نبودن او اجلال الملك را بنايب الايالگى برمىگمارد . نيز تلگرافى در همين زمينه به وزارت داخله فرستاد ، بدينسان آمد و رفت و گفت و شنيد با عين الدوله بريده شد ، و پيدا بود كه پس از اين جنگهاى ديگر سخت‌ترى خواهد رخ داد . بويژه سپاههايى كه خواستندى رسيد رسيده بودند . فوج قزوينى بسركردگى انتصار السلطان ، سواره و سرباز بختيارى بسركردگى سالار جنگ ، يكدسته قزاق ، سواره‌هاى سنجابى و چكنى بباغ صاحبديوان رسيده ، و سپاه ماكو نيز كه از ديرباز نامش ميرفت تا نزديكى شهر پيش آمده بود .\r\nمشروطه‌خواهان با آنكه بخواست خود دست نيافته دوچى را از ميان برنداشته بودند ، باز ترس به خود راه نميدادند . ولى انبوه مردم سخت در هراس ميبودند و بد - خواهان مشروطه كه در همه كويها بفراوانى يافت ميشدند ، در همين روزها بار ديگر بجوش‌وجنب پرداخته تا ميتوانستند دلهاى مردم را پر از بيم ميگردانيدند . بويژه پس از آنكه سپاه ماكو از صوفيان گذشت و آن بيدادگرى را كه خواهيم آورد در ساوالان كرد ، كه عنوان بزرگى بدست بدخواهان افتاد .\r\nدر همين روزها انجمن ايالتى آذربايجان بيك كار اجدار ديگرى پرداخت . چگونگى آنكه چون شنيده ميشد محمد عليميرزا از تنگدستى و بىپولى ناچار گرديده وامى بخواهد ، و با نمايندگان روس و انگليس گفتگويى در تهران ميرود كه بنام پيشكى ، به اندازه چهار صد هزار ليره به او پرداخته شود ، انجمن تبريز كه خود را بجاى دار الشورى گزارده بود ،\r\n\r\n","description":"","footnote":"","page_name":" 748 ","page_number":780},
  {"content":"\r\n\r\nبجلوگيرى يك نوشته‌اى بنمايندگان دولت‌هاى بيگانه نوشته ، و آن را بچاپ رسانيد و به همه كنسولخانه‌ها فرستاد ، كوتاه شده آن اينكه : تا دار الشورى باز نشود و پرك ندهد محمد على ميرزا نخواهد توانست بنام ايران وامى بگيرد ، و اگر پولى از اين‌باره به او پرداخته شود در آينده توده آن را نخواهد پذيرفت . سپس تلگرافى در همين باره بپارلمان و سناى فرانسه فرستاد كه اينك نسخه آن را در پايين مىآوريم :\r\n« پاريس مجلس مبعوثان ، مجلس سنا در موقعى كه شاه مجلس ملى را با توپ منفصل » « ساخته و ميخواهد براى منقرض ساختن قواى ملى از دول متحابه قرض كرده تجهيز سلاح » « و قشون نمايد ما ملت ايران بعموم ملل حريت‌پرور عالم اعلام ميكنيم كه اين وجه » « نظر باينكه باعث اضمحلال يك ملتى خواهد شد كه در راه اخذ حقوق انسانيه خود جانسپارى » « ميكنند ملت ايران هم بهيچوجه خود را ذمه‌دار اين استقراض نخواهد دانست »\r\n« انجمن ايالتى آذربايجان »\r\n\r\nسپاه ماكو\r\nسپاه ماكو يكى از نامهاييست كه در تاريخچه جنگهاى آزاديخواهانه تبريز داراى برجستگى ، و با سهشهاى گوناگونى توأم بوده . سپاه ماكو كه گفته مىشود كسانى كه در آن روز در تبريز بوده‌اند ، داستانهاى بسيارى را به ياد توانند 234 نايب يوسف هكماوارى آورد . به ياد توانند آورد آن ويرانيها را كه در سر راه خود از خوى تا تبريز كردند ، به ياد توانند آورد آن آتش را كه در ساوالان افراشتند ، به ياد توانند آورد آن چابكى و تندى را كه در تاختن به شهر از خود نمودند ، به ياد توانند آورد آن ترس و تكانى را كه به شهر انداختند ، پس از همه به ياد توانند آورد آن سيلى خشم را كه از دست مجاهدان خوردند و بازگشتند اگر صمد خان و سپاه او را بكنار گزاريم . در يازده ماه جنگهاى تبريز ، هيچ سپاهى در برابر شهر آن دليرى و چابكى را نشان نداد و هيچ سپاهى نيز آن سيلى سخت را از دست شهر نخورد .\r\nاين سپاه كه از گردان جنگ آزموده شكاك و جلالى و از سواران خود ماكو آراسته\r\n\r\n","description":"","footnote":"","page_name":" 749 ","page_number":781},
  {"content":"\r\n\r\nشده و سه هزار تن ، از دليرترين جنگجويان را دربر ، و پنج توپ كارى را با توپچيان ورزنده همراه ميداشت ، اقبال السلطنه آن دشمن كهن مشروطه بسيجيده و آن را بسر - كردگى خواهرزاده‌اش عزو خان ، ( همان جوانى كه زمانى خود را از مشروطه‌خواهان نشان ميداد ) ، بسر تبريز فرستاده بود كه هم در چنين هنگام درماندگى شاه به او ياورى كند و ارج خود را نزد او فزونتر گرداند ، و هم كينه از مشروطه‌خواهان جسته دل خود را خنك سازد .\r\nاين سپاه از ديرباز از ماكو به راه افتاد ، از خوى باينسو بهر آبادى كه ميرسيدند آتش ميزدند و تاراج ميكردند تا بنزديكىهاى تبريز رسيدند ، و اين بود از ديرباز آوازه آمدن آنان به شهر رسيده مايه بيم سختى در دلهاى مردم شده بود ، و ما اينك داستان رسيدن آنان را با جنگى كه كردند مينويسيم :\r\nروز دوشنبه شانزدهم شهريور ( 10 شعبان ) كه گفتيم در بازار جنك سختى رفت ، و از آن سوى مردم در خيابان در برابر نمايندگان عين الدوله بنمايش مىپرداختند ، فردا سه شنبه آرامش بود ، ولى امروز آگاهى رسيد كه سپاه ماكو تا صوفيان ( شش فرسخى تبريز از سوى شمال غرب ) پيش آمده‌اند . نيز دسته‌هاى سپاه از تهران ( بختيارى و قزاق و ديگر دسته‌ها ) بباسمنج رسيده‌اند .\r\nاز چندى پيش گروهى از روستاييان ساوالان و خواجه ديزه و الوار كه ديههايى در بيرون تبريز ، از سوى صوفيان مىباشد ، به شهر آمده و از ستار خان تفنگ و فشنگ گرفته و در ديههاى خود سنگرها پديد آورده بودند ، و چون سپاه ماكو بصوفيان رسيده بود امروز آنان جلو پيشرو آن سپاه را گرفتند و زنان و فرزندان خود را به شهر فرستادند .\r\nروز چهارشنبه هجدهم شهريور ( 12 شعبان ) در شهر جنگى نبود . ليكن در بيرون يك داستان بسيار اندوه‌آورى رخ داد . چگونگى آنكه سپاه ماكو از صوفيان برخاسته به پيشرو خود پيوست ، و مجاهدان كه در سالاوان مىبودند با ايشان بجنگ ايستادند . ليكن با آن سپاه بسيار برابرى نتوانسته شكست خوردند و در اندك زمانى بيست و هشت تن از آنان كشته شد و هفتاد و پنجتن دستگير افتادند ، عزو خان دژخيمانه دستور داد كه چهار تن از سران اينان را بدهانه توپ گزارده گوشت و استخوانشان به هوا پرانيدند . غرنب توپها از دو فرسخى شهر را تكان ميداد ، و چون آگاهى از چگونگى رسيد بسيارى از مردم سخت هراسيدند .\r\nاين خود لغزشى مىبود كه يكدسته روستاييان ناآگاه را ، كه جز تفنگ افزارى نميداشتند در برابر آن سپاه بگمارند ، و من نميدانم اين لغزش از كه سر زده بوده .\r\nروز پنجشنبه آرامش بود . امروز سالار ارفع « 1 » كه عين الدوله او را بسردرود\r\n\r\n\r\n","description":"","footnote":"\r\n( 1 ) ميرزا عبد اللّه خان فرزند نظام العلماء با آنكه بسيارى از خاندان ايشان در سوى مشروطه مىبودند و او نيز پيش از اين مشروطه‌خواهى مىنمود اين زمان بدولتيان پيوسته بود\r\n","page_name":" 750 ","page_number":782},
  {"content":"\r\n\r\n( يك فرسخى تبريز از سوى غرب ) فرستاده و او در آنجا نشيمن گرفته بگرد آوردن سواره و سرباز مىپرداخت با دسته‌هاى خود بقراملك فرود آمد . قراملكيان كه خود دشمن مشروطه مىبودند چون اينان نيز رسيدند لشكرگاهى از آن سو هم پديد آمد . از آنسوى امروز شجاع نظام از دامنه كوه سرخاب خود را بلشكرگاه سپاه ماكو رسانيده با عزو خان ديدار كرد ، و همانا ميخواست راهها را باز نموده دستور تاخت فردا را بدهد .\r\nچه شجاع نظام در اين سه ماه بسيارى از روزها را از بالاى مناره صاحب الامر جنگ كرده و هميشه شهر را از آن بلندى تماشا كرده و راهها را نيك شناخته و آنگاه آيين جنگ مجاهدان را بهتر از ديگران ياد گرفته بود .\r\nاز اين كارها پيدا بود كه يك تاختى به شهر از چند سو خواهد بود ، و بهتر است ما نيز در اينجا حال شهر و لشگرگاهها را نيك بسنجيم و بديده گيريم : اگر بنقشه شهر نگريم گذشته از دوچى و سرخاب و ششكلان و باغميشه كه در دست دولتيان است و سراسر مسافت را يك فرسنگ كمابيش سنگر بسته و تفنگچى نشانده‌اند در سه جاى ديگر نيز دولتيان لشگرگاه ميدارند . يكى باغ صاحب ديوان و دشت شاطرانلو در شرق كه عين الدوله و سپهدار با سپاهيان انبوه از سوار و سرباز جا ميدارند . ديگرى ميان ساوالان و پل آجى در شمال غرب كه سپاه ماكو لشكرگاه گرفته‌اند . سومى قراملك در غرب شهر كه سالار ارفع با دسته‌هاى خود نشيمن كرده . سپاه ماكو كه پيش مىآمد رو بسوى امير خيز مىداشت .\r\nچنان كه لشگرهاى عين الدوله و سپهدار رو بخيابان ميداشتند . دوچى و آن كويها بهر دو از خيابان و امير خيز راه ميداشت . آن دسته در قراملك بهنگام فرصت ميتوانستند از راه گاميشاوان يا هكماوار خود را بامير خيز برسانند . رويهمرفته جاى اميرخيز سخت‌تر و بيمناك‌تر مىبود . بايد گفت روز سخت فرا رسيده بود و تبريز مىبايست بار ديگر دست از آستين برآورد و به اين سختى هم چيره درآيد .\r\nدر اين هنگام شماره دولتيان را سى هزار مىگفتند . اما مجاهدان بيگمان بيش از ده هزار مىبودند و باشد تا پانزده هزار مىرسيدند .\r\n\r\nيكى از روزهاى سخت تبريز\r\nروز آدينه نوزدهم شهريور براى تبريز يكروز بسيار سخت و پر هياهويى بود . امروز دولتيان بزورآزمايى بزرگى برخاسته ميخواستند بهر بهايى سرآيد به شهر دست يابند ، چنان كه ديديم از ديروز بسيج تاخت ميكردند ، و هنوز يكساعت از آفتاب نميرفت كه ناگهان غرش توپها برخاسته از هر سو جنگ آغاز شد . سپاه ماكو از جلو گاوميشاوان تا سر پل آجى سراسر دشت را گرفته و توپها را به كار گزارده پياپى گلوله‌هاى شرابنل مىبارانند ، و همان هنگام كردان سواره و پياده شليك‌كنان جلو مىآيند . گلوله‌هاى توپ در بالاى سرلاكه ديزج و گاوميشاوان و عمو زين الدين تركيده همچون تندر آوايش سراسر آن كويها را فرا مىگيرد . سواران و سربازان مرند و قره‌داغ و شاهسون و ديگران كه در\r\n\r\n","description":"","footnote":"","page_name":" 751 ","page_number":783},
  {"content":"\r\n\r\nدوچى هستند همگى بجنگ برخاسته از همه سنگرها گلوله مىبارانند . از آنسو دسته‌هاى انبوهى از ايشان همراه ضرغام و حاجى موسى خان و ديگر سركردگان ، با چند نقب زن از چندين راه هجوم بامير خيز آورده ديوارهاى خانه‌ها را شكافته بسنگرهاى ستار خان نزديك ميشوند ، و پ 235 سالار جنگ بختيارى انجمن حقيقت را از اينسو و آنسو گرد گرفته گلوله‌ها همچون تگرك مىبارانند و تا زور ميدارند ميكوشند كه ستار خان را كشته يا از جاى خويش بيرون رانند . آواز تفنگها بهم پيوسته چنانست تو گويى شهر را از جا خواهند كند . در اين گيرودار توپها نيز از دامنه كوه سرخاب بخروش برخاسته گلوله مىبارد .\r\nاز آنسوى لشگرهاى عين الدوله و سپهدار از مالاران و سر خيابان و راه قوريچاى به پيشرفت پرداخته جنگ سختى مىكنند . توپها نيز بالاى تپه‌ها غرش كرده و پياپى گلوله ميريزند .\r\nتا امروز جنگى به اين سختى رو نداده است . سراسر شهر تكان خورده دسته‌دسته مردم از خانه‌ها بيرون ريخته نميدانند چه بايد كرد . بسيارى از ايشان شهر را از دست رفته ميدانند و در جستجوى چاره ميباشند كه بارى خود و خاندانشان را رها گردانند . آنان كه از مشروطه دل‌خوش نميدارند فرصت جسته آشكاره بدگويى ميكنند و دشنام و آزار بآزادى -\r\n\r\n","description":"","footnote":"","page_name":" 752 ","page_number":784},
  {"content":"\r\n\r\nخواهان دريغ نميگويند . بويژه در بخش غربى شهر كه توپهاى سپاه ماكو تكان سختى بمردم داده و چنين پيداست كه اندكى نخواهد گذشت و آن سپاه خود را به شهر خواهد رسانيد .\r\nخوب به ياد ميدارم كه در اين هنگام در ميدان هكماوار ايستاده و حال سراسيمگى مردم را تماشا مىكردم . در اين كوى هنوز سنگر بسته نشده و امروز جنگى در ميان نميبود و توپهاى سپاه ماكو كه بالاى سر گاميشاوان مىتركيد ، آوايش چنان در همه‌جا ميپيچد كه مردم مىپنداشتند كردان نزديك شده‌اند و اينك فرامىرسند ، و اين بود دسته انبوهى از ايشان چنين ميخواستند از راه باغها به بيرون شهر شتابند و از فرمانده سپاه زينهار از براى خود خواهند ، كه در همان هنگام نايب يوسف با تفنگداران شليك‌كنان از پشت سر رسيدند و آنان را از هم پراكندند .\r\nجنگ به سختى پيش ميرفت . سپاه ماكو دو دسته شده دسته‌اى از راه گاميشاوان پيش آمده دسته ديگرى رو بسوى پل آجى ميداشتند ، كه از آن راه به شهر درآيند . آندسته چون به نزديكى رسيدند توپ از سنگر گاميشاوان گلوله باران كرده نگزاشت جلو بيايند . گروهى به خاك افتاده ديگران بازگشته بدسته دوم پيوستند و همگى يكى گرديده بسنگر سرپل فشار آوردند . مجاهدان در سر پل ايستادگى نتوانستند و سنگرها را گزارده پس نشستند .\r\nكردان از پل گذشته كاروانسرا و خانه‌هاى آنجا را سنگر گرفتند ، و قورخانه خود را آورده در كاروانسرا جا دادند . اين شكست بس بيمناك بود و اگر كردان بيك تاخت بيباكانه ديگرى برخاستندى به نزديكى امير خيز رسيدندى و آن هنگام بودى كه ستار خان ميان دو آتش فتاده جز گريز چاره‌اى نيافتى . در اين هنگام بسيار سختست كه از ملا اباذر كه يكى از ملايان مشروطه‌خواه ميبود يك دليرى گردانه رو داده . بدينسان مجاهدان كه سنگرها را رها كرده تا باغها خود را پس كشيدند ، اين مرد جايى را سنگر گرفته بتنهايى ايستادگى كرد تا زمانيكه دسته‌هايى از شهر به يارى رسيدند ، و چنين گويند اگر اين دليرى ملا اباذر نبودى جلو كردان را چيزى نگرفتى\r\nدر اين ميان پيكار بس خونينى در خود امير خيز پيش ميرفت . ستار خان با همراهان خود ميانه آتش دست و پا زده با دشمن كه از هر سوى پيش آمده بود جنگ بس سختى ميكردند در اين پيكار بود كه گرجيان كه بمب مىانداختند يكى از بمبها به ديوار خورده به زمين افتاد و تركيده خود بمب‌انداز را كه مسيو چليتو ناميده ميشد با دو گرجى ديگر سخت زخمناك گردانيد . در اين هنگام گرفتارى ستار خان سپاه ماكو را فراموش نكرده پرواى آنان نيز ميداشت ، و چون دانست مجاهدان پس نشسته و كردان از پل باينسو گذشته‌اند دسته‌هايى را از شهر پى هم به آنجا فرستاد : در آن هنگام كه مجاهدان رشته را از دست داده و نوميدانه بباغها پس كشيده بودند ، و تنها ملا اباذر در برابر كردان ايستادگى ميكرد ناگهان مشهدى محمد عليخان و كربلايى حسينخان و ديگران هر يكى با دسته‌اى از سواره و پياده پى هم رسيدند و بمجاهدان كه دل خود را باخته بودند ، دل داده و با\r\n\r\n","description":"","footnote":"","page_name":" 753 ","page_number":785},
  {"content":"\r\n\r\nخود برزمگاه بازگردانيدند ، و باغها را سنگر گرفته از هر سو گلوله بر سر كردان بارانيدند دوباره بازار ستيز گرم گرديد . مجاهدان ميخواستند كردان را از آنجا بلند نموده تا آنور پل برسانند . كردان پا فشارده ايستادگى ميكردند . در اينميان ستار خان در امير خيز دشمن را شكسته و بازگردانيد و از آن گرفتارى بيرون آمد و در زمان دستور داد توپ را از سنگر امير خيز به پل آجى برسانند و خويشتن با چند تن سوار اسب شده به آن رزمگاه رسانيدند . توپچى لشكرگاه كردان را در آن سوى پل نشانه گرفته پياپى هم چهار تير انداخت . در اينهنگام آفتاب بافق نزديك شده و جنگ بسخت‌ترين جاى خود رسيده بود مجاهدان از رسيدن ستار خان جان ديگر گرفته و خود او بجنگ درآمده دليرى بيمانندى مينمودند . كردان كه كسانى از ايشان به خاك افتاده و ديگران از هر سو خود را ميانه آتش ميديدند ايستادگى نتوانسته روى برتافتند . مجاهدان از دنبالشان شتافته بسيارى را در همان حال به خاك انداختند . مشهدى محمد عليخان مىگويد : « پنج تن از ايشان تفنگها را انداخته زينهار طلبيدند . »\r\nعزو خان كه اين شكست را از پيش دانسته و توپها و بنه را راه انداخته بود او نيز با سركردگان نايستاده رو بگريز آوردند . قورخانه را كه اينور پل آورده بودند بدست مجاهدان افتاد كه توپچى توپ پنجم را با گلوله خود ايشان انداخت . حسينخان و ديگران از دنبال كردان تاخته و چون شب فراميرسيد چندان دور نرفته بازگشتند .\r\nاين بود داستان ماكو . با آن چابكى خود را به شهر رسانيدند و بدين چابكى مجاهدان بيرونش راندند . مشهدى محمد عليخان مىگويد . كسانى كه امروز دليرى نمودند گذشته از خود ستار خان و ملا اباذر ، اسد آقا و مشهدى ابراهيم امير خيزى و محمد آقا امير خيزى بودند . مشهدى محمد ابراهيم تير برداشته مرد . از مجاهدان در اينجنگ بيش از سه تن كشته و چهار تن زخمى نگفته‌اند . ولى از كردان بگفته مشهدى محمد عليخان صد و بيست تن كمابيش كشته شدند . « 1 » اين خود شگفت است كه چنان انبوهى به اين آسانى رو بگريز آورد و بيكبار ده فرسنگ بيشتر پس نشيند . بايد گفت كردان كه تبريزيان را بهيچى نميشمردند چون ناگهان آن زبردستى را ديدند و بيكبار خويش را در برابر چندين صد تن مردان از جان گذشته يافتند چنان ترسيدند كه ايستادگى نتوانستند . سالها كردان ياد اين جنگ خونين را كرده و از بيباكى مجاهدان شگفتى مىنمودند .\r\nاما در سوى خيابان و مارالان در آنجا نيز تا عصر تنگ جنگ و خونريزى برپا ميبود تا دولتيان كارى پيش نبرده و از راهى كه آمده بودند بازگشتند حاج ويجويه‌اى مينويسد : « اگر چه بسيارى از دليران طوايف شاهسون و غيره به خاك هلاك افتاده بودند ولى تعدادش\r\n\r\n\r\n","description":"","footnote":"\r\n( 1 ) حاج ويجويه مينويسد . « بروايت صحيح سيصد نفر به خاك هلاك افتاده بود » ، پيداست كه گفته‌هاى گوناگون شنيده و آنچه را كه فزونتر از همه يافته پذيرفته .\r\n","page_name":" 754 ","page_number":786},
  {"content":"\r\n\r\nرا معلوم ننموديم و چند نفر از مجاهدين مقتول و مجروح شده‌اند » . درباره جنگ امير خيز مىنويسد : « آنچه از كشته‌هايشان وقت گريز برده‌اند معلوم نشد ولى بيست و چهار نفر از كشته‌ها باقى مانده بودند كه شب دادند ببرند و دفن نمايند » .\r\nپ 236 اين پيكره نشان ميدهد سر پل آجى را با كشتگان سپاه ماكو ( اين پيكره گويا در روز 15 مهر برداشته شده )\r\n\r\n","description":"","footnote":"","page_name":" 755 ","page_number":787},
  {"content":"\r\n\r\nدرباره سالار ارفع و دسته‌هاى او در قراملك كه چرا بجنگ نپرداختند حاجى مينويسد : « ايشان كه منتظر سپاه ماكو بودند شكست اينان را ديده در جاى خود مبهوت و متحير مانده هركس بجانب مقر خود معاودت نمودند » . ولى من در اين‌باره چيزى به ياد نميدارم .\r\n\r\nپس از آن روز\r\nشب شنبه كه پانزدهم شعبان و از جشنها بشمار مىبود مشروطه - خواهان دو جشن گرفتند و ستار خان « نامه فيروزى » بحاجى مهدى آقا كوزه كنانى نوشت . همان شب با همه فرسودگى در نيمه شب ناگهان شليك بسيار سختى از سوى ميدان مشق برخاسته و پيدا بود كه جنگ خونريزانه‌اى در كار است . تا دو ساعت اين شليك برپا ميبود تا نزديك بامداد آرام گرفت . فردا دانسته شد دسته‌اى از سوار و سرباز پيش آمده ميخواسته‌اند ميدان مشق را از دست مجاهدان بيرون كنند و ديوارها را شكافته خود را تا آن نزديكى رسانيده بوده‌اند ، مجاهدان آگاهى يافته بجلوگيرى برخاسته‌اند و آن جنگ خونين رو داده . بگفته حاج ويجويه‌اى از سواران سى و چهل تن كشته شده و ديگران كارى از پيش نبرده بازگشته‌اند . همانا سركردگان شكست سپاه ماكو را ندانسته چنين ميخواسته‌اند شبانه سنگر استوارى را از دست مجاهدان درآورده فردا كه سپاه ماكو بار ديگر به پيشرفت خواهد پرداخت از اينسو هم دسترسى به شهر دارند .\r\nروز شنبه پيش از درآمدن آفتاب ستار خان با چند تن سوار اسب شده آهنگ سر پل آجى كردند كه اگر از سپاه ماكو توپى در آن پست و بلنديها بازمانده بدست آورند ، ولى هرچه گرديدند چيزى نيافتند . عزو خان پيش از گريختن توپها و دستگيران ساوالان را روانه ساخته بوده . چون خواستند بازگردند به شش تن سواره ماكو برخوردند كه ديشب را در گوشه‌اى پنهان شده و اينك ميخواستند خود را بيرون اندازند . ستار خان يكى را با تير زده پنج تن ديگر را دستگير كرده همراه خود به شهر آورد .\r\nاز آنسوى سركردگان از دوچى با دسته‌اى از سواره و سرباز بار ديگر آهنگ امير خيز كرده آهسته و نهان ديوارها را شكافته تا نزديكى انجمن حقيقت رسيدند و ناگهان شليك سختى كردند مجاهدان پاسخ داده بجنگ پرداختند و تا نيمساعت جنگ برپا بود تا سواران بازگشتند و بگفته بلواى تبريز شانزده كس از ايشان كشته گرديد . گويا شكست سپاه ماكو را ندانسته ستار خان و مجاهدان را افسرده و دلشكسته پنداشته ميخواسته‌اند مگر كارى انجام دهند .\r\nروز يكشنبه در شهر آرامش بود . ولى از سر پل آجى آواز تفنگ شنيده ميشد و چنين ميگفتند شجاع نظام ميخواسته با دسته‌اى از دامنه كوه سرخاب بمرند رود و مجاهدان تير انداخته نگزارده‌اند .\r\nروز دوشنبه باز آرامش بود . چيرگى مجاهدان در روز آدينه و شكست سپاه\r\n\r\n","description":"","footnote":"","page_name":" 756 ","page_number":788},
  {"content":"\r\n\r\nماكو نتيجه‌هايى در پى ميداشت ، و يكى از آنها اين بود كه دولتيان اندازه نيرومندى مشروطه‌خواهان را دانسته و دل افسرده شده بودند ، و اينست خواهيم ديد كه تا چند روز بخاموشى گراييده بجنگى برنخاستند ، و اين بار مجاهدان پيشگام گرديده از روز سه‌شنبه بقراملك تاختند كه داستانش را خواهيم نوشت . دربارى اردبيلى ، لشكرگاه عين الدوله را پس از اين جنگ ، ستوده چنين مىنويسد : « از حركات رؤسا و سرداران اميد غلبه و فتح ديده نميشود » . همو مينويسد : « آقايان اسلاميه را اعتقادى بر اين بود اگر مختصر حمله‌اى باهل شهر شود فورا تسليم خواهند شد و اين ايراد را به عين الدوله وارد مىآوردند در صورتى كه همان روز از هر طرف بلكه از هر سنگر كه دولتيان داشتند هجوم برده كارى نساخته بافتضاح تمام رو بفرار گزاشتند براى آقايان اسلاميه ثابت شد با كيها پنجه ميزنند » . در همين چند روزه بود ( گويا در روز چهارشنبه بيست و پنجم شهريور ) كه مشير السلطنه سروزير محمد عليميرزا عين الدوله و سپهدار را بتلگرافخانه خواست و تا پايان روز ميانه آنان با سروزير تلگراف مىآمد و ميرفت ، و چنان كه سپس دانسته شد مشير السلطنه ، از زبان شاه پرخاش كرده كه چرا كار شهر را بانجام نميرسانيد ، و از اينسوى سختى كار و بازگشتن سپاه ماكو و كم بودن قورخانه را بهانه آورده‌اند . نيز سپهدار گفته است كه كونسول انگليس ميگويد دولت هنگاميكه مجلس را بست نويد داد كه دوباره بازگرداند ، و پيشنهاد كرده است كه براى رام شدن تبريزيان شاه مجلس را باز كند ، و اين گفته‌هاى او بمحمد عليميرزا گران افتاده و اين بوده يك تلگراف پرخاش آميزى به او فرستاده ، كه نسخه اين تلگراف را اقبال لشكر از باسمنج به شهر آورد و در اينجا بدستها افتاد كه پاسخهايى در برابر آن نوشته با خود تلگراف ، در يك دفترچه‌اى بنام « رأفت ملوكانه » بچاپ رسانيدند ، و ما هم تلگراف شاه را در پايين مىآوريم :\r\n« سپهدار اعظم از تلگراف رمز شما تعجب كردم از روز اول سلطنت دستخطى » « كه در اعطاء مجلس دادم لفظ مشروطه و مشروعه مطابق قانون محمدى بود . بعد » « لامذهبان بناى خودسرى گذاشتند خواستند دين و دولت را از ميان ببرند هرچه بدلايل » « و نصايح خواستم آنها را متقاعد كنم نشد تا اينكه بفضل اللّه و كمك حضرت حجت عجل اللّه » « فرجه بطوريكه لازم بود قلع و قمع مفسدين دين و دولت را كردم حالا شما مىنويسيد » « كه قونسول مىگويد دولت وعده داده است مجلس شورى به آنها بدهد قانون به آنها » « بدهد عدليه بدهد همگى صحيح است دولت گفته است بسفراهم امروز كتبا اعلان شده » « است دولت مجلس مشروعه كه مطابق با مزاج مملكت و مطابق با شريعت نبوى صلوات اللّه » « باشد خواهد داد و بر سر قول خود استوار هم هست ولى چهار نفر مفسد رجاله اسم » « خودشان را مشروطه‌طلب گذاشته‌اند در تبريز علم خودسرى افراشته‌اند حالا من » « به آنها تملقا و مجبورا بگويم مشروطه دادم و براى سلطنت خود رفتن دين و آيين مسلمانى » « را ننگ تاريخى بگذارم معاذ اللّه نخواهد شد عجب از غيرت شما عجب دولتخواهى ميكنيد همان »\r\n\r\n","description":"","footnote":"","page_name":" 757 ","page_number":789},
  {"content":"\r\n\r\n« است كه مكرر گفته‌ام تا اين اشرار تنبيه نشوند و پدرشان سوخته نشود دست‌بردار نيستم » « و لو اينكه دو كرور خرج شود بعد از فضل خدا قشون و نوكر و سوار و غيره هست كه » « بتواند اين خدمت بزرگ را بدين و دولت انجام بدهد مخصوصا در مراسله سفرا قيد » « شده است كه اولياى دولت ايران وقتى مىتوانند اين ترتيب مجلس مرتب كنند كه » « آذربايجان منظم و رفع اشرار شده باشد كه بفراغت خاطر مشغول ترتيب مجلس باشند » پ 237 اين پيكره نشان ميدهد سر پل آجى را با كشتگان سپاه ماكو ( اين پيكره گويا روز 17 مهر برداشته شده )\r\n\r\n","description":"","footnote":"","page_name":" 758 ","page_number":790},
  {"content":"\r\n\r\n« شما توى اطاق نشسته دست به روى دست گذاشته‌ايد چه بايد كرد اگر اردوى ماكو » « را يكنفر مأمور گذاشته بوديد ميان آنها بود ابدا مراجعت نميكردند برنميگشتند حالا » « هم با تلگراف اقدامات از طرف من شده است ولى در محل شما هستيد بايد دست و » « پا بكنيد و بهر شكليست آنها را مراجعت بدهيد امروز هم با آن صورتى كه » « ديروز سپهسالار اعظم داده فشنگ و تفنگ و گلوله و توپ با صد نفر سوار » « فرستاده شد باز هم اگر استمداد ميخواهيد اطلاع بدهيد تكليف آخرى است » « كه نوشتم . »\r\n\r\nقراملك و همكاوار\r\nاز قراملك بارها نام برده‌ايم . اين آبادى در غرب تبريز نهاده و با آنكه كويى از شهر بشمار است باغها و زمينهاى بسيارى آن را از شهر جدا مىكند . مردم اينجا بيشتر با گندم‌كارى و باغبانى و گله‌دارى زيند و كسان مهمان‌نوازى باشند و هميشه جوانان دلير ميان ايشان فراوانست .\r\nاينكه اينان هواخواه دولت درآمدند از روى بستگى بوده كه بحاج ميرزا حسن مجتهد مىداشتند چنان كه گفتيم او چون از تهران بازميگشت روى دوش خود بشهرش آوردند . سپس هم كه اسلاميه برپا شد قراملكيان باز هوادارى كرده هشت تن از دليران بنام را با تفنگ و ابزار جنگ همراه آخوند كوى بدوچى فرستادند كه تا ديرى در آنجا ميبودند و در جنگها شركت ميكردند . ليكن چون كار جنگ بدرازى كشيد و اينان نتوانستند از باغ و كشتزار خود دور باشند از بيراهه بقراملك بازگشتند و با تنهايى و دسترس نداشتن بدوچى همچنان با مشروطه‌خواهان دشمنى مىنمودند .\r\nدر اين ميان پيش‌آمدهايى در هكماوار كه كوى ديگرى در غرب شهر مىباشد ( كويى كه ما در آنجا مىنشستيم ) رو ميداد كه بايد آنها را هم باز نماييم ، و اگر ريشه داستان را بخواهيم بايد از چند سال پيش آغاز كنيم . همكاوار هزار و دويست خانه كمابيش دارد ، و از ديرزمان در اين كوى كشاكش شيخى و متشرع در كار ميبوده و چه‌بسا زدوخورد نيز رو ميداده .\r\nدر چند سال پيشتر نيز يك كشاكشى رخ داده بود كه كينه آن از ميان نرفته ، و اينهنگام در پيش‌آمدها كارگر ميافتاد . چگونگى آنكه حاجى محمود نامى كه سردسته شيخيان مىبود خواهرزادگانى ميداشت و يكى از آنان يوسف نام كه جوان تناور و سفيدرويى مىبود ، لوتيگرى آغاز كرده بود . يكروزى اين يوسف دست بسوى زنى از متشرعان يازيده بود . متشرعان شوريدند و باز كشاكش برپا گرديد و چون خاندان ما از چند پشت در اين كويها پيشوايى ميداشت خواه و ناخواه پاى پدر من و حاجى مير محسن آقا ( از خويشان نزديك پدرم ) بميان آمد و چون ثقة الاسلام از دسته شيخى هوادارى مىنمود حاجى ميرزا حسن نيز از اين دسته هوادارى كرد . به محمد عليميرزا كه آنسال را بتهران رفته بود تلگرافها فرستادند و پس از چند زمانى نتيجه آن شد كه يوسف را\r\n\r\n","description":"","footnote":"","page_name":" 759 ","page_number":791},
  {"content":"\r\n . \r\n","description":"","footnote":"","page_name":" 760 ","page_number":792},
  {"content":"\r\n . \r\n","description":"","footnote":"","page_name":" 761 ","page_number":793},
  {"content":"\r\n\r\nبنارين قلعه اردبيل فرستادند كه چندى در آنجا بود تارها گرديده بازگشت . در اين ميان عباس نامى از ميان خود متشرعان كه او نيز جوان تناور و بلندبالا ولى سياه‌چهره مىبود بلوتيگرى پرداخته و چون او نيز روزى بزنى دست دراز كرد با همه خويشى با ما كه مادرش دختر عموى پدرم ميبود او را نيز از كوى بيرون كردند . در اين زمان ستار خان از شهر گريزان و در بيرونها نهان ميزيست . عباس و يوسف هر دو نزد او رفته شاگرديش را پذيرفتند و او اينان را همراه گردانيده گريزان و نهان از بيراهه روانه مشهد گرديدند تا پس از چندى بازگشتند . پس از بازگشت از اين سفر بود كه ستار خان از لوتيگرى دست كشيده در شهر بخريد و فروش اسب پرداخت . همچنين يوسف و عباس هردو پى كار رفتند . عباس بر سر ديه‌هاى يكى از بازرگانان توانگر ميرفت و خانه و زندگى خوبى آراسته و رفتارش هم نيكو شده بود . در همين زمانهاست كه او داستان سفر خودشان را به من كه نويسنده اين كتابم بازگفته . اينها پيش از جنبش مشروطه ميبود . سپس در زمان مشروطه در آن هنگام كه ستار خان از باسمنج برگشته با دوچى جنگ آغاز كرد عباس در ديه ميبود . ستار خان او را خواسته و چون دليرى و بيباكى او را مىشناخت همراه خود نگهداشت ، يوسف نيز به نزد او آمد و شد ميكرد . ليكن پس از يك ماه يا بيشتر عباس به هكماوار آمده ديگر نزد ستار خان برنگشت . يكروز هم پيش حاجى مير محسن آقا كه پس از پدرم جانشين او ميبود آمده چنين گفت : از ستار خان توپ و تفنگ و پول گرفته ما نيز در اينجا سنگر بسته و تفنگچى گرد آوريم ، ولى چون كار را استوار كرديم دهن توپ را بسوى شهر برگردانيم . حاج ميرمحسن آقا با آنكه هوادار دولت مىبود به آن پيشنهاد خرسندى نداده گفت : مردم زير پا لگدمال شوند . عباس چون نوميد شد پس از چند روزى بقراملك رفته بدشمنان مشروطه پيوست . نيز كسان ديگرى از هكماوار به آنجا رفتند . از اينسو يوسف رفتن آنان را بسود خود دانسته به سراسر كوى چيره گرديد و دسته‌اى تفنگچى پديد آورد . چيزى كه هست عباس پرواى او را نداشت و هرچند روز يك بار به تنهايى يا همراه يكى دو تن به هكماوار آمده و گرديده بازميگشت ، و اين چيزى بود كه خشم يوسف را فزونتر و دشمنى ميانه قراملك و شهر را سخت‌تر ميگردانيد . باز يكروز عباس همراه يكسوار قره‌داغى به هكماوار آمده بيباكانه گردش ميكرد كه ناگهان در ميدان به يوسف و دسته او برخورد . اينان بيدرنگ مسجد را سنگر كردند ، و عباس و آن قره‌داغى خود را به پشت درخت نارونى كشيدند كه بيك چشم زدن از آنسو يكى از تفنگچيان يوسف و از اينسو يك عطار بيگناه گلوله خورده به خون غلطيدند . در اين هنگام من در گوشه‌اى از ميدان ايستاده و اين جنگ و شليك را تماشا ميكردم و ديدم همين كه شليك پايان يافت عباس و آن سواره آرام و آهسته راه خود را گرفته بازگشتند ، و با اين كارى كه كرده بودند نگريخته بلكه به خانه عباس رفته چند ساعتى درنگ كردند و يوسف چون اندازه دليرى و بيباكى او را ميدانست تفنگچى بسرش نفرستاد .\r\n\r\n","description":"","footnote":"","page_name":" 762 ","page_number":794},
  {"content":"\r\n\r\n\r\nجنگ باقر ملك\r\nبدينسان قراملك پناهگاهى براى دشمنان مشروطه گرديده ، و چنان كه گفتيم روزهاى آخر سپاه نيز از سوى عين الدوله به آنجا فرستاده شده بود . چون پس از شكست سپاه ماكو دولتيان از جنگ كم اميد گرديده اين بار ، بيش از همه به بستن راهها و جلوگيرى از رسيدن خواربار به شهر مىكردند ، چنان كه عين الدوله و لشكر او راه هشترود و گرمرود و سراب ، و سالار ارفع راه سرد رود و اسكو ، و پسر شجاع نظام راه مرند و جلفا را گرفته از آمد و شد كاروانيان جلو مىگرفتند ، در چنين هنگامى قراملكيان نيز راه انزاب و آرونق را بسته خواربار به شهر راه نميدادند و رهگذران را لخت ميكردند .\r\nپ 238 شادروان حاجى على دوافروش ( اين پيكره پس از جنگ حكماوار برداشته شده كه در آنجنگ شادروان حاجى على زخمى شده بود )\r\n\r\n","description":"","footnote":"","page_name":" 763 ","page_number":795},
  {"content":"\r\n\r\nستار خان بارها پيام پندآميز فرستاده بود ، و يك بار نيز كسانى از قراملك به شهر آمدند و گفتگو رفت و نتيجه‌اى نداد . ولى چون شكست سپاه ماكو پيش آمد ، و پس از آن شهريان بدليرى افزودند ، و از آنسو دولتيان خاموش مىبودند ، ستار خان بهتر دانست كه با جنگ قراملك را از پيش بردارند .\r\nاين بود روز سه‌شنبه بيست و چهارم شهريور ( 18 شعبان ) هنگام پسين دسته‌هايى از مجاهدان ناگهان آهنگ آنجا كردند . قراملكيان دليرانه ايستادگى نمودند و جنگ سختى درگرفت . باغها و كشتزارها كه بدرازى نيمفرسخ كمابيش ميانه شهر و آن آبادى نهاده پر از آتش گرديده از هر سو گلوله آمد و شد ميكرد . هنگام غروب جنگ فرونشسته مجاهدان بازگرديدند .\r\nفردا بيست و پنجم شهريور ( 19 شعبان ) از نيمروز دوباره مجاهدان رو بقراملك آوردند . سركرده اين جنگها حسين خان ، و چهارصد و پانصد تن از مجاهدان با او ميبودند .\r\nبار ديگر جنگ سختى آغاز شده مجاهدان به جوى گودى كه آب آجى را بقراملك مىرساند و اين هنگام خشك ميبود درآمده به پيشرفت پرداختند . از آنسوى قراملكيان بيباكانه بجلوگيرى برخاستند . گلوله بفراوانى ميريخت و غرش توپ پياپى شنيده ميشد . پيداست كه بزنان و بچگان روز سختى ميبود : قراملكيان بيش از اندازه دليرى مينمودند ولى مجاهدان بيباكانه پيش رفتند تا خود را بنزديك آبادى رسانيدند ، و چون روز به آخر مى - رسيد حسين خان دسته‌هايى را بپاسبانى گزارده بازگشت .\r\nامروز از عباس دليريهاى شگفتى رخداد . قراملكيان داستانها ازو مىگفتند .\r\nامروز او بامدادان سوار اسب شده از بيراهه آهنگ باسمنج مىكند كه از عين الدوله توپ و سپاه بخواهد ، ولى در نيمه راه آواز شليك توپ را شنيده بازمىگردد ، و هنگامى ميرسد كه مجاهدان خود را بخرمنگاه قراملك رسانيده بودند و او بيدرنگ به كار پرداخته خود را به پشت ديوارى مىرساند ، و از آنجا يكتنه به تيراندازى مىپردازد و جلو مجاهدان را مىگيرد .\r\nروز پنجشنبه باز مجاهدان بجنگ قراملك شتافتند . ولى چون كسانى از آنجا براى گفتگو نزد ستار خان آمده بودند ، و از آنسوى از يكساعت به نيمروز در خود شهر جنگ و تاخت آغاز شد اينست جنگ قراملك را ناانجام گزارده بازگشتند .\r\nدر اين سه روزه جنگ با قراملك چون بيشتر مجاهدان از حكماوار ميگذشتند من بتماشا مىايستادم ، و از اينكه آنانرا ميديدم دلير و مردانه دسته‌دسته آمده ميگذشتند گاهى شاد مىشدم كه از ايران از ميان بازاريان و برزگران چنين مردان شيردلى برميخيزد و گاهى غمگين ميگرديدم كه اين دليها در راه برادركشى به كار ميرود . به ياد ميدارم روز دوم بر سر كوچه ايستاده بودم حسينخان با دسته‌اى پياده رسيد از رخسار مردانه آن جوان و از سنگينى و استوارى او شادمان گرديدم و افسوس كه همان يك بار بود كه او را\r\n\r\n","description":"","footnote":"","page_name":" 764 ","page_number":796},
  {"content":"\r\n\r\nديدم . حسين خان بيش از نه فشنگ در كمربند خود نميداشت ، يكى از يارانش گفت :\r\n« خان ! با نه فشنگ بجنگ ميروى ؟ ! » پاسخ داد : « مگر من بيش از نه تن خواهم كشت ! » پشت سر ايشان اسد آقا سوار اسب سفيد قشنگى مىآمد . نامش را شنيده و خودش را نديده بودم . در شگفت شدم كه جوانى با اين سال كم داراى آن آوازه گرديده .\r\nدر اين جنگها بود كه شاطر محمد حسين برادر مشهدى محمد صادق كه بدليرى شناخته شده و از سردستگان بشمار ميرفت كشته گرديد .\r\nبارى چنان كه گفتيم روز پنجشنبه نزديك نيمروز ناگهان دولتيان از سر خيابان و از بازار و از مغازه‌هاى مجيد الملك و از چند راهى كه بامير خيز مىرفت پيش آمده غوغاى سختى برپا كردند . نيز توپها را از دامنه كوه سرخاب بغرش آورده آتش بر سر شهر بارانيدند . يك تاخت ناگهانى و بس بيمناكى بود شايد مىپنداشتند مجاهدان در سوى قراملك سرگرمند و در شهر چندان نيرويى نيست و ميخواستند مگر كارى پيش برند ، يا خواستشان اين بود كه مجاهدان را ببازگشت از جلو قراملك وادارند . هرچه بود سخت بيباكانه مىكوشيدند . ستار خان و باقر خان ايستادگى نموده و جلو تاخت را گرفتند .\r\nاز اينسو هم توپها غريدن گرفت . تا غروب جنگ برپا بود و آنزمان فرو نشست . از مجاهدان چند تن كشته شده و چند تن زخم برداشتند . از دولتيان بيشتر از اينان كشته و زخمى شدند .\r\n\r\nبه خاك سپردن مسيو چليتو\r\nروزهاى آدينه و شنبه جنگى برنخاست . شب يكشنبه جنگهاى سختى در سوى خيابان ميرفت . دربارى اردبيلى مىنويسد : « از صداى توپ و تفنگ تا صبح نتوانستيم بخوابيم . محشر غريبى راه انداخته بودند . تا دميده صبح صداى تفنگ مىآمد » . مينويسد :\r\n« راه باغميشه را مجاهدان سد نموده تردد احدى ممكن نيست . جمعى از اهل شهر بباغ آمده‌اند . شاهزاده ، جواد خان حاجى خواجه‌لو را بباغميشه مأمور فرمود هرطور است راه مترددين باز و موانع را از پيش بردارد » . در اين روزها گفتگو از بازگشت سپاه ماكو مىرفت ، كه اقبال السلطنه با دستور محمد عليميرزا دوباره نيرو به آنها افزوده و باز گردانيده ، و آنها همچنان ديه‌ها را آتش ميزنند و پيش ميآيند . نيز در اين روزها نان كمياب گرديده بخاندانهايى سخت ميگذشت .\r\nروز دوشنبه سىام شهريور ( 24 شعبان ) داستانهايى در كار رخ دادن مىبود . از يكسو در سوى پل سنگى سواران ( همان سواران حاجى خواجه‌لو گويا ) پيش آمد با خيابانيان جنگى ميرفت كه سه ساعت كمابيش برپا ميبود ، تا سواران نوميد شده بازگشتند ، و از دو سو كسان بسيار كشته شدند .\r\nاز يكسو امروز عين الدوله به شهر التماتوم چهل و هشت ساعته فرستاده و كسانى را نيز بباغ خواسته بود كه با زبان پندهايى دهد ، كه داستان آن را خواهيم نوشت .\r\n\r\n","description":"","footnote":"","page_name":" 765 ","page_number":797},
  {"content":"\r\n\r\nپ 239 اين پيكره نشان ميدهد يفرم خان و كرى خان با دو تن ديگر از سردستگان فدائيان ارمنى\r\n\r\n","description":"","footnote":"","page_name":" 766 ","page_number":798},
  {"content":"\r\n\r\nدر آنميان در يكسوى شهر يك نمايش باشكوه بيمانندى ميرفت و مشروطه‌خواهان كشته يكى از گرجيان را با پاس و پذيرايى كه تا امروز مانندش ديده نشده بود بگورستان مىبردند . اين يكى از داستانهاى شنيدنيست كه مشروطه‌خواهان تبريز ، در ميان آنهمه گرفتاريها خود را نباخته هركارى را كه مىبايست و مىشايست بانجام مىرسانيدند .\r\nچنان كه گفتيم مسيو چليتو كه يكى از سردستگان گرجيان و از بمب‌اندازان ايشان مىبود ، روز آدينه نوزدهم شهريور ، در گرماگرم جنگ با يك بمبى كه به ديوار خورد و تركيد سخت زخمى گرديد و در بيمارستان ميخوابيد تا ديروز يكشنبه بدرود زندگى گفت .\r\nآزاديخوهان از مرگ آنميهمان ارجمند اندوهناك شدند و از دست دادن چنان ياورى افسوس خوردند ، و امروز كه جنازه او را به خاك خواستندى سپرد بيك نمايش باشكوهى برخاستند . بدينسان كه مردم در ارمنستان و ليلاوا كه سر راه مىبود گرد آمدند چندانكه كوچه‌ها همه پر گرديد . در پشت‌بامها هم زنان و فرزندان بانبوهى گرد آمدند .\r\nنيز يكدسته از مجاهدان كه توانسته بودند بسنگر نروند در سر راه از اينسو و آنسو به رده ايستادند .\r\nاز آنسوى چون جنازه را از بيمارستان بيرون آوردند نخست بيرق سه رنگ ايران را بجلو انداخته در پشت سر آن هزار تن از مجاهدان - هر چهار تن در يك رده - تفنگها را سرازير گردانيده ، با يك دسته موزيك روانه شدند ، پس از ايشان جوانان ارمنى با طاقنماهايى از گل بدستهاشان سرودخوانان راه افتادند ، و پس از آنان دسته‌هاى انبوهى از مسلمان و مسيحى جنازه را دنبال ميكردند . در سر راه در چندجا گفتارهايى بتركى و ارمنى خوانده شد و پيكره‌ها برداشته گرديد ، و با اين شكوه و پذيرائى او را تا بگورستان رسانيدند و به زير خاك سپاردند .\r\nدر روزنامه « ناله ملت » مينويسد : « الحق و الانصاف كه آذربايجان نه بلكه ايران تا بوده جنازه احدى را از بزرگان و اشراف و رجال مملكت بدين وضع و ترتيب و عزت و اجلال حمل ننموده و در حق هيچيك از شهداى حريت اين احترام فوق‌العاده را مرعى نداشته‌اند . . . »\r\nشب سه‌شنبه دو ساعت از شب گذشته بيكبار از همه سنگرهاى دولتيان از سر خيابان گرفته تا امير خيز شليك و جنگ آغاز گرديد و تا نزديك بامداد همچنان سراسر شهر پر از غوغا بود . دربارى اردبيلى مىنويسد : جواد خان حاجى خواجه‌لو كه از سوى عين الدوله براى باز كردن راه باغميشه فرستاده شده بود امشب از سختى كار جنگ در شهر ماندن نتوانسته با سواران خود گريخته بلشكرگاه آمد و مايه بيم و ترس ديگران گرديد .\r\nروز سه‌شنبه هنوز آفتاب درنيامده در بيرون پل آجى جنگ آغاز گرديد . در اين\r\n\r\n","description":"","footnote":"","page_name":" 767 ","page_number":799},
  {"content":"\r\n\r\nچند روزه كه آوازه بازگشت سپاه ماكو افتاده هر روزه آگاهى تازه‌اى ميرسيد ستار خان دسته‌اى را از سواران به آنا خاتون ميفرستد كه اگر سپاه ماكو به آنجا رسيد آگاه شوند و جلوگيرى كنند و اين سواران در پيرامون آنا خاتون ميبودند كه پيش از درآمدن آفتاب چهارصد تن كمابيش سواره را مىبينند رو به آنجا ميآيند . اينست بجنگ برمىخيزند . از آنسوى رحيمخان و شجاع نظام با دسته‌هايى از سواره از دوچى به يارى سواران دولتى ميرسند . از اينسو نيز مجاهدان سر پل به يارى سواران آزادى ميشتابند . تا پس از ظهر جنگ سختى در ميان مىبود و از سنگر امير خيز توپهايى نيز انداخته شد .\r\n\r\nالتماتوم عين الدوله\r\nچنان كه گفتيم محمد عليميرزا به عين الدوله فشار ميآورد كه شهر را بگيرد و پرخاشها ميكرد . پياپى تلگرافها ازو ميرسيد . از سوى ديگر ملايان اسلاميه‌نشين كه به خون مردم شهر تشنه ميبودند ، پياپى پيام داده از عين الدوله گرفتن شهر را ميخواستند . عين الدوله از روزيكه آمد آنچه توانسته كرده و آنچه زور ميداشت به كار برده بود . ولى ملايان كه از جنگ و چگونگى آن ناآگاه مىبودند و محمد عليميرزا كه از آندور به پيشامدها نگهبانى مىكرد چنين ميدانستند كه عين الدوله هنوز همه توانايى خود را به كار نبرده ، و با تبريزيان نرمرويى نموده است و اين بود آن فشار را ميآوردند . هرچه بود عين الدوله خود را ناچار ديد كه يك بار ديگر زورآزمايى كنند و با شهر بجنگد ، بويژه كه سپاه ماكو نيز بازگشته به شهر نزديك شده بود .\r\nليكن بهتر ديد كه اين كار خود را برويه ديگرى اندازد و بمردم شهر التماتومى فرستاده چنين وانمايد كه تاكنون دست نگه داشته و آنچه تواند نكرده است . ولى اگر شهريان پشيمانى ننمايند و گردن بفرمان او نگزارند آنچه تواند خواهد كرد ، و اين بود چنان كه گفتيم روز دوشنبه سىام شهريور ( 24 شعبان ) آگاهى نامه‌اى نويسانيده در در سى و شش نسخه به كسانى در شهر فرستاد ، در اين زمينه كه در آن يك ماه او هرچه خواسته است « رأفت ملوكانه » را بمردم تبريز برساند و آنان را با زبان پند به راه آورد نتيجه نداده و مردم دست از نافرمانى نكشيده و با سپاهيان دولت بجنگ دليرى نموده‌اند ، و اينست دولت ناچار شده تبريزيان را بگردن‌كشى شناسد و به آنان گوشمال دهد و اينست او آگاهى ميفرستد كه اگر از سردسته فردا كه روز سه‌شنبه بيست و پنجم شعبانست تا چهل و هشت ساعت تفنگ و فشنگ را به كنار نهادند و ارك دولتى را سپردند كار خوبى كرده‌اند ، و گرنه لشكرهاى دولتى به شهر درآمده آنچه مىبايد درباره گردنكشان خواهند كرد .\r\nكسانى كه بىيكسو هستند و بالاى خانه‌هاى خود بيرق سفيد افرازند ، و يا در باغ شمال و يا در مسجدها گرد آيند كه لشكريان ايشان را شناخته گزند نرسانند ، و هركسى كه با تفنگ و افزار جنگ در برابر لشكريان ايستادگى نمايد هرگز آمرزيده نشده كشته خواهد گرديد .\r\n\r\n","description":"","footnote":"","page_name":" 768 ","page_number":800},
  {"content":"\r\n\r\nهمچنين پيام فرستاده از هر كويى دو تن را بنزد خود خواند ، و كسانى كه رفتند همين سخنان را با زبان به آنان گفت . چون اين آگاهى در شهر پراكنده گرديد آزاديخواهان و مجاهدان پروايى ننمودند ، بلكه زبان بريشخند باز كرده گفتند : پس از سه ماه جنگ ، ديگر چه جاى اين التماتومست ؟ ! . . چه جاى چهل و هشت ساعت مهلت است ؟ ! . گويا ستار خان گفته بود : مگر تا امروز شوخى ميكرديد كه اكنون ميخواهيد جنگ كنيد ؟ ! . .\r\nليكن نمايندگان سياسى دولتها و اروپاييان كه در تبريز مىنشستند بالتماتوم ارج پ 240 شادروان بخشعلى خان يكانى با چند تن از پيروان خود ( اين پيكره هم گويا در زمان‌هاى ديرتر برداشته شده )\r\n\r\n","description":"","footnote":"","page_name":" 769 ","page_number":801},
  {"content":"\r\n\r\nگزارده بسفارت خانه‌هاى خود در تهران تلگراف كردند و از دولت براى خودشان و بستگان ايمنى طلبيدند . از آنسوى چون انجمن ايالتى تلگراف پايين را باستانبول فرستاد :\r\n« دولت قتل عموم ملت را از بيست و پنجم ماه چهل و هشت ساعت اعلان داده ملت » « حاضر مقابله » « انجمن ايالتى »\r\nاز جمله « قتل عموم ملت » ايرانيان استانبول بترس افتاده سراسيمه شدند و انجمن سعادت تلگرافها بنجف و ديگر جاها فرستاد و در همه‌جا ايرانيان را بيمناك گردانيد .\r\nاز اينسوى در خود تبريز بدخواهان آزادى كه در همه كويها ميبودند بتكان آمدند ، كه برخى التماتوم را دستاويز ساخته چيزهايى از خود افزوده مردم را بترس مىانداختند .\r\nو برخى نيز ترسيده نميدانستند چه كنند . در هكماوار خانواده ما كه بدخواه مشروطه مىبودند بتكان آمدند و بر آن شدند كه زنان و بچگان خود را بقراملك فرستند كه روز درآمدن سواران به شهر در خانه‌هاى خود نباشند ، و چون كسى از مردان بزرگ ، از ترس مجاهدان نمىيارست از شهر بيرون رود و از دولتيان در آنسوى مىترسيد ، مرا كه آن روز هفده ساله مىبودم ناچار گردانيدند كه آنزنان را كه بيش از شصت و هفتاد تن مىبودند ، با بچگانشان بقراملك رسانم ، و من نيز آنان را از ميان باغها راه نموده بقراملك رسانيدم . در آنجا نيز سردستگان پاس داشتند و مهربانى نمودند . ولى مردم عامى بد - زبانيهاى بسيار كردند . از يك كوچه‌اى كه مىگذشتيم يك زنى گفت : « چرا عليا ولى اللّه نگفتيد كه اين گونه گرفتار شويد ؟ ! . » ديگرى گفت « اينها همگى بابيند » دو شب در آنجا در خانه خويشان خود مانديم و در اين دو روز بود كه من داستان جنگهاى قراملك و و دليريهاى شگفت‌آور عباس و ديگران را شنيدم . عباس بنام خويشاوندى بديدنم آمد .\r\nپس از دو روز چون از التماتوم نتيجه‌اى نشد بار ديگر بازگشتيم .\r\nبارى از شهر پاسخ پايين را نوشته بباغ صاحبديوان فرستادند :\r\n« حضور بندگان حضرت مستطاب اشرف و الا شاهزاده عين الدوله دامت شوكته » « اعلام با نظام نواب مستطاب اشرف و الا كه منشور قتل و فتواى اعدام مسلمين اهالى » « دار السلطنه تبريز بود عز وصول يافت ميفرماييد هرچه خواستم شماها را بانواع » « پند و اندرز از طريق عصيان باز داشته برأفت و مرحمت ملوكانه اميدوار و متقاعد نمايم » « نشد و شما با كمال تمرد دولت را مجبور كرديد به نظر مخالفت بشما نگريسته قلع و قمع » « شما را مستلزم سلامت حال و استقبال خود بداند ملت هم با كمال توقير و احترام عرض » « مىكند كه مناظر قراء و قصبات منهوبه و ضجه زن‌هاى مسلمانان ديگر طاقت اين را » « در ماها نگذاشته كه زير بار تحمل اين رأفت‌هاى شايان پادشاهى برويم ما هم هر قدر » « خواستيم به تامل و تانى فرياد مظلومانه خود را به گوش وجدان حضرت و الا رسانيده » « ايشان را درباره استيفاى حقوق ملى نايل يك سعادت ابدى نمائيم ميسر نشد بنابراين »\r\n\r\n","description":"","footnote":"","page_name":" 770 ","page_number":802},
  {"content":"\r\n\r\n« در مقابل اظهارات حضرت و الا جز تكرار اين فرمايش حضرت فخر المجاهدين » « سيد الشهداء عليه افضل الثناء جوابى نداريم :\r\n « اذا كانت الا بدان للموت انشأت * فقتل امرء للّه بالسيف اجمل » « 1 » \r\n« از اين قبيل التماتومها گوش ملت پر شده ديگر حالت پذيرايى اين تهديدات » « را ندارند منتظر اقدامات فعلى هستيم :\r\n « آنكه در بحر قلزم است غريق * چه تفاوت كند ز بارانش » \r\n« و السلام على من اتبع الهدى »\r\nآنچه بايد در اينجا باز نمود آنست كه در اين زمانها در ميان آزاديخواهان بستار خان و باقر خان ارج بسيار مىگزاردند ، و درباره ستار خان پياپى خوابها ديده ميان مردم مىپراكندند ، و در زبان مردم و در نوشته‌ها ستار خان را « سردار » يا « سردار اعظم » و باقر خان را « سالار » يا « سالار اجل » ياد ميكردند . بويژه پس از داستان شكست سپاه ماكو كه توده مردم ستار خان را با ديده ديگرى ميديدند و كسانى او را انگيخته شده از سوى خدا مىپنداشتند و خوابها در اين‌باره ميديدند و نام او را با پاس بسيار به زبان ميراندند ، اينست ما نيز از اين پس اين دو تن را با نام سردار و سالار خواهيم خواند . اگرچه نامهاى « سردار ملى » و « سالار ملى » كه انجمن بايشان داد پس از پيش‌آمد دوچى و يك ماه ؟ ؟ ؟ ديرتر از اين تاريخ بود ولى بهترين نامها آنست كه توده بنام خوشنودى و سپاسگزارى ( ؟ ؟ ؟ ) بدهد . ما نيز پيروى از توده را بهتر مىشماريم تا پيروى از انجمن را .\r\n\r\nچشم‌براه التماتوم\r\nمشروطه‌خواهان چون آن پاسخ را فرستادند چشم‌براه جنبش دولتيان نشستند .\r\nشب چهارشنبه يكم مهر ( 24 شعبان ) با همه مهلتى كه عين الدوله داده بود از همه سنگرها جنگ برپا و تا نزديكى بامداد آواز شليك بلند مىبود . اين جنگهاى شبانه هنايش ديگرى در شهريان ميداشت ، و در آن آرامش شب آواز تفنگها ديگر گونه شنيده ميشد . چنان كه گفته‌ايم در اين شبها دو ساعت از شام گذشته از بيشتر خانه‌ها آواز اذان برميخاست و بسا رو ميداد كه آواز اذان با شليك تفنگ بهم درآهيخته غوغاى شگفتى برپا ميكرد .\r\nروز چهارشنبه در شهر شور ديگرى برپا و مردم همه گفتگوى فردا را مىداشتند كه جنگ آغاز خواهد شد و بآمادگى ميكوشيدند . از آنسوى در بيرون شهر دولتيان بيكار نه‌نشسته سپاه جابجا ميكردند . از آن جمله دسته‌هايى را از قزاق و سوار از لشكر - گاه شاطرانلو بدوچى ميفرستادند . نيز چون سالار ارفع بايستى با دسته‌هاى خود از قراملك بتاخت پردازد ، عين الدوله سوارانى را از راه جنوب شهر پيش او مىفرستاد . چون از شهر آن سواران ديده ميشدند از سنگر مارالان توپى بسوى ايشان انداختند . نيز امروز\r\n\r\n\r\n","description":"","footnote":"\r\n( 1 ) تنها كه براى مرگ آفريده شده چه خوشتر كه آدمى در راه خدا با شمشير كشته شود .\r\n","page_name":" 771 ","page_number":803},
  {"content":"\r\n\r\nسپاه ماكو از صوفيان برخاسته روانه شهر گرديدند ، و در آناخاتون كه جا براى ايشان آماده شده بود فرود آمده بسنگربندى پرداختند . از سنگر امير خيز دو تير توپ بسوى ايشان انداختند . بگفته بلواى تبريز با زبان گلوله پيام « خوش آمديد » فرستادند .\r\nدربارى اردبيلى مينويسد : امروز بار ديگر تلگراف از محمد عليميرزا رسيد كه بايد كار شهر دو روزه پايان پذيرد :\r\nشب پنجشنبه غوغاى بيمانندى بود و تا سفيده بامداد گلوله بر سر سنگرها ميباريد .\r\nامشب كمتر كسى خواب بچشمش رفت . روز پنجشنبه كه سردسته مهلت سپرى مىشد از دولتيان پ 241 مشهدى محمد عليخان با دسته خودش\r\n\r\n","description":"","footnote":"","page_name":" 772 ","page_number":804},
  {"content":"\r\n\r\nتكانى ديده نشد . سردار و سالار دستور دادند براى يادآورى چند تير توپ از سنگرهاى شهر بلشگرگاه شاطرانلو و آناخاتون و دوچى انداختند ، و چون پاسخى از آنسو نرسيد اينان نيز خاموش شدند . گويا عين الدوله چشم‌براه لشگرهايى ميبود كه بايستى امروز برسند . از جمله دسته‌هاى انبوهى از سپاه ماكو امروز رسيدند . از اينسو در شهر شور بيشتر از ديروز برپا شده دسته‌دسته مردم از كويها بانجمن آمده جانبازى از خود نشان ميدادند و پاره‌اى از ايشان كفن به گردن انداخته بودند . واعظان بگفتار پرداخته مردم را به آرامى خواندند .\r\nشب آدينه سوم مهر ( 27 شعبان ) همچنان شليك شنيده ميشد ولى مجاهدان كمتر پاسخ ميدادند . گاهى نيز غرش توپ يا بومب به گوش ميرسيد .\r\nروز آدينه روز بس پرشور و بيمناكى بود . بهنگامى كه آفتاب تازه دميده سر از كوهسار بيرون ميآورد و هنوز بيشتر مردم پس از بيدارى ديشب آرامش هنگام بامداد را فرصت جسته در خواب ميبودند ، كه ناگهان غرش نخستين تير از دهانه توپ دوچى آرامش و خاموشى را بهم زده آوايش در سراسر شهر پيچيده پياپى آن تير دوم و تير سوم غرش خود را بگوشها رسانيد : اندكى نكشيد كه توپهاى دشت شاطرانلو به كار پرداخته گلوله‌هاى پياپى بر سر مالاران و خيابان بارانيد . نيز از سپاه ماكو توپها بغرش برخاست .\r\nهركسى دانست داستان چيست : بمباردمانى كه ديروز بايستى آغاز گردد امروز آغاز گرديده . چهارده توپ از سه جايگاه ( دشت شاطرانلو ، دامنه كوه سرخاب ، آنور پل آجى ) گلوله ميباراند . از اينسوى توپهاى شهر نيز از چندجا بپاسخ پرداختند . امروز ديگر جنگ رسميست . جنگى است كه دولت آگاهى آن را از پيش پراكنده . سركردگان كه اين زمان شايد بيش از سى تن از ايشان در پيرامون تبريز فراهم ميبودند . امروز داد دولتخواهى خواهند داد . چهار ساعت كمابيش تنها گلوله باران توپ در كار بود . ولى در دو ساعت به ظهر آواز شيپور از دوچى آگاهى پيشرفت را داد ، و ناگهان از سراسر سنگرها از سر خيابان گرفته تا پل آجى جنگ و شليك آغاز شده هنگامه‌اى برپا گرديد كه كسى كه نديده با گفتن نخواهد دريافت . شجاع نظام كه هميشه در اين جنگها پيشاهنگ مىشد با پانصد تن سواره و سرباز از مرندى و شاهسون با طبل و شيپور بسنگرهاى بازار كه بيش از چهل و پنجاه تن پاسبان نميداشت تاخته از هرسوى آتش بارانيدند . نيز دسته‌اى قزاق از پشت‌بام بازار به پيش‌آمدن پرداختند . از آنسوى از مغازه‌هاى مجيد الملك و عالىقاپو و سوى پل سنگى و چند راه ديگر به خيابان و نوبر تاخت آوردند . در همان هنگام لشگر - هاى دشت شاطرانلو از سر مارالان و از بالاى خيابان فشار سختى ميآوردند . از اينسو امير - خيز كه بيش از همه بايستى بدانجا پردازند و از ميان بردارند از دو سو تاختهاى بسيار بيمناكى به آنجا ميشد : يكى از سوى پل آجى كه سپاهيان ماكو همچون سيل راهى گرديده رو\r\n\r\n","description":"","footnote":"","page_name":" 773 ","page_number":805},
  {"content":"\r\n\r\nبسوى پل آجى پيش ميآمدند . ديگرى از سوى دوچى كه باز از چند راه ، از جلو و از چپ و از راست بفشار پرداخته و ديوارها را شكافته تا نزديكى انجمن حقيقت پيش آمده بودند ، و آنچه زور ميداشتند به كار ميبردند . در بلواى تبريز مىنگارد : امروز خود رحيمخان تفنگ برداشته بجنگ برخاسته بود و با سواران خود از راه دوازده دوچى تاخت آورده و توپى را در گورستان سيد ابراهيم نهاده بسنگرهاى مجاهدان مىبست . چنان كه هفده توپ بر سنگرهاى دروازه استانبول زد و مجاهدان ويجويه و كوردرلو كه در اين سنگرها مىبودند خود را نباخته از جا درنرفتند . يك گلوله توپ بسنگر برخورده و آن را از هم پراكند و خود آن تركيده حاجى آقا جوان دلير كردرلو را از هم پرانيد ، چنان كه خون آن جوان و پاره‌هاى گلوله و سنگهاى سنگر را باهم در يك جا بسر و روى مشهدى حسين و مشهدى سيف اللّه كوردلو زد . ولى اينان پروا نكرده از كار خود بازنماندند . نيز مىنويسد : در سوى كوچه ايرانچى ( شمال انجمن حقيقت ) مجاهدان كه در سنگر پيش سرگرم تيراندازى مىبودند و آنجا بالاخانه‌اى ميبود گلوله توپ يك‌ور آن را برداشته محمد جعفر نام مجاهد را با خود برد . ديگر مجاهدان ايستادگى نتوانسته بگرجى بمب - اندازى كه همراه مىبود گفتند بمب بياندازد ، و گرجى كه زبان نميفهميد خواست ايشان درنيافت . مجاهدان جاى ايستادن نديده بسنگر ديگر پس كشيدند . ولى سواران گرجى را زده جنازه او را باسلاميه بردند . سردار دستور داد دوباره بمب‌انداز و تفنگچى به آن رزمگاه خونين درآمده با هر كوشش ميبود سواران را از آن كوچه و خانه بيرون كردند .\r\nدر اين هنگام گلوله بپاى محمد خان برادرزاده سردار خورد و آن جوان دلير از پا افتاد احمد نام مجاهد او را برداشته تا انجمن حقيقت رسانيد .\r\nدر گرماگرم اين كشاكشها سالار ارفع با دسته‌هاى خود از سواره و سرباز همراه تفنگداران قراملك و اسكو از راه هكماوار و آخنى ( اخنخو ) پيش آمدند ، و چون در هكماوار جز در چندجا سنگر بسته نشده و جز مجاهدان كمى در اينجا نمىبودند كسى جلوگيرى نكرد ، و آنان خود را بدرون كوى رسانده به پيشرفت پرداختند . قراملكيان و تفنگداران خود هكماوار ( كه به دولتيان پيوسته بودند ) و لوطيان اسكو پيشرو ميبودند و شليك‌كنان پيش ميآمدند ، پشت سر آنان دسته‌هاى ديگر مىرسيدند ، و بهر كوچه كه دست مييافتند تاراج ميكردند و بيباكانه پيش ميرفتند و چنين ميخواستند اگر سپاه ماكو به شهر درآمد اينان خود را به آنان رسانند .\r\nاين خود نشدنيست كه ما بخواهيم حال شهر را در امروز چنان كه بوده بستاييم سى هزار تن از يكسو پانزده هزار تن از سوى ديگر بجنگ پرداخته گلوله بر سر يكديگر مىبارانند ، و گاهى كه آتش باران تندى مىگيرد دست كم در هر دقيقه چهل هزار تفنگ تهى مىشود و غرش‌هاى توپ و آواى نارنجك نيز در آنها درميآميزد . مردم دسته‌دسته در تكان و جنبشند و بهمديگر كه ميرسند چگونگى جنگ را مىپرسند . مجاهدان گروه ،\r\n\r\n","description":"","footnote":"","page_name":" 774 ","page_number":806},
  {"content":"\r\n\r\nگروه از اينسو بآنسو ميشتابند . چه‌بسا زخمى يا كشته كه بديده برميخورد . چه‌بسا ناله‌ها و گريه‌ها كه شنيده مىشود . چهره‌ها برافروخته و چشمها از اينسو و آنسو در جستجوست .\r\nكسى نميداند از پس آن كشاكش چه نمايان گردد . اگرچه ترس به اندازه روز بيستم شهريور نيست ولى جنگ با دامنه‌تر و پافشارى دولتيان بيشتر و فرياد و غوغا بلندتر است .\r\n\r\nنافيروزى دولتيان\r\nبدينسان جنگ و خونريزى پيش مىرفت ، و چون تاخت را دولتيان كرده بودند ، در آغاز روز فيروزى در سوى ايشان مىبود ، و در بيشتر جاها پيشرفتهايى كرده ، و هر يكى از سردستكان مژدهء پ 242 عين الدوله با ارفع الدوله\r\n\r\n","description":"","footnote":"","page_name":" 775 ","page_number":807},
  {"content":"\r\n\r\nفيروزى خود را به عين الدوله يا بسپهدار ميفرستاد . ولى كم‌كم مجاهدان در هر كجا به آنان چيرگى نموده بازگشت دادند و هنگاميكه روز از نيمه ميگزشت نشانه‌هاى فيروزى در سوى مجاهدان نمايان گرديدن آغازيد .\r\nنخستين مژده از رزمگاه بازار نيمساعت پس از نيمروز رسيد حسينخان با مجاهدان دولتيان را شكسته و بازپس رانده‌اند ، و شيپورهايى كه مىنواختند بنشانى فيروزى از دشمنان گرفته‌اند . سپس مژده از چيرگى خيابانيان رسيد كه دشمن را از هر سو بازپس رانده‌اند .\r\nسردار و همراهان او نيز در امير خيز با همه انبوهى كه دشمن ميداشت و آن پافشاريها كه مينمود ، در سايه دليرى و ايستادگى همه را پس نشاندند . سپاه ماكو با آن دليرى كه مىجنگيدند و با آن گلوله باران سخت كه مىنمودند و با همه پيشرفتى كه يافتند خود را به شهر نتوانستند رسانيد . از سوى مغازه‌هاى مجد الملك كه سواران مرند و يورتچى و سربازان قزوين بسنگرهاى نوبر تاخته بودند در گرماگرم جنگ بمب بسوى آنان انداخته شده هفت تن به خاك افتاد و ديگران بازگرديده روبر تافتند . چهار تن از كشتگان ايشان كه بازمانده بود حاجى خان پسر على مسيو ( سركرده مجاهدان نوبر ) داد شسته و كفن كرده به خاك سپردند .\r\nاما در هكماوار كه قراملكيان و دسته‌هاى سالار ارفع تا درون كوى پيش آمده بودند ، در نزديكى ميدان بزرگ از سنگر گلوله‌اى به عيوضعلى اسكويى كه يكى از لوتيان بنام آذربايجان و در اينجنگ از پيش جنگان مىبود رسيده او را سخت زخمى كرد و او را چون بازگردانيدند ديگران هم بازگشتند « 1 » و چون از شهر نيز آگاهى از پيشرفت دولتيان نمىرسيد اينان ايستادن نتوانسته هنگام پسين بقراملك بازگرديدند .\r\nاينست داستان يكروز ديگر از روزهاى بيمناك تبريز . اينست نتيجه التماتوم عين الدوله به نوشته بلواى تبريز امروز سى تن كمابيش از مجاهدان كشته شده و به همان اندازه‌ها زخمى گرديدند . ولى از دولتيان سيصد تن كمابيش نابود شدند . امروز پانصد و چهل توپ كمابيش انداخته گرديد .\r\nدر استانبول و قفقاز و عتبات و پاريس و لندن كه ايرانيان و ايران دوستان نگران مىبودند انجمن ايالتى بدستيارى انجمن سعادت بهمه‌جا مژده فيروزى تلگراف كرد .\r\nاز آنسوى در تهران كه اميدها به اين جنگ بسته و محمد عليميرزا چشم‌براه تلگرافهاى مژده‌آميز ميبود نميدانم عين الدوله چه آگاهى فرستاد و چه بهانه‌اى پيش كشيد . دو تلگرافى كه در همين روزها از تهران برحيمخان فرستاده شده و ما آنها را در دست ميداريم\r\n\r\n\r\n","description":"","footnote":"\r\n( 1 ) چنان كه نوشتيم اينان در هكماوار بتاراج ميپرداختند ، و تاراجگران تا به نزديكى خانه ما رسيده و در خانه ما را مىزدند و مىشكستند كه گلوله خوردن عيوضعلى رخ داد و تفنگچيان و تاراجگران بازگرديدند ، و خانه ما از تاراج ايمن ماند .\r\n","page_name":" 776 ","page_number":808},
  {"content":"\r\n\r\nاز آنها پيداست كه در باغشاه اميد بىاندازه بامروز بسته و آن را آخرين روز ايستادگى تبريز بشمار مىآورده‌اند . سپس هم سركردگان با همه شكستى كه يافتند و كارى از پيش نبردند جان فشانيهاى خود را بتهران آگاهى داده و چشم‌براه پاداش بوده‌اند . اگر هم ديگران اين كار را نكرده‌اند رحيمخان كرده . آن تلگرافها را در اينجا مىآوريم . يكى از آنها در اين‌باره است كه چون پيش از رسيدن عين الدوله به تبريز دولتيان فشنگ كم داشتند گويا رحيمخان از كيسه خود فشنگ خريده و بسواران داده بوده و اين زمان تلگراف كرده از تهران پول آنها را مىطلبيده ، نيز پاداش‌هاى ديگر ميخواسته . در پاسخ آن حاجب الدوله كه در دربار هوادار رحيمخان بشمار ميرفت شب بيست و هشتم شعبان ( شب پيش از جنگ ) تلگراف پايين را فرستاده و چنين پيداست كه همان شب ميانه باغ شاه و سركردگان گفتگوى تلگرافى فراوان در كار بوده :\r\n« از باغ - جزو حضورى - خدمت جناب اجل آقاى سردار نصرت دام اقباله . الان » « كه سه ساعت از شب رفته است تلگراف شما را پيش جناب اجل آقاى سپهسالار اعظم » « دام اقباله ملاحظه كردم الحق عجب موقع اين شكايت است عجب موقع خدمتگذارى حالا » « چه اين توقعات است اگر قيمت فشنگ شما عيب كرد يا اگر مورد مرحمت نشديد تمام دارايى » « من در تبريز و طهران مال شما به خدا در اين موقع ابدا جاى اين گونه اظهارات نيست تمام » « سوار و قشون ايران در اين موقع جان به كف ايستاده شما اين قسم تلگراف مىكنيد » « تعجب است و حالا صريح بشما مينويسم دولت از دادن فوج و سوار و قيمت فشنگ و غيره » « بهيچوجه از شما مضايقه نخواهد كرد . از روى غيرت و حميت خدمت ميكنيد و اسم » « خودتان را در ميان تمام سرداران ايران بلند ميكنيد از مال نترسيد كه من ضامن » « شما . شما تا به حال همه نوع خسارات مالى و جانى تحميل شده‌ايد در اين مورد كه آخر » « كار است از اين عنوانات شما مىترسم عذر بهانه بدست نيفتد و شما را سبب قرار ندهند » « در پيشرفت كار كوتاهى نشود زحمات شما در اين مدت هدر نرود و بنده هيچ صلاح نميدانم در » « اقدامات فردا كوتاهى از طرف شخص شما بشود قهرمان حاجب الدوله »\r\nتلگراف ديگر در اين‌باره است كه گويا پس از جنگ رحيمخان جانفشانيهاى خود را بتهران آگاهى داده امير بهادر در پاسخ آن شب يكم رمضان ( پنجم مهر ) تلگراف پايين را مىفرستد :\r\n« جناب جلالتمآب سردار نصرت دام مجده تلگراف شما را خوانده خداى متعال » « ميداند كه از محاسن خدمات و بروز رشادت و غيرت شما چقدر مسرور شدم در حقيقت » « تمام چاكران و خانه‌زادان دولت بايد مراسم جان‌نثارى و مردانگى از شما تعليم بگيرند » « كه بهيچوجه فروگذارى نكرده‌ايد انشاء اللّه بقدرى مراحم كامل ملوكانه ارواحنا فداه » « شامل احوال شما خواهد شد كه ما فوق بر آن متصور نباشد سپهسالار اعظم » .\r\n\r\n","description":"","footnote":"","page_name":" 777 ","page_number":809},
  {"content":"\r\n\r\n\r\nبازگشت سپهدار از هوادارى دولت\r\nجنگ سوم مهرماه كه با شكست دولتيان بپايان رسيد دوره ديگرى در تاريخ جنگهاى تبريز باز كرد : مردم از ترس درآمده اين دانستند كه يكشهرى چون درفش مردانگى برافراشت دست يافتن به آنجا كار بس دشوارى مىباشد . هواداران دولت نوميد شدند . نام عين الدوله خوار گرديد . سپاه ماكو همچون ديگر سپاه‌ها بشمار رفت . مردم دوچى بستوه آمده بگله برخاستند ترانه‌هاى ريشخندآميزى به زبانها افتاد و بچگان بر سر كوچه‌ها خواندند :\r\n « اردوى ماكو دوشو بدى لنگه * اهل دوچى گلو بدى تنگه » \r\nدر همين زمانهاست كه سپهدار پ 243 باقر خان سالار نيز از هوادارى دولت بيزارى جسته با دسته‌هاى خود از كنار تبريز باز گشت . هم خواهيم ديد كه مجاهدان كه تا اينهنگام بيش از همه بجلوگيرى مىپرداختند از اين زمان عنوان تاختن گرفته و بيك رشته فيروزيهاى پياپى رسيدند .\r\nروز آدينه كه آن جنگ بزرگ رويداد شب شنبه باز از سنگرها آواز تفنگ شنيده مىشد . روز شنبه هنگام نيمروز بار ديگر جنگ آغاز و دولتيان از مارالان و سر خيابان ، و از اينسو از راه پل آجى بازار رزم را گرم ساختند ، و خود شگفت مينمود كه پس از آن غوغاى ديروز بار ديگر بزورآزمايى پردازند تا غروب هنگامه برپا و غرش توپ و آواى تفنگ در كار بود تا آرام گرديد .\r\nروز يكشنبه پنجم مهر با آنكه روز يكم رمضان و مردم شهر و بسيارى از دولتيان روزه ميگرفتند ، باز از نيمروز بتاخت و جنگ برخاستند .\r\nشنيدنيست كه در اين هنگام كه رمضان رسيده بود همانا رحيم خان از حاجى ميرزا حسن پرسيده كه روزه بگيرد يا نه ، و نماز را درست بخواند يا كوتاهتر ، و حاجى ميرزا حسن با خط خود پاسخى نوشته كه چون در دست ماست همان را در پايين ميآوريم :\r\n« جناب سردار نصرت مدتى است در شهر تبريز است بايد نمازش را تمام كند و »\r\n\r\n","description":"","footnote":"","page_name":" 778 ","page_number":810},
  {"content":"\r\n\r\n« روزه بگيرد اينكه گاهى باردو مىروند مضر نيست بايد روزه بگيرد و نماز را تمام كند » « و السلام ( مهر حاجى ميرزا حسن ) »\r\nاز اينجا هويداست كه آدم‌كشيها و تاراجگريها كه ميكرده‌اند آنها را گناه نميشمارده همى خواسته‌اند در هر كارى با دستور شرع راه روند .\r\nبارى در اين زدوخوردها بيش از همه سپاه ماكو دليرى مينمود ، و چون راه شوسه جلفا را كه از روى پل ميگذشت روسيان ساخته و خانه‌هايى در اين‌ور و آن‌ور بنياد نهاده بودند ، كردان آنخانه‌ها را پناهگاه گرفته دليرانه بجنگ ميپرداختند . از اينسوى سردار سخت ميپرهيزيد كه به آن بنيادهاى روسى گزندى برسد و بهانه بدست روسيان افتد ، اينست از توپ بستن به آنجا خوددارى ميكرد و اين خود بدليرى كردان ميافزود . در اين روز در گرماگرم جنگ ناگهان سواران و سربازان دولتى از قراملك بيرون تاخته خواستند توپرا از سنگر گاميشاوان بربايند نگهبانان توپ بجلوگيرى پرداختند و جنگ سختى در - گرفت . دولتيان كارى از پيش نبرده از لاكه ديزج مالهايى تاراج نموده بازگشتند . بدينسان تا غروب خروش توپها و آواى تفنگها از چند سوى شهر شنيده ميشد .\r\nروزهاى دوشنبه و سه‌شنبه آرامش بود . در ايندو روزه بار ديگر نمايندگانى از عين الدوله رسيده گفتگوى آشتى مىنمودند . از يكسو ناتوانى و درماندگى در برابر ايستادگى آزاديخواهان ، و از سوى ديگر پيش‌آمدهاى تهران و فشار نمايندگان سياسى انگليس و روس بشاه ( كه در جاى ديگر ياد خواهيم كرد ) ، عين الدوله را واميداشت كه دوباره رشته آشتى بجنباند ، ولى چون راستى در كار نمىبود و به نتيجه‌اى نيانجاميد ما نيز به آن نمىپردازيم .\r\nشب چهارشنبه غوغاى بس سختى برپا بود . سواران از دوچى و ششكلان و باغميشه بزورآزمايى برخاسته از چندجا تاخت آوردند . مجاهدان بجلوگيرى پرداخته ايشانرا بازپس نشانيدند و سنگرى از دست ايشان درآوردند . ولى در آنميان سواران فرصت يافته دلاله‌زن بازار بزرگ را كه در دست ايشان مىبود تاراج كردند . نيز از سوى امير خيز تاخت ميكردند و پس نشستند . روزنامه انجمن مينويسد : آن روز دسته‌هاى تازه از سواران بسنگرها فرستاده شده و اينان مىبودند كه ميخواستند زور خود بيازمايند . روز چهارشنبه آرامش بود .\r\nروز پنجشنبه نهم مهر چون در جنگهاى چند روزه سواران ماكو خود را باين‌ور پل آجى رسانيده در خانه‌هاى روسى و در كاروانسراها استوار نشسته بودند ، مجاهدان مىكوشيدند از آنجا بيرونشان رانند ، و بجنگ برخاسته بودند . سردار كس فرستاد كه دست از جنگ بردارند .\r\nروز آدينه آرامش در كار و چون راه سرد رود باز شده گندم و خوردنى به شهر ميآمد اندك فراوانى هم پديدار بود . يكى از گرجيان كه در جنگ زخمى شده و درگذشته بود ،\r\n\r\n","description":"","footnote":"","page_name":" 779 ","page_number":811},
  {"content":"\r\n\r\nامروز جنازه او را با شكوه بسيارى راه انداخته زير خاكش كردند .\r\nدر اين روزها سپهدار از عين الدوله كناره جسته آهنگ بازگشت ميداشت ، پس از زورآزمايى روز سوم مهر كه به نتيجه نرسيد عين الدوله و سپهدار بيكبار نوميد شده بودند ، و سپهدار چون رنجيده نيز ميبود ميخواست بازگردد ، و در نهان با سردار و سالار و سردستگان آزادى پيامهايى بهم ميفرستادند .\r\nمشهدى محمد عليخان ميگويد : نخست سپهدار با زبان رشيد الملك پيام فرستاد كه ميخواهم به شهر آمده با شما ديدارى كنم و اين جنگ خانگى را بپايان برسانم . اينان پاسخ ميدهند خودش نيايد و كسى را بفرستد تا بدانم چه ميخواهد . اينست كه منتصر - الدوله پيشكار او همراه رشيد الملك به شهر آمد و با سالار و سردار و پاره نمايندگان انجمن گفتگو كرد ، در اين زمينه كه سپهدار به شهر آمده بآزاديخواهان يارى كند و با دولت بجنگد .\r\nاينان گفتند اين لشكرهاى دولت كه گرداگرد تبريز را گرفته اگر چند برابر هم باشد به شهر دست نيابد . در شهر نيازى به يارى سپهدار نيست . اگر او ميخواهد كارى انجام دهد به تنكابن رفته از آنجا بيرق آزاديخواهى را بلند كند كه يارى بهتر آن خواهد بود . اين پاسخى است كه سردار و سالار دادند و نمايندگان انجمن و ديگران آن را براست داشتند ، و پس از چند روزى سپهدار از كنار تبريز بازگرديد ، و خواهيم ديد كه در تنكابن بچه كارهايى برخاست .\r\n\r\nفيروزيهاى پياپى\r\nروزهاى شنبه و يكشنبه و دوشنبه آرامش بود . از يكسو بودن ماه روزه و از سوى ديگر افسردگى سركردگان كار جنگ را سست گردانيده بود ، ليكن راهها را بار ديگر بسته و شهر را در تنگنا انداخته بودند . در اينروزها ميانه دوچى و ششكلان و باغميشه با كويهاى ديگر اندك آمد و شدى روميداد و اين راهى بود كه كسانى آنچه را در اينور پيدا نميكنند از آنور خريدارى نمايند . ليكن چه‌بسا كه باندك بهانه‌اى اين راهرا نيز مىبريدند .\r\nروز سه‌شنبه چهاردهم مهر ( 10 رمضان ) در شهر آرامش بود ولى در سمت پل آجى چون كاروانى از مردم ايروان قند و نفت و اين چيزها را براى شهرها ميآوردند و سپاهيان ماكو جلو ايشان را گرفته نمىگزاردند به شهر بيايند دسته‌اى از مجاهدان به يارى كاروان شتافته با كردان جنگهايى كردند ولى كارى از پيش نتوانستند برد .\r\nشب چهارشنبه آرامش بود . ولى هنگام بامداد اندك شليكى كردند . روز چهارشنبه پيش از نيمروز آرامش بود . هنگام پسين در سوى خيابان ناگهان جنگ سختى آغاز گرديد و مجاهدان سر قله را از دست دولتيان درآوردند . اگر نقشه را نگاه كنيم در سوى شرقى شهر ميانه بيلانكوه و باغميشه كوهى بنام « قله » نهاده كه مهرانرود از دامنه شمالى آن ميگذرد اين كوه بهنگام جنگ جاى بس استواريست و دولتيان كه آن را در دست ميداشتند امروز ميخواستند سنگرى در آنجا پديد آورند . مجاهدان خيابان آگاهى يافته\r\n\r\n","description":"","footnote":"","page_name":" 780 ","page_number":812},
  {"content":"\r\n\r\nدسته‌اى از ايشان از راه قوريچاى به آنجا تاختند و با سواران بجنگ پرداختند . سه ساعت زدوخورد برپا بود و سواران با آنكه صد تن كمابيش و خود چند برابر مجاهدان ميبودند ، ايستادگى نتوانسته پراكنده و پريشان روبگريز آوردند . مجاهدان سر قله را بدست آورده سنگرى در آنجا برپا كردند . توپى نيز بدانجا برده به كار گزاردند .\r\nاين فيروزى از آنرو گرانبهاست كه راه آمد و شد را ميانه دوچى و باغ صاحبديوان مىبريد . اينست به دولتيان ناگوار افتاده به آن شدند كه همان شب دوباره تاخت آورند و آنجا را از دست مجاهدان بيرون آورند ، و چون دو ساعت و نيم از شب گذشت ناگهان با نيروى بزرگى به جنگ و تاخت پرداختند و تا چند ساعت زورآزمايى بس سختى مىكردند ولى كارى از پيش نبرده با دست تهى پ 244 سيد جليل اردبيلى ( يكى از مشروطه‌خواهان طهران و از بنيادگزاران انجمن آذربايجان ) بازگرديدند و دو تن از ايشان كشته شدند .\r\nروز پنجشنبه در شهر آرامش برپا و آزاديخواهان شادمان ميبودند ، ولى دولتيان غم از دست دادن قله را مىداشتند .\r\nشب آدينه هفدهم مهر ( 13 رمضان ) آغاز شب آرامش بود ، ولى نيمه شب بهنگامى كه ماه خود را باوج آسمان رسانيده با تابش قشنگ خويش سراسر شهر را سيمين ساخته و مردم در آن دل شب در بستر آرامش غنوده بودند ، ناگهان غرش توپ و نارنجك تندرووار در هوا پيچيد و خفتگان را بيدار ساخت . جنگ بيشتر در سمت خيابان روميداد ولى از همه سنگرها آواز شليك برميخاست\r\nچنين گفته ميشد كه عين الدوله با سركردگان گفتگو كرده و بآنسر بوده كه فردا بامداد از همه‌سو به شهر تازند و بكيفر از دست دادن سر قله بار ديگر جنگ بزرگى برپا كنند . اين سخن چه راست و چه دروغ چون به گوش سالار رسيد پيشدستى كرده دسته‌اى از مجاهدان را بر سر لشگرگاه عين الدوله فرستاد . اينان چندان بلشگرگاه نزديك شدند كه چادرها و روشنايى چراغها را مىديدند و از آن نزديكى ناگهان بآتشباران\r\n\r\n","description":"","footnote":"","page_name":" 781 ","page_number":813},
  {"content":"\r\n\r\nپرداختند . از آنسوى خود سالار با دسته‌يى از سر قله جنگ و شليك آغاز كردند . دولتيان كه چنين تاختى را گمان نمىبردند سراسيمه گرديده بهم برآمدند ولى ايستادگى كرده بجنگ پرداختند . سه ساعت جنگ سختى برپا و آواى تفنگ و غرش توپ و نارنجك بهم درآميخته شهر را تكان ميداد . پيش از سفيده بامداد مجاهدان بازگرديدند .\r\nاين نيز فيروزى ديگرى از مجاهدان بود . زيرا اين چيرگى از آنان و تاختنشان بسر لشگرگاه عين الدوله ، در دولتيان سخت هناييده بيكبار دلهاى ايشان را پر از ترس و نوميدى گردانيد .\r\nپس از جنگ روز سوم مهر در لشگرگاه عين الدوله افسردگى پديد آمده بود ، و اين تاخت شبانه مجاهدان آن را بيشتر گردانيد ، و اين بود از اينروز بسيارى از سربازان و سركردگان بآهنگ گريز افتادند و چنان كه دربارى اردبيلى مىنويسد هر شبى يكدسته از آنان گريخته خود را بيرون مىانداختند ، و عين الدوله در كار خود درمانده نوميدانه روز مىگزاشت .\r\n\r\nبازپسين شكست سپاه ماكو\r\nشب آدينه كه بدينسان پرشور و فيروزىآور بود روزش پرشورتر و فيروزىآورتر گرديد . در اين روز بود كه فيروزى بزرگترى بهره مشروطه‌خواهان گرديد .\r\nگفتيم سپاهيان ماكو خود را بر سر پل آجى رسانيده در آنجا استوار نشستند و هر زمان دليرانه جنگ آغاز ميكردند . اينان دشمن هراس‌انگيزى مىبودند و چون راه جلفا را گرفته بكاروانيان راه نميدادند در شهر قند و چاى و نفت و ديگر كالاى روسى ناياب شده بود . آنگاه آزاديخواهان از قفقاز و گرجستان كه به يارى تبريز مىشتافتند و يا تفنگ و فشنگ مىآوردند اينان جلو را ميگرفتند . پس از همه اينها روسيان بسته شدن راه جلفا را دستاويز گرفته در اين هنگام باريك پياپى ايراد ميگرفتند .\r\nاز هرباره بايستى بچاره اين دشمن پرداخت و چون دسته‌اى از ايشان در خانه‌هاى روسى جا گرفته بودند بايستى كارى كرد كه بآنخانه‌ها نيز زيانى نرسد . كارى به اين سختى مجاهدان آن را به آسانى انجام دادند .\r\nشب آدينه چهل تن از ايشان با دستور سردار از راه گاميشوان روانه گرديده اسبهاى خود را در آن آبادى گزارده و از رود آجى گذشته به روى پشته‌هاى آن‌ور سنگر گرفتند . از اينسوى چون روز شد دويست تن از جنگجويان قره آقاج و چرنداب و ليلاوا همراه سركردگان خود از مشهدى محمد صادق خان و حسن آقا قفقازى و حاجيخان پسر على مسيو و مدد عليخان و ديگران بفرماندهى حسين خان باغبان بآهنگ جنگ بسر پل آجى تاختند .\r\nبنه و لشگرگاه سپاه ماكو در آنا خاتون مىبود . ولى دسته‌هايى از ايشان پيش آمده و در آنسوى رود سنگر ميداشتند . نيز دسته‌اى از يكه‌تازان پل را گذشته در اينسو\r\n\r\n","description":"","footnote":"","page_name":" 782 ","page_number":814},
  {"content":"\r\n\r\nكاروانسرا و خانه‌هاى روسيرا پناهگاه خود كرده بودند . دو ساعت از روز گذشته ناگهان جنگ آغاز شد . مجاهدان بستر جويها و سبزه‌زارها را سنگر گرفته جنگ‌كنان پيش ميرفتند . كردان پاسخ داده جلوگيرى مىكردند . توپ‌ها نيز آمدوشد مىكرد .\r\nآندسته كه در خانه‌هاى روسى جا مىداشتند دليرانه ميجنگيدند ، و چون مجاهدان پرهيز ميكردند كه توپ بآنخانه‌ها ببندند اين خود دليرى ايشان را فزونتر مىگردانيد . اين يكى از خونريزترين پيكارهاست . مجاهدان اگرچه دويست يا سيصد تن در برابر هزار تن بيشتر مىبودند با آن جنگ آزمودگى كه داشتند و جانفشانى كه مىنمودند هر يكى از ايشان برابر چند تن بشمار مىرفت . هفت ساعت هنگامه برپا بود . هنگامه‌اى كه هركس ديده هرگز فراموش نخواهد كرد . كردان دليرى و ايستادگى بىاندازه نمودند .\r\nولى مجاهدان چيرگى كرده ايشان را از جا كندند . آندسته كه در خانه‌هاى روسى جا مىداشتند با همه استوارى جاى خود و با آنكه توپ بايشان بسته نمىشد سى و هفت تن از پا افتادند تنها چهار تن توانستند گريخته نيمه جانى بدر برند . چون اينان از ميان برخاستند دسته‌هاى آن‌ور رود ايستادگى نتوانسته آنان نيز هركس توانست سوار اسب شده رو بگريز آورد . در اين ميان از لشگرگاه آنا خاتون توپ انداخته ميشد ولى ديرى نكشيد كه گريختگان به آنجا رسيدند و از ترس و لرزى كه اينان ميداشتند سراسر لشگرگاه را ترس فراگرفت و يكساعت نكشيد كه از آنجا نيز رخت بربستند .\r\nدر اين گيرودار سردار خود را برزمگاه رسانيده از مژده فيروزى شادمان گرديد و مجاهدان را نواخته به حسين خان كه اين فيروزى نتيجه دليرى و مردانگى او مىبود مهربانى بسيار نمود ، و چون ايشان ميخواستند از دنبال كردان بروند جلوگيرى كرد .\r\nامروز حسين خان جانفشانى بىاندازه نمود و تو گفتيى ميدانست كه آخرين جنگ فيروزانه اوست دليرى و مردانگى دريغ نمىگفت . اينست همه او را دوست ميداشتند و پياپى نام « حسينخان » بزبانها ميرفت .\r\nدر اين جنگ با آنكه تاخت از مجاهدان مىبود و كردان از پشت سنگر بجلوگيرى مىكوشيدند ، از آنان بيش از پنج تن كشته نشده چهار تن هم زخمى بودند . ولى از كردان هشتاد تن بيشتر كشته برجا ماند و كسى چه ميداند كه همان اندازه هم زخمى همراه نبرده باشند . چنان كه گفتيم سى و هفت تن از دليران يكه‌تاز در خانه‌هاى روسى كشته شده و تنهاشان در جلو خانه‌ها بر روى زمين خوابيده بود ، و رويهمرفته در اينسو و آنسوى پل پنجاه تن بيشتر افتاده بودند . گذشته از آنان كه از دم پل تا آنا خاتون در راه افتاده و شماره آنان سى تن كمابيش ميبود ، نيز چهارده تن دستگير شده بودند كه نزد سردار آوردند و سردار به آنان مهربانى كرد .\r\nدر اين هنگام دسته‌دسته مردم رو به آنجا آورده چهار پنجهزار تن گرد آمده بودند و شادمانى مينمودند ، يكى از پرشورترين روزهاى تبريز مىبود . آنچه از گريختگان اسب\r\n\r\n","description":"","footnote":"","page_name":" 783 ","page_number":815},
  {"content":"\r\n\r\nو تفنگ و چادر بجا مانده بود بهره مجاهدان گرديد . كسانى از بيسر و پايان رخت‌هاى كشتگان را مىكندند ، و چون كردان راه كاروان را بسته و در آن دو هفته هرچه بارهاى قند و نفت آمده بود همه را در كاروانسرا فرود آورده بودند ، در اين هنگام كسانى دست به آنها يازيدند . سردار بانك زد : « اينها از آن بازرگانان است مبادا كسى دست بزند » .\r\nاين گفته و نگهبان به آنها گماشت .\r\nپ 245 اين پيكره نشان ميدهد بخشى از كشتگان سپاه ماكو را ( اين پيكره پس از جنگ 17 مهر برداشته شده )\r\n\r\n","description":"","footnote":"","page_name":" 784 ","page_number":816},
  {"content":"\r\n\r\nبدينسان سپاه ماكو بار ديگر از كنار تبريز برخاست و عزو خان كه با آن گردن - كشى بر سر شهر تاخته بود بدين سرافكندگى بازگشت . اين شگفت كه در اين جنگ و كشاكش از لشكر عين الدوله و سركردگان دوچى جنبشى ديده نشد . همانا تاخت ديشبى لشكر عين الدوله را از سازمان انداخته و سركردگان دوچى نيز سر بگريبان فرو برده در انديشه خود ميبودند .\r\nشب شنبه هيجدهم مهر ( 14 رمضان ) آرامش بود . روز شنبه مردم شادمانى داشتند . قند و نفت و كبريت كه از چندى پيش كمياب و گران شده بود امروز فراوان و ارزان به فروش ميرفت . امروز مردم دسته‌دسته بر سر پل آجى آمدورفت ميكردند . سردار نيز ملايى را همراه مرده‌شور و گوركن و كسان ديگر به آنجا فرستاد كه كشتگان را شسته و كفن كرده نماز بخوانند و به خاك سپارند . و سپس خود او همراه سالار كه از خيابان آمده بود سوار شده به آنجا رفتند و جايگاه جنگ و كشتگان را تماشا كردند . اين كشتگان گورستانى در يكسوى پل آجى پديد آوردند كه تا سالها بازميماند . نويسنده كه دو هفته ديرتر رفتم آنجا را ديدم و هنوز نشانه‌هاى خون و گلوله‌هاى موى سر در اينجا و آنجا ديده ميشد .\r\nامروز آقا ميرزا على اكبر مجاهد و كسان ديگرى از اسلاميه بنمايندگى آمدند كه گفتگوى آرامش و آشتى كنند . پيدا ميبود دولتيان زبون گرديده و در كار خود درمانده‌اند .\r\n\r\nروز كشته شدن حسينخان\r\nشب يكشنبه نوزدهم مهر ( 15 رمضان ) يكساعت و نيم از شب گذشته ناگهان شليك بسيار سختى از همه سنگرها آغاز گرديده سپس غرش توپها برخاست . از سر خيابان تا آخر امير خيز از همه جا آتشفشانى ميشد . دولتيان آخرين زور خود را به كار مىبردند .\r\nآنان كه از مجاهدان در خانه‌هاى خود مىبودند همگى بيرون دويده بسوى سنگرها شتافتند .\r\nدو ساعت كمابيش هنگامه برپا ميبود تا خاموش گرديد .\r\nروز يكشنبه روز بس شگفتى بود ، روزى كه غم و شادى بهم درآميخت ، روزى كه با همه فيروزمندى يك نيم مردم شهر اشك از ديده بارانيدند . آرى در اين روز بود كه حسينخان آن جوان شيردل از دست رفت .\r\nپس از گرفتن سرقله و بيرون كردن سپاه ماكو سردار و سالار به اين شدند كه دولتيان را از دوچى بيرون رانده بارى درون شهر را ايمن گردانند ، و فرمان دادند از سوى خيابان و نوبر به ششكلان و سرخاب تازند و آن دو كوى را كه ميانه دوچى و خيابان نهاده و سواران شجاع نظام و رحيمخان در آنجا سنگرهاى بس استوارى مىداشتند ، بدست آوردند . هنوز آفتاب نزده خود سالار با سيصد تن از مجاهدان بر سر قله شتافتند كه از آنجا نگزارند سپاهيان عين الدوله به يارى ششكلان و دوچى آيند . از آنسوى يوزباشى تقى از\r\n\r\n","description":"","footnote":"","page_name":" 785 ","page_number":817},
  {"content":"\r\n\r\nسردستگان مجاهدان با دويست و پنجاه تن از سوى پل سنگى ، و حاجى خان قفقازى و مشهدى حسن قفقازى كه هر دو از دليران ميبودند با دويست و پنجاه تن از راه باغميشه ، و حاجى خان پسر على مسيو و زينل و اسد اللّه كه اين دو نيز دليريها نموده و از ناماوران گرديده بودند با دسته‌هاى خود از دربند تلگرافخانه ، هر سه دسته بششكلان هجوم آوردند . يوزباشى تقى با سوارانى كه در خانه مقتدر الدوله سنگر ميداشتند در آويخته جنگ بس سختى كرد ، و در چهل و پنج دقيقه آن سنگر استوار را گرفته سواران را از آنجا بيرون راند . در همان هنگام ميرهاشمخان همراه يك تفنگچى بسنگرى در روى پل قارى تاخت آورده با همه گلوله‌باران خود را نزديك آنجا رسانيد ، پشت سر او حاجى خان قفقازى تاخت آورد و چهار تن از تفنگداران آن سنگر را با گلوله از پا انداخت . سواران اين بىباكى را ديده ايستادگى نتوانسته و سنگر را رها نموده جان بدربردند . همچنين پسر على مسيو از دربند تلگرافخانه كه « داش سنگر » مىناميدند پيش رفته كار را به سواران مغازه‌هاى مجد الملك سخت گردانيد . در همين‌جا تا دو ساعت پس از ظهر خونريزى سختى برپا ميبود تا سواران ايستادگى نتوانستند و مغازه‌ها را كه از سنگرهاى بس استوار بشمار ميرفت رها كرده بسوى دوچى گريختند . اين فيروزى راه ششكلان را به روى مجاهدان بازگردانيد . يوزباشى تقى كه از بالا پيش ميرفت اينان نيز از پايين به پيشرفت پرداختند ، و بسنگرهايى كه برميخوردند هريك را با اندك زدوخورد بدست مىآوردند تا سراسر آن كوى را از دولتيان پيراستند ، و بيرق سرخ آزاديخواهى در ميان آنجا افراشتند . دو ساعت بغروب جنگ بپايان رسيد .\r\nدر اين جنگها از سواران دولتى چهل تن كمابيش كشته گرديد ، و از مجاهدان چهار تن كشته شده چند تن نيز زخم يافتند . بدينسان فيروزى آسانى بدست آمد . ولى افسوس كه در همان هنگام اندوه بزرگى در كار رودادن مىبود و تلخى آن همه چيز را از ياد مردم برد .\r\nچگونگى آنكه امروز از سوى بازار نيز جنگ برخاسته كربلايى حسين خان و مشهدى محمد عليخان و اسد آقا خان از سنگرهاى خود بجنگ برخاسته به پيشرفت كوشيدند ، كه اينان هم خود را بسرخاب رسانند . سنگرهاى اينجا بسيار استوار مىبود و جنگ بس سخت‌ترى درگرفت . مجاهدان در آن پيچاپيچ بازارها و كاروانسراها از چند راه به پيشرفت مىكوشيدند و بازار خونريزى تا چند ساعت گرم ميبود . حسين خان با دسته‌اى خود را تا دم پل نظام العلماء رسانيد و در آنجا خود او به كاروانسرايى ( بكاروانسراى خرمايى ) درآمد تا از آنجا ديوارى را شكافته بجنگ پردازد . در اين ميان پيكار سختى در كار مىبود و يعقوب نامى از دليران آزاديخواهان گلوله خورده از پا افتاد . مجاهدان تن خون‌آلود او را برداشته بازگشتند ، و از بس سراسيمگى بجستجوى حسينخان نيفتادند و جاى او را هم نمىدانستند . اين هنگام آن جوان تنها مانده و با يكدسته از سواران مرندى\r\n\r\n","description":"","footnote":"","page_name":" 786 ","page_number":818},
  {"content":"\r\n\r\nكه گردش را فروگرفته بودند بيباكانه بجنگ مىپرداخت ، ولى پس از اندكى چند گلوله از سرش خورده و در همانجا از پا افتاد . اين پيشامد يكى دو ساعت پيش از فرو رفتن آفتاب رخ داد .\r\nاز آنسوى ياران او چون بازگشتند بيادش افتادند ، و هرچه جستند سراغى نگرفته چنين پنداشتند دستگير افتاده ، و براى چاره باينسو و آنسو شتافتند . در اندك زمانى پ 246 اين پيكره نشان ميدهد يكدسته از كشته‌شدگان سپاه ماكو را ( اين پيكره پس از جنگ 17 مهر برداشته شده )\r\n\r\n","description":"","footnote":"","page_name":" 787 ","page_number":819},
  {"content":"\r\n\r\nخبر پراكنده گرديد و هركسى شنيد افسوس خورد . مجاهدان از سنگرها دويدند ، و از سراسر شهر جوش و خروش برخاست .\r\nشامگاهان در انجمن هنگامه‌اى مىبود : مجاهدان چند هزار تن گرد آمده نام حسينخان را به زبان مىدارند ، و چون او را زنده مىپندارند گروهى ميخواهند بيكبار بدوچى تازند و گمگشته خود را بدست آورند : گروهى آن را انديشه خامى ميشمارند و از هر سو آوازى برميخيزد . سرانجام به آن شدند كه نامه‌اى با نايب اصغر ( از سردستگان دوچى ) نويسند و حسين خان را از او بخواهند . اين جوان در اين چند ماه در دلها جا براى خود باز كرده دشمنانش هم او را گرامى مىداشتند . از جمله نايب اصغر او را دوست ميداشت و پيامها برايش مىفرستاد . تقيوف و مشهدى صادقخان كه اينان نيز با نايب اصغر دوستى ميداشتند نامه‌اى نوشتند و به او فرستادند و به زودى پاسخ بازگشت :\r\n« فدايت شوم تقيوف و مشهدى صادق كاغذ شما رسيد خيلى غمگين شدم خدا شاهد » « است بنده آمدم ديدم كربلايى حسين خان را آدمهاى شجاع نظام زده‌اند آورده‌اند » « از سر زخمدار شده است خيلى افسوس خوردم فورى دادم مرده‌شور تمام كرده دفن » « كردم خاطرجمع باشيد كربلاى حسين خان مرده خدا ميداند من چطور شدم ، خدا » « رحمت نمايد ، شما سلامت باشيد . . « 1 » »\r\nاز اين پاسخ خروشها فرو نشست و ناله‌ها برخاست . ديده‌ها اشك باريدن گرفت .\r\nتبريز پر از سوگوارى گرديد .\r\nاين جوان در جنگها پيشرو ، و دليرى او در سختىها گره‌گشا مىبود . روزنامه‌ها او را « نمونه غيرت آذربايجان » مىشماردند ، جانفشانيهاى او را در هنگامه‌هاى هفدهم و هجدهم مرداد ، و جنگهاى سپاه ماكو ، و در پيكارهاى قراملك و ديگر رزمها ياد كرده‌ايم . آخرين يادگار او جنگ روز آدينه و نابود كردن سپاه ماكو ميبود كه هركس پيش چشم ميداشت . جوانى به اين دليرى و كاردانى از بردبارى و كم‌گوئى تو گويى كودك ناتوانى مىبود . در جنگها چون فيروزى ميجست دست دهش گشاده مجاهدان را با پول مىنواخت . مىگويند آن روز كه كشته شد چهل روز مىبود كه به خانه خود نرفته و شبى را در بستر بسر نبرده بود ، و در آن روزها فرزندى برايش زاييده شد كه روى او را نديده چشم از جهان پوشيد . بى جا نمىبود مردم آنهمه دوستش ميداشتند و از مرگش اينهمه زارى مينمودند .\r\nاز پيش‌آمدهاى امشب گرفتارى نمايندگان اسلاميه است . چنان كه گفتيم ميرزا على اكبر با سه تن ديگر از پيشنمازان بنمايندگى از اسلاميه براى گفتگو آشتى آمدند . در اينشب چون خبر دستگيرى حسين خان پراكنده شد كسانى از مجاهدان پى آن چهار تن رفته و ايشان را بانجمن آوردند ، به اين عنوان كه گرو نگه دارند تا حسين خان\r\n\r\n\r\n","description":"","footnote":"\r\n( 1 ) همين نوشته نزد حاج حسن آقا كوزه‌كنانى مىبوده اكنون در نزد ماست .\r\n","page_name":" 788 ","page_number":820},
  {"content":"\r\n\r\nرا رها گردانند . سپس چون خبر كشته شدن حسينخان رسيد از سياهدلى خواستند اين بيچارگان را بكشند . و آيدين پاشا كه آماده اين كارها مىبود به خون آنان تشنه گرديد .\r\nيكدسته جلوگيرى كردند و حاج حسن آقا ( فرزند حاج مهدى آقا ) تلفون بسردار كرده آنان را به خانه خود برد و بدينسان از مرگ رهاشان گردانيد .\r\n\r\nبهمخوردن اسلاميه و تهى شدن دوچى\r\nروز دوشنبه بيستم مهرماه مجاهدان با همه خستگى و فرسودگى كه از جنگهاى ديروز مىداشتند و از مرگ حسين خان سخت افسرده مىبودند باز جنگ و تاخت را از سر گرفتند و از ششكلان و امير خيز و بازار از هر سو به پيشرفت پرداختند . تا فرو رفتن آفتاب پيكار برپا بود و مجاهدان سنگرهايى را از دولتيان گرفته و بگوشه‌هايى از دوچى دست يافتند . از كشتگان امروز آگاهى نميداريم و تنها اسد آقا را مىدانيم كه گلوله به چشمش خورده آن را تباه ساخت . اين جوان كه بارها نامش را برده‌ايم از همدستان حسين خان و مشهدى محمد عليخان ميبود و در نتيجه دليريها كه از خود مىنمود نامش بزبانها افتاده و اين زمان يكى از سردستگان بشمار ميرفت . گلوله كه از چشمش خورده در گردنش پهلوى رگ گير كرده بود كه از پشت‌سر شكافته آن را بيرون آوردند ، و خود او زمانى در بستر ميخوابيد تا برخاسته دوباره تفنگ بدست گرفت ، و با همه يك چشمى هميشه دليريها ميكرد و يكى از بهترين سركردگان شمرده ميشد .\r\nشب سه‌شنبه بيست و يكم مهر ( 17 رمضان ) از سوى خيابان جنگ برپا و آواز توپ پياپى شنيده ميشد . خيابانيان باز بلشگرگاه تاخته جنگ ميكردند . ولى در سوى امير خيز آرامش مىبود . با اينحال پاسى از شب رفته آواز توپى از آنجا شنيده شد .\r\nمردم معنى آن را نفهميدند تا فردا دانسته شد كه همانشب دوچى تهى گرديده و اسلاميه - نشينان و سركردگان دولتى و ديگران همگى از آنجا گريخته‌اند .\r\nچگونگى اين بود كه از چند روز پيش مجتهد و امامجمعه و ديگران از جنگ نكردن دولتيان خشمناك بوده از عين الدوله بشاه رنجيدگى مىنمودند . محمد عليميرزا آنان را بتلگرافخانه باسمنج ميخواهد و دانسته نميشود كه چه تلگرافهايى در ميانه آمد و رفت مىكند . ملايان با چشم خود مىبينند كه سركردگان همگى افسرده و نوميدند ، و سپاهيان شبانه گريخته مىپراكنند ، و ميدانند كه دولتيان ياراى جنگ با شهر نمىباشند ، از اينرو ديگر باسلاميه بازنگشته در همانجا مىمانند و بديگر ملايان آگاهى داده آنان را نيز ميخواهند . از يكسوى چون روز دوشنبه مجاهدان آن چيرگى را نمودند و باز پيشرفتهايى كردند رحيمخان و شجاع نظام و لوتيان دوچى ، از ماندن در شهر بيم داشته امشب آنان نيز بباسمنج ميگريزند ، و مردم دوچى و سرخاب نيمه شب از چگونگى آگاه شده دوچيان بستار خان و سرخابيان بباقر خان مىپناهند . آن توپ براى آگاهانيدن از اين پيشامد بوده است . يكدسته از مجاهدان همانشبانه از چگونگى آگاهى يافته پيش از\r\n\r\n","description":"","footnote":"","page_name":" 789 ","page_number":821},
  {"content":"\r\n\r\nدميدن روشنايى بدوچى رفته بعمارت اسلاميه آتش ميزنند .\r\nچنان كه سپس دانسته شد همان شبانه كسانى از بدخواهان شناخته شده مشروطه كه از دوچى يا سرخاب نگريخته بودند ، با گناه و بيگناه ، دستگير مىگردانند و آيدين پاشا آنانرا بارك برده ميكشد . يكى از اين كشته‌شدگان كه ما نامش را دانسته‌ايم حاجى سيد حسن سرخابى بوده است .\r\nروز سه‌شنبه از روزهاى بسيار خوش تبريز بود . مردم از سفيدهء بامداد گريختن دولتيان و تهى شدن دوچى و سرخاب را دانسته و هنوز آفتاب نزده از خانه‌ها بيرون ريختند و شور و شادى سراسر شهر را فراگرفت . گذشته از پيشرفت كار مشروطه و چيرگى آزاديخوان شهر از جنگ و سنگربندى رها گرديده و راههايى كه از چهار ماه بسته ميبود پ 247 حسين باغبان\r\n\r\n","description":"","footnote":"","page_name":" 790 ","page_number":822},
  {"content":"\r\n\r\nامروز باز شده و مردم از تنگنا درآمدند . هركس اميد بىبست كه بازارها باز گرديده و دادوستد و پيشه آغاز خواهد شد و از دل شادمان ميگرديد . دسته‌دسته مردم رو بدوچى و سرخاب آورده بتماشا مىشتافتند و چون بسنگرهاى پيچاپيچ گذشته و حال ديوارهاى سوراخ سوراخ و خانه‌هاى درهم كوفته را از نزديك ميديدند سختى كار جنگ را بهتر مىيافتند .\r\nاز آنسوى در دوچى و سرخاب بدستور سردار بيرق‌هاى قرمز بالاى بامها پرچم گشاده ، و مردم در سايه زينهار كه از سردار و سالار گرفته بودند آزادانه بيرون ريخته با تماشاييان درآميخته با خويشان و آشنايان خود ديدار ميكردند و شادمانى مينمودند .\r\nبا آن انبوهى كسى ياراى آزار كسى نميبود . خانه‌هاى ميرهاشم و حاج ميرمناف و حاجى محمد تقى صراف و كسان ديگرى از پيشروان اسلاميه‌نشينان بتاراج رفت ، و در اين كار دست خود دوچيان نيز در كار بود ، اجلال الملك سوار شده براى جلوگيرى به آنجا شتافت . ولى كار از كار گذشته و آنچه نميبايست شده بود . لوحه اسلاميه را از جاى خود كنده و بانجمن ايالتى آوردند و در اينجا وارونه آويختند . چهار توپ و يك خمپاره كه از دولتيان بجا مانده بود بامير خيز و خيابان بردند .\r\nاين روز براى حسينخان در كوى ليلاوا ختم نهاده بودند . نزديك غروب سردار به آنجا رفته ختم را برچيد .\r\nروز چهارشنبه سردار و سالار كسانى را بدوچى و سرخاب فرستادند كه جلوگيرى كرده نگزارند همچون ديروز دست بتاراج باز شود . نيز جارچيانى از انجمن به آنجا رفته جار كشيدند كه هركه دست بتاراج باز كند يا بيكى از مردم دوچى و سرخاب آزارى رساند سزاى سخت خواهد ديد . نيز به انجمن جنگ دستور دادند هرچه از كالاى تاراج رفته بدست بيايد گردآورده به دارندگان آنها برسانند .\r\n\r\nبرخاستن لشكر از كنار شهر\r\nامروز دانسته شد عين الدوله و سركردگان با لشكر از باغ صاحبديوان بيرون آمده در باسمنج گرد آمده‌اند . اين نشان ديگرى از ناتوانى دولت و از نوميدى دولتيان بود . چگونگى اين بوده كه چون مجتهد و ديگر ملايان از شهر گريخته در باسمنج گرد آمدند چگونگى را بمحمد عليميرزا آگاهى دادند . محمد عليميرزا به عين الدوله خشمناك گرديده روز سه‌شنبه تلگراف فرستاد كه يا ملايان را به شهر بازگرداند و در اسلاميه بنشاند ، و يا از واليگرى آذربايجان كنار جويد . اين تلگراف همين كه رسيد عين الدوله كناره‌جويى آشكار گردانيد ، و بدينسان لشكر بيسر گرديده به نابسامانى افزود .\r\nهمان روز مجتهد رحيمخان و ديگر سركردگان را در تلگرافخانه باسمنج فراهم آورده نشستى برپا گردانيد ، و چون سخن آغاز يافت هر يكى از ايشان بگفتار ديگرى پرداخت . يكى لاف از دليرى زده چنين گفت : فردا آقايان را برده در اسلاميه مينشانيم .\r\nديگرى از جانبازىهاى پدرانشان داستان سرود . سومى از نبودن فشنگ سخن راند .\r\n\r\n","description":"","footnote":"","page_name":" 791 ","page_number":823},
  {"content":"\r\n\r\nمحمد عليميرزا دوباره دستور داده بود كه چون عين الدوله كنار جسته سركردگان اگر بتوانند ملايان را برده در اسلاميه بنشانند ، و اگر نتوانند لشكر را از شهر كوچانيده در يك جايى نشيمن دهند تا از تهران والى فرستاده شود . سركردگان پس از گفتگو اين دوم را برگزيدند ، ولى دوباره با يك دشوارى روبرو گرديدند ، و آن اينكه اگر كسى همپايه عين الدوله در لشكرگاه نباشد سركردگان با يكديگر راه نروند و رشته از هم گسيخته گردد ، و اين بود چنين نهادند كه بنزد عين الدوله رفته ازو بخواهند كه دوباره فرماندهى را بپذيرد و به اين آهنگ كسانى بنزد او فرستادند . ولى عين الدوله نپذيرفت .\r\nپ 248 شجاع نظام بدينسان روز سه شنبه پايان يافت . شب چهارشنبه خيابانيان بار ديگر بسر آنان تاختند و باز بجنگ و چيرگى پرداختند .\r\nفردا بامدادان سركردگان در باغ جاى ماندن نديده هر يكى با دسته خود روانه باسمنج گرديدند ، و در آنجا هر يكى از رحيمخان و شجاع نظام و ديگر سركردگان آذربايجان ، با تلگراف از شاه پرك گرفته بخانه‌هاى خود رفتند كه بهنگام نياز دوباره باز گردند ، و آنچه از كالا و كاچال تاراج كرده بودند بار كرده با خود بردند و چون تلگرافى كه در اين‌باره از تهران برحيمخان رسيده در دست ماست آن را در پايين ميآوريم :\r\n« از باغ بباسمنج - جناب امير الامراء العظام رحيم خان سردار نصرت تلگرافى »\r\n\r\n","description":"","footnote":"","page_name":" 792 ","page_number":824},
  {"content":"\r\n\r\n« كه بخاكپاى جواهر آساى قبله عالم روحنا فداه نموده بوديد از شرف لحاظ انور » « ملوكانه گذشته از دولتخواهى شما تمجيد فرمودند مقرر شد حقيقت اين است كه سوار » « ابوابجمعى شما خيلى خسته شده‌اند و استدعا كرده بوديد كه مرخص فرمايند شما با » « سوار جمعى خودتان برويد بقراجه داغ و آنجا را منظم نگاهداريد بعلاوه راه قراجه داغ » « را از بردن آذوقه به شهر محافظت كنيد و نگذاريد ببرند و رفع كسالت خودتان و سوار » « جمعى خودتان را بكنيد تا اينكه فرمانفرماى آذربايجان برسد كه اين دو روز با اردوى » « آراسته انشاء اللّه حركت مينمايد شما هم خودتان را حاضر نموده به مجرد احضار بايد » « با ابوابجمعى تازه نفس كه خودتان استدعا نموده‌ايد روانه شويد و از قرار دستور العمل » « ايالت رفتار خواهيد نمود . صدر اعظم بتاريخ شب 20 شهر رمضان سنه 1326 »\r\nاما سردگان و سپاهيانيكه از تهران آمده بودند ، بسيارى از آنان هم بسر خود پراكنده شدند ، و بازمانده را سالار جنگ بختيارى با خود برداشته بجانقور كه چند فرسخى شهر است برد . عين الدوله چند روزى در باسمنچ مانده سپس بقزلجه ميدان رفت از تهران آگاهى ميدادند كه عبد الحسن ميرزاى فرمانفرما بواليگرى آذربايجان برگزيده شده با لشكرهايى خواهد رسيد . ولى سركردگان چون ديدند آمدن فرمانفرما بدير خواهد كشيد ، و از اينسوى از مجاهدان بيم بسيار ميداشتند با تلگرافهاى پياپى از شاه خواستار شدند كه بار ديگر عين الدوله را بواليگرى بازگرداند ، و به خود عين الدوله لابه‌ها نموده خواستار شدند واليگريرا بپذيرد . در نتيجه اينها عين الدوله از قزلجه ميدان آنسوتر نرفته بار ديگر رشته واليگرى و فرماندهى را بدست گرفت ، ولى چون رسيدن سپاه و قورخانه را از تهران مىبيوسيد در همانجا كه مىبود نشيمن برگزيد .\r\nاين بوده داستان برخاستن عين الدوله و لشگرهاى او از كنار شهر . بدينسان دوره نخست لشگركشى دولت بر سر تبريز بپايان رسيد . اين حال عين الدوله و لشكرهاى او بيش از هركسى ، بحاجى ميرزا حسن و امامجمعه و ملايان ديگر و ميرهاشم و بنيادگزاران ديگر اسلاميه گران مىافتاد . زيرا با آن كينه‌اى كه از آزاديخواهان در دل ميداشتند ، و با آن تشنگى كه به خون مردم از خود نشان ميدادند ، و با آن كوششها كه در چند ماه گذشته بآرزوى دست يافتن به شهر كرده بودند ، اكنون بدينسان از شهر بيرون افتاده نميدانستند چكنند .\r\nبدتر آنكه بجان خود ايمن نبوده مىترسيدند . از اينرو در باسمنج ماندن نتوانسته هر يكى بجاى ديگر رفتند . حاجى ميرزا حسن بكندرود ، و امامجمعه بقزلجه ميدان رفته ميرهاشم و دسته انبوهى از سران دوچى آهنگ تهران كردند .\r\nاز آنسوى چون روز چهارشنبه آگاهى از بيرون رفتن لشكريان از باغ صاحبديوان به شهر رسيد دسته‌هايى از مجاهدان و از ديگران به آن باغ رفته بكندن عمارت و ديوارهاى آنجا پرداختند كه اگر باز لشكرى بسر شهر آمد آنجا را نشيمنگاه نگيرد ، و از همان زمانست كه آن باغ ويرانه گرديده و از ميان رفته .\r\n\r\n","description":"","footnote":"","page_name":" 793 ","page_number":825},
  {"content":"\r\n\r\n\r\nگفتار چهاردهم چگونه مشروطه‌خواهان بشهرگشايى برخاستند ؟ . .\r\nدر اين گفتار سخن رانده مىشود از گشادن مشروطه‌خواهان شهرهاى آذربايجان را ، و از ديگر پيشامدهاى آنزمان تا هنگاميكه لشگرها دوباره گرد شهر را گرفتند .\r\n\r\nخوشترين روز - هاى تبريز\r\nتهى شدن دوچى و سرخاب از ملايان و دولتيان و برخاستن عين الدوله از كنار شهر ، يكدور نوى را در تاريخ كوششهاى تبريز ، بلكه در تاريخ مشروطه باز كرد . مشروطه‌خواهان پس از چهار ماه كوشش بدينسان فيروز درآمدند ، و مشروطه پس از آنكه به آخرين پايه رسيده بود و بيم برافتادنش ميرفت بدينسان نيرومند گرديد .\r\nاين پيشامد نتيجه‌هايى را در پى ميداشت :\r\nنخست : مشروطه‌خواهان در تبريز ميدان يافته به برپا گردانيدن اداره‌ها و ديگر كارهاى بزرگ پرداختند .\r\nدوم : آزاديخواهان در همه‌جا شادمان گرديده از برافتادن مشروطه بىبيم شدند ، و در تهران و ديگر جاها جنبشها آغاز يافت .\r\nسوم : بيگانگان كه بكوششهاى تبريزيان ارج نگزارده اميدى به پيشرفت آن نميداشتند از اين فيروزى ناچار گرديدند انديشه و گفتار خود را ديگر گردانند .\r\nدرباره سامان شهر ، از همان روزيكه دوچى و سرخاب از دولتيان تهى گرديد ، ستار خان و باقر خان و انجمن ايالتى به آن كوشيدند كه در شهر ايمنى در كار و بازارها باز گردد . دشمنيها كه كسانى با آزاديخوان كرده بودند اينزمان به همه آنها پرده كشيده دنبال نكردند . با مردم دوچى و سرخاب و ششكلان مهربانى بسيار نمودند . مردم قراملك كه ايشان نيز زينهار خواسته بودند سردار زينهار داده از گذشته چشم پوشيد . گذشته از سپارشهاى پيشين روز يكشنبه بيست و ششم مهر ( 22 رمضان ) در شهر جار كشيدند كه هر كسى از آزاديخواهان كه يكى را بيازارد كيفر سختى خواهد ديد . نيز كسانى از سوى سردار و سالار بدوچى و ششكلان گمارده شدند كه مبادا كسى از مجاهدان و سردستگان در آنجا بمردم آزارى پردازد .\r\nدر همان روزها بگشادن اداره‌هاى نظميه و عدليه و بلديه و معارف كوشيده بهر كدام\r\n\r\n","description":"","footnote":"","page_name":" 794 ","page_number":826},
  {"content":"\r\n\r\nسرى از آزاديخواهان گماردند . تلگرافخانه كه از كار افتاده بود به كار واداشتند . در آن چهار ماه ويرانيهايى در شهر رويداده خانه‌ها و كوچه‌هاى نزديك بجنگگاهها كوبيده شده و بسيارى از آنها به خون آلوده گرديده ، و درها و پنجره‌هاى بازارها و كاروانسراها شكسته و مغازه‌هاى مجد الملك به آتش سوخته بود . رويهمرفته از سر خيابان تا نزديكى امير خيز ويرانه‌ها بهم مىپيوست . قاسم خان والى رييس بلديه با يك چابكى بآباد گردانيدن اينها پرداخت و سنگرها كه در ميان شهر مىبود همه را برداشت . بازارها را در اندك زمانى به حال پيش آورد كه چون رمضان بپايان رسد همگى بازگردد .\r\nدر ميان اين شاديها چيزى كه مايه افسوس همگى ميشد نبودن حسينخان و كشته شدن پ 249 فرمانفرما ( اين پيكره در زمانهاى پيشتر برداشته شده )\r\n\r\n","description":"","footnote":"","page_name":" 795 ","page_number":827},
  {"content":"\r\n\r\nآنجوان مىبود . از سوى سردار و سالار و ديگران پياپى ختمها بنام او گزارده ميشد .\r\nهمان روزيكه دوچى تهى گرديد انجمن ايالتى چگونگى را با تلگراف بانجمن سعادت آگاهى داد ، و آن انجمن بنجف و ديگر جاها آگاهى فرستاد ، و اين بود در اينروزها پياپى تلگرافهاى خجسته باد از قفقاز و استانبول و نجف و پاريس ميرسيد . در تهران و ديگر شهرها كه فشار خودكامگى فرصت نميداد مردم نيمه نهانى شادمانى مىنمودند ، و چنان كه خواهيم ديد از اين هنگام در همه اين شهرها آزاديخواهان بدليرى افزودند و در بيشتر جاها تكانهايى رخ نمودن گرفت .\r\nانجمن سعادت كوششهاى خود را دنبال مىكرد و باز « اعانه » مىرسانيد ، و يكى از كسان بنامى كه « اعانه » با دست انجمن فرستاد شيخ خزعل خان بود كه در خوزستان خودسرانه فرمان مىراند . اين تنها كسى بود كه از درون ايران « اعانه » به تبريز مىفرستاد .\r\nيكى از كارهاى شگفت تبريزيان در اين هنگام آن بود كه تلگراف درازى به محمد - عليميرزا فرستاده باز شدن مجلس را خواستار شدند . چنان كه گفته‌ايم پس از بمباردمان مجلس محمد عليميرزا نويد داد كه سه ماه ديگر دوباره مجلس را بگشايد . ولى چون سه ماه بپايان رسيد در دوم مهرماه ( 27 شعبان ) فرمانى بنام صدر اعظم بيرون داده اين بار هم نويد باز كردن مجلس را به بيست و سوم آبان ( 19 شوال ) داد و در اين فرمان چنين ميگفت :\r\n« ولى چون اشرار تبريز بقدرى هرزگى و شرارت و خونريزى كرده و شهر را » « مغشوش و منقلب نموده‌اند كه دولت نميتواند از تنبيه اشرار و مفسدين صرفنظر نمايد » « اينست كه دستخط مىشود كه تا شهر تبريز منظم و اشرار آن قلع و قمع و اهالى مظلوم » « آنجا از شر اشرار آسوده نشوند و امنيت را اعاده ننمايند شهر تبريز از اين حكم » « مستثنى خواهد بود . »\r\nاينهنگام كه تبريز چيره درآمد ، و پيداست كه شاه چه خشمى از آن داشته تبريزيان تلگراف مىكنند كه چون شهر ايمنى يافته چنان كه نويد داده بوديد مجلس را باز كنيد اين يك سرزنش بسيار بجايى بوده و ما اينك خود آن تلگراف را در اينجا ميآوريم :\r\n« طهران بسرير معدلت تخمير همايونى خلد اللّه ملكه الان متجاوز از چهار ماه » « است كه شرح گذارشات خطهء آذربايجان بعلاوه اينكه باعث خرابى ملك و ملت و انهدام » « اساس عمران مملكت و تعطيل تجارت شده خاطر خطير همايونى را نيز دچار انواع » « ملال و تشويش نموده است و يقين است كه اگر پاى اشرار و مفسدى چند كه محض پيش » « بردن اغراض شخصيه خود بانواع تاويلات مسئله را كاملا بر خلاف نفس الامر قلمداد » « كرده و موضوع حقيقى را در پيشكاه مقدس آن پدر مهربان پوشيده و پنهان مىداشتند » « در ميان نميبود هر آينه كار خرابى ملك و ملت به اين درجه از محور اعتدال خارج نميشد » « و بالاخره هم به حمد اللّه بر ضمير منير اعليحضرت اقدس همايونى مكشوف افتاد كه مقصود »\r\n\r\n","description":"","footnote":"","page_name":" 796 ","page_number":828},
  {"content":"\r\n\r\n« از تمام خودنمايى و عرض چاكرى جز بستن كوله‌بار تمتع چيز ديگرى نبود چنانچه » « طرف خود را بستند هريك راه هضم آن را در پيش گرفته بسمتى درگذشتند و مهمترين » « حجتى كه اين اولاد مظلوم اعليحضرت ملوكانه در دست دارند اينستكه همين كه با توجه » « امام زمان عليه السلام پاى اين چند نفر مفسد دولت و ملت كش از ميانه خارج گرديد » « كوس اتحاد حقيقى اولاد در ميان تمام اهالى كوفته شد و ثانيا باب مخادمت در ميان » « رعيت مطيع و پادشاه مهربان فراز گشت از آنوقت اعليحضرت امر اجراى قانون انتخاب » « وكلاء را تعليق بنظم آذربايجان ميفرمودند حال دگر گويا براى ترديد خيال آن پدر » « تاجدار هيچ موضوعى در كار نباشد چه اهل تبريز باتحاد كلمه فعلا در قلب خود جز محبت » « پادشاه و انتظار افتتاح دار الشورى و تطبيق قانون اساسى ندارند بنابراين در عالم » « شاه‌پرستى و دولت‌خواهى ملت آذربايجان كه در حقيقت بمثابه قنديل ممالك محروسه » « است مستدعى هستند كه اعليحضرت اقدس ملوكانه بجاى مقاومت ملال‌انگيز براى » « تنكيل ملت بدبخت بيك همت ملوكانه امر به انعقاد دار الشورى ملى و انتخاب وكلاء » « نمايند كه هم اين فرصت نيكو را واسطه اتحاد آميزش ميان دولت و ملت قرار دهند » « و هم به اين تدبير سد سرايت اين بلواى عمومى را بساير ولايات فرموده باشند » .\r\n\r\nپروايى كه درباره بيگانگان مينمودند\r\nما در اين كتاب از رويه سياسى پيشآمدها كمتر سخن رانده‌ايم .\r\nولى بايد دانست كه انگليس و روس با همه پيمانى ، كه در سال پيش ميان خود بستند از همچشمى دست برنداشته بودند ، و چون روسيان هوادارى به محمد على ميرزا مىنمودند در برابر آنان انگليسيان نيز هواى مشروطه را مىداشتند . راستست كه يك تكان ژرفى در ايران ، بسود همسايگان نبودى و انگليسيان نيز بچنان تكانى خرسندى نداشتندى . با آن حال در آن كشاكش كه بنام مشروطه‌خواهى و خودكامگى برخاسته بود ، آنان سود خود را در هوادارى از آزاديخواهان مىشناختند كه اينها را در برابر محمد على ميرزا سرپا نگه دارند .\r\nاز اينرو چون دار الشورى آن ناشايستگى را نشانداد و با دست لياخوف به آن آسانى برافتاد ، انگليسيان از آزاديخواهان نوميد شده سياست‌شان رنگ تاريكى گرفت . زيرا محمد - عليميرزا ، كليدهاى ايران را در دست داشته خود را بدامن روس انداخت ، و اين يك شكست سياسى براى ايشان ميبود . از اينرو روزنامه‌هاى انگليسى زبان ريشخند و بدگويى بايرانيان باز كردند ، و بدستاويز آن ناشايستى از ايرانيان ، همگى آسياييانرا ناشاينده آزادى خواندند . اين بدتر كه پس از آن پيشامد كسانى از نمايندگان دار الشورى ، از تقيزاده و ديگران ، كه خود را باروپا رسانيده بودند برخى از آنان از دولت انگليس درخواست ياورى بمشروطه ايران ميكردند . و در اينجا بود كه روزنامه تيمس بايشان پاسخ داده ميگفت : انگليسيان با روسيان اگرچه در آسيا راه همچشمى و كشاكش\r\n\r\n","description":"","footnote":"","page_name":" 797 ","page_number":829},
  {"content":"\r\n\r\nمىپويند در سياست اروپايى همدست و همراه ميباشند و پيمانها در ميان ميدارند ، و هرگز نخواهد شد كه بپاس دلخواه آزاديخواهان ؟ ؟ ؟ دولت روس را رنجيده گردانند .\r\nدر سايه اين رازها بود كه چون تبريز در برابر محمد عليميرزا بايستادگى برخاست و ستار خان و مجاهدان آن دليريها را مىنمودند ، انگليسيان از بدگمانى كه درباره ايرانيان پيدا كرده بودند ارجى نمىنهادند ، و يك آگاهىنويسى از تايمس در اينجا هرچه در تبريز ميديد با زبان نكوهش و ريشخند برشته نوشتن كشيده و بهر كارى رنك ديگر داده بروزنامه خود ميفرستاد . ولى پ 250 شيخ خزعلخان چون روزبروز پافشارى تبريزيان بيشتر مىگرديد انگليسيان خواه و ناخواه پرواى آن مينمودند و اندك ارجى ميگزاردند ، و بدينسان ميبود تا اين فيروزى بازپسين پيش آمده دوچى تهى گرديد و عين الدوله از كنار شهر برخاست و در اينهنگام بود كه انگليسيان پرواى بيشتر كردند ، و يكدسته از ايشان به پيشوايى مسترلنچ نماينده پارلمان « كميته‌اى » بنام ايران پديد آوردند از آنسوى تايمس نيز زبان خود را ديگر گردانيده ، اين زمان بجاى نكوهش و ريشخند بستايش و ارجگزارى پرداخت . نمونه‌هايى از اين نوشته‌هاى رنگارنگ آن روزنامه را پروفسور براون در كتاب خود آورده است . اين نتيجه ديگرى از آن فيروزى تبريزيان ميبود .\r\nيك رفتار ستوده ديگرى كه در اينهنگام از مشروطه‌خواهان سرزد و بسياست پيوستگى ميداشت ، آن بود كه چون روسيان از ديرباز شورش آذربايجان را بهانه گرفته ميخواستند سپاه از مرز بگذرانند ، و يكرشته گفتگوها در آن‌باره ميانه ايشان با انگليسيان ميرفت ، آزاديخواهان سخت هوشيار بوده ميكوشيدند كه بهانه‌اى بدست آندولت ندهند ، و بيش از همگى ستار خان در اين‌باره كاردانى و هوشيارى از خود نشان ميداد ، و چنان كه گفتيم\r\n\r\n","description":"","footnote":"","page_name":" 798 ","page_number":830},
  {"content":"\r\n\r\nدر جنگ هفدهم مهر كه با سپاه ماكو مىرفت نگزاشت توپى بخانه‌هاى روسى بندند .\r\nبا اينحال روزنامه‌هاى روسى آرام ننشسته به بهانه‌تراشى ميكوشيدند . گاهى از بسته بودن راه جلفا و از زيان آن به بازرگانى روس گفتار مىنوشتند . گاهى از سختى كار بستگان روسى در تبريز گله‌ها ميكردند و دروغها ميراندند . گاهى آزاديخواهان را بدنام مىكردند كه بكونسولخانه‌ها خواهند ريخت يا عيسويان را خواهند كشت . اينها در آغاز شورش بود . سپس چون نيكرفتارى آزاديخواهان با اروپائيان شناخته شده و آوازه آن بروزنامه‌هاى اروپا افتاد ، اين زمان روسيان رفتار سواران را دستاويز گرفتند و بگله پرداختند كه كاروانها را لخت ميكنند و دارايى بستگان روس را بتاراج مىبرند و به راه شوسه زيان رسانيده‌اند .\r\nاين بود در اينهنگام كه مشروطه‌خواهان اندك آسايش يافته بودند به آن شدند كه جلو اين بهانه را نيز بگيرند ، و انجمن كميسيونى برپا گردانيد كه زيانهايى را كه به بستگان روسى يا انگليسى ، از سواران دولتى يا از هركسى رسيده بود جستجو كند و اندازه هر يكى را بدست آورد تا بهركسى پرداخته شود و با تلگراف بودن چنين كميسيونى را بلندن و پترسبورك و استانبول و پاريس آگاهى داد . نيز نامه‌اى بكونسول روس در تبريز فرستاد در اين زمينه كه چون در جنگ با سواران ماكو اندك آسيبى بعمارت روس رسيده خواستاريم اندازه آن را آگاهى دهيد تا پرداخته شود .\r\nاين كميسيون گذشته از كار خود ، يكرشته از كالاهاى تاراجى را كه سواران نتوانسته بودند از شهر بيرون برند گرد آورد و بدارندگان رسانيد .\r\nنيز در همانروزها انجمن براى دلگرمى دادن ببازرگانان بيگانه و باز كردن راه دوستى با دولتها تلگرافى به سفيران و نمايندگان بيگانه در تهران فرستاد كه ما اينك نسخه‌اش را در پايين ميآوريم :\r\n« طهران خدمت مستطاب اجل ارفع سفير كبير دولت عليه عثمانى دام اقباله - » « العالى در اين مدت چهار ماه انقلابات تبريز كه ملت در راه استيفاى حقوق خود » « مشغول مجاهدات بود به قدر امكان در باب وقايه و حفظ حقوق اتباع خارجه نيز لازمه » « دقت و اهتمام به عمل آمده و بشهادت عموم نمايندگان دول معظم اگر تعرض هم بحقوق » « اجانب شده باشد از طرف اشرار و آنهاييكه مخل و مانع تجارت دنيا هستند بوده » « است و الان چگونگى خيالات ايشان در نظر اعليحضرت همايونى مكشوف و به حمد اللّه » « در سايه ثبات عزم ترقىخواهان داخل شهر از وجود اشرار و سواران قرداغى و ساير » « مفسدين پرداخته شده از طرف ملت بحفظ روابطى كه من قبل در ميان دولت ايران و » « دول كاملة الوداد موجود بوده است رعايت خواهد شد و اميد است كه بعد از اين در هر » « مقامى كه قدرت ملى در آنجا نفوذ داشته باشد در باب جريان معاملات و محافظه حقوق » « اتباع و تجار خارجه موجبات سهولت فراهم و انشاء اللّه اين خادمان ملت در »\r\n\r\n","description":"","footnote":"","page_name":" 799 ","page_number":831},
  {"content":"\r\n\r\n« طرفدارى و ترويج منافع تجارتى عموم دول معظمه كوتاهى نخواهيم كرد . »\r\n« انجمن ايالتى آذربايجان »\r\n\r\nفرستادن جعبه براى شجاع نظام\r\nتبريزيان ميدانستند محمد عليميرزا دست از كينه‌جويى برنداشته است و دوباره بسيج سپاه مىكند كه بسر شهر فرستد ، ميدانستند كه دير يا زود ، دوباره گرد شهر گرفته خواهد شد . اين بود هميكوشيدند خواربار گرد آورند تا در آن روز بتنگى نيفتند .\r\nاز آنسوى در اين هنگام بسيارى از شهرها و آباديهاى آذربايجان تكان خورده آماده جنبش ميبودند . تبريزيان ميخواستند آنها را به كار دارند و دامنه شورش را تا آنجاها رسانند . اين بود چنين نهادند كه دسته‌هايى را بيرون فرستند .\r\nدر اين ميان رحيمخان و شجاع نظام و ديگران كه از كنار شهر برخاسته بودند ، هر يكى در گوشه‌اى آتش چپاول و ستم ميافروختند . رحيمخان در اهر نشسته كسانش راه ميزدند و ديه‌ها را تاراج مينمودند . شجاع نظام در مرند لشگرگاه زده راه جلفا را مىبست . عين الدوله كه گفتيم بقزلجه ميدان رفت چون يكدسته قزاقى از طهران رسيده بودند دوباره بازگشته و در باسمنج جا گزيده راه تهران را ميگرفت و سپاهيانش آبادىها را ويران ميكردند . اينها هركدام مايه گرفتارى و نابسامانى مىبود . ولى بيش از همه كار شجاع نظام گران ميافتاد .\r\nچه راه جلفا نزديكترين راه بازرگانى ميانه اروپا و آذربايجان بشمار رفته بستن آن زيان بزرگى به كارهاى بازرگانى ميداشت . از آنسوى از بستگى آن راه قند و شكر و نفت و كبريت و اين گونه افزارهاى زندگى در شهر ناياب مىگرديد . نيز جنگجويان گرجستان و قفقاز كه از اين راه به يارى مىشتافتند و تفنگ و افزار جنگ مىآوردند جلو ايشان گرفته مىشد . پس از همه چنان كه گفتيم روسيان بستگى اين راه را دستاويز گرفته و هر روز نغمه ديگرى مىسرودند .\r\nشجاع نظام در بيرون مرند لشگرگاه زده از سراسر آن پيرامونها سوار گرد مى - آورد ، و چنين آگاهى داده كه هركه نيايد خانه‌اش را تاراج خواهد كرد . از آنسوى هر كاروانى كه از تبريز يا جلفا مىرسيد چهارپا و كالا همه را نگه ميداشت ، و اين بدتر كه پرواى خودى و بيگانه نميكرد و چون كسانى از بازرگانان انگليسى و اتريشى بسراغ كالاهاى خود رفتند پاسخ مىداد كه با دستور تهران آن كار را مىكند و هرگز آنها را رها نخواهد كرد . پيداست كه دربار قاجارى چه انديشه شومى را در سر ميداشت و از درماندگى و نوميدى بچه پستىها تن درميداد .\r\nاين گفتگو در كتاب آبى و در روزنامهاى آنروزى بسيار آمده كه محمد عليميرزا و پيرامونيان شوم او آخرين چاره كار خود را درازى دست بيگانه بايران ميدانستند و با دست خود زمينه پديد مىآوردند .\r\n\r\n","description":"","footnote":"","page_name":" 800 ","page_number":832},
  {"content":"\r\n\r\nتبريزيان چون آن را مىدانستند از رهگذر راه جلفا نگرانى بسيار ميداشتند ، و اين بود پيش از همه بشجاع نظام پرداختند و با يك نقشه‌اى او را برانداختند .\r\nاين يكى از شاهكارهاى تاريخ مشروطه و خود داستان شگفت و شيرينيست . در زبانها آرايه‌هايى به آن مىبندند ، ولى ما از كسانى كه خود آن را از نزديك ديده و دانسته‌اند جسته‌ايم و خواهيم نوشت : سيف السادات نامى كه از سيدهاى بنام و توانگر دوچى ، و خود با شجاع نظام دوستى ميداشت ، مهر او از خانه‌اش بدست حسن نام مجاهدى مىافتد ، و او آن را پ 251 عمارت اسلاميه پس از ويرانى\r\n\r\n","description":"","footnote":"","page_name":" 801 ","page_number":833},
  {"content":"\r\n\r\nبنزد حيدر عمواغلى ( كه پس از بمباران مجلس به قفقاز گريخته و از آنجا به تبريز آمده بود ) ، مىآورد . عمواغلى از ديدن آن نقشه‌اى بانديشه‌اش ميرسد و آن را با دست كسانى از سران آزادى به كار مىبندد ، بدينسان كه بدستيارى گرجيان بمبى برويه جعبه ساخته ، نامه‌اى نيز با مهر سيف السادات نوشته هر دو را ، نوشته و بمب ، از پست براى شجاع نظام مىفرستند .\r\nميرزا اسماعيل نوبرى به گردن ميگيرد كه جعبه را به پستخانه رساند و نگران راه انداختن آن باشد . ميرزا عليخان پستخانه آن را گرفته با دست چارپار روانه ميگرداند .\r\nروز سه‌شنبه پنجم آبان ( يكم شوال ) بود كه اين جعبه و نامه بمرند بمرند رسيد . شجاع نظام آن روز در لشگرگاه ميبود و هنگام شام همراه نزديكان و سركردگان خود به خانه بازگشت .\r\nاز آنسوى حاجى ميرزا محمود خان رييس پست كه با شجاع نظام خويشى نيز مىداشت همراه پسر خود ( آقاى هادى صابر ) همان شبانه جعبه و نامه را برداشته بنزد او آورد .\r\nآقاى صابر « 1 » مىگويد : « وزن جعبه به روى آن 670 مثقال نوشته شده بود » .\r\nمىگويد . ما چون به خانه شجاع نظام درآمديم شجاع لشگر ( پسر بزرگتر شجاع نظام ) و عليخان هوچقانى ( يكى از سركردگان مرند ) و جبرييل بوداغيان ( از بازرگانان تبريز كه مهمان ميبود ) و آقوب ارمنى ( از كسان جبرييل ) و برخى ديگر در اطاق ميبودند ، ولى شجاع نظام در ايوان نماز ميخواند . چون نمازش را بپايان رسانيده باطاق درآمد ، پدرم نامه و جعبه را به او داد . گرفت و گفت : « امانتهاييست كه خودم بسيف السادات سپرده بودم » ، و پيش از آنكه كاغذ را بخواند خواست جعبه را بگشايد . پدرم دورانديشانه گفت : بهتر است ببرند و در بيرون باز كنند . بوداغيان نيز همان سخن را گفت . ولى شجاع نظام بىپروايى نموده پاسخ ريشخندآميز داد . سپس بپسرش شجاع لشگر فرمود آن را باز كنند .\r\n\r\nكشته شدن شجاع نظام و ديگران\r\nاين شجاع لشگر ، بوارونه پدرش ، جوان بافهمى ميبود و بمشروطه گرايشى ميداشت ، و گاهى كسانى را از آزاديخواهان از ستم پدرش رها ميگردانيد . چون او دورانديشى نموده ، جعبه را كه بجلو خود گزارده بود در باز كردن آن دودلى نشان ميداد شجاع نظام بريشخند و سرزنش دست بسوى او يازيد و گفت : « خوخ ! » . شجاع لشگر ناچار شد جعبه را باز كند . ولى همين كه كارد بريسمان قوطى كشيده آن را بريد بيكبار بمب تركيده آوايش تا چند فرسخ رفت و سراسر شهر را بتكان آورده مردمرا هراسان گردانيده . خود شجاع نظام شكمش دريده و رانش برگشته بود . چون كسانش ميرسند اندك جانى ميداشته و آب مىتلبد ولى تا بياورند درمىگذرد . شجاع لشگر از سر تا زانو چهل و اند زخم برداشته و با اينهمه حالش بهتر از پدرش بوده . تا شش ساعت زنده\r\n\r\n\r\n","description":"","footnote":"\r\n( 1 ) آقاى هادى صابر كه اكنون در تبريزند يادداشتى در آن باره نوشته و فرستاده\r\n","page_name":" 802 ","page_number":834},
  {"content":"\r\n\r\nميماند كه سخن ميگفته و از پدرش گله ميكرده . عليخان زخمهايى داشته و چون او را بخانه‌اش در هوچقان مىبرند ، پس از يك شبانه روز مىميرد . ميرزا احمد خان نامى زخمهايش را درمان كردند و بهبودى يافت . بارون جبرييل از چندجا زخمى شده بود ، فردا او را به تبريز آوردند و بدرمان پرداختند و كنون در تهران است . آقوب تراشه‌اى به چشمش فرو رفته و از درد آن چندان در شكنجه ميبود كه سر به ديوار ميكوبيد . براى چاره چشمش را بيرون آوردند و بيچاره تاكنون با يك چشم زيست مىكند . دو تن پيشخدمت از ترسى كه ميداشته‌اند دورى گزيده و نزديك پنجره ايستاده بوده‌اند و چون جعبه ميتركد هر دو را بباغچه پرت مىكند ، ولى هيچيك گزندى نمىبينند و هردو آسوده مىمانند .\r\nدر آنجا كه جعبه را نهاده بودند فرش از هم شكافته و گودى در زمينه اطاق پيدا شده و سقف اطاقها تكان خورده و بغداديها ( رويه درونى سقف ) همه فرو ريخته بود . اما رييس پست و پسرش ، آقاى صابر چنين ميگويد : هنگاميكه بمب تركيد من يك بار ديدم همه اطاق بسر ما مىريزد و همه درها و پنجره‌ها خورد شده ، و ما در يك جهان ديگرى هستيم ، چون دست بتن خود ماليدم سراپا زخمى و خون‌آلود گرديده بودم و دودى كه از بمب برخاسته بود و بگلوى ما ميرفت بسيار بدتر از زخمها ميبود . در همان حال ديدم عبد اللّه خان فراشباشى شجاع نظام با چراغى در دست باطاق درآمد و چون حال همگى را ديد بيكبار چنين گفت : « خانه‌ات خراب شود حاجى محمود خان آخر خانه ما را خراب كردى » . از اين سخن او من به بيم افتاده خواستم از هرراه كه باشد پدرم را از آنجا بيرون برم ، و چون از حال پدرم و از سرگذشت او جستجو كردم ديدم از جاييكه ميبود پنج ذرع پرت شده و او نيز در ميان زخم و خون دست و پا مىزند . در همان هنگام همگى زنان و بچگان خاندان شجاع نظام بفرياد و گريه پرداخته بودند . نخست جستجوى حال شجاع نظام ميكردند ، و چون او مرده بود رو بسوى شجاع لشگر آوردند . شجاع لشكر زخمهاى بسيارى ميداشت . گذشته از بمب فشنگهايى كه در قطار كمرش مىبود تركيده يكايك به تنش فرو رفته بودند . با اينحال سخن ميگفت ، و در همانحال بپشتيبانى از ما برخاسته گفت :\r\n« بحاجى خان آزار نرسانيد . باعث قضيه پدرم بود . از بس ظلم كرده بود گرفتار شد » .\r\nاين سخن او مايه رهايى ما گرديد . من بهر رنجى كه بود خود را بخانه‌مان رسانيدم و چهار تن را فرستاديم كه پدرم را درون گليمى گزارده به خانه آوردند . بهرحال اين حاجى ميرزا محمود خان نيز پس از ششماه رنج به همان آسيب درگذشت .\r\nبدينسان مشروطه‌خواهان از شجاع نظام كينه جستند ، و كسانى هم بيگناه به آتش او سوختند . چنان كه ديده‌ايم اينمرد پيش از ديگر سركردگان بتبريز آمد ، و بيش از ديگران با مشروطه‌خواهان دشمنى مينمود ، و در كشتن و تاراج كردن پافشارى بسيار ميكرد . از اينرو تبريزيان كينه بسيارى ازو در دل ميداشتند و چون روز ششم آبان ( 2 شوال ) با تلفن مرگ او را آگاهى دادند در شهر شادمانى رخ داد ، و ميرتقى قلج با\r\n\r\n","description":"","footnote":"","page_name":" 803 ","page_number":835},
  {"content":"\r\n\r\nيكدسته از مجاهدان سوار شده براى آگاهانيدن مردم با موزيك در بازارها گرديد . در اين ميان دو سه روز راهها باز و قند و نفت و ديگر چيزها بفراوانى به تبريز رسيد و مردم از تنگى درآمدند . ليكن پس از دو سه روز دوباره راه بسته گرديد . زيرا محمد عليميرزا چون آگاهى از كشته شدن شجاع نظام يافت لقب و جايگاه او را به پسرش موسى الرضا خان داده دستور فرستاد كه همچنان راه را بسته دارد ، و اين جوان كه هنوز بيست سال نميداشت بهمدستى پيرامونيان خود به كار پرداخت ، تا هنگاميكه مجاهدان مرند را بگشادند . چنان كه در جاى خود خواهيم نوشت .\r\nپ 252 دو تن از مجاهدان تبريز\r\n\r\n","description":"","footnote":"","page_name":" 804 ","page_number":836},
  {"content":"\r\n\r\n\r\nگشاده شدن سلماس و مرند\r\nدر ماه آبان در هر گوشه‌اى از آذربايجان پيشامد ديگرى از نيك و بد در كار و دادن ميبود . در اين ماه تبريز چند دسته بيرون فرستاد كه هر يكى از آنها داستان ديگرى داشت . دسته نخست بر سر سلماس رفته با فيروزى آنجا بگشادند آرونق و انزاب كه در پهلوى تبريز نهاده و كسانى از آنجا بمجاهدان پيوسته بودند ، چون نعمت اللّه خان نامى در آنجا با مشروطه دشمنى مينمود ، سردار دسته‌اى را از مجاهدان بر سر او فرستاد ، و اينان رفته نعمت اللّه و برادرانش را از ميان برداشتند و در آنجا بيرق آزاديخواهى برافراشتند ، و چون انبوهى بر سر ايشان گرد آمد آهنگ گشادن سلماس كردند . از آنسوى حاجى پيشنماز كه از ملايان مشروطه‌خواه آنسامان مىبود و از دير زمانى خود را بقراباغ ارومى كشيده در آنجا روز ميگزاشت ، اينهنگام دسته‌اى بسر خود گردآورده او نيز از سوى ديگر رو بسلماس آورد ، در اين زمان سلماس و خوى بدست اقبال السلطنه ، و او امير امجد نامى را بحكمرانى آنجا فرستاده بود . امير امجد در خوى و گماشته‌اى ازو در سلماس نشيمن ميداشت . ولى در اينهنگام چون آهنگ آزاديخواهان را دانست سپاهى بسركردگى حاج حيدر خان امير تومان بدانجا فرستاد و پسر خود را نيز همراه ساخت . ليكن مجاهدان پروا ننموده شب شنبه بيست و سوم ابان ( 19 شوال ) يك ساعت پيش از سفيده بامداد بسلماس تاخته جنگ‌كنان به شهر درآمدند و امير تومان و سپاه او را نيز شكسته بازپس گردانيدند . بدينسان سلماس گشاده شده در آنجا انجمن برپا گرديد .\r\nدسته دوم بسركردگى قلعه وان‌باشى نامى بمراغه فرستاد شد كه در آنجا بيرق آزادى برافرازند و نيز غله ديوانى آنجا را روانه تبريز كنند . چون اين دسته با همه فيروزى كار ندانى از خود نمودند و آسيبها ديدند داستان آنان را جداگانه خواهيم آورد .\r\nدسته سوم بر سر مرند بود . چون پسر شجاع نظام راه پدر را ميپيمود و راهرا همچنان بسته داشته با مشروطه‌خواهان كينه و دشمنى بىاندازه مينمود ، سردار فرج آقاى زنوزى را كه از قفقاز آمده و ميان مجاهدان نامآور شده بود ، با گروهى از مجاهدان روانه كرد كه مرند را بگشايند ، و چون زنوز و جلفا كه از آنسوى مرند است ، در اين زمان در دست آزاديخواهان ميبود اينان از بيراهه خود را بزنوز رسانيده گروهى را هم از آنجا با خود برداشتند و آهنگ مرند كردند . از اينسو پسر شجاع نظام دليرى نشان داده آهنگ ايشان كرد . و تا يك فرسخ پيش رفت ، و در آنجا بمجاهدان برخورده جنگ سختى در ميانه روى داد . ولى مرنديان ايستادگى ننموده بازگشتند . پسر شجاع نظام بمرند درآمده و فردا كسان خود را برداشته بسوى خوى بگريخت ، از آنسوى مجاهدان كه تا اردكلو يك ميلى مرند رسيده بود مردم پيشواز نموده ايشان را به شهر آوردند . بدينسان مرند بدست آمده راه جلفا گشاده گرديد . اين جنگ روز يكشنبه يكم\r\n\r\n","description":"","footnote":"","page_name":" 805 ","page_number":837},
  {"content":"\r\n\r\nآذرماه ( 27 شوال ) بود « 1 » .\r\nبدينسان فيروزيها پى هم رخ ميداد . ليكن در همان هنگام برخى داستان‌هاى اندوه‌انگيزى نيز روى مىنمود . زيرا دشمنان مشروطه باز هم بيكار ننشسته دست از كينه‌جويى برنداشته بودند . از جمله ضرغام و برادرش سام كه همراه رحيمخان از كنار تبريز بقره‌داغ رفتند اين زمان با چندصد سوار همراه خود در چند فرسخى شهر ديه‌ها را يغما ميكردند و هر ديهى كه ايستادگى مىنمود با جنگ و كشتار به آنجا دست مىيافتند . يكى از آنها ديه مجونبار بود كه ارمنىنشين است و كليساى بزرگ و استوارى دارد . روز چهارشنبه بيستم آبان ( 16 شوال ) ناگهان گرد آنجا را گرفتند . ارمنيان بجنگ برخاسته هشت ساعت دليرانه ايستادگى كردند . ولى چون شماره سواران فزونتر مىبود سرانجام شكست يافتند و زنان و فرزندان خويش را بكليسا گرد آورده آبادى را براى تاراج به آنان واگزاردند .\r\nسواران ديه را يغما كردند و بكليسا چهار توپ زدند . ولى به آنجا دست نيافتند . در اين پيش‌آمد هيجده تن از ارمنيان ( سه زن و پانزده مرد ) كشته شده ده تن زخمى گرديدند . از سواران نيز دسته‌اى به خاك افتادند .\r\n\r\nآرامش و سامان در درون شهر\r\nدر آن هنگام كه آن فيروزيها و اين ناگواريها در بيرون رخ ميداد در درون تبريز آرامش و سامان بىمانندى فرمانروا مىبود و مردم از هرباره در خوشى مىبودند . نان و خواربار نيز فراوان يافت ميشد . آن شهرى كه يك ماه پيش پر بيم‌ترين شهرهاى ايران شمرده ميشد كنون ايمن‌ترين شهرى مىبود . در اين باره چه بهتر كه نوشته‌هاى كتاب آبى را بگواهى آورم . مستر راتسلاو جنرال كنسول انگليس در نامه خود بسفيرشان در بيست و هفتم آبان ( 23 شوال ) چنين مينويسد -\r\n« در درون شهر ايمنى هرچه بهتر برپاست ، و راستى كوى مسيحان و بيگانگان » « چندان ايمن و آسوده است كه تاكنون هرگز نبوده . . . همه بيگانگان از رفتار و كردار » « آزاديخواهان در اين چندگاهه شورش خوشنودى مينمايند . جز روسيان كسى سخن از » « ترس نميراند . »\r\nتنها خرده‌اى كه نماينده بريتانى به آزاديخواهان تبريز گرفته داستان « اعانه » است كه با زور و سختى از توانگران گرفته ميشد . در اين باره در روزنامه « ناله ملت » نيز نوشته شده ، و خود مشروطه‌خواهان پوشيده نميداشتند كه در آن باره سختى بسيار مىكنند . چه اين سختى ناچارى ميبود . آنهمه دررفت جنگ را كه بايستى دهد ؟ . . از آنسوى گله و ناله از برخى توانگران كه بدخواه مشروطه مىبودند سر ميزد . ديگران خودخواهان مشروطه ميبودند و بدلخواه پول ميپرداختند . زيرا گذشته از مشروطه‌خواهى اين ميدانستند\r\n\r\n\r\n","description":"","footnote":"\r\n( 1 ) در پاره يادداشت‌ها 28 شوال نوشته‌اند . ولى گويا روز درآمدن مجاهدان را بمرند خواسته باشند .\r\n","page_name":" 806 ","page_number":838},
  {"content":"\r\n\r\nكه اگر جلوگيرى مجاهدان نباشد سواران قره‌داغ و مرند و اردبيل به شهر دست يافته آتش بهستى آنان مىزنند و گزندهاى بدتر ديگر رسانند .\r\nنيز مستر راتسلاو در نامه خود گله اجلال الملك را « از كارهاى خودسرانه باقر خان » مينويسد . در اين باره در روزنامه شمس استانبول نيز سخنانى نوشته ميشد . اجلال الملك كه در آغاز جنگ بجان خود ترسيده و بكونسول‌خانه روس پناهيده و سپس در سايه جانبازيهاى ستار خان و باقر خان ايمنى يافته بلكه بفرمانروايى نيز رسيده بود . همانا چشم ميداشته است كه ستار خان و باقر خان خود را زيردست او شمارند و از او دستور گيرند .\r\nيكى از داستانهاى شگفت پ 253 ميرزا اسماعيل خان يكانى ( از آزاديخواهان بنام ) ( اين پيكره در استانبول در هنگام كوچ برداشته شده ) تاريخ مشروطه ايران همينست كه دسته بزرگى از درباريان كهن و از ديگران ، كه بميان مشروطه‌خواهان آمده بودند ، يگانه كار خود فرمانروايى و آقايى ميدانستند ، و اين بود به هيچ كوششى برنخاسته ديگران را وا - ميداشتند ، و هر زمان كه بيمى پديدار ميگرديد خود را بكنار كشيده ميدان را بمجاهدان و كوشندگان باز ميگزاردند . ليكن همين كه بيم از جلو برميخاست و زمينه بفرمانروائى آماده ميگرديد بيدرنگ خود را بميان ميانداختند و كوشندگان را بكنار زده رشته كارها را بدست خود ميگرفتند . بلكه زبان باز كرده ايرادها به آن كوشندگان ميگرفتند . همين اكنون كه در تبريز جنگ و خونريزى ميرفت ، در تهران يكدسته از حاجى سيد نصر اللّه تقوى و حسينقلى نواب و مشير الدوله و مؤتمن الملك و تقيزاده و ميرزا على اكبر خان دهخدا و ديگران ، ناشكيبانه چشم‌براه ميداشتند كه زمينه آماده گردد و باز آنان پا بميان گزارند و رشته را بدست گرفته مشروطه را راه برند .\r\nصدها از اين كسان در ميان ميبودند .\r\nما در نوشته‌هاى خود اينان را ميوه‌چين ميناميم . زيرا داستان ايشان داستان كسيست كه در همسايگى او باغبانى باشد ، و آن باغبان رنجها كشد و درختى پرورد ، ولى\r\n\r\n","description":"","footnote":"","page_name":" 807 ","page_number":839},
  {"content":"\r\n\r\nهمين كه زمان ميوه‌دارى رسيد اين پا بجلو گزارده و باغبان را كنار زده خود بچيدن ميوه پردازد .\r\nچنان كه نامش را برديم يكى از اين ميوه‌چينان تقيزاده مىبود . اينمرد را ديديم كه روز بمباران مجلس آن ناشايستگى را از خود نشان داد . و سپس نيز بسفارت انگليس پناهيده خوار و زبون از ايران بيرون رفته يكسره آهنگ لندن كرد . در اين چند ماه كه در تبريز آن كوششها و خونريزيها رفت او در لندن مىنشست . ولى همين كه تبريز از دولتيان پيراسته گرديده در شهر ايمنى رخ داد ، از لندن بيرون آمده . گويا در آذرماه بود كه خود را بتبريز رسانيد . اين شگفتتر كه بجاى آنكه از كوششهاى سردستگان و مجاهدان خشنودى نمايد و او نيز گرهى از كار بگشايد از همان آغاز رسيدن ، خشكه پارسايى از خود نشان داده بستار خان و مجاهدان ايرادها ميگرفت . بستار خان چنين گفته بود : « فرج آقا در مرند شراب مىخورد » . ستار خان گفته بود . « من فرج آقا را براى پيش‌نمازى نفرستاده‌ام »\r\nدر تبريز در آنزمان آگاهى از رفتار ناشايست او در پيشامد بمباران نيافته بودند ، و او را يكى از سران بيباك مشروطه‌خواهى شمارده پاس بسيار مىداشتند ، و كارها ازو مىبيوسيدند . ولى او خودخواهانه كناره جسته در خانه مىنشست و از پشت پرده بكارشكنى مىكوشيد . يكى از بهانه‌هايى كه پيدا كرده بود اينكه مجاهدان خانه تاراج مىكنند .\r\nچنان كه گفته‌ايم مجاهدان ( آنان كه از نخست اين نام را پذيرفته بودند ) بيشترشان مردان پاكدامن و بىنيازى ميبودند كه هيچگاه دست بداراك كس نزدندى و از ديگران نيز بجلوگيرى كوشيدندى . چنان كه چهار ماه بيشتر بخش بزرگى از بازار در دست اينان مىبود كه اگر خواستندى دكان‌ها را باز كرده پول و كالاى فراوان برداشتندى . ( چنان كه دولتيان ميكردند ) ولى شنيده نشد كه بيك دكانى دستبرد زده باشند . ليكن حاجى ميرزا حسن و امامجمعه و ميرهاشم و ديگران كه در اسلاميه نشسته ، و خود آنان سوارانرا بتاراج شهر ميفرستادند مجاهدان كه خانه‌هاى آنانرا تاراج كردند جاى هيچ ايرادى نمىبود .\r\nدر جنگ چنان كه دشمن را كشند داراكش را هم تاراج كنند . اين تاراج كردن از يكسو پروبال دشمن را كندن است و از يكسو مايه دلخنكى جنگندگان تواند بود .\r\nولى تقيزاده همين را دستاويزى ساخته بستار خان و باقر خان بد ميگفت ، و بدينسان يكدسته را از آنان جدا گردانيده بسر خود گرد ميآورد . حيدر عمواغلى كه از تهران با وى بهمبستگى ميداشت ، در اينجا نيز به او پيوسته در نهان با ستار خان دشمنى مينمود .\r\nبدتر از همه اينها آنكه ميرزا محمد عليخان تربيت كه از خويشان تقيزاده ، و از افزارهاى دست او مىبود ، و او نيز همچون تقيزاده بلندن و كانونهاى سياسى آنجا راه ميداشت ، و بتازگى از آنجا بازگشته در تبريز ميزيست ، او هم با ستار خان دشمنى مىكرد\r\n\r\n","description":"","footnote":"","page_name":" 808 ","page_number":840},
  {"content":"\r\n\r\nو ما مىبينيم نامه‌اى به پروفسور براون نوشته كه نكوهش بسيار از ستار خان و كارهايش كرده ، و او را « لوتى » و « تاراجگر » و « قره‌داغى » خوانده و از براون خواهش كرده كه چيزى در ستايش او ننويسد ، و در پايان نامه تقيزاده را گواه گفته‌هاى خود نشانداده كه پيداست با دستور او نوشته ، و براون ترجمه اين نامه را در آخرهاى كتاب خود آورده است « 1 »\r\nبايد دانست تقيزاده و تربيت و چند تن ديگرى ، گذشته از خودخواهى كه دامنگيرشان شده به اين كارشكنيها واميداشت ، انگيزه ديگرى در كارشان مىبود ، با آمد و رفتى كه آنان بلندن ميكردند ، و همچون كبوتر دو برجه گاهى در آنجا و گاهى در اينجا ميزيستند ، ناچار مىبودند كه پيروى از سهشهاى مردان سياسى انگليس نمايند ، و بدگويى از مجاهدان كه يكدسته جانبازانى ميبودند دريغ نگويند .\r\nبهر حال ستار خان با آن بيسواديش جربزه نيكى از خود نشان ميداد و رفتار بسيار ستوده ميكرد ، و درخور آن خورده‌گيريها كه ميشد نمىبود ، باقر خان هم اگرچه برخى درشتخوييها ازو سر ميزد ، رويهمرفته رفتار و كردارش درخور ستايش مىبود .\r\nاگر ما بخواهيم اندازه نيك‌رفتارى آزاديخواهان را بدانيم بايد به ياد آوريم ، كه در اينهنگام چهل هزار تن كم‌وبيش بنام مجاهد در آذربايجان مىبودند . در خود تبريز شماره‌شان از بيست هزار مىگذشت . پيداست كه در ميان اينهمه مردان كسان بدكردار و مردم آزار نيز مىبودند ، و ناچارى مىبود كه برخى كارهاى زشت از ايشان سرزند ، چيزى كه هست ستار خان و باقر خان و ديگر سردستگان و پيشروان تا ميتوانستند جلو ميگرفتند . داستان قلعه وان‌باشى و دستگيرى او را كه يك نمونه از رفتار ستار خان و ديگر سران با بدكردارانست خواهيم آورد . همانسالاربك تفنگچى كه سى و چهار قران پول از كسى ستده بود پس از كيفر دادن او را بيرون گردانيد و پول را به خود آنكس پس فرستاد . مجاهدان قفقاز با آن جايگاهى كه ميداشتند يكى از ايشان دخترى را فريفته و برده و نگه داشته بود چون دانسته شد مجاهدان به او برآشفتند ، و با دستور ستار خان دستگيرش گردانيده بانجمن سپردند كه پس از رسيدگى تيربارانش كردند . از اين گونه داستانها فراوانست .\r\nدر سايه اين نيك رفتاريها بود كه ستار خان اگر گاهى بيرون ميآمد مردم با شادى بسيار بتماشايش ميايستادند و در چندجا گوسفند زير پايش سر ميبريدند .\r\nاز سخن خود دور نيفتيم : يكى از پيش‌آمدهاى آبانماه بود كه از استانبول ايرانيان نشانى ( يا مدالى ) براى ستار خان فرستاده بودند ، و ميرتقى قلج با موزيك و شادى آن را بامير خيز برده به سينه او زد .\r\n\r\n\r\n","description":"","footnote":"\r\n( 1 ) آن نامه بىنام چاپ شده . ولى ما ميدانيم كه نويسنده‌اش تربيت بوده .\r\n","page_name":" 809 ","page_number":841},
  {"content":"\r\n\r\nنيز در آخرهاى اين ماه ، چون چهلم حسينخان بود بزم سوگوارى باشكوهى بنام او و ملاامامويردى و شريف‌زاده و مشهدى اسماعيل ميابى و ديگر كشتگان آزادى برپا گردانيدند .\r\nنيز در آخرهاى اين ماه ميرزا احمد عمارلو با دو تن ديگر از طلبه‌هاى نجف ، بنام نمايندگى از حاجى سيد على كه همچنان در خانقين مىنشست به تبريز رسيدند .\r\n\r\nگشادن خوى\r\nبدينسان ابانماه بپايان رسيد . در آذر كه سرما آغاز كرده گاهى برف نيز ميباريد شكست و فيروزى توأم بودند . يكى از فيروزيها گشادن خوى بود كه به آسانى انجام گرفت . چنان كه نوشته‌ايم پيش از بمباران مجلس ، خوى يكى از كانونهاى آزاديخواهى شمرده ميشد . ولى چون مجلس بمباران يافت دستگاه پ 254 قوچعليخان ( اين پيكره ديرتر از آنزمان برداشته شده ) مشروطه از آنجا نيز برچيده شد ، و اقبال - السلطنه امير امجد نامى را با يكدسته از كردان بفرمانروايى آنجا فرستاد . از سرگذشت مجاهدان و آزاديخواهان آنجا و دژرفتارى كردان با آنان آگاهى روشنى نيافته‌ايم . جز اينكه ميرزا حسين طبيب كه يكى از مشروطه‌خواهان شناخته ميشد او را نيز دستگير كرده بزندان سپردند ، و چون ميخواستند فردا او را به دهان توپ گزارده تكه‌هاى تنش را به هوا پرانند ، مرد غيرتمند شبانه در زندان خود را كشت و از يكچنان مرك دردناكى آسوده گردانيد . يكى از كشتگان راه آزادى اوست .\r\nبهر حال خوى و سلماس و آن پيرامونها نيز بدست دولتيان افتاده ، امير امجد بنام\r\n\r\n","description":"","footnote":"","page_name":" 810 ","page_number":842},
  {"content":"\r\n\r\nاقبال السلطنه در آنها بفرمانروايى برخاست ، و مىبود تا چنان كه گفتيم مجاهدان در آبانماه بسلماس دست يافتند . اقبال السلطنه چون از چگونگى آگاهى يافت آن را برنتافته ، سپاهى از ماكو بسركردگى عزو خان و اسماعيل آقا ( سيمكو ) و نعمت اللّه خان ايلخانى بر سر مجاهدان فرستاد ، و اين سپاه كه سه هزار تن سواره و پياده را دربر ميداشت ، آهنگ سلماس كرده در جنگى كه در ميانه آنجا و خوى روى داد ، پس از خونريزى بسيار مجاهدان را شكستند و بازپس گردانيدند ، كه بدز ديلمقان پناهيده به نگهدارى خود پرداختند . عزو خان نيز در كهنه شهر ، در برابر آنان لشگرگاه زد و كسان او در آن پيرامونها بتاراج و ويران كردن پرداختند . بدينسان كار بمجاهدان سخت گرديد . ليكن در همانروزها آوازه رسيدن ميرزا نور اللّه خان و قوچعليخان از سوى مرند پراكنده گرديده ، عزو خان با مجاهدان بگفتگوى آشتى پرداخت و در آن ميان سپاه خود را بيرون برد .\r\nاما سپاه مرند آنان بخوى تاخته با يك دليرى آنجا را بگشادند و چون خود ميرزا نور اللّه خان در اين باره يادداشتى بنزد نويسنده فرستاده كوتاهشده آن را در پايين ميآوريم .\r\nمىگويد : كميته « اجتماعيون عاميون » و « انجمن ايرانيان » در باكو به اين شدند كه خوى را بگشايند و مرا با ابراهيم آقا براى اين كار برگزيدند . من با دستور كميته از باكو روانه گرديده بجلفا رسيدم . ابراهيم آقا با دسته‌اى در علمدار ( نزديكى جلفا ) نشسته از ترس يكانيان كه در سر راه ميبودند پيش رفتن نمىياراستند . قوچعليخان يكانى با برادرانش بخشعليخان و شير عليخان كه بيست ساله و هفده ساله مىبودند ، از سوى امير امجد نگه‌دارى راه جلفا و خوى را ميداشتند و در جلفا مىنشستند . من با ايشان بگفتگو پرداختم و هر سه را هوادار آزادى گردانيدم . آنان با ما پيمان همدستى بسته براى كار آماده گرديدند .\r\nپس از اين آمادگى باهم بسكالش نشسته چنين نهاديم كه « ايواغلى » را كه شهركى در چهار فرسخى خوى مىباشد بگشاييم . و از آنجا نقشه گشادن خوى را بكشيم ، و از روى اين نهش ابراهيم آقا را با يكدسته در علمدار گزارده من با قوچعليخان همراه خليل خان هرزندى و مشهدى اسماعيل گرگرى و عباس خان علمدارى ، كه هركدام بيست و سى تن گرد سر ميداشتند ، روانه گرديديم . شب را در قره‌بولاغ سه فرسخى ( ايواغلى ) خوابيده بامدادان راه افتاديم . و يكسره « بايواغلى » تاخته با اندك جنگى آنجا را بدست آورديم و نشيمن كرديم .\r\nبخشعلى خان را با دويست تن در سر راه خوى يكفرسخى بپاسبانى گزارده بوديم .\r\nيكدسته هزار تن كمابيش از خوى بر سر او آمدند و جنگ سختى در آنجا رخ داد . بخشعليخان دليرانه ايستادگى نمود و اراپنسو نيز كمك برايش فرستاديم . در نتيجه دشمن شكست يافته پس نشست . ليكن همه ديه‌هاى پيرامون ايواغلى را گرفته بودند . ما پس از سكالش\r\n\r\n","description":"","footnote":"","page_name":" 811 ","page_number":843},
  {"content":"\r\n\r\nدويست و پنجاه تن از دليران مجاهدان را برگزيده از بيراهه خود را به ديزجدز كه ميانه سلماس و خوى نهاده است رسانيديم ، و از آنجا پس از اندكى آسايش شبانه آهنگ خوى كرديم ، و چون ميدانستيم امير امجد و ديگران آگاهى نيافته‌اند و شبانه همگى در خوابند ، يكسره خود را به نزديكى شهر رسانيده از ديوار در كه بلند مىبود بالا رفته بيكبار هياهو بلند كرديم ، و بدانسان به شهر ريخته آنجا را بدست گرفتيم . امير امجد با يك پيراهن و زيرشلوارى از سوراخ ديوار خود را بيرون انداخته گريخته بود\r\nبارى شب هفدهم آذرماه ( 13 ذو القعده ) بود كه مجاهدان بدينسان به آسانى بخوى دست يافتند . چنان كه گفتيم فرمانده اين سپاه ميرزا نور اللّه خان و قوچعليخان ميبودند كه با يكانيان به اين كار پرداختند . شادروان بخشعليخان با همه كمسالى در اين جنگها دليرى بسيار از خود مىنمود ، و از همان هنگام نام‌آور گرديد . فرداى آن روز كسانى را از سر - شناسان بدخواهان كشته و خانه‌هايى را نيز تاراج كردند .\r\nنيز همان روز عزو خان و ديگران كه از سلماس بازميگشتند در بيرون خوى ناآگاهان با مجاهدان برخوردند ، و در ميانه جنگ درگرفته از ماكوييان كسانى كشته شدند ، و عزو خان در اينجا نيز شكست خورده توپ و قورخانه را گزارده خود با همراهان ، با رسوايى بيرون رفتند .\r\nاين فيروزى ديگرى براى مشروطه‌خواهان بود و چنان كه خواهيم ديد از اينهنگام خوى بار ديگر كانون آزادى گرديد ، و تا پايان جنگهاى تبريز هميشه در آنجا نيز جنگهايى با ماكوييان در ميان ميبود .\r\nدر همان روزها در سايه اين فيروزيهاى آزاديخواهان ، در ارومى نيز جنبش پيدا شده حاجى محتشم السلطنه ، آن مرد دوروى پست نهاد انجمن را در آنجا باز نمود . ولى اين تا زمانى بود كه تبريزيان دست به بيرون مىداشتند . سپس كه شهر دوباره بتنگنا افتاد او نيز دوباره انجمن را بست .\r\n\r\nشب حسن دلى\r\nچنان كه گفته‌ايم عين الدوله پس از كناره جستن و تا قزلجه ميدان رفتن ، دوباره به كار آمده با سپاهى كه پيش ميبود و از تهران تازه مىرسيد ، بار ديگر بواسمنج آمد و در آنجا بيوسان نشست كه لشگرهاى ديگرى نيز برسد . در آنهنگام كه تبريزيان دسته‌هاى مجاهدان را به اين شهر و آنشهر مىفرستادند و مرند و سلماس و خوى و مراغه را مىگشادند ، و از پيرامونهاى شهر غله كشيده مىآوردند ، عين الدوله همچنان در واسمنج مىنشست ، و تماشا ميكرد ، و چنان كه شيوه او ميبود كه در زمان ناتوانى سخن از آشتى بميان آوردى ، گاهى پيامهاى نيك‌خواهانه مىفرستاد و چنين وامىنمود كه به جنگ و خونريزى خرسندى نمىدارد .\r\nدر اين هنگام در لشگر او گذشته از ديگران يكدسته قزاق با توپخانه و آمادگى مىبودند . داستان اين قزاقان آنست كه چون عين الدوله با فشار محمد عليميرزا التماتوم\r\n\r\n","description":"","footnote":"","page_name":" 812 ","page_number":844},
  {"content":"\r\n\r\nپ 255 ستار خان با پيرامونيان خود به تبريز داد و سپس روز سوم مهر به آن جنگ برخاسته كارى از پيش نبرد ، محمد عليميرزا از عين الدوله نوميد گرديده ، از آنجا كه پشتگرميش به بريكاد قزاق مىبود و آنان را در همه‌جا گره‌گشا مىپنداشت ، چهارصد تن قزاق را با شش دستگاه توپ بفرماندارى ميرپنجه كاظم آقا ( برادر قاسم آقا و على آقا ) روانه آذربايجان گردانيد . اينان روز بيستم مهر ( همان روزيكه در تبريز با دوچى آخرين جنگ مىرفت ) باشكوهى از تهران راه افتادند ، و در هنگام بيرون آمدن ، لياخوف گفتارى به آنان راند ، در اين زمينه كه او چون ديده شاه از پيشامد تبريز سخت اندوهناكست به گردن گرفته كه گرفتارى تبريز را از ميان\r\n\r\n","description":"","footnote":"","page_name":" 813 ","page_number":845},
  {"content":"\r\n\r\nبردارد ، و چون سياست جلوگير رفتن خود او است اين دسته را ميفرستد كه با دليريهاى هميشگى خود به كار پيشرفت دهند ، و اين گفتار او بود كه بروزنامه‌هاى انگليسى افتاد و تا چندى سخنانى درباره آن ميرفت .\r\nبهر حال اين دسته بباسمنج رسيده در لشگر عين الدوله مىبودند ، و چنان كه گفتيم عين الدوله دست به كار نزده با سخنان دو رويانه روز مىگزاشت . تبريزيان نيز به كارهاى ديگرى پرداخته پرواى او نميداشتند . مگر يك بار شادروان حاجى حسين خان مارالانى ، چون نزديك بباسمنج مىبود ، شبانه بلشگرگاه دولتى تاخت و با شليك و هياهو آشوبى بميان دولتيان انداخت ، و چنان كه مىگويند چند تن را كشت و چند تن را دستگير كرده به شهر آورد .\r\nاين كار حاج حسين خان ترس عين الدوله را بيشتر گردانيد ، و اينست كه بگفتگوى آشتى بيشتر پرداخت و كسانى را بميانجيگرى برانگيخت . ليكن گفته‌هايش ارجى نداشت و آزاديخواهان اين مىدانستند كه كارى بدست او نيست و محمد عليميرزا تا تواند دست از جنگ برنداشته سر بمشروطه نخواهد آورد . چنانچه در همان هنگام پياپى سواره و سرباز و توپ و قورخانه از تهران روانه ميساخت . از اينرو ميرهاشم خان با سالار گفتگو كردند كه فريب عين الدوله را نخورده تا لشگرها برو گرد نيامده بر سرش تازند و باشد كه او را از باسمنج بيرون رانند . در اين باره سردار نيز همداستان گرديد ، اينست بسيج كار را كرده شب شانزدهم آذر ( 12 ذو القعده ) با همه سرما و يخ‌بندان دسته‌هايى را برگزيده روانه كردند . از جمله آيدين پاشا با دسته‌اى از نارنجك‌اندازان از امير خيز فرستاده گرديد باينان چنين دستور دادند كه آهسته و آرام راه پيموده خود را تا باسمنج رسانند ، و در آنجا ناگهان بجنگ و شليك پردازند . از تبريز تا باسمنج دو فرسنگ بيشتر است . مجاهدان اين راه را بخاموشى و آرامى پيمودند و تا گورستان باسمنج كه آغاز لشگرگاه و توپى در آنجا نهاده بودند پيش رفتند ، ليكن دسته پيشرو كه سركرده ايشان حسن دلى نام مى - داشت اينمرد بسيار بىباك و اين هنگام مست نيز مىبود . از اينرو همين كه بتوپ نزديك رسيد بدمستى آغاز كرد و بر روى توپ سوار شده با فرياد و غوغا بمجاهدان دستور داد :\r\n« توپ را بكشيد » ، و چنان كه ميگويند توپچى را با گلوله از پا انداخت . بهياهوى او دولتيان بيدار شده بهم برآمدند و هراسناك بكوشش برخاستند و شيپور كشيده به جنگ پرداختند ، و بيك شليك چند تن از مجاهدان به خاك افتادند . خود حسن دلى به روى توپ تير خورده بدرود زندگى گفت . مجاهدان پاسخ شليك را دادند ولى جاى ايستادن نديده روى برگردانيدند . در همان هنگام توپچى خود را بتوپ رسانيده و بگلوله افشانى پرداخت . چنان كه دسته‌اى از مجاهدان در ميان رودخانه و بر سر راه از پا افتادند و ديگران زخمى و خون‌آلود خود را رها نمودند . كسانى به نعمت‌آباد شتافته شب را در آنجا بسر دادند . ديگران خود را به شهر رسانيدند . دسته‌هايى كه از پشت سر ميآمدند چگونگى\r\n\r\n","description":"","footnote":"","page_name":" 814 ","page_number":846},
  {"content":"\r\n\r\nرا دانسته از راه بازگشتند . بدينسان تلاشها بيهوده گرديده آن همه جانها نيز نابود شد . از آنسوى در لشگر عين الدوله ميزپنجه كاظم آقا از سرش تير خورده همان دم جان سپرد و جنازه او را بتهران بازگردانيدند . چنان كه نوشته‌اند چهل تن كمابيش در اين جنگ كشته يا زخمى شد ، و با آنكه مجاهدان بنقشه خود پيشرفت دادن نتوانستند ، باز لشكر عين الدوله سخت بهم خورد كه اگر قزاقها نبودندى ديگران همگى از هم پراكنده هر كسى بسويى گريختى .\r\nاز اين پس دولتيان هوشيار افتاده بنگهدارى خود كوشيدند ، و چون دسته‌دسته سپاه از تهران ميرسيد بسنگربندى پرداخته در برابر سنگرهاى خيابان و مارالان در سارى داغ و آن كنارها سنگر پديد آوردند . در اين هنگام در بسيارى از شهرها جنبش نمودار شده بيم برآشفتگى ميرفت . از جمله در تهران دسته‌بنديها شده مردم آماده شورش ميبودند . در رشت گروهى از آزاديخواهان در كونسولگرى عثمانى نشيمن ميداشتند .\r\nدر تالش از ديرباز جنگ و خونريزى پيش ميرفت . در خراسان شورش آغاز ميشد . از هر سو دشمنى بشاه قاجار مينمودند . ولى محمد عليميرزا بهيچيكى پروا ننموده تنها به تبريز مىپرداخت و پياپى سپاه و برگ و ساز بآذربايجان ميفرستاد . در روزنامه اقيانوس در همين روزها فهرستى از لشكرهايى كه بآذربايجان فرستاده ميشد ياد كرده كه ما آن را در اينجا ميآورديم :\r\n\r\nعده سپاه نصرت پناه كه مأمور آذربايجان شده‌اند\r\n« ( 1 ) سوارهء بختيارى كه براى تهيه آذوقه جلوتر رفته‌اند 250 نفر ( 2 ) فوج دماوند بسركردگى جناب انتخاب الدوله ( 3 ) فوج فدوى و فوج مخبران و همدان بسركردگى جنابان سردار اكرم و منصور الدوله ( 4 ) توپخانه دو باطرى بسركردگى جناب ناصر الممالك ( 5 ) فوج فراهان بسركردگى جناب ناصر الدوله ( 6 ) ايضا سواره بختيارى 350 نفر ( 7 ) سواره قزوينى بسركردگى جناب غياث نظام ( 8 ) اردوى مراغه بسردارى جناب شجاع الدوله سردار مقتدر ( 9 ) اردوى قراجه‌داغ بسردارى جناب سردار نصرت ( 10 ) اردوى قزاق بفرماندهى جناب كاظم آقا .\r\nرياست سواره كليه با جناب سردار ظفر است و رياست بياده با جناب سردار ارشد .\r\nامارت كل قشون و اردوى حاضر تبريز كه در تحت رياست جنابان امير معزز و سالار جنگ است با جناب اجل آقاى امير افخم است . تمام رؤسا و سركردگان و فرماندهان كلا در تحت امر و فرمان حضرت مستطاب اشرف امجد و الا بندگان شاهزاده عين الدوله فرمان - رواى كل مملكت آذربايجان دامت شوكته ميباشند .\r\nبموجب خبر تلگرافى جناب اقبال السلطنه ماكويى سه اردو حركت داده است كه يكى بخوى و ديگرى بمرند و سومى بصوفيان رسيده است و سركردگى آنها با جنابان سالار مكرم و ايلخانيست »\r\n\r\n","description":"","footnote":"","page_name":" 815 ","page_number":847},
  {"content":"\r\n\r\nاين سركردگان هر يكى با سپاه خود پس‌وپيش بباسمنج درميآمدند . از جمله شجاع الدوله ( حاجى صمد خان ) در چهاردهم آذر ( 10 ذى القعده ) چاپارى از تهران رسيده پس از ديدن عين الدوله روانه مراغه گرديد كه سوار و سرباز از آنجا گرد آورد و خواهيم ديد بچه كارهايى پرداخت .\r\nيك كارى كه در همان روزها در تبريز رخداد و مىبايد در اينجا بنويسيم اين بود كه برخى از نمايندگان انجمن بكنار رفتند و دوباره دوازده تن كه در پايين ياد ميكنيم ، از سوى كميسيون اعانه و سران آزادى ، برگزيده شدند و ستار خان و باقر خان نيز پيروى از مردم نموده خرسندى نشان دادند . اينك نامهاى دوازده تن كه ميشماريم :\r\nميرزا محمد تقى طباطبايى ، شيخ محمد خيابانى ، مشير السادات ، شيخ اسمعيل هشترودى ، حاجى شيخ على اصغر ، ميرزا اسماعيل نوبرى ، ميرزا حسين واعظ ، حاجى مهدى آقا ، حاجى ميرزا علينقى گنجه‌اى ، حاجى ميرزا ابراهيم تاهباز ، مشهدى محمد على مطبعه ، حاجى ميرمحمد على اصفهانى . ميرزا محمد تقى اين بار نيز رييس برگزيده شد .\r\n\r\nداستان مراغه\r\nچنان كه در پيش گفتيم قلعه وانباشى نامى را همراه آقا ميركريم با دسته تفنگچى روانه مراغه كردند كه غله آنجا را به شهر باز كنند .\r\nنيز مردم را پ 256 عين الدوله بمشروطه خوانند . اينان نخست به بناب رسيدند . در آنجا مردم پيشواز باشكوهى كردند و چون دو روز در آنجا ماندند روانه گرديده در بيست و پنجم آبان ( 21 شوال ) بمراغه رسيدند . مراغيان نيز پيشواز كرده پذيرايى كردند و خواه و ناخواه سر بمشروطه فرود آوردند .\r\nحسام نظام نامى بحكمرانى گمارده شده انجمنى برپا گرديد . حاج ميرزا محمد حسن مقدس كه ملاى پارساى گوشه‌نشينى ميبود او را هم بانجمن آوردند . هر روز در مسجد حجة الاسلام مردم گرد مىآمدند و بر منبر ستايش از مشروطه ميشد .\r\nدر اينميان قلعه وانباشى و كسانى از همراهان او دست از آستين در آورده آزار بمردم دريغ نمىگفتند ،\r\n\r\n","description":"","footnote":"","page_name":" 816 ","page_number":848},
  {"content":"\r\n\r\nو از توانگران بهر دستاويز پول ميگرفتند . با آنكه دم از آزاديخواهى ميزدند بر مردم چيرگى مينمودند . تو گويى شهر را با شمشير گشاده‌اند از آزار و تاراج باز نميايستادند .\r\nمراغيان آنچه از مشروطه شنيده بودند از اينان وارونه آن را ديدند . اين بود زبان بگله و بدگويى باز كردند .\r\nدر مراغه خانواده حاجى كبير آقا بدخواه مشروطه مىبودند ، و چون ميانه آن خانواده و پيروانشان با مقدس و پيروانش كينه و دشمنى در ميان مىبود ، در اينهنگام ، بانگيزش اينان يا بهر انگيزه ديگرى ، مجاهدان بكينه‌جويى از آن خانواده برخاستند ، و حاجى ميرزا ابو الفضل و ميرزا محمد پسران حاجى كبير آقا را با گلوله زخمى گردانيدند . اين بدرفتارى دشمنى مراغيان را بيشتر گردانيد .\r\nدر همان هنگام آگاهى رسيد كه سيف العلماى بنابى كه از بدخواهان بزرگ مشروطه و خود در آن پيرامونها داراى جايگاهى ميبود ، بهمدستى ديه‌داران و ديگران ، از آمدن مجاهدان بمراغه و از رفتار بد آنان بترس افتاده ابو طالب خان چاردولى را براى باز - گردانيدن مجاهدان به تبريز ، به كار برانگيخته‌اند . و او با دسته‌اى از سواران خود بنزديكيهاى بناب آمده و در آنجا دسته‌هاى ديگرى به او پيوسته‌اند و گروه انبوهى پديد آمده ، و آنان آهنگ مراغه ميدارند .\r\nاز اين آگاهى مشروطه‌خواهان مراغه بترس افتادند ، و مجاهدان براى نزديك بودن به تبريز يا بهر انديشه ديگرى ، آهنگ بناب كرده و از مراغه بيرون آمدند . ميرآقا صدر السادات كه از مشروطه‌خواهان مراغه مىبود با يكدسته تفنگچى با آنان همراهى نمود چون به بناب رسيدند مشروطه‌خواهان آنجا ، از احد خان و حاجى سيف اللّه و ديگران به پذيرايى برخاستند ، و چون شماره مجاهدان از تبريزى و مراغه‌اى بيش از دويست تن نبوده ، در حالى كه شماره دولتيان كه بگرد سر ابو طالب خان چاردولى ميبودند ده هزار تن گفته ميشد . از اينرو كسانى بهتر دانستند ، پيشامد را با گفتگو بپايان رسانند . ولى نتيجه نداد ، و چون دولتيان گرد بناب را فراگرفتند ناچار جنگ آغاز گرديد . سه روز مجاهدان ايستادگى كردند ، ولى چون شماره‌شان بسيار كم مىبود ، و از اينسوى پيروان سيف العلما از درون شهر يارى دولتيان ميكردند ، مجاهدان بيش از آن ايستادن نيارسته شبانه راه تبريز را پيش گرفته خود را بيرون انداختند . فردا دولتيان بدرون بناب ريخته خانه‌هاى احد خان و حاجى سيف اللّه و ديگران را تاراج كردند . اين پيشامد در آغازهاى آذرماه و نخست داستان اندوه‌انگيزى بود كه در آن ماه رخداد .\r\nپيش از آن آگاهى از بدكاريهاى قلعه وانباشى و همدستانش به تبريز رسيده ، از انجمن با تلگراف آنان را بازپس خواسته بودند ، و چون اين آگاهى از گريختن ايشان از بناب رسيد ، سردار مشهدى محمد عليخان را بجلو ايشان فرستاد ، و او اسد آقا خان را برداشته و تا گوكان پيش رفته قلعه وان‌باشى را با چند تن از همراهانش دستگير كرده با بند تا\r\n\r\n","description":"","footnote":"","page_name":" 817 ","page_number":849},
  {"content":"\r\n\r\nتبريز آوردند . سردار دستور داد قلعه وان‌باشى را چوب زدند ، و همراهان ديگرش را بزندان سپردند تا در عدليه به كارهاى آنان رسيدگى شود . كالاهاى تاراجى در دست هركسى ميبود گرفته گرد آوردند .\r\nسپس با آگاهى انجمن ايالتى حاجى حسين ارومچى را كه يكى از بازرگانان مشروطه خواه مىبود برگزيد كه با يكدسته از آزاديخواهان روانه گردند ، و كالاهاى تاراجى را رسانيده از مردم دلجويى كنند . حاجى حسين روانه گرديده و چون به دو فرسخى مراغه رسيد خود در آنجا نشسته كسانش را به شهر فرستاد . آنان از مراغيان بدلجويى پرداختند و از گذشته آمرزش ميجستند و نتيجه نيكى بدست مىآمد .\r\n\r\nرسيدن حاجى صمد خان به مراغه\r\nليكن در آن ميان نامه‌اى از صمد خان بحسام نظام رسيد ، در اين زمينه كه از تهران بآهنگ مراغه بيرون آمده و تا ميانه رسيده ، و در آن نامه دستور ميداد كه اگر بتوانند آزاديخواهان را از مراغه بيرون رانند . چون صمد خان و خاندانش از سالها در مراغه فرمانفرمايى داشته سواران و سربازان آن پيرامون‌ها سپرده بايشان ميبود ، پيداست كه اين نامه چه نتيجه‌اى داد . و چگونه بدخواهان را شورانيده كار را بمشروطه‌خواهان سخت گردانيد .\r\nدر پى آن نامه ، روزى بامدادان محبلعيخان سركردهء « سواران ركاب » با سواران خود بتكان آمدند و در ميدان « خان حمامى » آماده جنگ ايستاده ، بميانجيگرى حسام - نظام بآزاديخواهان تبريزى پيام فرستادند كه بايد از شهر بيرون رويد . اينان جاى ايستادن نديدند و خواه و ناخواه از شهر بيرون آمدند .\r\nاز آنسوى دو سه روزى نگذشت كه حاجى صمد خان بمراغه رسيد . محمد عليميرزا به او لقب « شجاع الدوله » داده از تهران فرستاده بود كه بيايد و سواران و سربازان مراغه و آن پيرامونها را گرد آورد ، و بسر تبريز برد و ريشه مشروطه را براندازد ، و اين بود كه همين كه از راه رسيد دست به بيداد باز كرد . بويژه كه مشروطه‌خواهان با خاندان او بدى كرده دايى زادگانش ( همان پسران حاجى كبير آقا ) را زخمى كرده بودند .\r\nنخست كسى كه زهر خشم و كينه او را چشيد شادروان ميرزا محمد حسن مقدس بود .\r\nچون او را گرفته بنزد صمد خان آوردند دشنامهاى بسيارى گفت . سپس دستور داد دستار از سرش برداشتند و ريش و سبيلش را كندند ، و در آن سرماى يخ‌بندان زمستان توى حوض انداخته فراشان با چوبها چندان زدند ، كه پيرمرد پارسا بيكبار از توان افتاد ، و در حال جان كندن بيرونش آوردند و ريسمان به پايش بسته كشان‌كشان تا ميدان ملا رستم برده ، در آنجا از درخت نارون آويزان كردند . بدينسان پيرمرد پارسا را با شكنجه جان گزايى از زندگى بىبهره گردانيد .\r\nاين نمونه‌اى از دژخويى و بدنهادى صمد خان بود . از اين بيدادگرى ، مشروطه -\r\n\r\n","description":"","footnote":"","page_name":" 818 ","page_number":850},
  {"content":"\r\n\r\nخواهان مراغه كه بيشترشان تبريزيان آنجا مىبودند بجان خود ترسيدند و بيشترى پنهان شدند . ولى فراشهاى صمد خان پى آنان گرديده مىيافتند و مىكشيدند و بزندان برده زنجير بگردنشان مىزدند . از كسان بنام ميرزا عبد الحسين خان انصارى و ملا عبد الاحد - خان معلم و حاجى على چايچى و حاجى ميرزا حسن شكوهى و مشهدى على تبريزى و مشهدى صادق تبريزى و حاجى حميد تبريزى را گرفتند .\r\nداستان دستگير شدن پ 257 صمد خان اينان و رفتارى كه در دستگيرى با آنان مىرفت دلگداز است . « 1 » صمد خان باندازهء دژخيمى و خونخوارى آزمند و پول دوست نيز ميبود ، و اين مشروطه‌خواهان را كه گرفته بود ، از يكسو ميخواست كينه جويد و از يكسو ميكوشيد از توانگرانشان پول بگيرد . از اينرو حاجى حميد و حاجى على كه از بازرگانان توانگر ميبودند پس از چند روز زندان و بند ، هر يكى دو هزار و هفتصد تومان ( كه آن روز پول هنگفتى شمرده شدى ) داده خود را رها گردانيدند .\r\nديگران نيز هركدام با دادن پول و يا برانگيختن ميانجى رهايى يافته بيرون رفتند . تنها حاجى ميرزا حسن شكوهى و ميرزا عبد الحسين خان انصارى كارشان\r\n\r\n\r\n","description":"","footnote":"\r\n( 1 ) شادروان حاجى ميرزا حسن كتابچه‌اى در اين‌باره نوشته است .\r\n","page_name":" 819 ","page_number":851},
  {"content":"\r\n\r\nبدشوارى افتاد . صمد خان با اين دو تن ، كينه بسيار ميورزيد .\r\nحاجى ميرزا حسن گناهش رواج دادن بكتابهاى ابراهيم بيك و طالبوف و گفتار نوشتن بروزنامه حبل المتين مىبود . از اينرو پول بسيار گزافى ( ده هزار تومان ) ازو خواستند ، و چون نميداشت و نمىتوانست بدهد ، بنزد حسام نظامش بردند با دستور او ريش و سبيلش را كندند ، و سپس پاهايش را به چوب بسته بسيار زدند . اين گزند و شكنجه چند بار رخ داد ، و سرانجام پس از آمدوشد و ميانجيانى صمد خان بششهزار تومان خرسندى داد ، و در زير چوب نوشته از شكوهى گرفت ، و چون برادر و پسرش را نيز بزندان انداخته بودند خود شكوهى را نگه داشته آنان را آزاد گردانيدند كه بروند و با فروش كاچال و افزار و يا گرفتن وام ازين و از آن پول بسيجند .\r\nاما ميرزا عبد الحسين بسرگذشت مقدس دچار آمده او نيز با شكنجه كشته گرديد .\r\nشكوهى مينويسد : او مردى با دانش و فرهنگى ميبود و بمشروطه دلبستگى بسيار داشته در راه آن بسيار كوشيده بود . مينويسد : « بيچاره را از نزد اهل و عيالش گرفته بودند . سه چهار پسر صغير داشت كه از ترس بزندان نمىآمدند . يكروز با هزار سفارش و تأكيد يك پسر خود جلال نام را كه ده ساله بود بزندان آورد . پسر مىترسيد . به نزد خود خوانده مهربانى نمود و برويش خنديد . درحالىكه از دلش خون ميگريست .\r\nدلدارى به آن بچه داده روانه گردانيد . از ديدن اينحالت ما همگى بگريه افتاديم ، بسيار گريستيم .\r\nمرد غيرتمند ، همانا دانسته بوده كه سرگذشتش چه خواهد بود . زيرا فرداى آن روز با دستور صمد خان از زندان بيرونش بردند ، و لختش گردانيده بحوض يخ بسته انداختند ، و فراشان چوب و دكنك بدست گرفته پياپى زدند ، چندانكه از توان رفته بجان كندن افتاد . آنگاه ريسمان به پايش بسته كشان‌كشان بردند ، و در ميدان ملا رستم از درخت نارون آويزان گردانيدند . « 1 »\r\nحاجى ميرزا حسن و ديگران كه پول ميپرداختند ، بايستى در مراغه نيز نمانند و همگى بيرون روند . صمد خان دستور داده بود تبريزيان را در مراغه نگزارده بيرون رانند .\r\n\r\nجنگهاى شيرمين و سردرود\r\nدر همان هنگام ، صمد خان بگردآوردن سواره و سرباز ميكوشيد ، كه آهنگ تبريز كند . مردى كه در ساوجبلاغ در برابر سپاه بيگانه آن ناشايستگى را نشان داده شهرى را بىجنگ بعثمانيان سپرده بود « 2 » اكنون همه هوش و جربزه خود به كار انداخته ميكوشيد كه با آمادگى بسيارى براى كندن بنياد مشروطه بشتابد . چون دسته‌هايى از سواران\r\n\r\n\r\n","description":"","footnote":"\r\n( 1 ) همان درخت نيز اكنون پايدار است .\r\n( 2 ) بخش دوم صفحه 485 ديده شود .\r\n","page_name":" 820 ","page_number":852},
  {"content":"\r\n\r\nكرد و چهاردولو و گورانلو و از سواران خود مراغه و از سربازان فراهم شدند كه روى هم رفته چهار هزار بيشتر مىبودند ، دو توپ نيز همراه برداشته از مراغه بيرون آمده بخانيان رسيد .\r\nاز آنسوى در تبريز چون داستان درآمدن او بمراغه و آهنگى را كه ميداشت شنيده بودند سپاهى از مجاهدان بسركردگى محمد قليخان آغبلاغى و حاجى خان قفقازى بسيجيده روز شانزدهم آذر ( 12 ذو القعده ) بسوى مراغه فرستاده بودند ، و اينان بخانقاه رسيده در آنجا مىنشستند و حاجى حسين ارومچى نيز با ايشان مىبود . چون دو سپاه بهم رسيده و بيش از يك فرسنگ و نيم در ميانشان نميبود ، گويا روز يكم دىماه ( 27 ذو القعده ) بود كه جنگ درگرفت .\r\nمجاهدان با آنكه شماره‌شان هزار تن كمابيش مىبود ، و آنگاه بجنگ دشت و كوه آموخته نشده بودند ، پروايى ننموده پيش جنگ شدند ، و هنوز آفتاب ندميده به پيشرفت برخاسته بسواران تاختند ، زدوخورد سختى در كوههاى پيرامون خانيان در - گرفت كه تا دو ساعت برپا بود و مجاهدان شكست خوردند . يكدسته از آنان بسوى كنار دريا گريخته خود را به آب انداختند و نابود گردانيدند ، يكدسته با گلوله‌هاى سواران از پا افتادند ، يكدسته انبوهى دستگير سواران گرديدند ، تنها چند تنى بودند كه توانستند خود را بيرون اندازند و به تبريز رسانند .\r\nآنانرا كه كشته بودند بشيوه جنگهاى كهن سرهاشان را بريدند ، و در توبره‌ها گزارده براى صمد خان بردند . آنان را كه دستگير كرده بودند سواران تفنگ و فشنگ و رختهاشان كنده در آن سرماى سخت زمستان ، برهنه رهاشان ميكردند كه بيشترى از آنان نيز در بيابانها از سرما يا از گرسنگى مردند ، و برخى نيز با همان حال به تبريز رسيدند چهار تن يا بيشتر از گرجيان بمب‌انداز نيز دستگير افتادند كه چون زبان نمى - دانستند درمانده بودند ، و سواران تيره درون هر يكى را با شكنجه‌هايى كشتند .\r\nاين شكست نخستى بود كه مجاهدان از صمد خان يافتند ، و چون آگاهى از آن به تبريز رسيد بآزاديخواهان بسيار گران افتاد از آنسوى بدخواهان مشروطه كه در شهر فراوان ميبودند فرصت يافته باز بجنب‌وجوش افتادند ، و بستايش از صمد خان و كارهاى او برخاسته چشم بسوى او دوختند . دوباره اميد در دلهاى ايشان پديد آمد . بويژه كه در همان روزها رحيمخان نيز با سواران و سربازان قره‌داغ بار ديگر بازگشته و بلشكرگاه عين الدوله پيوسته بود ، و از تهران نيز سپاه و قورخانه پياپى بباسمنج ميرسيد .\r\nصمد خان پس از شكستى كه بمجاهدان داد دو روز در خانقاه مانده بدهخوارقان آمد ، و از آنجا نيز پس از چند روزى بخسرو شاه رسيد . در اينجا حاجى احتشام ليقوانى با يكدسته سوار و سرباز ، كه عين الدوله از باسمنج فرستاده بود به او پيوست .\r\nمجاهدان در برابر آنان در سردرود ، ( دو فرسخى تبريز ) ميايستادند . ولى سنگرهاى\r\n\r\n","description":"","footnote":"","page_name":" 821 ","page_number":853},
  {"content":"\r\n\r\nاستوارى نداشته به همان بس كرده بودند كه ديوارهاى باغها را سوراخ كنند و در پشت آن بايستند .\r\nروز هفدهم ديماه ( 14 ذو الحجه ) صمد خان و حاجى احتشام ناگهان تاخت آوردند و جنگ درگرفت . مجاهدان دليرانه ايستادگى نمودند . ولى چون دولتيان انبوه‌تر ميبودند و از آنسوى سربازان اسكو كوچه باغهاى سردرود را نيك مىشناختند و به آن پ 258 اين پيكره نشان ميدهد بستر يك رودخانه را پس از جنگى كه روى داده همانا سواران بخانه‌ها ريخته و بتاراج پرداخته با پشته بارها مىرفته‌اند كه مجاهدان رسيده بشليك پرداخته‌اند ، و چنان كه ديده مىشود برخى بچگان نيز كشته شده . ( گويا پيشامد در يكى از ديه‌ها رخ داد ) .\r\n\r\n","description":"","footnote":"","page_name":" 822 ","page_number":854},
  {"content":"\r\n\r\nپيرامونها بهتر از هركس آشنا ميبودند ، و كسانى از ايشان در آن چند روزه بدستاويز دادوستد بسردرود آمده سنگرهاى مجاهدان را ياد گرفته بودند ، از اينرو چون جنگ آغاز شد از كوچه باغها به پيشرفت پرداختند و از پشت سر مجاهدان درآمده از هر سوى سردرود را فراگرفتند . اين بود مجاهدان بيش از هفت هشت ساعت ايستادگى نتوانسته شكست يافتند . كسانى از ايشان كشته گرديده از بازماندگان دسته‌اى خود را بيرون انداختند و ديگران گرفتار شدند از ايشان نيز سواران كسانى را كشته و كسانى را لخت كرده رها گردانيدند .\r\nاز آنان كه گرفتار شدند يكى حاج حسين ارومچى و ديگرى اصغر خان ( مسكين ) و سومى نايب حسين ياپوشقانچى بودند . اين يكى را همانجا كشتند . ولى حاج حسين و اصغر خان را با حال بدى بمراغه فرستادند و در آنجا بزندان سپردند . نيز دو تن نماينده علماى نجف ( شيخ جلال نهاوندى و سيد معين ) دستگير افتادند كه بمراغه فرستاده شدند .\r\nمشهدى محمد على خان ميگويد : من پاى تلفون ميبودم با حاج حسين و اصغر مسكين گفتگو ميكرديم . ايشان سختى كار را آگاهى ميدادند . ناگهان حاج حسين گفت : « كار از كار گذشته و كمك هم سودى ندارد » . اين گفته تلفون را رها كرد . من چگونگى را بستار خان آگاهى دادم . بباقر نيز كسى فرستاديم و چون او بيامد هر سه سوار گرديده تا خطيب پيش رفتيم . در آنجا گريختگان ميرسيدند . ستار خان بسركردگان بد گفت .\r\nولى سودى نداشت . تا غروب ايستاديم . ستار خان گفت برويم بسردرود . باقر خان و من نپسنديديم و او را برداشته به شهر بازگشتيم .\r\n\r\nآمادگىهاى دوسو\r\nبدينسان صمد خان خود را به پيرامون شهر رسانيده در سردرود لشكر - گاه ساخت و بجلوگيرى از آمدن خواربار به شهر كوشيد . آزاديخواهان در برابر او « خطيب » را كه از آبادىهاى نزديك شهر است ، و در غرب آن بسر راه سردرود نهاده سنگربندى كرده مشهدى هاشم حراجچى و مشهدى شفيع قناد را با دسته‌هاشان به نگهدارى آنجا گماردند . مردم خطيب در آن هنگام زمستان خانه‌هاى خود را رها كرده به شهر آمدند . تنها نايب اكبر ريش سفيد آنجا كه خود مرد دليرى مىبود با دسته‌اى تفنگچى براى پشتيبانى مجاهدان بازماندند .\r\nقراملكيان كه گفتيم پس از تهى شدن دوچى رو بستار خان آورده ازو آمرزش و زينهار خواستند ، و او بىهيچگونه بازخواستى زينهار به آنان داد ، در اين هنگام باز دشمنى از سر گرفتند و با صمد خان بهمبستگى يافتند . عباس هكماوارى و ديگران كه گريخته بودند دوباره در آنجا گرد آمدند . صمد خان نيز سركردگانى را با سوارانشان به آنجا فرستاده دستور داد راه آرونق و انزاب را ببندند ، و از آنسو نيز بجنگند . آزاديخواهان در برابر آنجا نيز در هكماوار سنگر بستند و مجاهدان گزاردند ، و به روى يك بلندى كه\r\n\r\n","description":"","footnote":"","page_name":" 823 ","page_number":855},
  {"content":"\r\n\r\n« دشگير داغى » ناميده شود توپ كشيدند .\r\nچيرگىهاى پياپى صمد خان او را بنام گردانيده ، هواخواهان دولت او را به عين الدوله برترى مىنهادند و به او اميد بيشتر مىبستند . آزاديخواهان نيز او را بدخواه‌تر شمرده بيش از همه پرواى او مىكردند .\r\nاز روزيكه اين بسردرود رسيد عين الدوله نيز گفتگوى آشتى و نيكخواهى را رها كرده ، او نيز جنبش كرد و آمادگى نشان داد چنان كه گفته‌ايم اين زمان سپاه انبوهى بسر او گرد آمده و قورخانه و افزار بسيار از تهران رسيده بود . در همان روزها رحيمخان باز با سواران و سربازان قره‌داغ به او پيوست .\r\nبدينسان دوباره گرد شهر گرفته شد ، و اين هنگام تنها راه جلفا به روى شهر باز مىبود كه از آن راه قند و شكر و نفت ، و گاهى نيز تفنگ و فشنگ مىآمد . در آن سه ماه خواربار در شهر فراوان گرديده نان را هرمنى هشت عباسى ميفروختند . ولى چون راه سردرود و قراملك بسته گرديد گندم گران و كمياب گرديد و نان در نانواييها بسيار كم شد . نيز ديگر خوراكها گران و كمياب شد . روى هم رفته از هر باره سختى بازگشت .\r\nبايد دانست محمد عليميرزا چون مجلس را برانداخت كار تبريز را كوچك ميشمرد ، و اين بود چاره آن را از شجاع نظام و رحيمخان و ملايان اسلاميه ميخواست . ولى سپس كه دانسته شد كار بزرگتر از آن مىباشد سپهدار را فرستاد ، و به عين الدوله فشارها آورد ، و با اينحال كارى از پيش نرفت . اين بود چشم از آن آمادگيها پوشيده اين بار بيك آمادگى بزرگترى برخاست . چنان كه ديديم نخست دسته قزاق را فرستاده پشت سر آن پياپى سواره و سرباز روانه گردانيد و بجاى سپهدار عليخان ارشد الدوله را بفرماندهى و سردارى برگزيد كه روانه شود . از سوى ديگر صمد خان را روانه گردانيد كه سپاهيان مراغه و چاردولى و كردستان و آن پيرامونها را گرد آورده او نيز از سوى ديگرى فشار به شهر آورد .\r\nاين بود اين زمان نيروى دولتيان بسيار بيشتر از پيش شده بود . در تبريز شماره سپاهيان دولتى در اين بار ميانه سى و پنج هزار و چهل هزار گفته ميشد .\r\nشجاع نظام و رحيمخان كه از پول و قورخانه در تنگى مىبودند ، اين دسته‌ها از پول گله‌اى نداشته ، از قورخانه نيز در بهترين حال مىبودند ، زيرا تفنگها و فشنگهايى كه مظفر الدين شاه در چهار سال پيش در آخرين سفر خود باروپا بكارخانه‌هاى فرانسه سفارش داده بود ، اين زمان بتهران ميرسيد و محمد على ميرزا بسپاهيان بخشيده بسر تبريز ميفرستاد . تفنگهاى « لوبل » كه در تبريز بنام « سه تير » شناخته گرديد آخرين بيرون دادهء كارخانه‌هاى فرانسه مىبود و قشنگترين تفنگها بشمار ميرفت . بيشتر دولتيان از اين تفنگ ، يا پنج تير بدوش ميداشتند ، ورندل و تفنگهاى كهنه ديگر ديده نميشد . از آنسوى دسته‌هاى قزاق چند شصت تير ( مسلسل ) ميداشتند كه آنها را نيز از\r\n\r\n","description":"","footnote":"","page_name":" 824 ","page_number":856},
  {"content":"\r\n\r\nفرانسه خريده بودند ، و گويا نخست بار مىبود كه در ايران شصت تير به كار ميرفت .\r\nاز چيزهاى شنيدنى آنكه فرمانده اين شصت تيرها رضا خان سواد كوهى مىبود .\r\nكه سپس بپادشاهى پ 259 آقا بالا خان سردار افخم ( يكى از بدخواهان بنام مشروطه ) ايران رسيد و خاندان پهلوى را بنياد گزاشت .\r\nو خود بيست سال با توانايى و كاردانى بسيار فرمانروايى كرد .\r\nاينها آمادگىهاى دولتيان مىبود ، از اينسو آزاديخواهان چنان كه گفته‌ايم از آنكه در آغاز جنگ مىبودند بسيار نيرومندتر گرديده از هرباره به استوارى افزوده بودند .\r\nبويژه پس از بهم زدن دستگاه اسلاميه و تهى گردانيدن دوچى كه چون دسته‌هايى به بيرون فرستادند و سلماس و خوى و مرند را گشادند ، بار ديگر بشماره‌شان افزود . زيرا دسته‌هايى از روستاييان به شهر آمده تفنگ گرفته بمجاهدان پيوستند . از آنسوى در همين روزها كه سخن ميرانيم يكدسته ارمنى كه « كميته داشناقسيون » به پيروى از « كميته سوسيال دموكرات » روسى از قفقاز فرستاده بود بسردستگى كرى خان به تبريز رسيدند .\r\nدر اين هنگام خود « شورش » نيرومندتر گرديده ، گذشته از جنبش‌هايى كه در تبريز و ديگر شهرهاى آذربايجان پديدار مىبود ، در قفقاز در ميان ايرانيان و همدستانى كه از گرجيان و روسيان مىداشتند ، تكانى پيدا شده و در همين روزها بود كه با معز السلطان و ديگران گفتگو ميكردند و بنياد شورش گيلان را ميگذاردند . نيز در همين روزها بود كه در اسپهان جنبش پيدا شده و صمصام السلطنه و بختياران به آن شهر دست يافته بودند .\r\nپيداست كه اينها گذشته از هرچيزى باستوارى دلهاى تبريزيان ميافزود .\r\nدربارهء تفنگ و افزار جنگ نيز ، در آن چند ماه پيشرفت رخ داده پنج تير فراوان شده بود .\r\n\r\n","description":"","footnote":"","page_name":" 825 ","page_number":857},
  {"content":"\r\n\r\nاز قفقاز چه با دست آزاديخواهان و چه بدستيارى بازرگانان ، تفنگ و فشنگ و تپانچه بسيار آورده ميشد . ستار خان تا ميتوانست به آن بازرگانان همراهى نموده دل ميداد . از آنسوى شادروان ميرهاشمخان خود بازرگانى برگزيده و فرستاد و تفنگ‌هاى بسيارى آورانيد . در خود تبريز هم تفنگ‌هاى پنج تير ساخته بيرون ميدادند . اين بود كم‌كم تفنگهاى كهنه « شاسپو » از ميان رفت و ورندل و مانند آن بسيار كم شد . رويهمرفته مجاهدان آراسته‌تر و بهتر از پيش شدند ، و چندان كمى از دولتيان نداشتند ، شصت تير و توپهاى تازه درآمده كه دولتيان مىداشتند آزاديخواهان نيز بمب و نارنجك به كار ميبردند . رويهمرفته آمادگىهاى دو سو بيشتر شده بود ، و از همين روزها يكرشته جنگهاى ديگرى آغاز گرديد كه ما در گفتار جداگانه خواهيم آورد . در اينجا مىبايد اندكى بتهران پردازيم و پيشامدهاى آنجا را بكوتاهى بنويسيم .\r\n\r\nمجلس شوراى كبراى دولتى\r\nچنان كه گفته‌ايم محمد عليميرزا چون مجلس را بتوپ بست ، براى بستن زبان دولتهاى اروپا چنين وانمود كه مشروطه را برنينداخته ، و تنها مجلس را بهم زده كه پس از سه ماه دوباره مجلس باز خواهد شد . ليكن چون سه ماه پايان يافت اين بار هم به دو ماه ديگر نويد داده در دوم مهرماه ( 28 شعبان ) فرمانى بنام صدر اعظم بيرون داد ، در اين زمينه كه چون مجلس در نوزدهم شوال باز خواهد شد بايد زمينه آن را آماده گردانيد ، و در همان فرمان فهمانيد كه قانونها به حال خود باز نخواهد ماند و مشروطه « بر وفق شرع انور » خواهد بود . نيز در آن فرمان تبريز را بر كنار گردانيده آگاهى داد تا « تبريز منظم و اشرار آنجا قلع و قمع » نشود در « انتخابات » بهره نخواهد داشت .\r\nسپس چون دو ماه نيز پايان يافته نوزده شوال نزديك شد روز شانزدهم ابان ( 12 شوال ) در باغشاه نشستى برپا گردانيده گروهى از سرجنبانان تهرانرا به آنجا خواندند ، و بنام اينكه نوزدهم شوال نزديكست و بايد نمايندگانى براى مجلس برگزيده شود سخن بميان آوردند ، و چون از پيش باهم نهاده بودند حاجى شيخ فضل اللّه و ديگران آواز بلند كردند كه مشروطه با « شريعت » سازگار نيست ، و تلگرافهاى بسيارى را كه با دستور حاجى شيخ فضل اللّه و بميانجيگرى او ، از ملايان كرمان و همدان و شيراز و ديگر شهرها بفراوانى رسيده بود ، بيرون ريختند . شگفت‌تر آنكه گفته مىشود يك تلگرافى نيز بنام مردم تبريز خواندند .\r\nنتيجه اين نشست آن بود كه چلوار بزرگى را گرفتند و به روى آن « عريضه » اى بشاه نوشته خواستار شدند كه از مشروطه چشم پوشد و بايران بازنگرداند ، و همگى باشندگان خواهان و ناخواهان آن را مهر كردند ، و بدينسان نشست بپايان رسيد .\r\nسپس براى روز بيست و هشتم ابان ( 24 شوال ) مردم را باز براى نشست خواندند اين بار خود محمد عليميرزا نيز آمد . در آنجا نيز گفتگو از نخواستن مشروطه رفت\r\n\r\n","description":"","footnote":"","page_name":" 826 ","page_number":858},
  {"content":"\r\n\r\nو باز درخواستى يا « عريضه » اى به مهر مردم رسانيدند ، و چنين نهاده شد كه شاه در بالاى آن پاسخ نويسد و آن را بچاپ رسانيده در شهر بپراكنند . اين كار را انجام دادند و ما اينك نوشته شاهرا در پايين مىآوريم :\r\nبسم اللّه تبارك و تعالى « جنابان مستطابان حجج اسلام سلمهم اللّه تعالى عزم ما همه وقت بتقويت اسلام و » « حمايت شريعت حضرت نبوى صلعم بوده و هست حال كه مكشوف داشتيد تأسيس مجلس با » « قواعد اسلامى منافيست و حكم بحرمت داديد و علماى ممالك هم به همين نحو كتبا و تلگرافا » « حكم بر حرمت نموده‌اند در اين صورت ما هم از اين خيال بالمره منصرف و ديگر عنوان » « همچو مجلس نخواهد شد . ليكن بتوجهات حضرت امام زمان عجل اللّه فرجه در نشر » « عدالت و بسط معدلت دستور العمل لازم داده و مىدهم آنجنابان تمام طبقات را از اين » « عزم خسروانه ما در نشر معدلت و رعايت حقوق رعيت و اصلاح مفاسد بقانون دين مبين اسلام » « حضرت خاتم النبين صلعم اطلاع بدهيد . محمد عليشاه قاجار »\r\nبا همين رويه‌كاريهاى خنك كه پ 260 كريم دواتگر ما كوتاه شده آن را آورديم ، خود - را دل آسوده گردانيدند و محمد - عليميرزا بهانه‌اى بدست آورده از نويدى كه درباره باز كردن مجلس داده بود بيكبار سرباز زد . ليكن با فهم و انديشه كوتاه خود بر آن شد كه مجلس بنام « مجلس شوراى كبراى دولتى » از درباريان و اعيان و بازرگانان پديد آورد ، كه در دربار بنشينند و در كارهاى دولتى بسكالش و گفتگو پردازند ، و اين خود جانشين دار الشورى باشد . از اينرو پنجاه تن كمابيش از آنكسان را فهرست كردند و بهر يكى نامه فرستاده بباشندگى در آن مجلس خواندند كه روز يكشنبه هشتم آذر ( 4 ذو القعده ) ، كه روز گشايش آن مجلس خواستى بود بدربار روند و پس از آن هفته‌اى دو روز در مجلس باشند و\r\n\r\n","description":"","footnote":"","page_name":" 827 ","page_number":859},
  {"content":"\r\n\r\nگفتگو كنند .\r\nنامهاى آنكسان در روزنامه‌ها برده شده ولى ما نيازى بشمردن آنها نمىبينيم .\r\nچنان كه دانسته‌ايم اين مجلس تا ديرى برپا ميشد ، و پيداست كه جز گفتگوهاى بيهوده‌اى بميان نمىآمده ، و باشندگان بيش از همه بخودفروشى و برترىجويى به يكديگر مىپرداخته - اند . ما نمونه‌اى از گفتگوهاى آنجا در دست ميداريم كه در پايين مىآوريم :\r\nيكى از باشندگان صدر السلطنه مىبوده ، كه تا چند سال پيش در تهران ميزيست او يكى از درباريان بنام شمرده ميشد و زمانى هم بسفارت در امريكا رفته بوده . نوشته‌اى از اين مرد در دست است كه كوتاه شده آن را در پايين ميآوريم :\r\n« هو غزلى كه بايد انشاء اللّه تعالى روز سه‌شنبه در مجلس شوراى مملكتى صدر - » « السلطنه از حفظ براى امين دربار در ملاء بلند با كمال رشادت بخواند بدون انديشه : »\r\n « گناه كردن پنهان به از عبادت فاش * اگر خداى پرستى هواپرست مباش . . . » \r\nغزل را تا به آخر آورده است و آنگاه چنين مينويسد :\r\n« 17 شعر است 3 ذيحجه 1326 »\r\nهمانا امين دربار در نشست پيش با سخنى حاجى صدر السلطنه را آزرده است ، و اين چون به خانه برگشته اين غزل سعدى را كه هفده بيت است ازبر كرده است كه در نشست ديگرى « در ملاء بلند با كمال رشادت » براى او بخواند و كينه خود را بجويد . از اينجا توان پنداشت كه همچون بزمهاى ديگر اعيانها و درباريان ، بيشتر گفتگوها در آن مجلس شوراى كبرى شعر خواندن و بهمديگر نيش زدن و هنر خود را نشان دادن بوده است .\r\n\r\nتير خوردن حاجى شيخ فضل الله\r\nچنان كه گفتيم ايستادگى تبريزيان در برابر محمد عليميرزا و فيروزى - هاى آنان در همه‌جا مردم را بتكان آورده بود . در تهران با همه سخت‌گيرىهايى كه ميرفت ، انبوهى از مردم زبان باز كرده از تبريزيان ستايش ميكردند و مشروطه‌خواهى نشان ميدادند .\r\nبويژه پس از بهم خوردن اسلاميه كه گريزندگان از دوچى خود را بتهران رسانيدند ، و آن خوارى و زبونى ايشان مايه دليرى آزاديخواهان گرديد .\r\nدر ماه ابان چون تلگراف از نجف رسيده آگاهى از مرگ شادروان حاجى ميرزا حسين تهرانى داد و در تبريز و همه شهرها ختم‌هاى باشكوه درچيدند ، در تهران آزاديخواهان آن را دستاويز ساختند و بازارها را بسته در چندجا ختم‌هاى بسيار باشكوه گزارده در آن ميان سهش‌هاى خود را به بيرون ميآوردند و گفتگو از مشروطه ميكردند .\r\nدر روزهايى كه محمد عليميرزا با دستيارى حاجى شيخ فضل اللّه و ديگران آن رويه‌كاريها را كه در بالا ياد كرديم بانجام ميرسانيدند در بيرون مردم به اين نمايشها پرداخته بودند ، و تا مىتوانستند بدگويى از محمد عليميرزا و حاجى شيخ فضل اللّه مىكردند .\r\n\r\n","description":"","footnote":"","page_name":" 828 ","page_number":860},
  {"content":"\r\n\r\nدر همانروزها يك داستان نابيوسانى نيز رخ داد . چگونگى آنكه سيد على آقا يزدى كه گفته‌ايم يكى از ملايان بدخواه مشروطه و از بنيادگزاران آشوب ميدان توپخانه مىبود ، بعنوان ختم براى حاجى تهرانى در خانه خود چادرى افراشت و در خانه را براى آمد و شد مردم بگشاد و در آنميان بهواخواهى آشكار از مشروطه پرداخت ، و از دو سيد و ديگران بستايش برخاسته در زير پرده بمحمد عليميرزا نكوهشها كرد . اين كار او مايه شگفت هركس بود و محمد عليميرزا چون آن را شنيد فراشانى فرستاد كه چادر او را خوابانيدند . و خانه او را به زير نگهبانى گرفتند . اينها نيك نشان ميداد كه محمد عليميرزا در ديده‌ها بسيار خوار شده و هوادارانش نيز از سستى كار او آگاه گرديده‌اند .\r\nبدينسان ميگذشت تا در آذرماه اين سيد على آقا بعبد العظيم رفته در آنجا بستى نشست ، و بيرق مشروطه‌خواهى افراشته مردم را بسر خود گرد آورد . همچنين صدر - العلماء و دسته‌هاى ديگرى بشيوه ديرين خود بسفارت عثمانى پناهيدند و در آنجا انبوه شده ببازگشتن مشروطه كوشيدند .\r\nدر نتيجه اين داستانها در تهران نيز رشته از هم گسيخت و برخى آزاديخواهان به چيرگىهايى برخاستند . از جمله كسانى آهنگ كشتن حاجى شيخ فضل اللّه كردند .\r\nچنان كه ميدانيم حاجى شيخ فضل اللّه دشمن بزرگ مشروطه ميبود ، كه گذشته از كارهايى كه در زمانهاى پيش كرده و از ناچارى پا بكنار گزارده بود ، از آغاز خرده خودكامگى دوباره پا بميان گزارده از هر راه بكندن بنياد مشروطه كوشيده بود . چنان كه در پيش‌آمد اخير محمد عليميرزا را از باز كردن مجلس بازداشت و شهرهاى ايران را بر آغالانيده ملايان را به بيزارى از مشروطه و فرستادن تلگرافها بدربار برانگيخت .\r\nمىتوان گفت : اين هنگام رشته كارهاى محمد عليميرزا بيش از هركسى در دست اين مىبود . محمد عليميرزا در آن ايستادگى كه در برابر آزاديخواهان و علماى نجف و نمايندگان سياسى دولتهاى اروپا مىنمود بيش از همه بدلگرمى از پشتيبانى اين مىبود .\r\nاز اينرو بسيار پاسش ميداشت و بهر گفته‌اش گوش ميداد و در هر كارى انديشه او را ميخواست .\r\nدر بيرون نيز مردم با انبوهى بدر خانه او ميرفتند و مىآمدند ، و او در سايه اين پيش‌آمدها شكوه و جايگاه بسيارى پيدا كرده در آمدن و رفتن بكالسكه مىنشست و همراهان بسيار با خود برميداشت . ميتوان گفت : اين مجتهد شيعى بآرزوى ديرين خود رسيده آنچه از سال‌ها خواسته يافته بود .\r\nاز اينرو برخى از آزاديخواهان كه ما نيك نشناخته‌ايم نقشه كشتن او را كشيده جوان بيباكى را بنام كريم دواتگر ، با كسانى به آن كار برانگيختند ، و آنان شب شنبه نوزدهم دى ( 16 ذو الحجه ) ، فرصتى جسته به كار برخاستند ، ولى به نتيجه‌اى كه ميخواستند نرسيدند ، و چون سرگذشت را محرر حاجى شيخ فضل اللّه براى پسر او در نجف نوشته است ، و آن\r\n\r\n","description":"","footnote":"","page_name":" 829 ","page_number":861},
  {"content":"\r\n\r\nنوشته در دست است اينك كوتاه شده آن را ميآوريم :\r\nمىنويسد : روز آدينه حاجى شيخ فضل اللّه بديدن كسانى رفته بود و شب چون دو ساعت گذشته ، همراه پسرش حاجى ميرزا هادى و سه تن ديگر از ملايان پيرامونش ، و چند تن نوكر كه چراغ ميكشيدند ، بجلو خان عضد الملك رسيده پياده گرديد ، يكى از سوى جلو پيش ميآمد و چون بحاجى شيخ فضل اللّه رسيد شش لول خود را كشيده تيرى بسوى او انداخت ، و او از گزند تير سرپا ايستادن نتوانسته به زمين نشست و ميرزا هادى بنگهدارى او پرداخت ، و چون چند تير ديگر نيز انداخت دو گلوله به ميرزا حاجى آقا دماوندى « 1 » ( يكى از ملايان پيرامون او ) رسيده او را هم زخمى گردانيد ، و چون همراهان حاجى شيخ فضل اللّه بسر او ريخته خواستند دستگير كنند يك گلوله از زير گلوى خود زد كه از استخوان گونه بيرون جهيد . همراهان او كه در آن نزديكيها ميبودند داستان را چنين ديده بگريختند . در اين ميان همسايگان بآواز تير بيرون ريخته از چگونگى آگاه گرديدند و هر سه از زخميان را برداشته به خانه حاجى شيخ فضل اللّه بردند .\r\nتيريكه به او خورده از زير ران چپ گذشته بيرون آمده بود و زخمش كارى نمىبود . ميرزا حاجى آقا از پا و از شانه زخم برداشته حال او نيز بد نميبود . ولى خود زننده حالش بد ميبود و از آسيب گلوله سخن گفتن نمىتوانست . اين بود هرچه پرسيدند پاسخى نگرفتند ، و تنها از مهرش دانستند كه نامش كريم است . فردا نيز جستجوهايى كرده دانستند پيشه دواتگرى داشته است . بهر حال او را نگهداشتند . و چون زخمش بهبودى يافت زنجير بگردنش زده بزندان فرستادند . حاجى شيخ فضل اللّه بكشتن او خرسندى نميداد و گويا در زندان ميبود تا تهران بدست آزاديخواهان افتاد . حاجى شيخ فضل اللّه و ميرزا حاجى آقا نيز پس از چندى بهبودى يافتند .\r\n\r\nيك كار شگفتى از آزاديخواهان قفقاز\r\nاين بود برخى از رخدادهاى تهران ، و چون در همان هنگامها يك كار شگفتى هم از آزاديخواهان قفقاز رخداد كه در پايان گفتار آن را نيز مياورم :\r\nچنان كه گفته‌ايم محمد عليميرزا ميخواست از روس و انگليس وامى گيرد . روس و انگليس كه از ساليان دراز وامدادن بايران را ، افزارى براى انجام آرزوهاى سياسى خود گرفته و تا آنهنگام چند بار وام داده بودند ، از ديرباز ميكوشيدند كه بار ديگر وامى دهند و بچيرگى خود افزايند ، و چنان كه ميدانيم از آغاز باز شدن مجلس چند بار اين گفتگو را در آنجا بميان آوردند ، و در هربار مجلس بجلوگيرى كوشيد .\r\nليكن پس از بسته شدن مجلس باز آن گفتگو در ميان ميبود . محمد عليميرزا نيز از بىپولى و تنگدستى آن را مىخواست . چنين گفتگو ميرفت كه پولهايى بنام « پيش قسط هاى » آن وام بمحمد عليميرزا بپردازند تا كار او راه بيفتد ، و سپس كه دوباره مجلس\r\n\r\n\r\n","description":"","footnote":"\r\n( 1 ) اكنون در تهران است و بنام خطيبى شناخته مىشود .\r\n","page_name":" 830 ","page_number":862},
  {"content":"\r\n\r\nباز شد و آن را به نيك داشت و قانونش گذرانيد بازمانده را بپردازند ، و براى گرو نيز « جواهرات » دولتى را نام مىبردند .\r\nچنان كه گفتيم انجمن تبريز بجلوگيرى از اين كار برخاسته تلگرافها بپارلمانهاى اروپا فرستاد . نيز علماى نجف « فتوايى » در آن باره بشهرها فرستادند . همچنين در خود كشورهاى روس و انگليس آزاديخواهان زبان بخرده‌گيرى باز كردند . در نتيجه اينها پ 261 اين پيكره نشان ميدهد يكدسته از فداييان ارمنى را ( اين پيكره در سال 1290 برداشته شده و آنكه در كنار سرپا ايستاده پتروس خانست كه آنسال به تبريز آمده بود )\r\n\r\n","description":"","footnote":"","page_name":" 831 ","page_number":863},
  {"content":"\r\n\r\nدو دولت گام پس گزاردند و از پرداخت پول بازايستادند . از آنسوى از زمانيكه داستان بمباران مجلس با دست لياخوف رخ داده بود ، چون روزنامه‌هاى انگليسى برفتار او ايرادهاى بسيار ميگرفتند ، برخى از روزنامه‌هاى روسى نيز با آنان هم‌آواز شدند ، و از دولت خواستار گرديدند كه لياخوف را بازگرداند .\r\nاين آوازها در روسستان محمد عليميرزا را به بيم انداخت . زيرا خود را بلياخوف و نيروى او نيازمند مىديد . از اينرو علاء الملك را برگزيده بنام « سفارت فوق العاده » به پترسبورك فرستاد كه در آنجا با ديدن اين و آن ، و با راندن گفتار در نشستها انديشه مردان آزاديخواه روس را ، چه دربارهء بازخواستن لياخوف و چه در زمينه دادن وام ، بسود او گرداند ، و علاء الملك رفته بكارها و گفتارهايى پرداخت كه در روزنامه‌هاى روسى نوشتند .\r\nچون داستان وام در نزد آزاديخواهان درخور چشم‌پوشى نمىبود ، و محمد عليميرزا اگر پول بسيار بدست آوردى بتواناييش افزودى ، از اينرو كميته ايرانيان در باكو چنين خواست كه كسى را از ملايان آزاديخواه ايرانى ، بنام نمايندگى از سوى علماى نجف روانه پترسبورك گرداند ، كه رفته در آنجا با سررشته‌داران روسى بديدار و گفتار پردازد ، و ناخشنودى علماى نجف را درباره وام دادن به آنها برساند ، و چون سياستگران روسى ميخواستند اگر خودشان بنام دولت وامى ندادند سرمايه‌داران اروپا را وادارند كه با گرفتن گرو ( جواهرات ) وامى بمحمد عليميرزا دهند ، آن نماينده از اين نقشه بجلوگيرى كوشد .\r\nاين انديشه را كه ميداشتند در همان روزها ميرزا على اكبر ارداقى با ميرزا عبد العلى مؤبد بيدگلى از گيلان بباكو رسيدند . ميرزا على اكبر را ميشناسيم كه در باغشاه از گرفتاران بوده ، و چون از آنجا رهايى يافت با دستور محمد عليميرزا در تهران نمانده روانه رشت گرديد . ليكن در آنجا نيز سردار افخم ( آقا بالا خان ) كه يكى از دشمنان بنام مشروطه مىبود ، او را آسوده نگزارده بقفقاز فرستاد . اما مؤبد ، اينمرد زمانى در نجف مىبوده و درس ميخوانده ، ولى بىآنكه مايه‌اى اندوزد بايران بازگشته بود ، و در اينجا گاه در دبستانها آموزگارى كردى ، و گاه خود را بامير بهادر بستى و شاهنامه برايش درست گردانيدى « 1 » سپس در جنبش مشروطه با آزاديخواهان مىبوده كه ميآمده و ميرفته ، و از اينرو پس از بمباران نهانى ميزيسته تا همراه ميرزا على اكبر بگيلان رفته ، و از آنجا بقفقاز رسيده ، رويهمرفته يكمرد آشفته سرى مىبود كه درخور كار بزرگى\r\n\r\n\r\n","description":"","footnote":"\r\n( 1 ) شاهنامه‌اى كه امير بهادر بچاپ رسانيده با دست اين بوده است . اين مؤبد كتابى در تاريخچه زندگانى خود نوشته كه با خط خودش در دست هست . ولى سراپا دروغ و خودستاييست .\r\nهمين داستان رفتن به پترسبورك را نوشته ولى چنين وامىنمايد كه راستى را علماى نجف او مىشناخته‌اند و بنمايندگى برگزيده‌اند . گزافه‌هاى ديگر نيز مىنويسد .\r\n","page_name":" 832 ","page_number":864},
  {"content":"\r\n\r\nنميبود . ليكن آزاديخواهان بريش پهن و انبوه و دستار بزرگ او ارج گزاردند ، و همان را برگزيده رختهاى گرانبهاى پاكيزه برايش خريدند و پول گزافى بكيسه‌اش ريختند ، و پانوف را كه از ايران بيرون رانده شده و اينزمان در قفقاز با آزاديخواهان ايرانى همدستى مىنمود و دلسوزىهاى بسيارى نشان ميداد بنام ترجمان همراه او گردانيده روانه كردند .\r\nبدينسان مؤبد به پترسبورك رفت ، و در آنجا خود را بنام شيخ ميرزا على فرستاده ويژه علماى نجف شناسانيده ، براهنمايى پانوف در يك ميهمانخانه باشكوهى فرود آمد و با مردان سياسى روس ، پ 262 صمصام السلطنه بختيارى بويژه با آزاديخواهان ايشان ، بآمدورفت و گفت‌وشنيد پرداخت ، و در روزنامه‌ها گفتارها نوشت كه همه اين كارها را پانوف بنام ترجمانى او ميكرد . كم‌كم نام او به روزنامه‌ها افتاد .\r\nروسيان به جستجو پرداخته از ارفع الدوله درباره او پرسشهايى كردند . ارفع الدوله پاسخ فرستاد كه در نجف چنان كسى نبوده است .\r\nاز آنسوى روزنامه - هاى انگليسى درباره او بگفتگو پرداختند .\r\nتا چند هفته اين گفتگو - ها در ميان ميبود تا روسيان دريافتند كه نمايندگى او از نجف دروغست و همانا ميخواسته‌اند او را بگيرند كه پانوف آگاهش ميگرداند ، و او را در رخت ناشناسى براه‌آهنى نشانيده\r\n\r\n","description":"","footnote":"","page_name":" 833 ","page_number":865},
  {"content":"\r\n\r\nبيرون ميفرستد . خود نيز جداگانه بيرون مىآيد . بدينسان هر دو بباكو بازگشتند . ليكن در آنجا نيز ماندن نتوانستند و كميته مؤبد را باستانبول فرستاد . پانوف نيز بگيلان آمد كه در شورش آنجا دست داشت .\r\nاين داستان شيخ ميرزا على را كه با همه هياهويش سود بسيارى نداشت براون و ديگران بگشادى نوشته ، ولى پى بريشه آن نبرده و از اينكه شيخ ميرزا على همان مؤبد بيدگلى مىبوده ناآگاه مانده‌اند .\r\n\r\n","description":"","footnote":"","page_name":" 834 ","page_number":866},
  {"content":"\r\n\r\n\r\nگفتار پانزدهم چگونه تبريز بار ديگر بتنگنا افتاد ؟ . .\r\nدر اين گفتار سخن رانده مىشود از جنگهايى كه بار ديگر در پيرامون شهر با دولتيان مىرفت ، و از رخدادهاى ديگر تا زمانيكه جنگ‌ها پايان پذيرفت . . .\r\n\r\nتبريز و خوى و سلماس\r\nچنان كه گفتيم چون صمد خان بسردرود رسيده در آنجا و در قراملك لشكرگاه ساخت ، دوباره گرد شهر گرفته شد . مىبايد گفت . دور نوين ديگرى در تاريخ جنگهاى تبريز بازگرديد .\r\nاز همان هنگام يك رشته جنگهاى ديگرى آغاز شد كه در اين گفتار بداستان آنها خواهيم پرداخت .\r\nچنان كه گفتيم در اين جنگها آمادگىهاى دو سو بيشتر ميبود و جنگها نيز بزرگتر رخ ميداد . ( اگرچه جنگهاى گذشته سخت‌تر از اينها مىبود ) . از آن گذشته در اين دوره در خود شهر آرامش و آسايش مىبود و جز در كنارها جنگ نميرفت ، و اداره‌ها همه برپا گرديده كارها از روى سامانى كه در شهرهاى ايران كمتر مانندش ديده شده انجام ميگرفت .\r\nآزاديخواهان شايندگى بسيارى از خود نشان ميدادند .\r\nسيد محمد رضاى شيرازى كه از تهران گريخته بقفقاز رفته بود ، امروزها خود را به تبريز رسانيد ، و روزنامه خود را در اينجا به راه انداخت ، و در شماره نخست آن‌كه در تاريخ چهارم بهمن ( يكم محرم 1327 ) بيرون داده گفتار درازى درباره سامان شهر و پسنديدگى كارهاى آزاديخواهان نوشته است . چنان كه گفته‌ايم سيد محمد رضا مرد گردنكشى ميبود .\r\nدر تبريز ، با آنكه از تبريزيان هرگونه مهربانى ديد و خود پناهندهء تبريز ميبود ، باز بستار خان و ديگران زبان درازىها ميكرد و رشك ميورزيد . با اين نهاد بدش در اين هنگام از ستايش به كارهاى آزاديخواهان خوددارى نتوانسته است .\r\nمىنويسد : « تمام مصادر امور از انجمن مقدس و حضرت سردار و حضرت سالار و مجاهدين و ساير مراكز خوشبختانه حس نموده‌اند كه اداره نمودن يك مملكت امكان نخواهد داشت مگر بتجزيه امور و تفكيك قواى مقننه و قضائيه و مجريه از همديگر . . . » سپس آغاز مىكند به ياد كردن يكايك اداره‌ها :\r\n\r\n","description":"","footnote":"","page_name":" 835 ","page_number":867},
  {"content":"\r\n\r\nانجمن ايالتى را ميگويد هفته شش روز دو ساعت از روز گذشته تا ساعت چهار از شب برپاست و به كار ميكوشد .\r\nاجلال الملك را ميگويد سردار و سالار برگزيده بهمداستانى انجمن همه كارهاى شهرى را به او سپارده‌اند .\r\nشهربانى را ميگويد كنونرا چهارصد جوان نيرومند آراسته با رخت‌هاى ويژهء خود بنگهدارى ايمنى ميكوشند .\r\nاز ايمنى شهر سخن رانده مىگويد بازرگانان و بازاريان و ديگران با دلگرمى و ايمنى بسيار به كار پرداخته‌اند و روستاييان كه به شهر ميآيند و خواربار ميآورند تاكنون مانند اين ايمنى را نديده بوده‌اند .\r\nشهردارى را پ 263 معز السلطان مينويسد كه با همه گرفتارى شهر بجنگ با يك پافشارى بىمانند بآباد گردانيدن شهر و هموار گردانيدن راهها و سنگ گستردن بكوچه - ها سرگرم مىباشد .\r\nبيمارستان را كه در كوى ارمنستان بنياد يافته بود مينويسد : داراى هفت اطاق بالايين و پايين مىباشد كه بيست و پنج تختخواب با هرچه نياز هست ميدارد .\r\nكميسيون جنگى را ميگويد بهمداستانى انجمن ايالتى برپا گرديده در زير دست سردار و سالار به كار ميپردازد .\r\nعدليه را ميگويد تازه برپا گرديده و\r\n\r\n","description":"","footnote":"","page_name":" 836 ","page_number":868},
  {"content":"\r\n\r\nرييس آن ضياء العلما مىباشد .\r\nاز كميسيون‌هاى « ماليه » و « اعانه » نيز نام برده ستايش مينويسد .\r\nيك چيز كه مساوات فراموش كرده ننوشته سامان و آراستگى دسته‌هاى مجاهدان بوده . با آنكه ايرانى و قفقازى و گرجى و ارمنى ، و شهرى و ديهى بهم آميخته بودند با همديگر رفتار برادرانه مىكردند ، و با همه تخم پاشيهايى كه از سوى ميوه‌چينان رخ ميداد رشته همدستى را از هم نمىگسيختند .\r\nيك نمونه نيكى از سامان و آراستگى تبريز در آن جنگ و گرفتارى بيرون آمدن روزنامه‌هاى « ناله ملت » ، « انجمن » ، « مساوات » و چاپ شدن ديگر نوشته‌ها ، و بازگرديدن دبستانها مىبود كه مساوات اين را نيز فراموش كرده است .\r\nكوتاه سخن : در اين دوره شهر از هرباره در سامان و آرامش ميبود . از آنسوى در اين دوره تبريز تنها نبوده خوى و سلماس نيز با آن همدوش مىبودند . چنان كه گفتيم اين زمان راه شوسه مرند از تبريز تا جلفا نيز در دست آزاديخواهان ميبود كه بباز بودن آن ارج ميگزاردند و دلبستگى مىنمودند . از آنسوى دولتيان بگرفتن اين راه و يا آشفته گردانيدن آن بسيار ميكوشيدند و كاركنان روسى شوسه با آنان همدل و همدست ميبودند . اين بود در آخرهاى ديماه يكدسته از ماكوييان در گلفرج كه ديهى در مرز است گرد آمده آشوب برپا كردند و راهرا بستند . يك بار نيز در نزديكى جلفا پست را زدند . همگى ميدانستند كه اين كارها براى بهانه دادن بدست روسيانست كه سپاه از جلفا بگذرانند . از اينرو از تبريز حاجى ميرزا آقا بلورى را كه از بازرگانان و خود از سردستگان مشروطه‌خواهان مىبود همراه رضا قليخان سرتيپ يكانى و برادرش محسن خان گوژپشت ( كه اينزمان بسردار پناهيده در تبريز مىبودند ) روانه آنجا گردانيدند .\r\nاينان بجلفا رفته به كارهاى آنجا رسيدند . سپس ماكوييان را در گلفرج شكسته بيرون راندند . بدينسان بكارها سامان داده بمرند آمدند و در آنجا نزد فرج آقا ماندند .\r\nليكن خواهيم ديد كه چندى نگذشت مرند و جلفا از دست رفت و آنچه ماند و با تبريز همدوشى نمود خوى و سلماس بود .\r\nسلماس را چنان كه گفتيم حاجى پيشنماز و ديگران نگه ميداشتند ، خوى نيز همانكه گشاده گرديد ، حيدر عمواغلى كه از تبريز بمرند رفته بود خود را به آنجا رسانيده رشته كارها را بدست گرفت ، ( گويا با دستور كميته باكو ) . در آنجا نيز عدليه و شهربانى و ماليه و ديگر اداره‌ها برپا گرديد . نيز عمواغلى با چابكى و كاردانى بسيار به بسيج نيرو پرداخت كه شهر را در برابر كردان و ماكوييان كه آباديهاى نزديك را گرفته بودند نگه دارد ، و از همان روزها جنگهايى آغاز يافت كه داستان آنها را جداگانه خواهيم آورد .\r\nامير حشمت ( يا سعيد الممالك ) كه او نيز از تهران بقفقاز رفته و از آنجا به تبريز رسيده بود انجمن ايالتى او را بفرمانروايى خوى برگزيد ، و اين روانه گرديده با عمواغلى\r\n\r\n","description":"","footnote":"","page_name":" 837 ","page_number":869},
  {"content":"\r\n\r\nبهمدستى پرداخت .\r\n\r\nآغاز جنگ با صمد خان\r\nصمد خان كه روز پنجشنبه هفدهم ديماه ( 14 ذى الحجه ) بسردرود رسيده در آنجا استوار گشت ، با همه سرما و زمستان بيش از يك هفته بآسودگى نپرداخته ، پنجشنبه ديگر جنگ آغاز كرد ، و تا سه روز در ميانه رزم و پيكار ميرفت . چون داستان اين جنگها را روزنامه انجمن نوشته و ما آگاهى يا يادداشت ديگرى در دست نميداريم كوتاه شده آن نوشته را در اينجا ميآوريم :\r\n« روز پنجشنبه ( 14 ذى الحجه ) چهارصد تن از سواران ناگهان به لاله كه در نيم فرسخى سوى غربى شهر است تاخت آوردند و پس از خوردن گوشمال سختى از دست مجاهدان راه گريز را پيش گرفته بسردرود بازگشتند .\r\nروز آدينه شش تن از دسته داشناقساقان ارمنى بسركردگى فدايى بنام گرى كه بتازگى از قفقاز رسيده‌اند براى ديدن سنگرهاى سوى خطيب بدانجا رفته بودند ، و چون بر پشته‌اى كه به اخمه قيه « 1 » نگرانست بالا ميروند و بآنسو نگاه ميكنند ، سواران دولتى را مى - بينند كه در آن ديه انبوه شده‌اند . از آنسوى سواران اينان را ديده نزديك بپانصد تن ركاب كشيده جلو ريز بر اينان ميتازند . بهادران فدايى از اسب پايين آمده با همه اندكى بجنگ مىايستند و دشمن را آتش گرفته چندان چابكى ميكنند كه سواران دست و پا گم ميكنند . در اينميان مجاهدان آگاهى يافته از چند سو بشليك ميپردازند . سواران چاره جز گريز نديده رو برمىگردانند . چند تنى از ايشان كشته شده ديگران خود را بسرد - رود ميرسانند . شماره كشتگان ايشان دانسته نيست . ولى از فداييان ارمنى يكى زخم سبكى برداشته است .\r\nهمانا اين دو شكست بخودخواهى صمد خان برميخورد كه روز شنبه همه نيروى خود را به كار انداخته نزديك نيمروز از سوى اخمدقيه بتاخت ميپردازد . مجاهدان آگاه شده بجلوگيرى برميخيزند و يكساعت پس از نيمروز جنگ بس بزرگ ميگردد و خود سردار سوار شده برزمگاه ميشتابد .\r\nفداييان داشناقساقان و سوسيال ديموكرات از ارمنى و گرجى همگى همراه او ميروند و نيز حاجى پيشنماز سلماسى و بلال آقا كهنه شهرى كه اين روزها به تبريز آمده - بودند روانه ميگردند . نخست بار بود كه جنگ بآيين « نظام » كرده ميشد . همه دسته‌ها زير فرمان سردار ميبودند ولى سركردگان از بزرگ و كوچك هر يكى در جاى خود كار ميكردند . مجاهدان سواره هم پياده شده در صف جنگ ميكردند . سه ساعت درست پيكار به سختى برپا و هر دو سوى ايستادگى ميكردند . ولى يكساعت بغروب دولتيان سستى نشان دادند و پيدا بود پايشان از جا دررفته . مجاهدان بيكبار بيرون تاختند و جنگ‌كنان آنان\r\n\r\n\r\n","description":"","footnote":"\r\n( 1 ) ديهى است در غرب تبريز در آنسوى خطيب\r\n","page_name":" 838 ","page_number":870},
  {"content":"\r\n\r\nرا پس نشانده يازده سنگر از دست ايشان گرفتند . از سواران انبوهى كشته شده و زخمى گرديدند و ديگران رو بگريز آوردند . شماره كشتگان دانسته نيست . نوزده اسب گلوله خورده ميان بيابان افتاده »\r\nاينست آنچه روزنامه انجمن نوشته . ولى مساوات كه دو جنگ آخرى را او نيز ياد كرده روز شنبه را مينويسد دولتيان پيش از درآمدن آفتاب با همه نيروى خود بجنگ برخاستند . درباره كشتگان اين جنگ هم راپورت بلديه را بدينسان مىآورد : يازده تن را بديه اخمه‌قيه برده در آنجا به خاك سپرده‌اند . نيز نوزده كس را در خليجان « 1 » و سيزده كس را در خود سردرود زير خاك كرده‌اند كه رويهمرفته بيست و چهار كشته داشته‌اند جز از زخمداران .\r\nولى از سوى مجاهدان هردو روزنامه مينويسند كه كسى كشته نشده . مساوات پ 264 سران بختيارى ( آنكه در ميانه ايستاده سردار بهادر است )\r\n\r\n\r\n","description":"","footnote":"\r\n( 1 ) ديهى در نزديكى سردرود .\r\n","page_name":" 839 ","page_number":871},
  {"content":"\r\n\r\nمينويسد : سه تن زخم بىزيان برداشته‌اند .\r\nاز بيست و هفتم دى خاموشى بود . پس از يكهفته هم محرم فرارسيد . و هر دو سو به كارهاى آن ماه پرداختند . در شهر سوگوارى و دسته‌بندى از سالهاى پيش كمتر نبود و دوازده روز همچنان سرگرم بودند . در باسمنج و سردرود نيز همين كار را داشتند .\r\nاينست تا پانزدهم بهمن آسايش و خاموشى بود . در آغاز محرم حاجى صمد خان آگهى بچاپ رسانيده و پراكنده كرده كه بهترين نمونه از گمان و رفتار دولتيان درباره مشروطه خواهان مىباشد و نيك مىرساند كه چگونه صمد خان به زور خود اميدمند ميبود و شهر را در چنكه خود ميپنداشت اينست آن را در اينجا مىآوريم :\r\nبسم الله الرحمن الرحيم عظم اللّه اجورنا و اجوركم بمصابنا بالحسين عليه السلام « اين بنده كه حاجى صمد خان مراغه هستم و با اردو و استعداد به جهت تنبيه اشرار » « از جانب سنى الجوانب اعليحضرت قدر قدرت قويشوكت همايونى ارواح العالمين فداه » « بر سردرود آمده‌ام محض اعلان و اطلاع آقايان اهالى شهر تبريز مكنون ضمير خود » « را مىنويسم كه اولا عموم اهالى تبريز رعيت پادشاه جمجاه اسلام پناه هستيد و مكنون » « ضمير پادشاه اسلام اينست كه عموم اهالى آسوده و مرفه الحال بوده و مشغول دعاگويى » « ذات ملكوت صفات اقدس همايون باشند و امثال بنده را كه مأمور اين امر فرموده‌اند » « مقصود اينست كه باشرار تنبيه شده و فقرا و ضعفاء تماما در امن و امان آسوده و راحت » « باشند لهذا اين اعلام را بعموم اهالى و دوستان و سايرين كه اهل وطن هستند و در يك » « مذهب و ملت هستيم بايد موافق شريعت نبوى و اثنا عشرى راه برويم و متمردين و » « خائنين كه به عيال و اولاد و مال و جان و عرض و ناموس مردم دست درازى مينمايند به يارى » « خداوند تبارك و تعالى بالمره آنها تنبيه و قلع و قمع بشوند و در اين ميانه مبادا خدا » « نكرده بيكنفر از اهالى فقير و ضعفاى تبريز تعدى بشود اينست كه اطمينان از جانب » « خود و دولت مىدهم كه هركسى قادر است اهل و عيال و خانه و اثاث البيت خود را بر » « دارد و از شهر خارج برود . از سردرود الى هشترود بهرجا برود جان و مال او در » « امن و امان خواهد بود . و اگر نتواند از شهر بيرون بشود و موقع تنبيه اشرار برسد » « خودشان و اهل و عيال خودشان بيكطرف كشيده و معلوم نمايند كه مطيعين هستند يا » « اينكه علم و بيرق نصب نمايند كه باهالى اردو معلوم شود كه اينها ياغى دولت و ملت » « و شريعت نيستند باز در امن و امان خواهند بود و اگر غير از اين نمايند وزر و بال » « هركسى به گردن خود و خدا و رسول در ميانه بنده و آنها شاهد باشند كه خودشان » « را بىجهت بميان بلا و آتش انداخته‌اند آنوقت هركسى اختيار خود را دارند . اين » « نكته را بايد شما حالى شويد نه تنها بنده در اين عقيده هستم تمام مأمورين دولت » « مأموريتشان اينست كه در حق علما و اعيان و فقراء كه مذهب دين محمدى ص دارند و »\r\n\r\n","description":"","footnote":"","page_name":" 840 ","page_number":872},
  {"content":"\r\n\r\n« تغيير اعتقاد نكرده‌اند و بمذهب جديد فريفته نگشته جان و مال و عيالشان در امان و » « حراست مأمورين دولت خواهند بود و اين تعليمات از جانب بندگان حضرت اشرف » « اقدس و الا آقاى عين الدوله صاحب اختيار كل دامت شوكته بعموم رسيده اينكه بنده » « در اين اعلان سبقت مىنمايم محض ملاحظه هم‌ولايتى بودن و بعضى كه مرا ميشناسند و » « اطمينان دارند و بسايرين هم اطمينان خواهند داد . محرم 1327 مهر شجاع الدوله »\r\n\r\nجنگ شانزدهم بهمن\r\nچون دوازده روز محرم بپايان رسيد دولتيان بىدرنگ به كار برخاستند . عين الدوله از چيرگيهاى صمد خان به خود باليده پياپى آگاهى بتهران ميفرستاد و نامه بشجاع الدوله نوشته خرسندى مينمود .\r\nنيز از دادن برگ و ساز و از فزودن به نيروى او خوددارى نميكرد چنان كه پس از رسيدن او بسردرود توپ بزرگى را از باسمنج برايش فرستاد ، ( گذشته از چهار توپ كوچك كه خود شجاع الدوله از مراغه همراه آورده بود . ) و هميشه پيك ميانه سردرود و باسمنج آمدوشد كرده نامه‌ها ميبرد و مىآورد . هم با آگاهى از عين - الدوله و شايد بدستور او بود كه روز آدينه شانزدهم بهمن ( 12 محرم 1327 ) ناگهان سپاه صمد خان بشليك برخاستند و آشوب برپا گردانيدند . زيرا در اين جنگ از سپاهيان باسمنج نيز مىبودند . بلكه چنين گمان مىرود كه سواران رحيمخان در آن همدستى داشتند .\r\nشنيدنيست كه از آغاز اين جنگها بيشتر آدينه پرآشوب مىبود و بسيارى از جنگهاى بزرگ در آن روز رخ ميداد « 1 » . اين آدينه نيز از روزهاى پرآشوب تبريز است .\r\nدر روزنامهء نالهء ملت جنگ امروز را زير عنوان « سيزدهم محرم » بدرازى نوشته و ما چون يادداشت ديگرى در دست نميداريم و از خود چيزى نميدانيم نوشته ناله ملت را ساده‌تر و كوتاه‌تر در اينجا ميآوريم . مىنويسد :\r\nهمين كه دهه عاشورا بپايان رسيد صمد خان بخودنمايى يا براى آزمايش آزاديخواهان ، دست به كار زده دستور داد چند تنى از پيش قراولان سپاه در بالاى تپه‌هايى كه بر سنگر - هاى خطيب نگران ، ولى از گلوله رس دور مىباشد خود را نمودار سازند و اگر توانستند از هجوم به شهر خوددارى نكنند . پيداست اين نقشه‌اى مىبود كه ميان خود ميداشتند .\r\nپاسبانان سنگرهاى خطيب همين كه چشمشان بسياههء دشمن افتاد بشليك پرداختند .\r\nدسته‌هايى از مجاهدان درون شهر نيز به آنان پيوستند . شليك‌كنان رو بسوى پشته‌ها نهاده دشمن را چند سنگر پس نشاندند . چون اين چيرگى را يافتند دليرتر گرديده ، باميد آنكه بر سردرود دست يابند از پيشرفت باز نايستادند . بىآنكه بدانند همه سپاهيان سردرود و بيشتر لشكريان باسمنج به بيابان درآمده و امروز را ميانه خودشان از بهر زورآزمايى با آزاديخواهان برگزيده‌اند .\r\n\r\n\r\n","description":"","footnote":"\r\n( 1 ) آدينه بيستم شهريور ، آدينه سوم مهر ، آدينه هفدهم مهر گذشته . آدينه‌هاى ديگر نيز خواهد آمد .\r\n","page_name":" 841 ","page_number":873},
  {"content":"\r\n\r\nمجاهدان سواره پر دور رفتن را نيك نشمارده براى نگهدارى سنگر از دهنه خطيب بازگرديدند ، و تنها يكدسته پيادگان بودند كه با سپاه آماده و آراسته و با دسته‌هايى چند برابر خودشان ، سرگرم جنگ شدند و رفته‌رفته از بنگاه خود دور افتادند .\r\nدر اينميان ناگهان سوار دشمن چون سيل فراز و نشيب را پر كردند و دايره‌وار از هر سو بهم پيوسته گرد مجاهدان گرفتند ، و خود در اينهنگام بود كه اندازه دليرى و جانفشانى زادگان تبريز را نيك آزمودند ، زيرا هر يكى از پيادگان كه بميان صدها دشمن افتاده سخت ميكوشيد ، نه تنها رهايى خود را از آن گيرودار ميخواست بلكه تا ميتوانست از دشمنان به خاك مىانداخت .\r\nپ 265 قوچعليخان و مشهدى باقر خان در اين گيرودار پنج تن از مجاهدان كشته شده چهارده تن دستگير افتادند . ليكن همان هنگام ناگهان دو سپهسالار آزادى « 1 » با دسته‌اى از جنگ - جويان گرجى و ارمنى از راه رسيده بىآنكه فرصتى دهند سپاهيان دشمن را كه تيپ‌تيپ پراكنده ، و هر صد يا پنجاه تن از ايشان چند مجاهدى را گرد فرا گرفته بودند ، بباد گلوله گرفتند و از بيرون لاله و خطيب تا فراز اخمه‌قيه كه بيشتر از يكفرسنگ راه است جنگ‌كنان باز پس راندند . بدينسان لشگرى كه چيره شده بود اكنون خود را زبون\r\n\r\n\r\n","description":"","footnote":"\r\n( 1 ) سردار و سالار\r\n","page_name":" 842 ","page_number":874},
  {"content":"\r\n\r\nميديد و پنجه مرگ ناگهانى را به خود نزديك مىيافت .\r\nبا همه دليرى و جنگ آزمودگى كه سواران ميدارند رهايى از آن گيرودار بس سختشان مىنمود . زيرا تا نيم فرسنگ از بنگاه خود دور شده و دشمنى با اين دليرى و توانايى در برابر ميداشتند ، و اين بود جاى درنگ نديده روى بگريز آوردند و هر دسته‌اى بسويى شتافتند . در همان حال مجاهدان از دنبال تاخته پياپى مىكشتند و دست از شليك برنميداشتند .\r\nاينست آنچه ناله ملت نوشته . مساوات نيز چند سطرى نوشته است . ولى اين جنگ پرشورتر و سخت‌تر از آن بوده كه اين روزنامه‌ها نشان داده‌اند . بگفته خود ناله ملت اين جنگ يكى از پيش‌آمدهاى بزرگ بشمار ميرود . در آن روزها تبريزيان بجنگ خو گرفته بودند ، و آنچه رخ ميداد ارج چندانى نميگزاردند . از آنسوى در روزنامه‌ها شماره كشتگان را كمتر مينوشتند . چنان كه در كتاب آبى نيز نوشته در اين جنگ پنجاه تن كمابيش از مجاهدان كشته يا زخمى شدند يا دستگير افتادند ، كه بايد اينان را هم كشته شمرد زيرا صمد خان هركه را ميگرفت نگه نميداشت .\r\nاما كشتگان از سوى دولتيان ناله ملت آن را تا يكصد و سى تن بلكه بيشتر ميپندارد و انجمن ايالتى كه به اين جنگ ارج گزارده مژده فيروزى باستانبول فرستاده شماره آنان را يكصد و چهل تن ميگويد . تلگراف انجمن را در پايين مىآوريم :\r\n« صد و چهل تن از استبداديان مقتول مغلوبين مراجعت ملت غالب انجمن . »\r\nپس از اين تا آخر بهمن جنگ بزرگى روى نداد . ولى لشگريان صمد خان كه پشته‌هايى را از شمال تا جنوب سنگر گرفته و در بيشتر آنها هميشه نگهبان ميداشتند ، و مجاهدان در برابر ايشان در خطيب سنگرها پديد آورده بودند ، كمتر روزى ميبود كه از سنگرها بزدوخورد برنخيزند و آواز شليك بلند نگردانند . همين حال را ميداشت سنگرهاى قراملك با هكماوار . چه مجاهدان و چه سواران بجنگ خو گرفته به آسانى به آن در ميآمدند و كمتر زمانى بيكار مىايستادند .\r\nدر اين روزها عين الدوله رحيمخان را از باسمنج روانه الوار گردانيد كه راه جلفا را بگيرد ، و او نخست بسردرود آمده يكى دو شب با سواران خود در آنجا بسر داد ، و چنان كه گفتيم گويا سواران او در جنگ شانزدهم بهمن همدست بودند ، و از آنجا از راه قراملك و مايان روانه الوار گرديد ، و در آن ديه كه بر سر راه شوسه سه فرسنگ دور تر از شهر است نشيمن گرفت و راه جلفا را كه تنها راه بازى مىبود به روى شهر بست .\r\nمجاهدان در برابر او پل آجى را سنگرگاه ساختند .\r\n\r\nآزمودن بمب درباره صمد خان\r\nدر همين روزها مجاهدان خواستند بمب را درباره صمد خان بيازمايند ، و او را از راهى كه شجاع نظام رفته بود روانه گردانند ، ولى كارى نتوانستند . حاج صمد خان سنگرى را براى خود برگزيده روزهاى جنگ همراه سركردگان در آنجا مىايستاد و فرمان\r\n\r\n","description":"","footnote":"","page_name":" 843 ","page_number":875},
  {"content":"\r\n\r\nجنگ ميداد . مجاهدان آنجا را شناخته بمبى زير خاك كردند كه چون شجاع الدوله با كسانش آيد تركيده او را نابود سازد . قضا را نيمه شب روباهى از آنجا گذشته و همين كه پايش بسيمى از بمب كه بيرون ميبود برميخورد نارنجك تركيده تن ناتوان آن جانور را از هم ميدرد . بدينسان تير آزاديخواهان به سنگ برخورد .\r\nكسانى كه نزد شجاع الدوله بوده‌اند ميگويند : نيمه شب آوايى شنيده شده زمين سخت لرزيد . صمد خان از خواب بيدار شد ولى ندانست چه رخ داده ، تا فردا از سنگرها چگونگى را آگاهى آوردند ، و او سخت شاد گرديده نامه‌اى بمژده تندرستى براى عين الدوله فرستاد ، و او هم پاسخ نوشت .\r\nولى آزاديخواهان نوميد نگرديده به آزمايش ديگرى برخاستند ، و آن اينكه چون سواران صمد خان در تپه‌هاى نزديكتر سنگرهايى ميداشتند كه روزهاى جنگ در آنها ميايستادند و بگلوله‌ريزى ميپرداختند مجاهدان در يكى از آنها بمبى نهان كردند ، و براى آنكه سواران را تا آنجا بكشانند روز شنبه بيست و چهارم بهمن ( 21 محرم ) يار محمد خان كرمانشاهى با دسته‌هايى از سواره و پياده هنگام دميدن آفتاب از سنگرهاى خود بيرون شتافته در پيشاپيش سنگرهاى دولتيان بنمايش پرداختند ، و كم‌كم پيش رفته نزديكتر شدند . سواران آمادگى اينان را ديده آنان نيز آماده گرديدند و شيپور كشيده از سردرود سواره خواستند ، و چون شماره‌شان انبوه گرديد به آهنگ پيكار جلو آمدند و همين كه كسانى از ايشان به آن سنگر رسيدند ناگهان نارنجك تركيده سنگر را به هوا پرانيد . حاج يحيى خان سرهنگ دهخوارقانى كه از سردستگان سپاه صمد خان بشمار ميرفت چشمهايش گزند يافته نابينا گرديد و دو سه تن از سواران كشته شدند . سواران ديگر از سراسيمگى نايستاده بازگرديدند .\r\nدر ناله ملت زير عنوان « خرق الارض يا دره آتش‌فشان » اين داستان را با آب و تاب بسيار نوشته مساوات نيز ياد آن را كرده . ولى گفته‌هاى هر دو پرگزافه است .\r\nجنگهايى كه در خطيب رخ ميدادى سردار از پشت‌بام خانه خود با دوربين تماشا ميكردى . امروز هم چگونگى را مىپاييد و اميدوار مىبود بمب گزند بسيار بدولتيان خواهد رسانيد . ولى آنچه درخواست او بود رخ نميدهد .\r\nبدينسان بهمن بپايان ميرسيد . در همين روزها لشگرهاى باسمنج نيز به آمادگى ميكوشيدند و گاه و بيگاه از آنسو نيز بجنگ برميخاستند . اگر درست بسنجيم حال گرفتارى كه در تابستان تبريز را مىبود بازگرديده و تنها اين جدايى در ميان مىبود كه در تابستان دوچى از شمال بنگاه دولتيان گرديده و بيشتر جنگها از آنجا رخ ميداد و اكنون سنگرهاى لاله و اخمه‌قيه از غرب آن حال را ميداشت . اين زمان نيز هر روز كه جنگ ميشد چه‌بسا كه از همه سنگرها شليك برميخاست . چنان كه روز سىام بهمن ( 27 محرم )\r\n\r\n","description":"","footnote":"","page_name":" 844 ","page_number":876},
  {"content":"\r\n\r\nهمين حال در ميان و از همه سنگرهاى خيابان و مارالان و خطيب و حكماوار و پل آجى زدوخورد پيش ميرفت .\r\nدر اين روزها چون راه بسته شده هيچگونه خواربار به شهر درنمىآمد نان در نانواها كمياب گرديد و گندم و جو و برنج و اين گونه خوردنيها بسيار گران شده بود . نيز 266 اين پيكره نشان ميدهد امير حشمت را با كسانى از آزاديخواهان ( اين پيكره در سلماس برداشته شده )\r\n\r\n","description":"","footnote":"","page_name":" 845 ","page_number":877},
  {"content":"\r\n\r\nدر آن هنگام زمستان انگشت ( ذغال ) ناياب شده مردم ناگزير درخت‌هاى بارور را بريده بجاى انگشت به كار مىبردند . نيز مجاهدان در هر سو كه مىبودند درختها را بريده در سنگرها ميسوزانيدند . بدينسان زندگى بر مردم سخت گرديده از هرباره در فشار ميبودند . با اينهمه شكيبايى نموده افسردگى نشان نميدادند . انجمن ميكوشيد جلوگيرى از انباردارى كند . خود مردم نيز بيشترشان نيكى و پاكدلى نشان ميدادند .\r\nبراون مىنويسد كه يك نانوايى كه نان را گرانتر از نرخ خود فروخته بود با دستور ستار خان تيرباران كردند . بايد دانست كه اين نانوايان گندم از انبار مىگرفتند و اينست بايستى نان را بنرخ شهردارى فروشند . ولى نان‌پزيهايى در مارالان و ديگر جاها در نرخ آزاد ميبودند . نانواها يك من هشت عباسى ميفروختند ولى جلو هر دكانى زن و مرد انبوه گرديده و كسى تا چند ساعت نمىايستاد نيم من نان نميتوانست گرفت .\r\nبهر حال نانواى گرانفروش يكى بيشتر نبوده ، و كسانى كه آن روز در تبريز بوده‌اند نيك ياد ميدارند كه مردم تا ميتوانستند از دست بينوايان ميگرفتند و كمتر انديشه پول اندوزى را ميداشتند . بلكه كسانى رادمرديهاى شگفت مينمودند ( چنان كه داستان حاج جواد را خواهيم آورد . )\r\n\r\nجنگ الوار\r\nرحيمخان چون در الوار نشست راه جلفا را بست و پستها كه از اروپا ميرسيدند در مرند باميد باز شدن راه مىايستادند . اين راه كه آزاديخواهان آنهمه دلبستگى بباز كردنش مىداشتند و آنهمه تلاشها كرده بودند نشستن رحيمخان در الوار همه آن رنجها را بيهوده ميگردانيد . از آنسوى سواران رحيمخان در الوار و ساوالان و مايان و همه آباديهاى نزديك آزار و بيداد بمردم دريغ نمىگفتند و ناله روستاييان از دست آنان بلند ميبود .\r\nاينست سردار به اين شد كه بچاره او كوشد ، و چون بلورى و فرج آقا با دسته‌هاى خود در مرند مىبودند بايشان نوشت نزديكتر آيند و روزى كه از شهر جنگ آغاز شود ايشان نيز از پشت سر بر الوار تازند ، و باشد كه رحيمخان را از ميان بردارند .\r\nاين يكى از جنگهاى بزرگ بشمار است . با اينهمه در روزنامه‌ها ياد آن نكرده‌اند و ما روزش را نميدانيم ، و تنها در كتاب آبى مىبينيم كه آن را روز دوشنبه سوم اسفند ( 22 فوريه ) مىنويسد . در اين روز سردار همراه كسانى از دليران و گرجى و ارمنى ، با دسته - هايى از مجاهدان پيش از درآمدن آفتاب از شهر روانه گرديدند ، و چون به نزديكى الوار رسيدند دسته‌دسته در اينجا و آنجا سنگر گرفته بجنگ پرداختند . ما از داستان آگاهى درستى نميداريم ولى اين ميدانيم پيكار بس خونينى برپا و تا شب از دو سو سخت ميكوشيدند آواز گلوله كه برخاسته بود مردم از شهر بيرون ريخته در بيرون پل آجى انبوه شدند و همگى چشم به راه داشته ناشكيبايى مينمودند . امروز بار ديگر « گردى » از ستار خان نمودار گرديد نامش بزبانها افتاد . اين گواهى را درباره او كونسول انگليس نيز داده\r\n\r\n","description":"","footnote":"","page_name":" 846 ","page_number":878},
  {"content":"\r\n\r\nو در كتاب آبى ميبينيم كه ستايش بسيار از دليريهاى امروزى او كرده چنين مىگويد :\r\nسردار با دسته اندكى از دليران ارمنى و گرجى از ديگران دور افتاده در تنگنا مانده بوده . سواران جاى او دانسته ميخواسته‌اند بميان درآمده راه بازگشت او را ببندند ، و هرگاه توانستند زنده دستگيرش گردانند . به اين آرزو كوشش بسيار ميكرده‌اند و با انبوهى بجنگ درآمده گرد سردار را گرفته بودند . سردار و همراهانش كه برهايى خود ميكوشيدند چند تن از دليران گرجى و ارمنى به خاك مىافتند . سواران به چيرگى افزوده پافشارى بيشتر ميكنند . سردار خود را نباخته رشته خونسردى را از دست نميدهد و به همراهان خود دل داده نميگزارد سراسيمه شوند . در همان هنگام دسته‌هاى ديگر از مجاهدان چگونگى را دريافته مىكوشند سواران را از ميان بردارند و آنان را از تنگنا بيرون آرند . در اين گيرودار است كه خونريزى بس سختى رخ ميدهد .\r\nچنين ميگويند خود رحيمخان جنگ ميكرده و بسيار اميدمند مىبوده كه راه باز - گشت را بمجاهدان بسته دارد . ولى دليرى سردار و خونسردى او با جانفشانى مجاهدان توأم گرديده اميد را بنوميدى مىرساند .\r\nچنان كه گفتيم ستار خان و مجاهدان رفته بودند كه رحيمخان را از الوار بيرون رانند ، و در گرماگرم جنگ چشم به راه ميداشتند كه دسته بلورى و فرج آقا رزم‌كنان از سوى مرند پيش آيند . ولى به اين آرزوى خود نرسيده تنها آن توانستند كه خود را از تنگنا كه افتاده بودند بيرون آورند . ستار خان ميكوشيد كه جنازه‌هاى ارمنيان و گرجيان را در آنجا نگزارده به شهر بياورد . نيز چون هنگام رفتن سوار درشكه مىبوده خرسندى نميداد كه آن را باز گزارد . بسر همينها ايستادگى مينمود و همچنان جنگ ميكرد . تا دو يا سه ساعت از شب رفته همچنان كوشش و كشاكش در كار بود تا دو سو از هم جدا شدند ، و بهنگاميكه مردم سخت نگران ميبودند سردار به شهر بازگشت .\r\nجانفشانى او در اين روز چندان بزرگ بود كه ميرزا محمد عليخان تربيت در نامه خود ببراون با نكوهشهايى كه از ستار خان مىنويسد از دليرى امروزيش بستايش مىپردازد .\r\nاما دسته‌هاى مرند و اينكه به يارى سردار و مجاهدان نتوانستند رسيد داستان اين بوده كه آنان با پانصد و ششصد تن كه در آنجا گرد مىبودند ، از آنجا بآهنگ ياورى روانه مىگردند . ولى در نزديكىهاى الوار بضرغام و برادرش سام خان كه با هفتصد سواره به يارى رحيمخان شتافته بودند ، برخورده با آنان بجنگ مىپردازند و دليرانه ايستادگى نشان مىدهند . سپس چگونگى را به تبريز آگاهى داده بصوفيان و از آنجا بمرند بازميگردند .\r\nكوتاه سخن آنكه كوششها همه بيهوده گرديد و رحيمخان همچنان در الوار بازمانده ، بلكه از اين پيشامد دليرتر گرديده دو سه روز ديگر باز مجاهدانرا شكسته بصوفيان نيز دست يافت .\r\n\r\n","description":"","footnote":"","page_name":" 847 ","page_number":879},
  {"content":"\r\n\r\nپ 267 اين پيكره نشان ميدهد ستار خان و باقر خان را با گروهى ( اين پيكره در تهران برداشته شده )\r\n\r\n","description":"","footnote":"","page_name":" 848 ","page_number":880},
  {"content":"\r\n\r\n\r\nجنگهاى ششم اسفند\r\nپس از جنگ الوار دو روز بيشتر نگذشت كه از ششم اسفند ( 4 صفر ) يكرشته جنگهاى سخت و بزرگترى آغاز گرديد . ميتوان گفت : از اين تاريخ باز دور نوينى در تاريخ جنگهاى تبريز گشاده شد .\r\nچنان كه گفته‌ايم محمد عليميرزا ارشد الدوله را بفرماندهى لشكرهاى گرد تبريز برگزيده بود . اينمرد كه عمه محمد عليميرزا ( دختر ناصر الدينشاه را ) نيز بزنى گرفته و بدربار بسيار نزديك شده بود ، بمحمد عليميرزا دلدارى داده به گردن گرفته بود كه بآذربايجان بيايد و آتش شورش تبريز را فرونشاند ، و اين بود با لقب نوين « سردار - ارشد » روانه گرديده در اين روزها بباسمنج رسيده بود ، و چنان كه گفته ميشد گردنكشى بسيار نموده به عين الدوله و ديگران نكوهش ميكرده كه در آن هفت ماه كارى از پيش نبرده‌اند ، و به خود اميد مىبسته كه در يك جنگ به شهر دست خواهد يافت . از اينرو از روزيكه رسيده دست از آستين برآورده بسيج كار ميكرد و چون باسمنج از شهر دور و توپها از آنجا كارگر نميتوانست بود ، او بارنج را در نزديكى شهر براى سنگربندى و لشكرگاه شايسته‌تر ميديد . در اين روزها از تهران نيز پياپى سفارش رسيده محمد - عليميرزا كار شهر را يكسره ميخواست . ارشد الدوله عين الدوله را با دسته اندكى در باسمنج رها كرد و خويشتن با سواره و پياده و توپخانه ببارنج درآمد در آنجا بنياد سنگربندى نهاد ، و چون از اين آمادگيها پرداخت بهمدستى شجاع الدوله از روز پنجشنبه ششم اسفند بجنگ و گلوله باران پرداخت .\r\nشهريان از رسيدن ارشد الدوله و از نويدهايى كه در تهران بمحمد عليميرزا داده بود آگاهى ميداشتند و كوششهاى او را ميدانسته و در روزنامها نامش را مىبردند ، ولى از اينكه از روز پنجشنبه بجنگ و هجوم خواهند پرداخت آگاه نميبودند .\r\nدر اين سال سرماى زمستان زودتر سپرى شده و در اينهنگام كه هنوز يك ماه تا بهار ميماند هوا از بارش ايستاده برف يا بارانى نمىآمد ، و بيشتر روزها هوا روشن و در كوچه‌ها از تابش آفتاب يخها آب ميشد . در اين روز پنجشنبه هم هوا روشن و آفتاب درخشان ، و تا سه ساعت از روز گذشته آرامش در كار ميبود . ولى در آنساعت ناگهان از بارنج شليك آغاز و توپها پياپى غريدن گرفت . نيز از سوى سردرود تاخت بس سختى رو نمود .\r\nارشد الدوله شهر را بتوپ بسته دمادم گلوله مىبارانيد ، و چنان مىپنداشت كه با همان گلوله باران مردم فرياد برداشته زينهار خواهند خواست . ولى صمد خان بتاخت برخاسته آرزوى رسيدن بدرون شهر را ميداشت .\r\nسختى روز در اين تاخت اوست : چند هزار سوار و سرباز به بيابان ريخته با طبل و شيپور شليك‌كنان پيش مىآمدند . سركردگان با شمشيرى كشيده بر پشته‌ها ايستاده پشت سر سپاه را گرفته بودند . خود حاج صمد خان تا باغ حسين خان پيش آمده از آنجا\r\n\r\n","description":"","footnote":"","page_name":" 849 ","page_number":881},
  {"content":"\r\n\r\nبه تماشاى رزمگاه ايستاده بود . سواران و سربازان گلوله‌باران بسنگرهاى خطيب تاختند . مجاهدان بجنگ درآمده از همه سنگرها بجلوگيرى كوشيدند . ولى در برابر آن آتش ايستادگى نتوانستند . خواه و ناخواه سنگرها را رها كرده بسوى شهر پس كشيدند و بسيارى از ايشان آماج تير شده به خاك افتادند . سواران تا باغهاى خطيب بلكه تا خود آبادى پيش آمده آن پيرامون را فراگرفتند . مجاهدان پراكنده و پريشان تا چهار بخش ( يكى از كويهاى تبريز ) پس نشستند . كم‌كم خبر در شهر پراكنده شده آشفتگى در كار - ها پديد آمد . مجاهدان دست و پا گم كرده ندانستند چه بايد كرد ، و چون گلوله پياپى رسيده سواران همچنان پيش ميآمدند كسانى در آنجا هم جاى ايستادن نميديدند .\r\nدر چنين گيرودارى ناگهان سردار با يكتن نوكر اسب تازان خود را به آنجا رسانيد ، و بىآنكه به گريختگان پردازد و يا در جايى درنگ كند همچنان پيش رفت و با آنكه گلوله پياپى ميريخت درنگ ننموده اسب تاخت ، و چون بجايى رسيد كه دولتيان پديدار شدند از اسب پايين آمده خود را بباغى كشيد ، و ديوارى را سنگر كرده يكتنه بجنگ پرداخت و تو گويى سپاهى بجنگ درآمده در اندك زمانى جلو تاخت را بست . يكه‌تازان از دولتيان كه راه شهر را باز ديده گام بگام شليك‌كنان پيش مىآمدند در نخستين تير يكى از ايشان را از پا درآورد . سپس فرصت نداده ديگرى را پهلوى او خواباند . پشت سر هم چند تن را به خاك انداخت . سواران كار را سخت ديده بايستادند و هرچند تن به پشت ديوارى درآمده بپيكار پرداختند . در اين ميان كسانى از دليران مجاهدان سردار را در راه ديده از پشت سر او برزم برگشته بودند . از جمله يارمحمد خان كرمانشاهى و حسن كرد هر يكى از اينان هم سنگرى گرفته جانبازانه بجنگ درآمدند ، و از اين گوشه و از آن گوشه بگلوله باران پرداختند . نيز گرجيان خود را رسانده به بمب‌اندازى برخاستند . همچنين از سوى خيابان يكدسته به يارى شتافتند . تا ديرى جنگ بس سختى برپا و دولتيان كه فيروزانه پيش آمده و خود را تا كنار شهر رسانيده بودند به آسانى بازپس نميگرديدند . از اينسو مجاهدان سخت‌ترين جانفشانى را ميكردند . خود سردار ، آن ميكرد كه شايسته نامش مىبود . سواران خواه و ناخواه پس نشستند و مجاهدان خود را بسنگرها رسانيدند . در اين ميان توپچى نيز گلوله‌افشانى آغاز كرد . نميدانم اين خون‌ريزى چند ساعت كشيد .\r\nاين ميدانم دولتيان پس از فيروزى شكست يافتند و با همه پافشارى و دليرى كه از خود نمودند جلو شكست را نتوانستند گرفت ، و پس از كشته شدن انبوهى ، ديگران چاره جز گريختن نديدند . بگفته روزنامه انجمن چندان بتنگى افتاده بودند كه بيشتر ايشان تفنگ و فشنگرا ريخته جان بدر ميبردند .\r\nاين خود شگفت بود كه ستار خان در چنان هنگامى خود را برزمگاه رسانيد . در اين‌باره حاج محمد على بادامچى چنين ميگويد : آن روز من پيش ستار خان بودم . چون جنگ برخاست او با دوربين خطيبرا ميپاييد . يك بار ديدم بانك برآورد : « بچه‌ها را\r\n\r\n","description":"","footnote":"","page_name":" 850 ","page_number":882},
  {"content":"\r\n\r\nپ 268 يكدسته از فداييان ارمنى در سلماس كشتار كردند » ( اوشاقلرى قرديلر ) اين گفته داد زد : « رشيد زود باش اسب بيار » .\r\nپرسيدم : چه « رو داده ؟ » پاسخ داد : « مجاهدان شكست خوردند و ميگريزند و دولتيان از پشت سر گلوله به آنان ميبارانند » . اين گفت و آماده رفتن گرديد . در اين ميان رشيد مهتر اسب را پيش كشيد . ستار خان سوار شده و رشيد را به روى اسب ديگرى پشت سر انداخت و بتاخت روانه گرديد ، و چنان كه ما ديديم در سخت‌ترين گيرودار خود را برزمگاه رسانيد و جلو تاخت را گرفته دولتيان را با آن پريشانى بازگردانيد .\r\n\r\n","description":"","footnote":"","page_name":" 851 ","page_number":883},
  {"content":"\r\n\r\nدرباره اين جنگ سخن بسيار است . امروز بار ديگر هنر شگفتى از ستار خان پديدار شد . چنان گويند چون برزمگاه رسيد و با آن همه گلوله‌باران در جايى نايستاد . رشيد از پشت سر پياپى داد ميزد : « سردار گلوله مىآيد پياده شويم » ، و او گوش نداده همچنان ميرفت . اين هنگام كه سنگر گرفته بجنگ پرداخت بهر گلوله يكى از پيشتازان دولتيان را به خاك انداخت . چنان كه در نخستين تير حمزه خان كه يكى از دليران بنام و در اين جنگ از پيشاهنگان ميبود از پا افتاده و سپس ديگران پهلوى او خوابيدند . كسان حمزه خان ميكوشيده‌اند لاشه او را از ميان بردارند و همراه ببرند . ستار خان فرصت نداده هركه جلو مىآيد از پا مياندازد .\r\nبجاى حمزه خان از مجاهدان نيز حاجى شفيع قناد آن رادمرد پير از پا فتاد .\r\nكسانى ميگويند در همان آغاز تاخت كه سواران تا سنگرها نزديك شدند حاجى شفيع چون بمجاهدان دستور ايستادگى ميداد و اينسو و آنسو مىشتافت در جلو سنگر با گلوله از پا درآمد . ديگران مىگويند پس از رسيدن سردار در آن كشاكش سخت كشته گرديد .\r\nچنان كه گفتيم جنگ از سه ساعت از روز گذشته آغاز شد و مجاهدان يكساعت بيشتر ايستادگى نتوانستند كه بازپس نشستند . ولى ستار خان نزديك نيمروز خود را برزمگاه رسانيده و پس از آن تا پسين همچنان جنگ برپا ميبود تا سواران پريشان گرديده از ميان برخاستند . در اين هنگام در ميدان جنگ چهارده كشته از دولتيان بازمانده و از نشان خون به روى برفها پيدا بود كه بسيارى از كشتگان را بيرون برده‌اند . سپس هم از باغها كشته‌هاى ديگرى پيدا گرديد . اينست شماره كشتگان را از دولتيان در روزنامه مساوات تا يكصد و پانزده شمارده است . خود سردار در تلگراف خود باستانبول چنين مىگويد :\r\n« ديروز پنجشنبه ( 4 صفر ) دولتيان از دو طرف خطيب و باسمنج حمله سخت » « شكست فاحش برداشته خصوصا در خطيب پانصد نفر بيشتر از آنها مقتول و با فتح عظيم » « دعوى ختم نمود ستار »\r\nدولتيان چنين كشتارى نديده بودند . چهار فورقون ( عرابه چهار اسبه بارى ) پر از كشته نموده به شهر آوردند و در گورستان كجيل به خاك سپردند و گويا جنازه حمزه خان نيز ميان اينان ميبود .\r\nدر اين روز سربازى را دستگير كردند . چون زخمى بود به بيمارستان فرستادند .\r\nسپس كه ازو بازپرسهايى كردند آشكاره ميگفت : بما گفتند شما بيدين شده‌ايد ، و به اين نام ما را بجنگ شما آوردند .\r\nهنرنمايى سردار در اين روز بار ديگر در مردم هناييد و بار ديگر زبانها به آفرين و ستايش باز شد .\r\nمشهدى محمد عليخان ميگويد : « امروز من در خطيب نميبودم . ولى اگر بودمى من نيز گريختمى . اينست با خود ميانديشم كه ستار خان شدن كار آسانى نيست » . اين\r\n\r\n","description":"","footnote":"","page_name":" 852 ","page_number":884},
  {"content":"\r\n\r\nگواهى از كسى است كه خود او در جنگ‌ها بوده و بدليرى نامور شده .\r\nشنيدنيست كه در يازده ماه جنگ همواره ستار خان بجنگها در مىآمد و در آن همه پيكارها بيش از يك بار زخم برنداشت ، و چنان كه گفتيم آن را هم پنهان ميداشت تا مردم ندانند . اينست كسانى او را در زينهار خدا ميپنداشتند ، و همين پندارها عنوان ديگرى به پيشرفت كارهاى او ميبود .\r\nچنان كه گفتيم در گيرودار امروز از با رنج نيز بمباردمان آغاز شده ارشد الدوله بويرانى شهر ميكوشيد . چند توپ بر دامنه كوه كشيده پياپى گلوله ميريخت . نيز از سنگرها تفنگچيان جنگ ميكردند . ولى چون سنگرهاى خيابان و مارالان بسيار استوار ميبود بتاخت نميتوانستند برخاست .\r\n\r\nپس از آن روز\r\nفردا آدينه هفتم اسفند ( 5 صفر ) در سوى خطيب آرامش بود .\r\nصمد خان با گزنديكه ديده بود به اين زودى جنگ نتوانستى كرد .\r\nولى از سوى خطيب و خيابان جنگ و بمباردمان همچنان پيش ميرفت ارشد الدوله اميدوار ميبود شهر را خواهد گرفت و پياپى گلوله‌هاى شرابنل و شنيدر را ميفرستاد . چنين ميگويند : در اين دو روز پانصد گلوله توپ بر سر شهر ريخت . ولى شهريان ارج نگزارده به كار خود مىبودند و از سنگرهاى خيابان پاسخ توپها را مىدادند .\r\nگلوله‌ها از بس ريخته بود كم‌كم بچه‌ها بازيچه‌اش مىشماردند و هركدام كه ناتركيده ميافتاد برداشته بخانه‌هاشان ميبردند . هنوز هم كسانى از آن گلوله‌ها مىدارند . روزنامها كه از آرزوهاى خام و اميدهاى بيجاى ارشد الدوله آگاهى ميداشتند و اين تلاشهاى او را ميديدند از سرزنش و ريشخند باز نمىايستادند . در اين روزها روزنامه‌اى بنام « محك غيرت » در تبريز چاپ شد كه نكوهشهاى فراوان از ارشد الدوله دربر ميداشت ولى همانا يك شماره بيشتر بيرون نيامد .\r\nچنين ميگويند : او پهلوى توپ ايستاده و چون گلوله‌ها پياپى بر سر شهر ميريخت از توپچى مىپرسيد : « آيا زينهار نميخواهند ؟ . . » در اينميان گلوله‌اى از توپ شهر به سنگر خورده توپ را با توپچى از ميان برداشت ارشد الدوله سراسيمه خود را كنار كشيد .\r\nبه نوشته مساوات اين روز دوازده تن از دولتيان كشته شده از شهريان تنها دو تن كشته گرديد .\r\nروز هشتم داستان ديگرى در كار بود . از سوى شرقى بمباران خاموش شده ولى جنگ با تفنگ به سختى پيش ميرفت . سارى داغ كه در بيرون با رنج و به چند كوى سركوبست دولتيان ميخواستند آنجا را سنگر گيرند . مجاهدان پيشدستى كرده از سر قله به آنجا تاخته كوه را گرفتند . دولتيان بكوه ديگرى در آن نزديكى رو آورده هميخواستند آنجا را سنگر كنند . مجاهدان از اين نيز بجلوگيرى كوشيدند و در گرماگرم كشاكش و جنگ دو دسته چندان بهم نزديك شدند كه آواز يكديگر را مىشنيدند . اينست آنچه مساوات نوشته\r\n\r\n","description":"","footnote":"","page_name":" 853 ","page_number":885},
  {"content":"\r\n\r\nاما از سوى غربى حاجى صمد خان دسته‌اى از سپاه خود را با سركرده‌اى در سرد - رود نشانده خود او با توپخانه و انبوه سپاه آهنگ قراملك كرده در آنجا بنگاه گرفت نيز شام‌غازان كه در شمال غربى آنجا نهاده و از آباديهاى نزديك شهر است و تاكنون تهى مىبود ، محبعليخان را با دسته‌هايى بدانجا فرستاد كه شبانه درآمده نشيمن گرفتند و سنگر ساخته جاى خود را استوار كردند . پيدا بود كه دولتيان نقشه نوى را كشيده‌اند و صمد خان ميخواهد اين بار از پ 269 حاجى على عمو اينسويها به شهر تازد ، و چنان كه سپس دانسته شد چگونگى اين بوده كه چون سلطان عبد الحميد در استانبول مشروطه عثمانى را برانداخته بوده محمد عليميرزا آن را دستاويز گرفته و نامه‌اى به عين الدوله نوشته و چنين گفته « عثمانيان مشروطه را برانداختند ، ولى شما با آنكه خودتان از خانواده پادشاهى مىباشيد به برانداختن شورش تبريز دلسوزانه نمىكوشيد » .\r\nعين الدوله از اين نامه بتكان آمده و بصمد خان پيام فرستاد كه براى گفتگو بسردرود خواهد آمد ، و همراه سالار جنگ بختيارى به آنجا آمده كه دو شب مانده ، و با صمد خان فراهم نشسته و اين نقشه را كشيده‌اند كه او بقراملك رفته شام‌غازان را نيز بگيرد ، و روز دوازدهم صفر ( 14 اسفند ) ، او با سپاهيان خود از قراملك و شام - غازان و سردرود ، و عين الدوله و ارشد الدوله از باسمنج و بارنج ، و رحيمخان از پل آجى بيك تاخت همگانى پردازند .\r\nبدينسان نقشه تاخت بزرگى ( همچون تاخت سوم مهر ) كشيده‌اند و چون لوتيان قراملك از آغاز جنگ هواى دولت را داشته زيانها در آن راه كشيده بودند و از آنسوى در اين نقشه‌اى كه كشيده شده بود ، نياز بسيار بجانفشانيهاى آنان مىبود ، براى دلجويى از آنان با پيشنهاد صمد خان ، عين الدوله بهر يكى لقبى از « رشيد الاياله » و « منصور ديوان » و مانند اينها داده و فرمانها نوشته شده . عين الدوله دو شب در سردرود ميبوده و باز - گشته . صمد خان نيز كوچيده بقراملك درآمده و سپاه بشام‌غازان فرستاده . اين بوده\r\n\r\n","description":"","footnote":"","page_name":" 854 ","page_number":886},
  {"content":"\r\n\r\nچگونگى آن داستان .\r\nگويا در همان روزها بود كه عين الدوله يكدسته از قزاق را با يك شصت تير بسركردگى رضا خان سواد كوهى ( رضا شاه پهلوى ) بقراملك فرستاده دكترى ( پزشكى ) نيز همراه آنان گردانيد . نيز سواران سراب را با سركرده‌شان حاجى اسماعيل خان سرابى به آنجا فرستاد .\r\nاز آنسوى مشروطه‌خواهان اگرچه از انديشه دولتيان آگاه نبودند ، ولى از آن كوچ صمد خان دانستند كه انديشه تازه‌اى در مغز صمد خان پيدا شده ، و اين بار تاختها از راه هكماوار و آخنى ( اخنحو ) خواهد بود . از اينرو در هكماوار باستوارى سنگرها افزودند و در آخنى سنگرهايى پديد آوردند . نيز اهراب را بمشهدى هاشم حراجچى و ليلاوا را بمشهدى صادق خان سپردند كه در آنجاها نيز سنگر سازند .\r\n\r\nروز چهاردهم اسفند\r\nچهاردهم اسفند از روزهاى بيمانند جنگهاى تبريز است . امروز دولتيان بكاريكه در سوم مهر برخاسته بودند برخاستند ، و با همه توانايى خود بگرفتن شهر كوشيدند . ليكن اينروز سخت‌تر و پرهياهوتر از سوم مهر بود . اينروز صمد خان از سه راه به پيش آمدن پرداخته خود را تا درون شهر رسانيد ، كه اگر توانستى پايدارى كند كار را بآزاديخواهان بسيار دشوار گردانيدى . اينروز هم چشم باغشاه به راه مىبود و از عين الدوله تلگراف مژده گرفتن شهر را مىبيوسيد .\r\nچنان كه گفتيم اينروز را دولتيان براى تاختن به شهر برگزيده بودند ، ولى شگفت بود كه مجاهدان پيشدستى كرده تا جويهاى قراملك پيش رفتند و جنگ را اينان آغاز كردند ، و من ندانستم آيا از آهنگ دولتيان آگاه نمىبودند ، و يا براى جلوگيرى از سپاه صمد خان تا آنجا پيش رفتند .\r\nهرچه بود اين يكى از بزرگترين جنگهاست ، و من چون آن را با ديده ديده‌ام گشاده‌تر خواهم نوشت .\r\nشب چهاردهم اسفند هوا صاف و سنگرها آرام ميبود ، ولى چون ميخوابيديم من با خود ميانديشيدم فردا آدينه است و شايد جنگ بزرگى برپا گردد و از يكهفته پيش كه صمد خان بقراملك درآمد هر روز بيم ميرفت كه از اين راه بتاخت پردازد و آشوبى برپا گرداند اينست مردم بيمناك مىزيستند و من امشب بيمم بيشتر گرديد . خوابيدم و هنوز يكساعت بدميدن بامداد ميماند كه من بآواز هياهو در كوچه بيدار شدم ، چون گوش دادم مجاهدان با گامهاى سنگين خود دسته‌دسته ميگذشتند و باهم سخن ميگفتند . دانستم از شهر تاختى خواهد شد ، همگى بيدار شده نشستيم و چراغ روشن كرديم . سفيده بامداد تازه ميدميد كه غرش توپ از سنگر هكماوار برخاست . پياپى آن شليك تفنگ آغاز شد ميانه هكماوار و قراملك نيم فرسخ يا كمتر دوريست . يك نيمه از اين دورى از سوى هكماوار\r\n\r\n","description":"","footnote":"","page_name":" 855 ","page_number":887},
  {"content":"\r\n\r\nباغها و درختستانها و يك نيمه از سوى قراملك زمينهاى باز و كشتزارهاست . در اين نيمه جوىهاى ژرف فراوان كنده شده كه آب از رود آجى براى زمينهاى قراملك و هكماوار مىبرند . مجاهدان به اين جويها درآمده جنگ ميكردند . از آنسوى دولتيان از سنگرهاى خود در كنار قراملك پاسخ ميدادند . چون گوش ميداديم گلوله همچون دانه‌هاى تگرگ ميريخت و توپها پياپى مىغريد . هوا روشن شده ولى آفتاب هنوز ندميده بود ، من از خانه بيرون آمدم گرماگرم پيكار مىبود . آواز شليك سخت به گوش مىرسيد ، گاهى نيز گلوله‌اى سوت‌زنان از بالا سر ميگذشت كه پيدا مىبود از راه دورى ميآيد . آفتاب دميد و يكساعت گذشت من دوباره بيرون آمدم و در شگفت شدم كه آواز تفنگها نزديكتر گرديده و گلوله‌ها سوت‌زنان فراوان‌تر مىگذرد . در اين ميان غرش توپ بريد و آواز تفنگ كم شد .\r\nدريغا چه روى داده ؟ . . ديرى ايستاده چيزى درنيافتم . همه‌جا را خاموشى گرفته بود . بشگفتم افزود و ندانستم چه پيش آمده ؟ ! در اين ميان از كوچه غوغايى برخاست .\r\nبيرون شتافتم مجاهدان را ديدم دسته‌دسته باز ميگردند . دانستم شكست خورده‌اند .\r\nكسانى شتابزده مىگذشتند . كسانى چند گامى برداشته دوباره ميايستادند و چنين مى - گفتند : « كجا برويم ؟ . زن و بچه مردم را بكه سپاريم ؟ ! » بر سردسته‌شان كه آيدين پاشا ميبود و اينزمان جلوتر از ديگران مىرفت بد مىگفتند . هكماواريان نيز سراسيمه ايستاده نميدانستند چه بكنند و چه بگويند .\r\nچندان ايستادم تا همگى درگذشتند . مردم نيز به خانه خود رفته درها را استوار بستند . در كوچه كسى نماند . ده دقيقه گذشت و اردور سر دولتيان پيدا شد : يكه‌تازان يكايك ميآمدند . بيخ ديوار را گرفته نزديك ميشدند .\r\nچند گامى برداشته يك تير شليك مىكردند . ديگر نايستاده بدرون رفتم و در را بسته از پشت آن بتماشا ايستادم . مردان تناور و بلند بالا و جوانان دلير و استوار يك‌بيك ميگذشتند . اينان از سواران سراب و هشترود و از تفنگچيان قراملك مىبودند . مجاهدان اينجاها را رها كرده نايستاده بودند . اينان نيز به آسانى پيش ميرفتند . پشت سر ايشان كردان و چهاردوليان و سواران و سربازان مراغه و مردم بيكار قراملك ميرسيدند . اينان جنگ نكرده بتاراج ميپرداختند از آغاز كوى تاراج‌كنان پيش آمده تا اينجا رسيده بودند .\r\nبهر درى ميرسيدند آن را ميزدند و چون باز نميشد شكسته بدرون مىريختند ، و آنچه مى - يافتند بتاراج ميبردند . در اين بخش هكماوار چون بيشتر مردم كشاورزند گاو و گوسفند و اسب و خر فراوانست . تاراجگران چون بهر خانه‌اى درميآمدند نخست بسراغ طويله رفته چهارپايانرا باز ميكردند و سپس باطاقها و انبارها پرداخته هرچه ميديدند برمى - داشتند و بر آن چهارپايان و يا بر چهارپايان خود بار كرده راه ميافتادند . چه‌بسا دارنده خانه را هم دستگير كرده براى رسانيدن بارها همراه ميبردند . هكماواريان چون\r\n\r\n","description":"","footnote":"","page_name":" 856 ","page_number":888},
  {"content":"\r\n\r\nيك بار ديگر دچار تاراج شده و آزموده بودند شكيبايى نموده داد و فرياد نميكردند .\r\nبسيارى از خانواده‌ها خانهء خود را رها كرده براى آنكه در يك جا باشند بخانه‌هاى خويشان خود شتافته بودند . در اين گونه خانه‌ها ويرانكارى نيز ميكردند . آنچه را نميتوانستند برد شكسته يا پاره ميساختند .\r\nمن از پشت در غوغاى يغماگران پ 270 كربلايى على « ديزى قيم » را ميشنيدم و چون در خانه ما خويشان و همسايگان گرد آمده و زنان و بچگان بسيار مىبودند اندوه ايشان ميخوردم و به آن ميكوشيدم كسى را بدرون نگزارم . اينست از پشت در دور نميشدم . در اينميان در را به سختى كوفتند . من باز كرده بيرون آمدم .\r\nكردى با روى باريك و بالاى بلند و رختهاى پاكيزه در جلو ، و كردان ديگرى با چهره‌هاى درشت و سهمناك و پيراهنهاى قرمز و آستينهاى دراز بالا زده هر يكى تفنگى بدست گرفته در پشت سر او ، و راهنمايى از تفنگداران قراملكى همراه ايشان در جلو در ايستاده بودند . اينان تاراجگر نمىبودند . يكى از سركردگان كرد با نوكران او مىبودند و نشيمن ميخواستند . اينست چون در باز شد جلوتر آمدند و خواستند بدرون درآيند . من راه را گرفتم و خود را نباخته بسخن درآمده چنين گفتم : « در اينجا براى شما نشيمن نشود . اينخانه جا براى چهارپايان ندارد . و آنگاه همه اطاقها پر از زن و بچه و تنها مردشان منم » كرد به اين سخنان ارجى ننهاده پا پيش گزاشت . ولى آن رهبر قراملكى نزديكتر آمده مرا ديد و شناخت . نام پدر مرا به زبان راند : « خدا بيامرزدش پدر ما بود ! » . اين گفته كردان را دور گردانيد . سپس خود بازگشته با من چنين گفت :\r\n« شما در را نبنديد . اگر در باز شد كسى بشما كار نخواهد داشت . در كوچه هم نايستيد گلوله ميآيد . . در پناه در ايستاده خودتان و خانه را نگه داريد » . اين گفته راه افتاد « 1 » من سفارش او را به كار بستم و تا هنگام پسين از ميان دو لنگه در دور نشده خانه را نگهداشتم ،\r\n\r\n\r\n","description":"","footnote":"\r\n( 1 ) اين جوانمرد نامش صادق ( قره صادق ) مىبود . روزهاى اخير كه در تبريز مىبودم او را در زندان سراغ گرفته بديدنش رفتم . ولى افسوس كه نميتوانستم دستى ازو بگيرم و كنون نميدانم زنده است يا مرده .\r\n","page_name":" 857 ","page_number":889},
  {"content":"\r\n\r\nو زخميان و كشتگان را كه از آنجا ميگذرانيدند همه را ديدم . يك بار نيز چون آگاهى آمد خانهء خواهرم را تاراج و شوهر او را كه در خانه تنها ميبود دستگير كرده بقراملك برده‌اند براى ديدن آنخانه رفتم و چه در آنجا و چه در ميان راه دژرفتاريهاى كردان و ديگران را بسيار ديدم .\r\n\r\nدرآمدن صمد خان به هكماوار\r\nچنان كه نهادهء صمد خان و عين الدوله مىبود ، امروز جنگ از هر - سو آغاز شده بود . از شام غازان و سردرود نيز سپاهيان صمد - خان پيش آمده جنگ ميكردند . از آنسوى از بارنج و باسمنج ارشد الدوله و عين الدوله به كار پرداخته بودند . همچنين رحيمخان از سوى پل آجى جنگ ميكرد . از شش جا توپهاى دولتى گلوله به شهر مىبارانيد و از اينسوى توپهاى شهر پاسخ ميدادند . رويهمرفته از چهار سوى شهر زدوخورد ميرفت .\r\nولى سختى بيشتر در سوى هكماوار ميبود .\r\nدر اينجا چنان كه گفتيم مجاهدان كه پيشدستى كرده بودند ، شكست خورده به هكماوار بازگشتند ، و چون آيدين پاشا كه سركردهء آنان مىبود نايستاده همچنان ميرفت ، مجاهدان در اينجا نيز جلوگيرى از دولتيان نتوانستند . اينست سواران به آسانى باينجا درآمدند ، و از دو راسته ( راسته اره‌گر و راسته ميدان ) كه پيش ميآمدند در هردو از اينسر تا آنسر فراگرفتند . در اينجا در اينهنگام تنها از سوى ديزج و آن‌ور گورستان اندك ايستادگى شده آن را نيز مجاهدانى مىكردند كه ننگ گريز را به خود روا نشمرده از آنجاها نگذشته بودند . من ميان در ايستاده ميديدم زخميانى را ميگذرانيدند . يك بار هم جنازه كربلايى آقا على سردستهء قراملكى را ديدم كه آوردند و گذرانيدند . اين آقا على مردى خوش‌چهره و بلندبالا و دليرى ، و بتازگى از عين الدوله لقب « رشيد الاياله » دريافته بود . در همان هنگام عباس هكماوارى كه از رويش تير خورده بود بازگشت و چون با همهء بودنش ميانه دولتيان خانه ايشان نيز بتاراج رفته و مادر و خواهرانش در خانهء ما مىبودند ، به آنجا كه رسيد لگام اسب را نگاه داشته با چهرهء خونين سراغ مادر بدبخت خود را گرفته چنين گفت : « اينان آمده‌اند ولى نتوانند بمانند . من رفتم بمادرم بگوييد بيايند قراملك » . اين گفته راه افتاد . اين شگفت كه شكست دولتيان را پيش‌بينى ميكرد ، با اينكه در اينهنگام ايشان تازه درآمده و خود را فيروز مىپنداشتند و اميدوار مىبودند كه روز ديگر بسراسر شهر دست خواهند يافت . اينست دسته‌دسته از قراملك بهكماوار ميآمدند و در پى جا گرفتن مىبودند . نيز جنگجويان در اينجا و آنجا سنگرها پديد ميآوردند . در همان هنگام بود كه توپ نيز آورده در هكماوار گزاردند ، و ديرى نگذشت آگاهى رسيد كه خود حاج شجاع الدوله با سركردگان مىآيد . هكماواريان كه خانه‌هاشان بتاراج رفته بود و آنهمه آزار ميديدند ، ناگزير شدند به پيشواز شتافته گوسفند زير پايش قربانى كنند و در اين كار حاج ميرمحسن آقا پيشوا ميبود . شجاع الدوله\r\n\r\n","description":"","footnote":"","page_name":" 858 ","page_number":890},
  {"content":"\r\n\r\nبا دبدبه و شكوه بسيار و با موزيك بهكماوار درآمده از راستهء اره‌گر روانه گرديد ، و تا ميدان حاج حيدر كه نزديك بسنگرهاى دهنه ديزج و سر گورستان مىبود فرود آمد ، و در آنجا نشيمن گرفته سركردگان گردش درآمدند و موزيك نغمه آغاز كرده همى زدند و همى نواختند .\r\nاين داستان هكماوار است . اما خطيب و آخونى ، در آنجا جنگ سخت‌تر و ايستادگى مجاهدان بيشتر بوده . ولى ما از آنها آگاهى نميداريم و تنها گفتهء مشهدى محمد عليخان كه خود جنگ ميكرده در دست است كه آن را ميآوريم : مىگويد از اذان بامداد جنگ آغاز شده دولتيان تاخت آورده بودند . حاج محمد ميراب و مشهدى هاشم حراجچى كه با دسته‌هاى خود در خطيب مىبودند تا ديرى زدوخورد كرده و پ 271 سردار اسعد\r\n\r\n","description":"","footnote":"","page_name":" 859 ","page_number":891},
  {"content":"\r\n\r\nايستادگى نتوانسته بازگشته و بسيارى از ابزار ايشان بدست دولتيان افتاده بود ( بنوشتهء كتاب آبى توپ را با خود بازآورده بودند ) . مرا ستار خان دستور داد با دستهء خود بسوى شام غازان رفتم . زمانى رسيديم كه در آنجا نيز مجاهدان شكست خورده و يارمحمد خان كرمانشاهى با سه چهار تفنگچى تنها مانده بودند . همانساعت دولتيان بيرق خطيب را كه بدست آورده بودند ، همانجا بر سر ديوار زدند تا شكست مجاهدان را در آنجا بما آگاهى دهند و چند جمله نيز بسرزنش پرتاب كردند . جنگ با سختى پيش رفته دولتيان از هر سو فشار مىآوردند . از اين سو بمبى انداختند و اندك آرامشى رخ داد . در اينميان بمب‌انداز تير خورده بيفتاد و جنگ دوباره سختى گرفت ، و چون دولتيان خطيب را گرفته بودند از آنسو هم از راه باغها پيش آمدند . چند تن از ماها تير خورده بيفتاد .\r\nآنها را برداشته همراه يارمحمد خان پس نشستيم . دولتيان هى شيپور كشيده پيش ميآمدند .\r\nما در باغ « سازنده » اندكى ايستادگى نموده دوباره پس نشستيم و بآخونى رسيده در آنجا ايستاديم ، و هرچند تن سنگرى گرفته بجنگ پرداختيم . عباسقليخان قراچه داغى با پنج و شش تن در يك دكانى ، و من و ميرزا عليخان ياور اف با هفت تن در پشت‌بام گرمابه‌اى ، بتنگنا افتاديم و از هرسو گرد ما را گرفتند . پياپى داد ميزدند : « خود را بسپاريد » . در اين هنگام ميرهاشم خان خيابانى و حاج خان پسر على مسيو هركدام با دسته‌اى رسيدند و بجنگ درآمده دشمن را سرگرم كردند . ما نيز دل به خود داده بيكبار بيرون تاختيم و خود را از آن تنگنا بدر انداختيم .\r\nكوتاه سخن آنكه تا نزديكى نيمروز هكماوار و آخونى و خطيب همگى بدست كسان صمد خان افتاد . اگر بنقشه نگاه كنيم صمد خان در اينهنگام در ميدانى بدرازاى يكفرسنگ و پهناى نيم فرسنگ پيش آمده و خود را بدرون شهر رسانيده بود . هكماوار و آخونى و خطيب در يكسو افتاده ، ميتوان كه با يكخط آنها را بهم رسانيد و چنان كه گفتيم اگر صمد خان در اينجاها استوار شدى كار بشهريان دشوار گرديدى .\r\n\r\nدر شهر چه شورشى برخاست ؟\r\nچنان كه گفتيم مردم تبريز بجنگ خو گرفته در روزهاى سخت نيز بازارها باز و هركس به كار خود ميپرداخت . امروز هم با آنكه از پيش از دميدن آفتاب رزم آغاز شده از چند سو غرش توپ و آواى تفنگها برميخاست مردم در كار خود مىبودند . اگرچه از بهر آدينه بازارها بسته كسى در آنها ديده نميشد ، ولى در كوچه‌ها مردم به حال هر روز آمدوشد مىكردند و مجاهدان دسته‌دسته از اينسو بآنسو رفته برزمگاهها مىشتافتند .\r\nتا سه چهار ساعت از روز حال اين مىبود . ولى همين كه آگاهى از شكست مجاهدان و درآمدن صمد خان بهكماوار پراكنده شد كم‌كم در شهر تكانى برخاسته ناگهان جوش و خروش پديد آمد . هرچند تن كه بهم ميرسيدند همين گفتگو را ميداشتند . دسته‌دسته مردم بكوچه‌ها ريخته اينسو و آنسو ميدويدند . در انجمن انبوهى رو داده خروش سختى\r\n\r\n","description":"","footnote":"","page_name":" 860 ","page_number":892},
  {"content":"\r\n\r\nدر كار ميبود . اگر تفنگ و فشنگ بدست آمدى هزاران كسان بيدرنگ به مجاهدان پيوستندى .\r\nملايان كه كمتر جنگجويى كند در اينروز كسانى از ايشان نيز تفنگ گرفتند . يكى از آنها بكوچه افتاده داد ميزد و مردم را بجنگ ميشورانيد . از هر سو پيشروان آزادى بيرون شتافته بچاره مىكوشيدند و مردم را ميشورانيدند . كم‌كم در سراسر شهر مردم بجنبش آمده گروه‌گروه رو بسوى هكماوار نهادند . ولى از اينان چه برميآيد ؟ ! . اين گره را جز سردار آزادى كه ميتواند گشود ؟ ! ببينيم او در چه كار است ؟ .\r\nبايد دانست كه يكى از دورانديشيها ميانهء سردار و سالار اين بوده كه سالار در برابر دولتيان سنگرهاى استوار مارپيچى پديد آورده و در پشت آنها ايستادگى ميكرد و تاخت را به آسانى برميگرداند . اينست خيابان و آنسوى شهر كمتر تاراج ديده ، و جز از تاختهايى كه در تابستان در آغاز جنگ بآنجاها رخ داد ، بار ديگر دولتيان از آنسو پا بدرون نتوانستند نهاد . ولى سردار بسنگربندى ارج ننهاده ، اين خود شيوه جنگى او مىبود كه دولتيان را بدرون شهر كشانيده در پيچ و خم كوچه‌ها و كوچه باغها بتنگنا انداخته از آنها كشتار كند ، و چنان كه ديده‌ايم بارها اين كار را كرد ، و بايد خستويد كه هربار نتيجه نيكى گرفت . امروز هم پيش آمدن صمد خان نزد او چندان بيمناك نمىبود و شايد مايه خشنوديش نيز ميشد . چيزى كه هست صمد خان از چند راه تاخت آورده و بىاندازه پيش آمده بود و اين ناچار مايه بيم مىشد . از آنسوى انبوهى از مردم شهر بترس افتاده رشته از دست ميرفت . در ويجويه كه نزديك هكماوار است مردم بهم برآمده برخى خانواده‌ها در انديشه گريز مىبودند . صمد خان تا آن اندازه نزديك شده بود كه گلوله‌ها از سر خانه ستار خان ميگذشت . ديگر جاى ايستادن نمىبود . خود او با چند تن از خانه بيرون آمده از راه پل منجم و چوست دوزان روانه گرديد . در نيمه راه با آيدين پاشا روبرو شده او را بسيار نكوهيد . ولى نايستاده جلو شتافت ، و از راه امير زين الدين خود را بديزج رسانيد . در آنجا چنان كه گفتيم دسته‌اى از مجاهدان ايستادگى ميكردند . در اين هنگام روز از نيمه مىگذشت . ستار خان ببالاخانه‌اى درآمده از آنجا بجنگ پرداخت . ولى چون دور مىبود كارى از پيش نرفت . پايين آمده باز به پيشرفت پرداخت و با همه بيمناكى باك نكرده خود را ببالاخانه ديگرى رسانيد . در اين ميان مجاهدان نيز به جوش آمده از هر سو دسته‌دسته ميرسيدند ، و آنان كه در آن نزديكى ميبودند هر يكى از راه ديگرى ميكوشيدند . در اين گرماگرم گرفتارى بود كه حاجى على عمو ، آن پيرمرد غيرتمند ، به كار شگفتى برخاست .\r\nاين مرد كه از مردم هكماوار و يكى از بازرگانان و توانگران بشمار ميرفت چون از هواداران مشروطه و خود مرد غيرتمند مىبود ، از چندى پيش تفنگ گرفته در جنگها همدست ميشد . امروز هم چون مجاهدان شكست خوردند و از هكماوار بيرون ميرفتند ، او بنگهداريشان ميكوشيد و فريادها ميكشيد . ولى آنان گوش نداده بيرون رفتند ، و\r\n\r\n","description":"","footnote":"","page_name":" 861 ","page_number":893},
  {"content":"\r\n\r\nچون دولتيان در پشت سر ميبودند او نيز نايستاده روانه ديزج گرديد ، و آنجا همدست ديگران ميكوشيد تا سردار آمد . در اينهنگام كه سردار بدانسان ميكوشيد و مجاهدان هر يكى از راه ديگرى جانفشانى ميكرد ، حاجى على عمو نيز سر از پا نشناخته با آن سالخوردگى در غيرت و چابكى به جوانان پيشى مىجست . توپى كه در سنگر هكماوار مىبود و مجاهدان بهنگام گريز بيرون برده بودند ، اين زمان در آنسوى گورستان بر سر راه ويجويه ميخوابيد . حاجى على عمو از باغى بباغى گذشت و با آنكه گلوله پياپى مىريخت پرواى جان نكرده خود را به سر توپ رسانيد ، و آن را كشيده به پشت ديوارى آورد . مجاهدان يارى نموده آن را بسنگرى كشيدند و توپچى در پشت آن ايستاده بگلوله باران پرداخت . بهنگامى كه سردار از بالاخانه ، و ديگر مجاهدان هركدام از گوشه‌اى ، با كردان پ 272 ابو القاسم خان ( يكى از سركردگان بختيارى ) ميجنگيدند و گرماگرم گلوله‌ريزى مىبود ، ناگهان توپ بغرش برخاست و اين شگفت كه بگلوله نخست آسيب سختى بدولتيان رسانيد .\r\nدر نزديكى دروازه هكماوار در بالاخانه بسيار بلندى چند تن از جنگجويان دولتيان سنگر كرده از آن بلندى فرصت به كسى نميدادند .\r\nتوپچى در نخستين گلوله آن بالاخانه را آماج و آتش آنجا را خاموش گردانيد . بالا سر - دروازه سنگر بيمناكى نيز با سه گلوله گره‌ناد و شرابنل از هم فرو ريخت . در اين دو سنگر چند تن از پيشتازان سپاه صمد خان نابود شدند .\r\n\r\n","description":"","footnote":"","page_name":" 862 ","page_number":894},
  {"content":"\r\n\r\nگلوله ديگرى در دروازه را شكافته و در پهلوى در همان بالاخانه چند تن كرد را با خاك يكسان ساخت . در اين ميان گلوله‌هاى جانستان سردار پياپى بر سر كردان مىريخت ، و از چند سو سنگرهاى دولتيان زير آتش ميبود . از آنسو مشهدى محمد عليخان و اسد آقا و حاج حسن آقا كوزه‌كنانى و ديگران از راه آخونى بهكماوار درآمده آنان نيز جنگ ميكردند .\r\nچنان كه گفتم در شهر جوش و خروش بزرگى برخاسته ، آزاديخواهان از توانگر و كمچيز ، و از ملا و كلاهى بتكان آمده ، انبوهى از آنان با تفنگ و بىتفنگ رو بآنسو آورده ، و تا نزديكيها رسيده بودند . مجاهدان دمبدم به پشتگرمى و دليرى مىافزودند . يكدسته از آنان از ديزج ديوارهاى خانه‌ها را شكافته از خانه‌اى بخانه‌اى گذشته همچنان پيش مىآمدند كه ناگهان خود را بسر نشيمنگاه صمد خان رسانند . دولتيان ايستادگى مينمودند و توپ ايشان نيز كار ميكرد . ولى پيدا مىبود كه پايدارى نخواهند توانست و بايد بازگردند .\r\n\r\nگريز صمد خان\r\nچنان كه گفتيم چون نزديك نيمروز شجاع الدوله بهكماوار درآمد و در آن هنگام يكساعت بيشتر آرامش رويداده جنگ باز ايستاد ، دولتيان بانديشه شب افتاده نشيمن براى خود جستجو ميكردند .\r\nاز اينسو حكماواريان به سختى افتاده ميديدند كه اگر اينان شب را بمانند ، جز آزار و زيان نخواهند ديد ، و در آن سرماى زمستان بايد اطاقهاى گرم را بكردان و چاردوليان رها كرده خودشان آواره باشند . اينست اندوه خورده نميدانستند چه بايد كرد ، و اين زمان كه بيكبار آواز تفنگ سختى گرفت و ناگهان غرش توپ‌ها برخاست روزنه اميدى برويشان باز شده خرسند گرديدند ، و من ميديدم باهم گفتگو ميكردند ، و كسانى چنين وامينمودند كه آواز تفنگ سردار را مىشناسند و اين خود اوست كه برزمگاه شتافته ، بدينسان بهم دل ميدادند . در اين ميان جنگ سخت‌تر گرديده چنان كه گفتيم مجاهدان از راه ديزج نزديكتر مىآمدند ، و از آنسو كسانى از دولتيان راه قراملك را پيش گرفته بازميگشتند ناگهان توپ را هم پايين آورده بازگرديدند . ديرى نگذشت كه خود شجاع - الدوله با سركردگان و سوارانى كه گرد سر مىداشت شتابزده راه برگرفتند و يا بهتر گويم رو بگريز آوردند . در اين هنگام مجاهدان چندان نزديك شده بودند كه هرگاه صمد خان ده دقيقه ديگر ايستادى خود او دستگير شدى . اينست پرواى بازماندگان ننموده بدانسان شتابزده راه افتادند .\r\nمن در اين هنگام فرصت يافته براى آگاهى از خانه حاج ميرمحسن آقا تا آنجا رفته بودم ، و چون بازميگشتم گريز صمد خان را ديدم . اينان كه از راه اره‌گر آمده بودند اكنون از اينراه بازمىگشتند . خود صمد خان در جلو و سركردگان و سواران در پشت سر بتندى مىگذشتند .\r\nپس از اندكى مجاهدان نمودار شدند كه دسته‌دسته مىرسيدند . در پشت سر آنان\r\n\r\n","description":"","footnote":"","page_name":" 863 ","page_number":895},
  {"content":"\r\n\r\nانبوه مردم مىبودند كه با هايهوى شادمانى پيش مىآمدند . در اندك زمانى سراسر كوچه‌ها پر گرديد ، و هنگامه بيمانندى بود . چون كسانى از كرد و سرباز ، در خانه‌ها بازمانده و نتوانسته بودند بگريزند ، مجاهدان بجستجوى ايشان بيكايك خانه‌ها سر ميزدند . همه درها باز و مردم دسته‌دسته از اين در بآندر ميرفتند . گاهى نيز كردى يا سربازى را دستگير نموده كشان‌كشان بيرون ميآوردند كه مىكشتند يا نگاه ميداشتند .\r\nهكماواريان با آنهمه زيان ديدگى از دولتيان ، در اينهنگام تا مىتوانستند كردان و سربازان را پنهان داشته بدست نمىدادند . از خود مجاهدان نيز ، بسيارى از كشتن جلو ميگرفتند ، خود سردار چند كس را از مرگ رها گردانيد . بلكه بگفته كتاب آبى دستگيرى را كه ميخواستند تيرباران كنند او خود را بميانه انداخت و نزديك بود آماج گلوله گردد .\r\nسخن كوتاه كنم : پس از آن شكست و زيان اين فيروزى شكوه ديگرى داشت ، و اين زمان دهها هزار كس در هكماوار گرد آمده و بدينسان شادى مىنمودند ، و هكماواريان كه از بيرون رفتن دولتيان تاراجديدگى را فراموش كرده خشنود مىبودند ، از هر سو خروشهاى شادى برميخاست . من نيز كه خانه خودمان را از تاراج نگه داشته و كنون اين پيروزى مشروطه را ميديدم از هربار خشنود و خرسند مىبودم . ولى ناگهان پيشامدى جهانرا در برابر چشم تار و ديده‌هايم اشكبار گردانيد .\r\nچگونگى را با كوتاهى مىآورم : حاجى ميرمحسن آقا كه امروز بجلو هكماواريان افتاده به پيشواز صمد خان رفته و قربانى زير پايش بريده بودند اين يك گناه بزرگى از او شمرده ميشد . نايب يوسف كه چنان كه گفته‌ايم گذشته از دشمن كهن شيخى و متشرع ، خودش و داييش حاجى محمود دشمنى سختى با خانواده ما مىداشتند ، اين فرصت را از دست نداده بكينه‌جويى برخاستند . بويژه كه در جنگهاى امروزى مشهدى عباس برادر بزرگتر نايب يوسف كه از مجاهدان بشمار ميرفت كشته شده بود .\r\nدر اين هنگام كه انبوه آزاديخواهان بهكماوار ريخته آن شور و خروش در ميان مىبود نايب يوسف ، بسرخود يا با پرگى از سردار ، با چند تن از تفنگداران بسرخانه حاجى ميرمحسن آقا ريختند . من ميان حياط خودمان ايستاده بودم ، و مجاهدان و مردم كه دسته‌دسته بدرون مىآمدند ، و از آنكه خانه ما بتاراج نرفته در شگفت شده پرسشها ميكردند ، ناگهان آواز شليك از آنخانه برخاست . چند تير پياپى دررفت و پشت سر آن فريادى بلند گرديد . من چگونگى را دانستم و بيتابانه اشك از چشمهايم سرازير گرديد و بسيار گريستم . پس از مرگ پدرم دومين بار بود كه رشته تاب را از دست داده خود را بدامن گريه مىانداختم . پس از ديرى آگاهى آمد كسى كشته نشده . حاجى مير محسن آقا را دستگير كرده برده‌اند . تازه ميخواستم آرام گيرم كه آگاهى اندوه‌آور ديگرى رسيد : مادر عباس كه براى سركشى به خانه تاراج شده خودشان رفته بود ، با\r\n\r\n","description":"","footnote":"","page_name":" 864 ","page_number":896},
  {"content":"\r\n\r\nدستور نايب يوسف دستگيرش كرده برده بودند . بيچاره پيرزن همان رفتن است كه رفت و پس از چند ماهى تن تكه‌تكه‌اش از بن چاهى درآمد . خانه عباس و ديگرانرا كه از هكماوار بدولتيان پيوسته بودند آتش زده ويرانه گردانيدند .\r\nبارى مجاهدان با اين فيروزى بهكماوار درآمدند و تا غروب خانه‌ها را مىجستند .\r\nاز آنسوى دسته‌هايى گريختگان را دنبال كرده تا نزديكىهاى قراملك پيش رفتند ، و باميد آنكه شايد در آن گيرودار بقراملك دست يابند دنبالهء جنگ را رها نكردند . ولى از پ 273 يفرمخان\r\n\r\n","description":"","footnote":"","page_name":" 865 ","page_number":897},
  {"content":"\r\n\r\nسنگرهاى قراملك آتش كرده با توپ و شصت تير پاسخ دادند . از اينسوى توپ هكماوار را نيز بسنگر رسانيده به كار انداختند . ولى روز دير شده جايى براى جنگ باز نمانده بود و مجاهدان بازگشتند . خود سردار هم تا آخر باغهاى هكماوار رفته از آنجا باز گرديد . در اينجا گذشته از كشتگان شش تن درست و سه تن زخمى دستگير افتادند ، كه آنان را بزندان شهربانى و اينان را ببيمارستان فرستادند . اما كشتگان ، بهنگام رسيدن مجاهدان دوازده كشته در كوچه‌هاى هكماوار ديده ميشد . ولى چنان كه گفته‌ايم بسيارى را هم بقراملك برده بودند ، كه گفتيم يكى از آنان كربلايى آقا على ( رشيد الاياله ) بود .\r\nبه نوشته روزنامه‌ها امروز رويهمرفته يكصد و سى تن از سوى صمد خان كشته گرديد . شتاب صمد خان در گريز باندازه‌اى ميبود كه استرآبداريش با ناهاريكه برايش آورده بودند نيز بدست مجاهدان افتاد كه به شهر آوردند .\r\nاينداستان هكماوار است . اما خطيب و آخونى چنان كه گفتيم در آنجا هم جنگ - هاى سخت در ميانه ميرفت . در اين روز يارمحمد خان با آنكه در جنگ الوار زخم برداشته و تازه بهبود يافته بود ، دليرىهاى بسيار نموده قره‌آغاج و آن پيرامونها را از تاراج نگهداشت . پس از شكست در هكماوار ، دولتيان در آنجا نيز ايستادگى نتوانسته بازگشتند ، و مجاهدان تا نزديكى شام غازان دنبالشان كرده از آنجا بازگرديدند . به نوشته ناله ملت در آنجا هم گذشته از كشتگان كسانى را دستگير كردند .\r\n\r\nجانفشانيهاى امروز\r\nچنان كه گفته‌ايم امروز مشروطه‌خواهان همگى بتلاش برخاستند .\r\nولى برخى از ايشان جانفشانىهايى كرده‌اند كه بايد نامهاشان برده شود . گفتيم كه امروز كسانى از ملايان نيز تفنگ برداشته بجنگ شتافتند . از آنان نامهاى حاج شيخ على اصغر ليلاوايى و شيخ محمد خيابانى و ميرزا اسماعيل نوبرى و ميرزا محمد تقى طباطبايى و ميرزا احمد قزوينى ( نماينده علماى نجف ) را در ناله ملت شمارده .\r\nاز پيشتازان و دليران نيز نامهاى « حاجى خان فرزند على مسيو ، نايب محمد خيابانى پسر حاج حسين حلاج ، مشهدى ميركريم مجاهد ، حسين نام جوانى از تفنگچيان ارك ، آقاى ابو السادات ، مشهدى محمد على ناطق ، يارمحمد خان كرمانشاهى ، حسين خان كرمانشاهى ، آقا ميرهاشم خيابانى ، عباسقليخان سرتيپ ، على اكبر خان مينالو ، ميرزا عليخان ياوراف ، نايب حسن گماشته حجة الاسلام ، اسد آقا فشنگچى آجودان نظميه ، مشهدى حسن قفقازى ، يوسف چراندابى ، شهباز گماشته سردار ، تقيوف ، محمد خان سرتيپ توپچى امير خيز ، آيدين پاشا قفقازى ، ميرزا حسين پسر حاج على آقا قناد ، محمد قليخان قره‌داغى ، حاج على عمو ، حسن آقا پسر حاج مهدى آقا ، آقا عمو اغلى نگهبان انجمن » را در ناله ملت مييابيم . از حاجى خان پسر على مسيو خود ستار خان ستايشها ميكرده . حاج على عمو را ياد كرديم كه چگونه توپ را بباغ كشانيد . چنان كه در روزنامه مساوات نوشته ،\r\n\r\n","description":"","footnote":"","page_name":" 866 ","page_number":898},
  {"content":"\r\n\r\nرخنه به كار صمد خان پيش از همه از گلوله‌هاى اين توپ افتاد . اينست جانفشانى حاج على عمو و آن توپچى ارج بسيار داشته . از كسانى كه ناله ملت فراموش ساخته كربلايى على هكماواريست كه در ميان تفنگچيان و خود مرد دلير و آبرومندى ميبود و در اينروز جان - سپاريها ميكرد . ستار خان از او ستايش كرد و او را « دزى قيم على » ( على استوار زانو ) ناميد .\r\nنيز امروز شادروان حاجى على دوافروش تفنگ برداشته بجنگ آمده بود كه از بازويش زخمى گرديد .\r\nاينها هركدام جانفشانى و مردانگى كرده . ولى بزرگترين جانفشانى از آن خود سردار بود . اگر او نيامدى از ديگران كارى ساخته نشدى . يكانى كه دبير سردار و در اين روز همراه او بوده چنين ميگويد : « در بالاخانه دوم سردار تنها ميبود و كسى آن دليرى نميكرد تا آنجا پيش رفته نزد او باشد . »\r\nمستر راتسلاو كونسول انگليسى اين جنگ را ستوده چنين ميگويد : « در اين جنگ مانند ديگر جنگها از ستار خان دليرى بس شايسته پديدار شد . چيزى كه هست او كه سردار يك توده و همهء آرزوهاى مردم بسته بزندگى اوست چندانكه مىبايد خود را نمىپايد » .\r\nتاراجهايى كه دولتيان از هكماوار كردند بيشتر آن را بقراملك فرستادند . ليكن كسانى هم فرصت نيافته هنوز با خود ميداشتند ، و چون ميگريختند نتوانستند همراه برد .\r\nسردار دستور داد اينها را در مسجد گرد آورده كم‌كم دارندهء هر كالايى را پيدا كرده به خودش دادند . در روزنامه مساوات چيزهايى نوشته از اين گونه كه سواران گوشواره از گوش زنان درميآوردند . من كه در هكماوار ميبودم از چنين چيزهايى آگاهى نميدارم و اين گواهى را دريغ نميگويم كه كردان و چهار دوليان و يا سربازان و سواران هيچكدام اين گونه بدرفتاريها نكردند . راست است خانه‌ها را تاراج كردند و كسانى را بدستگيرى بردند ، ليكن بدرفتارى ديگرى هرگز رخ نداد . از اينسو مردم هكماوار نيز نه تنها رشته سنگينى و شكيبايى را از دست نهشتند ، كسانى كه خانه‌هاشان تاراج نشده بود ، مردانه بميزبانى و مهماندارى پرداخته از دادن ناهار و چايى خوددارى ننمودند .\r\nاين را در تاريخ خيوه خوانده‌ام كه چون روسان به آنجا دست يافته براى تاراج بخانه‌هاى خان درآمدند ، يكى از نزديكان خان شربت و ميوه براى ايشان آورد . مانندهء آن در هكماوار رو داد كه در هر خانه‌اى كه سواران و سركردگان نشيمن ميگرفتند دارنده خانه بدلخواه ناهار و چايى ميآورد . اين آيين مهمان نوازيست كه شرقيان در همه‌جا دارند .\r\nهنگام پسين نيز صمد خان گريخت خانه‌داران تا توانستند از كسان او نگهدارى كردند .\r\nاين را پس از انجام جنگ در قراملك شنيدم كه يك زنى هشت سرباز را در تنور و زير پشته يونجه پنهان داشته شبانه همراه يكى از خويشان خود از راه باغها روانه قراملك\r\n\r\n","description":"","footnote":"","page_name":" 867 ","page_number":899},
  {"content":"\r\n\r\nكرده بوده .\r\nگفتيم امروز از سوى خيابان نيز جنگ پيش ميرفت . ببينيم در آنجا چه رو داده :\r\nدر جاى ديگرى هم گفته‌ايم آگاهى ما از خيابان در همه جنگها جز اندكى نيست . زيرا من خودم از آنجا دور ميبودم و كسى هم آنها را ننوشته . درباره امروز هم جز آگاهى بسيار اندكى نميداريم . با آنكه امروز در آنجا نيز جنگ بسيار سختى رخ ميداده دولتيان از آنجا هم آهنگ تاخت داشته‌اند ولى راهى پيدا نكرده نتوانسته‌اند . در ناله ملت چنين مينويسد :\r\nپ 274 مشهدى محمد صادقخان ( يكى از سردستگان مجاهدان تبريز )\r\n\r\n","description":"","footnote":"","page_name":" 868 ","page_number":900},
  {"content":"\r\n\r\n« نخست گروهى از لشكريان دولت بر بالاى سارى داغ آمده به سختى بسيار تيراندازى آغاز كردند ، و از توپى كه در برابر سنگرهاى آزاديخواهان ميداشتند پياپى شليك ميكردند . آزاديخواهان با توپ پاسخ داده خمپاره نيز به كار ميبردند . خود سالار برزمگاه درآمده مايه دلگرمى مجاهدان شدند . اينان دو سه بار شليك بدشمن كرده نه تن از ايشان را به خاك انداختند . سپس آهنگ تاخت كرده بسوى فراز كوه كه سنگر توپ نيز در آنجاست پيش رفتند و اندكى داشتند خود را به آنجا رسانند كه ناگاه دولتيان شليك كردند و يكى از پيشتازان آزادى بنام جعفر خان گلوله خورده بيفتاد . مجاهدان چون خود را در بيرون و دشمنان را در پناه سنگرهاى استوار ديدند ناچار شده بازگشتند و سنگر بس استوارى در دامنه كوه ساريداغ پديد آورده دست دولتيان را از آنجا كوتاه كردند . از شگفتىهاست كه سالار تنها دو تن را از دست داده و بيك كوهى كه از هر باره بسيار ارجدار است دست يافته ، و دشمنان را از دو سنگر پس نشانده ، و اين در سايه پيروان فداكارى است كه بر گرد سر ميدارد . »\r\nدر كتاب آبى مينويسد : « روز پنجم مارس كه بهكماوار تاخته شد دوباره خيابان را بمباران كردند . ولى در اين بار آزاديخواهان بر سر توپخانه تاختند و اينست دولتيان ناگزير شدند توپها را برگردانند » . از رويهمرفته پيداست كه جنگ سختى در كار ميبوده و با آنكه آهنگ تاخت از دولتيان سر زده بوده ، آزاديخواهان كاردانى و دليرى نشان داده و اينان نيز به آنان تاخته بازپس نشانده‌اند . اين را هم گفتيم كه با همه گرفتارى در خود خيابان ميرهاشم خان با دسته‌اى از دليران به يارى آخونى شتافته بود و تا آخر روز در آنجا دليرانه ميجنگيد .\r\n\r\nدشوارى بزرگى كه رخ مينمود\r\nجنگ حكماوار چون بدانسان بپايان رسيد ، بهر دو سو درسهايى آموخت . از يكسو دولتيان براى آخرين بار زور خود را آزموده اين دانستند كه شهر را بتاخت نتوانند گرفت ، و صمد - خان كه بيش از ديگران دليرى مىنمود آتش او نيز فرو نشست ، و از اين پس بار ديگر آهنگ تاخت نكردند . تنها راه‌ها را سخت گرفته به آن كوشيدند كه شهر را از گرسنگى بستوه آورند و بزينهارخواهى وادارند . از اينسو تبريزيان از سرگذشت هكماوار پند آموخته باور كردند كه چون سوار و سرباز به شهر درآيند همه خانه‌ها را تاراج كرده زيان و آسيب دريغ نخواهند گفت . اينست بجنبش بيشترى برخاستند ، و از آن روز تبريز حال ديگرى پيدا كرد . زيرا دسته‌دسته بازاريان و ديگران خواستار مجاهدى شدند ، و چون انجمن از ديرباز ميخواست مجاهدان را بمشق واداشته شيوهء سپاهيگرى بياموزد و جنگهاى پياپى فرصت نميداد ، در اين هنگام كه دسته‌هاى نوينى خواستار شدند انجمن خواست آرزوى خود را درباره اينان به كار بندد و دسته‌هاى ورزيده پديد آورد . اين بود آگهى پراكند كه از شانزدهم صفر ( هيجدهم اسفند ) پسينها در سربازخانه گرد آيند و زير دست سركردگان بمشق و ورزش پردازند . از آن روز\r\n\r\n","description":"","footnote":"","page_name":" 869 ","page_number":901},
  {"content":"\r\n\r\nپسينها بازارها را بسته خواهندگان گروه‌گروه در سربازخانه گرد مىآمدند و هر يكدسته در زير دست يك سركرده به كار مىپرداختند . بار ديگر سربازخانه يكى از كانونها گرديد . در همين روزهاست كه مستر باسكرويل و شاگردانش نيز باينجا آمدند و در اين مشق‌ها به يارى پرداختند ، چنان كه داستان آن را در جاى خود خواهيم آورد .\r\nاينان سرگرم كار مىبودند ، و از آنسوى سردار و سالار و مجاهدان از پا ننشسته مىكوشيدند ، در سوى خيابان جنگ پيش ميرفت و كمتر روزى مىبود كه آواز توپ و تفنگ برنخيزد . ولى در سوى هكماوار و آخونى و خطيب ، پس از روز چهاردهم اسفند ديگر جنگى رخ نميداد . صمد خان هنوز از سراسيمگى درنيامده و گامى پيش نمىگزاشت . مجاهدان نيز آهنگ جنگ نميداشتند . از فرداى آن روز در هكماوار به استوارى سنگرها و انبوهى تفنگداران بسيار افزودند . نيز در آخونى باستوارى سنگرها كوشيدند . خطيب را هم بمشهدى محمد عليخان و اسد آقا سپردند . مشهدى محمد عليخان در اينجا داستانى مىگويد كه شنيدنيست . روز چهاردهم اسفند كه آنهمه جنگ و كشاكش رخ داد و دولتيان و مجاهدان هر گروهى در سوى خود كوشش بىاندازه كردند و هنگام غروب فرسوده و بيتاب بجاى خويش بازگشتند ، از آنجا كه در چنان هنگامى كمتر كسى پرواى سنگر كند و هركسى به بهانه فرسودگى به خانه خود رفته بآسودگى پردازد ، و چه‌بسا كه در سايهء اين بىپروايى داستان ناگوارى رخ دهد ، از اينرو سردار شبانه با آن كوفتگى و فرسودگى آسوده ننشسته بسركشى سنگرها بيرون ميآيد ، و از انجمن بهمه‌جا تلفون كرده آگاهى مىگيرد و بهر كجا كسانى را ميفرستد . از خطيب چون تلفونش را تاراج كرده بودند پاسخى نميگيرد ، و آدمى را كه ميفرستند چنين آگهى ميآورد كه كسى در آنجا نيست . مشهدى محمد عليخان ميگويد : من و اسد آقا آنشب را در خانه حاج ستار خامنه‌اى ميهمان مىبوديم كه چون از هكماوار بازگشتيم به آنجا رفتيم .\r\nولى هنوز شام نخورده بوديم كه گفتند سردار خودش آمده شما را ميخواهد . ما نگران شديم چه رخ داده . خواهش كرديم او نيز بدرون آمد و چگونگى را بازگفت و خواهش كرد ما شبانه بخطيب برويم . شام را باهم خورديم و پس از شام من بر اسب سردار و اسد آقا بر چهار پايى كه ميزبان ميداشت سوار شده روانه گرديديم ، و بمجاهدان پيام فرستاديم بامدادان به آنجا بيايند . شب را در باغ سردابلو بسر داديم و فردا چون مجاهدان رسيدند بسنگربندى پرداختيم ، و دو توپ ، يكى دهن‌پر و ديگرى هفت سانتيمترى ، آورده در آنجا نهاديم و سنگر را بس استوار گردانيديم .\r\nاين نمونه‌ايست كه ستار خان چه بيدارى در كار خود ميداشت و چه شايستگى از خود نشان ميداد . در اين زمان در شهر كار نان و خوردنى روز بروز سخت‌تر ميگرديد . در سالهاى گذشته اين زمان مردم بسيج جشن نوروز مىپرداختند و بقالان براى جشن چهارشنبه آخر سال كه در تبريز يكى از باشكوه‌ترين جشنها ميبود ، بآمادگى برميخاستند ، و\r\n\r\n","description":"","footnote":"","page_name":" 870 ","page_number":902},
  {"content":"\r\n\r\nدكانها پر از خوردنيهاى گوناگون مىگرديد . امسال را همه آنها تهى مىبود و در شهر نه تنها نان و گندم و برنج ، ديگر خوردنيها نيز از كشمش و خرما و دانگيها ، كم بدست مىآمد و بسيار گران به فروش ميرفت . با اينهمه مردم به روى خود نياورده شكيبايى مىنمودند .\r\nاين مىبود حال شهر پس از جنگ هكماوار ، يكداستان اندوه‌انگيزى در آن روزها از دست رفتن مرند و جلفا و دستگير افتادن بلورى و فرج آقا بود . چنان كه گفتيم پس از جنگ الوار كه مشروطه‌خواهان رحيمخان را از جلو برداشتن نتوانستند ، او بدليرى افزوده بصوفيان نيز دست يافت . در همان روزها پسر شجاع نظام كه پس از گريختن از مرند ، در ماكو مىزيست چون از ناتوانى مجاهدان در مرند و آن پيرامونها آگاهى يافت ، او نيز بتكان آمده سواران آنجا را بسر خود گرد آورد .\r\nبدينسان فرج آقا و همراهان او در ميان دو دشمن ماندند ، و با آنكه محمد قليخان با صد سوار از تبريز به آنان پيوسته بود ، در مرند ايستادگى نتوانسته بزنوز رفتند . پسر شجاع نظام در پانزدهم اسفند بمرند آمده از فردا به كار بگير و ببند پرداخت و خانه‌هايى را تاراج كرد . از اينسوى سواران رحيمخان تا مرند پيش رفته دو دسته بهم پيوستند . فرج آقا و همراهانش به تنگى افتاده پايدارى نتوانستند ، و فرج آقا و كسانى از سردستگان دستگير افتادند . بلورى كه كسانى فريبش داده نگزارده بودند خود را از مرند بيرون اندازد او نيز در آنجا گرفتار گشته آنچه ناديدنيست از بدخواهان ديد و سپس بدست رحيمخان افتاد كه بگزند و شكنجه بىاندازه دچار گرديد .\r\nما اين داستانها را نيك ندانسته‌ايم و اينك بكوتاهى ياد كرديم . ولى در اين رشته جنگها فداييان ارمنى و گرجى و برخى مجاهدان جان‌فشانيهاى بسيار كرده‌اند .\r\nسپس روز بيست و پنجم اسفند ( 23 صفر ) جلفا نيز بدست دولتيان افتاد . در همان روزها چند روزى سيم تلگراف هند و اروپا نيز بريده مىبود و كسى نمىبارست براى بستن آن بيرون رود . از آنسوى ماكوييان و قره‌داغيان در روستاها تا مىتوانستند آزار و ستم بمردم دريغ نمىگفتند . بويژه در ديه‌هايى كه گرايش بمشروطه پديد آمده بوده ، كه به همان دستاويز خاندانها را برمىاختند .\r\nرحيمخان در روزهائى كه بالوار رسيده و به آنجا دست يافت ، در مايان حاجى كريم نامى را بگناه گرايش بمشروطه دستگير كرده او را به دهان توپ گزارده بود سپس خانهء او را نيز پاك تاراج كردند .\r\nاين آگاهيها كه به شهر ميرسيد مايه اندوه مشروطه‌خواهان ميگرديد . در اين ميان يك دشوارى بزرگ ديگرى در كار رونمودن ميبود . چگونگى آنكه روسيان بسته شدن راه جلفا و نيز كميابى خواربار را در شهر دستاويز گرفته بگله و فرياد پرداخته بودند ، و آزاديخواهان ميدانستند كه در پشت سر آن گله و فرياد چه تواند بود . روزنامه‌هاى روسى\r\n\r\n","description":"","footnote":"","page_name":" 871 ","page_number":903},
  {"content":"\r\n\r\nگاه از زبان بازرگانان خود سخن ميراندند ، گاه چنين وامىنمودند كه چون در تبريز گرسنگى پديد آمده ، بيم آن ميرود كه گرسنگان بخانه‌هاى اروپاييان و بستگان روس بريزند و تاراج كنند . بارها از چنين بيمى بگفتگو مىپرداختند .\r\nاين گرفتارى بزرگى ميبود و همگى را بانديشه مىانداخت . شادروان ثقة الاسلام كه از آغاز جنگ بىيكسويى نشانداده خود را بكنار كشيده بود ، اين زمان خاموشى نتوانسته بانديشه چاره‌جويى روز بيست و هشتم اسفند ( 26 صفر ) به محمد عليميرزا پ 275 محمد عليميرزا با پيرامون خود\r\n\r\n","description":"","footnote":"","page_name":" 872 ","page_number":904},
  {"content":"\r\n\r\nتلگرافى فرستاده در آن سختى كار شهر و بيمى را كه از سوى بيگانگان در ميان ميبود باز نموده درخواست كه سر به مشروطه فرود آورد و كشاكش را بپايان رساند .\r\nاز آنسوى علماى نجف كه از سختى كار تبريز آگاهى يافته بودند دست بسوى سپهدار و صمصام السلطنه يازيده در بيست و چهارم اسفند ( 22 صفر ) تلگراف پايين به آنان را فرستادند :\r\n« نجف 22 صفر توسط انجمن سعادت رشت جناب اشرف سپهدار اصفهان جناب » « صمصام السلطنه تبريز محصور حمايت فورى دفاع عاجل بر هر مسلم واجب محمد كاظم » « خراسانى عبد اللّه مازندرانى »\r\nولى سپهدار و صمصام السلطنه در حالى نميبودند كه ياورى به تبريز توانند صمصام - السلطنه در اسپهان نشسته رسيدن سردار اسعد را كه بنيادگزار آن جنبش ، و اين زمان از اروپا آهنگ ايران كرده در راه ميبود ، ميبيوسيد . سپهدار نيز در رشت آسوده نشسته چنين ميخواست كه اگر از دربار سپاهى بسرش نفرستند بتكانى برنخيزد ، و معز السلطان و يفرمخان و ديگران به او چيرگى نميتوانستند .\r\nبا اين گرفتارى سال 1287 پايان يافت ، و ما پيشامدهاى سال نو را جداگانه خواهيم نوشت . در اينجا ناچاريم رشته را بريده كمى هم از خوى و سلماس و همچنين از تهران كه اين هنگام داستانهاى بزرگى در آنجا نيز رخ ميداد بپردازيم .\r\n\r\nجنگهاى خوى\r\nچنان كه گفتيم مجاهدان چون خوى را گشادند عمواغلى از تبريز به آنجا رفت . نيز انجمن امير حشمت را فرستاد . از آنسوى اقبال - السلطنه آسوده نشسته دسته‌هاى كردان را بآباديهاى پيرامون خوى فرستاد كه تا سه فرسخى بدست گرفتند ، نيز با دستور او اسماعيل آقا شكاك ( سيمكو ) با كردهاى خود به پيرامونهاى خوى آمد .\r\nعمواغلى از يكسو نيرو مىبسيجيد كه كسان بسيارى از يكان و آن پيرامونها پياپى مىرسيدند و بمجاهدان ميپيوستند . يكدسته از ارمنيان نيز بسردستگى سامسون نامى از سرجنبانان داشناكسيون به آنان پيوستند . همچنين كسانى از گرجيان بمب‌ساز به آنجا درآمدند .\r\nدر ارومى نيز اينهنگام جنبشى ميان مجاهدان آنجا ميبود ، و يكدسته از ايشان بسردستگى ميرزا محمود سلماسى و مشهدى اسماعيل به يارى مجاهدان خوى شتافتند .\r\nاز يكسو نيز عمواغلى بسامان شهر كوشيده با بدخواهان مشروطه كه در خوى نيز فراوان ميبودند و از دشمنيهاى نهانى باز نمىايستادند نبرد ميكرد .\r\nچنان كه گفتيم در اينجا نيز اداره‌هاى قانونى از عدليه و شهردارى و شهربانى باز شد . نيز انجمن برياست حاجى على اصغر آقا از بازرگانان بنام خوى برپا شد . نيز به پشتيبانى عمو اغلى و مجاهدان ميرزا حسين رشديه دبستانى براى بچگان بنياد نهاد . ميرزا آقا خان مرندى روزنامه‌اى بنام « مكافات » پديد آورده به پراكندن پرداخت .\r\nاما جنگهاى آنجا ، عمو اغلى نخست نامه‌هايى باقبال السلطنه و سران كرد نوشته\r\n\r\n","description":"","footnote":"","page_name":" 873 ","page_number":905},
  {"content":"\r\n\r\nآنان را بهمدستى با مشروطه‌خواهان خواند ، و پيداست كه نتيجه‌اى نداد و ناچار كار بزدوخورد انجاميد ، و گاهى نيز جنگهاى سختى در ميانه رفت . ما داستان آن جنگها را نيك ندانسته‌ايم و تنها آگاهيهاى پراكنده‌اى را در دست ميداريم كه در پايين مينويسيم :\r\nدر يادداشتى مينويسد : يكروز كردان در پيركندى بتاخت‌وتاز پرداختند . مردم ديه از مجاهدان يارى تلبيدند . مجاهدان سواره و پياده به آنجا شتافتند و بهمدستى ديهيان بجنگ پرداختند پيكار خونين سختى رويداد . برف روى زمين را گرفته جز سفيدى ديده نميشد . ولى چندان خون ريخته شد كه تو گفتيى پوشاك سرخ به زمين پوشانيدند . ميگويند پانصد ششصد تن از دو سو كشته شدند . اينست آنچه در آن يادداشتست ، و بيگمان در شماره كشتگان گزاف‌گويى شده است .\r\nخود عمو اغلى و امير حشمت از يك جنگى با تلگراف به تبريز آگاهى فرستاده‌اند و چنين مىگويند : « دسته انبوهى از كردان و ماكوييان با چند تن سركرده بديه‌هاى پارچى و حاشرود كه يكفرسخى خويست ريختند و سيم تلگراف را نيز بريدند . شب بيست و يكم ذى حجه ( 24 ديماه ) دويست و پنجاه تن از جوانان فداكار را بكندن بنياد ايشان فرستاديم .\r\nاينان نيمه شب ناگهان گرد آنان را گرفتند و نزديك به يكصد تن را كشته پنجاه سر اسب با تفنگ و چيزهاى ديگر بتاراج گرفتند و آنان را تا دو سه فرسنگ پس نشانده بازگشتند » .\r\nميرزا آقا خان مرندى در يادداشت‌هاى خود مينويسد : بدخواهان مشروطه در خوى با كردان چنين نهاده بودند كه شبى آنان از بيرون به شهر تازند و گرد دز را فراگيرند و اينان از درون به يارى برخيزند و آزاديخواهان را بكشند و ريشه كنند ، و ماكوييان نردبانها همراه خود آورده بودند كه از باره دز فراز آيند ، ولى در جلو پافشاريهاى عمو اغلى و دليريهاى مجاهدان كارى نتوانسته ناچار شدند بگريزند .\r\nنيز مينويسد : روزى بامداد كردها از ديه اگرىبوجاق به بدل‌آباد كه به شهر پيوسته است تاخت آوردند . آزاديخواهان از مسلمان و ارمنى بجلوگيرى شتافته چيره درآمدند ، و آنان را شكسته گريزانيدند . ولى هنگاميكه از دنبالشان ميرفتند دسته‌هاى ديگرى از كردان ، از سوى سكمن‌آباد پشت سر اينان را گرفتند ، و آن دسته گريزنده نيز بازگشتند . بدينسان از دو سو مجاهدان را بگلوله گرفتند و در ميانه جنگ سختى رفت . چند تن از دليران بنام ارمنى با گروهى از مجاهدان مسلمان كشته شده ديگران با سختى خود را رها گردانيدند ، اگر پافشارى عمو اغلى نبودى امروز دز بدست ماكوييان افتادى .\r\nدر يك تلگراف ديگرى كه به تبريز رسيده و در روزنامه انجمن چاپ شده داستان شگفتى را باز مينمايد بدينسان : چند روز پيش اسبى با زينى به روى پشت و خورجينى به روى آن ، از دست مشروطه‌خواهان رها گرديده بسوى دشمنان تاخت . كردان همين كه\r\n\r\n","description":"","footnote":"","page_name":" 874 ","page_number":906},
  {"content":"\r\n\r\nآن را ديدند سى و چهل تن بسويش دويدند و گرد آن را گرفتند ، و در آن ميان كه هر يكى ميخواست پيشدستى كند و آن را بگيرد ، يكى زيركى نموده خواست سوارش شود .\r\nولى همين كه پا بركاب گذاشته خواست روى زين نشيند ناگهان خورجين با زين با يك آواى گوش‌خراشى تركيده بيست و پنج تن را از كردها كشته چند تن را زخمى گردانيد .\r\n\r\nكشته شدن سعيد سلماسى\r\nبدينسان در خوى كوششهايى ميرفت و رفته‌رفته جنگ با كردان سخت‌تر ميگرديد . در اين هنگام جوان غيرتمند سعيد سلماسى با دسته‌اى از جوانان آزاديخواه عثمانى بفرماندهى خليل بيك « 1 » به يارى آزاديخواهان رسيدند ، در اين زمان در عثمانى مشروطه داده شده ولى سلطان عبد الحميد هنوز بر تخت جاى ميداشت و اينست دسته « اتحاد و ترقى » در نهان بكارهايى ميكوشيد ، و چون در نتيجه كشاكش مرزى ميانه ايران و عثمانى ، سپاهيان عثمانى در نزديكيهاى قوتور جا ميداشتند ، و جانفشانيهاى آزاديخواهان ايران را از نزديك تماشا ميكردند ، كسانى از ايشان همراه ميرزا سعيد به يارى شتافتند .\r\nپ 276 ستار خان و باقر خان با تفنگداران\r\n\r\n\r\n","description":"","footnote":"\r\n( 1 ) عموى انور پاشا مىبود كه سپس پاشا گرديده و در جنگ جهانگير گذشته با سپاهيان عثمانى بعراق و آذربايجان آمد .\r\n","page_name":" 875 ","page_number":907},
  {"content":"\r\n\r\nسعيد را نوشته‌ايم كه يكى از جوانان مشروطه‌خواه بسيار غيرتمندى مىبود ، و چون در استانبول ببازرگانى ميپرداخت و بارها به خاك عثمانى ميرفت ، عثمانيان او را مىشناختند .\r\nعمو اغلى و مجاهدان به پيشواز شتافتند و سه دسته ايرانى و ترك و ارمنى دست بهم داده بكوشش پرداختند . سپاهى در سعدآباد در برابر ماكوييان گرد آمده جنگ در ميانه رخ ميداد . خليل بيك با دسته خود به آنجا پيوست .\r\nروز چهارشنبه هيجدهم اسفند ( 16 صفر ) جنگ بزرگى در ميانه رخ داد ، و چون داستان آن را در روزنامه مكافات نوشته ما كوتاه شده‌اش را مىآوريم .\r\nشب چهارشنبه سه ساعت پيش از بامداد مجاهدان از ترك و ايرانى به چند دسته شده بفرماندهى خليل بيك همراه ابراهيم آقا و ميرزا سعيد ، از سعدآباد بتكان آمده از رود قوتور گذشته خود را بكنار ديه حاشرود رسانيدند . و هنوز آفتاب ندميده بود كه با دشمنان بجنگ پرداختند . مجاهدان سهش بسيارى از خود نشان ميدادند . هم جنگ ميكردند و هم پياپى آواز به « زنده باد ستار خان سردار ملى » بلند مىداشتند ، خليل بيك زود زود ميگفت :\r\n« آرقا ، داشلار قورقمايون ، ورون ، ياشاسون مشروطه » ، شادروان سعيد از بس خونش جوش ميزد آرامش نتوانسته گاهى آواز به « ياشاسون حريت » بلند مىكرد . گاهى با مجاهدان بسخن پرداخته مىگفت : « برادران بزنيد ، نترسيد ، خونبهاى ما پايدارى مشروطه است . . . نام نيك ما را در تاريخها خواهند نوشت » . گاهى روى سخن را بدشمنان گردانيده مىگفت : « اى بيغيرتان كجا ميگريزيد ؟ ! مگر مىپنداريد با گريختن از شما دست خواهيم برداشت ؟ ! . »\r\nامروز يكى از سران كرد كشته شده چهار تن ديگر دستگير افتاد . از مجاهدان دليرى بسيار ديده شد . در مكافات مىنويسد : « در كنار رود قوتور آنقدر از دشمن كشته و زخمدار افتاده بوده كه از جريان خون آنها رنگ آب تغيير داشت » . راستى آنكه صد تن كمابيش از آنان كشته شده بود . از اينسو نيز شادروان ميرزا سعيد با شش تن ديگر از مجاهدان كشته گرديدند . شادروان سعيد بآرزوى خود رسيده خونش را در راه آزادى به خاك ريخت . خليل بيك درباره اين جنگ تلگراف پايين را باستانبول فرستاده :\r\n« وان 28 صفر - عدم مخابرات تبريز اعلام « 1 » بىشمار با پانصد سوار بجانب » « صوفيان تعقيب حواله خوى محاربه صد نفر ماكويى مقتول و خطيب شهيد ميرزا سعيد » « سلماسى شهيد . خليل » .\r\nاينهاست پيش‌آمدهاى خوى . در اين هنگام برخى داستانها نيز در سلماس رخ ميداد . چنان كه گفتيم سلماس نيز در دست مشروطه‌خواهان مىبود كه حاجى پيش‌نماز با\r\n\r\n\r\n","description":"","footnote":"\r\n( 1 ) چنان كه گفته‌ايم انجمن سعادت در استانبول خود را كانون ساخته آگاهيها از تبريز ميگرفت و بهمه‌جا ميفرستاد . اين است خليل بيك نيز حال تبريز را از آنجا مىپرسد .\r\n","page_name":" 876 ","page_number":908},
  {"content":"\r\n\r\nدسته‌اى آنجا را نگه ميداشتند ، در اينهنگام كه رحيمخان صوفيان و آن پيرامونها را گرفته و سواران او در آرونق و انزاب و ديگر جاها پراكنده شده بودند ، از دژ رفتارى كه اين سواران با مردم ميداشتند ، در آرونق و انزاب كسانى بشورش برخاسته از حاجى پيشنماز ياورى طلبيدند . پيشنماز خواهش ايشان را پذيرفته بياورى شتافت ، و در جنگى سواران را شكسته تسوج را كه بنگاه دولتيان شمرده مىشد بدست آورد . اين فيروزى در بيست و پنجم اسفند ( 23 صفر ) بود ، و از آنهنگام تسوج يكى ديگر از كانونهاى آزادى گرديد .\r\nحاجى پيشنماز ميخواست از پ 277 جعفر خان ( يكى از مجاهدان خيابان ) اين جوان با همه بچه سالى در جنگهاى دوره دوم دليريهاى بسيار مىنمود و نامى يافته بود و گويا روزى در باغى از درخت زردالو بالا رفته كه او را به همان نام « اريك آغاجى » مىخواندند . ( پيكره در سالهاى ديرتر با رخت پليسى برداشته شده ) آنجا بسر صوفيان رود و يا راه را باز كرده به تبريز بيايد ، و پياپى كشاكش ميانه او با سواران رحيمخان رخ ميداد . از اينسو در تبريز نيز چشم‌براه او دوخته اميد مىبستند كه بتواند راه ارونق و انزاب را بازگرداند . ولى جز نوميدى نتيجه نمىيافتند .\r\nچيزى كه هست دولتيان از سوى سلماس و تسوج بسيار بيمناك ميبودند ، و نوشته‌هايى از عين الدوله در دست ماست كه برحيمخان فرستاده است ، و در آنها چندجا ياد حاجى پيشنماز و كارهاى او مىكند ، برحيمخان دستور ميدهد كه نيرويى با يك توپ بسر تسوج بفرستد . در يك نامه‌اى مينويسد :\r\n« از همه واجب‌تر دفع شر آن » « حاجى پيشنماز سلماسيست كه بيشتر » « او اسباب مفسده و شورشهاى آن » « حدود گشته دفع شر او را بكنيد » « سلماس هم بالطبيعة منظم مىشود و » « بار گردن ماكوييها قدرى سبك » « مىشود . »\r\n\r\n","description":"","footnote":"","page_name":" 877 ","page_number":909},
  {"content":"\r\n\r\n\r\nكشته شدن اسماعيلخان\r\nاما در تهران چنان كه گفتيم دسته‌هايى از آزاديخواهان بجنبش آمده برخى از آنان در سفارت عثمانى انبوه و برخى در عبد العظيم گرد آمده بستى مىنشستند ، و مشروطه مىتلبيدند . در اين زمان در تهران يكداستان شگفتى رخ داد . يك داستانى كه به خود معنايى نميداشت ، ولى مردم از دشمنى كه با دربار ميداشتند معانى به آن دادند . چگونگى آنكه بيرقهاى سرخ رنگ دولتى كه سه تا پهلوى هم بالاى شمس العماره زده ميشدى يكروز گروه انبوهى از كلاغها ، قارقاركنان بسر آنها ريختند و بپاره كردن پرداختند . مردم بآواز قارقار گرد آمده بتماشا ايستادند و كم‌كم انبوه گرديدند ، از ارك سه تير بكلاغها انداختند ، ولى نتيجه نداد و دو بيرق را بيكبار تكه‌تكه كردند .\r\nسپس تا يكهفته انبوهى كلاغها از بالاى تهران كم نميشد و بهر كجا كه بيرقى ميديدند بسر آن گرد ميآمدند و بپاره كردن مىپرداختند .\r\nمردم اينرا نشان برافتادن خاندان قاجارى دانستند و بشهرهاى ديگر نامه نوشته داستان را آگاهى دادند ، و چون در روزنامه‌هاى ناله ملت و انجمن شعرهاى شوخىآميزى در اين باره بچاپ رسانيده‌اند ، ما نيز در پايين مىآوريم :\r\n الم تر كيف فعل بك ببيدق القاجار * فمزقته الغربان مزقا بالمنقار\r\nو اكلوه اكلة الجيفة و المردار * ان فى ذلك لعبرة لا ولى الابصار\r\nگويمت يك حكايت شيوا * كن روايت بدوستان از ما\r\nبود بالاى قصر پادشهى * شير و خورشيد بيدقى برپا\r\nعلم اول نشانه شاهيست * كاحترامش كنند در هرجا\r\nسيصد و بيست و شش ز بعد هزار * رفته از هجرت رسول خدا\r\nدر ششم روز از مه ذى قعد * تيره و تار گشت روى سما\r\nبيشمار از گروه زاغ و زغن * وز كلاغان زشت بد سيما\r\nچون ابابيل در حكايت فيل * لشكر حق فرود شد ز سما\r\nجمع گشتند و حمله افكندند * گوشها گشت كر ز قاقاقا\r\nچند تير تفنگ خالى شد * ننمودند هيچ از آن پروا\r\nهمه با چنگل و پر و منقار * بگرفتند پرده را يك جا\r\nبدريدند و پاره بنمودند * ماند چوب علم برهنه به پا\r\nعبرتى گير اى شه غافل * نكته نغز هست در اينجا \r\nبيگفتگوست كه كلاغان نه آگاهى از مشروطه مىداشتند ، و نه دشمنى با محمد - عليميرزا مينمودند . دانسته نيست بهر چه اين كار را كرده‌اند . ليكن راستى را محمد - عليميرزا رو بسوى برافتادن مىداشت و روزبروز كارش دشوارتر ميشد . اينزمان در بيشتر شهرها جنبش پديدار مىبود . گذشته از داستانهاى اسپهان و رشت در مشهد جنبشى رخ\r\n\r\n","description":"","footnote":"","page_name":" 878 ","page_number":910},
  {"content":"\r\n\r\nداده ، و در استراباد شورشى پيدا شده ، و در شيراز سيد عبد الحسين لارى پديد آمده بود .\r\nبدينسان محمد عليميرزا روز ميگزاشت و از ستيزه دست برنميداشت . در تهران بيشتر دكانها بسته مىبود . روز يكشنبه دوم اسفند ( 29 محرم ) ، دكان فشنگ‌فروشى آتش گرفت ، و مردم به گمان آنكه بمبى انداخته شده رو بگريز نهادند ، و بازمانده دكانها نيز بسته گرديد . فرداى آن روز كه دوشنبه سوم اسفند ( 1 صفر ) مىبود داستان ديگرى رخ داد ، و آن اينكه سه تن را كه بمب همراه خود ميداشتند ، در بازار دستگير كرده بباغشاه بردند ، و سردسته ايشان را كه اسمعيل خان سرابى مىبود بىآنكه ببازپرس كشند و يا رسيدگى كنند ، همان روز از دروازه باغ آويخته نابود گردانيدند .\r\nاين اسماعيل خان يكى از تفنگداران مظفر الدينشاه ، و از كسانى مىبود كه روز بمباران مجلس در انجمن مظفرى سنگر گرفته با قزاقان جنگيده بودند . دانسته نيست چگونه خود را از آنجا بيرون انداخته و در كجا ميزيسته ، و چگونه شناخته نمىبوده ، داستان بمب را حمد اللّه خان شقاقى كه از ياران و همراهان او مىبوده و تا دو سال پيش در تهران مىزيست ، چنين مىگويد : اسماعيل خان مرا با خود بنزد سيد ضياء الدين پسر سيد على آقا يزدى ( كه گفته‌ايم پدرش در عبد العظيم بستى مىنشست ) برده سيد ضياء بمبى از اشكاف بيرون آورده بما داد ، كه برده در چهار سو بزرگ در مغازه حاجى محمد اسمعيل ( كه از نمايندگان مجلس يكم ولى اينزمان هوادار محمد عليميرزا مىبود ) جا دهيم ، و خواستش اين مىبود كه چون بمب بتركد هم مغازه آتش گيرد ، و هم بآواى آن مردم سراسيمه شوند و ديگر بازار را باز نكنند .\r\nكسانى را كه اسمعيل خان بهمراهى خود در انجام اين كار برگزيد ، من بودم با چهار تن ديگر . شب نخست كه براى گزاردن بمب رفتيم نتوانستيم و ناچار شديم بازگشته هنگام سفيده بامداد دوباره آمده كار خود بانجام رسانيم ، و جايگاهى برگزيده چنين نهاديم كه بامداد همگى به آنجا بياييم . هنگام بامداد من بيدار شده ميخواستم بيرون بيايم ، زنم پافشارى كرد كه روز يكم ماه صفر است نخست نماز يكم ماه را بخوان و سپس بيرون رو . من ناچار شده به نماز پرداختم ، و بدينسان دير كردم ، و از اينرو چون به آن جايگاه رسيدم ياران رفته بودند ، و چون از دنبالشان ميرفتم در نيمه راه شنيدم سه تن از ايشان را گرفته‌اند . مىگويد : يكى از همدستان خودمان رفته و بباغشاه آگاهى داده بود .\r\nاما كشتن اسماعيل خان آن نيز داستانى ميدارد : او را چون بباغشاه بردند ، چنان كه گفتيم شاه فرمود ببرند و بكشند ، و فراشان او را دست بسته بكشتنگاه آوردند ، و چون بايستى ميرغضب برسد همچنان بسرپا نگاه داشتند . در آن ميان يكى از فراشان از بدنهادى و سنگدلى خنجرى را از كمربند كشيده با همه زور خود از پشت سر بتن او فرو\r\n\r\n","description":"","footnote":"","page_name":" 879 ","page_number":911},
  {"content":"\r\n\r\nبرد . بدبخت از ترس و درد از جا جهيد ، و بسوى نير السلطان دويده فرياد كرد : « نگزار ، مرا كشتند » . بيچاره در كشتنگاه از مرگ ميگريخت . ولى از اين گريختن سودى نبود ، و در همان هنگام ميرغضب رسيده با همان حال خفه‌اش گردانيد ، و سپس از دروازه آويخت ، محمد عليميرزا خود بتماشاى كشته او آمد . آن دو تن همراه او در زندان مىبودند و ما نميدانيم كى رها شدند .\r\n\r\nجنگ بزرگ سارى داغ\r\nاكنون بار ديگر به تبريز باز ميگردم . چنان كه گفتيم كار خواروبار در شهر سخت شده گرسنگى نمايان گرديده بود ، و از آنسوى بهانه‌جويى روسيان و آرزوى سپاه فرستادن ايشان بآذربايجان ، بيم بزرگى شمرده ميشد . نيز گفتيم ثقة الاسلام رو بسوى محمد عليميرزا آورده چاره را از او مىتلبيد ، علماى نجف دست بسوى سپهدار و صمصام السلطنه مىيازيدند . ليكن سردار و سالار و سردستگان آزادى سختى كار را دريافته ميدانستند كه بايد چشم به يارى ديگران ندوخته و به محمد عليميرزا اميدى نبسته گره را با دست خود باز كنند ، و بر آن مىبودند كه از اين پس پياپى بلشگرهاى دولتى بتازند و بدستيارى كوشش و دليرى آنان را از جلو بردارند . اين مىبود انديشه‌اى كه پس از جنگ هكماوار پيش آمده و همگى بر آن همداستان شده بودند . از آغاز جنگ بيشتر زمانها مجاهدان بجلوگيرى ميايستادند .\r\nولى اينزمان مىبايست بتاخت پردازند . از آنسوى دولتيان ، در اينهنگام ايشان هم بستوه آمده و به آن مىبودند كه پياپى جنگ كنند و كار را يكسره گردانند . اينست فروردين از آغاز تا انجام ، همه با جنگ گذشته و در اين يك ماه كمتر روزيست كه جنگ يا گلوله‌باران توپها در كار نبوده . چيزى كه هست اين جنگها از بس فراوان بود كسى داستان آنها را ننوشته و ما جز از چند پيش‌آمد بزرگى از بازمانده يادداشتى در دست نميداريم و ناگزيريم تنها آنها را ياد كرده از بازمانده چشم پوشيم .\r\nشب دوشنبه دوم فروردين ( 29 صفر ) دسته‌اى از مجاهدان خيابان به يكى از سنگرهاى دولتيان تاختند و فيروزانه آن سنگر را بدست آوردند . روزنامه مساوات كه اين را ياد كرده مىنويسد : « پنج كس از دولتيان را دستگير كردند و ديگران كشته شده جز چند تنى جان بدر نبردند . نيز آنچه چادر و ابزار زندگانى ميداشتند با بيست و هشت تفنگ بدست مجاهدان افتاد » .\r\nانجمن اين فيروزى را با تلگراف آگاهى باستانبول فرستاد بدينسان :\r\n« تبريز - شب 29 احرار خيابان باردوى استبداد حمله سنگر بزرگ را متصرف شش » « نفر اسير 34 مقتول ، فرار غنايمشان ضبط نقاط ايران بتلگرافيد انجمن ايالتى »\r\nاين يك تاخت كوچكى ، و همانا براى آزمايش بوده . سپس روز چهارشنبه چهارم فروردين بتاخت بسيار بزرگى برخاستند و جنگى كه بنام « جنگ سارى داغ » شناخته گرديد در ميانه رخ داد . اين يكى از روزهاى پرشور تبريز بود . در اين روز گذشته از\r\n\r\n","description":"","footnote":"","page_name":" 880 ","page_number":912},
  {"content":"\r\n\r\nمجاهدان و تفنگداران ، دسته‌هاى انبوهى از مردم ديگر ، رو برزمگاه آورده كوشش ميكردند ، و آواى توپ و تفنگ و بمب با هياهوى جوش و خروش بهم درآميخته هنگامه پ 278 اين پيكره نشان ميدهد بخشى از سنگرهاى مجاهدان را در ساريداغ در حال جنگ\r\n\r\n","description":"","footnote":"","page_name":" 881 ","page_number":913},
  {"content":"\r\n\r\nبيمانندى پديد مىآورد . اين شگفت كه داستان آن را ننوشته‌اند و ما يادداشتى درباره آن در دست نميداريم . در اين زمان در نتيجه سختى كار نان و شوريدگى زندگانى روزنامه - هاى ناله ملت و انجمن بيرون نمىآمد ، « 1 » و مساوات كه در آخرين شماره خود به ياد آن پرداخته به دو سه جمله كوتاه بسنده كرده . ولى آنان كه در آن روز در تبريز مى - بودند ميدانند چه جنگ خونين و سختى پيش ميرفت و تا سالها نام « جنگ ساريداغ » بزبانها مىبود . مساوات گواهى داده كه اين از همه جنگهاى ماه گذشته سخت‌تر بوده . سالار كه خود او در اين جنگ دست داشته بارها از سختى آن گفتگو ميكرده .\r\nچنان كه گفتيم اين شور و خروش و تاخت و كارزار بآهنگ آن بود كه دشمن را از جلو بردارند و راهى را به روى شهر باز كنند . اينست بجز از دسته‌هايى كه براى پاسدارى سنگرهاى خود مانده بودند ، ديگر مجاهدان همگى از هرجا در اين جنگ دست ميداشتند و بسيارى از ايشان شبانه بخيابان شتافته بودند . از اينسوى بامداد زود انبوه مردم در سربازخانه گرد آمده ، همراه نمايندگان انجمن و سردستگان آزادى ، موزيك را جلو انداخته خروش‌كنان ( يا على كشان ) رو بخيابان نهادند تا پشت سر مجاهدان بايستند .\r\nاز مارالان و سر قله و دامنه ساريداغ جنگ سختى پيش ميرفت . گلوله همچون تگرك ميريخت . دولتيان چگونگى را از پيش دانسته و آنان نيز از همه لشكرگاهها در بارنج گرد آمده بودند . هر دوسو آخرين زور خود را به كار ميبرد . مجاهدان بآهنگ تاخت و پيشرفت ميبودند ، ولى دولتيان در اين سمت سنگرهاى بسيار استوارى مىداشتند و انبوه سوار و سرباز را در آنها جا داده ايستادگى سخت ميكردند . « ها چه داغ » كه در برابر ساريداغ نهاده و از آن كوه بلندتر است ، دولتيان قله‌اش را سنگر ساخته از آن بالا فرصت تكان خوردن به كسى نميدادند ، و چون مجاهدان به پيشرفت ميكوشيدند پياپى كشته ميشدند . كسى كه در آن روز در جنگ بوده چنين ميگويد : تنها در يك سنگر هفده تن كشته را پهلوى هم ديدم . تا غروب كشاكش و خونريزى بيمانندى پيش ميرفت و از هر دو سو فراوان به خاك مىافتادند . مجاهدان سنگرهاى ساريداغ را بدست آورده دولتيان را از آنجا بيرون كردند ، ولى بيش از آن كارى نتوانستند . اين خود فيروزى ارجدار ميبود ولى دلخواه مردم كه باز شدن راه باشد بدست نيامد .\r\nمشهدى محمد عليخان كه خود در اين جنگ بوده چنين مىگويد : سنگرهاى خود را در سوى خطيب استوار گردانيده و پاسبان گزارده شبانه با پانصد تن مجاهد بخيابان رفتيم . بامداد زود جنگ آغاز شد . مرا به يارى حاج حسين خان بمارالان فرستادند . على مسيو و ميرزا رحيم صدقيانى خوراك و ابزار بسنگرهاى ما ميرسانيدند .\r\nجنگ بسيار خونين مىبود و امروز دولتيان دانستند كه نيروى آزاديخواهان چيست . همه لشكرها در يك جا گرد آمده جنگ مىكردند . ولى تنها سواران قره‌داغى تا پايان\r\n\r\n\r\n","description":"","footnote":"\r\n( 1 ) ناله ملت از همان هنگام بريده شد ولى انجمن پس از ديرى چند شماره بيرون آمد .\r\n","page_name":" 882 ","page_number":914},
  {"content":"\r\n\r\nپافشارى كردند . در ميان ايشان نيز دسته ارشد و ضرغام بيشتر دليرى ميكردند . از سوى ما نزديك بيكصد و پنجاه تن كشته گرديد كه بيشتر ايشان را قره‌داغيان كشته و بيشتر از سرشان زده بودند . در سنگريكه خود من ميبودم از يازده تن تنها سه كس زنده مانديم و هشت تن كشته شدند . نان و آب كه براى ما آورده بودند همگى به خون آلوده و ما تا غروب چيزى نخورده بوديم و چون غروب با صد سختى از سنگر پايين آمديم ديدم اسد آقا تنها پهلوى على مسيو و ميرزا رحيم ايستاده گفتگو مىكند ، و من چون نزديك ايشان رفتم ، و چگونگى سنگرهاى خودمان را از اسد آقا مىپرسيدم ناگهان توپى آمده در نزديكى ما آسياب ويرانه‌اى را برانداخت . پشت سر آن گلوله بريختن پرداخت . ما دوباره بجنگ پرداختيم ولى چون شب فرا رسيده بود زود آرامش پديد آمد ، و ما سنگرها را بحاج حسين خان سپرده بخطيب بازگشتيم .\r\nاينست آنچه آگاهى درباره اين جنگ بزرگ مىداريم و ميتوان گفت در كمتر جنگى مجاهدان اينهمه پ 279 مستر باسكرويل كشته ميدادند .\r\nدر اين جنگ يكى از كشته‌شدگان بنام از سوى دولتيان فتح اللّه آسيابان بود كه نامش را برده و گفته - ايم يكى از لوتيان مردم آزار دوچى ميبود ، و در آن آمادگيهاى اسلاميه از سردستگان بشمار ميرفت . مجاهدان در يك تاختى او را كشته جنازه‌اش را آوردند .\r\nفرداى آن روز از سوى غربى با كسان صمد خان جنگ برخاست ولى چند ساعتى بيش نكشيد و آرامش رخ داد .\r\nاز دهه نخست فروردين نشان گرسنگى ميان مردم پديدار شد .\r\nكسانى با رخساره‌هاى\r\n\r\n","description":"","footnote":"","page_name":" 883 ","page_number":915},
  {"content":"\r\n\r\nكبود پژمرده و چشم‌هاى فرورفته ديده مىشدند . چنان كه گفته‌ايم هوا امسال بخوشى ميگذشت و در اين هنگام سبزه‌ها سرافراشته بود . كم‌كم گرسنگان بسبزه‌خوارى پرداختند .\r\nبباغها ريخته گياه‌هاى خوردنى بويژه يونجه را چيده ميخوردند . از اين زمان تا سى و چند روز ديگر كه راهها باز شد يونجه خوراك بينوايان ميبود . مشهدى محمد عليخان مىگويد : سنگرهاى ما در خطيب پهلوى يونجه‌زارها مىبود . هر روز زنان و بچگان دسته‌دسته به آنجا مىريختند و دستمالها را پر يونجه ساخته برمىگشتند . زنانى كه بچه ميداشتند بنوبت بچه‌هاى يكديگر را نگهدارى ميكردند و ديگران بيونجه‌چينى ميرفتند .\r\nپس از ديرى در نزديكى سنگرهاى ما يونجه نمانده و اين زنان و بينوايان تا نزديكى سنگرهاى دولتيان رفته از آنجا يونجه مىچيدند . يكروز هم جنگى رخ داد و يكى از زنان تير خورد . تا سالها داستان يونجه خوردن در تبريز بر سر زبانها مىبود . « 1 »\r\nدر اين هنگام كه نانى به بهاى جانى بشمار ميرفت نانوايى در تبريز رادمردى نموده كه بايد آن را ياد كنيم . دكانها بيشتر بسته و چند دكانى كه باز ميشد در آنجا جز نان اندكى پخته نمىشد . ولى حاجى جواد كه در ميدان انگج دكان نانوايى مىداشت روزانه از انبار خود ده خروار كمابيش نان پخته به همان بهاى ارزان پيشين ( منى دوازده عباسى ) به بينوايان ميفروخت . مشهدى محمد عليخان ميگويد : اگر حاج جواد اين دستگيرى رادمردانه را نمىكردى كار شهر بجاى باريكى ميرسيدى . اين نيكى او كمتر از جانبازى مجاهدان نيست . دشمنان آزادى در شهر كه اين هنگام كوششهايى در نهان مىكردند پول گزافى بحاج جواد پيشنهاد كردند كه بگيرد و گندم خود را نهانى بايشان واگزارد .\r\nحاج جواد اين كار را ميتوانست . زيرا كسى را آگاهى از انبار و گندم او نمىبود . ولى از رادمردى فريب پول را نخورده دنباله كار نيك خود را از دست نهشت . مىگويند :\r\nروزى سردار حاج جواد را به خانه خود خواند و با بودن كسانى از نمايندگان انجمن خواست به او سپاس گزارد و خرسندى نشان دهد و گفت : « حاجى شما كارى كرده‌ايد كه نه تنها مرا ، سراسر مردم ايران را سپاسگزار خود ساخته‌ايد » . ديگران نيز جمله‌هايى را گفتند .\r\nحاج جواد با فروتنى پاسخ داد : « مگر اين جوانان كه خون خود را در راه مشروطه ميريزند پدر و مادر نمىدارند ؟ ! مگر خون من از آنان رنگين‌تر است ؟ ! تا گندم دارم نان كرده به مردم خواهم داد سپس هم تفنگ برداشته با جان خود در راه مشروطه كوشش خواهم كرد » اين را مينويسم تا دانسته شود آزاديخواهان با چه غيرت و پاكدلى مىكوشيدند . مىنويسم تا آنان كه در اين هنگام در تهران و ديگر شهرها آسوده ميزيستند ولى همين كه در سايه آن كوششها و جانبازىها محمد على ميرزا برافتاد بيكبار همگى بيرون ريختند و گرد خوان يغما را گرفته بردند و خوردند و اندوختند و\r\n\r\n\r\n","description":"","footnote":"\r\n( 1 ) چند سال پس از اين جنگها روزى ديدم در بازار مردى با پاسبانى كشاكش ميكرد و در ميان سخنان خود چنين ميگفت : « يونجه خورده و مشروطه را گرفته‌ايم كه كسى به كسى زور نگويد » .\r\n","page_name":" 884 ","page_number":916},
  {"content":"\r\n\r\nانباشتند و اكنون هر يكى روزگار بسيار خوشى ميدارد ، بدانند رنجهاى چه كسانى را تباه گردانيده‌اند .\r\n\r\nجنگ آنا خواتون\r\nچنان كه گفتيم در ماه فروردين جنگ پياپى ميبود و گاهى هنگامه بزرگى برميخاست . يكى از آن هنگامه‌ها روز يكشنبه پانزدهم فروردين ( 13 ربيع الاولى ) بود كه از لشكرگاه دولتيان شهر را بگلوله توپ گرفتند و تا پسين بمباران سختى پيش ميرفت . از شهر نيز با توپ پاسخ ميدادند .\r\nبه نوشته كتاب آبى اين بار گلوله‌ها تا ميدان شهر ميرسيد و گزندها ميرسانيد كه كسانى هم از مردم بيگناه كشته گرديدند .\r\nبار ديگر روز بيست و چهارم فروردين ( 22 ربيع الاولى ) بمباران آغاز شد و اين بار چندان سختى نداشت و زود بپايان رسيد . ولى فرداى آن روز ( چهارشنبه بيست و پنجم ) يكى از سخت‌ترين جنگها كه بنام جنگ آنا خواتون شناخته شده رخ داد . چنان كه گفته‌ايم از نيمه‌هاى بهمن رحيمخان به الوار آمده و در آنجا با سپاهيان خود نشيمن مىداشت و راه جلفا را به روى شهر ميبست . ولى چنان كه ديديم رحيمخان به شهر نپرداخته بيشتر با مجاهدان صوفيان و مرند و آرونق كشاكش ميكرد ، و جز يك بار كه سردار بر سر الوار رفت و جنگ درگرفت كارزارى ميانه او با شهر رخ نميداد . مجاهدان بر سر پل آجى سنگرگاهى ميداشتند و هيچگاه آنجا را بىپاسبان رها نميكردند . چيزى كه هست آنجا را به اندازه ديگر سنگرگاهها نميپاييدند . روز چهارشنبه بيست و پنجم فروردين ( 23 ربيع الاولى ) ناگهان حاج صمد خان با سپاه بس انبوهى از سواره و پياده در آنجا پديد شد و جنگ بس سختى درگرفت . اينداستانرا در روزنامه انجمن ياد كرده ولى پيداست كه آگاهى درستى نميداشته . يكى از نزديكان صمد خان كه آن روزها همراهش ميبود در اين‌باره چنين ميگويد . شب چهارشنبه صمد خان مرا خواست و چون رفتم دستور داد كه به همه سركردگان فرمانى نويسم در اين زمينه كه سه ساعت پيش از دميدن بامداد با همگى سواره و سرباز زيردست خود با طبل و شيپور آماده روانه شدن باشند . من اين فرمانها را نوشتم . صمد خان همه را مهر كرده بدست نوكران داديم كه برسانند .\r\nچون خواستم بازگردم پرسيد : دانستى ميخواهم كجا بروم ؟ ! ميخواهم بروم به آناخواتون و ريشه تبريز را بكنم . دانستم مست است و پاسخى نگفتم و دستور گرفته بيرون آمدم . نيمه - شب سه ساعت پيش از دميدن بامداد همه سواره و سرباز آماده مىبودند . خود او نيز سوار گرديده همراه سركردگان بآهنگ آناخواتون روانه گرديد .\r\nصمد خان كه بيش از ديگر سركردگان بگرفتن شهر ميكوشيد از آنجا كه چند بار از راههاى ديگر تاخت آورد و كارى پيش نبرد ، همانا گمان ميكرد اگر ناگهانى از راه پل آجى بتازد به شهر دست خواهد يافت ، و چون از روزيكه بقراملك درآمد پياپى دسته‌هاى سواره و پياده از مراغه و كردستان بلشكر او ميپوستند و اينزمان نيروى بس\r\n\r\n","description":"","footnote":"","page_name":" 885 ","page_number":917},
  {"content":"\r\n\r\nانبوهى مىداشت » ازاين‌رو بيكار نشستن به او دشوار ميآمد و خود را ناگزير از تاخت ديگرى ميديد . اين شگفت كه رحيمخان را از آهنگى كه مىداشت آگاهى نداده و با آنكه ميخواست از نزديكى نشيمنگاه او بتاخت پردازد ازو يارى نطلبيده بود .\r\nاز اينجا ميتوان دانست كه بفيروزى خود باور مىداشته و ميخواسته همه نيكنامى از آن او باشد .\r\nبارى اينان بآناخواتون درآمده از آنجا رو به شهر آوردند . مجاهدان همين كه ايشان را ديدند بجنگ درآمدند و بيكبار آواز سختى برخاست . در شهر چگونگى را يافته بجنبش درآمدند و مجاهدان دسته‌دسته به يارى همكاران خود شتافتند . چون همچنان آواز شنيده ميشد خود سردار با يكدسته سواره برزمگاه شتافت . از رسيدن او تنور جنگ گرمتر گرديد . اينان پشته‌هايى را پناهگاه ساخته و آنان دره‌هايى را سنگرگاه گرفته بودند و پياپى گلوله بر سر همديگر ميبارانيدند .\r\nدر اينميان چون دانسته شد كه سپاهيان قراملك است كه از اين راه تاخت آورده‌اند كسانى گمان كردند شايد قراملك بىپاسبان باشد ، و اينست از راه شهر به آنجا تاختند و اميدوار ميبودند كارى انجام خواهند داد . ولى صمد خان دسته‌هايى را بنگهدارى آنجا رها كرده بود . از جمله دسته قزاق با شصت تير و توپچيان با توپها جاى خود را مىداشتند و همين كه مجاهدان نزديك شدند بشليك پرداختند . مجاهدان اندكى كوشيده چون ديدند كارى از پيش نخواهد رفت بازگرديدند .\r\nاما در بيرون پل آجى زدوخورد تا سه ساعت برپا مىبود و با آنكه هر دو سو در بيابان ميبودند پا ميفشاردند ، تا كم‌كم مجاهدان چيرگى نمودند و از سواران گروهى را از پا انداختند ، از جمله شجاع الملك پسر قادر آقا سردسته كردان كه مرد تنومند و دليرى ميبود و بر اسب چابكى نشسته رزم‌آزمايى نيكى مينمود ، تيرى كه مىگويند از تفنگ سردار بوده او را از اسب زندگى پياده كرد . كردان او را برداشته بيدرنگ بازگرديدند ، ديگران را نيز پا از جا دررفته رو برگردانيدند . مجاهدان به دليرى افزوده از دنبال ايشان تاختند و بسيارى از آنان را نابود ساختند . اگر رحيمخان از الوار به يارى ايشان نرسيدى و جلو مجاهدان را نگرفتى جز اندكى جان بدر نبردندى . صمد خان نوميد و رسوا خود را بقراملك رسانيده و اين بار دوم ميبود كه بشكست سختى دچار ميشد .\r\nآن نزديك حاج صمد خان چنين ميگويد : ما در قراملك چشم‌براه سپاه ميبوديم كه بازگردند . هنگام پسين ناگهان شيون و مويه شگفتى شنيده شد . كسى را فرستاديم آگاهى آورد شجاع الملك كشته شده كردان سر برهنه و گل برو ماليده شيوه‌كنان كشته او را ميآوردند . بيرون آمديم هنگامه شگفتى مىبود . مويه و گريه كردان سراسر آبادى را فراميگرفت . از آنسوى سپاهيان سواره و پياده پراكنده و پريشان پى هم ميرسيدند .\r\nپاره‌اى زخمى ميبودند . صولت السلطنه سركرده سوار گورانلو را تيرى از گيجگاه\r\n\r\n","description":"","footnote":"","page_name":" 886 ","page_number":918},
  {"content":"\r\n\r\nخورده و از پيشانى بيرون آمده با اينهمه نمرده بود ، و پس از ديرى هم بهبودى يافت .\r\nپس از همه خود حاج صمد خان رسيد . گرد و خاك سر و رويش را پوشانيده و سبيلها فرو آويخته ، پيدا ميبود چه دلتنگى ميداشت ، پس از ديرى رحيم خان آمد و از صمد خان ديدار كرده بگله و نكوهش پرداخت كه چرا بىآگاهى از وى بچنان كارى برخاسته .\r\nسپس آمرزش خواست كه چون روز چهارشنبه است و سواران چلبيانلو در اين روز از پ 280 اين پيكره نشان ميدهد يكدسته از آزاديخواهان تبريز ( شاگردان باسكرويل ) را ( اين پيكره پس از كشته شدن باسكرويل براى فرستاده شدن بآمريكا برداشته شده )\r\n\r\n","description":"","footnote":"","page_name":" 887 ","page_number":919},
  {"content":"\r\n\r\nجنگ دووى ميجويند « 1 » اينست ما نتوانستيم از نخست به يارى شما بياييم ، و سپس چون كار به سختى رسيد ناگزير شده بيرون آمديم . صمد خان پاسخى نميداشت و ازو آمرزش خواست . كردان تن شجاع الملك را شسته كفن كردند و همچنان مويه و زارى ميكردند و فردا آن را برداشته روانه كردستان شدند . « 2 »\r\nدر نامه انجمن شماره كشتگان را از سپاه صمد خان سى تن كمابيش نوشته . ولى چنان كه گفتيم او از سختى اين جنگ آگاهى نداشته و اين است ميتوان پنداشت كشتگان بيش از آن بوده و بگفته كسان خود صمد خان اين شكست او همپايه شكست روز هكماوار بشمار ميرفت .\r\nدر همان روز از سوى خيابان مارالان نيز بمباران ميشد . توپهاى دولتيان از دامنه كوهها پياپى گلوله ميريخت و تا غروب همچنان آواز شنيده ميشد .\r\n\r\nآمادگى براى واپسين جنگ\r\nگرسنگى در شهر افزون ميبود . از نيمه‌هاى فروردين كونسولگريهاى روس و انگليس ، با دستور سفارتخانه‌هاى خود از تهران ، بار ديگر با آزادىخواهان تبريز بگفتگو پرداخته بميانجيگرى كوشيدند . ايشان اميد ميداشتند كه آزاديخواهان از فشار گرسنگى در شهر ، در پى مشروطه نبوده آسانتر رام خواهند شد . ليكن اينان سر رام شدن نميداشتند ، و پس از گفتگوها براى آشتى چنين پيشنهاد كردند : ( 1 ) شاه مشروطه را بپذيرد ( 2 ) كسى را بگناه آزاديخواهى نگيرد ( عفو عمومى ) ( 3 ) همه سپاهيان از پيرامون شهر برخاسته پراكنده شوند ( 4 ) آزاديخواهان تفنگ و ابزار جنگى كه از خودشان مىدارند نگه دارند . ( 5 ) والى كه براى آذربايجان فرستاده شود با آگاهى از خود مردم باشد .\r\nپيداست كه محمد عليميرزا اين چيزها را نخواستى پذيرفت . بويژه در اين هنگام كه اميدمند ميبود شهر از گرسنگى ناگزير شده درهاى خود را به روى دولتيان باز خواهد كرد . از آنسوى در اين روزها در استانبول سلطان عبد الحميد بكندن ريشه آزادى برخاسته بود ، و بيگمان محمد عليميرزا از آن آگاهى ميداشت و مايه پشت‌گرمى او ميشد .\r\nدر بيست و يكم فروردين ( 19 ربيع الاولى ) كونسولهاى انگليس و روس و عثمانى در كونسولگرى انگليس باهم نشسته ، درباره بستگان خود در تبريز بگفتگو پرداختند و چنين نهادند كه يكصد و هفتاد و پنج خروار آرد از دولت براى بستگان خود خواستار گردند ، و چون بسفارتخانه‌هاى خود در تهران تلگراف كردند و آنان با دربار بگفتگو\r\n\r\n\r\n","description":"","footnote":"\r\n( 1 ) چلبيانلو دسته‌اى از مردم قره‌داغ‌اند و شايد از نژاد كرد باشند و ما نميدانيم اين را از كجا داشتند كه روز چهارشنبه جنگ نكنند .\r\n( 2 ) كسانى كه آشنايى بزندگانى كردان و لران ميدارند ميدانند كه اينان در سوگوارى بمردگان خود اندازه نگه نميدارند . بويژه هرگاه مرده يكى از پيشروانشان باشد كه شيون و مويه رنگ ديگر مىگيرد و به كارهاى شگفتى برمىخيزند در ششصد سال پيش ابن بطوطه راهش بلرستان افتاده و يك چنين داستانى را ديده و در كتاب خود ياد كرده . هنوز آن شيوه امروز ميان كردان و لران رواج ميدارد\r\n","page_name":" 888 ","page_number":920},
  {"content":"\r\n\r\nپ 281 اين پيكره نشان ميدهد سران آزاديخواهى تبريز را در تلگرافخانه كمپانى كه براى گفتگو با محمد عليميرزا درباره درآمدن روسيان گرد آمده بودند . آنان كه در جلو نشسته‌اند از دست راست 1 ) ميرزا اسماعيل نوبرى 2 ) حاجى مهدى آقا 3 ) ميرزا حسين واعظ 4 ) تقيزاده 5 ) معتمد التجار 6 ) ناشناخته است\r\n\r\n","description":"","footnote":"","page_name":" 889 ","page_number":921},
  {"content":"\r\n\r\nپرداختند ، محمد عليميرزا آن را هم نپذيرفته و چنين پاسخ داد كه بستگان بيگانه همگى از تبريز بيرون روند . كونسولها اين دستور را ببستگان خود دادند ولى آنان هيچكدام نپذيرفتند .\r\nدر اين ميان كونسولها بيكار نايستاده سفارتخانه‌هاى خود را در تهران آسوده نميگزاردند ، و چنان كه گفتيم ترسهاى بى جا از خود مىنمودند . ما چون كتاب آبى را مى - خوانيم ميبينيم مستر راتسلاو گاهى تلگراف كرده كه انجمن نان و گندم از بستگان بيگانه خواهد بريد ، گاهى آگاهى داده كه بيم ميدارد گرسنگان بكنسولگريها بريزند و بتاراج پردازند . ما نميدانيم اين دروغ‌ها از بهر چه بوده ؟ . اين يكى از سرفرازيهاى ايرانيان است كه در سختىها و آشوبها بيش از همه بنگهدارى بيگانگان كوشند . در آن ده ماه گرفتارى تبريز كمترين آزارى به بيگانه‌اى نرسيد و در اين هنگام نايابى خوراك هم اروپاييان و بستگان ايشان آسوده‌تر از ديگران مىبودند ، و انجمن ميكوشيد تا بتواند جلو گله آنان را گيرد و عنوان بدست دولتها ندهد . چه جاى آن مىبود كه كسانى بكونسولگريها ريزند . هركسى در آن روزها در تبريز بوده ميداند مردم با همه گرسنگى رشته شكيبايى و خوددارى را از دست نهشته هيچگونه بدرفتارى از خود نشان نميدادند .\r\nاين بيتابى كونسولها به تبريزيان گران مىافتاد و از فرجام آن سخت بيمناك مى - ايستادند . از آنسوى حال بينوايان دلگداز مىبود . انجمن آسوده ننشسته از هر راهى مىكوشيد . روز بيست و ششم فروردين ( 24 ربيع الاولى ) نمايندگان باهم نشسته و كونسولهاى روس و انگليس را نيز به آنجا خواندند و بميانجيگرى ايشان بمحمد عليميرزا چنين پيشنهاد كردند : از جنگ جلوگيرى شود و شاه دستور دهد عين الدوله روزانه يكصد و پنجاه خروار گندم بنام بينوايان به شهر روانه كند ، و كونسولها پايندانى كنند كه از آن گندم چيزى بمجاهدان و آزاديخواهان داده نشود ، و چون بدينسان آرامش رخ داد انجمن بهمداستانى آزاديخواهان رشت و اسپهان و ديگر شهرها با دربار بگفتگو پرداخته كشاكش را بپايان رساند . كونسول انگليس اين خواهش را با پيرايه‌هايى از خود بتهران فرستاد ولى محمد عليميرزا سر فرو نياورد .\r\nاينها تلاشهايى بود كه انجمن براى جلوگيرى از بهانه‌جويى بيگانگان و چاره - جويى به بينوايان و گرسنگان ميكرد . از آنسوى شادروان ثقة الاسلام با دستور خود محمد عليميرزا ، همراه حاجى سيد المحققين و حاجى سيد آقا ميلانى ( يكى از ملايان بىيكسو ) بباسمنج آمده از تلگرافخانه آنجا با باغشاه در گفتگو ميبود و با محمد عليميرزا و وزيران تلگرافها در ميانه ميآمد و ميرفت . ولى چنان كه گفته‌ايم مجاهدان انديشه ديگر مىداشتند و از راه ديگر مىكوشيدند . در اينهنگام سردار و سالار و ديگر سر - دستگان آماده ميشدند كه بار ديگر بتاختى برخيزند و تا توانند كوشش و جانبازى كنند .\r\nبه اين آهنگ بسيج كار ميكردند ، و چون در اين بسيج و آمادگى يكى از كاركنان مسيوهوارد\r\n\r\n","description":"","footnote":"","page_name":" 890 ","page_number":922},
  {"content":"\r\n\r\nباسكرويل آمريكاييست و خواهيم ديد كه در آن جنگ خونين نخستين قربانى او شد ، بايد در اينجا داستان آنجوان و كارهايش را بنويسيم :\r\n\r\nمستر باسكرويل\r\nپيش از جنبش مشروطه ، و همچنين در سالهاى نخست آن جنبش ، مدرسه آمريكاييان در تبريز ( مموريال اسكول ) در نزد آزادى - خواهان ارجى ميداشت ، زيرا يگانه جايگاهى ميبود كه زبان انگليسى و دانشهاى اروپايى درس داده ميشدى ، و بسيارى از جوانان بيدار مغز به آنجا آمد و رفت ميداشتندى . « 1 » در اينهنگام نيز يكداستانى بهمبستگى ميان آن مدرسه با جنبش مشروطه پديد آورد ، و آن پيوستن مستر باسكرويل ، يكى از آموزگاران آنجا ، بمجاهدان و كشته شدن او در راه مشروطه ايران بود .\r\nاين باسكرويل جوان بيست و پنجساله‌اى ميبود كه اندكى پيش از جنگهاى تبريز ، براى آموزگارى ، از آمريكا به اين شهر رسيد ، و چنان كه همكشور او مستر شت نوشته است ، جوان غيرتمند تازه دانشگاه پرنستون را بپايان رسانيده و گواهىنامه  B . A .  گرفته بوده و نخستين كارش همين بود كه بآموزگارى در اين مدرسه آمد .\r\nجوان پاكدل چون به تبريز رسيد و سراسر شهر را پر از جوش و جنبش يافت خونش به جوش آمد و بآزادى ايران دلبستگى پيدا كرد . بگفته مستر شت با شريفزاده سخت گرمى داشته ، و اين كشته شدن او بوده كه دل جوان آمريكايى را تكان داده و شب و روز ناآرام گردانيده ، و چون با كسانى از آزاديخواهان كه زبان انگليسى ميفهميدند آشنايى ميداشت با ايشان گفتگو كرده كه ياورى بآزاديخواهان كند ، كه چون در آمريكا دوره سپاهگيرى را بپايان رسانيده و در آن باره آگاهى مىداشت جوانانى را زير دست خود گرفته سپاهيگرى ياد دهد .\r\nدر اينهنگام دسته‌اى از جوانان و بازرگانان زاده و توانگر زاده دست بدست هم داده گروهى پديد آورده بودند و پسينها بورزش و مشق ميپرداختند .\r\nگويا از ماه بهمن بود كه باسكرويل با اين جوانان آشنا گرديده و به آن شد كه ايشان را سپاهيگرى ياد دهد و از همان روزها به كار پرداخت ، و براى آنكه كونسول آمريكا و مدرسه آگاهى نيابد حياط ارك را براى اين كار خود برگزيد كه هرروز هنگام پسين جوانان در آنجا گرد ميآمدند و بمشق و ورزش مىپرداختند . بدينسان كار باسكرويل پيش ميرفت . جوان ساده درون آرزوى بس بزرگى در دل ميپروريد . دسته خود را « فوج نجات » ناميده از يكايك آنان پيمان ميگرفت كه در هر جنگى پيشرو باشند ، و چون بدشمن نزديك شوند در بند سنگر نبوده فدايى وار به ايشان تازند ، بكشند و كشته شوند ، و چنين كارى را از يك مشت جوانان توانگرزاده ناآزموده چشم ميداشت .\r\nچنان كه گفته‌ايم پس از جنگ هكماوار در شهر شور ديگرى پيدا شده دسته دسته\r\n\r\n\r\n","description":"","footnote":"\r\n( 1 ) شادروان شريفزاده يكى از آموزگاران آنجا شمرده مىشد .\r\n","page_name":" 891 ","page_number":923},
  {"content":"\r\n\r\nبازاريان و برزگران بآرزوى مجاهدى افتاده بودند ، و پسينها در سربازخانه انبوه مى - شدند . در اينهنگام باسكرويل همراه مسترمور انگليسى ( آگاهى نويس روزنامه تيمس ) و شاگردان خود بسربازخانه آمدند ، و چون كسانى از شاگردان باسكرويل خود ورزيده شده بودند ، هركدام آموزگار دسته‌اى را به گردن ميگرفتند . بدينسان در سربازخانه از هر گوشه‌اى آوازهاى « يكدو » برميخاست\r\nپ 282 يكدسته از سپاهيان روسى در تبريز\r\n\r\n","description":"","footnote":"","page_name":" 892 ","page_number":924},
  {"content":"\r\n\r\nدر اينميان كونسول آمريكا از كار باسكرويل آگاهى يافته دلگير گرديد ، و يكروز پسين بهنگامى كه سربازخانه پر از مردم شده و سردار و پاره نمايندگان انجمن در آنجا مىبودند بسربازخانه آمد ، و با باسكرويل روبرو شده به او يادآورى كرد كه اين درآمدن او به كارهاى ايران نافرمانى از قانون آمريكا است ، و او را شاينده كيفر ميگرداند ، و خواستار گرديد كه به سر آموزگارى خود در مدرسه بازگردد . باسكرويل نچندان شوريده دل مىبود كه پرواى اينسخن كند . آشكاره پاسخ داد چون ايرانيان در راه آزادى مىكوشند من بايشان پيوسته‌ام و باك از قانون امريكا نميدارم . برخى ميگويند :\r\nپاسپورت خود را درآورده بكونسول بازداد . سردار و نمايندگان انجمن هركدام بنوبت خود سخنانى سرودند ، بدينسان كه ما از شما بىاندازه خرسنديم ولى نميخواهيم در راه آزادى ايران زيانى بشما برسد ، و دوست ميداريم شما بجايگاه خود در مدرسه بازگرديد باسكرويل به اين سخنان گوش نداد ، و از اينهنگام از مدرسه و امريكاييان بريده يكباره بايرانيان پيوست . اينست داستان باسكرويل . ما ارجى كه ميگزاريم بپاكدلى و جانبازى اوست ، و گرنه خواهيم ديد كه از كوششهاى او سودى بدست نيامد و جز دلبستگى مجاهدان نتيجه ديده نشد .\r\nآنگاه باسكرويل كه با سادگى و پاكدلى به اين كوشش برخاسته بود ، كسانى از ميوه‌چينان و دورويان چنين ميخواستند كه او و شاگردانش را به روى ستار خان و باقر خان و مجاهدان كشند و با دست اين آنانرا پس رانند . يك چنين بدخواهى نزبميان آمده بود .\r\nبسخن خود بازگرديم : چنان كه گفتيم سختى كار نان و ديگر خوردنيها و تلاشهاى بيم‌آور كونسولهاى روس و انگليس سردار و سالار را بر آن واداشت كه بار ديگر بجنگ بزرگى برخيزند ، و اين بار سوى غرب را برگزيده بر آن شدند كه به شام غازان كه يكى از لشكرگاههاى صمد خان مىبود ، تاخت ببرند و چون بسيج كار ميكردند باسكرويل چنين خواست كه دسته او در اين تاخت پيش جنگ باشند ، و بدانسان كه بايشان ياد داده بود بسنگرهاى دشمن بتازند و چندان شور بسر ميداشت كه از خوردن و خوابيدن بازماند .\r\nشب و روز ميكوشيد و مىانديشيد . سردار با آن آزمودگى ميدانست كه اين انديشه آرزويى بيش نيست و بدان ارجى نمىنهاد ، ولى از نوازش و پذيرايى بباسكرويل باز نمىايستاد .\r\nچنان كه سه روز او را در خانه خود نگهدارى كرد . اين سخن از آقاى يكانيست كه چون امريكايى در آن سه روز هميشه به خود فرو رفته انديشه ميكرد و به خوردن و بخواب بسيار كم مىپرداخت .\r\n\r\nجنگ عام غازان يا واپسين جنگ\r\nروز دوشنبه سىام فروردين بار ديگر تبريز پر از شور و هياهو بود . در اينروز واپسين جنگ ميانه دولتيان و تبريزيان رخ ميداد .\r\nشب دوشنبه همه مجاهدان در قره‌آغاج و آخونى گرد آمده ، بامدادان پيش از آنكه آفتاب بدمد از چند سو با شام غازان بكارزار پرداختند\r\n\r\n","description":"","footnote":"","page_name":" 893 ","page_number":925},
  {"content":"\r\n\r\nدر اين روز مجاهدان با شور تازه‌اى به كار درآمده بر آن بودند تا دشمن را از جا نكنند ازپا ننشينند . ولى افسوس كه در گام نخست باسكرويل ، جوان آمريكايى را از دست دادند ، و اين خود مايه دلشكستگى گرديد .\r\nچنان كه گفته‌ايم باسكرويل « فوج نجات » آراسته و چنين ميخواست كه در اين جنگ فوج او پيشاهنگ بوده هنرنمايى كند ، و با اين آرزو شب و روز ناآرام ميزيست .\r\nولى افسوس كه آزمايش ، ناآزمودگى او را نشان داد . آنهمه رنجها بيهوده شده خود او نيز بر سر اين آزمايش رفت .\r\nشمارهء پيروان او تا سيصد تن ميرسيد . ولى چنين ميگويند بيش از چهل و اند تن انديشه او را نپذيرفته و با وى پيمان استوار نكرده بودند ، و چون شب دوشنبه فرارسيد باسكرويل بآمادگى پرداخته دستور داد پيروان پيش از نيمه شب در شهربانى گرد آيند تا از آنجا بقره‌آغاج روانه گردند . سپس كسانى را نزد ستار خان فرستاده خواستار شد توپى بدست او سپارند . گفته‌ايم ستار خان با انديشهء او همداستان نمىبود ، و اين ميدانست كه از جوانان ناآزموده جنگ نديده چنان كارى برنيايد . اينهنگام نيز پاسخ داد : « ميرويد آمريكايى را بكشتن ميدهيد و توپ را بدشمن گزارده ميگريزيد » . اين گفته از دادن توپ بازايستاد . از اين كار سردار بسيارى از پيروان باسكرويل سست شدند و پيش از همه مستر مور كناره جسته بتماشا بس كرد . خود اين مرد داستان درازى مينويسد كه سيصد و پنجاه تن تفنگچى به او سپرده شده و او يكى از سركردگان بشمار مىبود ، و امشب بيشتر ايشان نيامده ، و او را تنها گزارده‌اند ، و چنين وامينمايد كه در جنگ همپاى باسكرويل مىبوده ، و تبريزيان را « ترسو » ستوده زبان به نكوهش دراز مىدارد . ولى همه اينها دروغ است و هركس ميداند كه اين انگليسى هيچگاه جنگ نكرده و تيرى بدشمن نه‌انداخته ، و بيش از اين عنوانى نداشته كه در ورزش و آموزگارى همراهى از باسكرويل مىكرد ، و امشب خود را بيكبار كنار كشيد .\r\nمن از كسانى كه در پيرامون باسكرويل مىبودند و هنوز زنده‌اند ، پرسشهايى كرده و اينك گفته‌هاى برخى از آنان را ميآورم : علويزاده « 1 » كه از آغاز جنگ در ميانه مجاهدان و سپس با دسته باسكرويل مىبود چنين ميگويد : شبانه كه بايستى در شهربانى گرد آييم از كسانى كه پيمان فداييگرى مىداشتند جز يازده تن نيامدند . ديگران يا خودشان ترسيده پاپس گزاردند ، يا مادران و پدرانشان چون از آن آهنگ باسكرويل آگاهى ميداشتند جلو پسران خود را گرفتند . ولى از ديگران دسته انبوهى فراهم شدند .\r\nنزديك به نيمشب از آنجا روانه قراآغاج شديم . اين محله سرتاسر پر از مجاهد و توپچى و جنگجو مىبود . ما را بمسجدى راه نمودند كه چند ساعتى در آنجا بياساييم . باسكرويل دمى آرام نمىنشست و درون مسجد نيز ما را بمشق و ورزش واميداشت . مىگفتند :\r\n\r\n\r\n","description":"","footnote":"\r\n( 1 ) آقاى مهدى علويزاده پسر حاج ميرمحمد على اصفهانى كه اكنون در تهرانست .\r\n","page_name":" 894 ","page_number":926},
  {"content":"\r\n\r\nسردار خواهد آمد و يكساعت پيش از دميدن بامداد تاخت آغاز خواهد شد . ولى سردار دير رسيد و بامداد دميده و روشنى نيمه تابيده بود كه ما راه افتاديم . در همان هنگام مجاهدان دسته‌دسته هر يكى از راهى پيش مىرفتند . هنوز آفتاب ندميده بود كه بدشمن نزديك شديم .\r\nكوچه باغى را گرفته پيش ميرفتيم . اين دست و آندست ما باغها مىبود . در پايان كوچه باغ كشتزار پهناورى پديد شد . در آنسوى كشتزار سنگر توپ قزاق مىبود كه در پ 283 يكدسته از روسيان در تبريز\r\n\r\n","description":"","footnote":"","page_name":" 895 ","page_number":927},
  {"content":"\r\n\r\nپيرامون آن قزاقها پاسدارى مىنمودند . ما از دور ايشان را ميديديم . يكى در كنار ايستاده آتش گردون ميچرخانيد و پيدا مىبود كه ما را نمىبيند . همين كه كوچه باغ را بپايان رسانيده بدهنه كشتزار نزديك شديم باسكرويل فرمان دو داده خويشتن در جلو رو بسوى سنگر قزاقان دويدن گرفت . چند تنى از ما پى او را گرفتند ، و ديگران چون توپ و گلوله را در برابر ميديدند پيروى نكرده بيدرنگ دو دسته شده دسته‌اى بباغهاى اين دست و دسته‌اى به باغهاى آندست درآمدند و پشت درختها و ديوارها را سنگر گرفتند اما باسكرويل همين كه تيرى انداخت و چند گامى دويد قزاقى آماج گلوله‌اش گردانيد ، و در آنهنگام كه ميافتاد فرمان « درازكش » داد . آنچند تن كه بدورى چند گامى در پشت سرش ميبودند خوشبختانه در همان هنگام كه برابر پشته‌اى رسيده بودند و در برابر آن دراز كشيدند . آواز باسكرويل بلند شد : « حجلى آقا « 1 » من تير خوردم » . اين گفته ديگر خاموش شد .\r\nدر اينميان قزاقان پياپى گلوله مىبارانيدند . آن چند تنى كه در ميان كشتزار ماندند ما ديديم همگى كشته خواهند شد . از پشت درختها و ديوارها بجنگ درآمديم تا دشمن را به خود سرگرم سازيم ولى اينان در جاى بسيار بدى گير كرده و همگى در گلوله‌رس مىبودند ، و قزاقان دست از سر ايشان برنميداشتند . در اين ميان حاجيخان پسر على مسيو با دسته تفنگچيان خود از راه ديگرى پيش رفته و دست راست دشمن را گرفته بودند ، و چون آنان بشليك برخاستند قزاقان ناگزير شدند بآنسو پردازند و ما در اينميان فرصت بدست آورده برهايى آن چند تن و بيرون كشيدن تن خونين باسكرويل پرداختيم .\r\nبدينسان جوان پاكدل امريكائى جان خود را باخت : يك تيرى انداخت با يك تيرى هم از پا افتاد . از كسانى كه در پشت سر او بوده‌اند من چند تن را مىشناسم و اينك نام ميبرم 1 ) ميرزا حاجى آقا رضازاده كه ترجمانش مىبود 2 ) حسن آقا عليزاده 3 ) حسن آقا حريرى 4 ) ميرزا احمد قزوينى 5 ) محمد خان 6 ) حسينخان كرمانشاهى . « 2 » اين حسينخان يكى از دليران مجاهدان و همانست كه همراه يارمحمد خان به تبريز آمده بود .\r\nاين را عليزاده ميگويد : در آنهنگام كه ما در ميان كشتزار افتاده بوديم قزاقان كوشيدند كشته باسكرويل را ببرند حسين خان نگزاشت و با دو تير دو تن را از پا درآورد حاجى حسن آقا كوزه‌كنا و ميرزا على خان پستخانه و پاره‌كسان ديگر نيز در فوج\r\n\r\n\r\n","description":"","footnote":"\r\n( 1 ) خواستش ميرزا حاجى آقا رضازاده ( دكتر شفق كنونى ) بوده كه ترجمانش مىبود .\r\n( 2 ) ميرزا حاجى آقا دكتر شفق است . عليزاده به همان نام خوانده مىشود و اكنون در تهرانست . حريرى بنام بيرنك خوانده مىشود و در تبريز است . ميرزا احمد قزوينى همان نماينده علماى نجف ميبوده كه سپس بنام « عمارلو » شناخته ميشد و مرد . محمد خان اكنون بنام نيسارى خوانده مىشود و اكنون در تهران در شهربانيست .\r\n","page_name":" 896 ","page_number":928},
  {"content":"\r\n\r\nباسكرويل مىبوده‌اند ولى نميدانيم در آن روز ميان كدام دسته افتاده بودند . علويزاده خودش را ميگويد در دسته ميان باغها بوده .\r\nمستر مور در پيرامون كشته شدن باسكرويل سخنانى ميراند . در اينجا هم‌چنين مىنمايد كه خود او در جنگ مىبوده . ولى همه اينها دروغهاييست كه از پندار خود يافته است ، و چنان كه گفتيم او هيچكاره نمىبود و بجنگ هم پا نگزاشت . نكوهشها كه از ايرانيان كرده و از فداييان ارمنى بستايشها پرداخته آنها نيز از همين‌گونه سخنانست و از روى فهم و راستى رانده نشده . اين كار باسكرويل و آن تاختى كه ميخواست بسيار پردلانه مىبود ولى بيباكى را هم دربر ميداشت . گيرم كه همگى شاگردانش پيروى از وى كردند و كسانى از ايشان در نيمه راه افتاده و كسانى خود را تا سنگر دشمن رسانيدندى و بدانجا دست يافتندى پس از آن‌چه كردندى ؟ ! آيا توانستندى آنجا را نگاه دارند ؟ ! پرسشى است كه به آسانى پاسخ نميتوان گفتن . هرچه هست براى اين كار مردان جنگ - آزموده مىبايست . از يك دسته توانگرزادگان ( يا بگفته ستار خان ، حاجى زادگان ) چه برخاستى ؟ !\r\n\r\nدامنهء جنگ\r\nكشته باسكرويل را از رزمگاه درآورده همراه كسانى از پيروانش به شهر فرستادند . ديگران بجنگ ايستاده بيش از اين به او نپرداختند .\r\nپيكار به سختى پيش ميرفت ، دسته‌هايى از مجاهدان از اينگوشه و آن گوشه دليرانه ميجنگيدند . خود سردار در « باغ سازنده » بالاخانه‌اى را گرفته با دوربين رزمگاه را ميپاييد و بسردستگان دستورهايى ميفرستاد . آواز تفنگ بهم پيوسته و توپها پياپى غرش مينمودند ، گاهى نيز آواى بمب برميخاست .\r\nاين بار دوم بود كه همه مجاهدان از سرداريان و سالاريان و از گرجيان و ارمنيان و قفقازيان و ايرانيان ، دست بهم داده بيكسو رو ميآوردند ، و دسته‌هايى از مردم تهيدست از پشت سر به يارى برميخاستند . از آنسوى حاج صمد خان نيز همه نيروى خود را به كار انداخته دليرانه ايستادگى ميكرد . شايد دسته‌هايى نيز از لشكرگاه عين الدوله يا رحيمخان به او پيوسته بودند . اينست دليرانه پافشارى كرده فشار مجاهدان را برميگردانيدند و چه‌بسا ايشان بتاخت برميخاستند .\r\nگذشته از شام غازان از خطيب نيز جنگ ميرفت . بلكه براى نخست بار دولتيان در برابر ليلاوا و اهراب پيدا شده از آنسو نيز پيكار مىكردند . تنور كشتار بسيار گرم شده زبانه ميزد ، پس از سى و چند سال تو گويى آواز ريزش گلوله‌هاى آن روز ، كه از دور همچون ريزش تگرگ تند مينمود ، در گوش منست . در سراسر شهر آواز پيچيده هنگامه بس شگفتى برپا ميبود .\r\nتا غروب همچنان خونريزى مىشد و تير و گلوله در ريزش و آمدوشد مىبود .\r\nهر دو سو ايستادگى سخت مينمودند و راستى اينكه كار به شهريان و آزاديخواهان دشوار\r\n\r\n","description":"","footnote":"","page_name":" 897 ","page_number":929},
  {"content":"\r\n\r\nشده بود . زيرا با آن آهنگى كه ميداشتند و بباز كردن راه ميكوشيدند ، هنوز كار چندانى انجام نداده و از سوى دشمن نشانى از سستى و زبونى پديدار نشده بود . روزنامه انجمن از گفته يكى از بستگان صمد خان ميآورد كه هرگاه جنگ نيم ساعت ديگر پيش رفتى سوار و سرباز چون از سه سو زير آتش ميبودند زينهار خواستندى . شايد هم اين سخن راست باشد .\r\nولى در بيرون نشانى پديدار نمىبود ، و بدانسان كه مجاهدان به پيشرفت ميكوشيدند دولتيان هم در جلوگيرى پا مىفشاردند .\r\nدر اينهنگام كه غروب فرارسيده ولى جنگ همچنان برپا ميبود كونسولهاى روس و پ 284 يكدسته از روسيان با زنانشان\r\n\r\n","description":"","footnote":"","page_name":" 898 ","page_number":930},
  {"content":"\r\n\r\nانگليس بانجمن آمدند و نمايندگان را ديده تلگرافى از سفيران خود از تهران نشاندادند كه ميانه ايشان با محمد عليميرزا گفتگو رخ داد ، و بر آن شده‌اند كه شش روز جنگ كرده نشود و دولتيان راه خواربار را به روى شهر بازدارند تا آرامش و آسودگى در ميان باشد ، و از آنسوى با محمد عليميرزا دوباره گفتگو كرده كشاكش و دشمنى را بپايان رسانند . دو كونسول ميگفتند :\r\n« شرط اين قرارداد آنست كه آزاديخواهان از تاختن بدولتيان خوددارى نمايند » « 1 » . انجمن پيشنهاد را پذيرفته براى سردار آگاهى فرستاد ، و سردار چنان كه شيوه‌اش مىبود كه هميشه در برابر پيشنهاد آرامش و آشتى خشنودى مينمود ، بيدرنگ دستور فرستاد مجاهدان از جنگ بازايستادند و سنگرهايى كه از دولتيان گرفته بودند رها نمودند و بازگشتند . بدينسان واپسين جنگ خونين بپايان رسيد .\r\nداستان گفتگوى سفيران را با محمد عليميرزا در گفتار ديگرى خواهيم آورد . در اينجا دنباله پيش‌آمدهاى تبريز را مىگيريم . مرگ باسكرويل به تبريزيان سخت افتاده همه را افسرده گردانيده بود . هزار كسى كه از خود تبريزيان كشته مىشد راه ديگرى ميداشت ، و اين چون ميهمان بشمار ميرفت هركسى از آن پژمرده مىشد . اينست بر آن شدند جنازه‌اش را با شكوه بسيارى به خاك سپارند . با آنكه گرسنگى همه را دلگير ساخته و در اين روزها آگاهىهاى بيم‌آورى از سرحد جلفا ميرسيد ، در بند اينها نشده خواستند روان جوان آمريكايى را از خود خشنود گردانند . روز سه‌شنبه را به اين كار پرداختند و چون جنگى در ميان نمىبود ، بآسودگى آن را انجام دادند . سراسر راه را از شهر تا گورستان آمريكاييان مجاهدان اينسو و آنسو رده كشيده و با تفنگهاى وارونه ايستادند . شاگردان باسكرويل و دسته فداييان او و ارمنيان و گرجيان و آمريكاييان و همه آزاديخواهان از بزرگ و كوچك با دسته‌هاى گل بدست پيرامون جنازه را گرفته روانه شدند . همه را اندوه گرفته پژمرده و افسرده مىبودند . ميانه راه در چند جا پيكره برداشتند و چون جنازه بدينسان بگورستان آمريكاييان رسيد ، در آنجا يكرشته گفتارهايى رانده شد و شور و خروش سترگى برخاست . از كسانى كه بگفتار پرداختند بارون سدراك از آزاديخواهان ارمنى مىبود و چنين گفت : « من اكنون بىگمان شدم كه مشروطه ايران پيش خواهد رفت زيرا خون پاك اين جوان بىگناه در راه آن ريخته گرديد » .\r\nاين بارون سدراك از نخست با مجاهدان همپاى و با گفتارهاى پر شور و مغزدار خود به آنان يارى ميكرد . اين جمله هم ازوست كه در روزهاى آخر كه گرسنگى تبريز را فراگرفته و مردم كه در يك جا گرد مىآمدند بيشتر رخسارها پريشان و پژمرده مىبود ، بارون سدراك در سربازخانه گفتار خود را به اين جمله آغاز كرد : « ملت آج‌سگز آزاد سگز » « 2 » ( مردم گرسنه‌ايد ولى آزاديد ) .\r\n\r\n\r\n","description":"","footnote":"\r\n( 1 ) انگيزه اين شرط دانسته خواهد شد .\r\n( 2 ) گويا در استانبول بزرگ شده بود و اينست بتركى استانبول سخن مىگفته .\r\n","page_name":" 899 ","page_number":931},
  {"content":"\r\n\r\nانجمن ميخواست پولى بآمريكا براى ما در باسكرويل بفرستد . دكتر وانيمان كه ريش‌سفيد آمريكاييان در تبريز مىبود خرسندى نداد . تفنگى را كه آن جوان بدست ميگرفت و بهنگام كشته شدن نيز در دستش مىبود ، پيدا كرده نامش را و اينكه در راه آزادى كشته شده ، به روى آن نويسانده بيادگار براى مادرش فرستادند . نيز دسته‌اى از كسانى كه زيردست او مىبودند با رخت و كلاه ويژه خود پيكره‌اى برداشته اينرا نيز بآمريكا فرستادند « 1 »\r\nدر اين روزها جنگ بريده شده و چون گفتگوى آشتى در ميان مىبود پنداشته ميشد اندوه باسكرويل واپسين اندوه باشد . ولى در همانروزها اندوه دردناك ديگرى رخ داده داغ ديگر به دل آزاديخواهان نهاد .\r\nبارها نام ميرهاشمخان خيابانى را برده‌ايم . اين مرد جوان كه دليرى و زيبايى و كاردانى و ستوده خويى را باهم ميداشت اين زمان جايگاه ديگرى پيدا كرده پس از سردار و سالار يگانه كس شمرده مىشد ، و گفته‌ايم كه رشته كارهاى سالار در دست او مىبود . روز چهارشنبه يكم ارديبهشت بهنگامى كه سراسر شهر را خاموشى فرا گرفته و هيچگونه تكان و آوازى در ميان نيز نمىبود او براى سركشى بسنگر ساريداغ ميرود و در آنجا به هنگامى كه استاده بوده از سنگر دولتيان گلوله‌اى مىاندازند و آن از گونه راستش خورده از پشت سر بيرون مىآيد و مرد دلير همانجا افتاده جان ميسپارد .\r\nاين آگاهى چون به شهر رسيد از مردم خروش برخاست و همچون روزى كه حسينخان باغبان كشته شده بود همگى بهم برآمدند . مجاهدان خيابان دسته‌دسته بساريداغ شتافتند تا جنازه را بياورند . سختى اينجا ميبود كه چگونه آگاهى را بخاندان و كسان او برسانند . اين گفته از حاجى محمد جعفر خامنه‌ايست كه من به خانه ميرهاشمخان شتافتم و با پدرش ديدار كرده گفتم : ميرهاشم خان زخم برداشته . آقا ميرجعفر خوددارى نموده پاسخ داد : اگر كشته نشده باكى نيست ، در اينميان چون تن خون‌آلود آنجوان را از كوه پايين آورده به نزديكى رسانيده بودند و از بيرون آواز شيون و گريه برخاست ، آقا ميرجعفر چگونگى را فهميده چنان بيتوان گرديد كه خويشتن‌دارى نتوانست و بى خود و بيهوش به زمين افتاد . مادرش بيهشانه سنگى را برداشته بر سر خود كوفت چنان كه ما گمان كرديم سرش را از هم پاشيد . پسر كوچكش ميراحمد نام تفنگ را زير چانه گزارده مى - كوشيد خود را بكشد نگزاردند . اينست نمونه‌اى از اندازه اندوه آن خاندان . اين جنازه را نيز با شكوه بسيارى به خاك سپردند ولى ما چون آگاهى روشنى نمىداريم به اين اندازه بس ميكنيم .\r\n\r\n\r\n","description":"","footnote":"\r\n( 1 ) پيكره 280 .\r\n","page_name":" 900 ","page_number":932},
  {"content":"\r\n\r\n\r\nميانجيگرى نمايندگان روس و انگليس\r\nدر اينجا بايد بار ديگر بتهران بازگرديم و بداستانهاى آنجا پردازيم و چگونگى ميانجيگرى نمايندگان دو دولت را بنويسيم .\r\nدر تهران سال نوين 1288 با يك داستان خون‌آلود دلسوزى آغاز يافت ، چگونگى آنكه يكدسته از مشروطه‌خواهان كه در عبد العظيم بستى مينشستند ميرزا مصطفى آشتيانى نيز با پيرامونيانى به آنان پيوسته بود . از اين ميرزا مصطفى و همچنين از برادر بزرگترش حاج شيخ مرتضى در داستانهاى آغاز جنبش نام بسيار برده‌ايم ، و چنان كه خوانندگان ميدانند خانوادهء آشتيانى از پيشگامان جنبش بشمار ميرفتند ، و ميرزا مصطفى كاردانيهاى نيكى در پيشامدها از خود نشان ميداد . ليكن سپس اينان گام پس گزارده بودند ، و چنان كه در ميان مردم گفته ميشد حاجى شيخ مرتضى بسوى محمد عليميرزا گراييده به پيشرفت كار او ميكوشيد .\r\nبا اينحال در اينهنگام كه بار ديگر مشروطه‌خواهان بكوشش برخاسته بودند ، ميرزا مصطفى بركنارى نتوانسته چنان كه گفتم در عبد العظيم به ديگران پيوست . بدينسان كه با پيرامونيان خود خانه‌اى گرفتند و فرو نشستند ، و چون نشيمنگاه از بست بيرون ميبود ، مفاخر الملك « رييس تجارت » كه دستيار حكمران تهران نيز ميبود ، شب چهارشنبه چهاردهم فروردين صنيع حضرت را با كسانى از لوتيان تهران فرستاد كه ناگهان بسرشان ريختند ، و ميرزا مصطفى را با سه تن ديگر كشتار كردند .\r\nاين پيشامد مايهء اندوه همه آزاديخواهان گرديد ، و محمد عليميرزا و پيرامونيانش همدردى نشان داده چنين وانمودند كه از داستان آگاهى نداشته‌اند . نيز اين پيشامد چشم كسانى را ترسانيد كه از مشروطه‌خواهى پاپس گزاردند .\r\nاز آنسوى چون در اين ماه در تبريز جنگهاى سختى ميرفت ، و نيز محمد عليميرزا و پيرامونيانش از سختى كار خواربار در شهر آگاهى ميداشتند ، از اينرو گوش بسوى آنجا دوخته بودند كه مژده‌هاى شادىآور رسد . چنان كه گفته‌ايم اينزمان در بسيار جاها شورش برپا ميبود . ولى محمد عليميرزا سرچشمه همهء آنها را تبريز دانسته پيش از همه باينجا ميپرداخت .\r\nروزها بدينسان ميگذشت تا داستان گرسنگى تبريز رخ داد و تلگراف‌هاى كونسولهاى روس و انگليس بتهران رسيد ، و دولت‌هاى روس و انگليس كه از آغاز پيدايش شورش با محمد عليميرزا گفتگو كرده هميشه يادآورى ميكردند كه با مشروطه‌خواهان كنار بيايد و با باز كردن مجلس آب بر آتش شورش بريزد ، در اينهنگام بار ديگر پا جلو نهاده بگفتگو برخاستند ، ( و اين يكرازيست كه دو همسايه بپايدارى شورش خرسندى نميدادند ، و فرو نشاندن آن را بسود خود ميپنداشتند ) و چون روزبروز كار سخت‌تر ميشد روز دوشنبه سىام فروردين ( همان روز پرشورى كه در تبريز جنگ شام غازان رخ ميداد )\r\n\r\n","description":"","footnote":"","page_name":" 901 ","page_number":933},
  {"content":"\r\n\r\nدو سفير روس و انگليس بنزد شاه شتافته پس از گفتگوهاى بسيار « 1 » خواستار شدند كه شش روزه جنگ با تبريز بريده شود ، و در اينچندگاه هر روز باندازهء خوراك آن روز بنام بينوايان و بيچارگان گندم و خوردنى به شهر راه داده شود ، تا فرصتى در دست بوده دو سفير با گفتگو و ميانجيگرى كشاكش را بپايان رسانند ، محمد عليميرزا خرسندى نداده مىگفت شورشيان فرصت بدست آورده بلشكرهاى دولتى خواهند تاخت . ميگفت من از چهار روز پيش بلشكريانى كه در برابر تبريز هستند دستور داده‌ام دست از جنگ برداشته و چشم‌براه گفت و شنيدهايى كه در زمينه آشتى ميرود بايستند ، ولى شورشيان از ديشب جنگ را آغاز كرده‌اند ، و هم اكنون آتش پيكار در پيرامون تبريز زبانه مىزند . اين بود دو سفير شرط نهادند كه اگر شاه پيشنهاد را بپذيرد شورشيان هم بجنگ و تاختن برنخيزند ، و به گردن گرفتند كه اين خواهش را از آزاديخواهان بكنند .\r\nاينست پسين همانروز با تلگراف بكونسولهاى خود در تبريز دستور فرستادند و اينان به انجمن درآمده آن پيام را رسانيدند و چنان كه گفتيم آزاديخواهان خوشرويى نموده همان دم از جنگ دست برداشتند . همان روزها دولت روس بار ديگر دسته‌هايى را از سپاه خود به مرز فرستاده دستور داده بود به تبريز شتابند ، ولى چون اين پيمان و نويد با محمد عليميرزا پيش‌آمد انگليسيان خواستار شدند از فرستادن آن سپاهيان بازايستند . دولت روس آن را پذيرفته دستور داد سپاهيان از جلفا نگذرند و در آنجا آماده بايستند . ليكن محمد عليميرزا نويد خود را به كار نسبت و با آنكه بسفيران مىگفت به عين الدوله دستور داده خواروبار را به شهر راه دهند در تبريز نشانى از اين كار ديده نميشد و راهها همچنان بسته مىبود . سفيران دوباره يادآورى كردند و شاه بار ديگر نويدهايى داد . ولى نتيجه همان بود كه مىبود . اينست دولت‌هاى روس و انگليس ازو نوميد گرديده به آن شدند كه سپاهيان روس را به خاك ايران فرستند . و روز ششم ارديبهشت ، سه باتاليان سرباز و چهار اسكادرون قزاق و دو باترى توپخانه و يكدسته مهندس ، از پل جلفا گذشته رو بسوى تبريز بشتاب روانه گرديدند .\r\n\r\nرو آوردن تبريزيان به محمد عليميرزا\r\nاما در تبريز چنان كه گفتيم جنگ خاموش شده در اين چند روزه آزاديخواهان به كارهاى ديگرى پرداختند و با آنكه از وعده باز شدن راه و رسيدن آذوقه نشانى پديدار نشد همچنان خاموش ايستاده نخواستند بهانه‌اى بدست بدهند . ليكن در اين ميان روز پنجم ارديبهشت نامه‌اى از كونسول انگليس بانجمن رسيد ، در اين زمينه چون دولت ايران از باز كردن راه خوددارى مينمايد دولت‌هاى روس و انگليس بر آن سرند كه خودشان راه خواروبار را باز دارند .\r\nاز اين نوشته نمايندگان انجمن و سردستگان بهم برآمدند و سخت دلگير شدند\r\n\r\n\r\n","description":"","footnote":"\r\n( 1 ) - اين گفتگوها را در كتاب آبى آورده در آنجا ديده شود .\r\n","page_name":" 902 ","page_number":934},
  {"content":"\r\n\r\nو سه تن از نمايندگان انجمن را كه ميرزا محمد تقى ( رييس انجمن ) و اجلال الملك و حاجى على قره‌داغى باشند نزد كونسول فرستاده خواستار شدند بدولت خود تلگراف كرده از زبان مشروطه‌خواهان خواستار گردد كه از آهنگى كه مىدارند بازگردند ، و به خود مشروطه‌خواهان فرصت دهند كه با محمد عليميرزا كنار آيند و راه خواربار گشاده شود .\r\nدر همان هنگام خودشان نيز همگى بتلگرافخانه كمپانى شتافته تلگرافى بمحمد عليميرزا در اين زمينه فرستادند : « شاه بجاى پدر و توده بجاى فرزندانست ، اگر رنجشى ميان پدر و فرزندان رخ دهد نبايد همسايگان پا بميان گزارند . ما هرچه ميخواستيم از آن در مىگذريم و شهر را به اعليحضرت ميسپاريم هر رفتارى با ما ميخواهند بكنند و اعليحضرت بيدرنگ دستور دهند راه خواربار باز شود و جايى براى گذشتن سپاهيان روس به خاك ايران باز نماند » « 1 »\r\nراستى را اين پيشامد به تبريزيان بىاندازه سخت افتاده نميدانستند چه چاره كنند و براى جلوگيرى از آن بهرگونه فداكارى خرسند مىبودند . حاجى مهدى آقا اشك از ديده فروميريخت . ستار خان ميگفت شما با محمد على ميرزا كنار بياييد و پرواى مرا هيچ نكنيد . من بر اسب خود نشسته از راه و بيراه خود را از ايران بيرون اندازم و روانه نجف شوم .\r\nتلگراف تبريزيان شب يكشنبه بمحمد عليميرزا رسيد و چون خواستار شده بودند كسانى كه از درباريان و ديگران در تلگرافخانه آمده با ايشان گفتگو نمايند روز يكشنبه محمد عليميرزا حاجى امام جمعه خويى را بباغشاه خواسته به او دستور داد بتلگرافخانه آمده با تبريزيان گفت و شنيد كند . حاج امام جمعه خواستار شد شاه پاسخى از روى مهر بتلگراف تبريزيان بفرستد و به عين الدوله دستور دهد راه را به روى به شهر باز كنند . در همان هنگام حاجى على اكبر بروجردى از بستگان حاجى شيخ فضل اللّه در دربار ميبود ، چون حاجى امام جمعه از شاه خواستار شد كه سر بمشروطه فرو آورد اين مرد بستيزگى پرداخته در آن هنگام سخت بيكرشته سخنان بيجايى آغاز ، و چون دسته‌اى از درباريان نيز مىبودند ، پيكار و كشاكش بزرگ شد . پس از ديرى محمد عليميرزا دوباره به امام جمعه دستور رفتن بتلگرافخانه داد . نايب السلطنه كامران ميرزا و سعد الدوله و حشمت الدوله و فرمانفرما را نيز همراه او گردانيد . از اينسو در تبريز حاجى مهدى آقا و تقىزاده و ميرزا اسماعيل نوبرى و معتمد التجار و معين الرعايا و ميرزا حسين واعظ و شيخ اسماعيل هشترودى و شيخ محمد خيابانى و حاجى اسماعيل امير خيزى و ميرزا محمد تقى و اجلال الملك و حاجى ميرزا علينقى گنجه‌اى و حاجى ميرمحمد على اسپهانى و حاجى على دوا فروش و ديگران بتلگرافخانه كمپانى گرد آمده و گوش بآواز دستگاه تلگراف مىداشتند .\r\n\r\n\r\n","description":"","footnote":"\r\n( 1 ) - ما نسخه اين تلگراف را در دست نميداريم و در اينجا نياورديم .\r\n","page_name":" 903 ","page_number":935},
  {"content":"\r\n\r\nخود محمد عليميرزا پاسخ پايين را داد :\r\n« حاضرين تلگرافخانه - تلگراف شما را در خصوص عبور قشون روس از سرحد » « ملاحظه كردم اين اندازه تزلزل و اضطراب وقتى جا دارد كه ما از خيال آسودگى » « شماها غافل باشيم چگونه مىشود كه كارهاى بزرگى را كوچك شمرده و مهم ندانيم » « تمام بهانه آنها ورود آذوقه به شهر و حفظ تبعه خودشان بود حالا كه جنگ را متاركه » « نموده و ورود آذوقه را به شهر تأكيد كرديم ديگر رفع اعتراض آنها شده و جلوگيرى » « خيالات آنان را البته با تمام قوا مصمم هستيم . خوبست شما هم با آقاى نايب السلطنه » « امروز قرار ورود نايب الحكومه شاهزاده عين الدوله و ترتيبات لازمه آسايش مردم را » « بطوريكه وهن دولت نباشد عاقلانه بدهيد كه بتوانيم تا بشور و صلاح شما و عين الدوله » « براى آتيه مملكت فكر صحيحى بكنيم و سد طرق اغراض بشود و به همين وسايل بتوانيم » « بگوييم كه امر تبريز بخوشى گذشته خارجى متقاعد شود بحواس جمع با شور و » « صوابديد شماها به ترتيب امورات شروع شود . »\r\nنيز تلگرافى به عين الدوله بدينسان فرستاد :\r\n« توسط حاضرين تلگرافخانه - شاهزاده عين الدوله اين تلگراف را فورا بسردارها » « برسانيد شجاع الدوله امير تومان سردار نصرت امير معزز سالار جنگ سردار ارشد چون » « اظهارات از شهر تبريز رسيد حقيقتا تأثير بخشيد تبريز و آذربايجان خانه منست بيشتر » « از اين گرسنگى و استيصال تبريز را بهيچوجه نميتوانم تحمل و صبر نمايم بوصول اين » « تلگراف به كلى جنگ را موقوف نماييد و راه آذوقه را باز نماييد و بلكه خودتان هم در » « سهولت حركت مال براى حمل آذوقه ساعى و جاهد باشيد » .\r\nليكن از اين تلگراف‌ها چه سود توانست بود ؟ ! . در همان هنگام كه سيم تهران اين پيامها را ميرسانيد سيم جلفا نيز پيام ديگرى ميآورد : « سپاهيان روس از پل گذشتند » .\r\nاز اين خبر گرد نوميدى بر سر و روى همگى نشست ، و چون درباريان در تلگرافخانه تهران چشم‌براه گفت و شنيد ميبودند اين پيام را براى ايشان فرستادند :\r\n« حضور آقايان عظام - كان الذى خفت ان يكونا بعد از مخابره تلگراف والى الآن » « خبر بدبختى غير متوقع رسيد و خاكستر مذلت بسر مملكت . . . بيخته شد . انا للّه و انا اليه » « راجعون مغرضين ملك و ملت بسلامت باشند . تمام الحاحات براى اين بود كه بلا نازل » « نگردد . الآن خبر تلگرافى رسيد كه قشون روس از سرحد گذشت . تا حال سيصد و » « پنجاه نفر گذشته و مشغول لشكركشىاند . ديگر هيچ حواسى براى اين جمع كه » « چون حلقه ماتم اشك حسرت بنتايج جهالت چند نفر مملكت خراب‌كن ميريزند نمانده » « مؤاخذت اين زوال مملكت اسلام را باولياى امور گذاشته ميخواهيم مرخص بشويم و » « به درد خود و مصيبت وطن عزيز مشغول باشيم قلب در دست مىلرزد ديگر تاب نوشتن ندارد » « حاضرين تلگرافخانه - اگر علاجى داريد در تهران بكنيد اگر فرمايشى داريد بفرماييد . »\r\n\r\n","description":"","footnote":"","page_name":" 904 ","page_number":936},
  {"content":"\r\n\r\nپس از اين پاره تلگرافهاى ديگرى در ميانه آمدوشد كرده كه چون ارج بسيارى نميدارد در اينجا نمىآوريم . همان روز هنگام پسين نوشته پايين از كونسولگريهاى روس و انگليس بانجمن رسيد .\r\n« چهارم ربيع الثانى 1327 - انجمن مقدس ايالتى را با كمال احترام مصدع ميشويم » « امروز جناب مستطاب قدسى انتساب آقا ميرزا محمد تقى سلمه اللّه تعالى رئيس انجمن » « مقدس و جناب جلالتمآب اجل آقاى اجلال الملك دام اجلاله العالى و جناب حاجى على آقا » « دام اقباله با دوستدار ملاقات در بعضى فقرات سؤال و جواب و بالاخره از علت و سبب » « عبور قشون روس از راه جلفا به خاك ايران استفسار نمودند جوابا تفصيل آن را با » « آقايان محترم اظهار داشتيم و حالا هم براى اطلاع انجمن مقدس ايالتى با نهايت احترام » « زحمت ميدهيم بنا بوعده كه اعليحضرت شهريارى خلد اللّه ملكه و سلطانه در طهران بسفراى » « دولت روس و انگليس داده بودند لازم بود راههاى آذوقه مفتوح و مجادله را موقوف دارند » « ولى رؤساى اردوى دولتى ابدا اجازه حمل و آذوقه به شهر نداده و شرايط ترك مجادله را مقدس » « و محترم نشمارده‌اند . بنابراين دولت انگليس و روس بنا بملاحظه شرايط انسانيت » « قرار دارند كه راه جلفا براى حمل آذوقه به تبريز براى اهالى شهر و اتباع خارجه » « باز شود و مسلم است با وجود سواران قراجه داغى حمل آذوقه و تأمين راه عابرين » « ممكن نيست به اين ملاحظه قرار گذاشته‌اند يك قوه كافى براى ترفيق حاملين آذوقه و » « تأمين راه از شر اشرار تعيين گردد تا اينكه راه مفتوح شود و پس از حمل آذوقه به شهر » « و افتتاح راه ضمنا در وقت لزوم همين قوه حاضر است اهالى شهر و اتباع خارجه را از » « شر اشرار سوارهاى دولتى كه مسلما در صورت ورود به شهر از ارتكاب هيچ قسم حركات » « ظالمانه مضايقه نخواهند كرد محافظه نمايد و پس از اعادهء آسايش و آسودگى و امنيت » « اين قوه بدون تأخير و شرط و بدون اينكه در آتيه از اولياى دولت ايران ادعايى » « نمايد خاك ايران را ترك و بروسيه مراجعت خواهد كرد و اولياى دولت ما مقرر فرموده - » « اند دوست‌داران به همين قرار بانجمن مقدس ايالتى اعلان نموده و اطمينان بدهيم » « ضمنا احترامات فايقه را تكرار مىنماييم زياده زحمت است مهر و امضاى جنرال » « قونسول انگليس را تسلاو مهر و امضاى جنرال قونسول روس اسكندر ميللر »\r\n\r\nسر فرود آوردن محمد عليميرزا بمشروطه\r\nپس از رسيدن تلگراف محمد عليميرزا به عين الدوله رحيمخان و پاره سركردگان تو گفتى باور نميكردند چنان دستورى از شاه برسد آن را نمىپذيرفتند ، و برخى از ايشان كه از چگونگى داستان آگاهى نميداشتند و نمىپنداشتند مردم شهر از درماندگى رو بمحمد عليميرزا آورده‌اند بدربار تلگراف كردند كه شهر از فشار گرسنگى نزديك است بدست دولت بيايد ، باز كردن راه خواربار بزيان آن كار مىباشد . از محمد عليميرزا دوباره تلگراف رسيد كه راه را باز كنند . از روز يكشنبه\r\n\r\n","description":"","footnote":"","page_name":" 905 ","page_number":937},
  {"content":"\r\n\r\nنخست راه باسمنج باز و بيست و چند خروار آرد از آنجا به شهر درآمد . فردا از راههاى ديگر نيز اندك گندم يا آردى آورده شد . روز پنجشنبه نهم ارديبهشت هنگام پسين سپاهيان روس به بيرون شهر رسيده در نزديكى پل آجى چادر زدند . پيش از رسيدن « ايشان لشكرهاى صمد خان از قراملك برخاسته آن راه را باز كردند . فرداى آدينه يكدسته از مهمانان تازه رسيده سوار و پياده به شهر درآمدند و سرودخوانان از كوچه‌ها گذشتند ولى در شهر نمانده دوباره به پل آجى بازگشتند . سردار و سردستگان آزادى تا توانستند پذيرايى و مهمان‌نوازى كردند ، و بمجاهدان دستور سخت دادند كه هيچگونه برخوردى با يكى از ايشان نكنند . بدينسان جنگ و كشاكش از تبريز برداشته شد و گرسنگى و نايابى از ميان برخاست . از آنسوى در نتيجه يكرشته گفتگوهايى كه با - محمد عليميرزا در تهران و از تبريز كرده ميشد و در سايه پيشرفتى كه شورشيان گيلان و اسپهان رو بسوى تهران ميداشتند ، محمد عليميرزا خواه‌ناخواه رام گرديده گردن بمشروطه نهاد و در نيمه‌هاى ارديبهشت بار ديگر دستخط مشروطه را بيرون داد و كارى را كه بدلخواه و بپاس سود كشور و توده نكرده بود از راه ناچارى و پس از گذشتن ( ؟ ؟ ؟ ) در تبريز و ديگر شهرها دوباره بجشن و چراغانى پرداختند . نيز با نوشته ديگران چشم‌پوشى از شورشيان ( عفو عمومى ) را آگاهى داد . كسانى را كه از ايران بيرون رانده شده بودند در بازگشت آزاد گردانيد ، نيز چون دوباره گفتگوها ميانه مردم مىبود كه آيا همان مشروطه درست پيشين داده شده يا كم و كاستى در ميان خواهد بود ، محمد عليميرزا بار ديگر نوشته بيرون داده در آن چنين باز نمود : « مشروطيت ايران در روى همان يكصد و پنجاه و هشت اصل قانون اساسى برقرار است » .\r\nاز اينسو در تبريز لشكرهاى دولتى هر دسته‌اى از پس ديگرى از كنار شهر برخاسته بجايگاه خود بازگشتند . محمد عليميرزا ميخواست در اينهنگام عين الدوله بدرون شهر آمده عنوان واليگرى داشته باشد . ولى تبريزيان نپذيرفتند ، و او نيز روانه تهران گرديد . در تبريز همچنانكه مىبود اجلال الملك بنام نايب الاياله رشته كارها را در دست داشت .\r\nبدينسان تبريز پس از يازده ماه جنگ و آشوب بدلخواه خود رسيد و مشروطه را دوباره بايران بازگردانيد ، ولى افسوس كه درآمدن روسيان بايران دلهاى همه را پر از اندوه مىداشت و كسى نميدانست از اين ميهمانان ناخوانده چه زيانهايى پديد خواهد آمد .\r\nما نيز در اينجا سخن خود را بپايان ميرسانيم . پايان بخش سوم\r\n\r\n","description":"","footnote":"","page_name":" 906 ","page_number":938},
  {"content":"\r\n\r\n\r\nفهرست نامها\r\n\r\nبخش يكم\r\n\r\nالف\r\nآصف الدوله 148 ، 204 ، 226 ، 227 278\r\nآقا بالا خان 17 ، 26\r\nآقا خان كرمانى ( ميرزا ) 136 ، 143 144\r\nآقاى صدر السادات ( مير ) 238\r\nآقاى فرش فروش ( حاجى ميرزا ) 150\r\nآقاى بلورى ( حاجى ميرزا ) 269\r\nآقاى همدانى ( حاجى ميرزا ) 34\r\nآقاى اسپهانى ( ميرزا ) 88 ، 89\r\nآقا تير فروش ( حاجى سيد ) 168 ، 182\r\nآقا خان نورى ( ميرزا ) 8\r\nابراهيم خياط باشى ( حاجى ميرزا ) 168 182\r\nابراهيم آقا ( حاجى ميرزا ) 197 ، 238\r\nابراهيم آقا ( حاجى ميرزا ) 190 ، 192\r\nابراهيم حرير فروش ( حاجى سيد ) 168 182\r\nابراهيم ارباب ( ميرزا ) 238\r\nابروچف ( ژنرال ) 12\r\nابو الحسن انگجى ( حاجى ميرزا ) 134 247\r\nابو الحسن چايكنارى ( حاجى ميرزا ) 152 155\r\nابو الحسن تهرانى ( ميرزا ) 194\r\nابو الحسن خان ( ميرزا ) 206\r\nابو الحسن ميرزا 107\r\nابو القاسم قايممقام ( ميرزا ) 8\r\nابو القاسم امام جمعه ( حاجى ميرزا ) 20 33 ، 60 ، 65 ، 73 ، 97\r\nابو القاسم طباطبايى ( ميرزا ) 68\r\nابو السادات ( كربلايى ) 237\r\nابو طالب زنجانى ( حاجى ميرزا ) 48 49 ، 64\r\nابو طالب قمى ( شيخ ) 34\r\nاجلال الملك 172 ، 173\r\nاحتشام السلطنه 79 ، 81 ، 168\r\nاحسن الدوله 190 ، 192\r\nاحمد احسايى ( شيخ ) 132 ، 133\r\nاحمد روحى ( حاجى شيخ ) 136 ، 139 147\r\nاحمد خراسانى ( شيخ ) 34\r\nاحمد بيك آقايوف 39 ، 194\r\nاحمد خان ياور 95 ، 97\r\nاحمد خسرو شاهى ( حاجى سيد ) 152 ، 246\r\nاحمد زرگر باشى ( حاجى ميرزا ) 168 182\r\nاحمد ( ميرزا ) 133\r\nاحمد طباطبايى ( سيد ) 95\r\nاديب الذاكرين 96 ، 97\r\nاديب الممالك 161 ، 183 ، 274\r\nارفع الدوله 24 ، 28 ، 43\r\nاسپرينك رايس ( سر ) 162\r\nاسد آقا 232\r\nاسد اللّه ميرزا 168 ، 182 ، 213\r\nاسد اللّه ( حاجى ميرزا ) 203\r\nاسكندر خان فتح السلطان 137 ، 139\r\nاسماعيل نوبرى ( ميرزا ) 260 ، 263\r\n\r\n","description":"","footnote":"","page_name":" فهرست نامها 1 ","page_number":939},
  {"content":"\r\n\r\nاسماعيل آقا 145\r\nاسماعيل هشترودى ( شيخ ) 152 ، 238 246\r\nاسماعيل خان ( حاجى سيد ) 59\r\nاسماعيل رشتى ( شيخ ) 34\r\nاسماعيل بلور فروش ( حاجى شيخ ) 168 182\r\nاسماعيل ميابى ( مشهدى ) 193 ، 257\r\nاسماعيل آقا امير خيزى ( حاجى ) 237\r\nاسماعيل خان 242\r\nاسماعيل ( مشهدى ) 244\r\nاغناتيف ( ژنرال ) 12\r\nاقبال السلطنه 238 ، 249\r\nاكبر اسكويى 194\r\nاكبر شاه 74 ، 224 ، 227\r\nامامقلى ميرزا 33 ، 187\r\nامام جمعه خويى 190 ، 191\r\nامجد السلطان ( حاجى ) 168\r\nامير اسعد 204 ، 210 ، 227\r\nامير بهادر جنگ 27 ، 65 ، 67 ، 69 73 ، 74 ، 80 ، 98 ، 123 ، 140\r\nامير اعظم 4 ، 34 ، 68 ، 73\r\nامير نظام گروسى 15 ، 142\r\nامير خان سردار ( امير اعظم ديده شود )\r\nامين الملك ( امين الدوله ديده شود )\r\nامين السلطان 10 ، 14 ، 15 ، 23 25 ، 26 ، 27 ، 28 ، 29 ، 31 32 ، 37 ، 42 ، 44 ، 48 ، 63 65 ، 77 ، 137 ، 230 ، 237 251 ، 252 ، 253 ، 256 ، 257 271 ، 272\r\nامين الدوله 9 ، 10 ، 21 ، 22 ، 25 29 ، 35 ، 38\r\nامين التجار كردستانى 168\r\nاوياما ( مارشال ) 43\r\n\r\nباء\r\nبابا ( شيخ ) 34\r\nباقر ( مير ) 155 ، 156 ، 157 ، 159 ، 167\r\nباقر ( ميرزا ) 104\r\nباقر بقال ( مشهدى ) 168 ، 182\r\nباقر اخوى ( حاجى سيد ) 168\r\nباقر خان ( مشهدى ) 194 ، 244 ، 263\r\nبخشعلى آقا 151\r\nبراون ( مستر ) 66\r\nبرينى ( شيخ ) 52\r\nبصير السلطنه 242 ، 245 ، 246\r\nبيوك آقا ( حاجى ) 173\r\n\r\nپاء\r\nپريم 31 ، 205 ، 215 ، 216 ، 221 222 ، 224\r\nپيشنماز ( حاجى ) 263\r\n\r\nتاء\r\nتقى خان امير كبير ( ميرزا ) 8\r\nتقى قمى ( سيد ) 34\r\n\r\nجيم\r\nجعفر زنجانى ( ميرزا ) 194 ، 263\r\nجعفر آقا گنجه‌اى 151 ، 167\r\nجعفر آقا شكاك 143 ، 144 ، 145 150 ، 154\r\nجعفر تنكابنى ( شيخ ) 34\r\nجعفر خامنه‌اى ( ميرزا ) 39\r\nجلال الدين مؤيد الاسلام ( سيد ) 42 ، 47 275\r\nجليل ( مير ) 154 ، 155\r\nجليل ( ميرزا ) 194\r\nجمال الدين اسدآبادى ( سيد ) 10 ، 12 14 ، 15 ، 136 ، 139\r\nجمال الدين واعظ ( سيد ) 60 ، 62 ، 63 77 ، 78 ، 104\r\nجمال الدين افجه‌اى ( سيد ) 63 ، 64 ، 66\r\n\r\n","description":"","footnote":"","page_name":" فهرست نامها 2 ","page_number":940},
  {"content":"\r\n\r\nجمشيد ( ارباب ) 168 ، 179 ، 182\r\nجواد ناطق ( ميرزا ) 31 ، 152 ، 154 155 ، 156 ، 159 ، 173 ، 183 184 ، 190 ، 210 ، 211 ، 234 138 ، 250\r\nجواد ( حاجى ميرزا ) 16 ، 128 ، 130 134 ، 137\r\nجهانگير خان ( ميرزا ) 273 ، 277 ، 278\r\n\r\nحاء\r\nحاجب الدوله 80 ، 123\r\nحاجى خان 194\r\nحاجى خان پسر على مسيو 232\r\nحاجى آقا ( مير ) 154\r\nحبيب ( مشهدى ) 151\r\nحبيب آقازاده ( ميرزا ) 270\r\nحسن تقىزاده ( سيد ) 150 ، 151 ، 157 190 ، 199 ، 209 ، 210 ، 211 213 ، 219 ، 224 ، 251 ، 253\r\nحسن شريفزاده ( سيد ) 150 ، 157 167 ، 267\r\nحسن مجتهد ( حاجى ميرزا ) 30 ، 31 112 ، 116 ، 134 ، 141 ، 143 148 ، 156 ، 174 ، 175 ، 184 199 ، 200 ، 201 ، 213 ، 216 233 ، 238 ، 239 ، 240 ، 241 242 ، 243 ، 245 ، 246 ، 247 268 ، 269\r\nحسن كاشانى ( سيد ) 26 ، 27 ، 63 104 ، 106 ، 275 ، 277\r\nحسن رشديه ( حاجى ميرزا ) 19 ، 22 27 ، 38 ، 40 ، 83 ، 87 ، 88 89 ، 113\r\nحسنخان بديع ( ميرزا ) 47\r\nحسنخان خبير الملك ( حاجى ميرزا ) 136 137\r\nحسن ( حاجى ) 65 ، 107\r\nحسن صاحب الزمانى ( سيد ) 69\r\nحسنخان صدر الوزاره ( ميرزا ) 149\r\nحسن وارث ( ملا ) 168 ، 182\r\nحسن علاقبند ( شيخ ) 168\r\nحسن معمار ( استاد ) 168 ، 182 ، 204\r\nحسن پسر على مسيو 232\r\nحسن ميلانى ( حاجى ميرزا ) 233\r\nحسن شكوهى ( حاجى ميرزا ) 196 238 ، 240\r\nحسنعليخان 168 ، 182 ، 209\r\nحسينخان سپهسالار ( حاجى ميرزا ) 7 ، 9 11 ، 15 ، 127 ، 170\r\nحسين واعظ ( ميرزا ) 152 ، 161 171 ، 183 ، 184 ، 191 ، 211 234\r\nحسين رشديه 26\r\nحسينخان كمال ( ميرزا ) 31\r\nحسين تهرانى ( حاجى ميرزا ) 32 ، 257\r\nحسين خان ( سيد ) 42 ، 150 ، 270\r\nسيد حسين ( حاجى ) 101 ، 103\r\nحسين سقط فروش ( شيخ ) 168 ، 182\r\nحسين آقاى امين الضرب ( حاجى ) 168 170 ، 179 ، 182 ، 211 ، 213 214 ، 217 ، 219 ، 224\r\nحسين بروجردى ( سيد ) 168 ، 182\r\nحسين سرابى 194\r\nحسين شهيدى ( شيخ ) 227\r\nحسين طبيب ( ميرزا ) 227\r\nحسين باغبان ( كربلايى ) 232\r\nحسين قمى ( سيد ) 34\r\nحسينقلى ( آقا ) 168 ، 182\r\nحسينقليخان 140\r\nحسنعلى ( شيخ ) 168 ، 182\r\nحكيم الملك 29 ، 30\r\n\r\n","description":"","footnote":"","page_name":" فهرست نامها 3 ","page_number":941},
  {"content":"\r\n\r\nحمزه ( ملا ) 263 ، 264\r\n\r\nخاء\r\nخداداد ( ميرزا ) 150\r\nخليل ( مير ) 154\r\n\r\nدال\r\nدبير الدوله 207 ، 229\r\nدبير السلطان 168\r\nديختر ( ژنرال ) 12\r\n\r\nراء\r\nراتسلاو 162\r\nرييس الطلاب 84\r\nربيع ( مير ) 154 ، 156 ، 161\r\nرحيم باكوچى ( حاجى ) 159 ، 256\r\nرستم خان 137\r\nرسول صدقيانى ( حاجى ) 150 ، 151 167 ، 175\r\nرضا ( سيد ) 167\r\nرضا ( ميرزا ) 134 ، 137 ، 139 ، 140\r\nرضى ( سيد ) 154\r\nرضى ( آقا ) 145\r\nرفيع الدوله بيگلربيگى 243 ، 245\r\nركن الدوله 53\r\nريحان اللّه ( سيد ) 63\r\n\r\nزاء\r\nزين الدين زنجانى ( شيخ ) 107 ، 225\r\nزين العابدين تقيوف ( حاجى ) 39 ، 42 193\r\nزين العابدين مراغه ( حاجى ) 45 ، 46\r\nزينوويب 12\r\n\r\nسين\r\nساعد الملك 197 ، 203 ، 210 ، 215 216\r\nسالار الدوله 34 ، 66 ، 87\r\nسالار اسعد 66\r\nسالار مفخم 227\r\nسامخان 154\r\nسپهسالار برادر عين الدوله 32\r\nسپهدار ( نصر السلطنه ديده شود )\r\nستار ( مير ) 154 ، 156\r\nسعد الدوله 51 ، 59 ، 75 ، 76 ، 81 168 ، 199 ، 202 ، 205 ، 206 209 ، 211 ، 213 ، 217 ، 218 224 ، 252\r\nسييد سلماسى ( ميرزا ) 263\r\nسليم ( شيخ ) 152 ، 155 ، 161 183 ، 184 ، 190 ، 192 ، 211 222 ، 234 ، 241 ، 242 ، 250 269\r\nسليم ( سلطان ) 130\r\nسليمان ( شيخ ) 263 ، 268\r\nسلطان عثمانى 136\r\nسلطان العلماى خراسانى 274\r\nسيد الحكماء 168 ، 182\r\nسيد المحققين 185 ، 263\r\nسيف الدين ( ميرزا ) 97 ، 101\r\nسيف اللّه ( حاجى ) 238\r\nسيف اللّه العلماء 238\r\n\r\nشين\r\nشاپشال 147 ، 218\r\nشرف الدوله 190 ، 191 ، 192\r\nشعاع السلطنه 34 ، 41 ، 52 ، 58 83 ، 87 ، 112 ، 185 ، 186 ، 225\r\nشفيع حاجى ( ميرزا ) 133\r\nشمس الملك 73\r\nشوستر ( مستر ) 37\r\nشوكت الملك 266\r\nشيخ الاسلام 146\r\nشيخ الاسلام 213\r\n\r\nصاد\r\nصادق ( ميرزا ) 113 ، 116 ، 134\r\n\r\n","description":"","footnote":"","page_name":" فهرست نامها 4 ","page_number":942},
  {"content":"\r\n\r\n148 ، 156 ، 184 ، 247\r\nصادق ( حاجى ) 217\r\nصالح عرب ( سيد ) 10\r\nصديق حضرت 168 ، 182\r\nصدر العلماء 37 ، 54 ، 57 ، 63 64 ، 74 ، 97\r\nصدر المحققين 226\r\nصمد ( مير ) 156\r\nصنيع الدوله 168 ، 170 ، 178 182 ، 202 ، 205 ، 209 ، 217 228 ، 255\r\n\r\nضاد\r\nضياء الدين نورى ( آقا ) 33\r\nضياء العلماء 263 ، 270\r\n\r\nطاء\r\nطاهر تنكابنى ( ميرزا ) 168 ، 182 ، 203\r\n\r\nظاء\r\nظفر السلطنه 53 ، 54 ، 56\r\nظل السلطان 227 ، 228 ، 274\r\n\r\nعين\r\nعباسخان ( ميرزا ) 253\r\nعباسعلى ( حاجى ) 168 ، 182\r\nعباس ( حاجى ) 148\r\nعبد اللّه بهبهانى 4 ، 34 ، 35 ، 38 43 ، 48 ، 53 ، 56 ، 57 ، 58 ، 60 63 ، 64 ، 66 ، 72 ، 73 ، 74 77 ، 78 ، 82 ، 87 ، 89 ، 97 98 ، 100 ، 101 ، 109 ، 119 125 ، 128 ، 170 ، 186 ، 188 200 ، 203 ، 213 ، 214 ، 220 222 ، 224 ، 225 ، 226 ، 230 246 ، 259 ، 261 ، 277\r\nعبد اللّه ( نايب ) 140\r\nعبد اللّه مازندرانى ( حاجى شيخ ) 259\r\nعبد الرحيم الهى ( ميرزا ) 265\r\nعبد الرحيم طالبوف 43 ، 44 ، 45 47 ، 134 ، 190 ، 191 ، 192 193 ، 194 ، 231 ، 252\r\nعبد الخالق ( آقا ) 238\r\nعبد الحسين همدانى ( شيخ ) 34\r\nعبد الحميد ( سيد ) 95 ، 96 ، 97 ، 98 99 ، 100 ، 103 ، 109\r\nعبد المجيد ( عين الدوله ديده شود )\r\nعبد النبى ( شيخ ) 49\r\nعبد الوهاب ( حاجى ) 168 ، 182\r\nعرب صاحب 14\r\nعزت اللّه خان سالار مكرم 238 ، 248 250 ، 251\r\nعزيز اللّه قمى ( سيد ) 34\r\nعسگر گاريچى 67\r\nعضد السلطان 103\r\nعضد الملك 118 ، 120 ، 121 ، 123\r\nعظيم الملك 182\r\nعلاء الدوله 58 ، 60 ، 67 ، 69 ، 76 77 ، 83\r\nعلاء الدين ( سيد ) 68\r\nعلاء السلطنه 75 ، 207 ، 229 ، 255\r\nعلاء الملك 136 ، 140 ، 142 ، 207\r\nعلى كنى ( ملا ) 10\r\nعلى خمامى ( شيخ ) 34\r\nعلى شالفروش ( حاجى ) 51 ، 168 ، 182\r\nعلى جوان ( شيخ ) 133 ، 138\r\nعلى دوا فروش ( حاجى ) 150 ، 167 175 ، 267\r\nعلى مسيو ( كربلايى ) 150 ، 151 ، 157 167 ، 175 ، 194 ، 195\r\nعلى ( سيد ) 154 ، 156\r\nعلى آقا ثقة الاسلام ( ميرزا ) 113 ، 116 133 ، 151 ، 156 ، 184 ، 188 213 ، 216 ، 233 ، 246 ، 249\r\n\r\n","description":"","footnote":"","page_name":" فهرست نامها 5 ","page_number":943},
  {"content":"\r\n\r\n1 على قمى ( سيد ) 34\r\nعلى واعظ ( ميرزا ) 236 ، 241 ، 242 243\r\nعلى كوهى 97\r\nعلى نورى ( حاجى شيخ ) 168\r\nعلى اصغر ( حاجى ميرزا ) 238\r\nعلى اصغر ( حاجى شيخ ) 234 ، 235 ، 246\r\nعلى اصغر خان اتابك ( ميرزا ) ( امين - السلطان ديده شود )\r\nعلى اصغر خويى ( ميرزا ) 151 ، 167\r\nعلى اكبر صابر ( ميرزا ) 195 ، 271\r\nعلى اكبر پلوپز ( حاجى ) 169 ، 182\r\nعلى اكبر تفريشى ( سيد ) 30 ، 34\r\nعلى اكبر مجاهد ( ميرزا ) 30 ، 154 155\r\nعلى اكبر اشتهاردى ( شيخ ) 34\r\nعلى اكبر ( ميرزا ) 197\r\nعلى اكبر دهخدا ( ميرزا ) 276 ، 277\r\nعلى اكبر ( حاجى شيخ ) 260 ، 268\r\nعلى اكبر خان ( ميرزا ) 268\r\nعلى قليخان صفروف ( ميرزا ) 150 ، 151 269\r\nعليمحمد خان كاشانى ( ميرزا ) 27 ، 41 42\r\nعلى نقى ( مير ) 59\r\nعلى نقى ( حاجى ميرزا ) 159\r\nعون الدوله 168\r\nعين الدوله 4 ، 27 ، 32 ، 33 ، 37 38 ، 43 ، 48 ، 49 ، 51 ، 54 64 ، 66 ، 70 ، 73 ، 74 ، 81 ، 82 87 ، 90 ، 95 ، 98 ، 99 ، 103 109 ، 111 ، 112 ، 113 ، 116 118 ، 119 ، 120 ، 123 ، 125 152 ، 177 ، 206 ، 227 ، 254 277\r\n\r\nغين\r\nغفار ( ملا ) 263\r\nغفار ( ميرزا ) 173\r\nغلامرضا يخدانساز ( استاد ) 168 ، 182\r\nغنى صراف ( حاجى ) 190\r\n\r\nفاء\r\nفتحعليشاه 7 ، 132\r\nفتحيه 182\r\nفخر الدين شيخ الاسلام ( ميرزا ) 238\r\nفخر الواعظين 26\r\nفخر الملك 207\r\nفخر الاسلام 274\r\nفرج اللّه ( سيد ) 41\r\nفرصت شيرازى 107\r\nفرمانفرما 215\r\nفضل اللّه نورى ( حاجى شيخ ) 31 ، 48 49 ، 54 ، 55 ، 58 ، 60 ، 61 ، 63 65 ، 66 ، 106 ، 182 ، 231 ، 253\r\nفضلعلى ( ميرزا ) 190 ، 192 ، 217 253\r\n\r\nقاف\r\nقاسم ( مير ) 232\r\nقاسمخان ( ميرزا ) 277\r\nقدير 232\r\nقهرمان خان 138 ، 139\r\nقوام الدوله 26\r\n\r\nكاف\r\nكاظم خراسانى ( آخوند ملا ) 31 ، 33 259\r\nكاظم ( سيد ) 133\r\nكامران ميرزا نايب السلطنه 203 ، 207 208 ، 229\r\nكراندوف 162\r\nكريم خان اسكندانى ( آقا ) 243 ، 247\r\nكريم خان ( حاجى ) 133\r\n\r\n","description":"","footnote":"","page_name":" فهرست نامها 6 ","page_number":944},
  {"content":"\r\n\r\nكريم خان 7\r\nكريم امامجمعه ( حاجى ميرزا ) 113 ، 116 134 ، 149 ، 156 ، 173 ، 176\r\nكروپاتكين ( ژنرال ) 44\r\nكيرس ( مسيو ) 224\r\nكينه ( مسيو ) 224\r\n\r\nلام\r\nلاورس ( مسيو ) 215 ، 216 ، 224\r\nلياخف 4\r\n\r\nميم\r\nمؤتمن لشكر 27\r\nمؤتمن الملك 170\r\nمثمر الملك 26\r\nمحتشم السلطنه ( حاجى ) 187 ، 207 208 ، 209\r\nمحرم ( ملا ) 235\r\nمحسن خان معين الملك ( شيخ ) 9 ، 23\r\nمحسن ( ميرزا ) 182 ، 273\r\nمحسن ( حاجى ميرزا ) 113 ، 116 134 ، 233 ، 246\r\nسيد محمد طباطبايى 2 ، 3 ، 30 ، 31 37 ، 38 ، 43 ، 48 ، 51 ، 54 ، 55 56 ، 58 ، 60 ، 64 ، 66 ، 72 81 ، 82 ، 84 ، 86 ، 87 ، 90 97 ، 98 ، 103 ، 106 ، 107 109 ، 125 ، 128 ، 168 170 ، 186 ، 187 ، 198 ، 200 201 ، 204 ، 213 ، 214 ، 220 222 ، 223 ، 226 ، 246 ، 251 259 ، 261 ، 277 ، 278\r\nمحمد عمو اغلى ( مشهدى ) 193\r\nمحمد شاه 7\r\nمحمد سلماسى ( آقا ) 151\r\nمحمد يزدى ( سيد ) 140 ، 148 ، 183 203 ، 210\r\nمحمد پاشا 11\r\nمحمد تنكابنى ( شيخ ) 204 ، 210\r\nشيخ محمد واعظ ( حاجى ) 56 ، 65 68 ، 74 ، 88 ، 95 ، 104 ، 225\r\nمحمد قره‌باغى ( حاجى سيد ) 133 ، 156 158\r\nمحمد ابو الضياء ( سيد ) 150 ، 151\r\nمحمد خان ( دكتر ) 77\r\nمحمد آملى ( ملا ) 64\r\nمحمد تفريشى ( سيد ) 225\r\nمحمد خيابانى ( شيخ ) 260 ، 263\r\nمحمد صراف ( حاجى سيد ) 168 ، 182\r\nمحمد ساعتساز ( حاجى سيد ) 168 ، 182\r\nمحمد عمو ( حاجى ) 232\r\nمحمد بالا ( حاجى ) 252 ، 268\r\nمحمد آقا 143 ، 145\r\nمحمد آقا حريرى ( حاجى ) 190 ، 191 233\r\nمحمد اسماعيل منير ( حاجى ) 47\r\nمحمد اسماعيل ( حاجى ) 51 ، 168 ، 179 182 ، 199 ، 211 ، 213 ، 217\r\nمحمد ابراهيم ( حاجى ) 168 ، 182\r\nمحمد امين 26\r\nمحمد باقر ( حاجى سيد ) 168 ، 182\r\nمحمد باقر صابونى ( حاجى ) 182\r\nمحمد باقر 154 ، 156\r\nمحمد تقى هراتى ( سيد ) 168 ، 182 ، 188\r\nمحمد تقى بنكدار ( حاجى ) 65 ، 107 117 ، 148 ، 168 ، 182\r\nمحمد تقى شاهرودى ( حاجى ) 168 ، 182\r\nمحمد تقى ( حاجى ) 148 ، 149\r\nمحمد تقى شيرين‌زاده 194\r\nمحمد حسن آشتيانى ( ميرزا ) 16\r\nمحمد حسن شيرازى ( ميرزا ) 16\r\nمحمد حسن مقدس ( ميرزا ) 238\r\n\r\n","description":"","footnote":"","page_name":" فهرست نامها 7 ","page_number":945},
  {"content":"\r\n\r\nمحمد حسن امين الضرب ( حاجى ) 13 ، 14\r\nمحمد حسن ممقانى ( شيخ ) 33 ، 42 ، 149\r\nمحمد حسين ( حاجى شيخ ) 149\r\nمحمد حسينخان ضرغام 144 ، 154 ، 232\r\nمحمد حسين ( حاجى ) 238\r\nمحمد رضا قمى ( شيخ ) 38 ، 97 ، 106\r\nمحمد رضاى شيرازى ( سيد ) 98 ، 103\r\nمحمد رضا ( حاجى ميرزا ) 52 ، 54 ، 58 67 ، 71\r\nمحمد صادق طباطبايى ( ميرزا ) 183 ، 273\r\nمحمد صادق كاشانى ( شيخ ) 64\r\nمحمد صادق ( حاجى ) 157\r\nمحمد صادق ( آقا ) 167\r\nمحمد عليميرزا ، 4 ، 31 ، 43 ، 52 ، 53 65 ، 66 ، 83 ، 87 ، 112 ، 113 116 ، 118 ، 136 ، 137 ، 139 140 ، 142 ، 143 ، 144 ، 147 158 ، 162 ، 166 ، 172 ، 176 183 ، 191 ، 194 ، 197 ، 198 200 ، 201 ، 202 ، 203 ، 204 206 ، 210 ، 214 ، 216 ، 217 219 ، 220 ، 223 ، 224 ، 225 226 ، 229 ، 230 ، 237 ، 251 352 ، 253 ، 257 ، 262 ، 269\r\nمحمد عليخان ( مشهدى ) 194 ، 232\r\nمحمد عليخان نورى ( ميرزا ) 27\r\nمحمد عليخان تربيت ( ميرزا ) 150 ، 157 167\r\nمحمد على ( سيد ) 32\r\nمحمد على ( حاجى سيد ) 265\r\nمحمد على بادامچى ( حاجى ) 159 ، 260\r\nمحمد على اسپهانى ( حاجى مير ) 159\r\nمحمد على تركانپورى ( ميرزا ) 154\r\nمحمد على ( حاجى ) 239 ، 240\r\nمحمد على ( ميرزا ) 260\r\nمحمد قليخان ( حاجى ) 270\r\nمحمود سلماسى ( ميرزا ) 244 ، 263\r\nمحمود كتابفروش ( ميرزا ) 168 ، 182 203 ، 226\r\nمحمود اسپهانى ( ميرزا ) 168\r\nمحمود آقا 232\r\nمحمود تاجر باشى ( ميرزا ) 201\r\nمحمد غنىزاده ( ميرزا ) 150 ، 270\r\nمحمود خان حكيم ( ميرزا ) 139\r\nمحمود خان ( ميرزا ) 150 ، 157 ، 267\r\nمحمود اسكويى ( ميرزا ) 151\r\nمخبر الملك 168 ، 182 ، 209\r\nمخبر السلطنه 176 ، 179 ، 212 ، 219 220 ، 222 ، 223 ، 229 ، 255 256\r\nمدبر الممالك 274\r\nمدير الذاكرين 64\r\nمرتضى مرتضوى ( حاجى سيد ) 168 ، 182 211 ، 213 ، 317\r\nمرتضى ( حاجى شيخ ) 38 ، 56 ، 63 64 ، 66 ، 67 ، 74 ، 77\r\nمستشار الدوله 190 ، 213 ، 224 ، 253\r\nمستشار التجار 55\r\nمسعود ( ميرزا ) 143 ، 245\r\nمشار الملك 168 ، 213 ، 224\r\nمشير السلطنه 55 ، 74 ، 207 ، 208\r\nمشير الملك 177 ، 187\r\nمشير صنايع ( ميرزا محمود خان ديده شود )\r\nمصطفى آشتيانى ( ميرزا ) 56 ، 57 64 ، 68 ، 103\r\nمصطفى سمسار ( سيد ) 168 ، 182\r\nمصطفى ( سيد ) 101\r\nمظفر الدين ميرزا 15 ، 128\r\nمظفر الدينشاه 15 ، 21 ، 22 ، 27 28 ، 29 ، 30 ، 32 ، 37 ، 39 42 ، 43 ، 59 ، 66 ، 70 ، 71 ، 79\r\n\r\n","description":"","footnote":"","page_name":" فهرست نامها 8 ","page_number":946},
  {"content":"\r\n\r\n81 ، 84 ، 103 ، 109 ، 113 116 ، 118 ، 119 ، 123 ، 127 136 ، 143 ، 152 ، 163 ، 164 185 ، 187 ، 198 ، 200 ، 210 251\r\nمعظم الملك 168\r\nمعين العلما 77\r\nمعين الرعايا 190\r\nمعين التجار ( حاجى ) 168 ، 177 ، 179 180 ، 182 ، 213 ، 214 ، 217\r\nمعتمد الاسلام 34 ، 48\r\nمعتمد العلماء 237\r\nمفاخر الدوله 155 ، 183 ، 203\r\nمفاخر الملك 183 ، 203\r\nملكم خان ( ميرزا ) 10 ، 11 ، 41 252\r\nملك التجار ( حاجى ) 190 ، 242 ، 245 246\r\nمناف ( حاجى مير ) 149 ، 153\r\nمهدى گاوكش 89 ، 90\r\nمهدى آقاى كوزه‌كنانى ( حاجى ) 156 162 ، 172 ، 184 ، 190 ، 242\r\nمهدى واعظ ( شيخ ) 65 ، 74 ، 77 99 ، 104\r\nمهدى ( شيخ ) 66\r\nمهدى خان ( ميرزا ) 165\r\nمهدى دلال ( سيد ) 169 ، 182\r\nمهدى خان اختر ( ميرزا ) 46\r\nمهديخان ( ميرزا ) 37 ، 41\r\nمهندس الممالك 207\r\nموقر السلطنه 26 ، 65\r\nموثق الملك 38\r\nموسى ( حاجى ميرزا ) 133 ، 139 ، 142\r\nميكادو 94\r\n\r\nنون\r\nناپلئون 7\r\nنادر شاه 7\r\nناصر الدينشاه 8 ، 15 ، 18 ، 20 ، 21 26 ، 52 ، 128 ، 130 ، 134 ، 136 139 ، 227\r\nناصر الملك 80 ، 90 ، 169 ، 180 187 ، 206 ، 207 ، 229\r\nناصر خاقان 26\r\nناظم الاسلام 63 ، 77\r\nنامق كمال 216\r\nنجفقليخان ( ميرزا ) 154\r\nنجفى ( آقا ) 16 ، 227\r\nنديم باشى 128\r\nنصر اللّه ( حاجى سيد ) 168 ، 186 ، 204 224\r\nنصر السلطنه 73 ، 96 ، 98 ، 101 104 ، 123 ، 204 ، 227 ، 253\r\nنصر اللّه خان مشير الدوله ( ميرزا ) 4 17 ، 55 ، 59 ، 68 ، 74 ، 116 ، 118 121 ، 122 ، 123 ، 176 ، 187 ، 201 205 ، 207 ، 217 ، 219 ، 220 ، 229\r\nنصر اللّه ملك المتكلمين ( ميرزا ) 66 ، 121\r\nنصر السلطان 239\r\nنصر السلطان 168\r\nنظام العلماء 140 ، 142\r\nنظام الدوله ( حاجى ) 118 ، 190 ، 242 245 ، 246\r\nنظام الملك 72 ، 74 ، 170 ، 200 201 ، 210 ، 222 ، 231 ، 239 ، 240 243 ، 250\r\nنظام السلطنه 143 ، 145\r\nنقى ( آقا ) 167\r\nنقيخان رشيد الملك 238\r\nنكولا ( امپراتور ) 28\r\n\r\n","description":"","footnote":"","page_name":" فهرست نامها 9 ","page_number":947},
  {"content":"\r\n\r\nنودپكف ( مادام ) 12\r\nنور اللّه خان يكانى ( ميرزا ) 194\r\nنور اللّه ( حاجى آقا ) 266\r\nنوز ( مسيو ) 24 ، 29 ، 35 ، 36 ، 37 38 ، 43 ، 48 ، 50 ، 52 ، 67 ، 77 107 ، 152 ، 205 ، 206 ، 208 209 ، 215 ، 216 ، 219 ، 221 222 ، 224 ، 229 ، 233\r\nنير الدوله 77\r\nنير السلطان 174 ، 184\r\n\r\nواو\r\nوثوق الدوله 168 ، 170 ، 182 ، 184 228\r\nوزير همايون 26 ، 229\r\nوزير اكرم 136\r\nوزير افخم 207 ، 229 ، 255 ، 257\r\nوليعهد روس 28\r\nولى اللّه خان ( سيد ) 168 ، 182\r\nولنكالى 12\r\n\r\nها\r\nهاشم ( مير ) 153 ، 155 ، 156 ، 159 161 ، 169 ، 171 ، 176 ، 190 208 ، 210 ، 231 ، 241\r\nهاشم بيك 193\r\nهاشم قندى ( حاجى سيد ) 58 ، 59 ، 60\r\nهادى ( شيخ ) 25 ، 27 ، 38\r\nهدايت اللّه ميرزا 190 ، 192\r\n\r\nياء\r\nيحيى ( شيخ ) 25 ، 26 - 33 ، 276\r\nيحيى ميرزا 168 ، 182\r\nيد اللّه قمى 34\r\nيعقوب ( مير ) 190\r\nيعقوب مير 154 ، 156\r\nيوسف‌زاده همدانى 43\r\n\r\nبخش دوم\r\n\r\nالف\r\nآجود انباشى 464\r\nاجلال الملك 309 ، 426 ، 427 ، 494 504 ، 535 ، 555\r\nآصف الدوله 347 ، 406 ، 463 ، 480 523\r\nآصف السلطنه 464\r\nآقاى اسپهانى ( ميرزا ) 351 ، 392 443 ، 472 ، 571\r\nآقاى بلورى ( حاجى ميرزا ) 492 ، 496 489 ، 573\r\nآقاى فرشى ( حاجى ميرزا ) 312 ، 313 321 ، 335 ، 523 ، 524 ، 525\r\nابراهيم صراف ( حاجى ) 492\r\nابراهيم خويى ( حاجى ميرزا ) 470 ، 471\r\nابراهيم آقا ( حاجى ميرزا ) 301 ، 312 313 ، 321 ، 335 ، 338 ، 340 364 ، 365 ، 524 ، 525\r\nابراهيم زنجانى ( شيخ ) 297 ، 299 ، 410\r\nابراهيم قزوينى ( سيد ) 511\r\nابراهيم خان ( ميرزا ) 464\r\nابراهيم اردبيلى ( حاجى ميرزا ) 400 402\r\nابو الحسن ( حاجى ميرزا ) 494 ، 538\r\nابو طالب ( حاجى ميرزا ) 511 ، 514\r\nابو الضياء ، 495 ، 496 ، 498\r\nاتابك ( ميرزا على اصغر خان ) 281 ، 282 284 ، 285 ، 291 ، 292 ، 296 298 ، 299 ، 306 ، 319 ، 325 ، 331 ، 339 ، 340 ، 341 ، 344 347 ، 348 ، 352 ، 358 ، 363 364 ، 366 ، 367 ، 369 ، 370 409 ، 425 ، 427 ، 428 ، 438\r\n\r\n","description":"","footnote":"","page_name":" فهرست نامها 10 ","page_number":948},
  {"content":"\r\n\r\n1 441 ، 442 ، 445 ، 451 ، 452 455 ، 458 ، 462 ، 480 ، 484 485 ، 499 ، 569\r\nاحتشام السلطنه 423 ، 455 ، 462 463 ، 506 ، 507 ، 512 ، 529 541 ، 542 ، 548\r\nاحسن الدوله 303 ، 335\r\nاحمد طباطبايى ( سيد ) 290 ، 373 376 ، 411 ، 456 ، 459\r\nاحمد عراقى ( سيد ) 376 ، 379\r\nاحمد يزدى ( سيد ) 383\r\nاحمد 533\r\nاحمد ميرزا وليعهد 480 ، 484 ، 485\r\nاحمد ( سيد ) 547\r\nاحمد خان ( ميرزا ) 343\r\nاديب كرمانى 374 ، 375\r\nارشد الدوله 566 ، 570\r\nارفع الدوله 351 ، 353 ، 478\r\nاسد اللّه ( مير ) 470\r\nاسد اللّه خان 325 ، 327 ، 328 ، 332\r\nاسعد الدوله 405\r\nاسماعيل 515 ، 531\r\nاسماعيل هشترودى ( شيخ ) 402\r\nاسماعيل امير خيزى ( حاجى ) 402\r\nاسماعيل آقا سميتگو 425 ، 466 ، 473 474\r\nاسماعيل 334\r\nاعزاز الدوله 464\r\nافتخار الاطباء 494\r\nاقبال السلطنه 354 ، 358 ، 363 ، 365 366 ، 367 ، 369 ، 387 ، 390 ، 399 ، 427 ، 429 ، 442 ، 443 466 ، 470 ، 473 ، 474 ، 476 485 ، 571\r\nاقبال الدوله 463 ، 464 ، 480 ، 499\r\nاقبال لشكر 334 ، 520\r\nاكبراف 493\r\nاكرام السلطان 338 ، 325 ، 328 329 ، 332 ، 335 ، 338 ، 340 390\r\nاللهيار ( حاجى ) 491\r\nامام جمعه خويى ( حاجى ) 308 ، 312 338 ، 440 ، 463 ، 508 ، 554\r\nامام جمعه تهران 341 ، 375 ، 378 531\r\nامان اللّه ميرزا ( شاهزاده ) 464 ، 471 547\r\nامام جمعه ( حاجى ميرزا كريم ) 494 557 ، 558\r\nامير نظام 554\r\nامير تومان ( حاجى حيدر خان ) 427 428 ، 464\r\nامير تومان 464\r\nامير بهادر جنگ 463 ، 499 ، 502 503 ، 505 ، 515 ، 517 ، 520 524 ، 542 ، 564 ، 565 ، 572\r\nامير اعظم 462 ، 464 ، 484\r\nامين الضرب ( حاجى ) 340 ، 341 ، 448\r\nامين الملك 563\r\nامين التجار 334 ، 494\r\nامين السلطان ( اتابك ديده شود )\r\nام الخاقان 341 ، 343\r\n\r\nب\r\nباقر اصطهباناتى ( شيخ ) 546 ، 547\r\nباقر بقال ( مشهدى ) 372\r\nباقر خان ( مشهدى ) 356\r\nباب ( سيد ) 290\r\nبانو عظمى 179\r\nبراون ( پروفسور ) 446 ، 556\r\nبشير ( سيد ) 403\r\n\r\n","description":"","footnote":"","page_name":" فهرست نامها 11 ","page_number":949},
  {"content":"\r\n\r\nبصير السلطنه 334 ، 494\r\nبىبى 289\r\nبيوكخان 318 ، 325 ، 327 ، 329 330 ، 331 ، 332 ، 335 ، 336 338 ، 340 ، 341 ، 344 ، 345 346 ، 349 ، 354 ، 355 ، 357 358 ، 387 ، 399\r\nبهادر نظام 464\r\nبهاء الواعظين 454 ، 528 ، 572\r\n\r\nپ\r\nپالكونيك 282 ، 284\r\nپرين ( مسيو ) 538\r\nپسر نقيب 515\r\n\r\nت\r\nتقى قليج ( مير ) 399 ، 454 ، 538\r\nتقى ( حاجى ميرزا ) 334\r\nتقى 334\r\nتقىزاده ( سيد حسن ) 293 ، 295 ، 304 306 ، 312 ، 313 ، 318 ، 321 ، 335 ، 340 ، 347 ، 370 ، 406 426 ، 440 ، 449 ، 463 ، 480 518 ، 558 ، 564 ، 565 ، 567\r\n\r\nث\r\nثقة الاسلام 309 ، 334 ، 390 ، 394 396\r\n\r\nج\r\nجانى ( حاجى ميرزا ) 291\r\nجعفر زنجانى ( ميرزا ) 443 ، 450 470 ، 472 ، 473\r\nجعفر خامنه ( ميرزا ) 287\r\nجعفر 334\r\nجلال الدوله 463 ، 562\r\nجليل مرندى ( حاجى ) 472\r\nجمال واعظ ( سيد ) 290 ، 375 ، 408 465 ، 482 ، 572\r\nجمال قزوينى ( سيد ) 406\r\nجمال افجه‌اى ( سيد ) 273 ، 378 ، 414\r\nجواد ناطق ( ميرزا ) 336 ، 463 ، 481 482\r\nجهانشاه خان 485\r\n\r\nح\r\nحاجى آقا 325 ، 328 ، 334\r\nحاجب الدوله 464 ، 508\r\nحسن ( حاجى ملا ) 378\r\nحسن رشديه ( حاجى ميرزا ) 289\r\nحسن مجتهد ( حاجى ميرزا ) 287 ، 293 296 ، 297 ، 299 ، 309 ، 350 359 ، 361 ، 373 ، 375 ، 456 ، 459 468 ، 489 ، 494 ، 557 ، 558 559 ، 570\r\nحسن 297\r\nحسن ( ميرزا ) 406 ، 526 ، 530\r\nحسن 491\r\nحسين 297\r\nحسين تهرانى ( حاجى ميرزا ) 283 ، 286 381 ، 420\r\nحسين كاشانى ( نايب ) 497 ، 502 ، 541 548\r\nحسين ( سيد ) 338\r\nحسين خان ( سيد ) 496 ، 573\r\nحسين ( حاجى سيد ) 406 ، 408 ، 419\r\nحسين ( ميرزا ) 312 ، 334 ، 336\r\nحسين ( حاجى ميرزا ) 380\r\nحسين شهيدى ( شيخ ) 318\r\nحسين قمى ( آقا ) 373 ، 459\r\nحسين يردى ( شيخ ) 547\r\nحسين ( شاه سلطان ) 484\r\nحسين پاشا خان 318\r\nحسينقلى خان نواب 464 ، 547\r\nحسينعلى بهاء اللّه ( ميرزا ) 290\r\n\r\n","description":"","footnote":"","page_name":" فهرست نامها 12 ","page_number":950},
  {"content":"\r\n\r\nحشمت الملك 379\r\nحشمت الدوله 464\r\nحكيم الملك 547\r\nحلاج اغلى 491\r\nحميد الملك 464\r\nحمزه آقا 464\r\nحيدر عمو اغلى 447 ، 449 ، 543 550 ، 551\r\n\r\nخ\r\nخليل ( حاجى ) 533\r\nخليل ( ايت ) 538 ، 555\r\nخلخالى ( سيد ) 560\r\nخمامى ( حاجى ) 294 ، 360 ، 373 375\r\n\r\nد\r\nدانتون 355\r\nدبير السلطنه 334\r\nدوهارتويك ( مسيو ) 564 ، 565\r\nديقلاذف 551\r\n\r\nر\r\nرجبعلى 491\r\nرحيم ( حاجى ) 494\r\nرحيم مالچى ( ميرزا ) 349 ، 350\r\nرحيم خان 318 ، 333 ، 335 ، 337 338 ، 341 ، 345 ، 346 ، 348 349 ، 351 ، 390 ، 553 ، 554 555 ، 557 ، 569 ، 570\r\nرسول صدقيانى ( حاجى ) 391\r\nرشيد الملك ( نقيخان ) 333 ، 349 355 ، 357 ، 400 ، 402\r\nرضايوف 448\r\nرضى ( سيد ) 334\r\nرفيعخان ( حاجى ميرزا ) 355 ، 520\r\nرفيع الدوله 328 ، 334\r\nروبسپير 355\r\nريحان اللّه ( سيد ) 289\r\n\r\nز\r\nزينال 543\r\nزين الدين ( شيخ ) 376\r\n\r\nس\r\nسالار نصرت 464\r\nسالار الدوله 338 ، 446 ، 364 ، 367 368 ، 369\r\nسالار نظام 464\r\nسالار معزز 472\r\nسالار السلطان 464 ، 547\r\nسالار اعظم 464\r\nسالار مفخم 406\r\nسپهدار 502\r\nستار خان 328\r\nسردار اروميه‌اى 426\r\nسردار منصور 444 ، 562\r\nسردار فيروز 464\r\nسردار افخم 464 ، 477\r\nسردار كل 464\r\nسردار مسعود 464\r\nسردار مقتدر 489 ، 494\r\nسطوت السلطنه ( حاجى ) 402\r\nسعد السلطنه 402 ، 405\r\nسعد الدوله 284 ، 306 ، 352 ، 453 456 ، 479 ، 498 ، 500 ، 503 506 ، 514 ، 515 ، 520 ، 524 ، 547 ، 572 ، 580\r\nسعيد السلطنه 480\r\nسعد الملك ( حاجى ) 360\r\nسعيد سلماسى ( ميرزا ) 527\r\nسليمان ميرزا 439\r\nسليم ( شيخ ) 312 ، 315 ، 334 ، 336 394 ، 396\r\nسلطان العلماء 482 ، 511\r\n\r\n","description":"","footnote":"","page_name":" فهرست نامها 13 ","page_number":951},
  {"content":"\r\n\r\nسليمانخان ( ميرزا ) 516\r\nسهام الدوله 464\r\nسهم الدوله 464\r\nسيف الممالك 464\r\n\r\nش\r\nشاپشال 499 ، 572\r\nشجاع نظام 349\r\nشجاع السلطنه 464\r\nشرف الدوله 303 ، 312 ، 337\r\nشريف العلماء 402\r\nشعاع السلطنه 487 ، 528\r\nشكر اللّه خان 338\r\nشيپور ( شيخ ) 295\r\nشيخ الاسلام قزوينى 406\r\nشيخ الاسلام ( عبد الامير ديده شود )\r\n\r\nص\r\nصادق طاهباز ( ميرزا ) 453\r\nصادق 334\r\nصادق رحيم اف 441\r\nصاحب اختيار 546\r\nصدر السلطنه 413 ، 464\r\nصدر العلماء 285 ، 373 ، 375 ، 378 457 ، 459\r\nصدق الملك 532\r\nصمصام الممالك 409\r\nصنيع الدوله 299 ، 315 ، 331 ، 340 348 ، 440 ، 455 ، 479 ، 523 547 ، 548\r\nصنيع حضرت 505 ، 506 ، 514 ، 528 529 ، 531 ، 570\r\n\r\nض\r\nضرغام نظام 349 ، 352\r\nضياء ( آقا ) 290 ، 350\r\nضياء خويى ( آقا ) 471 ، 472\r\nضياء السلطان 550\r\nضياء الدوله ( امان اللّه ميرزا ديده شود )\r\n\r\nط\r\nطالبوف 284 ، 352\r\nطاهر پاشا 479\r\n\r\nظ\r\nظفر السلطنه 296 ، 462 ، 523 ، 529 530 ، 547\r\nظل السلطان 341 ، 347 ، 413 ، 483 487 ، 488 ، 503 ، 506 ، 507 ، 517 563 ، 565\r\n\r\nع\r\nعارف 490\r\nعباس آقا 280 ، 444 ، 447 ، 454 455 ، 462 ، 464 ، 481 ، 499\r\nعباس افندى 291 ، 559\r\nعبد الامير ( ميرزا ) 317 ، 472\r\nعبد الحسين ( سيد ) 545\r\nعبد الحسين يزدى ( شيخ ) 383 ، 385\r\nعبد الحميد ( سلطان ) 381 ، 478 479\r\nعبد الحميد ( سيد ) 406 ، 410 ، 482\r\nعبد الرحيم كاشانى ( سيد ) 383\r\nعبد اللّه بهبهانى ( سيد ) 285 ، 286 297 ، 299 ، 313 ، 324 ، 344 347 ، 361 ، 372 ، 375 ، 390 414 ، 445 ، 447 ، 451 ، 456 459 ، 463 ، 482 ، 506 ، 516 528 ، 529 ، 531 ، 557\r\nعبد اللّه مازندرانى ( حاجى شيخ ) 286 292 ، 294 ، 309 ، 361 ، 381 382 ، 411 ، 412 ، 420 ، 430 496 ، 528\r\nعبد اللّه ( مشهدى ) 543\r\nعبد اللّه زنجانى ( شيخ ) 403\r\nعبد المطلب 480\r\nعبد النبى ( شيخ ) 360\r\n\r\n","description":"","footnote":"","page_name":" فهرست نامها 14 ","page_number":952},
  {"content":"\r\n\r\nعبد اللّه ( شيخ ) 337\r\nعزيز السلطان 464\r\nعزت اللّه خان 363\r\nعضد الملك 341 ، 506 ، 509 ، 528 ، 562 ، 565 ،\r\nعلاء الدوله 462 ، 464 ، 506 ، 508 ، 515 ، 534 ، 562\r\nعلاء السلطنه 464 ، 479\r\nعلاء الملك 445 ، 465\r\nعليخان 284\r\nعلى شيخ العراقين ( شيخ ) 295\r\nعلى واعظ ( ميرزا ) 336\r\nعلى لاهيجى ( شيخ ) 431\r\nعلى مسيو 314 ، 391 ، 466 539\r\nعليخان ياورزاده ( ميرزا ) 435\r\nعلى زرندى ( شيخ ) 347 ، 375\r\nعلى يزدى ( سيد ) 384 ، 385 ، 481 486 ، 500 ، 511 ، 514 ، 526 549\r\nعلى دوا فروش ( حاجى ) 391\r\nعلى ( حاجى ميرزا ) 371\r\nعلى 376\r\nعلى آقا 515 ، 531\r\nعلى اصغر ( حاجى شيخ ) 380 ، 396 415\r\nعلى اكبر اردبيلى ( ميرزا ) 400 ، 402\r\nعلى اكبر ( حاجى آقا ) 350 ، 511\r\nعلى اكبر ( ميرزا ) 494\r\nعلى اكبر 376\r\nعلى اكبر ارداقى ( ميرزا ) 454\r\nعليرضا خان 464\r\nعلينقى گنجه‌اى ( حاجى ميرزا ) 389 ، 426\r\nعلينقى ( ميرزا ) 406\r\nعنايت ( ميرزا ) 514 ، 515 ، 531\r\nعميد السلطنه 338 ، 364\r\nعميد الملك 464\r\nعيسى ( شيخ ) 511\r\nعين الدوله 351 ، 367 ، 423 570 ،\r\n\r\nغ\r\nغفار زنوزى ( ميرزا ) 355 ، 455 ، 473\r\nغفار قزوينى ( ميرزا ) 406\r\nغلامرضا يخدانساز ( استاد ) 372\r\n\r\nف\r\nفارس السلطنه 464\r\nفاضل 497\r\nفتح السلطان ، 464\r\nفتحعليشاه 343 ، 484\r\nفرمانفرما 348 ، 369 ، 426 ، 429 441 ، 443 ، 466 ، 472 ، 474 477 ، 480 ، 493 ، 496 ، 502 532 ، 539 ، 544 ، 552 ، 553\r\nفرامرز خان ( حاجى ) 349 ، 352\r\nفريزر ( مستر ) 502\r\nفريدون 521 ، 530 ، 532 ، 561 570\r\nفضل اللّه نورى ( حاجى شيخ ) 285 286 ، 290 ، 293 ، 294 ، 299 ، 313 ، 316 ، 325 ، 341 ، 347 ، 350 ، 358 ، 361 ، 370 ، 372 ، 373 ، 375 ، 376 ، 379 ، 380 ، 382 ، 383 ، 400 ، 405 ، 406 ، 409 ، 411 ، 412 ، 414 ، 415 ، 417 ، 421 ، 431 ، 436 ، 456 ، 457 ، 459 ، 500 ، 511 ، 513 ، 514 518 ، 527 ، 528 ، 549 ، 557 ،\r\n\r\n","description":"","footnote":"","page_name":" فهرست نامها 15 ","page_number":953},
  {"content":"\r\n\r\nفضلعلى ( ميرزا ) 312 ، 313 ، 340 ، 440\r\n\r\nق\r\nقايم مقام 523\r\nقائم اردبيلى ( حاجى ) 354 ، 355 392 ، 393\r\nقاضى ارداقى 454 ، 532\r\nقربانعلى ( ملا ) 380 ، 402 ، 406\r\nقلر آغاسى 464\r\nقندى ( سيد ) 508\r\nقوام الدوله 432\r\nقوام الدوله 456\r\nقوام الملك 281 ، 282 ، 284 ، 285 ، 338 ، 339 ، 347 ، 364 ، 369 ، 464 ، 545 ، 546\r\n\r\nك\r\nكاظم دواتگر اوغلى 491 ، 493 ، 532\r\nكاظم يزدى ( سيد ) 294 ، 374 ، 381 ، 382 ، 383 ، 384 ، 496\r\nكامران ميرزا 407 ، 441 ، 477 ، 507\r\nكريم ( مير ) 392\r\nكريمخان 345\r\nكلانتر 527\r\nكمال ( سيد ) 529 ، 531\r\n\r\nل\r\nلطف اللّه ( ميرزا ) 360 ، 361 ، 373 ، 375\r\nلواء السلطنه 464\r\nلويى 16 ( پادشاه فرانسه ) 343 ، 571 ،\r\nلياخف 506 ، 510 ، 551 ، 565 ،\r\nليث السلطان 464\r\n\r\nم\r\nما شاء اللّه خان 558 ، 561\r\nمارشيمون 468\r\nمتولى باشى قم 281 ، 282 ، 284 ، 339\r\nمجد الاسلام 453\r\nمجد الدوله 547\r\nمجد السلطنه 353 ، 400 ، 425 ، 440 ، 477\r\nمجلل السلطان 499 ، 528\r\nمجد الممالك 456 ، 464 ، 532 ،\r\nمخبر الدوله 464\r\nمحتشم السلطنه ( حاجى ) 285 ، 331 ، 338 ، 339 ، 340 ، 346 ، 348 ، 364 ، 366 ، 377 ، 464 ، 479 ، 489 ، 552 ، 559\r\nمحسن ( ميرزا ) 297 ، 332 ، 340 ، 412 ، 563\r\nمحسن طباطبايى 334\r\nمحسن ( حاجى آقا ) 281 ، 282 ، 284 ، 285 ، 335 ، 339 ، 347 ، 364 ، 373 ، 409\r\nمحقق الدوله 452\r\nمحمد طباطبايى ( سيد ) 285 ، 287 ، 289 ، 292 ، 297 ، 299 ، 313 324 ، 344 ، 346 ، 348 ، 361 ، 373 ، 375 ، 378 ، 390 ، 405 ، 414 ، 445 ، 451 ، 459 ، 482 ، 516 ، 528 ، 529 ، 531 ، 548 ، 554\r\nمحمد ( نايب ) 491\r\nمحمد عمو اغلى ( مشهدى ) 543\r\nمحمد قزوينى ( ميرزا ) 291\r\nمحمد بهبهانى ( سيد ) 340\r\nمحمد خان ( ميرپنج ) 534 ، 557\r\nمحمد آقا ( حاجى ) 340\r\nمحمد آملى ( ملا ) 360 ، 364 ، 373 ، 376 ، 381 ، 384 ، 511\r\n\r\n","description":"","footnote":"","page_name":" فهرست نامها 16 ","page_number":954},
  {"content":"\r\n\r\n1 محمد خيابانى ( شيخ ) 389\r\nمحمد ( ملا ) 511 ، 514\r\nمحمد واعظ ( شيخ ) 408 ، 482\r\nمحمد شاه 343 ، 403 484\r\nمحمد ( كربلايى ) 334\r\nمحمد ( حاجى ) 448\r\nمحمد 303 ، 312\r\nمحمد يزدى ( سيد ) 505 ، 511 ، 512 ، 570 ، 513 ، 527 ، 559 ، 560\r\nمحمد ( سيد ) 511\r\nمحمد اسمعيل ( حاجى ) 297 ، 299 308 ، 340 ، 341 ، 360\r\nمحمد ابراهيم ( آقا ) 519\r\nمحمد تقى ( حاجى ) 481\r\nمحمد تقى ( سيد ) 394 ، 439 ، 442 445 ، 452\r\nمحمد حسينى ( حاجى ) 494\r\nمحمد جعفر مؤمن ( حاجى ) 334 ، 443\r\nمحمد رفيع ( سيد ) 284 ، 347\r\nمحمد رضا ( حاجى ميرزا ) 294\r\nمحمد رضا قمى ( شيخ )\r\nمحمد رضا ( حاجى ) 541\r\nمحمد رضا ( سيد ) 571 ، 572\r\nمحمد صادق خان 334\r\nمحمد على ميرزا 281 ، 291 ، 294 ، 296 298 ، 306 ، 308 ، 310 ، 317 ، 319 ، 321 ، 325 ، 326 ، 329 ، 330 ، 340 ، 341 ، 343 ، 345 ، 346 ، 348 ، 351 ، 352 ، 355 ، 360 ، 363 ، 367 ، 368 ، 369 ، 376 ، 390 ، 393 ، 405 ، 415 ، 416 ، 426 ، 427 ، 431 ، 436 ، 445 ، 446 ، 448 ، 452 ، 455 ، 460 ، 462 ، 463 ، 466 ، 468 ، 476 ، 478 ، 480 ، 481 ، 488 ، 492 ، 493 ، 494 ، 495 ، 496 ، 499 ، 500 ، 501 ، 502 ، 503 ، 505 ، 506 ، 508 ، 509 ، 510 ، 511 ، 513 ، 514 ، 515 ، 518 ، 521 ، 522 ، 523 ، 526 ، 528 ، 529 ، 531 ، 539 ، 543 ، 548 ، 551 ، 553 ، 554 ، 557 ، 559 ، 564 ، 567 ، 570 ، 572\r\nمحمد اسپهانى ( حاجى ميرزا ) 443\r\nمحمد عليخان تربيت ( ميرزا ) 411\r\nمحمد على بادامچى ( حاجى ) 389\r\nمحمد على زنجانى ( ملا ) 403\r\nمحمد فريق پاشا 539\r\nمحمد قليخان 318 ، 327\r\nمحمد قلى ( حاجى ) 306\r\nمحمد كاظم خراسانى ( آخوند ملا ) 283 ، 286 ، 288 ، 291 ، 294 ، 309 ، 361 ، 381 ، 382 ، 411 ، 412 ، 414 ، 420 ، 422 ، 431 ، 496 ، 528\r\nمحمد كاظم ( سيد ) 285\r\nمحمد مهدى 368\r\nمحمود ( شيخ ) 502 ، 512 ، 528 ، 547 ، 548 ، 561\r\nمخبر السلطنه ( حاجى ) 340 ، 347 ، 369 ، 455 ، 479 ، 522 ، 547 ، 553 ، 555 ، 557 ، 558 ، 559\r\nمختار الدوله 464\r\nمدير الملك 464\r\nمرتضوى 297 ، 299 ، 360 ، 481\r\nمرتضى قلى 303\r\nمرتضى آشتيانى ( حاجى شيخ ) 285 292 ، 499\r\nمرتضى ( سيد ) 411\r\nمستشار الدوله 303 ، 308 ، 312 ،\r\n\r\n","description":"","footnote":"","page_name":" فهرست نامها 17 ","page_number":955},
  {"content":"\r\n\r\n313 ، 321 ، 335 ، 338 ، 340 ، 406 ، 425 ، 524 ، 525 ، 565 ، 567\r\nمستوفى الممالك 442 ، 445 ، 456 ، 479 ، 547\r\nمشار الدوله 413\r\nمشار الملك 285\r\nمشير الدوله 456 ، 479 ، 521 ، 523 ، 564 ، 565\r\nمشير السلطنه 479 ، 563\r\nمصطفى آشتيانى ( ميرزا ) 295\r\nمظفر الدين شاه 343 ، 367 ، 415 ، 458 ، 462 ، 484 ، 487\r\nمظفر الدوله 364 ، 402\r\nمعاون حصرت 532\r\nمعاون الدوله 464\r\nمعاضد السلطنه 522 ، 747\r\nمعتمد ديوان 545\r\nمعتمد همايون ( حاجى ) 402\r\nمعصوم ( حاجى ) 528 ، 530\r\nمعين التجار ( حاجى ) 334 ، 340\r\nمعين دربار 464\r\nمعين الدوله 413 ، 464 ، 506 ، 508 ، 515 ، 524 ، 562\r\nمعين السلطان 464\r\nمعين الرعايا 494\r\nمفاخر الدوله 480\r\nمفاخر الملك 481 ، 520\r\nمقتدر الدوله 349 ، 352 ، 472 ، 553 ،\r\nمقبل السلطنه 464\r\nمقتدر نظام 505 ، 527 ، 529 ، 531\r\nملك المتكلمين ( حاجى ) 367 ، 375 ، 408 ، 454 ، 465 ، 503 ، 507 ، 572\r\nملكم خان ( ميرزا ) 284 ، 352\r\nممتاز الدوله 525 ، 548 ، 557 ، 564 ، 566\r\nممقانى ( شيخ ) 496\r\nمهندس الممالك 456\r\nمهدى ( شيخ ) 341 ، 361 ، 365\r\nمهدى ( سيد ) 511\r\nمهدى آقا ( حاجى ) 327 ، 334 ، 341 ، 413 ، 494 ، 533\r\nمؤيد السلطنه 547\r\nمؤتمن الملك 464 ، 479 ، 501\r\nموثق الدوله 463\r\nموثق الملك 464\r\nموثق السلطنه 464\r\n\r\nن\r\nنايب السلطنه ( كامران ميرزا ديده شود )\r\nناصر الدين شاه 343 ، 403 ، 458\r\nناصر الملك 479 ، 488 ، 500 ، 502 503 ، 508\r\nناصر السلطنه 480\r\nنجفى ( آقا ) 287 ، 288 ، 387\r\nنريمان نريمانوف 391\r\nنريمان 336\r\nنصر الممالك 318\r\nنصر الملك 464\r\nنصر اللّه ( حاجى سيد ) 324 ، 338 ، 340 ، 488 ، 500\r\nنصر اللّه زنجانى 404\r\nنظام السلطنه 513 ، 515 ، 523 ، 562 ،\r\nنظام الملك 335 ، 336 ، 337 ، 344 ، 346 ، 349 ، 351 ، 352 ، 367 ، 393 ، 399 ، 554\r\nنظام الدوله ( حاجى ) 553\r\nنقى ( آقا ) 399 ، 427\r\nنقيب السادات 364 ، 366\r\nنوز ( مسيو ) 291\r\n\r\n","description":"","footnote":"","page_name":" فهرست نامها 18 ","page_number":956},
  {"content":"\r\n\r\nنور اللّه ( حاجى آقا ) 387\r\nنير السلطان 336 ، 348\r\nنير الدوله 563\r\nنعمت اللّه بروجردى 545 ، 546\r\n\r\nه\r\nهاشم ( مير ) 394 ، 396 ، 415 ، 492 493 ، 532 ، 533 ، 536\r\nهادى دولت‌آبادى ( حاجى ميرزا ) 291\r\nهاماز اسب 415\r\nهدايت اللّه ميرزا 321\r\n\r\nو\r\nوثوق الممالك 472\r\nوثوق الدوله 299 ، 303 ، 338\r\nوكيل التجار 338\r\nوزير ( حاجى ) 405\r\nوزير نظام 464 ، 485\r\nوزير دربار 464\r\nوزير همايون 464\r\nوزير مخصوص 464 ، 480\r\nوزير افخم 464\r\n\r\nى\r\nيحيى صبح ازل ( ميرزاى ) 290 ، 307\r\nيحيى ( حاجى شيخ ) 322\r\nيحيى ميرزا 438 ، 448\r\nيعقوب ( مير ) 318 ، 319 ، 473\r\nيعقوب ( مير ) 326\r\nيعقوب زنجانى ( آقا ) 405\r\nيوسف خزدوز 466 ، 467\r\nيوسف ( شيخ ) 545\r\n\r\nبخش سوم\r\n\r\nالف\r\nآقا بالا ( ميرزا ) 679 ، 681\r\nآقا على ( كربلائى ) 858 ، 866\r\nآقا بالا خان سردار افخم 825 ، 832 آقا صدر السادات ( مير ) 817\r\nآقا عمواغلى 866\r\nآقوب 802\r\nآيدين پاشا 790 ، 813 ، 856 ، 858 .\r\n866\r\nاباذر ( ملا ) 753 ، 754\r\nابراهيم آقا قارسى 726 ، 811 ، 876\r\nابراهيم آقا ( حاجى ميرزا ) 596 ، 613 ، 643\r\nابراهيم صراف ( حاجى ) 685 ، 691 ، 702\r\nابراهيم ارباب ( ميرزا ) 673\r\nابراهيم آقا طاهباز ( حاجى ميرزا ) 681\r\nابراهيم ( شيخ ) 663\r\nابو الحسن حكيم ( ميرزا ) 681\r\nابو الحسن ميرزا شيخ الرييس 647 ، 652 ، 661\r\nابو الحسن فشنگچى ( مير ) 679 ، 680\r\nابو الحسن انگجى ( حاج ميرزا ) 628\r\nابو الحسن ( حاجى ميرزا ) 630\r\nابو طالبخان چاردولى 817\r\nابو الفضل ( حاجى ميرزا ) 817\r\nابو الفتح‌زاده 632 ، 638\r\nابو السادات 866\r\nابو القاسم خان بختيارى 862\r\nابن بطوطه 888\r\nاجلال الملك 626 ، 678 ، 681 ، 691 ، 748 ، 791 ، 807 ، 836 ، 903 ، 905 ، 906\r\nاحتشام ليقوانى ( حاجى ) 821 ، 822\r\nاحمد مجاهد 774\r\nاحمد قزوينى ( ميرزا ) 810 ، 866 ، 896\r\nاحمد خان ( ميرزا ) 803\r\nاحمد خان ( ميرزا ) 663\r\nاحمد ( حاجى ميرزا ) 630\r\n\r\n","description":"","footnote":"","page_name":" فهرست نامها 19 ","page_number":957},
  {"content":"\r\n\r\nاحمد ( مير ) 900\r\nاحمد ( حاجى سيد ) 630\r\nاحمد خان 817\r\nارشد - سامخان ديده شود .\r\nارشد الدوله ( عليخان ) 662 ، 849 ، 853 ، 854 ، 858\r\nارفع الدوله 726 ، 775 ، 833\r\nاسد اللّه خان 638\r\nاسد اللّه 786\r\nاسد آقا فشنگچى 656 ، 719 ، 754 ، 765 ، 766 ، 786 ، 789 ، 817 ، 863 ، 866 ، 870 ، 883\r\nاسكندر ميللر 905\r\nاستوكس ( ماژور ) 655\r\nاسماعيل ( مشهدى ) 873\r\nاسماعيل آقا امير خيزى ( حاجى ) 903\r\nاسماعيل خان سرابى 638 ، 878 ، 879 880\r\nاسماعيل خويى 701\r\nاسماعيل ميابى ( مشهدى ) 728 ، 810\r\nاسماعيلخان سرابى ( حاجى ) 855\r\nاسماعيل يكانى ( ميرزا ) 807 ، 893\r\nاسماعيل آقا سيمكو 811 ، 873\r\nاسماعيل گرگرى ( مشهدى ) 811\r\nاسماعيل هشترودى ( شيخ ) 816\r\nاسماعيل نوبرى ( ميرزا ) 627 ، 710 ، 802 ، 816 ، 865 ، 889 ، 903\r\nاصغر 650\r\nاصغر خان ( مسكين ) 687 ، 823\r\nاصغر ( نايب )\r\nاعتصام الملك 619\r\nاقبال لشكر 757\r\nاقبال السلطنه 709 ، 750 ، 765 ، 805 ، 810 ، 811 ، 873\r\nايلدرمخان 686\r\nامام جمعه ( حاجى ميرزا كريم ) 627 ، 628 ، 629 ، 630 ، 679 ، 686 ، 678 ، 701 ، 743 ، 789 ، 793 ، 808 ،\r\nامام جمعه خويى ( حاجى ) 644 ، 661 ، 903\r\nامامويردى ( ملا ) 672 ، 703 ، 810\r\nام الخاقان 594\r\nامير بهادر 583 ، 586 ، 623 ، 681 ، 700 ، 701 ، 702 ، 706 ، 707 ، 777 ، 832\r\nامير حشمت 655 ، 667 ، 845 ، 873 ، 874\r\nامين الدوله 634 ، 643 ، 644 ، 647 ، 649 ، 652\r\nامين دربار 828\r\nامين التجار 981\r\nامير معزز 672 ، 700 ، 723 ، 815 ، 904\r\nامير امجد 805 ، 810 ، 811 ، 812\r\nامير افخم 815\r\nانتخاب الدوله 815\r\nانتصار السلطان 748\r\nانور پاشا 875\r\nايلخانى 815\r\n\r\nباء\r\nباسكرويل ( مستر هوارد ) 883 ، 891 ، 896 ، 897 ، 899 ، 900\r\nباقر خان سالار - در بسيار جاها\r\nباقر خان ( نايب ) 663 ، 664\r\nباقر ( حاجى سيد ) 583\r\nباقر خان تبريزى ( مشهدى ) 663\r\nباقر خان ( مشهدى ) 842\r\nبانوى عظمى 634 ، 637 ، 638\r\nبايندر ( سرتيپ ) 672\r\nبايرامقلى ( سلطان ) 700\r\n\r\n","description":"","footnote":"","page_name":" فهرست نامها 20 ","page_number":958},
  {"content":"\r\n\r\nبخشعليخان 769 ، 811 ، 812\r\nبراون ( پرفسور ) 596 ، 624 ، 644 ، 655 ، 798 ، 809 ، 846\r\nبزرگ تبريزى ( ميرزا ) 662\r\nبصير السلطنه 627 ، 678 ، 691\r\nبلال آقا كهنه شهرى 838\r\nبلورى ( حاجى ميرزا آقا ) 837 ، 847 ، 871\r\nبهاء الواعظين 593 ، 596 ، 666 ، 667\r\nبهبهانى ( سيد عبد اللّه ) 582 ، 586 ، 587 ، 606 ، 613 ، 614 ، 618 ، 622 ، 643 ، 644 ، 646 ، 650 ، 651 ، 661 ، 676\r\nبيوكخان 681 ، 683\r\n\r\nپاء\r\nپاخيتانوف 678 ، 685 ، 688 ، 689 ، 693 ، 696\r\nپانوف بلغارى 589 ، 833 ، 834\r\nپاشا بيك 690 ، 702\r\nپاولويچ ايرانسكى 590 ، 660 ، 727\r\nپتروس خان 831\r\nپيشنماز ( حاجى ) 805 ، 837 ، 838 877\r\n\r\nتاء\r\nتقىزاده ( سيد حسن ) 587 ، 613 ، 622 625 ، 653 ، 655 ، 656 ، 666 667 ، 797 ، 808 ، 809 ، 903\r\nتقيوف 677 ، 716 ، 736 ، 788 866\r\nتقيخان مارالانى 650\r\nتقى ( يوز باشى ) 785 ، 786\r\nتقى قليج ( مير ) 803 ، 809\r\nتقى مسكر 626 ، 627\r\nتقى ( حاجى ميرزا ) 630\r\n\r\nثاء\r\nثقة الاسلام 628 ، 759 ، 872 ، 880\r\n\r\nجيم\r\nجبرييل ( بارون ) 299\r\nجلال الدوله 583 ، 603 ، 657\r\nجلال نهاوندى ( شيخ ) 823\r\nجليل مرندى ( حاجى ) 737\r\nجليل اردبيلى ( سيد ) 781\r\nجمال الدين اسپهانى ( سيد ) 587 ، 593 596 ، 652\r\nجمال الدين افجه‌اى ( سيد ) 614 ، 618 622 ، 636 ، 653\r\nجعفر خان مجاهد 869\r\nجعفر خيابانى ( مير ) 900\r\nجعفر خامنه‌اى ( ميرزا ) 733\r\nجعفر خان اريك آغاجى 877\r\nجهانگير خان ( ميرزا ) 593 ، 614 638 ، 647 ، 649 ، 653 ، 655 658 ، 661 ، 666 ، 667\r\nجهانگير ميرزا\r\nجواد ( حاجى ) 846 ، 884\r\nجواد ساعتساز ( ميرزا ) 626\r\nجواد خان حاجى خواجه لو 765 ، 767\r\n\r\nچ\r\nچليتو ( مسيو ) 753 ، 767\r\n\r\nحاء\r\nحاجب الدوله 777\r\nحاجب السلطان 638\r\nحاجيخان پسر على مسيو 588 ، 776 782 ، 786 ، 860 ، 866\r\nحاجيخان قفقازى 711 ، 747 ، 786 821\r\nحاجى آقا رضازاده ( ميرزا ) 830 ، 896\r\nحاجى آقا ( حاجى ميرزا ) 890\r\nحاجى آقا كوردرلو 774\r\nحامد الملك 638\r\n\r\n","description":"","footnote":"","page_name":" فهرست نامها 21 ","page_number":959},
  {"content":"\r\n\r\nحبيب لك ( حاجى ) 685\r\nحسام نظام 816 ، 818\r\nحسن آقا عليزاده 896\r\nحسن قزوينى ( ميرزا ) 586 ، 599 600\r\nحسنخان پولادى 638\r\nحسن پسر على مسيو 588\r\nحسن ( ميرزا ) 630\r\nحسن ( شيخ ) 590\r\nحسن دلى 612 ، 812 ، 814\r\nحسن مجتهد ( حاجى ميرزا ) 623 ، 626 631 ، 679 ، 681 ، 686 ، 687 701 ، 759 ، 778 ، 779 ، 789 791 ، 793 ، 808\r\nحسن شريفزاده ( سيد ) 624 ، 625 629 ، 737 ، 738 ، 739 ، 741 891\r\nحسن مدير حبل المتين ( سيد ) 649 ، 652\r\nحسن آقا تاجر باشى 685 ، 699 ، 700\r\nحسن آقا كوزه‌كنانى ( حاجى ) 687 694 ، 788 ، 789 ، 863 ، 866 896\r\nحسن شكوهى ( حاجى ميرزا ) 819 820\r\nحسن تبريزى ( سيد ) 726\r\nحسن گنجه‌اى ( آقا ) 737\r\nحسنخان ( نايب ) 701 ، 712\r\nحسن آقا قفقازى 782 ، 786 ، 866\r\nحسن كرد 850\r\nحسن ( نايب ) 866\r\nحسن مجاهد 801\r\nحسن سرخابى ( حاجى سيد ) 790\r\nحسن آقا حريرى 896\r\nحسين باغبان ( كربلايى ) 690 ، 691 698 ، 703 ، 709 ، 711 ، 714 715 ، 717 ، 719 ، 736 ، 744 753 ، 764 ، 765 ، 810 ، 900\r\nحسينخان ( سيد ) 605\r\nحسين ( سيد ) 610\r\nحسين تهرانى ( حاجى ميرزا ) 614 617 ، 828 ، 829\r\nحسينخان عدالت ( سيد ) 710 ، 748\r\nحسين نايب 638\r\nحسين ميرزا 663\r\nحسين طبيب ( ميرزا ) 810\r\nحسينخان كرمانشاهى 673 ، 866 ، 896\r\nحسين ( حاجى سيد ) 669\r\nحسين واعظ ( ميرزا ) 678 ، 848 ، 816\r\nحسين فشنگچى ( كربلايى ) 693\r\nحسين بيك 694\r\nحسينخان مارالانى ( حاجى ) 814 ، 882\r\nحسين ارومچى ( حاجى ) 818 ، 821 823\r\nحسين ياپوشقانچى ( نايب ) 823\r\nحسين ( حاجى ) 627\r\nحسين آقا پسر على مسيو 766\r\nحسين 866\r\nحسين قناد ( ميرزا ) 866\r\nحسين رشديه ( ميرزا ) 873\r\nحسين كوردرلو ( مشهدى ) 715 ، 774\r\nحسينقلى نواب 807\r\nحشمت الدوله 647 ، 666 ، 903\r\nحشمت نظام 663\r\nحقويردى 737\r\nحكيم الملك 652\r\nحمزه ( ملا ) 685\r\nحمزه خان 852\r\nحميد ( حاجى ) 819\r\nحمد اللّه ( حاجى ) 715\r\nحمد اللّه خان شقاقى 879\r\n\r\n","description":"","footnote":"","page_name":" فهرست نامها 22 ","page_number":960},
  {"content":"\r\n\r\nحيدر خان امير تومان ( حاجى ) 805\r\nحيدر عمو اغلى 808 ، 874 ، 876\r\n\r\nخاء\r\nخزعل 796 ، 798\r\nخليل بيك 875 ، 876\r\nخليل خان زندى 811\r\nخليل خان 684\r\n\r\nدال\r\nداود خان ( ميرزا ) 593 ، 596 ، 652 663 ، 666\r\n\r\nراء\r\nراتسلاو ( مستر ) 806 ، 807 ، 867\r\nرحيمخان سردار نصرت - در بسيار جاها\r\nرحيم صدقيانى 882\r\nرشيد الملك 585 ، 625 ، 780\r\nرضا خان سوادكوهى 825 ، 855\r\nرضا ( ميرزا ) 679\r\nرضا بالا 665\r\nرضا ( حاجى ميرزا ) 630\r\nرضا قليخان سرتيب 837\r\nرضى ( سيد ) 630\r\n\r\nزاء\r\nزينال 786\r\n\r\nسين\r\nسالار مكرم 815\r\nسالار ارفع 750 ، 763 ، 774 ، 775 776\r\nسالار الدوله 598\r\nسالار جنگ 748 ، 752 ، 793 ، 815 904\r\nسامخان ارشد 592 ، 628 ، 699 806 ، 847\r\nسامسون 873\r\nسپهدار 716 - 717 ، 721 ، 723 751 ، 752 ، 757 ، 776 ، 780 824 ، 873 ، 880\r\nستار خان سردار - در بسيار جاها\r\nستار ( حاجى ) 870\r\nستار مجاهد 713 ، 714\r\nسدراك ( بارون ) 899\r\nسردار ارشد ، ارشد الدوله ديده شود\r\nسردار اسعد 859 ، 873\r\nسردار فيروز 853\r\nسردار منصور 584\r\nسردار ظفر 815\r\nسردار بهادر 839\r\nسردار معظم 613\r\nسردار اكرم 815\r\nسليمانخان ( ميرزا ) 605\r\nسلطان العلماء 597 ، 639 ، 653 663 ، 664 ، 666\r\nسليم ( شيخ ) 597 ، 627 ، 732\r\nسعيد سلماسى ( ميرزا ) 733 ، 875 ، 876\r\nسعد الدوله 903\r\nسهام الدوله 689\r\nسيف اللّه كردلو ( مشهدى ) 715 ، 774\r\nسيف اللّه ( حاجى ) 817\r\nسيف السادات 801 ، 802\r\nسيف العلماء 817\r\nسيف العلماء ( حاجى ) 732\r\nسيد المحقين ( حاجى ) 630 ، 890\r\nسيد زنجانى 626 ، 627\r\n\r\nشين\r\nشاپشال 580 ، 581 ، 627 ، 660\r\nشاسپو ( مسيو ) 710\r\nشت ( مستر ) 421\r\nشجاع لشكر 802 ، 803\r\nشجاع لشكر خلخالى 638\r\nشجاع الملك 886 ، 888\r\nشجاع نظام در بسيار جاها\r\n\r\n","description":"","footnote":"","page_name":" فهرست نامها 23 ","page_number":961},
  {"content":"\r\n\r\nشريف صحاف 663\r\nشيخ العلماء ، 630\r\nشيخ الاسلام 679\r\nشير عليخان 811\r\n\r\nصاد\r\nصادق ( ميرزا ) 627 ، 629 ، 630 687\r\nصادق قراملكى 857\r\nصادق تبريزى ( مشهدى ) 819\r\nصارم السلطنه 722\r\nصالح خان وزير اكرم ، 584 ، 632 637 ، 639 ، 653\r\nصدر العلماء 829\r\nصدر السلطنه 828\r\nصديق الحرم 666\r\nصنيع حضرت 657 ، 669 ، 901\r\nصنيع الدوله 584 ، 623\r\nصمصام السلطنه 825 ، 833 ، 873 880\r\nصمد خان شجاع الدوله ( حاجى ) در بسيار جاها\r\n\r\nضاد\r\nضياء السلطان 663\r\nضياء الدين ( آقا ) 720\r\nضياء الدين ( سيد ) 879\r\nضياء العلماء 347\r\nضرغام 585 ، 592 ، 628 ، 683 701 ، 712 ، 715 ، 723 ، 752 806 ، 848 ، 883\r\n\r\nطاء\r\nطباطبايى ( سيد محمد ) در بسيار جاها\r\n\r\nظاء\r\nظل السلطان 578 ، 583 ، 600 ، 603 632 ، 636 ، 638 ، 640 ، 641 657 ، 667 ، 672\r\nظهير السلطان 596 ، 657\r\nظهير الدوله 657\r\n\r\nعين\r\nعباس آقا 669\r\nعباس ويجويه‌اى 713 ، 715\r\nعباس هكماوارى 762 ، 764 ، 770 858 ، 864\r\nعباس لاكه ديزجى ( حاجى ) 674\r\nعباس ( مشهدى ) 864\r\nعباسخان علمدارى 811\r\nعباسعلى آهنگر 739 ، 741\r\nعباسعلى 741\r\nعباسعلى 694\r\nعباسعلى چرندابى 615\r\nعباسقليخان قرجه‌داغى 866\r\nعبد الاحد ( ملا ) 819\r\nعبد الرحيم خلخالى ( سيد ) 655 ، 656\r\nعبد الحميد ( سيد ) 669\r\nعبد الحميد ( سلطان ) 417\r\nعبد الحسين ( حاجى ميرزا ) 630\r\nعبد الحسين لارى 879\r\nعبد الحسين انصارى ( ميرزا ) 819 ، 820\r\nعبد اللّه خان فراشباشى 803\r\nعبد اللّه مازندرانى ( حاجى شيخ ) 614 618 ، 730 ، 873\r\nعبد الرزاق ( سيد ) 605\r\nعبد العلى ( كربلايى ) 715\r\nعبد العلى ( ميرزا ) 630\r\nعبد العلى مؤبد ( ميرزا ) 832 ، 833 834\r\nعبد المطلب ( ميرزا ) 662\r\nعزو خان 750 ، 754 ، 756 ، 785 811 ، 812\r\nعضد الملك 578 ، 581 ، 583 ، 586 663\r\nعلاء الملك 832\r\n\r\n","description":"","footnote":"","page_name":" فهرست نامها 24 ","page_number":962},
  {"content":"\r\n\r\nعلاء الدوله 584 ، 603\r\nعلاء السلطنه 584 ، 658\r\nآقا على 663\r\nعلى بيك 663\r\nعلى تبريزى ( حاجى سيد ) 732 ، 810\r\nعلى دوافروش ( حاجى ) 630 ، 678 ، 867 ، 903\r\nعلى مسيو ( كربلايى ) 588 ، 630 ، 678 ، 689 ، 693 ، 739 ، 883\r\nعلى ( كربلايى ) 857 ، 867\r\nعلى ( سيد ) 630\r\nعلى ( سيد ) 646\r\nعلى ( نايب ) 718 ، 719\r\nعلى آقا ( ميرپنجه ) 813\r\nعلى چايچى ( حاجى ) 819\r\nعلى تبريزى ( مشهدى ) 819 ، 866\r\nعلى خان ياورف ( ميرزا ) 860\r\nعلى ( كربلايى ) 858 ، 866\r\nعلى عمو ( حاجى ) 854 ، 861 ، 862 ، 866\r\nعليخان پستخانه ( ميرزا ) 802 ، 896\r\nعليخان هوچقانى 802\r\nعلى يزدى ( سيد ) 879\r\nعلى قره‌داغى ( حاجى ) 903 ، 905\r\nعلى اصغر ( حاج شيخ ) 692 ، 694 ، 736 ، 816 ، 866\r\nعلى اصغر ( حاج ميرزا ) 873\r\nعلى اصغر ( نايب ) 736 ، 788\r\nعلى اصغر ( حاجى ميرزا ) 630\r\nعلى اكبر دهخدا ( ميرزا ) 593 ، 653 ، 667 ، 708 ، 766\r\nعلى اكبر خان ( مير ) 612 ، 766\r\nعليمحمد خان تربيت ( ميرزا ) 655\r\nعليمحمد خان سرتيپ ( ميرزا ) 638\r\nعلى نقى گنجه‌اى ( حاجى ميرزا ) 679 ، 693 ، 816 ، 903\r\nعلى اكبر خان ( ميرزا ) عطايى 642\r\nعلى اكبر خان ارداقى ( ميرزا ) 647 ، 658 ، 666 ، 832\r\nعلى اكبر ( مير ) 691\r\nعلى اكبر خان معتمد ديوان ( ميرزا ) 663\r\nعلى اكبر دباغ ( حاجى ) 739\r\nعلى اكبر خان مينالو 866\r\nعلى اكبر مجاهد ( ميرزا ) 785 ، 788\r\nعلى اكبر بروجردى ( حاجى ) 903\r\nعليمحمد ( حاجى ميرزا ) 596\r\nعلويزاده 894 ، 897\r\nعيوضعلى اسكويى 776\r\nعين الدوله در بسيار جاها\r\n\r\nغين\r\nغلامرضا خان سرهنگ 587\r\nغياث نظام 815\r\n\r\nفاء\r\nفتح اللّه آسيابان 688 ، 883\r\nفرامرز خان ( حاجى ) 628\r\nفرج آقا زنوزى 675 ، 716 ، 805 ، 808 ، 837 ، 847 ، 871\r\nفريبرز 640\r\nفرمانفرما 593 ، 640 ، 795 ، 903\r\nفضل اللّه ( حاجى شيخ ) 652 ، 730 ، 826 ، 828 ، 829 ، 830\r\nفيض اللّه 737\r\n\r\nقاف\r\nقاسم آقا ( مير پنجه ) 646 ، 647 ، 649 ، 650 ، 813\r\nقاسمخان والى 795\r\nقاضى ارداقى 597 ، 647 ، 651 ، 658 ، 661 ، 663 ، 664 ، 665\r\nقلعه وانباشى 816 ، 817 ، 818\r\nقوام الدوله 623\r\n\r\n","description":"","footnote":"","page_name":" فهرست نامها 25 ","page_number":963},
  {"content":"\r\n\r\nقوچعليخان 810 ، 811 ، 812 ، 842\r\n\r\nكاف\r\nكامران ميرزا نايب السلطنه 661 ، 904\r\nكاظم نايب 701 ، 712\r\nكاظم يزدى ( سيد ) 730\r\nكاظم آقا ( ميرپنج ) 813 ، 815\r\nكبير آقا ( حاجى ) 817 ، 818\r\nكريم مايانى ( حاجى ) 871\r\nكريم ( مير ) 692 ، 696 ، 816 ، 866\r\nكريم دواتگر 827 ، 830\r\n\r\nلام\r\nلنج ( مستر ) 798\r\nلياخف 578 ، 580 ، 587 ، 589 ، 591 ، 593 ، 598 ، 637 ، 638 ، 657 ، 658 ، 660 ، 661 ، 667 ، 668 ، 669 ، 671 ، 687 ، 709 ، 813\r\nلقمان الملك 663 ، 664 ، 665\r\nلويى شانزده 594 ، 663 ، 664\r\nمامانتوف 637 ، 640 ، 641 ، 643 ، 660\r\nمجيد ( آقا ) 663\r\nمحتشم السلطنه 584 ، 623 ، 813\r\nمحبعليخان 818 ، 854\r\nمحسن خان يكانى 654 ، 702 ، 837\r\nمحسن آقا ( حاجى مير ) 759 ، 762 ، 858 ، 863 ، 866\r\nمحسن صدر الاشراف ( سيد ) 661\r\nمحسن ( حاجى ميرزا ) 627 ، 629 ، 630\r\nمحمد ( ميرزا ) 817 ، 629 ، 630\r\nمحمد يزدى ( سيد ) 657\r\nمحمد نخجوانى ( حاجى ) 619\r\nمحمد خان توپچى 711 ، 866\r\nمحمد بالا ( حاجى ) 693\r\nمحمد خيابانى ( نايب ) 866\r\nمحمد ميراب ( حاجى ) 719 ، 739 ، 866\r\nمحمد ( حاجى سيد ) 611\r\nمحمد اهرابى ( نايب ) 711 ، 718 ، 719 ، 735\r\nمحمد ( حاجى ميرزا ) 679\r\nمحمد خيابانى ( شيخ ) 748 ، 816\r\nمحمد آقا امير خيزى ( مشهدى ) 754\r\nمحمد خان 774\r\nمحمد خان ( نيسارى ) 896\r\nمحمد اسمعيل ( حاجى ) 879\r\nمحمد ابراهيم ( مشهدى ) 754\r\nمحمد تقى طباطبايى ( ميرزا ) 704 ، 710 ، 748 ، 816\r\nمحمد تقى صراف ( حاجى ) 791\r\nمحمد تقى بنكدار ( حاجى ) 649 ، 660 ، 663\r\nمحمد باقر ويجويه‌اى ( حاجى ) 712 ، 714 ، 740 ، 742 ، 743 ، 754 ، 755\r\nمحمد جعفر مجاهد 774\r\nمحمد رضا شيرازى ( سيد ) 593 ، 652 ، 835\r\nمحمد رضا ( حاجى ) 685 ، 694\r\nمحمد حسن ( ميرزا ) 579\r\nمحمد حسن مقدس ( ميرزا ) 816 ، 818\r\nمحمد حسين ( شاطر ) 765\r\nمحمد صادق ( ميرزا ) 661\r\nمحمد صادق ( مشهدى ) 674 ، 717 ، 739 ، 788 ، 868\r\nمحمد قليخان 625 ، 629 ، 683 ، 821 ، 866\r\nمحمد كاظم خراسانى ( آخوند ملا ) 614 618 ، 730\r\nمحمود ( حاجى ) 759 ، 864\r\nمحمود خان مرندى ( حاجى ) 802 ، 803\r\n\r\n","description":"","footnote":"","page_name":" فهرست نامها 26 ","page_number":964},
  {"content":"\r\n\r\n1 محمود سلماسى ( ميرزا ) 873\r\nمحمود ورامينى ( شيخ ) 657\r\nمخبر الدوله 583 ، 586 ، 623\r\nمخبر السلطنه 597 ، 629 ، 682 ، 709 748\r\nمرتضى ( شيخ ) 596\r\nمرتضى ( حاجى شيخ ) 901\r\nمرتضى قلى ( ميرزا ) 666\r\nمستشار الدوله 587 ، 596 ، 603 ، 604 ، 613 ، 643 ، 644 ، 647 652 ، 661\r\nمسيب خان 638\r\nمشير السادات 816\r\nمشير السلطنه 580 ، 581 ، 582 ، 584 623 ، 657 ، 658 ، 697 ، 716 757\r\nمشير الدوله 584 ، 603 ، 604 ، 622 623 ، 807\r\nمصطفى آشتيانى ( ميرزا ) 901\r\nمصطفى خان حاجب الدوله 584\r\nمصباح السلطنه 722\r\nمظفر الدينشاه 595 ، 596 ، 721 ، 824 879\r\nمعاضد السلطنه 666 ، 667\r\nمعز السلطان 825 ، 836 ، 873\r\nمعتمد التجار 889\r\nمعين الرعايا 681\r\nمفاخر الملك 901\r\nمقتد الدوله 585 ، 683 ، 689 ، 691 ، 696 ، 700 ، 704 ، 723 786\r\nملك التجار ( حاجى ) 679 ، 680\r\nملك المتكلمين ( حاجى ) 587 ، 593 595 ، 647 ، 651 ، 656 ، 658 660 ، 667 ، 676\r\nمختار الدوله 587 ، 603 ، 609 ، 610 652\r\nمنشىزاده 638\r\nمناف ( حاجى مير ) 585 ، 703 ، 791\r\nمنتصر الدوله 780\r\nمنصور الدوله 815\r\nمهدى خان ارمنى 711\r\nمهدى آقا ( حاجى ) 678 ، 687 ، 694 710 ، 736 ، 739 ، 756 ، 816 889 ، 903\r\nمهدى افجه‌اى ( سيد ) 653\r\nمهدى ( شيخ ) 647 ، 652 ، 661\r\nمهدى ( يوزباشى ) 588\r\nمؤتمن الملك 584 ، 603 ، 622 ، 623 807\r\nمؤيد الدوله 661 ، 666\r\nمؤيد السلطنه 661\r\nمور ( مستر ) 894 ، 897\r\nموسى الرضا خان ( شجاع نظام ) 803 805 ، 871\r\nموسى خان ( حاجى ) 701 ، 712 ، 715 752\r\nميرزا آقا فرشى ( حاجى ) 604\r\n\r\nنون\r\nناصر الدينشاه 578 ، 849\r\nناصر الدوله 815\r\nناصر الممالك 663\r\nناصر الممالك 815\r\nنريمان نريمانوف 726\r\nنصر اللّه خان يورتچى 712 ، 722\r\nنصر اللّه ( حاجى ) 807\r\nنعمت اللّه ايلخانى 811\r\nنعمت اللّه آرونقى 805\r\nنجفى ( آقا ) 622\r\nنور اللّه خان يكانى ( ميرزا ) 766 ، 811\r\n\r\n","description":"","footnote":"","page_name":" فهرست نامها 27 ","page_number":965},
  {"content":"\r\n\r\n812\r\nنير الدوله 603 ، 644\r\nنير السلطان ، حاجب الدوله ديده شود\r\n\r\nهاء\r\nهادى ( حاجى ميرزا ) 830\r\nهادى صابر 802 ، 803\r\nهاشم ( مير ) 585 ، 592 ، 626 ، 627 628 ، 676 ، 704 ، 706 ، 793 808\r\nهاشمخان ( مير ) 612 ، 645 ، 686 703 ، 717 ، 731 ، 747 ، 786 814 ، 826 ، 860 ، 866 ، 869 900\r\nهاشم هراجچى ( مشهدى ) 719 ، 823 859\r\n\r\nواو\r\nوانمان ( دكتر ) 900\r\nوكيل الرعايا 722\r\nويسيو يشكو 641\r\n\r\nياء\r\nيار محمد خان 671 ، 673 ، 850\r\nيحيى خان ( حاجى ) 844\r\nيحيى ميرزا 663 ، 666\r\nيعقوب ( مير ) 663\r\nيعقوب مجاهد 786\r\nيفرمخان 865 ، 873\r\nيوسف ( ميرزا ) 630\r\nيوسفخان 615 ، 866\r\nيوسف هكماوارى ( نايب ) 749 ، 753 759 ، 763 ، 865\r\n\r\n","description":"","footnote":"","page_name":" فهرست نامها 28 ","page_number":966},
  {"content":"\r\n\r\n\r\nكلمه‌هاييكه بايد معنىهاى آن را روشن گردانيم\r\nآگ عيب\r\nآخشيج ضد\r\nانگيزه علت\r\nبايا واجب\r\nباينده وظيفه\r\nسهانيدن متأثر گردانيدن\r\nبيوسيدن انتظار داشتن\r\nنابيوسان نامنتظر\r\nبىيكسويى بيطرفى\r\nپرگ اذن\r\nپرگيدن اذن دادن\r\nپروا توجه ، اعتنا\r\nپيكره عكس\r\nخستويدن اقرار كردن\r\nخودكامگى استبداد\r\nخورده خودكامگى استبداد صغير\r\nخوشانيدن خشكانيدن\r\nدستينه امضا\r\nدررفت خرج\r\nگلكار بنا\r\nسكاليدن شور كردن\r\nشاينده ، شايا لايق\r\nكاچال اثاث خانه\r\nسكالش شور\r\nسهش تأثر ، حس\r\nسهيدن متأثر شدن\r\nمويستر سلمانى\r\nروانيدن اجرا كردن\r\nداراك مال\r\nهناييدن تأثير كردن\r\nنهش قرار\r\nهماورد حريف\r\nهنايش تأثير\r\nهمباز شريك\r\nنگاره نقش ، رسم\r\nرده صف\r\nيارستن جسارت كردن\r\n\r\n","description":"","footnote":"","page_name":" فهرست نامها 29 ","page_number":967},
  {"content":"\r\n . \r\n\r\n","description":"","footnote":"","page_name":" فهرست نامها 30 ","page_number":968}
  ]