[
  {"content":"\r\n\r\nدو سفرنامه دربارهء لرستان\r\nنوشتهء\r\nسيسيل جان ادموندز / بارون دوبد\r\nهمراه با رسالهء\r\nلرستان و لرها\r\nنوشتهء\r\nولاديمير مينورسكى\r\nترجمهء\r\nدكتر سكندر امان اللهى بهاروند\r\nليلى بختيار\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nاين مجموعه ترجمه اى است از آثار زير :\r\n1 ) Minorsky , V : ( Lur , Luristan ) in Encyclopedia of Islam , Luzac , London 1937\r\n2 ) C . J . Edmonds : Notes on Luristan , 1917\r\n3 ) Baron , C . A . De Bode : Travels in Luristan and Arabistan , Vol . I , J Madden \u0026 Co .\r\nدو سفرنامه دربارهء لرستان\r\nهمراه با رسالهء لرستان و لرها\r\nنوشتهء : مينورسكى - دوبد - ادموندز\r\nترجمهء : سكندر امان اللهى بهاروند - ليلى بختيار\r\nچاپ اول : 1362\r\nتعداد چاپ : 3000 نسخه\r\nكليهء حقوق براى ناشر محفوظ است\r\nناشر : انتشارات بابك ، تهران - ميدان انقلاب ، بازار ايران تلفن 927617\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nفهرست\r\nلرستان و لرها 5 - 57\r\nولاديمير مينورسكى\r\nيادداشت‌هائى دربارهء لرستان 59 - 137\r\nسيسيل جان ادموندز\r\nسفرنامهء لرستان 139 - 188\r\nبارون دوبد\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nلرستان و لرها نوشتهء ولاديمير مينورسكى ترجمهء دكتر سكندر امان‌اللهى بهاروند\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاين مطالب ترجمه‌اى است از :\r\n Minorsky , v . , « Lur , Luristan » , in Encyclopedia Of Islam , \r\n1937  Luzac , London , \r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nزندگىنامه پروفسور مينورسكى\r\nزندگىنامه شادروان پروفسور مينورسكى بوسيلهء سيد حسن تقىزاده و مجتبى مينوى ( يادنامه ايرانى مينورسكى دانشگاه تهران : 1348 ) و همچنين آقاى دكتر ابو القاسم طاهرى ( سير فرهنگ ايران در بريتانيا . ص 254 - 268 ) نگاشته شده است كه در اينجا خلاصه‌اى از گفتار نامبردگان را نقل ميكنيم . مرحوم تقىزاده در اين‌باره مىنويسد :\r\nمينورسكى در سال 1904 مسيحى از روسيه به تبريز آمد و باصطلاح آن زمان نايب جنرال قونسولگرى روس در آنجا بود . مشار اليه در پنجم ماه فوريه سنه 1877 مسيحى در قصبه كرچوا در كنار رودخانه ولگا ( كه حالا آن قصبه در قعر درياى مسكو رفته و از آب پوشيده شده ) متولد شده بود و تحصيلات مقدماتى خود را در مسكو بپايان رسانده بود و در دانشگاه آن شهر چهار سال ، از 1896 تا 1900 تحصيل علم حقوق كرد و بعد در مؤسسه لازارف سه سال متوالى زبانهاى شرقى را تحصيل كرد . در سال 1903 مسيحى وارد وزارت خارجه روس شد . از سنه 1904 تا 1908 در ايران خدمت كرد و پس از آن پترزبورگ و تركستان مشغول خدمت بود . و در سنه 1912 در سفارت روس در تهران و بعد چندى هم در سفارت كبراى روس در اسلامبول بود و در آن اوقات مأموريت باتفاق سرآرنولد\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدر اسلامبول بود و در آن اوقات مأموريت تحديد حدود ايران و عثمانى را در جزو كميسيون مختلطى باتفاق سر - آرنولد ويلسون انگليسى و مرحوم اعتلاء الملك خلعت‌برى يافت . بعد باز سفارت روس در طهران مشغول بود تا آنكه پس از انقلاب روسيه چندى شارژ دافر روس در تهران شد و بعد به پاريس رفت و چندى بعد در آنجا به كار تدريس فارسى در مدرسه السنه شرق زنده اشتغال پيدا كرد . از سال 1932 مسيحى در مدرسه مطالعات شرقى لندن « * » استادى زبان فارسى يافت و در سنه 1944 متقاعد شد ( يادنامه ايرانى مينورسكى ص الف و ب ) .\r\nبطورى كه آقاى دكتر طاهرى نوشته‌اند ، پروفسور مينورسكى پس از بازنشستگى ، در كمبريج گوشه‌نشينى اختيار كرد و سپس در سال 49 / 1948 در دانشگاه فواد اول در قاهره بتدريس اشتغال ورزيد . گرچه از اين تاريخ ببعد در كلاس درس شركت نكرد ، با اين حال ، تا آخرين لحظه عمر دست از پژوهش برنداشت . در سايه همين پشتكار بود كه وى بيش از دويست مقاله و كتاب از خود بجاى گذاشت .\r\nمينورسكى به زبان‌هاى روسى ، فرانسه ، انگليسى ، فارسى ، آلمانى ، تركى و حتى ارمنى و گرجى تسلط داشت و اما بيشتر مطالب خود را به فرانسه و انگليسى نگاشت . همانطوريكه در پيش گفته شد وى تأليفات زيادى دارد كه از آن جمله‌اند :\r\n1 . كتاب مربوط به « اهل حق » در سال 1922 ميلادى به زبان فرانسه .\r\n2 . تاريخچه نادر شاه ( ترجمه رشيد ياسمى ) .\r\n3 . سازمان ادارى حكومت صفوى ، با تحقيقات و حواشى و تعليقات بر تذكره الملوك . ( ترجمه مسعود رجب‌نيا ) .\r\n4 . تصحيح حدود العالم\r\n5 . سفرنامه ابو دلف\r\n\r\n\r\n","description":"","footnote":"\r\n*  Schoo Of Oriental And African Studies \r\n","page_name":" 8 ","page_number":8},
  {"content":"\r\n\r\n6 . لرستان و لرها به زبان فرانسه ( در دايرة المعارف اسلام چاپ ليدن ) .\r\nپروفسور مينورسكى در بيست و پنجم ماه مارس سال 1966 ميلادى ( برابر با پنجم فروردين ماه 1345 خورشيدى ) ديده از جهان فرو بست .\r\nمترجم\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nفهرست مندرجات\r\nپيشگفتار\r\nزندگىنامه مينورسكى\r\n1 . لرستان\r\n2 . لرستان در عهد باستان\r\n3 . اقتصاد\r\n4 . وجه تسميه لرها\r\n5 . لرها از نظر قوم‌شناسى\r\n6 . مذهب\r\n7 . زبان\r\n8 . ادبيات\r\n9 . تاريخ\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nلرستان\r\nلرستان سرزمين قوم لر در جنوب غربى ايران قرار دارد و در عهد مغول تحت عنوان لر بزرگ و لر كوچك شناخته ميشد . اما از زمان صفويه به بعد منطقه لر بزرگ به بختيارى و كهكيلويه موسوم گرديد . از اوايل قرن هيجدهم اتحاديه ممسنى ناحيه شولستان را به تصرف خود درآورد و در نتيجه سومين منطقه لرنشين بين كهكيلويه و شيراز بوجود آمد . منطقه لر كوچك نيز از قرن شانزدهم ( ميلادى ) به بعد به لرستان معروف گرديد و براى احتراز از اشتباه آنجا را لرستان فيلى خواندند . لرستان فيلى در قرن نوزدهم 1 به دو منطقه پشتكوه و پيشكوه تقسيم شد . حد ميان دو منطقه كبيركوه است 2 . امروزه لرستان در اصطلاح فقط شامل پيشكوه است و پشتكوه را سرزمين فيلىها مىنامند 3 .\r\nمناطق ممسنى و كهكيلويه اكنون جزو استان فارس بشمار مىآيد 4 و مركز ممسنىها فهليان است . منطقه كهكيلويه ( كوه جيلويه يا كوه گلو ) از ناحيه باشت واقع در غرب فهليان تا بهبهان امتداد دارد و شهر بهبهان مركز عمده طوايف كهكيلويه است .\r\nطوايف لر منطقه كهكيلويه حتى تا كناره‌هاى خليج فارس پراكنده هستند . تاكنون منطقه كهكيلويه و منطقه‌اى كه بين كهكيلويه و بختيارى است بطور شايسته مورد بررسى قرار نگرفته است . رودهاى عمده كهكيلويه عبارت است از آب شيرين كه از بهم پيوستن رود خيرآباد و رود زهره تشكيل يافته و مسير آن در قسمت سفلى از طريق زيدان و هنديان و آب كردستان ( يا جراحى ) امتداد مىيابد .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nدر مسير بعدى يك شاخه از آن به كارون مىپيوندد و شاخهء ديگر به طرف دورك روان مىشود ( براى اطلاع بيشتر ر ك : فارسنامه ناصرى تأليف حسن فسائى چاپ تهران 1313 و سفرنامه‌هاى  Haussknecht Stocqueler  همچنين نوشته‌هاى ولز ، هرتسفلد ، براى اطلاعات عمومى ر ك : جلد اول ص 251 و 289 و جلد دوم ص 327 و 398 از كتاب دوبد (  De Bode  ) .\r\nسرزمين بختيارى از چهارمحال ( غرب اصفهان ) تا شوشتر گسترش مىيابد و از طرف جنوب به كهكيلويه ، از شمال به سرحد شمالى لرستان ( اشترانكوه ) محدود است . ولى بختياريها در فريدن - بروجرد ، بربرود جاپلق و نواحى اطراف بروجرد سكونت دارند ( پيش از سال 1840 محمد تقى خان چهارلنگ در نواحى بروجرد تعداد زيادى روستا خريده بود ) . بطور كلى سرزمين بختيارى شامل منطقه بين قسمت سفلى حوضهء زاينده‌رود و رود كارون ( تا بالاى شوشتر ) است . نوشته‌هاى كسانى چون لايارد 5 ، سوير 6 ، خانم بيشاپ 7 ، لرد كرزن 8 و ديگران اطلاعات دقيقى راجع به پيرامون اين منطقه دربر دارد . در مركز بختيارى كوهرنگ به ارتفاع 12800 پا قرار دارد كه آبريز بين خليج فارس و قسمت مركزى فلات ايران را تشكيل ميدهد ( بعيد نيست اين كوه اسم خود را از واژهء مغولى « كورن » كه معنى اردوگاه را ميدهد گرفته باشد ) . سرزمين بختيارى بوسيلهء رود دز از لرستان جدا مىشود .\r\nلرستان ( پيشكوه ) محدود است از مشرق به آب دز ، از شمال به سلسله كوههاى چهل نابالغان و كوه گرو ( كه لرستان را از نهاوند و سيلاخور جدا مىكند ) از جنوب به رود كرخه ( صيمره ) و پشتكوه و از شمال غربى به هرسين ( در استان كرمانشاه ) .\r\n( كرخه يا صيمره بزرگترين رود در لرستان است كه از پيوستن چند رود بوجود آمده است ) . يكى از رودهاى فرعى كه از سوى چپ به كرخه ميريزد رود كشكان است ( راولينسون آن را كشكن ناميده است ) كه از دو شاخهء شمالى و جنوبى تشكيل شده است .\r\nسرچشمهء شاخه شمالى هرو - الشتر و خاوه است . شاخهء جنوبى بوسيله كوه يافته از شاخهء شمالى گسسته از ميان شهر خرم‌آباد مىگذرد ( و به همين نام خوانده مىشود ) . پيوستن دو شاخهء شمالى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nو جنوبى در نزديكى تنگ كلهر رود كشكان را تشكيل مىدهد كه بستر آن به سوى جنوب غربى است . در فاصله‌اى دور تر در نزديكى افرينه آب‌هاى كوگان ، و طائى كه از كوه هفتاد پهلو ( هشتاد پهلو ) و سراشيبى قسمت شمالى كوه گرد سرچشمه ميگيرند به كشكان مىپيوندند . اندكى پائين‌تر ماديان رود نيز از سوى غرب به كشكان مىريزد و سرانجام اين رود در محل پل گاميشو به كرخه مىپيوندد .\r\nبه غير از رود كشكان رودهاى فرعى كوچكترى در مشرق پل گاميشو به كرخه ميريزد كه عبارتند از آب تنك فنى ، آب للم و آب زال .\r\nآب زال كه شاخهء آن آب اناركى ( ؟ ) است از كوه گرد سرچشمه ميگيرد .\r\nآگاهى ما از كناره راست رود دز بسيار اندك است . بالارود و قيرآب كه سرچشمه آنها در فاصله نسبتا زياد در سمت شمال قرار دارد در غرب رود در جريان هستند . آب بالارود در فاصله بين دزفول و شوش به رود دز ميريزد . رود كول آب ( ؟ ) كه از منگره سرچشمه ميگيرد به علت قله‌هاى بلندى كه چونان باروئى دو سوى آن را فرو گرفته باعث شده كه حوضه رود بالارود از رود زال جدا شود . دشت صحراى لوركه در شمال دزفول و در جنوب قيرآب قرار دارد در قديم كاملا پارياب بوده است . در قيرآب دو چشمهء نفت وجود دارد كه از ديرباز ساكنان آنجا با آن آشنائى داشته‌اند .\r\nاحتمالا قيرآب همان محلى است كه داريوش دسته‌اى از يونانيان را در آنجا اسكان داده بود ( ر ك : ريتر 9 جلد نهم ص 201 ) .\r\nدر قسمت داخلى لرستان سلسله كوههائى وجود دارد كه از سوى شمال غربى به جنوب شرقى امتداد يافته‌اند ( جهت اين كوهها با ساير كوههاى ايران يكسان است ) . اين كوهها در امتداد هم است و ارتفاع برخى از آنها تا 9000 پا مىرسد .\r\n\r\nلرستان در روزگار باستان\r\nمناطقى كه امروزه لرها در آن بسر مىبرند مدتها پيش از كوچ ايرانيان مسكون بوده است 10 . اين مناطق دور از دسترس آشورىها و بيشتر زير نفوذ ايلاميان بوده است . در شوش كه\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nتقريبا در گذرگاه كوههاى لر كوچك ( لرستان فعلى ) قرار دارد آثارى بدست آمده كه نشان ميدهد اين شهر در حدود 3000 سال پيش از ميلاد آبادان بوده است . خالصترين آثارى كه از فرهنگ محلى بجا مانده بيشتر در جنوب شرقى اين منطقه است . همانطور كه اتابكان لر بزرگ ، ايذه ( مالمير ) را به پايتختى خود انتخاب كرده بودند يقينا در كهن‌ترين روزگاران فرمانروايان لرستان يعنى پادشاهان اياپير 11 ( يا هيپريتى ؟ ) صرفنظر از ارتباطى كه با شوش داشتند ، دست كم جلگه رود كارون را زير نفو گرفته بودند . آثار باستانى مالمير كه شامل كتيبه و حجارى است مربوط به تمدن بوميان اين سرزمين يعنى ايلاميان است و ربطى به ساميها ندارد .\r\n( ر ك : دوبد ، لايارد ، ژاكويه ، هوسنيك 12 ( ص 132 - 143 از كتاب مأموريت به ايران - تأليف دومرگان ) .\r\nاكتشافات اخير هرتسفلد 13 در منطقه ممسنى شامل حجارى و لوحه‌هاى گلى ، داراى نوشتهء ايلامى مربوط به 1000 تا 1500 سال قبل از ميلاد است . اين نشانه‌ها روشنگر آنست كه تا چه حد ايلاميان در دل كوههاى لرستان نفوذ داشته‌اند . كهكيلويه كه بين سوزيان و پارس قرار دارد ممكن است همان منطقه ناشناخته انشان باشد كه نياكان كوروش بزرگ از آنجا برخاستند 14 .\r\nدر منطقه باستانى جلگه كارون سفلى چندين جاى باستانى مانند سوسن ، لردگان ، و تپه‌هاى سلم ، تور و ايرج وجود دارد كه بقول لايارد و سوير هنوز ناشناخته مانده‌اند . بنا بروايت سوير آثار باستانى در قسمتهاى مرتفع بختيارى ناياب است .\r\nدر منطقه پيشكوه ( لرستان فعلى ) بجز غار ( ميديان 15 ) در محل سدران واقع در ميان خرم‌آباد و منگره ، آثار چشمگير ساختمان‌هاى باستانى يافت نشده است 16 . نخستين ساكنان لرستان كاسىها بودند كه بابل را فتح كرده ميان سالهاى 1750 تا 1650 پيش از ميلاد بر آن سرزمين حكومت مىكرده‌اند 17 .\r\nهخامنشيان هنگام گذر از راه همدان - بابل كه از قلمرو كاستيها ميگذشت ناگزير بودند به كاستيها باج بپردازند . اين كوه‌نشينان بطور موقت بدست اسكندر سركوب شدند . بنا به گفته راولينسون (  Rawlinson  انتىگون 18 در تعقيب ايومنس 19 از قلب\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nخاك كاستىها يعنى از راه پل تنگ ، كيالان و خرم‌آباد گذشت .\r\nكاستىها كه احتمالا متمايز از خوزها هستند داراى زبانى بوده‌اند كه با زبان همسايگانشان تفاوت داشته ، ولى در گويش آنها به نام‌هاى خاصى برميخوريم كه از زبان هند و اروپائى گرفته شده است 20 . احتمالا نام رود كشكان 21 از نام واژهء كاسو ( كاسيت ) برگرفته شده است .\r\nقسمت شمالى لرستان احتمالا تا حدى با سرزمين اليپى كه آشوريها بارها از آن نام برده‌اند پيوستگى داشته است . سرزمينى كه تحت نفوذ مادها قرار داشته شامل استان كرمانشاه مىباشد 22 .\r\nهمچنين اطلاعات ما درباره  Matinvo  مردمى كه سرزمينشان بين ارمنستان و سوسيان قرار داشته و هرودت نيز از آنها نام برده است بسيار ناچيز است . در اينجا بايستى توجه داشته باشيم كه ويژگىهاى گوناگون قومى در مراحل مختلف كوچ ايرانيان ( به لرستان ) از بين رفته است . مثلا در شمال شرقى بختيارى به ناحيه‌اى برميخوريم كه آن را فريدن خوانند كه اين خود يادبودى نشان از طايفه مادى پرى تكنوى مىباشد ( هرودت فصل اول ص 110 ) .\r\nفراگيرندگى و گسترش فرهنگ ايرانى در منطقه لرستان يقينا هنگام تشكيل امپراطورىهاى بزرگ مانند هخامنشيان ، مقدونيان ، سلوكيان ، اشكانيان و سرانجام در زمان ساسانيان با شتاب بيشترى صورت گرفته است . آثار بسيار از شهرهاى زمان ساسانى در دره كرخه وجود دارد . ولى بسيارى از اين بناها را بوميان به اتابكان لرستان كه يقينا آنها را بازسازى كرده بودند نسبت مىدهند . آثار برجسته‌اى از پل‌ها و راههائى كه هنوز در قسمت بالاى رودخانه سوسيانا ( ؟ ) برجاى مانده حاكى از يك شيوهء معمارى بسيار پيچيده است ( ر ك : به تصاوير در كتاب مطالعات جغرافيائى ص 374 - 360 و همچنين كتاب مطالعات باستانشناسى بقلم دومرگان - چاپ پاريس 1897 - 1896 ) . آثار راه‌هاى سنگفرش گذرگاه‌هائى كه در دل كوه بريده شده است ، در تنگ سروك 23 ( بين اصفهان و مالمير ) هنوز وجود دارد . آثار اين جاده در نزديكى حجارىهائى كه مربوط به زمان ساسانيان است به چشم مىخورد . ( ر ك : جاده‌هاى اتابكان ص 82 بقلم دوبد ) بنا بروايت راولينسون ( ص 93 ) بين دزفول و\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nقيرآب نيز آثارى از يك راه وجود دارد ، و چريكو در ( ص 221 - 216 ) كتاب خود كه جاده خسرو نام دارد به آثار راه‌ها در دشت خاوه 24 اشاره كرده است . از آن جائى كه ساكنين جلگه خوزستان تا اواخر قرن چهاردهم هجرى ( قرن دهم ميلادى ) هنوز زبان خوزى را فراموش نكرده بودند ( ر ك : مقدسى ص 418 ) بعيد نيست كه گروههائى از اين قوم بستانى در قسمتهاى دورافتادهء مناطق كوهستانى لرستان يافت شوند . لرها ويژگى فرهنگ كنونى خود را فقط در زمان حكمرانى اتابكان بهم زده‌اند 25 .\r\nاطلاعاتى كه جغرافىدانان عرب درباره لرستان بر جاى نهاده‌اند بسيار مختصر است ولى با اين حال وضع راه‌هاى اين منطقه را به وضوح توصيف كرده‌اند . براى كسب اطلاع راجع به جاده‌هاى بين دشت ارژن به شيراز و دشت ارژن به منطقه سميرم به كتاب ايران تأليف شوارتز ( به ص 180 - 173 و ص 190 بنگريد ) . و اما پيرامون راه بين خوزستان و اصفهان ابن خرداد به ( ص 75 ) و مقدسى ( ص 40 ) اطلاعات جامعى بدست مىدهند .\r\nدر مورد جاده خوزستان به منطقه كوهستانى لرستان استخرى ص 196 مينويسد : از لور 26 تا شاپور خواست 27 30 فرسنگ ، از شاپور خواست به لشتر ( اشتر ) 12 فرسنگ ، از لشتر تا نهاوند 10 فرسنگ ( اين جاده بايد همان باشد كه در قسمت سفلاى بالارود ادامه داشته است ) . با توصيفى كه مقدسى در ص 401 از اين جاده نموده است نكات مبهم مربوط به آن را تا حدى روشن كرده است . وى به ترتيب هشت منزلگاه را بشرح زير نام برده است :\r\nاز كرج - فروند داركان - خروز ( بدون شك منظورش هرو است كه در شمال خرم‌آباد است ) شاپور خواست ( خرم‌آباد ) - كركوش ؟ - ال خان - از مانان واللور . همچنين بطوريكه از كتاب مقدسى برميآيد ( ص 480 ) جاده ديگرى در امتداد آب دز وجود داشته است . چنان كه مىگويد از اللور به دز دو منزلگاه از آنجا به رايگان يك منزل و از آنجا به گلپايگان چهل فرسنگ است كه از سرزمينى نامسكون عبور مينمايد .\r\nآثار برخى از شهرهاى باستانى در لرستان چنين است :\r\n1 - شهر اللور كه در حدود دو فرسنگى شمال دزفول واقع\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبوده است .\r\n2 - كنزت انداميش كه محل آن را ميتوان در صحراى لور در نزديكى صالح‌آباد ( انديمشك ) جستجو كرد .\r\n3 - شهر لشتر كه اكنون آثارى از آن بجا نمانده است و بدون شك در الشتر قرار داشته است .\r\n4 - شاپور خواست كه به يقين در محل كنونى خرم‌آباد بوده است . يافتن جاى شهر شاپور خواست براى اطلاع از حوادثى كه در قرن پنجم هجرى ( برابر با قرن سيزدهم ميلادى ) روى داده مهم است ( ر ك ابن اثير جلد نهم ص 89 و 148 و تاريخ گزيده ص 557 ) . راولينسون معتقد است كه شاپور خواست در محل كنونى خرم‌آباد قرار داشته است ( ر ك . لسترنج جغرافياى تاريخى سرزمين - هاى خلافت شرقى ص 202 و 668 ) . شواهدى كه استخرى ميدهد بعلاوه صفحات 70 و 176 مقدسى ، هر دو نظريه راولينسون را مبنى بر اينكه شهر شاپور خواست همان خرم‌آباد است تأييد مىكند ( اين مطلب بر خلاف نظريه لسترنج است ) . تغيير محل و يا تغيير نام شاپور خواست به يقين در قرن سيزدهم ميلادى صورت گرفته است ( نقل از شوارتز ) . زيرا مؤلف نزهة القلوب ( تأليف در سال 740 هجرى 1340 ميلادى ) هنگامى كه شهرهاى لر كوچك را برشمرده از شاپور خواست نام نمىبرد و براى نخستين بار از خرم‌آباد نام مىبرد و مىنويسد شهرى است ويران .\r\nاحتمالا ولايت مانرود زادگاه اتابكان لر در نزديكى خرم‌آباد قرار داشته است . محل مانرود را بايستى در شمال شهر اللور در نزديكى منگره جستجو كرد . سمها كه در تاريخ گزيده ( ص 548 ) ذكر شده در مانرود قرار داشته و قلعه دز سيا بايستى همان قلعه دز باشد كه در مدخل منگره قرار داشته و در سال 1895 ميلادى بدست والى پشتكوه ويران شده است 28 . و بالاخره دژى در گريت سرزمين طايفه پاپى وجود داشته و مؤلف تاريخ گزيده در صفحات 549 و 552 از آن نام برده است .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nاقتصاد\r\nبجز قسمتى از منطقهء بختيارى در نزديكى اصفهان كه داراى روستاهاى زياد است ، اصولا ساير مناطق لرنشين بوسيله طوايفى كه زندگى عشايرى يا نيمه عشايرى دارند مسكون است 29 و صادرات عمده آنها همان فراورده‌هاى دامى است . سرزمين لرها از نظر معادن بسيار غنى است ، بخصوص نفت به حد وفور در اين منطقه يافت مىشود . ميدان نفتون كه متعلق به شركت نفت انگليس 30 و ايران است در مركز منطقه بختيارى قرار دارد ( بين شوشتر و مالمير ) . اين شركت امتياز بهره‌بردارى از زمينهاى نفت‌خيز جنوب ايران را دارد و علاوه بر آن مدعى است كه كهكيلويه نيز در محدودهء فعاليت آن قرار دارد ، بنابراين دست‌اندركار تدارك بهره‌بردارى در اين منطقه نيز مىباشد 31 .\r\nاز آنجائى كه مناطق لرنشين در عهد باستان بر سر راههائى كه مراكز مهم امپراطورى ايران را بهم مىپيوست قرار داشته ، لرها نقش بسيار مهمى را ايفاء ميكردند . قسمت جنوب منطقهء لرنشين يعنى كهكيلويه ممكن است در آينده به صورت يك مركز ارتباطى راه‌آهن و راه هوائى ميان ايران - بين النهرين و هندوستان درآيد . سرزمين بختيارى اكنون راه كاروان‌رو دارد كه خوزستان را به اصفهان متصل مىكند ، اين جاده بوسيله برادران لينج اداره مىشود 32 . و بالاخره شاهراه سرتاسرى هم كه خليج‌فارس ( محمره 33 يا خورموسى ) را به تهران و درياى خزر وصل مىكند از خاك لرستان مىگذرد . قبل از جنگ جهانى 1914 نقشه‌بردارى راه‌آهن از بندر محمره دزفول - خرم‌آباد بوسيله سنديكاى راه‌آهن ايران شروع شد 34 ولى با روى كار آمدن سلسله جديد ، دولت پيشنهاد كرده است كه ساختن خط آهن سرتاسرى را به عهده گيرد 35 .\r\n\r\nتيره‌لر ( لرها )\r\nلرها تيره‌اى ايرانى هستند كه در جنوب غربى ايران بسر مىبرند و به چهار شعبه لرهاى خاص 36 ( ساكنين لرستان فعلى و\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nپشتكوه ) ، ممسنى ، كهكيلويه و بختيارى تقسيم ميشوند 37 . مانند اكراد ، وجه مشترك بين لرها زبان آنهاست . صفت اختصاصى گويش لرى بيانگر آنست كه اين منطقه اصولا تحت تأثير ايرانيان پارسى ( زبان ) قرار گرفته است نه مادها 38 .\r\nاقوام بومى كه پيش از آمدن آرياها در اين سرزمين ميزيسته يا هنگام كوچ ايرانيان از ميان رفته‌اند و يا اينكه ايرانى شده‌اند .\r\n\r\nوجه تسميه لرها\r\nتاريخ گزيده اسم لرها را به محلى موسوم به لور واقع در گردنه مانرود نسبت ميدهد . شايد علل نسبت دادن لرها به اين محل مربوط به خاطره شهر اللور باشد كه جغرافيادانان عرب درباره آن صحبت كرده‌اند و امروز نيز نام صحراى لور ( واقع در شمال دزفول ) هنوز زنده است . چند محل ديگر نيز يافت مىشود كه نام آنها متشابه با « لور » مىباشد از آن جمله است « لير » محلى واقع در ناحيه جنديشاپور و ليراوى واقع در كهكيلويه ( ر ك : ص 666 از كتاب  Persien  بقلم شوارتز  Schwarz  ) كلمه لير ممكن است همان كلمه لور باشد ، چنان كه در زبان لرى پول به پيل تبديل مىشود .\r\nهمچنين ياقوت از محلى بنام لردجان ( اكنون لردگان ) نام برده است . بگفته استخرى لردگان پايتخت بخش سردان  Sardon  مىباشد كه بين كهكيلويه و بختيارى واقع است . و بالاخره در صيمره محلى است بنام لورت يالرت .\r\nمسعودى ضمن آنكه فهرست طوايف كرد را ذكر نموده است از طوايف لريه نام برده است ( احتمال دارد منظورش از لرها وابسته به شهر لور باشد ) . در قرن سيزدهم ميلادى ياقوت حموى با آنكه از لرها صحبت مىكند كلمه اكراد را به كار برده است . چنان كه ميگويد اكراد قبايلى هستند كه در كوههاى بين خوزستان و اصفهان زندگى ميكنند و محل اين قبايل را بلاداللور يا لرستان مينامند .\r\nاين حقايق نشان‌دهنده مراحل تكوينى اصطلاح جغرافيائى لرستان است كه شايد مربوط بدوران پيش از ورود ايرانيان به اين منطقه بوده كه سرانجام منتهى به يك گروه قومى شده است . از\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nطرفى اگر بخواهيم اصطلاح « لر » را مشتق از كلمات ايرانى بدانيم ميتوان گفت اصطلاح لر مأخوذ از لهراسب است ( اين نظريه پيش‌تر بوسيله دوبد  De Bode  پيشنهاد شده است ) .\r\nيوستى در كتاب خود نامنامهء ايرانى  Iranisches Nomenbuch  اظهار ميدارد كلمه « لر » را مىتوان بعنوان به  Rudhra  يعنى قرمز نسبت داد شايد محلى را كه ياقوت رور  Rur  ناميده است از همان  Rudhra  مشتق شده باشد . از طرفى در تاريخ گزيده آمده است كه « لور » همان « لير » است كه در زبان لرى به كوهستانهاى پوشيده از جنگل اطلاق مىشود .\r\n\r\nلرها از نظر قوم‌شناسى\r\nزبان‌شناسان لرها را به منطقه فارس مربوط ميدانند و حال آنكه روايات محلى 39 لرهاى اصلى را قبايلى مىداند كه از مانرود آمده‌اند . بنا بگفتهء مؤلف تاريخ گزيده ( ص 539 و 547 ) در ولايت مانرود دهكده‌اى است كه آن را كرد خوانند و در آن حدود بندى وجود دارد كه آن را به زبان لرى كول نامند و در آن بند موضعى است كه آن را لر خوانند ، و چون اصل ايشان از آن موضع برخاسته است بدان سبب ايشان را لر گفته‌اند . كلمه مانرود شباهت زيادى به ماديان رود دارد ( بقول ژوكوفسكى 40 ( ص 158 ) كلمه ماديان در زبان لرى به صورت مان و يامون 41 به كار برده مىشود ) . بهرحال با ملاحظه بعضى از رويدادهاى تاريخى مىتوان محل ماديان رود را در نزديكى منگره جستجو كرد . مؤلف تاريخ گزيده ( ص 158 ) از محلى بين مانرود 42 - سمها  Samha  و منگره 43 نام‌برده و مىنويسد كه قبيله‌هاى گوره  Guruh  مستقر در كول مانرود بعدها باسم مناطقى كه در آنجا سكونت يافتند معروف شده‌اند مانند قبيله جنگروى ( مربوط به محل چنگروى ) و قبيله اترى  Utari  مربوط به محل ازترى  Aztari  . در ضمن لازم بيادآورى است كه خانواده حاكم اتابك لرستان ( لر كوچك ) از همين قبيله جنگروى بوده است .\r\nبعضى از اسامى طوايف امروزى با فهرستى كه در تاريخ\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nگزيده آمده است مطابقت دارند مانند منگره ، اناركى ، وجودكى و بالاخره تاريخ گزيده از چهار قبيله بنامهاى ساهى ( سامى ) ، ارسان ( اسبان - ائسان ) و بيهى نام برده و يادآور شده است كه اين قبايل با آنكه به زبان لرى صحبت مىكنند لر نيستند .\r\nدر حدود سال 500 ه . ق . ( برابر 1106 ميلادى ) بين صد تا چهارصد خانوار فضلاوى كرد از سوريه به ايران مهاجرت كرده و از جانب شمال ( از طرف اشترانكوه ) بمنطقه لرستان وارد شدند و در قلمرو خورشيديها 44 مستقر شدند ( نقل از نزهة القلوب ص 70 ) . در اوايل قرن هفتم ه . ق . ( برابر با قرن سيزدهم ميلادى ) طوايف ديگرى به سرزمين هزار اسب اتابك لر بزرگ روى آوردند كه در ميان آنها عده‌اى طوايف عرب مانند عقيلى ، ( در پائين شوشتر محلى به اين نام وجود دارد ) هاشمى و بيست و هشت قبيله ديگر ( متفرقه ) وجود داشتند كه در ميان آنها بنامهاى بختيارى ( مختارى ) ، جوانكى ( مراسلى ) گوتوند ( در نزديكى شوشتر محلى اباين نام وجود دارد ) ، جاكى ، ليراوى ، مماستى ( ممسنى ؟ ) و غيره برمىخوريم . بنابروايت شرفنامه تمام اين طوايف از سوريه به ايران آمده‌اند . با هجوم اين طوايف به خاك لر بزرگ ، يقينا دگرگونى بزرگى در چگونگى وضع مردم اين سرزمين بوجود آمده است . احتمال دارد كه اين طوايف كرد بوده‌اند ، چنان كه ابن بطوطه در قرن چهاردهم ميلادى در حين مسافرت به طرف پايتخت لر بزرگ وقتى از رامهرمز و بهبهان عبور ميكرد به بازماندگان اين طوايف مهاجر برخورد نموده است . مدتها يك دهكده كرد در كنار رود جراحى قرار داشته است . شهاب الدين العمرى اظهار داشته است كه لرها در سوريه و مصر يافت مىشده‌اند . و مىگويد صلاح الدين ايوبى ( 589 - 563 ) از چالاكى و زبردستى آنها در بالا رفتن از صخره‌هاى سرسخت بوحشت افتاد و دستور قتل عام آنها را صادر كرد . اين روايت شايد علل آمدن طوايف مهاجر يا برگشت آنها را به لرستان تا حدى روشن كند 45 .\r\nقسمت جنوبى لر كوچك بخصوص دره كرخه نيز در معرض نفوذ اكراد قرار داشته است ، چنان كه در شمال شوش درختى وجود دارد موسوم به داربابو ، كه يادآور نام تيره بابو از طايفه جوزكان كرد\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمىباشد ، كه در تاريخ حسنويه از آنها ياد شده است ( نقل از ابن اثير ص 146 و 219 ) . لر كوچك همچنين مورد تهاجم تركها و مغولان قرار گرفته است ( براى مثال جنگهاى اتابك لر كوچك بر عليه تركان بيات ( بهارلو ؟ ) و « ايوا » را مىتوان ذكر كرد ) .\r\nدر زمان صفويه طوايف ترك از جانب كهگيلويه وارد لرستان شدند . همچنين دسته‌هائى از ارامنه و گرجيها در شمال بختيارى مستقر گرديدند . راجع به تغيير مكان طوايف در زمان افشاريه ، زنديه و قاجاريه بعدا صحبت خواهد شد . بهرحال در قرن نوزدهم بتدريج موقعيت منطقه لرستان به حالت ثبات درآمده است . اسامى ايلات و طوايف لر را اكنون به خوبى ميدانيم و فهرست اين طوايف از سال 1836 ميلادى ببعد موجود است ، تعداد جمعيت لرها بنا به روايت لرد كرزن ( جلد دوم ص 274 ) در سال 1881 ميلادى بالغ بر 421000 نفر بوده است ، كه از اين عده 170000 نفر بختيارى ، 41000 كهگيلويه‌اى ، 210000 لر فيلى بوده‌اند 46 .\r\nطبق آمارى كه رابينو 47 در سال 1904 ميلادى تهيه كرده است جمعيت لر كوچك بدين قرار بوده است : پشتكوه تعداد 31650 خانوار ( 130000 نفر ) ، پيشكوه 10000 خانوار ( 50000 نفر ) بوده است . ولى اين ارقام خيلى ناچيز به نظر ميرسد ( رابينو هم تعداد را كمتر از آنچه بوده‌اند ذكر كرده است ) ( اكنون بطور خلاصه به گروههاى چهارگانه لر اشاره ميكنيم ) .\r\n\r\nالف - ممسنىها :\r\nگروه ممسنى شامل چهار طايفه بنامهاى بكش ، جاويد ، دشمن - زيارى و رستم مىباشد ( ر ك : مقاله مربوط به شول ) .\r\n\r\nب - لرهاى كهگيلويه :\r\nطوايف كهگيلويه از سه طايفه بزرگ آقاجرى ، باوى و جاكى تشكيل شده‌اند .\r\nآقاجرى ( نام يك طايفه قديمى ترك از آغاجارى است ) شامل نه قبيله بوده است كه چهار قبيله آن يعنى افشار ، بيگدلى ، چغاتائى و قره‌بگلو ترك ميباشند ( احتمالا اينها باقيمانده شاهسونها هستند\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nكه در زمان صفويه زير نظر حكومت كهگيلويه تشكيل شده بودند ) پنجمين قبيله تيلكوهى است كه نام خود را از ناحيه‌اى در كردستان گرفته است .\r\nباوى دومين طايفه از طوايف كهگيلويه است . ا . مان  O . Mann  يادآور شده است يك طايفه عرب در نزديكى اهواز به همين نام وجود دارد . اما از طرفى در جنوب خرم‌آباد كوهى به اين اسم وجود دارد 48 . سومين طايفه كهگيلويه جاكى است . اين طايفه صرفا لر مىباشد كه به دو قسمت يعنى چهاربنچه وليراوى تقسيم شده و هر قسمت بنوبه خود به شعبات كوچكترى تقسيم ميشوند .\r\n\r\nج - طوايف بختيارى :\r\nبطوريكه ساوير  Sawyer  در سال 1894 اظهار داشته ، منطقه بختيارى بطور كامل مورد بررسى قرار گرفته و نقشه آن بمقياس هشت پا در يك اينچ تهيه شده و تقريبا محل سكونت اكثر طوايف مورد بازديد قرار گرفته و اطلاعات لازم دربارهء آنها جمع‌آورى شده است . با اين حال بجز فهرستى كه لردكرزن در سال 1890 فراهم كرده است تاكنون اطلاعات ديگرى بما نرسيده است .\r\nبختياريها اصولا به دو قسمت يعنى چهارلنگ و هفت‌لنگ تقسيم ميشوند . از اين دو قسمت هفت‌لنگها نيرومندترند ( چهارلنگ قبلا در قسمت جنوب قرار داشت اكنون بين بروجرد و گلپايگان مستقر است . )\r\n\r\nد - طوايف لرستان :\r\nطوايف عمده لرستان عبارتند از طوايف بالاگريوه ، طرهان ، دلفان و سلسله . طوايف بالاگريوه شامل لرهاى اصيل است كه داراى شعبات مهمى از قبيل ديركوند و سگوند 49 مىباشند . احتمالا ديركوندها 50 هسته اصلى قوم لر بشمار مىروند كه رؤساى خود را مير مىنامند 51 . بر خلاف كردها رؤسا اعضاء طايفه را به صورت ارث بين خود تقسيم مىكنند . لرها بخصوص طوايف بالاگريوه داراى روحيه دموكراسى هستند و قدرت خانها بستگى به قيطولهاى « * »\r\n\r\n\r\n","description":"","footnote":"\r\n* قيطول : افراد محافظ خان . نگاه كنيد به بخش « زبان لرى » بند « ب » . در فرهنگ -\r\n","page_name":" 25 ","page_number":25},
  {"content":"\r\n\r\nآنها دارد . ولى اين قدرت تا حدى بوسيله رؤساى تيره‌ها ( توشمال ) محدود شده است و خوانين مجبورند تاحدى به خواسته‌هاى اين رؤساى كوچك سر تسليم فرود آورند . ( ادموندز آنها را كدخدايان ناهنجار ناميده است ) .\r\nاطلاعات قوم‌شناسى ( نژادشناسى ) دربارهء لرها بسيار ناچيز است 52 . در اين مورد مىتوان به يادداشتهاى دوهوسه ( 52 ) ( در سال 1859 فرماندهى يك فوج لر را به عهده داشت ) ، ودخانيكف 53 ، و دانيلو ( خيلى جزئى و سطحى ) رجوع كرد . دوهوسه مخصوصا به فشردگى جمجمه لرهاى لرستان اشاره كرده است ، از طرفى ادموندز به تفاوت بين لرها و لكها اشاره كرده و معتقد است كه لكها بلندتر بوده و داراى بينى عقابى مىباشند و از نظر كيفيت خالص‌تر هستند ، همچنين زنهاى آنها از زنان لر زيباترند 54 . رنگ موى لرها اغلب شاه بلوطى بوده و ريش پرپشت دارند . به‌طورى كه لرستان را معدن ريش مىنامند . به نظر نمىرسد زنان لر به اندازه زنان كرد از آزادى برخوردار باشند . در مورد زنان كرد ، ادموندز مىنويسد كه مشاهده نشده است در بين كردان زنى به رياست طايفه انتخاب شده باشد و حال آنكه همر 55 ( جلد دوم ص 239 ) از دو دختر جنگجوى 56 عليمردانخان والى لرستان كه در سال 1725 ميلادى نبرد مىكرده‌اند نام برده است . زندگى و آداب و رسوم بختياريها مورد ستايش كسانى مانند لايارد  Layad  خانم بيشاپ  Bishop  و كوپر  Copper  قرار گرفته است و حال آنكه اكثر مسافرين كه از لرستان عبور كرده‌اند شديدا لرهاى اين منطقه را مورد انتقاد قرار داده‌اند ( ر ك : به مقاله ادموندز در مجله جغرافيائى و سرلشگر داگلاس  Douglas  كه در سال 1904 بوسيله لرها زخمى شد 57 ) .\r\n\r\nمذهب\r\nاز زمان ساسانيان گروههائى از عيسويان و يهوديان در دهكده كرخه 58 مستقر شدند ( نقل از بنيامين 59 ) ، بعيد نيست اين گروهها از خود آثارى بجا گذاشته باشند . مطلب جالب داستان\r\n\r\n\r\n","description":"","footnote":"\r\nنامه‌ها به معنى دژ و حصار است .\r\n","page_name":" 26 ","page_number":26},
  {"content":"\r\n\r\nتغيير مذهب بختياريها و پذيرفتن دين عيسوى در زمان كنستانتين بزرگ است ( ر ك هانوى 60 جلد دوم ص 168 ) . در تاريخ جهانگشا آمده است كه در سال 650 فرقه اسمعيليه در گردگوه جاپائى باز كرده بودند و از طرفى حروفيان نيز در لرستان پيروانى داشته‌اند ، چنان كه يكى از مريدان فضل الله ( مؤسس فرقه حروفيه ) كه احمد لر نام داشت در سال 1427 ميلادى قصد جان سلطان شاهرخ را نموده بود 61 .\r\nدر زمان صفويه والى لر كوچك مدعى بود كه از نسل عباس فرزند على است كه قبر او در شيروان قرار دارد . راولينسون  Rawlinson  اظهار داشته كه تعاليم سرى و افراطى شيعى در سراسر لرستان گسترده است . اكثر لك‌ها پيرو اهل حق ( على اللهى ) مى - باشند . همچنين طوايف سگوند ، پاپى و بدرائى پيرو اين فرقه هستند 62 . به عقيده پيروان فرقه اهل حق ، لرستان صحنه فعاليتهاى سومين مرحله تجلى الهى است كه بابا خشين ناميده مىشود . يكى از پناهگاههاى ( مكانهاى مقدس ) مهم اين فرقه آرامگاه شاهزاده احمد 63 ( فرزند ادعائى موسى كاظم ) مىباشد كه در ناحيه كوس در نزديكى كوه بىاو ( در منطقه قلاوندها ) قرار دارد ، و سيدهائى از طايفه پاپى از آن مواظبت مىكنند 64 . اين سيدها عمامه قرمز بر سر دارند و خاطره خرميان را كه پرچم قرمز داشتند در ذهن انسان مجسم مىنمايند .\r\nلرها در گذشته اعتقاد راسخى به مذهب نداشتند تا جائى كه در اوايل قرن نوزدهم ميلادى شاهزاده محمد على ميرزا دولتشاه براى ارشاد آنها مجتهدينى به ميان قبايل فرستاده بود . به‌طوريكه رابينو ( ص 24 ) نوشته است تمام لرها و لكها پيرو مذهب شيعه ميباشند و اين درست بر خلاف آئين كردها است كه اهل سنت هستند .\r\n\r\nزبان لرى\r\nتا اوايل قرن بيستم اطلاعات ما راجع به گويش لرى محدود به هشتاد و هشت واژه بود كه بوسيله ريچ  Rich  جمع‌آورى شده\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبود . علاوه بر اين ، تعداد چهار بيت شعر از بختيارى بوسيله لايارد و در حدود سى واژه بوسيله هوتوم شيندلر .  Houtum Schindier  بر اين تعداد اضافه گشت . قبلا عقيده بر اين بود كه گويش لرى با گويش كردى بستگى نزديك دارد . اما مطالبى كه ژوكوفسكى  Zukowski  بين سالهاى 1883 - 1886 ميلادى جمع‌آورى كرده بود پس از مرگ وى ( متوفى 1918 ) بچاپ رسيد . ا . مان  O . Mann  به بررسى اين مطالب پرداخت و توانست به ثبوت برساند كه در واقع گويش لرى و كردى دو گويش جداگانه مىباشند . اين دانشمند نشان داده است كه گرچه قبايل كرد زبان در لرستان بسر مىبرند با اين حال گويش لرى كه بوسيله لرها صحبت مىشود بدون شك جزء گروه گويش‌هاى جنوب غرب ايران ( نظير گويش مردم فارس ) بوده و جدا از گويش‌هاى شمال غربى ( گويش كردى و گويش‌هاى مركزى ) مىباشد .\r\nگويش‌هاى لرى به دو دسته تقسيم مىشوند . گروه اول شامل گويش‌هاى لر بزرگ يعنى ممسنى ، كهكيلويه‌اى و بختيارى است و گروه دوم شامل گويش‌هاى لر كوچك است . گروه اول از نظر مقايسه با زبان فارسى شامل تعدادى تركيبات ويژه مىباشد .\r\nاز نظر آواشناسى ام  Am  در آخر كلمه تبديل به ام  Om  يا  Um  مى - شود ، مانند مىكنيم كه مىشود ميكنوم و يا آدم كه مىشود آدم . از ديگر ويژگىها اينست كه صداى واو ( و ) تبديل به يا « ى » مىشود مانند پول كه مىشود پيل . گاهى دال ( د ) كه در وسط كلمه واقع شده تبديل به ( اد ) مىشود مانند مىدهم كه مىشود ادهم . تركيب دو صداى خ - ت قلب به ( د ) مىشود مانند دختر كه مىشود ددر .\r\nهمچنين تركيب دو صداى ف - ت نيز تبديل به ت مىشود مانند رفت كه مىشود رهت ( رت ) . صداى خ در اول كلمه قلب به ح مىشود ( خانه - حانه ) . يكى ديگر از ويژگيهاى زبان لرى بختيارى اينستكه صداى ميم ( م ) قلب به واو ( و ) مىشود چنان كه جامه مى - شود جووه . گاهى شين ( ش ) تبديل به سين ( س ) مىشود مانند ايشان كه مىشود ايسان .\r\nفوق‌العاده جالب است كه مدتها پيش ، حمد الله مستوفى ( تاريخ گزيده ( ص 537 - 538 ) متوجه بعضى از اين ويژگيهاى\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nصوتى شده است و متذكر گرديده است كه گرچه واژه‌هاى عربى در زبان لرى فراوانند ولى اين زبان خالى از ويژگيهاى آوائى زبان عرب مانند خ - ش - ق - ف و ك مىباشد .\r\n\r\nالف - صرف و نحو :\r\nعلائم جمع در زبان لرى بختيارى عبارت از گل - يل و ال مىباشد . چنان كه « آنها » تبديل به آنگل مىشود . علائم حالت مفعولى نيز عبارتند از « ا » و « ن » كه بجاى « را » زبان فارسى به كار برده مىشوند . مثلا اين را گفت در زبان لرى بختيارى مىشود « يون گت » .\r\nبراى درست كردن زمان حال در زبان لرى بختيارى « ا » بجاى « مى » فارسى به كار برده مىشود . مانند مىخوريم كه در زبان لرى مىشود « اخوريم » . همچنين « ايمو » در زبان لرى بختيارى معادل « يم » كه علامت جمع در زبان فارسى است مىباشد . چنان كه مى - خوريم تبديل مىشود به اخوريمو . براى درست كردن فعل ماضى معلوم در زبان لرى ، مانند زبان فارسى ، ضماير شخصى به آن اضافه مىكنند كه البته اين با لهجه كردى و غالب لهجه‌هاى ديگر ايرانى ( منجمله لهجه فارسى ) كه در آنها فعل ماضى حالت انفعالى به خود مىگيرد مغايرت دارد . « * »\r\n\r\nب - لغت :\r\nدر زبان لرى ريشه افعال زمان گذشته و حال معمولا همان است كه در زبان فارسى است ولى در زبان لرى گاهى به ريشه افعال و لغاتى برخورد مىكنيم كه در زبان فارسى وجود ندارد مانند اونم يا وندنم ( انداختن ) ، تر واترم ( توانستن ) و تى يه ( چشم ) . بايد يادآور شد كه تعدادى واژه مغولى نيز در زبان لرى رخنه پيدا كرده است كه بعضى از آنها هنوز مورد استفاده هستند مانند توشمال ( رئيس قبيله ) كه از اصطلاح مغولى توشميل ( مأمور رسمى ) گرفته شده است ، و قيطول ( افراد محافظ خان ) و كرن يعنى اردوگاه يا منزلگاه .\r\n\r\n\r\n","description":"","footnote":"\r\n* مؤلف در بيان ساخت‌هاى دستورى دچار اشتباهاتى شده است ( مترجم )\r\n","page_name":" 29 ","page_number":29},
  {"content":"\r\n\r\nاما در مورد گروه دوم از لهجه‌هاى لرى يعنى لهجه لرهاى فيلى 65 لرستان كه مركز آن خرم‌آباد است و پشتكوه ( كه جزء استاندارى ايلام شده است ) بايد گفت كه اصولا چندان تفاوتى با زبان فارسى ندارند ( نقل از ا . مان ) در لرستان گروه زيادى به زبان كردى صحبت مىكنند مثلا در قسمت شمال طوايف لك بسر مى - برند كه به لهجه كردى صحبت مىكنند . طايفه مكى ( مرز بين كرمانشاه و لرستان هليلان و قسمتى از جنوب آن ) به لهجه‌اى از كردى جنوبى صحبت مىكنند ، كه شبيه به لهجه كلهرها است . و بالاخره در قسمت جنوبى پشتكوه كردهاى شوهان هستند كه به لهجه كردى كرمانجى حرف مىزنند . به طور كلى راجع به لهجه - شناسى در منطقه پشتكوه هنوز احتياج به مطالعه بيشتر داريم .\r\n\r\nادبيات\r\nطوايف لر مخصوصا بختياريها داراى ادبياتى پرمايه هستند شامل داستانها ، قطعات ، اشعار حماسى دربارهء قهرمانان ( نظير اشعار رزمى مربوط به محمد تقى خان چهارلنگ و حاج ايلخانى از خوانين هفت‌لنگ ) اشعار غنائى ، ترانه‌هاى مربوط به عروسى و بالاخره لالائى ( براى كودكان ) . اين قطعات ادبى معمولا زيبا و مملو از احساسات انسانى است ( نقل از مجموعه‌مان ، وژو - كوفسكى ) . ژوكوفسكى در ژانويه 1889 مقاله‌اى راجع به ادبيات ايرانى و بختيارى در مجله  Journal . Min . Nordan Prosweschc  بچاپ رساند لوريمر  E . O . Lorimer  نيز در سال 1919 كتابى تحت عنوان داستانهاى ايرانى  Persian Tales  در لندن بچاپ رساند كه از صفحه 197 تا 351 آن به ادبيات بختيارى اختصاص داده شده است .\r\nهمچنين شاعران لر نيز وجود دارند كه به سبك ادبى زمان خود شعر مىسرايند مانند حسينقلى خان ايلخانى ( هفت‌لنگ ) ( در سال 1882 ميلادى كشته شد ) ، نجما ممسنى ، دفترى ، فايز ( كه تا سال 1902 زنده بوده ) ايزدى ( متوفى 1905 ) ، و على اصغر خان نهاوندى . در سال 1314 كتاب معراج‌نامه بختيارى به قلم شيخ على اكبر معجم در تهران به چاپ رسيد . همچنين غزليات ملا زلفعلى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nكرونى بوسيله واى - مر  Y . Marr  در كتاب  P . 55 - 58  و  Comptes Rendus De L , acad . De L , u . R . S . S  ( ص 55 - 58 ) به چاپ رسيد 66 .\r\nبنا به روايت واى - مر تذكره شعراى بختيارى كه بوسيله عمان سامانى نوشته شده است در كتابخانه سردار فاتح موجود است .\r\nهمچنين تذكره ديگرى بوسيله احمدى بختيارى نوشته شده است « * » .\r\n\r\nتاريخ\r\nدر جنگ‌هائى كه در قرون اوليه هجرى ميان ايرانيان و اعراب رخ داد ، لرها مانند ساير طوايف فارس و خوزستان عليه اعراب وارد نبرد شدند و همبستگى خود را با سلسله‌هاى ايرانى مانند صفاريان ، آل‌بويه ، كاكويه و حسنويه كه در خوزستان ، اصفهان ، شيراز و همدان حكومت مىكردند مستحكم كردند .\r\nخلفاى عرب تصميم گرفتند كه شخصا در امور لرستان به خصوص لر كوچك دخالت كنند . در سال 323 هجرى سپاهيان آل‌بويه از لرستان يعنى از شوش ، شاپور خواست ( خرم‌آباد ) و كرج عبور كردند ، سكه‌هائى از آل‌بويه بدست آمده كه در ايذه ضرب شده است . از طرفى حسنويه كرد كه پايتخت آنها در سرماج ( جنوب بيستون ) قرار داشت نفوذ خود را تا دره كرخه گسترش داده بودند . در سال 400 هجرى ( برابر 1009 ميلادى ) خرم‌آباد را نيز محاصره كرده و جزء منطقه حكمرانى خود درآوردند . ( ر ك :\r\nابن اثير قسمت نهم ص 89 ، - تجارب الامم جلد دوم ص 291 و جلد سوم ص 451 ) . در سال 434 هجرى ( 1042 ميلادى ) گرشاسب كاكويه بر خرم‌آباد تسلط داشت و وقتى تركان سلجوقى اين شهر را محاصره كردند در برابر آنها شجاعانه جنگيد .\r\nشاخه‌اى از اين خاندان بعدا در شمال لرستان مستقر شد چنان كه قبل از سال 499 هجرى ( 1105 ميلادى ) خانواده زنگى برسق در شاپور خواست ( خرم‌آباد ) مستقر شد . همچنين قبل از سال 549\r\n\r\n\r\n","description":"","footnote":"\r\n* - اين تذكره كه عمان آن را مخزن الدرد ناميده در سال 1285 ه . تأليف شده است . قسمت‌هائى از آن به كوشش دبير اجلاس چالشترى در مجلهء ارمغان انتشار يافته و تقريبا همهء مطالب آن در كتاب تاريخچهء شعرا و عرفاى بختيارى تأليف ابو الفتح اوژن نقل شده است . ( مترجم )\r\n","page_name":" 31 ","page_number":31},
  {"content":"\r\n\r\n( برابر 1154 ميلادى ) حسام الدين الپاقوش در دژمكى واقع در كرخه اقامت گزيد . ( ر ك : راحة الصدور ص 285 ) . بين سالهاى 547 و 570 حسام الدين شوهلى كه ترك بود حاكم لرستان و قسمتى از خوزستان شد .\r\nسنگ‌نبشته خرم‌آباد كه گويا به خط كوفى نوشته شده و هنوز هم خوانده نشده 67 مربوط به تركان است ( ر ك : دوبد جلد دوم ص 298 ) راولينسون تصور ميكرد كه نام اتابك شجاع الدين را در آن تشخيص داده است ، ولى لردكرزن معتقد است كه تاريخ اين كتيبه مربوط به زمانى دور تر است . بهرحال تمام اقداماتى كه جهت سركوبى و مطيع كردن لرستانيها و يا تصرف قسمتى از سرزمين آنها صورت گرفت نه تنها با شكست روبرو شد بلكه كوچكترين تأثيرى در وضع عشاير اين سامان نبخشيد و سرانجام سلسله اتابكان لرستان تأسيس شد .\r\nمنابع و مآخذ عمده تاريخى كه حاوى مطالبى راجع به لرستان مىباشند عبارتند از تاريخ گزيده ( 730 هجرى برابر 1330 ميلادى ) كه براساس زبدة التواريخ بقلم جمال الدين كاشانى نوشته شده است ، تاريخ جهان‌آرا كه مؤلف آن قاضى احمد است كه در سال 975 هجرى فوت نموده است ، نامبرده از منابع منتشر نشده سود برده است ، ديگر كتاب شرفنامه است كه در سال 1105 ( 1596 ميلادى ) نوشته شده و مطالب آن بيشتر براساس مطالب زبده التواريخ و تاريخ گزيده مىباشد ، براساس كتابهاى مذكور كه مطالب آنها مكمل اظهارات جغرافيانويسان مسلمان مىباشد ، وضعيت لرستان در سال 300 هجرى ( 912 - ميلادى ) بدين قرار بوده است :\r\nحكمرانان شول كه تا قبل از دوره مغول نويسندگان مسلمان از آنها نامى نبرده‌اند بر نيمى از لرستان حكمفرمائى داشتند .\r\nبنا به روايت تاريخ گزيده ( ص 537 ، 539 - 513 ) شولستان حاكمى داشته بنام نجم الدين اكبر ، در مجمع الانساب ذكر شده است كه اصولا « نجم الدين » لقبى است كه به حكمرانان شول ميدادند كه به طور موروثى در خانواده آنها باقيماند . آن قسمت از لرستان ( شايد كهگيلويه ) كه تحت حكومت شولها بود پيشوائى داشته به\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nنام سيف الدين ماكان كه خانواده او حتى در دوران ساسانيان در اين منطقه متنفذ بوده‌اند ، خانواده سيف الدين از طايفه روزبهانى بود كه تاريخ گزيده آن را جزء طوايف لر ذكر نموده است ، بقيه طوايف لر بوسيله شاهزادگان لر ( مستقل از شولها ) اداره مىشد .\r\nچنان‌كه لر بزرگ را بدرنامى و لر كوچك را برادر او منصور اداره مىكرد . تاريخ فرمانروايى اين دو برادر را نمىتوان به طور يقين ذكر كرد ، بعد از پدر جانشينى او به نوه‌اش كه ناصر الدين محمد بن خليل نام داشت تفويض شد ( بنا به روايت مجمع الانساب ناصر الدين خواهرزاده اورنگ پسر هلال بوده است ) ، ناصر الدين به وسيله فضلويه‌ها كه اصلا كرد بودند و سلسله اتابك لر بزرگ را تشكيل دادند از كار بر كنار شد . فضلاوى براى فرمانروايى خود متكى به طوايفى بود كه از خارج به لرستان مهاجرت كرده بودند ، فضلاوىها پس از بر كنار كردن ناصر الدين ، شولها را نيز بيرون راندند .\r\nاما راجع به منصور برادر بدر كه حاكم لرستان كوچك بود هيچگونه اطلاعى نداريم . طوايف لر كوچك مستقيما زير نظر خلفاى اسلام اداره مىشدند و قسمت شمال اين منطقه همواره مورد هجوم قرار مىگرفت . مؤسس لر كوچك قبل از آنكه به اتابكى برسد ( 580 هجرى ) حريف خود را كه سرخاب عيار نام داشت از ميان برداشت . تاريخ هر دو اتابك ( لر كوچك و لر بزرگ ) سراسر توأم با كينه‌جوئى ، قتل و كشتار مىباشد ، ولى در دوران فرمانروايى آنها لرستان كاملا آباد بوده است . اتابكان در آبادى سرزمين خود كوشيدند و پل‌ها و مدرسه‌ها ساختند ( ابن بطوطه ) و آسايش اهالى را فراهم كرده بودند ( نقل از تاريخ گزيده ص 550 ) . مالياتى كه هر يك از دو اتابك مىگرفتند در حدود يك ميليون دينار تخمين زده شده است كه از اين مبلغ فقط 91000 دينار به خزانه حكمران مغول تحويل مىدادند ( نزهة القلوب ص 70 ) .\r\nدر فاصله بين حكومت مغول و تيموريان ، اتابكان تا حدى تابع آل مظفر بودند . در سالهاى 788 و 795 تيمور ( گوركان ) سرزمين لر كوچك را به باد غارت داد ولى با رؤساى لر بزرگ\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبا مهربانى رفتار كرد .\r\nدر سال 795 تيمور از خاك كهكيلويه و شولستان عبور كرد .\r\nتيموريان به تدريج موقعيت خود را در لرستان تحكيم نموده و سرانجام در سال 837 اتابك لر بزرگ منقرض گرديد .\r\n\r\nدوران صفويه :\r\nاتابكان لر كوچك با هر دسيسه‌اى توانستند نه تنها موقعيت خود را حفظ كنند بلكه بر وسعت خاك خويش افزودند . آخرين اتابك لرستان يعنى شاهورديخان بدست شاه عباس به قتل رسيد و حسين خان ( پسرعمه شاهورديخان ) با سمت والى بجاى او گماشته شد .\r\nپس از اينكه اتابك لر بزرگ از ميان برداشته شد رؤساى طوايف مختلف قدرت را در دست گرفتند . در زمان شاه تهماسب لقب سردارى به تاج‌مير يكى از سران طايفه آستركى داده شد ولى چون نامبرده در انجام وظايفش كوتاهى نمود به قتل رسيد و ميرجهانگير بختيارى بجانشينى وى انتخاب گرديد . بنا به روايت تاريخ گزيده دو طايفه بختيارى و استركى هر دو بعد از 600 هجرى به لرستان آمده‌اند . مير جهانگير بختيارى با كمك شاه رستم اتابك لر كوچك ، تعهد نموده بود كه ساليانه 10000 قاطر به خزانه صفويه تحويل دهد . در همين زمان طوايف كهكيلويه زير نظر خوانين تركمن ( شاهسون ) كه به آنجا مهاجرت نموده بودند اداره مىشد . در سال 988 برابر 1580 ميلادى رندى ( قلندرى ؟ ) كه ادعا ميكرد شاه اسماعيل دوم است در ميان طوايف كهكيلويه بخصوص طوايف جاكى ، جانكى و بندانى نفوذ پيدا كرده و چند نفر از حكام افشار را به قتل رساند . در سال 1005 هجرى به علت بىعدالتى حكمرانان لر و افشاريه در كهكيلويه ، حاكم فارس تصميم گرفت آنجا را جزء حكمرانى خود نمايد ( ر ك : تاريخ عالم آرا ص 198 و 358 ) .\r\nيكى از مسائلى كه هنوز براى ما روشن نشده است مسئله مربوط به آمدن طوايف لر ممسنى به ميان لر بزرگ ( پس از 600 هجرى ) و تصرف شولستان به وسيله آنهاست .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nبعد از صفويه :\r\nدر دوران آشفتگى ، يعنى مقارن حمله افغان به اصفهان ، والى لرستان كوچك كه عليمردانخان فيلى نام داشت نقش بسيار مهمى را بازى مىكرد . وى با 5000 مرد جنگى از پايتخت ايران ( اصفهان ) دفاع ميكرد و حتى بفرماندهى كل قواى ايران برگزيده شد . متأسفانه به علت لجاجت ساير خوانين نتوانست كارى از پيش ببرد . در سال 1725 ميلادى تركهاى عثمانى بفرماندهى احمد پاشا ايران را مورد تجاوز قرار داده و خرم‌آباد را متصرف شدند .\r\nعليمردانخان در عوض دفاع از خرم‌آباد ، قصد تصرف بغداد را نموده و بجانب آن شهر حركت كرد . تركان كه تا خاك بختيارى پيشرفته بودند چون از نقشه عليمردانخان باخبر شدند مجبور به عقب‌نشينى شدند . ( ر ك : تاريخ حزين باهتمام بلفور چاپ لندن 1831 ص 115 ، 134 ، 137 ، 148 ، انقلاب ايران بقلم هانوى جلد دوم ص 135 ، 159 ، 168 ، 228 ، تاريخ ايران بقلم ملكم جلد دوم ص 60 - 61 چاپ لندن 1829 .\r\nدر همين موقع چند تن از خوانين بختيارى مانند قاسم خان و صفى خان در مقابل حمله تركها و افاغنه مقاومت بخرج ميدادند ولى آنها نظر موافق با عليمردانخان نداشتند .\r\nدر سال 1137 هجرى ( 1724 ) ميلادى ) عليمحمد حسين بختيارى خود را در اختيار شخصى كه ادعا داشت شاهزاده صفى ميرزا مىباشد قرار داد . شخص مذكور ستاد خود را در كهكيلويه قرار داد و تا سال 1140 ( 1727 ) - تسليم نشد ( ر ك : هانوى ص 168 و 228 تاريخ جهانگشاى نادرى بقلم مهدى خان چاپ تبريز 1284 ، جونز اين كتاب را ترجمه و بسال 1770 در لندن بچاپ رساند رجوع شود به ص 27 همين كتاب ) . به نظر نميرسد كه افغانها در داخل منطقه كهكيلويه پيش رفته باشند . بهرحال قشون كشى آنها در سال 1724 به كهكيلويه با شكست مواجه شده است ( ر ك : همر 68 جلد دوم ص 210 و ملكم 69 جلد دوم ص 449 ) .\r\nطبق معاهده‌اى كه در سال 1140 هجرى ( 1727 ) بين دولت ايران و عثمانى منعقد گرديد لرستان و ساير ايالات غربى به تركان واگذار گرديد و اين منطقه اسما تا سال 1149 ( 1726 )\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nيعنى زمانيكه نادر حدود ايران را مجددا به مرزهاى قبلى رساند متعلق به تركهاى عثمانى بود ( هانوى جلد دوم 247 و 347 ، همر جلد چهارم ص 235 و 317 ) .\r\nدر زمان نادر شاه يكى از سران تركمن بنام بابا خان كپشلو ( كووشلو ) به سمت بيگلربيكى لرستان فيلى انتخاب شد و از طرفى عليمردان خان 70 ( والى لرستان ) فيلى جهت مذاكرات سياسى بين دولت ايران و عثمانى عازم قسطنطنيه 71 شد . در سال 1732 سپاه نادر جهت دفع محمد خان بلوچ ( كه دعوى حكمرانى شيراز را ميكرد ) از كهكيلويه عبور نموده و محمد خان را شكست داد . در اين مبارزه طوايف افشار ( مقيم كهكيلويه ؟ ) با نادر كه وى را از خودشان ميدانستند همكارى كردند در عين حال عليمراد مميوند با عده‌اى ديگر از بختياريها سر بشورش برداشتند . نادر چندين بار جهت سركوبى عليمراد مميوند ( چهارلنگ ) و ساير شورشيان بختيارى قشون فرستاد . در سال 1732 ميلادى براى اولين مرتبه بابا خان كپشلو جهت مبارزه با عليمراد مميوند فرستاده شد .\r\nدر سال 1149 ( 1735 ميلادى ) نادر شخصا در رأس سپاهى از طرف جاپلاق بربرود عازم جنگ با وى شد و بختيارى چندين مرتبه محاصره گرديد ولى در اين قشون‌كشىها محكمترين ضربه به منطقه جنوب اشترانكوه وارد گرديد كه در نتيجه عليمراد دستگير و اعدام و بختياريها متلاشى شده و به طرف جام ولنگر ( واقع در خراسان ) تبعيد شدند . كمى بعد هنگام محاصره هرات دسته‌اى از بختياريها نهايت رشادت را بخرج دادند ( ر ك : تاريخ جهانگشاى نادرى ص 116 و 134 - تاريخ احوال ص 231 و 253 و جلد دوم كتاب ملكم ص 21 ) . پس از قتل نادر ، بختياريهاى تبعيدى مجددا بمنطقه خود بازگشتند ( ر ك : تاريخ بعد از نادر بقلم مان ص 26 ) . پس از انقراض سلسله افشاريه ، عليمردانخان بختيارى ( با عليمردانخان والى لرستان فيلى اشتباه نشود ) بفعاليت پرداخت و در سال 1163 ( 1750 ميلادى ) باتفاق كريم خان زند ، يكى از بازماندگان صفوى را كه على داود نام داشت باسم شاه اسمعيل سوم در اصفهان به تخت نشاندند . ولى بعدا بين كريم خان و عليمردانخان بختيارى اختلاف بوجود آمد ،\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nو جنگ درگرفت ، كه در نتيجه عليمردانخان و ياران او كه تعدادى از آنها از طوايف كلهر و زنگنه بودند در سال 1752 ميلادى از كريم خان شكست خوردند . پس از اين واقعه عليمردانخان به طرف بغداد گريخت ولى بدست يكنفر كشته شد ( ر ك : كتاب ملكم جلد دوم ص 61 ، همر جلد چهارم ص 477 و 475 ، كتاب سكه‌هاى پادشاهان ايران بقلم پل ص 35 ، و همچنين كتاب ايران و ايرانيان بقلم لردكرزن جلد دوم ص 289 ) .\r\nكريمخان زند اصلا لك بوده و از طايفه توشمال زند مىباشد كه در حوالى لرستان فيلى مستقر شده بود .\r\nدر سال 1200 هجرى ( 1785 ميلادى ) وقتى جعفر خان زند از شيراز عقب‌نشينى كرد عده‌اى از لرها و تركها طرفدار عليمراد خان بختيارى بوى پيوستند ولى به زودى شهر به تصرف آقا محمد خان قاجار درآمد . آقا محمد خان فرصت را غنيمت شمرده و به بختياريها حمله كرد ( ر ك : ص 29 تاريخ زنديه بقلم عبد الكريم شيرازى باهتمام بير 72 ، و كتاب ملكم جلد دوم ص 179 ) . در مدت يك قرن و نيم كه قاجار بر ايران حكومت ميكردند نتوانستند بطور كامل سرزمين لرهاى بختيارى را تحت سلطه خود درآورند 73 . لردكرزن خلاصه‌اى از تاريخ بختيارى را در قرن نوزدهم در فصل 24 از كتاب خود آورده است . ابتدا خانواده كيانرسى  Kunursi  كه از نسل برادر عليمردانخان ( كه در بالا ذكر شد ) روى كار آمدند . ولى سرانجام در سال 1841 منوچهر خان معتمد الدوله 74 حاكم اصفهان ، كه نام حقيقى او نيكلايف و اصلا ارمنى و اهل تفليس بود بر عليه اين خانواده به قشون‌كشى پرداخت ، و سرانجام به حكومت محمد تقى خان ايلخانى چهارلنگ خاتمه داد 75 . در حدود سال 1850 خانواده بختيارىوند يا بهداروند هفت‌لنگ كه گفته مىشود از نسل چوپانى بوده‌اند كه پاپى نام داشته است روى كار آمده 76 . با اينكه در سال 1882 بدستور شاهزاده ظل السلطان حسينقلى خان ايلخانى بقتل رسيد با اين حال اين خانواده توانست موقعيت و ثروت خود را حفظ كند .\r\nبختياريها در انقلاب مشروطيت ايران نقش بسيار مهمى را بازى كردند كه در نتيجه در سال 1909 بحكومت مستبد محمد عليشاه\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nخاتمه داده شد . در تمام اين مدت سرزمين بختيارى داراى استقلال داخلى بود و زير نظر ايلخانى و ايل‌بيگى اداره ميشد .\r\nاقدامات قاجار جهت متمركز كردن قدرت ( در تهران ) تأثير بيشترى در موقعيت لرستان بخشيد . چنان كه در نتيجه فعاليتهاى شاهزاده محمد على ميرزا دولتشاه ، حاكم كرمانشاه در اوايل قرن نوزدهم ، والى لرستان بيش از نيمى از سرزمين خود را از دست داد و حكومت او فقط محدود به پشتكوه گرديد ( ر ك : كريكو ) و قسمت پيشكوه به لرستان معروف گرديد . ابتدا محمد على ميرزا با قشون و توپخانه و سپس در سال 1836 راولينسون بفرماندهى يك فوج از گورانى از لرستان عبور كرد 77 . پس از قشون‌كشى معروف منوچهر خان ( معتمد الدوله ) در سال 1841 ، برادرزاده او كه سليمان خان سهام الدوله نام داشت و حاكم خوزستان بود توانست نظم را در لرستان برقرار نمايد . در نيمه دوم قرن نوزدهم اوضاع لرستان آشفته شد و هرج‌ومرج شديدى سراسر منطقه را فرا گرفت . در سال 1900 ميلادى عين الدوله توانست نظم و آرامش در لرستان برقرار نمايد و درست در همين زمان بود كه چند سياح ( اروپائى ) توانستند با خيال راحت به آنجا مسافرت كنند .\r\nولى در نوامبر 1904 دو افسر انگليسى بنام سرهنگ داگلاس و سروان لوريمر كه به طرف خرم‌آباد ميرفتند مورد حمله لرها قرار گرفتند و آنها را لخت كردند . 78 بازگشت سالار الدوله 79 شاهزاده سركش بلرستان ، پس از سال 1905 باعث آشفتگى عظيمى نه تنها در اين منطقه بلكه در تمام جنوب غربى گرديد .\r\nدر نتيجه بعدا تمام تلاشهاى حكومت قاجار جهت مطيع كردن لرستان بىنتيجه ماند و مرزهاى اين ديار بر روى حكومت مركزى بسته شد . فقط در سال 1917 و با وساطت نمايندگان خارجى چند قافله از دزفول به بروجرد عبور داده شد . در همين موقع دولت ايران لقب والى پيشكوه را به نظر عليخان امرائى 80 اعطا نمود .\r\nفقط در زمان رضا شاه پهلوى براى اولين بار دولت مركزى توانست در اين منطقه نظم و آرامش برقرار كند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nاتابكان لر بزرگ و لر كوچك\r\n\r\nالف - اتابكان لر بزرگ :\r\nسلسله اتابكان لر بزرگ بين سالهاى 550 هجرى ( 1155 ميلادى ) و 827 هجرى ( 1423 ميلادى ) در شرق و جنوب لرستان حكمفرمائى نمود و پايتختش در ايذه ( مالمير ) قرار داشت . اين سلسله به فضلاوى معروف است و بانى آن اصلا يكى از امراى كرد سوريه بوده كه فضلويه نام داشته است . اولاد او ( كه جهان آراتانه پشت آنها را نام برده است ) از سوريه مهاجرت كرده و از ميافارقين و آذربايجان ( در گيلان با امير ديباج هم‌پيمان شدند ) گذشته و در حدود سال 500 هجرى ( 1006 ميلادى ) در دشت شمال اشترانكوه ( لرستان ) مستقر شدند . رهبر آنها ابو طاهر فرزند على فرزند محمد در خدمت اتابك سنقرسلغرى ( 543 - 556 ، هجرى ) درآمد و بواسطه شجاعتى كه در قشون‌كشى بر عليه ملوك شبانكاره نشان داد مورد توجه اتابك فارس قرار گرفت و بپاداش خدمتش حكمرانى كهكيلويه به وى واگذار گرديد . سپس براى فتح لرستان روانه آن ديار شد و اين مأموريت را نيز با موفقيت بانجام رسانيد . پس از اين موفقيتها ، خود را اتابك خواند و با اتابك سنقرسلغرى بجنگ پرداخت و بالاخره در سال 550 هجرى حكومت مستقلى تشكيل داد ( به نظر ميرسد مؤلف مجمع الانساب چند نفر را تحت نام كائد على با هم اشتباه نموده است و موفقيتهائى را از قبيل شكست شولها و خلع ناصر الدين آخرين بازمانده بدر حاكم لر بزرگ و شكست سپاه خوزستان بفرماندهى الشيك ترك را به او نسبت ميدهد ) .\r\nدومين اتابك لر بزرگ ملك هزار اسب ( 600 تا 626 يا 650 هجرى ) فرزند ابو طاهر مىباشد كه پس از پدر بجاى وى نشست . در اين زمان لرستان ( بزرگ ) بغايت معمور بود و طوايف ايرانى و عرب از گوشه و كنار به آنجا روى ميآوردند . هزار اسب آخرين بازماندگان شوال را از لرستان بيرون راند و سپس سرزمين لر كوچك را بمحاصره درآورد . از طرفى شولها بجانب فارس روى آوردند و سپس او ادعاى قلعه مانجاشت ( مون‌گشت واقع در\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nجنوب غربى مالمير ) را نمود و با سلغريه به پيكار پرداخت . هزار اسب توانست قلمرو خود را تا چهار فرسنگى اصفهان توسعه دهد .\r\nخليفه ناصر ( 575 - 622 ) لقب اتابكى هزار اسب را تأييد كرد و از طرفى هزار اسب رابطه دوستانه‌اى با محمد خوارزمشاه برقرار نموده بوده و دختر خود را به عقد پسر او كه غياث الدين نام داشت درآورد مؤلف جهان‌آرا از دو پسر هزار اسب يكى عماد - الدين متوفى 646 هجرى و ديگرى نصرت الدين كله 81 متوفى 649 نام برده است . عماد الدين زردكوه را خريده بود كه بعدا تعدادى از اعضاء خانواده وى در آنجا به خاك سپرده شده‌اند .\r\nسومين اتابك تيكله ( 655 - 656 ) فرزند هزار اسب است كه در مقابل چهار حمله سلغريه ( اتابك فارس ) سخت مقاومت كرد . علت حمله سلغريه به قلمرو تيكله بخاطر دفاع از شولها بود كه از خاك لرستان ( لر بزرگ ) رانده شده بودند . تيكله همچنين به قلمرو حسام الدين خليل ( متوفى 640 ) اتابك لر كوچك حمله برد و قسمتى از خاك او را به تصرف خود درآورد . علاوه بر اين تيكله سپاه خليفه را كه از خوزستان جهت نبرد با وى فرستاده شده شكست داد . هنگام اردوكشى هلاكو خان ببغداد تيكله او را همراهى كرد و هلاكو خان او را در تومان كيتمو قانونين جاى داد ولى چون نتوانست ناراحتى خود را از بدرفتارى مغولها نسبت به خليفه و مسلمانان پنهان دارد ، اين امر باعث رنجش هلاكو خان شد .\r\nتيكله چون به اين امر پى برد به طرف لرستان فرار كرد و در قلعه مون‌گشت متحصن شد . هلاكو خان ابتدا او را بخشيد ولى بعدا تغيير عقيده داد و او را در تبريز اعدام نمود . قبر وى در زردكوه است .\r\nچهارمين اتابك شمس الدين آلپ ارغون مىباشد كه بجاى پدرش ( تيكله ) نشست و مدت پانزده سال حكومت كرد . اين اتابك زندگى عشايرى را دنبال نمود و زمستان را در مناطق گرمسيرى چون ايذه و تابستان را در جوى سرد و بازفت ( سرچشمه كارون ) ميگذراند .\r\nپنجمين اتابك يوسف شاه فرزند شمس الدين آلپ ارغون است كه دوران جوانى را در دربار اباقاآن گذرانده بود و حتى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nموقعى كه بجاى پدر نشست با دويست سوار در دربار مانده وى در جنگ بر عليه براق خان شركت جست و در زد و خورد با ديالمه شجاعت خود را نشان داد . آباقا خان ( ابقا خان ) ايالت خوزستان ، ناحيه كهكيلويه و شهر فيروزان ( هفت فرسنگى بالاى اصفهان ) و گلپايگان را جزء قلمرو يوسف شاه كرد . بعدا يوسف شاه به كهكيلويه رفت و از آنجا به شولها كه در منطقه فعلى بودند حمله برد . بعد از مرگ آباقا خان ، يوسف شاه بر خلاف ميل خود با دو هزار سوار و يك هزار پياده بكمك احمد تكودر 82 رفت . احمد تكودر در اين نبرد شكست خورد ( 683 هجرى ) و لرها از طبس از راه بيابان به طرف نطنز عقب‌نشينى كرده بيشتر آنها از تشنگى جان سپردند . بعد از فوت احمد ، ارغون بجاى وى نشست و يوسف شاه جهت اداى احترام به خدمت وى رفت و در عين حال چون خواجه شمس الدين محمد صاحب ديوان بلرستان پناهنده شده بود يوسف شاه تقاضاى عفو وى را نمود 83 ( ر ك : داوسن جلد پنجم ص 5 ) .\r\nششمين اتابك افراسياب فرزند يوسف شاه است . وى برادر خود را كه احمد نام داشت بدربار ارغون فرستاد و خود در لرستان مانده تمام اعضاء خانواده وزير سابق را بقتل رساند و بتعقيب اقوام او باصفهان رفت . در اين هنگام خبر مرگ ارغون ( 690 ) به او رسيد و لرها حاكم اصفهان را كه مغول بود كشتند . افراسياب بستگان خويش را به حكومت اصفهان ، فارس ، و نواحى خليج فارس گماشت و خود به طرف پايتخت اردوكشى نموده فرمانده مغول را كه امير توزك نام داشت در نزديكى كهرود ( حوالى كاشان ) شكست داد . در اين هنگام گيخاتون خان سپاه مغول را به تعقيب افراسياب و لر كوچك فرستاد 84 . افراسياب در قلعه مون‌گشت تحصن اختيار نمود ولى بعد از مدتى نزد گيخاتون رفت و مورد عفو قرار گرفت . در بازگشت بلرستان ، افراسياب اقوام خود و عده‌اى سرشناس را بقتل رساند . غازان خان ( 694 - 703 ) ابتدا از در دوستى با افراسياب درآمد . اما در سال 694 هجرى به علت سعايتى كه امير هور قوداق حاكم فارس از او نزد غازان نموده بود ، افراسياب در مهاوند ( ؟ ) فراهان محاكمه و اعدام گرديد .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nهفتمين اتابك لرستان نصرت الدين احمد ( 695 تا 730 يا 733 هجرى ) برادر افراسياب است كه بيشتر عمر خود را در دربار ايلخانان گذرانده بود .\r\nبنابروايت مجمع الانساب و حمد الله مستوفى او آداب مغول را در لرستان مرسوم ساخت . حمد الله مستوفى تدبير ادارى وى را كه جبران معايب و خسارات زمان افراسياب بوده ستوده است .\r\nنصرت الدين احمد شخصى دانش‌پرور بود و كتابهائى نظير تاريخ المعجم فى احوال ملوك العجم تأليف فضل الله قزوينى و كتاب مجمع الانساب ( كه به او لقب پير داده است ) بوى اهداء شده‌اند .\r\nبقول ابن بطوطه اين حكمران در حدود صد و شصت مدرسه بنا نهاده بود كه چهل و چهار باب از آنها در ايذه بود . همچنين اين اتابك در دل كوهها جاده‌هائى درست كرده بود .\r\nبعد از نصرت الدين احمد پسرش ركن الدين يوسف شاه ( 733 - 740 ) بعنوان هشتمين اتابك بجاى وى نشست و او نيز شخص عادلى بود . قلمرو وى از بصره و خوزستان تا لالموستان ( ؟ ) و فيروزان بود . جسد او در مدرسه ركن‌آباد دفن شده است . پس از ركن الدين يوسف شاه پسرش ( بقول ابن بطوطه برادرش بود ) كه مظفر الدين افراسياب دوم نام داشت بعنوان نهمين اتابك به حكمرانى پرداخت . در زمان اين اتابك بود كه ابن بطوطه از راه ماجول رامهرمز ، شوشتر ( تستر ) به ايذه ( مالمير ) پايتخت اتابكان سفر كرد . ابن بطوطه هنگام مرگ و دفن پسر اتابك ، شاهد آداب و رسوم لرها بود 85 . قلمرو اين اتابك شامل منطقه بين شوشتر تاگريواخ ( قهفرخ كنونى واقع در چهارمحال در غرب فيروزان ) بوده است . مدت ده روزى كه ابن بطوطه فاصله بين شوشتر و قهفرخ را طى ميكرده هر شب را در يك مدرسه ميخوابيد . بقول حمد الله مستوفى در همين زمان ناحيه جابلاق ( به نظر ميرسد منطقه شمال شرقى لرستان واقع در غرب گلپايگان باشد ) نيز جزء قلمرو اين اتابك بوده است .\r\nمرحله بعدى از تاريخ اتابكان تا حدى مبهم است . بقول نويسنده گمنام تاريخ ميرزا اسكندر ، پس از افراسياب جانشينى او به پسرش نور الورد ( غنچه‌گل ) رسيد كه از تاريخ 736 ( ؟ )\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nتا 756 حكومت كرد . اين شخص دهمين اتابك است و خزانه‌اى كه از نياكانش به او رسيده بود بباد غارت داد . بنابروايت تاريخ جهان‌آرا وقتى محمد مظفر حاكم فارس ( 713 - 760 ) پى برد كه اتابك لرستان با ابو اسحق اينجو پيمان بسته است ، او را بسال 756 هجرى در شوش از بينائى محروم ساخت . پس از نور الورد عموزاده او ( بنابروايت تاريخ جهان‌آرا برادرزاده او ) شمس الدين پشنگ فرزند يوسف شاه يازدهمين اتابك شد و از تاريخ 756 تا 780 هجرى حكومت كرد . در اين ايام بين مظفريان نزاع درگرفت و لرستان نيز وارد جنگ شد .\r\nشاه منصور كه شوشتر را مركز ستاد فرماندهى خود قرار داده بود چندين مرتبه به قلمرو پشنگ حمله برد و شاه شجاع ( برادر بزرگتر منصور متوفى 786 هجرى كه رقيب او بود ) به يارى پشنگ شتافت . در ايذه سكه‌هائى يافت شده كه مربوط به شاه شجاع مىباشد و در همان شهر نيز ضرب شده است 86 .\r\nپس از مرگ پشنگ بين دو فرزند او يعنى ملك پير احمد و برادر كوچكترش كه ملك هوشنگ نام داشت نزاع درگرفت كه در نتيجه ملك هوشنگ كشته شد . بنا بگفته نويسنده تاريخ ميرزا اسكندر ، در صورتى كه هاوارد  Howard  مطالب آن را درست دريافته باشد ، احمد و هوشنگ فرزندان نور الورد بودند و ميبايست احمد كه برادر بزرگتر بود جانشين پدر گردد . بهرحال شاه منصور پير احمد را از حكومت بر كنار كرد و يكى از بزرگان را كه ملك اويس نام داشت بجاى وى نشاند . هنگام عبور تيمور از خاك لرستان پير احمد در رامهرمز با او ملاقات نمود و بعدا تيمور در شيراز او را بگرمى پذيرفت و طى فرمانى ( تمغا ) حكومت را در خانواده او موروثى ساخت و اجازه بازگشت دو هزار خانوار لر را كه شاه منصور تبعيد كرده بود صادر كرد . با همه اينها در سال 798 تيمور ، افراسياب برادر پير احمد و همچنين شاه منصور را با خود بعنوان گروگان بسمرقند برد . تيمور لر بزرگ ( ؟ ) را بين پير احمد و برادرش افراسياب تقسيم كرد . بعد از مرگ تيمور بدستور پير ميرزا محمد ، پير احمد در كهندز زندانى شد .\r\nپير احمد بعد از مدتى مجددا روى كار آمد و در سال 812 هجرى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبر اثر شورش اهالى از بين رفت . پس از پير احمد پسرش كه ابو سعيد نام داشت بعنوان سيزدهمين اتابك بجاى وى نشست .\r\nابو سعيد مدت دو سال بعنوان گروگان نزد ميرزا اسكندر در شيراز بسر برده و در سال 811 هجرى درگذشت .\r\nچهاردهمين اتابك شاه حسين پسر ابو سعيد است كه در سال 827 بوسيله بستگان خويش بقتل رسيد . پانزدهمين اتابك غياث الدين بن كائوس بن پشنگ است كه سلطان ابراهيم فرزند شاهرخ تيمورى او را بر كنار كرد و بدين ترتيب به حكمرانى خانواده فضلاوى خاتمه داده شد . بعد از انقراض اتابكان رؤساى طوايف بختيارى صاحب قدرت شدند ( ر ك شرفنامه 48 ) .\r\n\r\nب - اتابكان لر كوچك :\r\nسلسله اتابكان لر كوچك كه بر قسمت شمال و غرب لرستان تسلط داشت از سال 580 هجرى ( 1184 ميلادى ) شروع و در سال 1006 هجرى ( 1597 ميلادى ) خاتمه يافت . پايتخت اتابكان لر كوچك خرم‌آباد بوده است . اتابكان لر كوچك از طايفه لر ( جنگروى ) بودند ولى اين سلسله بنام اولين اتابك كه خورشيدى نام داشت نامبردار است ( هنوز روشن نيست بين اين خورشيدى و محمد خورشيدى وزير حاكم سابق لرستان كه قبل از روى كار آمدن اتابكان لر بزرگ فرمانروائى داشته است رابطه‌اى وجود دارد يا نه ) . بعد از سال 730 حكومت بشاخه ديگرى منتقل شد كه ادعا داشتند از نسل على ميباشند و لقب ملك را بجاى اتابك به كار بردند .\r\nنياكان خورشيدى در خدمت حسام الدين از طايفه ترك شولى يا شله كه در اواخر حكمرانى سلجوقيان بر لرستان و خوزستان حكومت ميكردند درآمدند ( 550 - 580 ) . شجاع الدين خورشيد ابن ابى بكر بن محمد بن خورشيد به خدمت حسام الدين شوهلى كمربسته و او شحنگى قسمتى از لرستان را بوى واگذار نمود .\r\nبعد از مرگ حسام الدين ( در حدود 570 ) شجاع الدين بر تمام لر كوچك دست يافت و با طايفه جنگروى ( طايفه خودش ) كه زير نظر رقيب او يعنى سرخاب عيار بود بجنگ پرداخت . او در\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nاين جنگ دز سياه را در مانرود واقع در ولايت سمها تصرف كرد و با تصرف اين دژ اهالى كليه مانرود را در اختيار وى گذاشتند .\r\nپس از اين واقعه خليفه از شجاع الدين خواست تا قلعهء منگره 87 واقع در شمال قيراب را تسليم كند شجاع الدين با اين درخواست موافقت كرد و در مقابل ولايت طرازك از توابع خوزستان بوى واگذار شد .\r\nاز وقايع ديگر دوران حكمرانى شجاع الدين بيرون راندن تركهاى بيات مىباشد كه با حملات خود خسارات زيادى بلرستان وارد كرده بودند . شجاع الدين مانند عشاير زندگى ميكرد ، معمولا تابستان را در گريت 88 ( واقع در بالاگريوه ) و زمستان را در دولور ( دهلران پشتكوه ؟ ) ميگذراند . وى در صد سالگى بسال 621 هجرى درگذشت و قبرش 89 مورد احترام لرها مىباشد . بدر الدين فرزند شجاع - الدين بدست سيف الدين رستم ( برادرزاده شجاع الدين ) كشته شد و بدينطريق سيف الدين رستم دومين اتابك شد . پس از سيف الدين رستم برادرش شرف الدين 90 ابو بكر بعنوان سومين اتابك بجاى وى نشست . چهارمين اتابك عز الدين گرشاسب است . وى زن برادر خود را كه ملكه خاتون و خواهر سليمانشاه ايوه بود به عقد خود درآورد ( سليمانشاه فرماندهى كل سپاه خليفه المعتصم را عهده‌دار بود ) . عز الدين گرشاسب بنوبه بدستور حسام الدين خليل بن بدر بن شجاع كشته شد و خود پنجمين اتابك لرستان شد . پس از كشته شدن عز الدين گرشاسب بين حسام الدين خليل و سليمانشاه جنگ درگرفت 91 . ابتدا لرها قلعه بهار واقع در نزديك همدان ( مقر سليمانشاه ) را گرفتند ولى سرانجام حسام الدين خليل در نزديكى شاپور خواست ( خرم‌آباد ) در سال 640 هجرى ( 1242 ميلادى ) شكست خورده و كشته شد . پس از حسام الدين خليل برادر او بدر الدين مسعود ( ششمين اتابك ) بدربار منگو رفت و در ركاب هلاكو ملتزم گرديد . بدر الدين مسعود شخصى از خود گذشته بود و در علوم دينى ( قوانين شافعى ) تبحر داشت 92 . و تا سال 658 هجرى حكومت كرد . اين اتابك نسبت به خانواده سليمانشاه كه در جنگ بغداد كشته شده بود نهايت مهربانى را به عمل آورد .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nپس از مرگ مسعود دو فرزند وى بدست آباقا خان مغول كشته شدند . آباقا خان تاج الدين بن حسام الدين خليل را ( هفتمين اتابك ) بحكومت لرستان برگزيد و سرانجام وى را در سال 766 بقتل رساند .\r\nپس از قتل تاج الدين بن حسام الدين خليل ، نوبت حكمفرمائى به پسران بدر الدين مسعود يعنى فلك الدين حسن ( هشتمين اتابك ) و عز الدين حسين رسيد . فلك الدين حسن بر قسمتى از لرستان ( ديلار - ولا ) حكومت ميكرد و عز الدين حسين حاكم « اينجو » بود .\r\nاين دو برادر سپاهى مركب از هفده هزار مرد جنگجوى داشتند .\r\nآنها بيات را مورد حمله قرار داده و قلمروشان شامل نواحى بين همدان و شوش از يكطرف و نواحى بين اصفهان و سرزمين اعراب از طرف ديگر بود . هر دو برادر بسال 692 هجرى درگذشتند 93 .\r\nنهمين اتابك لرستان جمال الدين خضر بن تاج الدين مىباشد كه بوسيله گيخاتو فرمانرواى مغول ، بحكومت لرستان برگزيده شد .\r\nاين اتابك در سال 693 در نزديكى خرم‌آباد بوسيله حسام الدين عمر بن شمس الدين دارناكى بن شرف الدين تهمتن بن بدر بن شجاع ( و عده‌اى ديگر ) كشته شد .\r\nدهمين اتابك حسام الدين عمر ( اخير الذكر ) مىباشد كه از حمايت طوايف مغول كه در مناطق همجوار لرستان بسر ميبردند بهره‌مند بود . ولى از آن جائى كه سايرين وى را غاصب ميدانستند مجبور شد از حكومت كناره‌گيرى نمايد و جاى خود را به صمصام - الدين محمود بن نور الدين بن عز الدين گرشاسب ( يازدهمين اتابك ) تعويض نمايد . اين اتابك كه شهاب الدين الياس را كشت و خود بدستور غازان در سال 695 اعلام گرديد 94 .\r\nدوازدهمين اتابك عز الدين محمد بن عز الدين حسين كه طفلى خردسال بود مىباشد . عموزاده او بدر بن مسعود از الجاتيو لقب اتابكى گرفت و بر قسمتى از لرستان ( ديلار ) بحكومت مشغول شد . ولى بعدا عز الدين زمام امور را در دست گرفت و پس از مرگ وى ، زن او دولت خاتون ( سيزدهمين اتابك ) ظاهرا حاكم شد ولى در واقع قدرت در دست مغولها بود . حكومت دولت خاتون\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمقارن با زمانى است كه حمد الله مستوفى مشغول نوشتن تاريخ گزيده بود ( 730 هجرى ) بعدا ملكه خاتون ( بقول نويسنده تاريخ اسكندر ميرزا با يوسف شاه اتابك لر بزرگ ازدواج كرد ) مجبور شد كه حكومت را به برادرش عز الدين حسين ( چهاردهمين اتابك ) واگذار كند .\r\nعز الدين حسين بوسيله ابو سعيد روى كار آمد و مدت چهارده سال حكومت كرد . پس از مرگ عز الدين حسين ، فرزند او شجاع الدين محمود ( پانزدهمين اتابك ) بجاى وى نشست .\r\nنامبرده در سال 750 بدست نوكران خود كشته شد .\r\nپس از مرگ شجاع الدين محمود فرزندش ملك عز الدين كه دوازده سال داشت بعنوان شانزدهمين اتابك برگزيده شد . در ظفرنامه راجع به تحولاتيكه در زمان اين اتابك اتفاق افتاده است مطالبى نوشته شده است . در سال 785 هجرى ( 183 ميلادى ) شاه شجاع حاكم فارس با قوائى به خرم‌آباد آمد و با دختر ملك عز الدين ازدواج كرد . يكى ديگر از دختران او به عقد احمد بن اويس جلاير درآمد . مهمترين وقايع در زمان حكومت وى حمله تيمور گورگانى به لرستان است . هنگاميكه تيمور در سال 788 وارد ايران شد و جريان غارتگرى لرها را بسمع وى رسانيدند از فيروزكوه به طرف لرستان حركت كرد ، بروجرد را بباد غارت داد و قلعه خرم‌آباد را با خاك يكسان كرد . تيمور افراد برجسته لر را از بالاى كوهها به پائين ميانداخت . سرنوشت عز الدين بدرستى معلوم نيست و درست نميدانيم وى جزء اتابكانى بود كه در سال 789 بوسيله تيمور در شيراز از آنها پذيرائى به عمل آمد يا نه ؟\r\nبنا بگزارش نويسنده تاريخ اسكندر ، عز الدين در سال 790 هجرى در قلعه روميان ( ارميان و الميان واقع در نزديكى بروجرد ) دستگير و باتفاق پسرش به تركستان تبعيد شد و پس از سه سال هر دو آنها آزاد شدند . عز الدين بسال 793 هجرى در قلمرو زين العابدين شاه شجاع مظفرى نفش مهمى را بازى كرد . وقتى تيمور در سال 795 به ايران بازگشت از راه شوشتر عازم بروجرد شد و سپاه ميرزا عمر ، لرستان را قدم بقدم ويران كرد ولى موفق به دستگيرى عز الدين نگرديد . لرستان و خوزستان در سال\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n798 جزء قلمرو شاهزاده محمد سلطان حاكم فارس گرديدند .\r\nبراساس اطلاعات موجود ، بدستور تيمور در سال 805 قلعه ارميان ( در نزديكى بروجرد ) تعمير شده است . بنا بروايت ظفرنامه در سال 806 چاپارى ( پيكى ) كه از نهاوند ميآمد سر عز الدين را همراه داشت . پس از كشتن عز الدين ، پوست او را پر از كاه كرده و بدار آويختند . پس از عز الدين پسرش سيدى احمد ( هفدمين اتابك ) بجاى وى نشست . سيدى احمد بطور منظم ماليات نمىپرداخت ، شايد همين امر سبب قتل پدر وى بدست مغولان گرديد . پس از مرگ تيمور ، در سال 807 سيدى احمد مجددا به قلمرو خود دست يافت و تا سال 815 ( 825 ؟ ) هجرى حكومت كرد . پس از سيدى احمد شاه حسين ( عباسى - از نسل عباس بن على بن ابى طالب ) هيجدهمين اتابك شد . وى از ضعف تيموريان استفاده كرده قلمرو خود را گسترش داد . اين اتابك شهرهاى همدان گلپايگان و اصفهان را مورد تاخت‌وتاز قرار داد و حتى تا شهر زور نيز پيش رفت ولى در آنجا بسال 871 ( يا 873 ) بدست تركان بهارلو كشته شد .\r\nنوزدهمين اتابك شاه رستم فرزند شاه حسين مىباشد كه يكى از حاميان شاه اسمعيل اول بشمار ميرود .\r\nشاه رستم معتقد بود از نسل على مىباشد ( و شايد همين امر باعث شد كه از شاه اسمعيل حمايت نمايد ) .\r\nبيستمين اتابك اغور ( اغوز ) مىباشد كه پس از مرگ پدر بجاى او نشست . وقتى شاه طهماسب در سال 940 عازم سركوبى عبد الله خان ( ازبك ) شد ، اغور او را همراهى كرد اما در غياب او برادرش جهانگير ( بيست و يكمين اتابك ) وى را خلع نمود و خود را حاكم خواند . جهانگير در سال 949 اعدام شد . پس از مرگ جهانگير پسرش رستم شاه بوسيله لله‌اش ( ابو مسلم گودرزى ) به طهماسب تحويل داده شد و شاه او را در قلعه الموت زندانى نمود . از طرفى پسر ديگر جهانگير كه محمدى نام داشت بوسيله لرها در قلعه چنگوله واقع در پشتكوه مخفى شده بود .\r\nهنگاميكه شاه رستم در زندان بسر ميبرد شيادى كه خود را شاه رستم معرفى كرده بود بميان لرها آمد و شاه طهماسب مجبور شد كه شاه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nرستم را از زندان آزاد كند . شاه رستم آن مرد شياد را از ميان برداشت و بر قلمرو خود تسلط يافت ولى ناگزير شد در حدود يك سوم از قلمرو خود را به برادر خود محمدى واگذار كند . بعدا بتحريك زن شاه رستم ، حاكم همدان ، محمدى را دستگير و به قلعه الموت فرستاد . در غياب محمدى پسرانش لرستان را با نواحى مجاور بباد غارت داده و هرج‌ومرج شديدى به راه انداختند . ده سال بعد محمدى از زندان گريخت و لرستان را تسخير نموده و شاه رستم بدربار شاه پناه برد . محمدى رابطه خوبى با شاه طهماسب و شاه اسمعيل دوم برقرار كرد ولى پس از مرگ آنها با سلطان مراد عثمانى ( 982 - 1003 ) كنار آمد ، كه در نتيجه نواحى مندالى ، جيسان يدرائى و ترساق ( همگى واقع در پشتكوه ) به قلمرو وى اضافه گشتند . و بدين ترتيب منطقه حكمرانى خود را توسعه بخشيد . ولى به زودى رابطه وى با تركان عثمانى تيره گشت و با صفويه رابطه حسنه‌اى برقرار كرد .\r\nبيست و چهارمين اتابك شاهورديخان فرزند محمدى مىباشد كه مدتى در بغداد بعنوان گروگان بسر ميبرد و پس از مرگ پدر از بغداد گريخت « و از ديوان سلطان محمد خدابنده منشور ايالت به دو عنايت شد » . در اين هنگام نهاوند بوسيله تركان ( ايرانى ) اشغال شده بود و اين امر به روى گران آمد ، و از طرفى سوداى استقلال در سر ميپروراند . ابتدا با شاه عباس رابطه حسنه برقرار نمود و از آن جائى كه خود را از نسل على بن ابى طالب ميپنداشت و تعصب شيعه‌گرى ( تشيع و عباسگرى ) بخرج ميداد كاملا مورد تفقد شاه عباس قرار گرفت . در نتيجه شاه عباس با خواهر وى ازدواج كرد 95 و در مقابل يكى از شاهزاده خانمهاى صفوى را به عقد شاهورديخان درآورد .\r\nشاهورديخان در سال 1002 حاكم همدان را كه اغورلو سلطان بيات نام داشت و جهت اخذ ماليات به بروجرد آمده بود كشت 96 . شاه عباس از خبر قتل اغورلو سلطان بخشم درآمد و جبهه خراسان را رها نموده عازم خرم‌آباد شد شاهورديخان كه از آمدن شاه عباس با اطلاع گشت از خرم‌آباد به صيمره ( كرخه ) گريخته و از آنجا عازم بغداد شد . در نتيجه شاه عباس حكومت لرستان را\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nبشاه رستم داد . ولى در سال 1003 شوهورديخان مورد عفو قرار گرفت و مجددا حاكم لرستان شد . اما ديرى نپائيد كه ميان او و شاه رستم به هم خورده و براى دومين بار در سال 1006 هجرى شاه عباس براى دفع وى به لرستان شتافت . سرانجام شاهورديخان در قلعه چنگوله پشتكوه دستگير و كشته شد 97 . شاه عباس حسينخان بن منصور بك سلاويزى ( سلاحوزى ) را بجانشينى وى گذاشت ولى قسمتهاى صيمره - هندمس ( ؟ ) و پشتكوه را از لرستان جدا نموده و به طهماسب قلى اينانلوو واگذار كرد . بدين ترتيب به سلسله اتابكان لر خاتمه داده شد و دودمان والى كه بعدها حكمرانى آنها فقط به پشتكوه محدود ميشد روى كار آمدند . بانى اين سلسله حسين خان عمه‌زاده شاهورديخان است .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nحواشى و توضيحات مترجم\r\n( 1 ) - اين تقسيم‌بندى در زمان آقا محمد خان قاجار صورت گرفت . ( مترجم )\r\n( 2 ) - اصطلاح پيشكوه را در نوشته‌هاى اروپائيان و بعضى از ايرانيان مىبينيم اين اصطلاح در بين الوار رايج نميباشد . ( م )\r\n( 3 ) - پشتكوه اكنون جزء استان ايلام مىباشد . ( م )\r\n( 4 ) - طبق تقسيمات كشورى هم‌اكنون كهكيلويه و بويراحمد تشكيل يك استان داده‌اند و ممسنى جزء استان فارس است . ( م )\r\n( 5 ) -  Layard \r\n( 6 ) -  Sawyer \r\n( 7 ) -  Bishop \r\n( 8 ) -  Lord Curzon \r\n( 9 ) -  Ritter \r\n( 10 ) - باستانشناسان خارجى موفق به كشف آثار و ابزارى كه مربوط به انسانهائيكه در حدود 40000 سال پيش در لرستان ميزيسته‌اند شده‌اند ر ك : « دوره پيش از تاريخ در جنوب غربى ايران » كه بوسيله مترجم به فارسى برگردانده شده است . ( م )\r\n( 11 ) -  Aiapir \r\n( 12 ) -  Der Zagros Sein Volker , Leipzig . 1908 , Pp . 45 - 59 \r\n( 13 ) -  Hersfeld . Reiserbricht , Z . D . M . G . 1926 , P . 259 \r\n( 14 ) - محل شهر باستانى انشان يا انزان كه يكى از شهرهاى ايلاميان مىباشد اخيرا پيدا شده است . محل اين آثار باستانى در نزديكى دهكده مليون و در شمال غربى شيراز قرار دارد . ( م )\r\n( 15 ) - منظور غار كوگان است كه در غرب سدران واقع شده است . اين غار يكى از آثار ارزنده باستانى مملكت ما مىباشد كه در نقطه بسيار زيبائى از لرستان قرار دارد . متأسفانه تاكنون عمليات باستان‌شناسى در آن صورت نگرفته . جاى آن دارد هرچه زودتر اين آثار گرانبها مورد تحقيق قرار گيرد . ( م )\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n( 16 ) - اين قضاوت كاملا بىاساس است . در لرستان آثار باستانى بسيار زيادى وجود دارد ولى از آن جائى كه تحقيقات پيگير در اين منطقه به عمل نيامده است هنوز بسيارى از آنها ناشناخته مانده‌اند . در سال 1352 آثار يك شهر باستانى را در محل « سروگل » واقع در شمال كيالان كشف نموديم كه بعيد نيست مربوط به اشكانيان باشد . آثار شهرهاى زمان ساسانى مانند دره‌شهر - چين زال و بسيارى ديگر هنوز كاملا برجا مانده‌اند . ( م )\r\n( 17 ) - مينورسكى در اين مورد تاريخ دقيقى ارائه نميدهد ، بقول گيرشمن كاستيها در اواسط قرن هيجدهم قبل از ميلاد سرزمين بابل را تصرف نمودند و مدت 576 سال يعنى تا آخر 1171 ق . م . بر آن حكمفرمائى داشتند . ( م )\r\n( 18 ) -  Antigonus \r\n( 19 ) -  Eumenes \r\n( 20 ) - ر ك :\r\n1 .  1 . E . Meyer , Gesch . D . Altert , Berlin , 1913 . P . 455 \r\n2 .  Husing Der Zogros , P . 24 \r\n3 .\r\n Autran In Le Langues De Monde . Paris . 1924 P . 283 \r\n( 21 ) - به زبان لرى كشكو خوانده مىشود - اتفاقا در منطقه هرو دهى باسم كاسيو وجود دارد . ( م )\r\n( 22 ) - ر ك :\r\n1 .  Andreas , Alina . In Pouly - Wissowa \r\n2 .  Sterk , Z . A . Xv , 379 \r\n3 .  Cambridge Ancient History 1924 \r\n( 23 ) - بدون شك منظور تنگ سروك است كه در 43 كيلومتر شمال شرقى بهبهان قرار دارد و در آنجا تصويرهاى فراوانى بر سنگ حجارى شده است . ( ر ك كهكيلويه و ايلات آن ص 138 - 138 ) مترجم\r\n( 24 ) - خاوه در شمال خرم‌آباد واقع است . ( م )\r\n( 25 ) - معلوم نيست چگونه ممكن است چنين چيزى صورت گرفته باشد متأسفانه منظور مينورسكى درست روشن نيست . ( م )\r\n( 26 ) - لور شهرى بود در حوالى انديمشك و امروز صحراى لور بنام آن باقى است . ( م )\r\n( 27 ) - احتمالا شاپور خواست خرم‌آباد فعلى است . ( م )\r\n( 28 ) -  Mann : Die Mundarten De Luristan . P 117 \r\n( 29 ) - اين مطالب در حدود چهل سال است پيش نوشته شده است كه از آن موقع تاكنون تغييرات زيادى در مناطق لرستان بوجود آمده است . مثلا اكنون بيشتر الوار ده‌نشين شده‌اند . ( م )\r\n( 30 ) - اين شركت مدتها قبل منحل شده است . ( م )\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n( 31 ) -\r\n Schweer , die Turkisch - Pers Erdolvrokommen Hambrug . 1919 \r\n( 32 ) - برادران لينج مدتها است كه اين امتياز را از دست داده‌اند . ( م )\r\n( 33 ) - محمره - خرمشهر ( م )\r\n( 34 ) - ر ك :  Litten , Persien , Berlin . 1920 . P P . 63 - 88 \r\n( 35 ) - ر ك :\r\n Milspough , The American Task In Persia , Lonodn . 1926 P . 272 \r\n( 36 ) -  Proper Lur \r\n( 37 ) - لرها در جاهاى ديگر نيز يافت ميشوند كه در آينده در كتابى جداگانه از آنها نام خواهيم برد . ( م )\r\n( 38 ) - پروفسور ويندفركه در گويش‌هاى ايرانى تخصص دارد معتقد است كه لرها در حدود 800 سال پيش از ميلاد باتفاق هخامنشيان بعنوان جنگجو به مناطق فعلى مهاجرت كرده‌اند . ( مصاحبه با مترجم )\r\n( 39 ) - معلوم نيست كه منظور از روايات محلى چيست . فعلا لرها چنين ادعائى ندارند . ( م )\r\n( 40 ) -  Zukowski \r\n( 41 ) - در زبان لرى آن را مهو مينامند . ( م )\r\n( 42 ) - پيش‌تر ذكر شد كه محلى در يك كيلومترى جنوب انديمشك باسم مايرود وجود دارد\r\n( 43 ) - منگره در حدود 80 كيلومترى جنوب شرقى خرم‌آباد قرار دارد . ( م )\r\n( 44 ) - اتابك تر كوچك\r\n( 45 ) - همانطوريكه مينورسكى يادآور شده است ، ممكن است طوايف مهاجرى كه آنها را عرب و كرد قلمداد كرده‌اند همان طوايف ايرانى لر زبان باشند كه شهاب الدين العمرى درباره آنها صحبت كرده است . ميدانيم كه اولا سوريه و اكثر كشورهاى عربى زبان خاورميانه ، زمانى جزئى از امپراطورى بزرگ ايران بوده‌اند . ثانيا قبل از ظهور اسلام زبان عربى محدود به قسمت كوچكى از خاورميانه بوده است و فقط بعد از گسترش اسلام زبان عربى جايگزين زبانهاى ديگر در اين منطقه شده است . بنابراين احتمالا طوايف ايرانى در مناطق عربى خاورميانه بسر مىبرده‌اند كه بعدا بنا به موقعيت اجتماعى و سياسى مجبور به بازگشت به وطن خود شده‌اند . ( م )\r\n( 46 ) - منظور از لرهاى لرستان فعلى و پشتكوه است . ( م )\r\n( 47 ) -  Rabino \r\n( 48 ) -  Baveh  كوه منطقه‌اى است كه در حدود 15 كيلومترى جنوب خرم‌آباد واقع شده و متعلق به تيره امان الله از طايفه بهاروند است . ( م )\r\n( 49 ) - طايفهء سگوند جزء بالاگريوه محسوب نميشود . طوايف بالاگريوه عبارتند از بهاروند ، مير ، جودكى ، قلاوندوپاپى . ( م )\r\n( 50 ) - طوايفى كه به ديركوند معروف شده‌اند عبارتند از بهاروند ،\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nميروقلاوند ، بعلاوه تيره‌هاى كوچكى چون زينىوند ساتياروند ، كوگانى ، طافى ، گلاليوند و غيره وجود دارند كه همگى وابسته به دو طايفه بهاروند و مير ميباشند . ( م )\r\n( 51 ) - اصولا نه تنها مينورسكى بلكه رزم‌آرا و ساكى در مورد اينكه ميرها را رؤساى ديركوندها دانسته‌اند مرتكب اشتباه شده‌اند . همانطورى كه قبلا ذكر شد طوايفى كه آنها را ديركوند مينامند عبارتند از : بهاروند ، ميروقلاوند ، اين سه طايفه هيچگونه بستگى بهم ندارند بلكه هر طايفه داراى تعدادى خان و يا كدخدا مىباشد . ( م )\r\n( 52 ) - مترجم مشغول تهيه كتابى در اين‌باره مىباشد . ( م )\r\n 1 G 52 - Etudes Sur Peuple De La Pers . 1886 . P 15 , 110 , 138 \r\n( 53 ) -\r\n Khanikoff , Mem . Sur L'Ethnographie La Perse , Paris . 1866 . P . 15 , 110 , 138 \r\n( 54 ) - ادموندز در رشته نژادشناسى تخصصى نداشته و منظور وى از كيفيت خالص روشن نيست ( م )\r\n( 55 ) -  Hammer \r\n( 56 ) - اين دو دختر زيبا و رشيد در جنگهائى كه بين دولت ايران و عثمانى در هنگام حمله تركها به لرستان صورت گرفته همراه پدرشان نهايت فداكارى را بخرج داده بودند . ( م )\r\n( 57 ) - تا جائى كه مترجم اطلاع دارد اين قضاوت درست نيست زيرا خوشبختانه يادداشتهاى اكثر مسافرينى كه بلرستان آمده‌اند در دسترس است ، و فقط سه نفر از آنها يعنى سرلشكر داگلاس ، ويلسون و ادموندز بخاطر شكست نقشه‌هاى استعمارگرانه آنها چنين انتقادهاى ناروائى را وارد ساخته‌اند . ( م )\r\n( 58 ) - امام شوشترى ص 172 ميگويد كرخه شهرى بوده است در ساحل غربى رود كرخه و نام آن از كلمه كرخا گرفته شده كه در روزگار عيلاميان خداى اين شهر را به اين نام ميخوانده‌اند . خرابه اين شهر گويا اكنون بنام ايوان كرخه معروف است كه در سمت غربى رود كرخه و در چند كيلومترى جنوب جاده انديمشك به دهلران قرار دارد . ( م )\r\n( 59 ) -  Benjamin Of The Tudela \r\n( 60 ) -  Hanway \r\n( 61 ) -  Brown . Per . Lit Under Tartar Dominon \r\n( 62 ) - فعلا دو طايفه سگوند و پاپى هيچگونه بستگى با اهل حق ندارند . ( م )\r\n( 63 ) - تا جائى كه مترجم اطلاع دارد شاهزاده احمد مركز فعاليت اهل حق نميباشد و بدون شك مينورسكى شاهزاده احمد را با باباه بزرگ اشتباه گرفته است .\r\nپيروان اهل حق در ميان لك‌زبانها يافت مىشود و بيشتر در شمال و غرب لرستان سكونت دارند . ( م )\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n( 64 ) - لرها كسانى را كه از آرامگاه شاهزاده احمد مواظبت ميكنند و عمامه قرمز دارند پاپى يا خادم مينامند و كلمه سيد به كار نميبرند . ( م )\r\n( 65 ) - متأسفانه زبان لرى هنوز بررسى نشده است .\r\n( 66 ) - مينورسكى چون اطلاعاتى راجع به ادبيات لرستان نداشته معمولا فقط از بختياريها صحبت مىكند . متأسفانه تاكنون فرهنگ و ادبيات لرى مورد بررسى قرار نگرفته است .\r\n( 67 ) - اين كتيبه بوسيله علامه قزوينى ترجمه شده است و مربوط به سلجوقيان است . ( ر ك : جغرافياى تاريخى و تاريخ لرستان بقلم ساكى ص 227 ) . ( م )\r\n( 68 ) -  Hammer \r\n( 69 ) -  Malcolm \r\n( 70 ) - اين همان عليمردان خان معروف است كه با دو دخترش با عثمانيها نبرد ميكرد و در موقع حمله افاغنه فرماندهى كل قواى ايران را به عهده داشت . معلوم نيست نادر بابا خان كپشلو را بطور موقت به بيكلربيكى لرستان برگزيده يا اينكه واقعا قصد تضعيف عليمردانخان را داشته است . ( م )\r\n( 71 ) - استانبول امروزى\r\n( 72 ) -  Beer \r\n( 73 ) - همچنين قاجار نتوانستند والىهاى پشتكوه را نيز كنترل كنند . ( م )\r\n( 74 ) - راجع به قساوت اين مرد داستانهاى زيادى هست . ( م )\r\n( 75 ) - معتمد الدوله به حيله و سوگند دروغ محمد تقى خان را بدام انداخت ر ك :\r\nسفرنامه لايارد . ( م )\r\n( 76 ) - مينورسكى در اينجا اشتباه نموده است . اين خانواده از خوانين دوركى مىباشد و از نسل شخصى هستند باسم حيدر كه اصلا از طايفه پاپى لرستان بود و در حدود هفت يا هشت پشت پيش به خاك بختيارى مهاجرت نموده است . ( م )\r\n( 77 ) - براى اطلاعات بيشتر به سفرنامه راولينسون كه بوسيله مترجم به فارسى برگردان شده است مراجعه كنيد . ( م )\r\n( 78 ) - دو افسر نامبرده با تيره عباس‌خانى از طايفه مير از دزفول بخرم‌آباد مسافرت ميكرده‌اند . عده‌اى از ميرها منجمله ميرتتر ، ميرسرهنگ ، ميرسردار و چند نفر ديگر كه تعهد كرده بودند آنها را بخرم‌آباد برسانند همراه ايشان بودند . وقتى به قلعه نصير در حدود 60 كيلومترى جنوب خرم‌آباد ميرسند ميرها تقاضاى 500 تومان اضافى مينمايند و چون انگليسىها در دادن اين مبلغ امتناع ميورزند ميرها آنها را لخت مينمايند . بهرحال دولت قاجار كه تحت نفوذ انگليسها قرار گرفته بود در صدد تنبيه ميرها برآمد و تعدادى از آنها را زندانى كرد تا اينكه سرانجام بوسيله سالار الدوله آشوبگر آزاد شدند . ( م )\r\n( 79 ) - ابو الفتح ميرزا فرزند مظفر الدين شاه در سال 1318 به حكومت لرستان رسيد در سال 1322 از حكومت خلع و مجددا در سال 1326 به لرستان برگشت\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنامبرده يكى از عوامل بىنظمى و هرج و مرج در لرستان بود . ( م )\r\n( 80 ) - نفوذ نظر عليخان امرائى فقط محدود به قسمت شمال غربى و غرب لرستان بود و در ميان طوايف بالاگريوه و ساير طوايف نفوذ نداشته است . ( م )\r\n( 81 ) -  Kalah \r\n( 82 ) - احمد تكودر فرزند هلاكو خان مىباشد ( ر ك : شرفنامه ص 51 )\r\n( 83 ) - بنابروايت شرفنامه ص 52 ازغون « خواجه را بدرجه شهادت فايز گردانيد » . ( م )\r\n( 84 ) - شرفنامه ميگويد لشكر مغول و حكام لر كوچك باتفاق هم بتعقيب افراسياب پرداختند ( ر ك : ص 53 ) اين روايت درست‌تر به نظر ميرسد . ( م )\r\n( 85 ) - ابن بطوطه راجع به مراسم عزادارى الوار مطالبى نوشته است كه از نظر مردم شناسى جالب مىباشد و پس از گذشت صدها سال اين مراسم هنوز نه تنها در بين الوار بلكه در بين قشقائىها نيز رايج است . ( م )\r\n( 86 ) -\r\n S . Lane - Pool , Cat . Of Oriental Coins In The Brit . Mus . , vol . Vi , P \r\n. 237 ، 235\r\n( 87 ) - بنابروايت ساكى ، چون شجاع الدين هنگام تصرف قلعه دزسياه شدت عمل بخرج داده بود دشمنان او به خليفه عباسى شكايت بردند ، و از طرفى چون خليفه ايجاد چنين حكومتى را يك نوع مزاحمت ميدانست فرمان عزل شجاع - الدين را صادر كرد . اتابك لر كه نبرد با خليفه را مناسب نميديد برادرش نور الدين محمد را جهت عذرخواهى بدربار خليفه ببغداد فرستاد . خليفه دستور داد نور الدين محمد را زندانى كنند و شرط رهائى ويرا موكول به تسليم قلعه منگره كرد . بالاخره نور الدين در زندان ميميرد و سرانجام شجاع الدين قلعه منگره را تحويل ميدهد و خليفه در مقابل دزسياه و شهر طرازك ( واقع در خوزستان را بوى ميدهد ) ( جغرافياى تاريخى و تاريخ لرستان ص 246 - 247 ) . از طرفى در تاريخ گزيده ( ص 552 ) و شرفنامه ( ص 59 ) آمده است » بعد از مدتى از دار الخلافه شجاع الدين خورشيد و و برادرش نور الدين محمد را طلب داشتند و قلعه منگره از ايشان درخواستند ايشان ابا نمودند در نتيجه هر دو محبوس گريدند ( تاريخ گزيده ص 552 ) .\r\nمترجم\r\n( 88 ) - گريت در منطقه پاپى و در 15 كيلومترى جنوب شرقى خرم‌آباد مىباشد . ( م )\r\n( 89 ) - مينورسكى محل قبر وى را تعيين ننموده است . ( م )\r\n( 90 ) - بنابر روايت تاريخ گزيده ص 554 سيف الدين رستم بدست برادرش شرف الدين كشته شده است . ( م )\r\n( 91 ) - همانطوريكه پيش از اين اشاره رفت ملكه خاتون زن عز الدين گرشاسب خواهر سليمانشاه بود . وقتى حسام الدين خليل ، عز الدين گرشاسب را كشت فرزندان وى نزد دائى خود يعنى شاه سليمان كه والى كردستان بود پناه بردند و بدين طريق سليمانشاه جهت انتقام از حسام الدين خليل بجنگ\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nپرداخت ( ر ك : تاريخ گزيده ص 556 - 557 ، جغرافياى تاريخى و تاريخ لرستان ص 256 - 257 ) . ( م )\r\n( 92 ) - مؤلف تاريخ گزيده درباره وى نوشته است « ملكى عادل بود چهار هزار مسئله فقهى در مذهب امام اعظم شافعى رضى الله عنه ياد داشت و در تمام عمر زنا نكرده بود ص 558 » . ( م )\r\n( 93 ) - مينورسكى علت مرگ آنها را نگفته است . همچنين تاريخ گزيده و شرفنامه در اين مورد اظهار نظرى نكرده‌اند ولى ساكى ( ص 262 ) يادآور شده است كه دو برادر در نتيجه جنگى كه بين آنها رخ داد هر دو كشته شدند .\r\nساكى منبع خود را ذكر نكرده است . ( م )\r\n( 94 ) - بنابروايت تاريخ گزيده ص 559 - 556 و شرفنامه ص 70 - 71 صمصام الدين در يك نزاع شهاب الدين الياس و برادرش را بكشت و سرانجام غازان خان صمصام الدين بقصاص خون آنها كشته شد . از طرفى ساكى ص 264 ميگويد صمصام الدين در جنگ با حسام الدين عمر و برادران شهاب - الدين الياس كشته شده است . به نظر ميرسد ساكى مرتكب اشتباه شده باشد . ( م )\r\n( 95 ) - خواهر شاهورديخان ابتدا زن حمزه ميرزا برادر شاه عباس بود كه پس از قتل وى به عقد شاه عباس درآمد ( ر ك : شرفنامه ص 81 ) . مترجم\r\n( 96 ) - بنابرروايت شرفنامه « در ميانه اغورلوو شاهورديخان در سر ناحيه بروجرد عداوت قديمه كه در ميان بيات و لر بود به حركت آمد . منازعت افتاده و كار باستعمال سيف و سنان رسيد و هر دو قوم عشاير و قبايل خود را جمع ساخته در ناحيه بروجرد در مقابل يكديگر صف‌آرا گشتند قضا را آغور لوبيك بيات در آن معركه بقتل رسيد و جمع كثيرى از طوايف بيات مقتول گشتند و اموال و اسباب ايشان بدست لران افتاد ( شرفنامه ص 81 ) » مترجم\r\n( 97 ) - مينورسكى شاهورديخان را آنطور كه شايسته او است معرفى نكرده است .\r\nساكى در كتاب جغرافياى تاريخى و تاريخ لرستان ص 283 مينويسد :\r\n« شاهورديخان جوانى خوش‌اندام بود و اگر در حضور شاه عباس بدرشتى سخن نميگفت و اندكى تملق به كار ميبرد كشته نميشد . سر پرشور و غرورش باعث شد كه در كمال نخوت با شاه روبرو شد و مرگ را استقبال كند . او بدون ترديد يكى از رشيدترين فرزندان لرستان و مزاياى اخلاقى بسيار صفت پسنديده‌اش توأم با هوش و زيركى عجيب او باعث محبوبيت فراوان وى در آنجا بوده است » . ( م )\r\n\r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n\r\nيادداشت‌هائى دربارهء لرستان نوشتهء ادموندز ترجمهء دكتر سكندر امان‌اللهى بهاروند ليلى بختيار\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nاين كتاب ترجمه‌اى است از :\r\n C . j . Edmonds , Notes On Luristan , 1917 \r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nپيشگفتار\r\nچگونگى سياست امپرياليستى دولت انگليس ، و فعاليت مأموران انگليسى در لرستان ، از موضوعاتى است كه هنوز مورد بررسى قرار نگرفته است . تا جائى كه آگاهى داريم براى اولين بار در سال 1810 دو افسر انگليسى از طرف سرجان ملكم به لرستان اعزام شدند . اين دو افسر كه گرانت و فوردينگهام نام داشتند در خرم‌آباد بوسيله كلبعلى خان به قتل رسيدند . سپس سر هنرى راولينسون (  Henry Rawlison  ) در سال 1836 همراه با تعدادى سرباز ايرانى به لرستان مسافرت كرد ( يادداشتهاى وى تحت عنوان :\r\nسفرنامه راولينسون به لرستان ، خوزستان و بختيارى . بوسيله نگارنده ترجمه شده است ) . پس از راولينسون ، چند نفر ديگر به لرستان آمدند كه مهمترين آنها آرنولد . ت .\r\nويلسون (  Arnold . T . Wilson  است . نامبرده در سال 1911 از لرستان ديدار كرد ، سپس در سال 1913 بار ديگر به لرستان باز گشت ( يادداشت‌هاى وى تحت عنوان : سفرنامه ويلسن يا تاريخ سياسى و اقتصادى جنوب غربى ايران بوسيله حسين سعادت نورى ترجمه گرديده است . از ديگر يادداشتهاى ترجمه نشده او « جغرافياى نظامى لرستان است » كه هم‌اكنون بوسيله نگارنده در دست ترجمه است ) . يكى از اهداف مهم ويلسون فراهم آوردن زمينه احداث راه‌آهن و جاده اسفالت سرتاسرى از طريق لرستان بود ( ر ك : سفرنامه ويلسن : صفحه 165 - 308 ) احداث راه‌آهن و جاده سرتاسرى هم از نظر تجارت ( به منظور حمل كالاهاى انگليسى از طريق خليج فارس مركز ايران ) و هم از جهت نظامى ( چنان كه\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nدر جنگ دوم جهانى هم راه‌آهن و هم راه سرتاسرى بوسيله قواى متفقين مورد بهره‌بردارى قرار گرفت ) براى انگلستان حياتى بود . از اينرو ، مأمورين انگليسى بسيار كوشيدند تا اين آرزو را برآورده كنند و سرانجام با روى كار آمدن رضا خان به آرزوى خود رسيدند . همزمان با ويلسون ، ادموندز (  C . j . Edmonds  ) در سال 1913 ميلادى وارد ايران شد و به عنوان مأمور سياسى به جنوب غربى ايران اعزام شد و بيشتر در اهواز ، دزفول و خرمشهر فعاليت داشت ، و در همين زمان بود كه به لرستان مسافرت كرد .\r\nبنابراين كتابى كه هم‌اكنون در دست داريد ترجمه يادداشتهاى مسافرت نامبرده به لرستان است كه تحت عنوان «  Notes On Luristan  » 1917 براى شركت نفت انگليس - ايران تهيه گرديده و در آن زمان جزو اسناد محرمانه بوده است . ادموندز در اين سفر ضمن مذاكره با سران ايلات لرستان ، زمينه عبور يك كاروان را از طريق لرستان فراهم كرد . اما اين كاروان كه شامل چند هزار رأس قاطر و الاغ ( حامل اجناس انگليسى ) بود ، به محض ورود به ميانكوه بالا گريوه بوسيله لرها بتاراج رفت . اجناس اين كاروان متعلق به برادران لينج (  Lynch  ) بود كه جاده خوزستان - اصفهان را در اختيار داشتند . از اينرو لرها غارت اين كاروان را مبدأ تاريخ قرار داده و آن را « سال لنچ » مىنامند . بهرحال اين شكست ادموندز را آزرده ساخت بطورى كه ناراحتى او در سراسر يادداشتهايش هويداست . بدون ترديد ادموندز در بسيارى از موارد در حق ميزبانان خود كه با سادگى و به آئين ايلياتى از وى پذيرائى كرده كمال بىانصافى را روا داشته است .\r\nتصويرى كه وى از لرها ارائه ميدهد يك جانبه و دور از حقيقت است . از آنجائى كه او نتوانسته است سياست‌هاى امپرياليستى دولت متبوع خود را اجرا كند ، بناچار تمام كاسه و كوزه‌ها را بر سر لرها شكسته و آنها را « ابن الوقت ، و خوك صفت » ميداند ( ر ك : لرستان : پيشكوه و بالاگريوه ) تا جائى كه مترجم آگاهى دارد فقط نامبرده و يكى ديگر از همكاران او بنام ويلسون درباره لرها چنين داورى كرده‌اند . در مصاحبه‌هائى كه خود در سال‌هاى 1973 و 1977 با ادموندز داشتم ، علت اين پندار\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nناروا را دربارهء لرها جويا شدم . وى ضمن پوزش اظهار داشت كه در آن زمان جوان و كم‌تجربه بوده و ناراحتىهاى گوناگون سبب گرديد كه آن مطالب را بنويسد .\r\nاما مطالب اين كتاب هرچند غرض‌آلود است ، ولى حاوى نكات تاريخى درباره اوضاع اجتماعى و سياسى لرستان در آن زمان مىباشد . بهرحال اميد است كه با ترجمه اين كتاب ، ضمن آشكار ساختن پاره‌اى از فعاليت‌هاى امپرياليستى انگليس در لرستان ، قدم كوچكى در راه توسعه‌ى پژوهش در اين زمينه را فراهم آورده باشيم .\r\nبدون ترديد ، اين ترجمه خالى از نقص نيست و از اينرو از خوانندگان پوزش مىطلبم .\r\nدكتر سكندر امان‌اللهى بهاروند دانشگاه شيراز - بهمن 1359\r\n\r\n","description":"","footnote":"","page_name":" 63 ","page_number":63},
  {"content":"\r\n . \r\n","description":"","footnote":"","page_name":" 64 ","page_number":64},
  {"content":"\r\n\r\n\r\nزندگىنامه ادموندز\r\nادموندز ( جان ، سيسيل )  C . j . Edmonds  در سال 1889 ميلادى در انگلستان به دنيا آمد و تا جائى كه اطلاع داريم تا دو سال پيش در قيد حيات بوده است . وى تحصيل خود را در مدرسه بدفرد (  Bed Ford  ) ، پمبرك كالج (  Pemborok College  ) و كمبريج گذراند . سپس در سال 1910 به استخدام وزارت امور خارجه درآمد و مشاغل او بشرح زير بوده است : معاون كنسول انگليس در بوشهر ( 1915 1913 ) دستيار مأمور سياسى در بين‌النهرين ( 1917 - 1915 ) ، مأمور سياسى در جنوب غربى ايران ( 1919 - 1917 ) ، فرماندهى قواى انگليس در شمال ايران ( 1919 ) ، مأمور ويژه در كردستان عراق ( 1922 ) ، مشاور لشكرى و بازرس اجرائى در كركوك و سليمانيه ( 1924 ) ، مشاور وزارت داخله عراق ( 1926 ) ، كنسول انگليس در عراق ( 1928 ) ، مشاور وزارت امور خارجه عراق ( 1933 ) ، عضو هيئت عراقى در اجلاس ساليانه سازمان ملل ( 1932 - 1930 ) مشاور وزارت داخله عراق ( 1945 - 1935 ) ، كنسول انگليس در عراق ( 1937 ) ، نماينده دائمى انگليس در سازمان بين‌المللى آوارگان ( 1947 ) نامبرده در سال 1950 بازنشسته شد و از سال 1951 تا 1957 در دانشكده مطالعات شرقى و آفريقائى دانشگاه لندن به تدريس زبان كردى پرداخت .\r\nادموندز داراى تأليفاتى چند است كه مهمترين آنها عبارتند از :\r\n1 - كردها ، تركها و اعراب ( 1957 )\r\n 1 . Kurds Turks And Asabs ( 1957 ) \r\n2 - فرهنگ كردى - انگليسى ( 1956 )\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n 2 . Kurdish - English Dictionary ( 1956 ) \r\n3 - يادداشتهاى لرستان 1917\r\n 3 . Notes On Luristan ( 1917 ) \r\n4 - لرستان : پيشكوه و بالاگريوه ( 1922 )\r\n 4 . Luristan : Pish - Kuh And Bala - Griveh ( 1922 ) \r\nليلى بختيار\r\nشيراز - بهمن 1359\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nفهرست مطالب\r\n1 - مسافرت از دزفول به منگره ( ژوئيه 1917 )\r\n2 - درهء منگره\r\n3 - مسافرت از دزفول به بروجرد ( سپتامبر 1917 )\r\n4 - گزارش جادهء خرم‌آباد - بيرانوند - بروجرد\r\n5 - يادداشتهاى مسافرت از دزفول به خرم‌آباد و بروجرد ( سپتامبر 1917 )\r\n6 - گزارش جاده كرمانشاه به خرم‌آباد ( ژانويه 1918 )\r\n\r\n","description":"","footnote":"","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n\r\nيادداشتهاى سفر دزفول به منگره ژوئيهء 1917 سوم ژوئيه\r\nحركت به طرف مال 1 داراب خان در صالح‌آباد . در آخرين لحظه سه نفر گروگان 2 كه هر يك از يك خانواده سرشناس گرفته شده بود در بازار دزفول ناپديد شدند و مهر على خان برادر سرتيپ 3 كه مرا همراهى مينمود مجبور شد كه منتظر آنها بماند .\r\nافراد داراب خان در زير كولا ( نوعى سايبان كه از شاخ و برگ درختان فراهم گرديده بود ) گرد آمده بودند . آب در اطراف كولا در جريان بود و هوا را خنك مىكرد . مهر على خان كه پس از پيدا كردن گروگانها ، تمام راه را چهارنعل تاخته بود . به زودى وارد شد . لحظه‌اى بعد مير محمد شاه خان 4 كه جالب‌ترين شخصيت طايفه مير است سواره وارد شد . او به طرز عجيبى تعظيم مىكند ، باينصورت كه كف دستهايش را به طرف بالا و در سطح ناف قرار ميدهد و آنگاه خم مىشود . داراب خان با گفتن « خداحافظ » به او خوش‌آمد گفت ( تعارفى كه لرها هم بهنگام خداحافظى و در موقع وارد شدن به كار مىبرند ) . گفتگو با خنده و شوخى توأم بود و مخصوصا به باغى كه مادر مهر على خان در نواحى منگره خريده بود مربوط ميشد . از زمان خريدارى آن باغ تاكنون مناسبات خوانين سگوند با مير خوب نبوده است ولى بهرحال انجام آن معامله هوشيارى مادربزرگ را بثبوت مىرساند .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nهنگام غروب آفتاب ملا محمد تقى 5 كه براى او اسبى تهيه ديده بودم وارد شد . سن او بيش از 90 سال است . داراب خان بعد از تعارف خداحافظى ادعا كرد كه او از ايل سگوند است .\r\nالبته پدرش سگوند بوده ولى مادرش از ميرهاست .\r\n\r\nچهارم ژوئيه\r\nساعت 5 / 1 صبح صالح‌آباد را ترك كرديم . جاده‌اى كه بعدا توصيف مىشود بنام جاده شاه عباس معروف است و در چند جاى آن آثارى از سگفرشهاى قديم به چشم مىخورد . در سرازيرى به طرف رودخانه اناركى اسب من ليز خورد و روى صخرهء تيز و لغزنده‌اى افتاد ولى من موفق شدم كه پياده شوم و اسب را كه بشدت تلاش ميكرد نگهدارم . پس از پائين آمدن از آن سرازيرى در سايه نىها نشستيم و افراد مهر على خان به زودى چاى را آماده كردند و مير محمد شاه از افتخارات گذشته خانواده‌اش زياده سخن گفت . وى يادآور شد كه با ضعف دولت ايران كدخدايان تازه به دوران رسيده قدرتمند شدند ولى حال كه دولت نيرومند گرديده اميدوار بود كه موفقيت گذشته را مجددا بدست آورد . ملا محمد تقى سئوالاتى درباره انگلستان نمود از جمله آنكه آيا در انگلستان ايلات و عشاير وجود دارد ؟ گفتم نه ما همه آبادىنشين 6 هستيم . او ضمن سخنرانى به نقل اشعارى دربارهء قناعت با يك كاسه ماست و نان بلوط پرداخت ولى هنگاميكه ديدار ميرزاوندها را از دزفول بازگو ميكرد با تمسخر ميخنديد . كدخدايان ميرزاوند شعبه‌اى از ايل قلاوند هستند كه اخيرا براى اولين بار به شهر ( دزفول ) آمده از ديدار شهر دچار هيجان شده بودند بطورى كه هنگام گردش در بازار دزفول از فرط تعجب دهان آنان باز شده بود . آنها وقتى خود را در ميان آهنگران يافتند از صداى چكش و غرش كوره فكر ميكردند كه در جهنم گرفتار شده‌اند . ظاهرشان به حدى ژوليده بود كه فورى آنها را بحمام برده و پس از شستشو و تعويض لباس به طرف اداره هدايت شدند .\r\nبه نظر ميرسد كه ملا محمد تقى مثنوى را خوب ميداند . با دستمالى كه بدور كلاه خود گره زده و يكطرف آن آويزان است\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبينى و پيشانىاش را پاك مىكند و اينطور كه پيداست اين دستمال سالهاست بدون اينكه شسته شود اين وظيفه را انجام ميدهد .\r\nمعمولا عمق آب در بستر رودخانه در حدود سه تا ده سانتيمتر است . من گودالى پيدا كردم و در آن شيرجه رفتم و چقدر لذت - بخش بود كه عمق آن را بيشتر از اندازهء خود يافتم . در حدود چهل متر بالاتر بجستجو پرداختم و در جائى كه صخره‌ها به طرف پائين آمده است گودال مناسبى يافتم كه آب زلالى دارد ژرفاى آن در حدود سه متر و پهناى آن باندازه‌اى است كه يك نفر براحتى ميتواند در آن شناگرى كند . آنجا در آفتاب دراز كشيدم ، ماهيهاى كوچك بيشمار به شست پايم نوك ميزدند . سپس به چادر خود كه به صورتى آزاردهنده گرم بود بازگشتم و كوشش نمودم كه از ساعت 10 صبح تا 3 بعدازظهر بخواب بروم . از بخت بد دندان دردى كه ماهها بسراغم نيامده بود شروع شد و قرص آسپيرين را هم فراموش كرده بودم كه در جعبهء دارو بگذارم . بعدازظهر دوباره به راه خود ادامه داديم . ساعت 15 / 8 برودخانهء منگره رسيديم .\r\nاين رود با سرعت در درهء كوچكى كه ظاهرا همهء اطراف آن محصور است جريان دارد . روى صخره شمالى بقاياى دو قلعه بنام قلعه الون شاه ديده مىشود و كمى پائين‌تر خرابهء امامزاده امير سيف قرار دارد . هنگامى كه هوا تاريك شده بود از خرابه‌هائى گذشتيم كه قلعه ونه‌اى ناميده ميشد .\r\nمير محمد شاه برايم از سنگى گفت كه مردى سواره را نشان ميداده و سه قطعه بوده است . او گفت يكى از آنها راقندى 7 دزديد و دوتاى ديگر را كه زير شنها پنهان كرده بودند گم شده است .\r\n\r\nپنجم ژوئيه\r\nساعت 5 صبح به راه افتاديم و از صخره عظيم كول‌آب ( كه در جائى ديگر توضيح داده شده ) بالا رفتيم . بالاى گدار هيسور روى لبهء باريكى كه تشكيل يك گذرگاه را ميدهد مير اسد خان با ريش سياه و لباسهاى يكپارچه سياه با دو پسرش پياده به استقبال ما آمد و با جملاتى نظير خدمتگزاريم ، جانفشانيم و خدمت ميكنيم خوش‌آمد گفت . يك آسياى قديمى را به من نشان داد كه با\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنيروى آبى كه از كوهستان سرازير مىشود به كار ميافتد .\r\nسپس وارد دره وسيعى شديم كه درختان ميوه در آن كشت شده بود . بسيارى از ميرها با تفنگهايشان جلو آمدند و اندكى خم شدند . ملا محمد تقى آنها را بعنوان خان و خان‌زاده معرفى كرد . لباسهاى سياهشان تقريبا مندرس بود . مردان سالخورده كلاه بسر نهاده بودند ، جوانترها دستمالى دور كلاه بسته و جوانترين آنها دستمالى دور عرق‌چين پيچيده بود .\r\nاينان سايبانى در حدود 30 پا در 10 پا از تنه و شاخ و برگ درختان درست كرده‌اند و روى اين چهارچوب را با نى پوشانده‌اند .\r\nكف سايبان از پونه و مورد پوشيده شده است كه بوى خوشى دارد و در عين حال چند قالى نيز گسترده‌اند . عدهء زيادى از ميرها در زير اين سايبان گرد آمده بودند . آنها در بازگشت از اينكه دير خبردار شدند و با عجله از چراگاهها پائين آمده و اين سايبان را درست كرده بودند پوزش خواستند . يك سبد بزرگ پر از انجير و انگور كه تازه رسيده بود آماده داشتند و آرزو ميكردند كه اى كاش من 15 روز ديرتر رفته بودم تا ميديدم باغهاى آنها چه محصولى ميدهد .\r\nاين دره از هر سو مشرف به تپه ماهوره‌هاى پوشيده از درخت بلوط مىباشد و در آن نهرى به طرف شمال شرقى در جريان است كه آب آن شفاف و خنك است . آب اين نهر از روى ريگها ميگذرد و در اطراف آن درختان بيد و بوته‌هاى گل روئيده است .\r\nدر ساعت 10 صبح هواى اين دره كه فقط 2125 پا ارتفاع دارد بسيار گرم بود و به زودى همه بخواب فرو رفتند .\r\nساعت 30 / 2 براى ناهار مرا از خواب بيدار كردند و يك سينى بزرگ پر از برنج با گوشت بسيار چرب برابرم نهادند .\r\nآب اينجا بسيار پاك و خنك است ولى چندان عميق نيست بطوريكه محلى نيافتم كه آب تا كمرگاه من برسد . پس از آب‌تنى لباس لرى خود را پوشيدم . ميرها با شعف تمام اين مراحل را نظاره ميكردند و وقتى همه كارها انجام شد نوبت به عبا و كلاه رسيد .\r\nلباسهاى لرى من همه نو بود و به اين جهت ميرها مبارك‌باد گفتند .\r\nولى اينرا هم اضافه كنم كه من از پوشيدن اين لباسها خجالت\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nميكشيدم و تحسين ميرها موجب خجالت بيشتر گرديد . به دور كلاه يك دستمال ابريشمى پيچيدم كه اول برايم سنگين و رنج‌آور بود اما به تدريج تحمل كردم ولى فكر ميكنم در آينده آن را بدون دستمال بر سر بگذارم . هنگام سوار شدن عبايم پاره شد ولى چون ميرها كمتر از دفعه قبل به من خيره شدند بعد از چند دقيقه از خجالت بيرون آمدم .\r\nخورشيد پشت كوهها پنهان شد و هوا بطور قابل ملاحظه‌اى رو بخنكى نهاد . همچنان كه بجلو ميرفتيم دره تنگتر ميشد ولى در محل اتصال سه نهر دوباره وسيع مىشد و صفى از باغهاى انبوه ميوه در آنجا كشيده شده بود . در اين فصل هر كس در باغ خود از شاخ و برگ درختان كلبه‌اى برپا مىكند و آنجا را مثل خانهء خود ميداند .\r\nدر حدود يك ميل بالاتر به گردابى رسيديم كه سنگفرش بود و به خوبى از آن نگهدارى كرده بودند ولى نىهاى انبوه در آن روئيده بود . چند چشمه در اطراف اين گرداب وجود داشت و مير عالى خان آخرين رئيس بزرگ قلاوند 8 ميخواست كه با آب آن‌ها زمينهاى بلند را آبيارى كند . گرچه اين كار صورت نگرفت ولى در آنجا آبگيرى براى حمام مردان ساخت و براى زنان هم چند متر دور تر يك مخزن كوچكتر ساخت . سرچشمه يكى از نهرهاى اصلى در داخل اين گرداب است و بالاتر از آن در طرف مغرب فقط يك نهر كوچك جريان دارد . بعد از آن به كلبه (  Kula  مير تقى رفتيم كه در نزديكى آن تعدادى درخت بريدهء انجير ديده ميشد . اين درختها دو هفته قبل بوسيله ميرهاى عباسى كه سال گذشته دو نفر از آنها بدست پسر ميرتقى بقتل رسيده بودند شبانه بريده شده‌اند . در فاصله بسيار دور يك بزغاله را براى نشانه‌گيرى قرار دادند . بزغاله به حدى دور بود كه به سختى ديده ميشد با اينحال ميرعالى ( على ) با اولين تير آن را از پاى درآورد .\r\nما نشستيم و مشغول صحبت شديم . ملا محمد تقى و ميرسالار درباره اروپا و جنگ و جغرافيا سئوالاتى ميكردند و هر جائى را كه نام ميبردم ابتدا ميپرسيدند كه آيا منطقه گرمسيرى است يا سردسيرى ؟ من متوجه شدم كه چهار خانواده از ميرها بىنهايت\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبه يكديگر حسادت ميورزند و ريش‌سفيدى كاردان و بيطرف لازم است تا از خونريزى بين آنها جلوگيرى كند ، بنابراين برنامه‌اى ترتيب دادم كه هردو روز ميهمان يكى از آنها باشم هرچند كه اين كار حركتم را كند ميكرد .\r\nمن گفتم كه فردا ميخواهم به چاونى بروم و از جاده پهن و مرتبى كه گفته مىشود در آنجا وجود دارد ديدن كنم و ظهر روز بعد نزد مير نصر اللّه بيايم . همه گفتند اين كار غيرممكن است و درست در لحظه‌اى كه خواستم حرف آنها را بپذيرم پيغامى از مير سالار برادر ميرتقى برايم رسيد كه گفته بود به حرف آن افراد گوش ندهم و او شخصا مرا به محل مورد نظر خواهد برد .\r\n\r\nششم ژوئيه\r\nشب گذشته هوا كاملا خنك بود و تا حدود 30 / 4 خوابيدم و وقتى بيدار شدم نميدانستم كجا هستم . در اينجا حادثه كوچكى اتفاق افتاد . وقتى اسبم را خواستم تا با ميرسالار حركت كنم مير لطيف على 9 را ديدم كه با رنجش قدم مىزند . علت را پرسيدم بعد از چند سئوال خلاصه كرد كه براى استقبال و ناهار تهيه ديده است و بدين ترتيب ميرسالار با تمام زيركىاش شكست خورد .\r\nبنابراين تصميم گرفتم كه آن سفر را بتعويق بياندازم و شخصى را براى احضار آشيل فرستادم . پس از اين پيش‌آمد ميرسالار در حالى كه با خشم ريش سفيد خود را چنگ ميزد گفت اين پدرسوخته چه سگى است كه كنسول انگليس بايد بخاطر او بازديدش را بتعويق بيندازد . سپس در حالى كه كتابچه يادداشت مرا محكم گرفته بود ميگفت به اين كلام اللّه 10 و به اين قرآن انتقام خواهد گرفت . من توانستم كه ميرسالار و بستگانش را با قول باينكه اگر خوش - رفتارى كنند آنها را به دز ( دزفول ) ببرم و بالاخره با توضيحاتى دربارهء قطب‌نما و دماسنج كه با خود داشتم آنها را آرام كردم .\r\nما براى رفتن به خانه مير نصر اللّه كه در حدود 5 / 2 مايل بالاتر بود سوار شديم . يك دسته از ميرها كه باستقبال آمدند اندكى خم شدند و سپس از جلوى من گذشتند آنها در محلى كه دره در 40 و 330 درجه به دو قسمت تقسيم مىشود سايبان ( كولا ) زيبائى\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nساخته بودند . مسير ما تا اينجا به سمت جنوب بوده است . از آخرين جايگاه تا اينجا آب وجود نداشت ولى در اين نقطهء از شاخهء شرقى دره نهرى در جريان بود كه به زمين فرو ميرفت . اين محل درووون نام داشت . با رسيدن دسته ميرسالار سروصدائى به پا شد و تازه واردين كه پياده آمده بودند تشنه و غرق در عرق بودند . آنها ساعت 9 به استراحت پرداختند و من به نوشتن پرداختم .\r\nامروز من يك شب كلاه كوچك و سبك كه دستمالى بدور آن پيچيده شده بسر گذاشته‌ام كه خيلى راحت‌تر از كلاه مىباشد ولى شالى كه بسته‌ام گرم است . بعدازظهر هوا بشدت گرم بود و بعد از ساعت 4 در استخر روبرو شستشو كردم . آب كمى سبز رنگ بود و جريان آن آهسته و به خوبى آبهاى ديگر نبود ولى در عوض آنقدر گود بود كه نتوانستم به ژرفاى آن برسم و ميتوانستم از فراز صخره‌اى در آب شيرجه بروم . پس از آن به بزى كه در آخر دره بسته شده بود تيراندازى كرديم و مقدار زيادى فشنگ در اين راه به كار رفت . سپس براى گردش بميان باغها رفتم . در دامنهء كوه به چشمه‌اى كه به صورت نهرى پرآب جارى بود برخوردم و از آب گواراى آن نوشيدم . بعد از آن با ميراسد اللّه و ميرسالار روى سنگى نشسته به خوردن انجير و انگور كه در چشمه خنك شده بود مشغول شديم . بحث ما درباره ازدواج و مخارج آن دور ميزد . آنها مى - خواستند بدانند آيا در لندن هم مردان مجبور هستند براى كابين يك زن مثلا 400 تومان بپردازند . بايشان گفتم ما نه تنها خرجى نميپردازيم بلكه قبل از اينكه با زنى ازدواج كنيم انتظار داريم لااقل هديه‌اى در حدود 400 تومان برايمان بياورد . از روى تحسين سرشان را تكان دادند و اظهار داشتند در اين صورت ميتوان با ازدواج با چهار زن مبلغ 2000 تومان دريافت كرد .\r\nچند نفر از ميرها روزه بودند ولى مثل اينكه با وجود غروب خورشيد عجله‌اى براى شكستن روزه خود نداشتند . دو نفر از خدام شاهزاده احمد كه عمامه سرخ بر سرنهاده بودند نيز وارد شدند و به ميهمانان پيوستند .\r\nبقعه شاهزاده احمد در منطقه قلاوندها در ناحيه كوس قرار دارد . خادمان اين امامزاده دستار سرخ مىبندند و مانند سيدها\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبىاندازه مورد احترام هستند . در نزديكى اين امامزاده كشتزار معروفى قرار دارد كه در آن برنج ميكارند بدون اينكه آن را آبيارى كنند . ما دامى كه برنج احتياج به آب دارد آب از زمين ميجوشد و بعد از آن خشك مىشود . يك يا دو سال پيش ميرزاوندها به خدامى كه در آنجا تخم‌پاشى كرده بودند ظلم كردند و امام هم ناخشنودى خود را با خشكاندن مزرعه اعجازآميز برنج نشان داد . اين خدام بعنوان پاپى شناخته شده‌اند ولى به نظر ميرسد كه ارتباطى با اين طايفه ندارند . در تمام بالاگريوه شاهزاده احمد مهمترين زيارتگاه مىباشد و هر ساله تعداد زيادى به زيارت آن ميروند و نذر ميكنند و نذورات مىبرند و دختران به ازدواج خادمان در ميآيند باميد اينكه از الطاف مخصوص امامزاده برخوردار شوند .\r\n\r\nهفتم ژوئيه\r\nاكنون عادت كرده‌ام كه هنگام بيدار شدن لرها را با ريشهاى دراز و كلاه بلند در حالى كه در اطرافم چمباتمه زده‌اند ببينم و همچنين در رودخانه حمام بگيرم و چقدر جالب است پوشيدن آن لباسهاى لرى همانطور كه من پوشيدم و ديگر كسى به من خيره نميشد . تا محل لطفعلى خان در حدود چند صد يا رد سوارى كرديم و با همان استقبال معمول روبرو شديم . تا به حال سايبان ( كولا ) اينجا بهترين سايبانها بوده است ولى از پونه و مورد خبرى نبود .\r\nچادر خانوادگى در همين نزديكى قرار دارد و زنهاى لر براى دلربائى بيرون نميآيند و در حقيقت آن لباس بلند سياهرنگ كه از گردن تا مچ پاست و شلوار قرمز يا سياهى كه مانند حاشيه از زير آن پيداست و دستمال سياهى كه بسر پيچيده شده و گيسويشان از دو طرف آن آويزان است حالت دلربائى ندارد ! نشستيم و مشغول خوردن انگور شديم و من از ملا محمد تقى اطلاعاتى درباره ديركوندها بدست آوردم .\r\nامروز هوا كاملا خنكتر است . در اينجا رودخانه عميق وجود ندارد بنابراين ساعت 4 بعدازظهر ميرلطف على مرا از ميان باغها بسوى آبشارى كه در حوض كم عمقى فرو ميريخت هدايت كرد .\r\nبعد از دور كردن سه دختر لر كه آنجا بودند روى سنگى كه نصف\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nآن در حوض بود نشسته و با كاسه‌اى بر روى خود آب ريختم و خلاصه در آن آب سرد حمام لذت‌بخشى گرفتم . سپس براى گردش در آن ناحيه در حالى كه عده‌اى از ميرها مرا همراهى ميكردند به راه افتادم . بر قله گنبدى شكل تپه دو درخت چنار روئيده بود و آبشارى كوچك با آبى زلال از صخره فرو ميريخت . در اينجا من و ملا محمد تقى داستانهائى از هزار و يكشب و حاجى بابا براى يكديگر نقل كرديم . همچنين براى او قصه حاتم طائى و ماديان را گفتم كه او را بسيار تحت تأثير قرار داد .\r\nدر بازگشت براى مدتى در آن مجلس نشستم و ميرها در مورد بستگىشان با مير محمد شاه خان بصحبت پرداختند . يكى از حضار يكى از بستگان ميرمحمد شاه را بهنگام دزدى بقتل رسانيده بود .\r\nبراى خونبهاى او يك باغ تعيين شد ولى در همين هنگام افراد مير محمد شاه تعدادى گوسفند بغارت برده بودند و حالا اين دوستان من از دادن باغ خوددارى ميكنند و جريان به حالت قبل برگشته است .\r\n\r\nهشتم ژوئيه\r\nبرنامه امروز صعود به اسفلون بود . ساعت 5 سوار بر قاطر حركت كردم . در حدود 20 نفر از ميرها پياده مرا همراهى ميكردند . به نظر ميرسد كه براى نواحى كوهستانى قاطر مطمئنتر از اسب باشد . با ديدن سياهى دو تفنگدار در قله كوه براى لحظه‌اى احساس خطر كرديم ولى با چند تيراندازى معلوم شد كه آنها دو تن از جوانان پرشور مير هستند كه جلوتر بدانجا رفته‌اند . اين كوه از درختان كوتاه بلوط پوشيده شده و قله آن به شكل مكعب است كه ديواره‌هاى عمودى دارد . تا آن جائى كه چارپايان توانائى داشتند پيش رفتيم . سپس قدرى نان و حلوا و چاى خورديم و براى آخرين قسمت كوه‌پيمائى دوباره به راه افتاديم سربالائى تند بود و زمين سست و سنگها لغزنده و سرانجام مجبور شديم چهار دست و پا به صخره‌هاى عمودى كه لبه‌هاى آن بيش از چند اينچ پهنا نداشت آويزان شده بالا رويم . براى رسيدن به اينجا راهى آسانتر ولى طولانتر وجود داشت .\r\nميرها بىاندازه علاقمند بودند به من كمك كنند و لازم ميدانم\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nدر اينمورد از آنها تشكر كنم . با اينحال بايد بگويم كمك ميرها تا حدى باعث دردسر گرديد زيرا آنها با گرفتن بازوى من بالا رفتن را برايم مشكلتر ميكردند و نميتوانستم تعادل خود را به خوبى حفظ كنم يا بر سنگ‌هائى دست يازم كه بالا رفتن را آسانتر مىساخت .\r\nدر اينجا يكساعت و نيم صرف نقشه‌كشى شد . سپس بسوى محلى كه قاطرها نگهدارى ميشد سرازير شديم . من از كباب جگر و قلوهء بز كه بسيار خوشمزه بود لذت بردم . لرها بقيه گوشت را كباب كرده ، و صرف نمودند . من عكس خوبى از ملا متقى با سر برهنه در حالى كه ميخنديد و نصف قلوه‌اى بيك سيخ زده و چاقوئى در دست داشت گرفتم .\r\nهمچنانكه از كوه پائين ميرفتيم همراهان اجازه خواستند كه آواز بخوانند و بالاخره شروع به خواندن ترانه قدم خير نمودند .\r\nقدم خير دختر كدخدا قندى است و بزيبائى و هوشيارى شهرت دارد . او با شخصى ازدواج كرد كه ظاهرا ناتوان است . سال گذشته مرادبگ نامى از قندى ديدن مىكند و اشعارى براى قدم‌خير ميسرايد و بتدريج ديگران نيز اشعارى اضافه كرده‌اند . قرار بود قدم‌خير در بهار از شوهرش طلاق بگيرد و با سرتيپ ازدواج كند همهء ماجراها در اين شعر وصف شده است . من همراهان را با كلمات آفرين و بارك اللّه تشويق كردم تا بالاخره ساعت 11 به منزلگاه تازه‌اى رسيديم و ميهمان مير آقا مير از تيره ميررضا شديم .\r\nرسم لرها براينست كه براى جلوگيرى از تابش خورشيد عبا را روى سرشان مياندازند . عمامه كوچك من هم تا حدى محافظ بود . فكر كردم عاقلانه‌تر است كه چاقوى بزرگ خود را به كمرم ببندم و اين تدبير سبب شد كه اين كار را انجام دهم بدون اينكه ناجور به نظر آيد . پس از خواب بعدازظهر بسوى آبشار كوچك در پائين چشمه چناره رفتيم ، و در پناه حصارى كه از بهم پيوستن ديوار باغها تشكيل شده بود با آبسرد شستشوى لذت‌بخشى كردم .\r\nبعد از اينكه كارم تمام شد زن جوانى را ديدم كه بالاى درخت انجيرى بود ، حال نميدانم براى ديدار كنسول برهنه آنجا رفته بود يا براى بدست آوردن ميوه .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nارتفاع اسفلون 4915 پا است\r\nو منزلگاه امروز در ارتفاع 2595 پا قرار دارد .\r\n\r\nنهم ژوئيه\r\nاستراحت براى مردان و حيوانات . ميرها با تعجب ريش تراشيدن مرا تماشا ميكردند . به نظر عجيب ميرسيد . براى مدتى روى نيمكت نشسته به نوشتن شعر قدم‌خير مشغول شدم . آنها اين شعر را ناآگاهانه ميخوانند و يك مرتبه از قسمتهاى افزوده شده به قسمت اصلى مىپرند . واقعا پيداست كه هيچ نظم و ترتيبى وجود ندارد و به نظر ميرسد هرگاه در آواز لرى درنگ شود خوانندگان بمشورت پرداخته‌اند .\r\nجوانى از روى اطلاع خاطرنشان ساخت كه بيشتر آنها از حفظ كردن اشعار خوددارى ميكنند مگر اينكه قول انعام به آنها داده شود . اين مسئله نسبتا جزئى ظاهرا تا جائى كه من تجربه دارم حرص مال‌اندوزى آنها را نشان ميدهد .\r\nهوا بسيار گرم است به سختى و ناراحتى خوابيدم و سپس در همان آبشار هميشگى شستشو كردم . حالا در پيچيدن عمامه ماهر شده‌ام .\r\nبه بزغاله‌اى كه در فاصلهء دور در آنطرف دره بود شليك كردم و بعد روى قالى نشسته صحبت كرديم . همراهان خيلى علاقه داشتند كه به موقعيت قدرتها در جنگ پى ببرند و من با چيدن سنگ ظهور ژاپن را در صحنه سياست و همچنين انقلاب چين و ديگر تحولات را براى آنها تشريح كردم .\r\nمير مهر على ، ميرزا جون و مير حبيب از ميرهاى  Mouek  وارد شدند .\r\n\r\nدهم ژوئيه\r\nنيمه شب از صداى تيرى كه احتمالا بسوى دزدى شليك شد بيدار شدم . قبل از طلوع آفتاب برخاسته با قاطر به نقطه‌اى در پائين دره رفتم تا نقشه كوچكى بكشم . طبق معمول تعدادى تفنگچى مرا همراهى ميكردند . پس از انجام نقشه‌كشى مستقيما به اردوگاه جديد كه در باغ مير اسد اللّه بود رفتيم .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاين نقطه نمونه است . سايبانى كه من در آن نشسته‌ام در محل بلندى در دامنه كوه چاونى 11 قرار دارد . اينجا ديوانخانه 12 است ولى جاى من بوسيله يك چيت جدا مىشود . اين چيت از نى و بندهاى خشن و سياه بافته شده . اين بندها بطور عمودى قرار دارند و فاصله آنها با هم در حدود 6 اينچ است و بين آنها نخهائى به كار رفته است . زير پاى من در طرف چپ باغهاى متعدد قرار دارد كه با ديوارهاى سنگى كه از سبزه پوشيده شده از يكديگر جدا ميشوند . درختان انار ، انجير انگور و ليمو در سراشيبى سنگى دره تا نزديكى اسفلون 13 و انتهاى شمالى باريك‌آب 14 امتداد مييابند .\r\nيك تكه زمين خشك و قهوه‌اى كه در ميان سبزه‌هاى پائين قرار گرفته محل سكونت مىباشد و از آنجا سروصداى زيادى برميخيزد .\r\nباغهاى ميوه بسيار انبوه هستند و الزاما سروصداى زيادى برميخيزد كه در دره طنين مياندازند . يكنفر با صداى بلند ميگويد هىهىهى مراخو ( مرادخان ) بيوبيو 15 ( بيا . بيا ) و سپس صدائى به آن پاسخ ميگويد . در انتهاى باغها انبوه درختان چنار قرار دارد و بلافاصله روبروى من كولاى ( سايبان ) خانوادگى است با يك آلاچيق كوچك كه اطراف آن محصور است و بعنوان طبقه دوم ساخته شده . كمى پائين‌تر چهار زن با پيراهن سياه ايستاده‌اند .\r\nپيراهن از جلو در حدود 18 اينچ باز است كه در قسمت گردن آن را با سنجاق قفلى بهم وصل كرده‌اند .\r\nپيراهنها بلند است و تا مچ پا را ميپوشاند و فقط كمى از شلوار پيداست دستمالهاى سياهى هم به دور سر بسته‌اند كه يك گوشه آن از پشت آويزان است طره‌هايشان نيز از دو طرف تا قسمت گردن آويزان است . در سمت راست يك حصار سنگ چين قرار دارد كه قاطرها را در آنجا مىبندند و هم‌اكنون كه مشغول نوشتن هستم يكدسته از آنها از سر آب برميگردند . بعد از ساعت 5 سايه كوه چاونى ما را فرا ميگيرد . ميزبانم تا حال دو مشك آب بر كف كولا ( سايبان ) پاشيده تا لحظه‌اى از گرما آسوده شود .\r\nاز ظهر ببعد آسمان ابرى است و گرماى هوا شديدتر شده است . ميرها ميگويند كه بندرت چنين گرمائى را به ياد دارند . در طول بعدازظهر خوابم نبرد و مطابق معمول زير آبشار بالا حمام\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nكردم و آب سرد حقيقتا مرا تسكين داد . بعد از كمى صحبت در مجلس به محلى رفتم كه به نظر ميآمد تمام جمعيت نواحى مجاور براى دسترسى بهواى خنك در آنجا جمع شده‌اند . چهار خدام عمامه قرمز شاهزاده احمد كه در دومين روز اقامتم باينجا هجوم آوردند و همچنين يكنفر قاطرچى كه براى پيدا كردن قاطر مسروقه‌اش به گروه من پيوست هنوز اينجا هستند . قاطرچى ميگويد برادرزاده مردى است كه من قاطرهايش را از يك بختيارى در شوشتر برايش پس گرفتم واقعا مردم اين نواحى منتظر كوچكترين فرصتى هستند تا يك روز تمام را آزادانه به مهمانى بگذرانند .\r\nبعد از شام مير اسد اللّه وارد شد و درباره رستم و انوشيروان و ديگران شعرهائى را كه خود سروده بود خواند . يعنى همان موضوعاتى كه در اشعار رزمى ايران رواج دارد . ملا محمد تقى ميگويد خانمى بنام شكر ، خواهر لطفعلى خان و همسر ميرزا ، اجازه خواسته كه مرا ببينند . و اين حادثه جديدى است كه منتظرش بودم .\r\nخدمتكاران يكى پس از ديگرى مريض ميشدند و قرص مى - خواستند . منهم از روى شوخى نه عصبانيت آنها را تهديد كردم كه دفعه ديگر يك عده خدمتكار تازه نفس همراه ميبرم . نتيجه آن شد كه در مدت كوتاهى همه آمدند و وانمود كردند كه كاملا سالم هستند . ولى بدون شك آنها از هواى گرم با فشار زيادى كه براى آوردن ما به آنها وارد شده بود ، همچنين در نتيجه آشاميدن آب و خوردن انگور و انجير زياد مريض شده‌اند و تقريبا همگى از يبوست و سرگيجه ناراحت هستند . گرماى اول شب وحشتناك بود و آمدن چند تا از خدمتكاران خوش‌نيت كه فكر ميكردم مرا سرگرم خواهند كرد خواب را مشكلتر نمود . آنها آواز قدم خير را خواندند كه به همه چيز شباهت داشت جز به آواز ! نسيمى براى چند لحظه وزيد رفتم ببينم جاى نقشه‌هايم محفوظ است ديدم ميزبان دلواپس پهلوى وسايلم خوابيده تا كسى آنها را ندزدد .\r\n\r\nيازدهم ژوئيه\r\nباوجود همه ناراحتيها از نصف شب تا صبح به حد كافى خوابيدم ولى تحمل حتى يك ملافه را نداشتم و جاى تعجب است\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nزيرا اولين شبى كه در منگره خوابيدم پتو رويم انداختم .\r\nبعد از صرف صبحانه كه عبارت بود از كباب و انجير و شير ، شكر خانم وارد شد . وى زنى بود زيبا در حدود 35 سال و با همان لباس معمول . وقتى وارد شد عصبى بود ، ورود مرا به منگره خوش آمد گفت . سپس يادآور شد كه ورود من براى ميرها مايه مسرت و خوشحالى است و هميشه با افتخار از آن ياد خواهند كرد . منهم گفتم از ميهمان‌نوازى كه همه ميرها از خود نشان دادند كاملا خشنود و سپاسگزارم بخصوص اينكه با بانوئى شريف از ميرها ملاقات كردم . براى اينكه ما هم مادر و خواهر و زن داريم ( آخرى چندان درست نيست ) و اگر بخواست خدا بمنزلم برگردم آنها سئوال خواهند كرد كه آيا با زنان و بچه‌هاى اهالى منگره صحبت كرده‌ام و اگر بگويم نه بيش از اندازه تعجب ميكنند . ولى حالا خوشحال خواهند شد . من دوست داشتم كه اين ملاقات طولانى باشد ولى كاروان منتظر بود و ملا محمد تقى كه او را براى ترجمه ( اگر لازم شد ) نگاهداشته بودم آن را كوتاه كرد و گفت حالا كه بخدمتت رسيد با اجازه مرخص مىشود و او با همان شيوهء مرسوم ، خدا حافظى كرد .\r\nروابط ، مير محمد شاه خان ، ميهماندار امروز با ميزبانان شش روز گذشته خوب نيست و به همين جهت آنها مرا تا نزديكى مير محمد شاه و برادرش كه باستقبال آمده بودند مشايعت كردند و سپس بازگشتند . كولاى ( سايبان ) ميزبانم در دامنه كوه خره - پشت 16 در محلى بنام دورك 17 ساخته شده و تقريبا 900 پا از جايگاه قبل مرتفع‌تر است و نسيمى كه از لابلاى ارتفاعات بالاتر ميوزد آرامش بيشترى را نويد ميدهد .\r\nقدرى گردوى بسيار خوب كه محصول محلى بود آورده شد .\r\nكدخدائى از ميرزاوندها اجازه خواست كه داخل شود . او از ساير بستگانش كه همين چند وقت پيش دزفول را تحت فشار قرار داده بودند متمدن‌تر به نظر ميرسد .\r\nهواى اينجا خيلى خنك‌تر است هرچند كه نخوابيدم ولى از سرگيجه و گلودردى كه در دو سه روز گذشته گريبانگيرم شده بود بهبود يافتم . ساعت 4 مير محمد شاه چشمه دورك را نشانم داد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبعد از دور كردن زنى كه طبق معمول لباس سياه بر تن و مشكى آب همراه داشت در حوضچه سنگى چشمه كه عمق آن در حدود يك پا مىباشد و آبى زلال دارد حمام كردم . آب اين چشمه آنقدر سرد بود كه قادر نبودم هربار بيش از يكدقيقه در آن بمانم و نيز نميتوانستم از دراز شدن و آشاميدن از آن صرفنظر كنم . نيروى تازه گرفته به كولا بازگشتم . لحظه‌اى در مجلس نشستم و سپس به طرف محلى كه سر قلعهء دومينه 18 يا قلعه مركزى ناميده مىشود حركت كردم . اين راه به گذرگاهى طبيعى در صخره كشيده مىشود كه پهناى آن 4 پا و درازيش 30 پا است و بيك بلندى اژدرى شكل راه دارد . در آنجا آثار دژى به چشم مىخورد كه دو طرف آن از سنگهاى بزرگ كه رويهم انباشته شده‌اند ساخته شده و دو طرف ديگر از صخره‌هاى عمودى تشكيل شده است . زمان بناى اين دژ مشخص نيست ولى چندان قديمى به نظر نميرسد زيرا اين محل در تابستان آب ندارد و شايد براى بعضى از جنگهاى زمستانى بعنوان دژ موقت ساخته شده است .\r\nطبق معمول بزغاله‌اى را نشانه گرفته و بسوى آن تيراندازى كرديم . ظاهرا مهر على مريض است مير محمد شاه به نشانه اينكه از اولاد عقيل پسر عم پيامبر است شال سبز به كمر بسته و قول داده است كه مهر على را با طلسمى كه يك شخصيت مقدس دزفولى به او داده معالجه كند .\r\n\r\nدوازدهم ژوئيه\r\nبراى رفتن به كاله تكل 19 زود برخاستيم در ابتدا بر سر بحث خون و كينهء خانوادگى رفتن بتأخير افتاد . كاله تكل يك برآمدگى است كه انتهاى خره‌پشت را به باريك‌آب وصل مىكند و پهناى آن در قسمت بالا فقط 2 يا رد است . و از دو طرف با سراشيبى تندى به دره منگره و اناركى كشيده شده . بعدازظهر آسمان ابرى شد و هوا گرم و شرجى ولى بدتر از آنچه كه گذشت نبود ، تمام بعد از - ظهر از هر طرف صحبت بر سر خون و كينهء خانوادگى دور ميزد .\r\nساعت 4 به طرف چشمه رفتم ، سه زن با مشكهاى آب آنجا بودند ، دو جوان مير هم در زير سايه سنگ بخواب رفته بودند و ميبايست\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nآنها را از آنجا بيرون ميكردم . آب از ديروز هم سردتر به نظر ميرسيد ، تا آنجا بودم چند قطره باران چكيد . در بازگشت پسر مير محمد شاه پيشنهاد كرد كه يك كتيبهء گورى 20 ( گبرى ) نشانم دهد . اما با حوله و عبائى كه به خود پيچيده بودم جستجوى براى عتيقه امرى دشوار بود بخصوص بالا رفتن و پائين آمدن از صخره - هاى سخت و عبور از ميان باغهاى انبوه . بالاخره سنگ چهار - پهلوئى نشانم داده شد كه در حدود 5 / 2 پا ارتفاع داشت . پايه آن كمى خميده و پهناى آن در قسمت بالا تقريبا 15 اينچ بود . در سه طرف آن اشكال هندسى با خطوط درشت كنده شده بود و روى طرف چهارم شكل زنى بود كه كلاه و صورت آن كنده‌كارى شده و پستانهايش برجسته بود و تنها نقش برجسته‌اى بود كه در تمام سنگ وجود داشت . آنها گفتند كه اين سنگ از قبرستان بالاى تپه آورده شده و سنگ ديگرى باينصورت نيست . و حالا كه خيلى دير شده ميگويند در جاده‌اى كه ديروز آمديم قبرستانى قديمى با سنگهاى نوشته شده وجود دارد .\r\nحقيقت اينستكه بنا بعللى آنها در مورد كتيبه‌هايشان خيلى احساساتى هستند و بدون شك نشاندادن اين سنگ به من از طرف آن مرد جوان ، كم‌عقلى محسوب خواهد شد .\r\nبهر جهت طلسم مير محمد شاه كارى از پيش نبرد ولى سه طلسم  Welcome Burrough  21 بدون اينكه چيزى روى آن نوشته شده باشد تأثير بخشيده و مهر على بهتر شد .\r\n\r\nسيزدهم ژوئيه\r\nبدون توجه به بد بودن جاده براى رفتن به فرديون 22 ساعت 6 حركت كرديم . عده‌اى از بستگان مير محمد شاه مرا همراهى كردند .\r\nآنجا همان سروصداهاى معمول وجود داشت و با دوربين يكدسته تفنگچى را ديديم كه روى قله تپه‌اى چمباتمه زده بودند . ما به خود اطمينان داديم كه آنها بايستى لطفعلى و دوستانش باشند . هنوز نيم مايل با آنها فاصله داشتيم كه همراهان من بسبب كينه خانوادگى كه با آنها داشتند تقاضاى بازگشت نمودند و ما به تنهائى از آن منطقه عبور كرديم . گروهى از ميرها كه بر بالاى كوه بودند\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاز دور بما خوش‌آمد گفتند . هنگاميكه به سراشيبى پائين قلعه بوزون 23 رسيديم باغهاى ميوه دره فرديون جائى كه چهار دولت 24 در 1849 اردو زده بود نمايان گرديد .\r\nاول سكوى بزرگى را كه زير درخت چنار كهنسالى درست كرده بودند و كلنل عادت داشت بعدازظهرها روى آن بخوابد نشان دادند . بالاى آن دو مخزن آب قرار دارد كه از سنگ ساخته شده و قبل از اينكه سيل مجراى آن را خراب كند نهرى در آن جريان داشته ، يكى بالاتر سنگ‌چينى كه دور خرپشت كوچكى در سايه - انداز باغها درست شده جاى كولا ( سايبان ) كلنل را نشان ميدهد در امتداد آن محلهاى مشابهى قرار دارد و مربوط بزمانى است كه مشير الدوله نماينده دولت در آنجا زندگى ميكرده است . آنها ميگويند مسافرى نيز به آنجا آمده كه دست و پا نداشته و او را در سبد حمل ميكرده‌اند . بعد از توقف كوتاهى در فرديون از يك جاده سرازيرى به طرف موه پيش رفتيم كه من فكر ميكنم زيباترين باغى است كه در منگره وجود دارد . اين باغ در امتداد بستر سفيد و سنگى رود موه كه از صدها يا رد بالاتر سرچشمه ميگيرد ايجاد شده است .\r\nكولائى كه از طرف مير على آماده شده بود با قالى فرش شده بود و بوى خوش پونه و مورد بمشام ميرسيد . او پسر فوق‌العاده زيبا و خوش‌سيمائى داشت . بعد از خوردن انگور و انجير در زير كولا استراحت نموده و به نوشتن مشغول شدم .\r\nيكربع بساعت 4 حركت كردم آنجا را دور زده و از طرف ديگر وارد دره‌اى شدم كه با آن آشنائى داشتم . ميرهاى جوان چند آواز خواندند كه يكى از آنها قشنگ بود . مردى كه صداى نرمى داشت آوازى دربارهء زنى بنام شكرى نامى خواند و بعد از هر بيت ديگران براى بيت برگردان به او مىپيوستند .\r\nبراى نوشيدن چاى در منزل لطفعلى توقف كوتاهى كرديم .\r\nبعد از غروب آفتاب بمنزلگاه ميرتقى كه در اولين شب اقامت در منگره نيز آنجا بوديم وارد شديم . از اينجهت كه ميرتقى سالخورده - ترين ميرهاست و اينجا هم در برگشت از مسافرت جاى درستى است مطمئن بودم كه موضوع حسادت و خونريزى در بين نخواهد\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبود .\r\n\r\nچهاردهم ژوئيه\r\nبه طرف دز بالا رفتيم ، كار بسيار دشوارى بود . بيك تنه درخت قديمى و پله‌اى كه از شاخه درختان كه در جلو صخره ساخته شده بود رسيديم كه آن را چندين سال پيش درست كرده و تجديد بنا نشده بود . به خود جرأت دادم و چند پا از آن بالا رفتم ولى شكافهاى بد با منظرهء چوب پوسيده مرا از آرزوى بالاتر رفتن بازداشت .\r\nبه خانه ميرتقى برگشتم در آنجا لاشخوران گرد آمده بودند و هر يك انتظار هديه داشتند : يكى بخاطر چند شعرى كه سروده ، ديگر بخاطر كبابى كه در اسفلون تهيه ديده و بالاخره يكى ديگر بخاطر آنكه جانش هنگام بالا رفتن از دز به مخاطره افتاده بود .\r\nباستثناء چند تومانى كه به بچه‌ها داده تصميم گرفتم هدايا را در دزفول تقسيم كنم زيرا در غير اين صورت بيم آن ميرفت كه در اينجا علاوه بر احتمالات ديگر درگيرى شديدى رخ دهد .\r\nحدود ساعت 5 / 3 از همان دره قبلى پائين آمديم و يكساعت پيش از غروب آفتاب به امير سيف رسيديم . جاده در چندين جا از ميان رفته بود و پيش از عبور قاطرها ميبايست درست شود .\r\n\r\nپانزدهم ژوئيه\r\nدو ساعت قبل از طلوع خورشيد در تاريكى به راه افتاديم .\r\nرود اناركى پائين‌تر و جاده كوتاهتر به نظر ميرسد . ما تصميم داشتيم در دره كول مهك 25 كه بنا بگفتهء ملا محمد تقى داراى چشمه خنك و زيبائى است و باغهاى فراوان دارد بخوابيم . هنگام ورود به آنجا آب بسيار كمى پيدا كرديم كه از نى پوشيده شده بود . من زير سايه صخره‌اى در حالى كه پايم در داخل آب قرار داشت استراحت كردم . با اينكه هنوز ساعت 9 نشده بود گرماى هوا وحشتناك بود .\r\nهمراهان غار بزرگى پيدا كردند كه جلوى آن را نى پوشانده بود .\r\nمن سعى كردم بعد از آنهمه پياده‌روى در شرايط سخت ، در اينجا بخوابم ولى حتى در اينجا هم آفتاب مىتابيد . بالاخره حدود ساعت 4 دوباره به راه افتاديم ولى از اينكه يكساعت ديگر صبر نكردم\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nپشيمان شدم . بعد از ارتفاع منگره درك كردم كه صحراى لور چه دوزخى خواهد بود . بادى سوزنده گلوى آدم را خشك ميكرد و در يك لحظه احساس كردم كه آتش گرفته‌ام . خوشبختانه قمقمه‌ام وسيله خوبى بود و يك جرعهء طولانى مرا سر حال آورد . براى پيدا كردن مال داراب خان خيره شدم ولى صحرا بىانتها به نظر ميآمد .\r\nهمينطور رفتيم تا اينكه بعد از غروب آفتاب به مال داراب خان رسيديم . تمام مردان و حيوانات بيرون رفته بودند ولى من با دريافت پيام خوشى از دزفول مبنى بر اينكه سروان ويلسون وارد آنجا شده و مرا خواسته است ، خدا را شكر كردم . كاروان ملزم به راه افتادن نبود ولى بعد از ساعتى استراحت و خوردن شام با دو نفر كرد و دو سوار سگوند براى پيمودن بقيه راه كه در حدود 7 مايل بود در تاريكى به راه افتاديم و تقريبا ساعت 10 بدزفول رسيديم . همه خواب بودند ، خدمتكارم به علت پيچيدگى مچ پا همراه با وسايل خوابم در صالح‌آباد بجا ماند . آنموقع من در حالتى نبودم كه به وسايل راحتى بينديشم بلكه ميخواستم بخوابم و چه خوب خوابيدم .\r\n\r\nدره منگره\r\nمنگره دره‌ايست به شكل گلابى ، كه از شمال تا جنوب كشيده شده و از شمال محدود است به خره‌پشت ، از مغرب به چاونى و از مشرق به باريك‌آب . در گوشه شمال شرقى ارتفاع باريكى قرار دارد بنام كاله تكال كه انتهاى شرقى خره‌پشت را به قسمت شمالى باريك‌آب وصل مىكند و از دو طرف سراشيب زياد دارد و پهناى روى آن فقط چند يا رد است . كوه عظيم ريدكوه 26 و ارتفاعات دندانه داركوس مشرف براينجاست و منظره آن از داخل دره اناركى كاملا مشهود است . در مدخل دره منگره در سمت جنوب ، يا قسمت باريكتر آن دژى مشهور و طبيعى قرار دارد كه مسلط برآنجاست و دسترسى به قله آن از طريق پل باريكى كه از چوب ساخته شده و بوته‌هائيكه در سطح صخرهء عمودى قرار دارد صورت ميگيرد . اين\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nپل سالهاست كه تعمير نشده و اكنون چوب آن پوسيده شده . من سعى نمودم كه از آن عبور كنم ولى مجبور ببازگشت شدم .\r\nباريك‌آب كم‌آب است ولى چاونى و خره‌پشت چشمه‌هاى فراوان دارند و در سراشيبى و دامنهء آنها باغهاى انار ، انجير ، انگور ، و ساير درختان ميوه احداث شده است . مهمترين املاكى كه در جنوب ديده ميشوند عبارتند از : پارياب سعيد ، تاج الدين محمد ، رباط ، گرداب ، دوروون ، چنار ، چاره ، شيخ ، موه ، فرديون و دورك كه دوتاى آخرى در دامنهء خره‌پشت قرار دارند . اسفلون ( 900 / 4 پا ) انتهاى وسيع دره را تقسيم نموده كه از آنجا جلگه عربستان 27 نمايان است . اين كوه فاقد آب مىباشد و درختان كوتاه بلوط بتعداد زياد در ارتفاعات آن روئيده است در حالى كه آلبالوى وحشى ، مورد ، چنار ، گردو و بوته‌هاى گل در دره ديده ميشوند .\r\nقله مرتفع تك‌مونى 28 مهمترين چشم‌انداز اين ناحيه مىباشد .\r\nميگويند در زمستان و بهار نهرهاى متعدد از دره سرازير مىشود ولى در ژوئيه آب چشمه‌هاى بالا تماما به مصرف آبيارى ميرسد . رود منگره از گرداب ( در ارتفاع 2215 پا ) كه مجموعهء چندين چشمه در انتهاى جنوبى دره است سرچشمه ميگيرد . در اينجا مير عالى ، آخرين رئيس قلاوند استخر بزرگى ساخت و آن را سنگ‌چين نمود . اين استخر گرچه از علفهاى هرزه پوشيده شده ولى هنوز هم يك منبع بسيار عاليست . ميگويند مير عاليخان مى - خواست براى آبيارى زمينهاى دور تر كه آب به آنها نميرسيد از اين منبع استفاده كند ، ولى اين خواستهء او انجام نگرفت .\r\nاين نهر از گرداب بميان باغهاى انبوه و بوته‌هاى گل كه در ميان سنگهاى سفيد در اطراف دز روئيده شده جريان مييابد و از آنجا به طرف مشرق جنوب شرقى پائين رفته و به دره باشكوه و عميق كول‌آب كه بين كوههاى مرتفع كوه پنتيون 29 و باريك‌آب قرار دارد وارد مىشود و بالاخره از آنجا بدشت امامزاده امير سيف كه بخاطر داشتن نفت معروف مىباشد و در دهانهء شمالى تنگ الون واقع است سرازير ميگرد . در نزديكى امير سيف دو خرابه بنامهاى قلعه الون شاه و قلعه ونانى وجود دارد . در فرديون در سراشيبى خره‌پشت بود كه كميسيون مرزى 1849 توقف كرد و ميرها هنوز\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nداستانهائى از چهار دولت نقل ميكنند . فقط يك مرد و آن هم ملا محمد تقى است كه ادعا مىكند آنها را به ياد دارد ، ولى در مورد راستگوئى اين مرد كهنسال ترديد است . بدون شك شخصيت ممتاز كلنل صاحب نماينده دولت انگليس بود . درخت چنار بزرگى نشان داده شد كه در زير آن در كنار آب سكوئى ساخته شده بود ( اكنون مجراى آب را سيل تغيير داده است ) براى اينكه كلنل بعدازظهرها را در آنجا بخوابد . جاى كولاى او را ( در ارتفاع 4155 پا ) كه روى تپه‌اى مشرف بر باغها ساخته شده بود هنوز ميتوان ديد . آنها نقل ميكنند كه چطور يكى از اعضاء آن گروه دست و پا نداشته و او را با سبد حمل ميكرده‌اند ، و يكى ديگر از آنها ( منشى دولت انگليس ) پس از يك كوه‌پيمائى دشوار در آب بسيار سرد يكى از چشمه‌هاى فرديون حمام ميگيرد و ميميرد . اين موضوع دير گفته شد و نتوانستم بجستجوى قبر بپردازم . و ديگر اينكه آن چشمه را هم نديدم ولى از روى سردى آب خره‌پشت ميتوان آن را تصديق كرد . زيرا بنا به تجربه شخصى در دورك ، در وسط ماه ژوئيه و در شدت گرما من نتوانستم تا مچ پايم بيش از يكدقيقه در آب باقى بمانم .\r\nظاهرا اقامت در منگره براى اين نمايندگان چندان لذت‌بخش نبوده ، همانطور كه وقايع‌نگاران روسى منگره را يك « دخمه وحشتناك » توصيف ميكنند زيرا در آنجا به هيچيك از احتياجات زندگى دسترسى وجود ندارد .\r\n\r\nيادداشتهائى درباره جاده دزفول به منگره\r\nجاده دزفول و در وزن آب 30 در جنوب تنگ الون توسط سروان ويلسون كه از نشانه‌هاى نفتى آنجا ديدن نموده توصيف شده است .\r\nيادداشتهاى زير حاوى تجارب شخصى خودم در بحبوحهء تابستان و اشاره بمطالبى است كه او در مورد جاده‌ها نوشته است . در عصر سوم ژوئيه دزفول را ترك كردم . بعد از توقف كوتاهى در مال داراب خان سگوند كه در شش مايلى خرابه‌هاى قلعه صالح‌آباد قرار دارد ، ساعت 30 / 1 بامداد در مهتابى روشن به راه خود ادامه دادم .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nحدود 15 مايل دور تر چشمه‌اى بنام  Aran Kerchik  قرار دارد كه آب آن در اين فصل به سختى قابل آشاميدن مىباشد . مجارى آب كره حر 31 خشك بودند ولى كمى دور تر در دو جوى كوچك بنام گيفه 32 نشانه‌هائى از آب ديده ميشد . ساعت 7 صبح به آب اناركى رسيدم .\r\nآب اناركى در محل  Daregil  در نقطه‌اى كه جاده از آن ميگذرد به طرف جنوب جريان دارد ولى در حدود 200 يا رد پائين‌تر به سمت مغرب مىپيچد و به آب منگره ميپيوندد و از اينجا ببعد بلارود نام ميگيرد .\r\nگرچه آب زياد بود ولى بيش از 2 يا 3 اينچ عمق نداشت اما چندين يا رد بالاتر از نهر استخرهائى وجود داشت كه گودى آن بين 6 تا 9 پا بود . ميگويند در زمستان و بهار بعد از باران گاهى اوقات عبور از رودخانه براى مدتى كوتاه غيرممكن مىشود . من در طول گرماى روز در اينجا توقف نمودم و نزديك عصر به راه خود ادامه دادم . پائين رفتن از دره سراشيبى است و پس از يك مايل و نيم جاده در مسافتى اندك در امتداد نهرى بنام  Kunab  كه از نى پوشيده شده كشيده مىشود و سپس از دشت ميرزيل 33 از روى بلندى مختصرى بنام كاله ديارگاه 34 ميگذرد و بعد به طرف دره منگره پائين ميرود . از در وزن آب در شمال رودخانه ، بوسيله گذرگاهى ميتوان به امير سيف رسيد ولى ميگويند كه خيلى مشكل است چون به علت گرما در شب مسافرت ميكردم در رفت و برگشت از اين جاده عبور نمودم . انتهاى شرقى الون كوه را دور زدم و از روى يك زمين سنگى و پوشيده از خار بتدريج پائين آمدم و از چند قبرستان قديمى گذشتم . در انتهاى شرقى كوه به محلى كه موميائى تراوش ميشد برخورد كردم . موميائى ماده‌ايست سياه و شبيه موم ، مقدار آن خيلى كم بود ولى ميگويند در پائيز افزايش مييابد . ساعت 15 / 8 به امير سيف ( 1575 پا ) رسيدم و در كنار آب منگره توقف كردم . فورا بعد از ترك امير سيف شخص ناگزير است براى چند صد يا رد سواره از نهر تنگ كول‌آب بگذرد . سپس جاده باريكى در امتداد كوه پيرون 35 كشيده مىشود . ارتفاع ديورا جنوبى دره تا 5 / 1 مايل بتدريج پائين رفته سپس ناگهان كوتاه شده در گدار حصار رودخانه را قطع مىكند و درست در بالاى اين نقطه آب رودخانه از داخل شكاف تنگى به صورت عمودى با فشار پائين\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nميريزد . در اينجا جاده جدا شده بدنبال تنگ مگستان 36 دوركاله قلاپيل ( 2485 پا ) رفته و دوباره به طرف شمال يا كنار باريك‌آب بازميگردد تا اينكه به پارياب سعيد ( 2200 پا ) تقريبا در 4 مايلى پائين دز وارد مىشود .\r\nجاده تماما تنگ است و در چندين نقطه بار قاطرها برداشته شد . در دو محل نيز جاده از ميان رفته بود و پيش از عبور قاطرها آن را تعمير كرديم . در برگشت از سفر دو ساعت پيش از طلوع خورشيد امير سيف را ترك نمودم و ساعت 10 صبح بدزفول رسيدم .\r\nبد نيست كه بگويم در مدت گرماى روز در كول مهك دره كوچكى كه در انتهاى غربى تنگوان 37 و پائين بردبله 38 واقع است استراحت كردم . در اينجا نهر پرآبى جريان دارد و غارى هست كه 15 نفر را در خود جاى ميدهد . نىهاى بلندى كه در امتداد رودخانه روئيده كاملا اين غار را پوشانده بطوريكه پيدا كردن آن مشكل است . يك طاق‌نماى طبيعى كه كمى بالاتر از دره قرار دارد براى استراحت 3 يا 4 نفر مكان مناسبى است . اين نىهاى انبوه كمى از تابش آفتاب جلوگيرى ميكنند .\r\n\r\nميرهاى منگره\r\nميرهاى ديركوند خودشان را از نسل اتابك شاهورديخان 39 ميدانند و مدعى هستند از طريق او به اولاد عقيل پسر عم پيامبر مىرسند و به همين جهت بنشانهء سيادت شال سبز مىبندند .\r\nسابقه تاريخى تيره‌هاى فعلى اين طايفه به زمان مير عالى خان و مير عباس خان پسران حسين خان 40 وزير والى خرم‌آباد ميرسد .\r\nطوايف ديركوند با چند استثناى جزئى بين نسلهاى اين دو برادر تقسيم شده‌اند . بهاروند و چند گروه كوچكتر در دستهء مير عباس و قلاوندها در دسته مير عالى قرار گرفتند . در بيشتر قسمتهاى لرستان نفوذ خانها چندان زياد نبوده است ، اما ديركوندها در بيرون كردن ميرهايشان كه اكنون دو طايفه جدا تشكيل داده‌اند كاملا موفق شدند .\r\nمير عباس خانىها در جاده دزفول - خرم‌آباد و اكثرا در\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nبالاگريوه هستند . تعداد پسران مير عاليخان كمتر است و در دره منگره مدفون هستند و تاكنون اندكى شناخته شده‌اند . از زمان استيلاى انگليس آنها بطور دائم در دزفول بوده‌اند و هرگز در خرم‌آباد ديده نشدند . پسران مير عاليخان برحسب اينكه از چهار زن مختلف او بوده‌اند به چهار گروه يا هوز 41 اصلى تقسيم ميشوند .\r\nبنا برسم لرها آنها نيز در سه مورد بنام مادرهايشان معروف هستند ولى چهارمين زن يعنى شاه زمان شايد به علت اينكه چندان با شخصيت و محترم نبوده آن خانواده بنام پسرش محمد ولى معروف است .\r\nبطور كلى اين طوايف ضعيف و فقير ميباشند . هنگام مسافرت من تمام ميرهاى عمده بدزفول آمدند اما فقط مير محمد شاه سوار بود و بقيه از پير و جوان اين سفر را پياده رفتند و برگشتند .\r\n\r\n","description":"","footnote":"","page_name":" 92 ","page_number":92},
  {"content":"\r\n . \r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\n\r\nمسافرت از دزفول به بروجرد سپتامبر 1917\r\n28 اوت ، دزفول را ترك كردم . يك كاروان بزرگ از حيوانات متعلق به ديركوند با صاحبانشان در دزفول جمع شده و بعنوان گروگان نگهداشته شده بودند . رؤساى عمده‌اى كه مرا همراهى ميكردند عبارت بودند از مير حاجى ، مير رستم و عباس خان جودكى .\r\nتقريبا تمام خوانين و شيوخ منطقه دزفول در اين شهر جمع بودند . آنها بجز سرتيپ خان سگوند و غلامرضا خان عمله كه آنها را در اولين سفر كوتاه به صالح‌آباد برده بودم نزديك پل مرخص شدند . ستوان وارن 42 با چند سوار از سگوندها تا گلال‌مورت 43 آمدند .\r\nمحلهائى كه از آن گذشتم :\r\nصالح‌آباد - داراب خان سگوند 28 اوت\r\nگلال‌مورت 29 اوت\r\nپل زال 30 اوت\r\nبرنج‌زار 31 اوت\r\nاز كيالان به ميشوند 1 سپتامبر\r\nاز دلچ به آب سرد 2 سپتامبر\r\nهلت ( هلد ) 3 سپتامبر\r\nچمشك 4 سپتامبر\r\nخرم‌آباد 5 سپتامبر\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nيادداشتهاى مربوط به محلهاى ابتداى جاده بطور جداگانه ارائه شد .\r\nبعد از ترك صالح‌آباد اولين منزلگاه متعلق به مير حاجى در آب سرد بود و ناحيه قلعه نصير از كشت ذرت طايفه جودكى سرسبز شده بود . در كناره‌هاى آب چمشك كه درست در جنوب گذرگاه قرار داشت كلبه‌هاى مير سهراب از تيره رضائى به چشم مىخورد . وقتى به انتهاى شمالى گذرگاه رسيدم 60 سوار از بستگان مير رستم نمايان شدند و كمى دور تر در هر صد يا رد سواران و تفنگچيان ، ميرها و جودكىها كه هر دسته نمايانگر يك خانواده جدا بود صف كشيده بودند و همينطور كه پيش ميرفتيم هر دسته در عقب ما به حركت در ميآمد بطوريكه دره از اين سواران كلاه دراز زنده شده بود و سپس طبق معمول بطور قيقاج شروع به تيراندازى كردند در حالى كه لوتىها با صداى بلند بنواختن ساز و دهل مشغول بودند .\r\nدر خرم‌آباد پذيرائى با شكوهى از من به عمل آمد . مشايعين زيادى از ميرها و جودكىها از چمشك مرا همراهى كردند . والى زاده و كرد علىوندها و ميرها در پائين سراشيبى شاهنشاه و كمى دور تر از جلگه چاغروندها و مراد علىوندها و چندين گروه ديگر و بالاخره 60 سوار بيرانوند بسرپرستى حسين خان و ولى الله خان منتظر ايستاده بودند و با رسيدن به پل صدها اسب سوار و لوتى با ساز و دهل به اين اجتماع پيوستند .\r\n\r\nشهر خرم‌آباد\r\nدر حالى كه هنوز تا شهر چند مايل فاصله بود به رقابت بين خانواده‌هاى والىزاده و چاغروند پى بردم . براى جلوگيرى از هرگونه سؤتفاهمى از مدتى قبل گفته بودم كه مايلم در قلعه زندگى كنم . با وجود اين رقابت بين حاجى سيف الله خان ( والىزاده ) و معين السلطنه ( چاغروند ) براى بردن من بخانه‌هايشان بسيار جالب توجه بود . با وجود ظاهر مستحكم ، قلعه خراب و غير قابل سكونت و بعضى از قسمتها نامطمئن بود ولى من اصرار داشتم كه به آنجا بروم و حادثهء ناگوارى هم پيش نيامد . آمدن من توقعاتى را بالا\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nبرد و در همان روز ورود شايع شد كه يك فوج سواره نظام تفنگدار هندى و سواران سگوند و عرب مرا همراهى نموده‌اند و همه متقاعد شده بودند كه من براى تقويت صفوف دزفول به آنجا رفته‌ام .\r\n\r\nاز خرم‌آباد به بروجرد\r\nمن به اهميت اينكه هرچه زودتر حركت كنم پىبرده بودم ولى آنچه كه مسلم است در لرستان زياد تأخير شد و از آنجا روز بيست و دوم يعنى 17 روز بعد از ورود بيرون زدم و حتى براى خوانين مهم بيرانوند كه گفته ميشد براى اينكه سالم عبور كنم وجودشان لازم است صبر نكردم . چند نفر كدخدا را با قول باينكه به آنها انعام خواهم داد جمع نموده و از ده پير رهسپار گيوره 44 ( در يك فرسنگى بروجرد ) شدم كه در حدود 5 / 11 ساعت طول كشيد و در آنجا ميهمان غلامعلى خان امير همايون بودم . صبح روز بعد عليمردان خان با پرچم روسيه و عده‌اى سوار باستقبال آمد و بعد از ظهر با اردوى او وارد بروجرد شدم در حالى كه تعداد زيادى از بيرانوندها و سواران گودرزى در پشت سر ما حركت ميكردند .\r\nسواران گودرزى از طرف نصرت الله گودرزى نمايندهء حاكم براى استقبال فرستاده شده بودند .\r\n\r\nشهر بروجرد\r\nيك روز پس از ورود به بروجرد نماينده حاكم با جمعى از سران ماليه ، عدليه ، و تلگرافخانه ، تجار عمده ، يكنفر ملاى يهودىها ( كه در اطاق دعاى شكرگزارى بجا آوردند ) و بسيارى ديگر از من ديدن كردند و بموقع بازگشتند .\r\nهمه متقاعد شده بودند كه من براى انتقال دستگاه كنسول از دزفول به بروجرد وارد اينجا شده‌ام و مخصوصا با تلگرافى كه دو روز بعد از وزارت داخله به نماينده حاكم رسيد مبنى بر اينكه ترتيبى داده شد كه روسها بروجرد را تخليه كنند آنها در عقيده خود راسخ‌تر شدند . در دومين روز اقامت براى تعطيل يك\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nروسپىخانه و اقامهء دعوى بر عليه بازرگان مهمى كه بتازگى ورشكست شده بود با من مذاكره شد ولى من نپذيرفتم و اين امر باعث تعجب زياد شد . فقر به طرز وحشتناكى در اين شهر حكمفرماست و خيابانها از مرد و زن فقير موج مىزند .\r\n\r\nروس‌ها\r\nاحساسات ضد روس بسيار شديد بود . احساساتى كه در مجلس علنى بر عليه متحد 45 ما ابراز شد مايه شرمندگى است بخصوص اينكه به گمان آنها 46 ورود من براى جاىگزين كردن نفوذ انگليسها بجاى روسها بستگى داشت . يك روز پس از ورودم با أ . سى (  O . C .  ) روسى ملاقات كردم ولى او براى بازديد از من نيامد . يك اسكناس روبل به چهارشاهى فروخته ميشد . ضبط يا خريد اجبارى گندم و جو با روبل و فرستادن آن به شمال خشم همگان را برانگيخته بود .\r\n\r\nجاده لرستان\r\nورود مقدار زيادى شكر و كالاهاى ديگر باعث تعجب همگان شده بود . بازرگانان خرم‌آباد و بروجرد از اين پيشرفت مغرور بودند 47 و محافظت كاروانهاى بين خرم‌آباد و بروجرد مورد بحث بود .\r\n\r\nاسلحه و مهمات\r\nلرهاى تمام نواحى كه از آنجا گذشته‌ام كاملا مسلح ميباشند .\r\nتفنگهاى ژاندارمرى كوچك در همه جا به چشم مىخورد و اينها از سال 1915 كه تمام بالاگريوه قيام نمود و قشون ژاندارم لرستان و نواحى را از ميان برداشت بوجود آمد ولى ارزش اينها به علت كمبود نسبى فشنگ پائين آمده است . تفنگهاى دستى انگليسى كمياب نيستند و با 60 تومان ميتوان آن را بدست آورد . تقريبا\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nنصف بيشتر آنچه كه در عربستان ارزش دارند . همه قسم تفنگ و مهمات بوسيله قاطر از پشتكوه و ناحيه كلهر آورده مىشود .\r\nيادداشتهاى مراحل اوليه جادهء دزفول - كيالان - خرم‌آباد ، با اشاره به جاده شماره 3 در گزارش نظامى مربوط به جنوب غربى ايران ( جلد پنجم - لرستان 48 ) .\r\nدر ابتداى سفر به علت گرماى شديد ماه اوت مجبور بودم در شب مسافرت كنم و به همين جهت اطلاعاتم در اين مورد كمى ناقص است .\r\nاولين توقف كوتاه در منزل داراب خان سگوند در صالح‌آباد بود . ساعت 40 / 3 صالح‌آباد را ترك كردم و از طريق جاده سراشيبى چم‌چقل ساعت 30 / 7 صبح به گلال مورت رسيدم كه خيلى خوب بوده است . آب در گلال مورت بسيار كم است و آن دره‌ايست عميق و سنگلاخ با نهرى بسيار كوچك كه آب كم در آن جريان دارد . از نزديكى آن پيدا كردن سايبانى در زير صخره‌ها ممكن بود . ساعت 45 / 9 بعدازظهر در منتهاى تاريكى گلال‌مورت را ترك نمودم . جاده سخت بود و مجبور بوديم كه پياده شويم و حيوانات را بدنبال خود بكشيم . كل نى 49 دره‌ايست كه آب كمى دارد و در آن نى روئيده است . ساعت 5 صبح به جلگه‌اى مسطح وارد شديم كه جاده اصلى كه درست در غرب قلعه رزه قرار داشت به آن مىپيوست بوسيله پل مظفر الملك از آب زال عبور كرديم و در زير صخره‌هائيكه در حدود 2 مايل بالاتر از پل قرار داشتند اقامت نموديم . از آب زال به برنج‌زار چيزى براى گفتن نيست .\r\nاز برنج‌زار تا مخبرآباد ( ميشوند ) در دو جا منزل كرديم و سپس از طريق سرگل جاده غربى را دنبال كرده و به علت كمبود آب از رفتن با كاروان خوددارى نموديم . در سراشيبى شمالى دامنهء كيالان آب زهله 50 قرار داشت كه گودال آبى راكد بود و غيرقابل آشاميدن . سپس جاده از پيكل آب 51 واشكفت بوگند گذشته تپه‌هاى گچى را دور مىزند و سپس به جلگه تخت نازنين كه بدون اغراق از صخره‌هاى بسيار صاف سنگفرش شده عبور مىكند . در اين جلگه رودى جاريست كه در حال حاضر خشك است و درهء سرمل 52 نام دارد . تخت 53 چون امتداد تخت نازنين است در سمت مشرق . ما\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nدر نزديكى خرابه‌هاى كاروانسراى مخبرآباد در نزديكى رودخانه توقف كرديم .\r\nقبل از بالا رفتن از جاده دليچ 54 از بوك بلند 55 كه داراى نشيب و فراز فراوان بود گذشتيم . در مرتفعترين نقطه گذرگاه دليچ هوا مانند بهار است و كمى دور تر آثار يك برج ديده‌بانى و نشانه‌هائى از راه‌سازى به چشم مىخورد . در آب سرد تغيير درجه هوا كاملا مشهود است .\r\n\r\nرويدادهاى طوايف\r\n\r\n1 - سگوند رحيم خانى\r\nصيد محمد و چراغ خان كه سال گذشته بخاطر باج گرفتن از سروان نوئل از عربستان ( خوزستان ) رانده شدند روز يازدهم در حوالى خرم‌آباد نمايان گرديدند . آنها توصيه‌نامه‌اى از نظر عليخان 56 همراه داشتند . بيرانوها و ديگر سرشناسان منطقه مرا تحت فشار قرار ميدادند كه صيد محمد خان و چراغ خان و همچنين بهاروندها را كه از اين دو نفر حمايت ميكردند و بخاطر آنها كاروانى را توقيف كرده بودند ببخشايم . من آنها را ( صيد محمد و چراغ خان ) تا روز هيجدهم از ورود به شهر منع كردم هنگاميكه عازم مال قلاوندها در منطقه طاف بودم آنها كه بر سر راه من منتظر ايستاده بودند قبل از اينكه ايشانرا تشخيص دهم در ميان جماعتى از بهاروندها به طرف من پريده و ركابم 57 را گرفته و بر زانوانم بوسه زدند . اين كار در آئين لرها حالت تسليم است و مستلزم پذيرفتن است يا كشتن و يا عفو كامل . تنها كارى كه مىتوانستم انجام دهم اين بود كه گفتم به شهر بروند تا در بازگشت به اين موضوع رسيدگى كنم . آنها به آبدرخانه پناه بردند و چون بيرانوندها در كين‌توزى اصرار مىورزيدند فكر كردم عاقلانه‌تر آنست تا براى جلوگيرى از هرگونه شرارتى در جاده آنها را همراه خود به بروجرد ببرم .\r\n\r\n2 - سگوند عاليخانى\r\nخوانين اين طايفه پيامهائى مبنى بر اظهار خدمتگزارى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nفرستادند همچنين ابراز ميداشتند كه براى صلح با سرتيپ خان حاضرند ، و ظاهرا خيال داشتند بخرم‌آباد بيايند در حالى كه سرتيپ خان در عربستان ( خوزستان ) بسر ميبرد . اين طوايف در آبستون  Abistun  در مغرب خرم‌آباد چادر زده بودند .\r\n\r\n3 - جودكى\r\nخوانين اين طايفه به دو گروه آقا رضائى ( خان اصلى - نصر الله ) و آقا ميرزائى ( عباس خان ) تقسيم شده‌اند و با يكديگر دشمن هستند . اينان آنقدر ناتوان هستند كه نميتوانند متكى به خود باشند ، بنابراين هر گروه بيكدسته از ميرها پيوسته است ، چنان كه اولى به مير حاجى و دومى به مير رستم وابسته است . برادرزاده نصر الله در دزفول باقى ماند ولى عباس همراه من آمد . مال آنها در قلعه نصير و چمشك قرار داشت ولى رعايا زير نظر كدخدايان در چول‌هول 58 هستند .\r\n\r\n4 - قلاوند\r\nروز هيجدهم سپتامبر من براى رفتن به مال كدخدا فاضل به طرف طاف حركت كردم و روز بعد بازگشتم . كدخدا زكى پسر قندى و حاضر بك كه دو تن از كدخدايان معروف قلاوند هستند براى ديدار من از هفتاد پهلو آمدند . خوراك آنان از ساير لرها و عربهائى كه تاكنون ديده‌ام ابتدائىتر بود و حتى نان بلوط در دسترس نبود .\r\nبا اينكه قلاوندها بخرم‌آباد نزديك هستند بندرت به آنجا مىروند\r\n\r\n5 - نظر على خان\r\nاين رئيس مانند كسان ديگر در مورد من تصوراتى بيش از اندازه داشت . او نامه‌اى نوشت و در آن متذكر شد كه با همراهان زياد براى گفتگو دربارهء آينده لرستان عازم خرم‌آباد است . من براى او نوشتم كه تا بازگشت من آمدن خود را بتعويق اندازد .\r\n\r\n6 - حسنوند\r\nاخيرا مهر على خان ، سردار امجد ، باقر خان كاكاوند ، عظيم خان ايتوند و لطفعلى خان خزعل بر ضد نظر على خان بيعت كرده بودند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمعين السلطنه نامهء دوستانه‌اى به من نوشت و درخواست كرد برايش نامه‌اى بنويسم و قول بدهم كه آنها را بطور كامل ببخشايم ولى از آنجا كه بگذشته فردفرد آنها آگاهى نداشتم برايشان توضيح دادم كه اين كار غيرممكن است و همين امر باعث گله شد .\r\nروز سيزدهم در حالى كه سرهنگ موسى خان سردار جنگ مرا همراهى ميكرد به طرف رباط حركت كردم . از محلى كه گفته شده بود نشانهء نفت وجود دارد بازديد كردم ولى در آن گودال كثيف كوچكترين اثرى از نفت يا بوى آن وجود نداشت و من معتقدم آگاهى سروان ويلسون در 1911 در اين‌باره به همين نحو بوده است .\r\nاز طرف ديگر خرم‌آباديها مصرانه اظهار ميداشتند كه همين سال گذشته از اينجا نفت بيرون آورده شده و در بازار خرم‌آباد به فروش رفته است ، ولى موسى خان از ترس ادعاى ماليات دولت روى دهانه آن لحاف انداخته سپس آن را پر كرده‌اند .\r\nاز چاههاى نمك رباط بهره‌بردارى مىشود . حوضچه‌هاى تبخير معمولا به صورت كرت‌بندى تعبيه شده است . وقتى كه آب نمك از چاه بيرون كشيده مىشود بوسيلهء جوى در كرتهاى ( حوضچه ) متعدد توزيع مىشود . اين كرت‌ها ( حوضچه‌ها ) به روستائيان اجاره داده ميشوند كه در اوقات معين روى چاهها كار ميكنند . در اينجا دولت قدرتى ندارد 3 / 1 به موسى خان 59 داده مىشود و 3 / 2 را رعايا برميدارند .\r\n\r\n7 - بيرانوند\r\nبيشتر خانهاى اين طايفه القابى بيش از شايستگى خود دارند .\r\nاين لقب‌ها از طرف دولت ايران كاملا غيررسمى هستند و در بعضى موارد از طرف آلمانها داده شده‌اند . زندگى آزاد در ناحيه حاصلخيز سيلاخور كه آن را به زور اشغال كرده‌اند ، غارتگرى و راهزنى ( گفته مىشود كه تا حدود قم پيش رفته‌اند ) و طلاهاى آلمان آنها را فوق العاده ثروتمند ساخته و بيشتر خوانين آن در بروجرد صاحب خانه‌هائى با اثاث مجلل هستند . حسين خان سردار اشرف به خرم‌آباد آمد و تا بروجرد با من بود . حسين خان بر كدخداهائى كه براى گرفتن هديه به بروجرد آورده شده بودند نفوذى نداشت . من با\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nخوانين عمدهء طايفه مانند غلامعلى ، عليمردان و شيخ على ملاقات كردم . عليمردان يونيفورم روسى با يك كلاه بلند لرى ميپوشد ، او به من اطمينان داد كه از روسها حق الزحمه‌اى دريافت ننموده است .\r\nبهرجهت عليمردان به زور از تمام كالاهائى كه به بروجرد وارد مىشود از هر بارى يازده قران ميگيرد . اين مبلغ در كاروانسراى شهر جمع‌آورى مي\r\nشود .\r\n\r\nگزارش راه خرم‌آباد - بيرانوند - بروجرد\r\nبطور كلى اين جاده مستقيم‌ترين جاده‌هاست ولى كوهستانى است و مورد استفاده پيك‌ها . كاروانها به علت ناامنى از آن اجتناب ميكنند . هنگاميكه در سال 1917 جاده دزفول خرم‌آباد گشايش يافت طوايف بيرانوند تشويق شدند كه در حمل كالا شركت جويند و اين جاده بطور آزاد مورد استفاده قرار گرفت . اين راه در زمستانها به علت ريزش برف بسته مىشود .\r\nجاده : بعد از پيمودن شش مايل راه اصلى از وسط تنگ « زاهد شير » يا تنگ زاهد براى مسافت كوتاهى به طرف شمال غربى پيچ مىخورد و از دشت تجره 60 در امتداد تپه‌ها گذشته و در محل دلىزال‌بك 61 رودخانهء كوچكى را قطع كرده به طرف شمال شرقى انحنا يافته دوباره از تخت ده پير عبور كرده بداخلهء نمك‌لان 62 كه چشمه كوچكى در آنجا قرار دارد مىريزد ( سپتامبر 1917 ، منزلگاه خوانين بيرانوند ، هوز عليمحمد ) .\r\nسر بالائى نمك‌لان كه قسمتى از كوهستان روميله 63 است نسبتا تند و در نزديكى قله سنگلاخ است ولى براى اسبها و حيوانات باربر چندان مشكل نيست . پس از 5 / 10 مايل گذشتن از معادن نمك كه اين ناحيه اسم خود را از آن گرفته به چشمه آب شيرين برخورديم . آب نمك از يك چاه و دو چشمه كه بسيار گل‌آلود هستند گرفته مىشود . نمك اين ناحيه از نظر كيفيت از نمك رباط پست‌تر است .\r\nبعد از پيمودن سيزده مايل بناحيه هورود 64 ( هرو ) سرازير شديم . چشمه‌هاى كوچكى كه در دامنه قرار دارند چشمه سرده\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nناميده ميشوند . اين ناحيه ملك خوانين سگوند است كه بيرون رانده شده‌اند . در سپتامبر 1917 اين دره از سياه چادرهاى زيد على و بارونى از تيره مال اسد از طايفه بيرانوند چون سطحى خالدار به نظر مىرسيد . تپه‌هاى كم ارتفاعى كه در دو طرف دره قرار دارند نزديك بهم هستند و در فاصله پانزده مايلى جاده همچنان به طرف شمال شرقى پيش رفته و از گردنه چرخ سوند كه از آن نهرى جاريست و به هورو مىپيوندد ميگذرد . سپس رودخانهء هورو ( در سپتامبر 1917 آب آن 2 پا بود ) را قطع نموده و از آنجا در امتداد جلگه وسيع و هموار كاسيان پيش ميرود . و در حدود بيست مايل از دامنهء تپه‌هاى كم‌ارتفاع گذشته به طرف درهء تنگ و پرآب چقابك 65 پيش رفته و در دامنهء كوه امتداد مييابد .\r\nسربالائى گردنهء پونه شديد و بالا رفتن از آن مشكل است اما با كاروان ميتوان بر اين دشوارىها چيره شد ولى پائين رفتن از آن كه در فاصلهء دورى قرار دارد چندان سخت نيست . جاده سپس از تنگ دينارآباد ميگذرد و به صورت راهى باريك از دامنهء كوه كه نهرى در ته آن جاريست بجلو پيش ميرود . چادرهاى منفرد و دهكده - هاى شعبان شاهوردى از تيره‌هاى بيرانوند كه از اكتبر تا زمستان اشغال ميگردند ديده مىشود . در بيست و هشت مايلى جلگه سيلاخور از روى زمينهاى مرتفع و دامنهء تپه‌هاى بروجرد جادهء خوبى در حدود سى و هشت مايل كشيده شده است .\r\n\r\nراههاى ديگر :\r\n( الف ) بعد از عبور از تنگ زاهد راه ديگرى از دره دراز به طرف مشرق پيچ مىخورد و سپس از دره ساقى ، دوليسگان 66 ، سيچ 67 به طرف شمال امتداد يافته و در دينارآباد به جاده ميپيوندد .\r\n( ب ) در غرب جاده‌اى كه در بالا توضيح داده شد از طريق دره دوزن 68 ، سراب دره ، چقل‌بندى ، بابا على ، بيدهل ، تنگ كوش - گرومله تخت ، پل كن راهى وجود دارد كه گفته مىشود هموار است .\r\n( ج ) از بالاى گردنه پونه راهى به سمت شمال به طرف تنگ بزهل و سيلاخور كشيده شده .\r\nيادداشت : يك مسافر تنها اين مسافرت را بايستى تحت\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nحمايت خوانين بيرانوند انجام دهد . در سپتامبر 1917 در دامنهء نمك‌لان در كنار خوانين جزء اردو زدم كه تا روز بعد به طول انجاميد .\r\nحتى كدخدايان مال اسد تقاضاى پول ميكردند و با اطمينانى كه به آنها دادم كه هنگام ورود به بروجرد انعام خواهند گرفت آرام شدند . من آنها را با خود بردم ، در اكتبر هنگام مراجعت غلامعلى خان ، امير همايون ( خان بزرگتر ولى از عليمردان و شيخ على كمتر كوشا ) همراه من بود . با وجود حضور او چند تيراندازى كه در جلگه تجره شد اين شايعه را بوجود آورد كه من مورد حمله چند نفر ايلياتى از تيره مال اسد كه قبل از ما تنگ زاهد را اشغال نموده‌اند قرار گرفته‌ام و براى اينكه كارها به خوبى انجام شود آنها را با دادن انعام آرام نموده‌ام . با اينحال در سيلاخور در ده شاهوردى كه در دهانهء گردنهء دينارآباد قرار دارد اقامت كوتاهى نمودم و روز بعد حركت كردم .\r\n\r\nاظهارات مسافران قبلى دربارهء راهها\r\n1 - ( راههاى ايران ص 286 سال 1910 ) راههائى كه توسط سوير 69  Swayer  پيموده شده همانهائى است كه تا پونه در اينجا گزارش شده است . اما راه بند تنگى 70 مشخص نيست . و احتمالا همان تنگ زاهد مىباشد . بووالى 71 همان بابا على است كه به لكى باوالى گفته مىشود و نام رودخانه و ناحيه‌ايست در غرب جاده و با هورو يكيست و تنگ بقال 72 بايستى تنگ بزهل باشد ، و بجاى تنگ وركوك 73 بايستى تنگ دينارآباد خوانده شود . ناحيه بروجرد در طرف پونه بنام وركوه ( پيشكوه ) معروف است .\r\n2 - گزارش نظامى جنوب غربى ايران جلد پنجم ص 107 جاده كوتاهى كه بوسيله ويليامز توضيح داده شده بايستى همان راه « ب » باشد كه در بالا گفته شد . دهرا همان دارا است ( داراب ) نه  Barek  و آن در جنوب تنگ زاهد قرار گرفته است . تنگ محمل 74 را نميتوانم تشخيص بدهم ، اما سياه كمر بنام مخمل كوه نيز شناخته شده است .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nيادداشتهاى مسافرت از دزفول - خرم‌آباد و بروجرد سپتامبر 1917 28 اوت\r\nبالاخره پس از مدتى تأخير مقدمات كار فراهم شد . و به راه افتاديم . عده‌اى از ميرهاى عباس‌خانى براى پذيرائى در دزفول مانده‌اند و بقيه مرا همراهى ميكنند . سرتيپ خان سگوند ، غلامرضا ، قائد محمد جعفر و عماد الدفتر تا اولين منزل كه اردوى داراب خان در صالح‌آباد است همراه من خواهند بود . ماه در تربيع دوم از نيمه بزرگتر است و شب سردى است ، مسافرت در مهتاب و هواى آزاد در حالى كه صداى زنگ قاطرها در فضا طنين افكنده لذت‌بخش است .\r\nبعد از شام درست قبل از خوابيدن سرتيپ را براى گفتگوى نهائى فراخواندم . او نفس‌زنان در حالى كه به ميرها و بستگان زن آنها ناسزا ميگفت وارد شد . هنوز چندى نگذشته است كه آنها پيشاپيش هداياى خود را دريافت كرده‌اند ولى دوباره تقاضاى بيشتر دارند و ميخواهند كه به آنها كاه و جو داده شود و عباس خان جودكى كه در اولين روز ورود به دزفول هديه خوبى دريافت نموده بود از سرتيپ يك تفنگ با يك قاطر براى خودش مطالبه ميكرد .\r\n\r\n29 اوت\r\nصبح خيلى زود قبل از سحر بيدار شديم و ساعت 40 / 3 به راه افتاديم . نزديك طلوع آفتاب از بالارود گذشتيم . مير حاجى گفت چون دير به راه افتاديم بهتر است بجاى اينكه به گلال مورت برويم روز را در چم‌چقل اقامت كنيم . ولى من آفتاب را بهانه كردم و بر سرعت گام‌هايم افزودم . يك گله بزرگ غزال ديديم ، اما چون در اين گونه مواقع تنها هدف اين مردم اينستكه آنها را ديوانه‌وار دنبال نمايند يا وحشيانه به آنها تيراندازى كنند من از تيراندازى صرفنظر كردم . در ورود به چم چقل آب به حدى كم بود\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nكه ميرها بر خلاف انتظار هيچ بحثى نكردند . ساعت 30 / 7 به دره تنگ گلال مورت كه ريگى و داراى شيب تند بود و رودخانه بزرگى در آن جريان داشت سرازير شديم . بعد از كمى جستجو به صخره‌اى برخورد كرديم كه ميتوانست در طول بعدازظهر برايمان سايبان خوبى باشد . كاروان راه را گم كرده بود و ساعت 45 / 10 وارد شد .\r\nبه نشانه‌هائى كه روى تپه بود تيراندازى كرديم . بسيارى از ميرها كه مجذوب صداى تيراندازى شده بودند بما پيوستند .\r\nمير حاجى كه فارسى را به خوبى صحبت مىكند دربارهء سفر وزير - مختار ( آقاى م . دوراند ) و گردنهء سخت كيالان به گفتگو پرداخت كه وزير مختار به يكايك افرادى كه در محل به او كمك كرده بودند ده تومان انعام داده و مير حاجى نسبت به مبلغ آن اعتراض نموده بود . شايد هم دروغ ميگفت و ميخواست به من گوشزد كند كه گشاده دست باشم .\r\nهوا بشدت گرم بود با اينكه كوشش كردم بعدازظهر بخوابم ولى موفق نشدم هنگاميكه بدون لباس لرى مشغول نوشيدن چاى بوديم مير رستم و عباس خان پيدا شدند و بعد از كمى مقدمه - چينى براى خود و وابستگانشان كاه و جو تقاضا نمودند . من نپذيرفتم و پافشارى كردم زيرا ميدانستم كوچكترين گذشت چه عواقبى به دنبال خواهد داشت . بعد از اينكه از شستشو بازگشتم ديدم كه مير حاجى و ديگران تمام قالى را اشغال كرده‌اند . مير حاجى از چشم‌درد ميناليد . مقدارى اسيد بوريك برايش درست كردم و به او ياد دادم چگونه در استكان چشمش را بشويد . او هرگز از صحبت كردن دربارهء وزير مختار و خانم خسته نميشد و درست مانند كتاب ليدى دوراندروش حمل يك سگ كوچك را تشريح ميكرد . « من پرسيدم چرا براى يك سگ اينقدر خودتان را به زحمت مياندازيد ؟ » او گفت فلان كس 75 اين سگ از هندوستان است . خيلى سگ است چيز ميداند 76 . نميدانستم مقصودش از چير ميداند چيست اين چيزى است كه او گفت شنيده‌ام كه در هندوستان سگ را پرستش ميكنند و شايد اين يكى از آنهاست .\r\nاكنون گفتگوى ما دربارهء مبلغى كه ميبايست بابت راهدارى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبه جودكىها بپردازم دور ميزد . مطابق معمول دربارهء مطالب مورد علاقه‌شان صحبت كرده و براى آنها داستان سگ و تكهء گوشت را بيان كردم ولى اين مربوط به روزهاى اول بود و بعدا شير و بره را جانشين سگ و گوشت قرار دادم مبادا كه باعث رنجش آنها شود .\r\n\r\n30 اوت\r\nشب گذشته ساعت 45 / 9 حركت كرديم . به نظر من هيچ چيز خسته‌كننده‌تر از يك راهپيمائى بدون توقف در طول شب نيست مخصوصا وقتى كه يك راه سربالائى سخت در پيش باشد . تمام شب را در زحمت بوديم و گاهگاهى مجبور ميشديم كه پياده راه برويم .\r\nمير رستم كوچولو بر اسبى كوچك كه متناسب خودش بود سوار بود و راه را نشان ميداد و قطعاتى از قدم خير را بآواز ميخواند .\r\nمن در يادداشتهاى مربوط به منگره به اين خانم و اين شعر اشاره نموده‌ام . ابيات زير قسمتهائى است از اين شعر :\r\n 1 - قدم خير قدم زنه دسر حوض 77 * عاشق مراوك ستره سوز \r\n( قدم خير در كنار حوض قدم مىزند او عاشق مراوك است كه قباى سبز بر تن دارد )\r\n 2 - قدم خير قدم زنه دديو خون * عاشق كر جهال جكسون به شون \r\n( قدم خير در چادر پذيرائى قدم مىزند او عاشق جوانى است كه تفنگ جكسون بدوش دارد )\r\n 3 - قدم خير شمع رنگ و مخمل نو * حيف تو اچرم چارتا در كلت يو \r\n( قدم خير رنگ پوست تو چون شمع و مخمل نو است حيف است اين چرم خشك شده با تو هم‌بستر باشد )\r\n 4 - قدم خيرى هم‌سرى هم‌سفيدى هم وانمكى * گوشه اين سيت زى كنم خم هم يدكى \r\n( قدم خير تو سرخ و سفيد و بانمكى گوشه‌اى را برايت زين ميكنم و خودم هم\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبه صورت يدكى در پى تو ميآيم )\r\n 5 - قدم خير قدم زنه كيچه و بازار * دهمه متوونو خوش بيده نازار \r\n( قدم خير در كوچه و بازار قدم ميزنه در بين تيره مهتاب‌وند نازارترين است )\r\n 6 - قدم خير قدم زنه دمن حونه * بلبل دپچ ساوش كرده لونه \r\n( قدم در ميان خانه قدم مىزند بلبلى در لابلاى سربندش آشيانه دارد )\r\n 7 - گيسيات درود را زو دونه دونه * چيت و جات حرم سراجا جهالونه \r\n( گيسوان بلند دانه دانه بهم بافته شده حجله تو حرمسراى جوانان است )\r\n 8 - مال بو و قدم خير دكوس و كاوه * چشياش چين بطرى پرد شراوه \r\n( خانه پدر قدم خير در كوس و كاوه است چشم‌هايش مانند شيشه پر از شراب است ) 9 -\r\n مال بو و قدم خير بار كرده رته * منزلش يا جو كاره يا كل مهكه \r\n( خانه پدر قدم خير كوچ كرده منزلگاه او يا جوكار است و يا گل مهك )\r\nاين اشعار در مدح شخص قدم خير است ولى اين شعر بسيار طولانى است و هر اتفاقى كه بوقوع پيوسته در آن به چشم مىخورد مثلا مسافرت آقاى اى . ب . سان 78 بميان طوايف ديركوند در سال 1917 در بيت زير يادآورى شده است .\r\n قدم خير قدم زنه در دوكوهه لور * مسترسان ميهمانشه بر كلوبور 79 \r\n( قدم خير در دوكوهه لور قدم ميزنه آقاى سان با تعدادى كلاه قهوه‌اى مهمانش هستند )\r\nبراى اينكه كاروان بما برسد دوبار در كنار چشمه‌هائى كوچك درنگ كرديم كه از ميان آنها فقط كل‌نى قابل ذكر است\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nكه دره‌ايست پوشيده از نى با آبى مختصر . ساعت 5 صبح وارد جلگه مسطحى شديم و ميرها براى نماز خواندن پياده شدند .\r\nدرست در مغرب قلعه رزه بجاده اصلى پيوستيم . يك كاروانسراى مخروبه و دو رشتهء تپهء گچى در طرف راست قرار داشت . جاده سنگى سخت‌گذر بود ، پس از گذشتن از پل قديمى زال علامتى درست كرديم تا راه را به طرف پل جديد نشان دهد . ساختمان اين پل كه يك قوس آجرى است بسيار بد است و درست در زير آن پايه‌هاى يك پل قديمى قرار دارد . همچنانكه جاده به طرف سربالائى پيش ميرود در نقطه‌اى دور وجود چهارپايه سنگ‌بندى 80 دلالت بر وجود ساختمان ديگرى دارد ولى نميتوانم حدس بزنم كه چيست . كمى بعد در امتداد آب به اردوگاه خود رسيديم ، جائى كه زال به صورت نهرى بسيار زلال در بسترى كاملا سفيد جريان دارد و در گوشه و كنار آن حوضچه‌هاى عميق و سبز رنگ ديده مىشود .\r\nدر يكى از اين حوضچه‌ها شنا كردم و كمى بعد از آن قيافهء معصوم مير حاجى ظاهر شد . طبق معمول تعظيم مؤدبانه‌اى نمود و به نشستن دعوت شد و با جملهء عرضى دارم 81 كه معادل است با « درخواستى دارم » و يا « ميخواهم اتمام حجت كنم » آغاز به سخن نمود . مير حاجى اصولا تاجر صفت است و سخنانش هميشه مختصر و نافذ . او يك مرتبه وارد كسب و كار شد و پرسيد آيا شرايطى را كه راجع به آن با سرتيپ صحبت كردم قطعى است يا چيزى بر آن افزوده شده . جواب دادم كه آنها تغييرى نكرده‌اند . گفت بيشتر مخارج به گردن او ميافتد و اين مطالب را وزير مختار تشخيص ميداد و نظر باينكه او رئيس طايفه بود مطابق با مخارجى كه داشت به او پرداخت ميشد .\r\nدر طول بعدازظهر براى پيدا كردن سايه دو مرتبه جاى خود را عوض كردم و در آخر به نقطهء دورى از رودخانه رسيدم . بخاطر درآوردن كفشهايم براى عبور از رودخانه پاهايم سوخته بود و احساس سوزش ميكردم .\r\n\r\n31 اوت\r\nساعت 4 صبح از يك جاده بسيار بد به طرف برنج‌زار حركت\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nكرديم و ساعت 7 به آنجا رسيديم . از اينجا درختان كوتاه بلوط و مورد كم‌كم نمودار ميشدند . چون روابط مير رستم و عباس خان با مير حاجى خوب نبود و نميخواستند بخانهء او بيايند با بستگانشان اجازه مرخصى خواستند و گفتند كه بعدا بملاقات من خواهند آمد .\r\nعلت اختلاف را از آنها پرسيدم گفتند « چيزى نيست ، لج برادرى است 82 . » من جزئيات آن را فراموش كرده‌ام ولى در هر صورت بخاطر يك قتل و يك دزدى ميرحاجى بستانكار است و در حال حاضر هيچكارى نميتوان انجام داد مگر اينكه ريش‌سفيد گروه مخالف براى تسويه حساب علاقه نشان دهد . ولى اين اختلاف نبايستى مانع شود كه تا زمانيكه در خدمت من هستند با هم روى يك قالى ننشينند هرچند كه بين آنها اختلاف وجود داشته باشد .\r\nبراى توافق مدت و معيار خاصى نيست و بستگى به ضعف و قدرت يكى از دو طرف دارد . به اين نيت به گروه مخالف دخترى تزويج مىشود تا اگر فرزند پسرى در وجود آيد يك مرد بجاى كسى كه كشته شده داده باشند . اگر فرزندى هم نياورند فرقى نميكند ولى مايهء ناكامى است اما اگر فرزندى بياورند بهتر است . مير حاجى فيلسوف مآبانه گفت « به اين چيزها روز قيامت رسيدگى مىشود و اينها فقط براى جلوگيرى از اختلاف است » .\r\nدر ته دره نهرى جريان دارد كه آب آن كاملا گرم است ولى فاقد حوضچه‌هاى عميق مىباشد . بناى قديمى تلگرافخانه و كاروانسرا كه ساختمان بدى دارند در حال ويرانى است .\r\nميرزا محمد ناظم 83 اداره پست خرم‌آباد كه در جستجوى كار به دزفول آمده به گروه من پيوسته است . بىسروته سخن مىگويد و خندهء غم‌انگيزى دارد ، بر و روى شانه قرآن كوچكى « حمايل » كرده تا از بلايا محفوظ باشد . در ابتدا سخنانش خسته‌كننده به نظر ميرسيد ولى بعدا با نقل خدمات و مسافرتهايش جلب توجه نمود .\r\nاو نسبت به زنان ديركوند حالتى توهين‌آميز داشت ولى زنان دلفان و سلسله را زيبا ميدانست و معتقد بود كه آنها بزيبائى خود مغرور هستند و خيلى جدى از زنى سخن ميگفت كه باجمال تابندهء خود تاريكى را روشن كرده بود ! او ميگفت « زنان كل‌كر 84 حجاب ندارند و هنگاميكه به منطقهء آنان رفته بودم پيش من مى -\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nآمدند و مىنشستند و در مقايسه زنان ناحيهء ما با خود سئوالاتى ميكردند . در اينجا خندهء غم‌انگيزى سرداد و گفت « من به آنها گفتم البته شما از تمام زنانى كه تا به حال ديده‌ام زيباتر هستند . »\r\n\r\n1 سپتامبر\r\nساعت 4 صبح از برنج‌زار حركت كرديم . گردنهء تند و باريك و پيچ در پيچ است . براى احتياط سوار يك قاطر شدم و براحتى از سربالائى بالا رفتم . ساعت 40 / 5 به انتهاى گردنه رسيديم و از اينجا با مير حاجى و دو نفر ديگر از سواران خود به طرف بلندترين نقطه كوه كه تنام 85 ناميده مىشود بالا رفتيم . بنا بگفتهء مير حاجى فقط قسمت پائين كوه آن جائى كه جاده قرار دارد كيالان ناميده مىشود ولى در عمل دريافتم كه به همهء كوه كيالان گفته مىشود .\r\nصعود به قله كوه در حدود يك ساعت به طول انجاميد و با اينكه سربالائى تندى بود ولى سخت به نظر نميرسيد و سنگهائى كه براى گير دادن پا مناسب بود در همه جا قرار داشت و من فهميدم كه گيوه براى بالا رفتن از كوه پاىافزار بسيار عالى است . روى قلهء كوه نسيم خنك ييلاق ميوزيد و اثرى از گرماى خوزستان و كثافتهاى دزفول نبود . منظره بسيار زيبا بود . در جنوب كوههاى مرتفع كبير كوه قرار داشت كه رود صيمره در دامنهء آن جريان دارد .\r\nاين رودخانه بعد از اينكه آب زلال به آن ميپيوندد پس از گذشتن از دامنهء كوهها وارد جلگه وسيع خوزستان مىشود . در مشرق كوههاى ناحيه منگره يعنى توك‌مونى سياه كوه و جاونى كه قله اسفلان كوه از آن ديد مىشود و همچنين خره پشت در جنب دره كركى 86 قرار دارند و در شمال دشت وسيعى با تپه‌هاى كوتاه گچى قرار دارد كه تخت چون و تخت نازنين ناميده مىشود .\r\nكاروانسراى مخبرآباد از فاصلهء دور در مدخل دره ميش‌وند همچنين دورنماى سلسله جبال دليچ نمايان است . من با بىميلى پائين آمدم و ساعت 10 به افرادى كه روى گردنه بودند پيوستم .\r\nساعت يك به كاروانسرا رسيديم .\r\nدر جريان صحبتهاى امروز مير حاجى گفت كه تمام طوايف از روسها نفرت دارند و قاجاريه را هم به حساب نميآورند « همه از\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nشما راضى هستند و شما با مهربانى توانسته‌ايد لرستان را با خود همراه سازيد . » اما از اين ميترسيم كه مبادا وقتى كه براى اشغال منطقه ميآئيد به اين خوبى رفتار نكنيد !\r\n\r\n2 سپتامبر\r\nشب سردى بود و با اينكه براى اولين بار از پتو استفاده كردم نزديك صبح احساس سرما كردم . ساعت 4 صبح در مهتابى روشن به راه افتادم . توك‌بلند 87 از هر دو طرف شيب تندى دارد و به همين جهت بر قاطر سوار شدم . در بيشتر قسمتها عبور از روى سنگها و ماسه‌هاى سفيد گردنهء دليچ چندان مشكل به نظر نميرسيد . در پائين چشمه كوچكى جارى است و درست در بالاى آن خرابه‌هاى برج ديده‌بانى با چند درخت انار پيرامون آن و علائم راهسازى كه تاريخ آن به زمان ناظم الخلوت برميگردد قرار دارد . هنگاميكه از بلندترين نقطهء گردنه بتماشاى اطراف مشغول شدم مير حاجى اظهار داشت « شايد بعد از همهء اينها سپاه نيايد آنوقت تلاشهاى شما براى هيچ بوده است ، شما خيلى زحمت ميكشيد » . هنگاميكه به انتهاى گردنه رسيدم يكدسته از ميرها سواره باستقبال ما آمدند . مير حاتم كه ريش سياهى داشت آنها را معرفى نمود البته نه به اسم بلكه با نسبتى كه با مير حاجى داشتند . » اينها دو پسر مير حاجى هستند ، اين پسر عموى اوست . او برادرش است و او پسر بزرگش » ( و در حالى كه از ذكر جزئيات خسته شده بود ) بقيه را بعنوان « برادران مير حاجى » رها نمود . يعنى بستگان دور .\r\nبعد از يك ساعت راهپيمائى از بالاى گردنه به دره‌اى سنگلاخ و چشمه‌اى آب سرد رسيديم . در اينجا زير درختان بلوط فرش گسترده بودند . اينجا از آن بهشتى كه انتظار آن را داشتم خيلى فاصله داشت . ميرهاى جوان در اطراف جمع شده بودند و مير حاجى مؤدبانه كنار قالى نشسته بود و دهكده‌هاى مقابل را نشان ميداد و ميگفت همهء آن ناحيه پيشكوه ناميده مىشود . مردهاى جوان به سنگ سفيدى كه در آن طرف دره فاصله داشت 70 ياردى قرار داشت تيراندازى نمودند ، بعد از شليك سه يا چهار تير قاطرچى - هاى دزفولى از چادر خود از پشت درخت كه در مسير مستقيم\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nهدف تير قرار داشت بيرون آمدند و با صداى بلند اعتراض كردند . اين حادثه باعث خنده شد ولى تيراندازى را متوقف ساخت .\r\nوقتى كه تنها بودم مير حاجى حكم پاره‌اى 88 از سالار الدوله آورد براى اينكه نشان دهد در ميان تمام رؤساى بهاروند داراى موقعيت طراز اول بود و ميخواست به برترى خود در آينده نيز اطمينان داشته باشد .\r\nاردوگاه اينجا چندان بزرگ نيست و تنها چيزى كه به نظر ميرسد چيت‌هائى 89 استكه زير درختان به صورت سه ديواره درست كرده‌اند و در ميان ذرت‌ها براى اينكه گرازها را بترسانند سنگهائى روى هم قرار داده‌اند . در اينجا دو كاروانسراى ويران قرار دارد كه گفته مىشود يكى از آنها قديمى است و ديگرى كه از نظر ساختمان خوب نيست فقط 5 سال توانسته است در مقابل باران مقاومت كند .\r\nامروز براى اولين مرتبه نان بلوط را چشيدم . اين نان ماشى رنگ است و بدمزه ، طعم نان بيات دارد . معمولا لرها براى درست كردن اين نان مقدارى آرد گندم به آن اضافه ميكنند . نان بلوط دير هضم و سنگين است و باعث يبوست شديد مىشود .\r\n\r\n3 سپتامبر\r\nشب گذشته با اينكه از دو پتو استفاده كردم ولى احساس سرما نمودم و با اينحال هنوز در هواى آزاد ميخوابم . ديروز ظاهرا دو منزل پيموده‌ايم و فرستادگان مير رستم فقط تا امروز همراه خواهند بود . البته مير حاجى نميتواند با من به منطقه دشمن بيايد و مير رستم نيز نميتواند حضور داشته باشد . بنابراين روز توقف است ، من به طرف قلعه نصيرآباد حركت كردم ، در آنجا عده‌اى از بچه خوانين 90 ( از تيره آقا رضا ) بملاقاتم آمدند . اغلب آنها در مقايسه با ميرها تميزتر و خوش‌قيافه‌تر به نظر ميرسيدند .\r\nآنها سواره بودند و بيشترشان تفنگهاى كوتاه كاربين ژاندارمرى داشتند . اين تفنگها دو سال پيش هنگاميكه لرها به ترتيب قواى ژاندارم و نظام السلطنه را شكست دادند بدستشان افتاد ولى بعدا\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nارزش اين تفنگها به علت كمبود مهمات پائين آمد . در خرم‌آباد چهار فشنگ سه قران مىارزد . قلعه نصير توسط نصير خان پدربزرگ نصر الله خان جودكى ساخته شده و دژى است با برج و بارو كه اكنون به حالت مخروبه درآمده است و در نزديكى آن خرابه‌هاى كاروانسرا و پستخانهء ناظم الخلوت قرار دارد . دره از كشتزارهاى ذرت جودكىها كه با رودخانه پرآبى آبيارى مىشود به رنگ سبز درآمده بود . در اينجا كنار نهرى زيبا زير سايه درخت چنارى بساط گسترديم . غذاى من كباب خوشمزه قلوه بود و ذرت . اما دستهاى كثيف لرها كه ذرت‌ها را مىماليد و براى زدودن خاكستر آتش بآن‌ها فوت مىكردند اشتها را كور مىكرد .\r\n\r\n4 سپتامبر\r\nمير حاجى در طى دو روز اقامتم با تعارف نكردن كاسه‌اى شير ناراحتى خود را نشان داد . قبل از طلوع خورشيد آب سرد را ترك نمودم . راهى كه در تابستانها توسط كاروانها مورد استفاده قرار ميگيرد از دره قلعه نصير نميگذرد ، بلكه در حدود يك ميلى غرب آن واقع شده است . تپه‌هاى پيچ در پيچ لره 91 و پاپلى 92 نام دارند و منطقه را بطور كلى افرينه مينامند . جاده در امتداد افرينه و نهرى سريع كه در فاصله‌اى دور به آب قلعه نصير مىپيوندد ادامه مييابد . با پيمودن چند پستى و بلندى به آب چشمك رسيديم كه رودخانه‌اى است زيبا با بيدهاى مجنون . در اينجا براى مدتى كوتاه در كلبه مير سهراب از تيره مير رضائى توقف كرديم و براى صبحانه نان و عسل خورديم . زنان و كودكان در همان كلبه پشت سر ما نشستند .\r\nهمچنانكه به انتهاى چشمك نزديك شديم مير حاجى گفت كه به علت اختلاف نميتواند بيشتر از اين بيايد و بايستى راهى پيدا كند كه او را بخرم‌آباد برساند . يك سرازيرى طويل ولى آسان قبل از اينكه به طرف گردنهء صعب العبورى كه قبلا آن را ديده بوديم بريده شود ما را دوباره به آب چشمك رساند كه بيش از هميشه منظره‌اى بس دلپذير داشت . براى استقبال از من تدارك بسيار ديده شده بود . وقتى كه وارد جلگه شديم در حدود 60 سوار « برادران »\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمير رستم به طرف ما آمدند و در حدود 100 يا رد عقب‌تر دسته‌هاى مختلف اسب‌سوار و تفنگدار كه هر كدام نماينده يكى از تيره‌ها بودند قرار داشتند . همچنانكه بجلو رفتيم پشت سر ما افتادند .\r\nسراسر دره از اين سوارها و پياده‌هاى كلاه دراز كه هر كدام يك قطار فشنگ بكمر بسته و تفنگى حمايل داشت سر زنده مىنمود .\r\nدر ميان آنها پسر بچه 8 ساله‌اى ديده مىشد كه خود را درست مانند بزرگترها ساخته بود . يكنفر دهل‌زن ، دو سازنده و دو رقاص جلوى من جست‌وخيز ميكردند و معلق ميزدند و چوب‌بازى مى - كردند . سپس سواران خواهش كردند كه ( سوار ) بازى 93 كنند و آنگاه در يك خط بتاخت‌وتاز مشغول شدند و به سنگى كه در زاويه خطرناكى در پشت سر ما قرار گرفته بود تيراندازى كردند .\r\nبه نظر ميرسد كه لرها از امكان كمانه كردن تير كاملا بىاطلاع هستند . بالاخره با تحمل تكانهاى شديد به قسمت بالاى دره چشمك به مال مير رستم رسيديم در اينجا يك كولا فرش شده بود و از كوه - هاى مجاور برف آورده بودند .\r\nبراى اينكه از دست لرها آسوده شوم باستراحت پرداختم ولى چيزى نگذشته بود كه با آمدن لوتيها بيدار شدم . آنها اجازه خواستند كه بنوازند . قاليها پهن شد و ما دور آن نشستيم . دستهء نوازندگان مركب بود از دو سازنده ، يك دهل‌چى و پسر بچه‌اى كه بر طبل كوچكى ميزد . چهار رقاص با دو نفر از همراهان من كه اهل خرم‌آباد بودند به آنها پيوستند . يكى از آنها خيلى خوب مى - رقصيد . مدت و آهنگى كه مينواختند بيش از ساير مناطقى كه در اين مملكت ديده‌ام به موسيقى انگليس شباهت داشت . آنهائيكه ميرقصيدند دستهاى يكديگر را چنگ زده و بازوهايشان را محكم بهم چسبانيده بودند بطوريكه بدنهايشان كاملا نزديك بهم قرار گرفته بود . عده‌اى هم در كنار ايستاده و در حال رقص دستمال - بازى مىكردند . رقص از حركات آهسته مطابق با آهنگ و پا برداشتن تشكيل شده بود و چند حالت مختلف نيز در آن ديده مى - شد . در قسمت آخر دو نفر وسط ميدان آمدند و در حالى كه جست و خيز ميكردند چوب‌هايشان را به‌طرف يكديگر نشانه مىگرفتند و تقليد سوار بازى درمىآوردند ، سپس يكى از آن دو بنشانهء اينكه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبه او تيراندازى شده خود را به زمين انداخت و تماشاچيان خيلى خوششان آمد . به نظر ميرسيد كه آنها از اين كار خسته نميشدند تا اينكه بالاخره با اشارهء من نمايش را متوقف كردند .\r\nناحيه‌ايكه از آن عبور كردم بايستى در فصول ديگر سال زيبا باشد ولى در حال حاضر به علت كمبود سبزه چندان خوشايند نبود .\r\n\r\n5 سپتامبر\r\nامروز براى ورود به شهر از لباس لرى بيرون آمدم و يك كت فراك خاكسترى پوشيدم و كلاه هامبورگى به همان رنگ بر سر نهادم .\r\nدر جاده يكدسته آهو و چهار گراز بزرگ در فاصله 50 ياردى جلوى من ميچرخيدند . مثل هميشه به آنها بدون نتيجه تير - اندازى شد . جاده‌اى كه از جلگه دادآباد ميگذرد بسيار عاليست .\r\nوقتى به طرف كاروانسراى شاهنشاه سرازير شديم مورد استقبال خوانين بهاروند ، واليزاده و چاغروند قرار گرفتيم .\r\nآنگاه بيشتر بهاروندها همراه با نواختن ساز و دهل بوسيله لوتيها به عمليات آكروباتى مشغول شدند . زمانيكه دولت ضعيف است بهاروندها در املاك خصوصى و دولتى واقع در كرگاه اقامت ميكنند ( چادر ميزنند ) ناهار را در چادر كدخدا شير محمد كرد علىوند صرف كردم . تا اين وقت بسيارى از مردم شهر ، بهاروندها و بيرانوندها براى استقبال آمده بودند و بالاخره من با گروه زيادى از همراهان به شهر وارد شدم .\r\nمن از رقابتى كه بين چاغروندها و واليزاده‌ها كه دو خانواده سرشناس خرم‌آباد هستند اطلاع داشتم . به همين جهت قبلا به آنها نوشته بودم كه مايلم در مقر حكومتى اقامت كنم ولى تا لحظهء آخر هر يك از اين دو سعى ميكرد براى پيش بردن از ديگرى مرا به خانهء خويش ببرد . هنگاميكه در كاروانسراى شاهنشاه اقامت داشتم از سردار خان واليزاده نامه‌اى دريافت كردم كه در آن نوشته بود همانطوريكه همه ميدانند اين كاخ ويران و غير قابل سكونت مىباشد . در اين هنگام معين السلطنه چاغروند كه دانسته بود پيروزى غيرممكن است با زيركى داخل شد و ديوانخانه را فرش\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nكرد و به اين ترتيب بخاطر پذيرائى از من اعتبارى بدست آورد .\r\nاين بنا به خوبى تعمير شده ولى واليزاده‌ها سعى ميكنند مرا قانع سازند كه اين ساختمان براى اقامت مطمئن نيست زيرا اشخاصى كه قصد آزار داشته باشند مىتوانند براحتى وارد حياط شوند و اطاقها نيز از آن سوى رودخانه در معرض تيراندازى قرار دارند .\r\nاما من به اين رجزخوانىها اعتنائى نكردم تا اينكه نزديك عصر يكى از خدمتكارانم در حالى كه فهرست بلند بالائى از خطرات زندگى در اين محل در دست داشت وارد شد . مختصر توضيح نشان داد كه سرچشمهء اين داستان‌سازيها واليزاده است . من هم يادآور شدم كه بعد از اين هر خدمتكارى با اين گونه تبليغات وارد شود او را چوب و فلك خواهم كرد و اميدوار بودم با اين حرف به اين شايعات پايان دهم . تا غروب آفتاب با آيندگان و روندگانى نشست‌هاى خسته‌كننده‌اى داشتم .\r\n\r\n7 سپتامبر\r\nخرم‌آباد مشرف به دژى است كه روى يك صخره مرتفع در كنار ساخته شده است . اين دژ بوسيله باروئى كه مقر حاكم در داخل آن قرار دارد احاطه شده است . دژ در حال خراب شدن است و ميگويند مظفر الملك براى تهيه آجر ساختمان كاروانسراى محسن آباد ( كه مأخوذ از نام خود اوست ) كه در آن طرف رودخانه روبروى پل قرار دارد به آن آسيب بسيار وارد ساخته است . اين كاروانسرا نيز به نوبه بدست خوانين واليزاده و چاغروند كه براى ساختمان خانه‌هاى شخصى خود از آجر آن استفاده نموده‌اند رو به ويرانى است . از بالاى دژ منظره زيباى شهر و كاخ كاملا پيداست . شهر در سراشيبى منتهى اليه سپيدكوه كه بتدريج به طرف رودخانه پائين ميآيد واقع شده . خانه‌ها آجرى و زيبا هستند و در باغها درختان تناور سرو و چنار و غيره ديده مىشود . بسيارى از پشت‌بام‌ها به خاطر ذرت‌هائى كه براى خشك شدن روى آنها پهن كرده‌اند به رنگ زرد ميزنند . بخاطر ناامنى كه وجود دارد كسانى كه ذرت ميكارند قبل از موعد آن را چيده و با اطمينان خاطر آنها را روى پشت بام منازل خود خشك ميكنند . در انتهاى\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nشمال شهر پلى بر روى رودخانه كه بطور هلالى زمينهاى كاخ را دور مىزند ساخته شده . در انتهاى جنوبى رود ديگرى به اين رودخانه مىپيوندند . در امتداد و شمال رودخانه باغهاى وسيع و زيبائى قرار دارد كه پر از درختان چنار ، گردو و ساير درختان ميوه هستند .\r\nكاخ و آنچه كه مربوط به آن است به صورت تأسف‌آورى رو بزوال است . سر طويله ، سربازخانه و توپخانهء آن ويران شده است . حياط كاخ كه يك استخر مربع شكل در آن قرار دارد به آن خرابى نيست ولى وضع خوبى هم ندارد . تمام استخر از نى خودرو پوشيده شده و آب آن از چشمه‌اى كه بيرون است تأمين مىشود .\r\nسابقا فشار آن به اندازه‌اى بود كه آب از فواره‌اى كه در وسط استخر قرار دارد تا ارتفاع قابل ملاحظه‌اى فوران مىكرد . ولى اكنون آبراهه خراب شده و آب از يك شترگلوى سفالى كه يك يا دو اينچ از سطح استخر بالاتر است به داخل آن جريان مييابد . يك رديف اطاق كه در شرق حياط قرار دارند قبلا ديوانخانه بوده است يعنى جائى كه حكمران مىنشست و به دعاوى مردم رسيدگى ميكرد ( و البته رشوه هم در كار بود ! ) و ورود به آن براى عموم آزاد بود .\r\nاز زير ديوانخانه آب از روى يك تخته سنگ به داخل يكى از اطاقها كه به آن حوضخانه ميگويند جريان دارد و در سطح پائين‌تر از حوضخانه باغ گلستان قرار دارد كه درهاى حوضخانه به طرف آن باز مىشود . آبى كه در آن جريان دارد بعد از تشكيل يك آبشار كوچك وارد باغ گلستان مىشود و به استخرى كه وسط باغ قرار دارد ميريزد . در كنار استخر درختان سرو و بيد مجنون به رديف كاشته شده است و بجاى بوته‌هاى گل سرخ سابق اكنون پياز و كدو حلوائى كشت مىشود و رويهمرفته تصويرى است از يك شكوه از دست رفته . در قسمت جنوبى باغ حياط كوچكى است با باغچه و حوض كه متصل به اندرون است . در مغرب سراى خواجه باشىها قرار دارد و در طرف ديگر حمام زنانه . در انتهاى باغ و پشت به رودخانه خانهء كوچكى توسط امين الدوله ساخته شده كه در سال 1915 بوسيله ژاندارمرى بازسازى شده است و همانجاست كه من اقامت نموده‌ام .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\n8 سپتامبر\r\n( راجع به جريانات سياسى و عشيره‌اى در جائى ديگر توضيح داده‌ام و آنچه در اين يادداشت‌ها به آن اشاره كرده‌ام به منزلهء باز گفتن تجارب شخصى است . )\r\nجلسه‌اى كه ديروز با تجار داشتم تا عصر به طول انجاميد و پيشرفتهاى سودمند فعلى تا حد زيادى مديون تهور ايشان بوده است . بازرگانان لباس معمول طبقهء خود را ميپوشند و سرپوش آنها كلاه لرى است ولى اندازهء آن از كلاهى كه عشاير بسر ميگذارند كوچكتر است و بجاى دستار رنگى و بزرگ ابريشمى كه عشاير بدور آن ميبندد اين گروه از دستمال سفيد استفاده مىكند .\r\nخيابانهاى خرم‌آباد در كثافت و زباله غوطه‌ور است اما گنداب خانه‌ها مانند دزفول و شوشتر به خيابانها ريخته نميشود و تميز نگاه داشتن آنها امرى است ساده . گفته مىشود كه تشكيلات شهردارى ژاندارم‌ها بسيار خوب است .\r\nدر اينجا موجودى كالاها بازار قابل ملاحظه است و كالاها بوسيله شاخه‌هائى كه به صورت سايبان روى آنها ساخته شده از تابش خورشيد محفوظ مىمانند . چند شىء قديمى كه در گوشهء بعضى از دكانها افتاده بود بعنوان كالاى ممتاز به من معرفى شد .\r\nدر اينجا كاروانسراى خوبى قرار دارد و از آنجاست كه جمعيت انبوهى مرا دنبال نمود . در بيرون شهر يك آب‌خيز بزرگ قرار دارد كه از آن آب ميجوشد و گرداب ناميده مىشود . ميگويند آب گرداب جيوه دارد و طعم ماهى ميدهد و مردم مجبورند آب آشاميدنى خود را از آب كرگونه كه يك رود فرعى است و درست در بالاى پل به رود اصلى مىپيوندد تأمين نمايند ( در نقشه اين رود اشتباها بجاى رودخانه اصلى خرم‌آباد نشان داده شده ) .\r\nهنگام عبور بمدرسه‌اى كه در آن باز بود داخل شدم . مردى كوچك‌اندام و زيرك كه كلاه لرى بسر داشت جلو آمد و سلام گفت . پسران مسلمان در حياط تكاليف خود را انجام ميدادند و كليمىها در يك اطاق كوچك و مجزا بهم فشرده شده بودند . اين مرد در حالى كه به چوب و فلكى كه در كنار ديوار بود اشاره ميكرد\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nگفت « چوب و فلك هم هست » و اگر بچه‌ها درسشان را خوب ياد نگيرند برحسب ميزان خطا 5 ، 10 يا 15 ضربه چوب ميخورند .\r\nزنان شهرى از عشاير خوش‌لباس‌تر هستند . جوانها لباس قرمز و پيرها سياه ميپوشند ولى به شكل لرى است .\r\n\r\n11 سپتامبر\r\nصيد محمد و چراغ خان سگوند كه به علت باج‌خواهى از كاپيتان نوئل در عربستان ( خوزستان ) از آنجا رانده شده‌اند به اين نواحى وارد شده‌اند . من گفتم تا زمانيكه اينجا هستم نمىخواهم آنها به اين شهر وارد شوند .\r\n\r\n12 سپتامبر\r\nاز نظر على خان نامه‌اى رسيد كه سفارش خوانين سگوند را نموده بود ، جواب دادم چون آنها با افسر انگليسى بسيار بىادبانه رفتار نموده‌اند نميتوانم كارى برايشان انجام دهم .\r\nبهاروندها معتقدند هدايايى كه داده مىشود طبق سنت موروث بايستى به نسبت تقسيم شود از اينرو دل‌آزرده به چادر - هايشان بازگشته‌اند و بعد هم با خونسردى گفتند كه كار خلافى انجام نداده‌اند .\r\nچنين به نظر ميرسد كه مقدمات سفر به بروجرد بطور عمد به تعويق افتاده است .\r\n\r\n13 سپتامبر\r\nگفته مىشود هرگاه زن لرى مشتاق بازگشت شوهرش به خانه باشد طلسمى را كه روى آن دعا نوشته شده بيك نعل اسب وصل مىكند و آن را در آتش مياندازد . امروز هنگاميكه حسين خان بيرانوند مجلس را با عجله به قصد برگشت به خانه ترك گفت ، حضار به صورت بىادبانه‌اى از تصميم او در رابطه با چنين طلسمى سخن گفتند .\r\nبه طرف رباط سوار شديم . جاده‌اى كه به آنجا ميرود در امتداد رودخانه از بالاى دره پاپى خالدار 94 بين اسپيد كوه و سياه كمر\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nكه مخمل كوه نيز ناميده مىشود ميگذرد . اين ناحيه در تصرف مالكان شهرى است و در حال حاضر عشاير حسنوند از تيره دولتشاه در اينجا اقامت دارند و فقط اجارهء مختصرى ميپردازند .\r\nحسنوندها مشغول درو كردن ذرت بودند و چهار يا پنج گاو نر كه به يكديگر بسته شده بود آنها را خرد ميكرد . در امتداد سپيدكوه مجرائى قرار دارد كه بنام پادشاهى كه آن را حفر نموده نهر ناصرى ناميده مىشود . اين آبراه كه زمانى آب شيرين اطراف رباط را به شهر ميبرد اكنون از كار افتاده است . جاده تا گردنه خوب است و از اين قسمت ببعد خراب مىشود و براى عبور گارى جاده‌سازى و بريدن درختان ضرورى است .\r\nوقتى كه از گردنه سرازير شديم در حدود 20 نفر از سواران سرهنگ موسى خان سردار جنگ از طايفه حسنوند به طرف بالا ميآمدند . در جلو كسى كه لباسى به رنگ روشن پوشيده بود و گرزى در دست داشت بالا و پائين ميرفت و با صداى پرخاشگرانه‌اى فرمان ميداد كه چپ برويد ، رديف شويد و از اين قبيل دستورها ، گاهى متخلفان را كه پيش تاخته بودند چهار نعل دنبال ميكرد . او از نزديك چهره‌اى كريه داشت و چشمانش ناراحت بود ولى بهر حال وظيفه خود را خوب انجام مىداد .\r\nقبلا دربارهء مناطق نفتى و معادن نمك توضيح داده‌ام .\r\n\r\n14 سپتامبر\r\nيك يا دو روز پس از ورود به خرم‌آباد صحبت از آمدن ملاها بود . چنين به نظر ميرسد كه ملاقات به علت رقابت و دو دستگى بين خودشان بتعويق افتاده است . ظاهرا آنها علاقمندند از من ديدن كنند ولى هر دو طرف بيم آن دارند كه اگر يك دسته از آنها به ملاقات من بيايد گروه ديگر از آمدن سرباز خواهد زد و ملاقات كنندگان را به چاپلوسى از بيگانه متهم نمايد و به اين ترتيب اعتبار خود را افزون نمايد .\r\n\r\n15 سپتامبر\r\nبه دو دسته تجار اطلاع دادم كه اگر از پرخاشگرى نسبت به\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nيكديگر دست برندارند به بازديد آنها نخواهم رفت . آنان نيز اختلافات خود را كنار گذاشته امروز از آنان ديدن كردم .\r\nبرحسب اتفاق از دزفول چند ليرهء عثمانى همراه داشتم . از زمانيكه آلمانىها با چمدانهاى پر از ليره به اين ناحيه آمدند لرها فكر ميكنند تمام مسافران اين چنين بايد باشند و ديدن يكى از اين ليره‌ها كافى است كه زندگى شخص را در معرض خطر قرار دهد .\r\n\r\n17 سپتامبر\r\nبهاروندها ( طايفه مراد عليوند ) هنوز كاروان را نگهداشته‌اند ولى كرد علىوندها ( شعبه‌اى از بهاروندها ) پنهانى با قرآن آمده و قول داده‌اند كه كاروان را آزاد كنند . در ضمن معين السلطنه ( چاغروند ) سگوندهاى عالى خانى را تشويق مىكند كه به صيد محمد خان زن بدهند و به اين ترتيب به اختلاف بين آنها پايان بخشد . ولى بعيد به نظر ميرسد كه صيد محمد خان بخاطر قتل پدرش فاضل 95 بدست رؤساى فعلى عالى خانى با اين كار موافقت كند مگر اينكه اميدى به بخشايش نباشد . قتل فاضل يكى از بدترين نمونه‌هاى خيانت در لرستان است كه تنفر تمام لرها را كه قتل و جنايت جزء زندگى روزمره آنهاست 96 برانگيخت . سگوندهاى عاليخانى اغلب نقش پيشكار حاكم را داشته‌اند . بعضى از حكام پيشكارى را به عالى خانى و برخى به رحيم خانىها محول كرده‌اند .\r\nبطور كلى طايفه رحيم خانى در حدود 8 سال است كه بخاطر تحويل دادن مهر على خان ( رئيس عالى خانىها ) به سالار الدوله و مسموم شدن او بدست اين حاكم بنواحى ييلاقى بازنگشته‌اند . در سال 1915 خوانين رحيم‌خانى با عده‌اى سوار براى خدمت كردن به نظام السلطنه حركت نمودند . رحيم خانىها تمام مراحل خون و صلح را با عالى خانىها بپايان رساندند اما سرانجام هنگامى كه فاضل مهمان آنها بود درست هنگام صرف غذا به او حمله‌ور شدند و كريم خان عالى خانى وى را به ضرب گلوله از پاى درآورد .\r\nفاضل در لرستان پايگاه ارزنده‌اى داشت و تمام فشارهائى كه هم‌اكنون بخاطر صيد محمد خان به من وارد مىشود از آنروست كه وى فرزند فاضل است . در فارسى مثل جالبى است كه بندرت\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nوصف حال كسى قرار ميگيرد و من خوشحالم كه امروز به نمونه‌اى از آن برخوردم . در جواب\r\n گيرم پدر تو بود فاضل * از فضل پدر ترا چه حاصل \r\n\r\n18 سپتامبر\r\nدسيسه‌هائى كه به حمايت از صيد محمد خان صورت ميگرفت تا حدى كاهش يافته . مراد علىوندها پس از شنيدن اين خبر كه كرد عليوندها نزد من آمده‌اند شب گذشته با يك قرآن مهر كرده وارد شدند و قول دادند كه در آينده مزاحمت ايجاد نكنند . من آنها را بخاطر توقيف كاروان مورد سرزنش قرار دادم . اما گفتند ما اصلا چنين كارى نكرده‌ايم . ما بخاطر ويلسون جنگ كرديم و بيست نفر از برادرانمان را از دست داديم 97 . در مورد صيد محمد خان حق نداريم كه عقيده خود را به سركار تحميل كنيم . او به ما پناه آورد و خانه‌هاى ما به خود شما تعلق دارد و از اينرو تقاضاى عفو وى را پيشنهاد كرديم . اما حالا اين امر امكان‌پذير نيست ما هم حرفى نداريم . بهرحال ما آماده خدمتگزارى هستيم .\r\nمن پرسيدم پس درباره اين نامه‌اى كه نوشته‌ايد و از خدمتگزارى امتناع ورزيده‌ايد چه ميگوئيد ؟ آنها فرياد كشيدند تقصير آن ميرزاى پدرسوخته قرمساق 98 بوده كه نامه را به اشتباه نوشته است . صحنه به حدى خنده‌آور بود كه من ناگهان بخنده افتادم و پرسيدم تاكنون چه بلائى بسر ميرزائى كه اينقدر دردسر برايشان درست كرده آورده‌اند ؟ لازم به گفتن نيست كه تمام دلواپسى آنها مربوط به هدايائى بود كه انتظار دريافت آنها را داشتند و بس .\r\nمن ترتيب مسافرت به مال كدخدا فاضل قلاوند را داده بودم .\r\nدر فاصله كمى از شهر يك سنگ‌نبشته مربوط به قرن دوازدهم وجود دارد . گفتند مىشود اين سنگ پايه پهنى دارد . در چهار طرف آن خطوط كوفى نوشته شده است . قسمتى از خطوط بدستور مظفر الملك براى نوشتن كتيبه جديدى پاك شده است . اما دشمن علم و صنعت جاودانه نيست زيرا در همين مدت كوتاه از نوشته مظفر الملك اثرى برجا نمانده است .\r\nبهاروندها در نزديك مناره ( خارج از خرم‌آباد ) منتظر من\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبودند 99 . برحسب معمول لوتيها با ساز و دهل جلب نظر ميكردند .\r\nدو نفر در ميان جمعيت بسوى من پريدند و پيش از آنكه آنها را تشخيص دهم ، صيد محمد و چراغ ركابم را گرفته زانويم را بوسيدند و التماس كردند يا آنها را بكشم و يا ببخشايم . در بين لرها اين كار تحقيرآميزترين نوع تسليم است و در چنين شرايطى صلاح در آن ديدم كه به اين امر آزاردهنده در انظار عمومى خاتمه داده و به آنها بگويم به شهر بروند بدون آنكه براى آنها مانعى باشد .\r\nجاده در انتهاى دامنه متبه 100 در محلى كه آب آن را پوشانده ميگذرد . در اين محل زنان بهاروند مشغول پر كردن مشك‌هاى آب بودند . پس از وارد شدن به جلگه كرگاه 101 تنها خصوصيات طبيعى چشمگير در اين منطقه رودخانه پهنى است كه كف آن پوشيده از سنگ است 102 . اين رودخانه هم‌اكنون خشك است زيرا آب آن در قسمت بالا بوسيله پاپىها براى آبيارى كشت‌زارها به مصرف ميرسد . يك راهرو باتلاقى باريك نيز به چشم مىخورد . اين راهرو گرچه باريك است ولى عبور از آن قدرى دشوار بود و ما ناگزير شديم در امتداد آن حركت كرده و در قسمت بالا از آن عبور كنيم .\r\nپس از سه ساعت به تنگ بهرام‌كش 103 يعنى در محلى كه جاده از روى رودخانه ميگذرد رسيديم و در اينجا چند دقيقه‌اى توقف كرديم . جاده به مدت يك ساعت ديگر در ميان كوه و تپه ميگذرد ، در بين راه مزارع پراكنده‌اى به چشم مىخورد . سرانجام به فلات كوچكى رسيديم و لوتيها در آنجا ما را تا چادر فاضل همراهى كردند .\r\nبعدازظهر را با بحث‌هاى جالب بخوشى سپرى كرديم . سپس به قله طاف صعود كرده به مشاهده پرداختم .\r\nشام هم مانند ناهار چندان مطبوع نبود . من به بندرت در بين اعراب و لرها با چنين پذيرائى روبرو شده‌ام . حتى نان بلوط هم يافت نميشد و نمك مورد استفاده قرمز رنگ و همچون خاك بود 104 پس از صرف شام خان‌ها و خان‌زاده‌ها همراه با لوتيها به چادر من دعوت شدند . برنامه رقص شروع شد و تعدادى از كد - خدايان در آن شركت كردند . . . شب تاريك بود و رقص در كنار آتش شعله‌ور خارق العاده بود . پس از آنكه بنظرم رسيد خسته\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nشده‌اند به آنها اشاره كردم كه رقص را پايان دهند . ولى آنها فرياد كشيدند كه هنوز بايد برقصند . سازنده بيش از ديگران بردبار بود و در حالى كه چشمهايش برآمده بود لحظه‌اى دست از فعاليت برنداشت .\r\nپس از اجراى يك آواز سوزناك يكى از حضار گفت يك برزنگى ( زنگبار ) 105 خوب در اين حوالى است و فورى بدنبال او رفت . حضار در انتظار ديدار يك پسر بچه خوش‌سيما بودند اما وقتى با يك لوطى ريشو روبرو شدند سر و صداى آنها بلند شد .\r\nاعضاء مجلس با شوخيهاى زننده به برزنگى خوش‌آمد گفتند .\r\nبهرحال به شاطر 106 دستور داده شد تا كت قرمز رنگش را كه سجاف زردوز داشت در اختيار برزنگى قرار دهد . برزنگى كت شاطر را پوشيد و سپس يك جفت زنگوله به انگشت شست و ميانه آويخت . پس از آن با نواى موسيقى در حالى كه زنگوله‌ها را بهم ميزد به پاىكوبى پرداخت . در ابتدا به آرامى مىرقصيد اما ناگهان به تندى بدور خود چرخيد بطوريكه زلفهاى بلندش در اطراف سر پريشان مىشد در اين هنگام به زمين نشست و اردك‌وار راه ميرفت و بالاخره با يك معلق كارش را خاتمه داد .\r\nامروز بعدازظهر در برگشت از طاف عده‌اى زن از يك سياه چادر بيرون آمده و التماس كردند كه يك زن بيمار را معاينه كنم .\r\nهرچند اين پيشنهاد جالب به نظر ميرسيد اما چون ديروقت بود و از طرفى بيمارى اين زن دشوار مينمود به راهنما گفتم به آنها بفهماند كه من پزشك نيستم .\r\n\r\n19 سپتامبر\r\nدر بين راه همچنين ضمن گفتگو با يكى از بهاروندها بحث در زمينهء چند زنى و تعدد زوجات پيش كشيده شد . از او پرسيدم آيا رقابت و حسادت بين زنان براى جلب محبت شوهر ناراحت - كننده نيست ؟ او جواب داد « گاهگاهى ، اما اگر ادامه يابد آنها را تنبيه ميكنم و اين تنبيه شامل كتك زدن و خوددارى از هم بستر - شدن با آنها است . در نتيجه دير يا زود آنها ناگزير دست از آزار و اذيت خواهند داشت » .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبر فراز مناره خرم‌آباد كه در محل شهر باستانى قرار دارد صعود كردم . ساختمان مناره خيلى مستحكم است ولى پله‌هاى آن تقريبا از ميان رفته و براى بالا رفتن از آن ناگزير بايد از هر دو دست استفاده كرد .\r\nبالاخره پاسخى از خوانين بيرانوند مبنى بر اينكه روز ششم برج به ديدار من مىآيند دريافت كردم .\r\n\r\n22 سپتامبر\r\nبارانى بهاروند كه به اين حوالى آمده بطور ناگهانى پيش از آنكه لباسهايم را بپوشم وارد شد . پرسيد از كدام طايفه هستم انگليسى ، ژاپنى ، يا قوم ديگر ؟ برايش توضيح دادم كه ژاپن دولت جداگانه‌اى است اما با هم‌پيمان 107 است و انگليسى نيز شامل چهار طايفه است . پرسيد اگر من انگليسى هستم آيا ويلسون ، كراست ويت 108 و نوئل 109 از كدام طايفه هستند ؟ علت اين همه چاپلوسى به زودى روشن شد . وى به شكوه پرداخت و يادآور شد كه مبلغ سى تومانى كه به او داده‌ام بسيار ناچيز است و او دست كم انتظار دريافت پنجاه تومان دارد .\r\nبه مسخى ( مسخه يا مسخيالى ) يكى از كدخدايان بيرانوند و از دزدان معروف كه بر اسب سفيد رنگى سوار بود برخورد كردم . نامبرده بتازگى ازدواج كرده اما عروس در شب اول از هم بستر شدن با او خوددارى كرده و گفته است در يك صورت با وى نزديكى مىكند كه ماديان سفيد جهانگير خان سگوند را بربايد .\r\nمسخيالى با گريه و التماس تلاش كرد دل او را بدست آورد و حتى قول داد كه ماديان مورد نظر را سرقت كند . اما پيش از اقدام به اين عمل از نوعروس خواست كه شب اول را با هم باشند زيرا احتمال داشت كه در حين سرقت كشته شود . تلاش او بىنتيجه بود و عروس با سماجت گفته بود تنها راه آوردن ماديان است و بس ! مسخيالى ناگزير در همان شب ( جان بر كف ) ماديان سفيد را دزديد و بانو تسليم او شد .\r\nكدخدايان بيرانوند براى عبور از منطقه از من باج خواستند .\r\nاستنباط من اين بود كه آنها سوء قصدى نداشتند بلكه ميترسيدند\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nدر صورتى كه به سيلاخور بيايند خوانين حق آنها را پايمال كنند .\r\nمن قول دادم كه هدايائى به آنها بدهم و آنها نيز قبول كردند كه مرا همراهى كنند .\r\n\r\n24 سپتامبر\r\nوضعيت اين جاده را قبلا شرح داده‌ام . كان‌هاى نمك در كنارهء جاده قرار دارند . سطح اين معادن سخت به نظر ميرسد و به همين پندار من بيكى از چشمه‌ها نزديك شدم كه ناگهان در باتلاق نمك فرو رفتم و گيوه‌هايم را از دست دادم . هنگام سرازير شدن به جلگه هرو تعدادى از روستائيان به پيشواز آمدند . يكى از آنها بنام كدخدا سليمان كه پيرمردى 70 ساله بود اسب مىتازايند و در عين حال چوبدست خود را را تاب ميداد و سواران را راهنمائى ميكرد .\r\nدر ساعت 11 براى صرف غذا به چند سياه چادر رفتيم و قدرى نان و پنير و پياز خورديم . سپس به راه افتاديم . تعدادى كدخدا با چهره‌هاى زشت بما پيوسته . با صداى بلند گفتند كه دست از راهزنى برداشته آماده خدمت هستند . از كيوره گذشتيم و قلعه غلامعلى خان را كه در سال 1915 بوسيله ژاندارمها بمباران و ويران شده بود مشاهده كرديم .\r\n\r\n25 سپتامبر\r\nصبح زود عليمردان خان با 80 سوار و پرچم امپراطورى روسيه وارد شد . تن‌پوش آبى روشن و شلوار روسى با چكمه بلند بر تن داشت اما كلاه او همان كلاه بلند لرى بود كه به دور آن دستار پيچيده بود . مانند ساير خوانين بيرانوند سبيل تابيده داشت اما بر خلاف بيرانوندها كه بينى عقابى دارند ، بينى وى پهن و كوتاه است . ناهار را در سياه چادر او صرف كرديم . چاى در استكان‌هائى كه داراى گالش نقره ميباشند آورده شد . دورىهاى پر از پلو با گوشت جلوى ما قرار گرفت . برنج رنگ سفيد زيبائى داشت و در عين حال قطعه يخى در داخل ظرف آب شناور بود . نوكران عليمردان خان همگى نشان روسى بر كلاه داشتند .\r\nدر نيمروز دوباره سوار شديم و در پيشاپيش ما دو پرچم\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nو دو اسب يدك ( اسبان بدون سرنشين كه در جلوى شخصيتهاى برجسته كشيده ميشوند . براى مثال به مصراع شماره 4 آواز قدم خير رجوع كنيد ) حركت ميكرد و پشت سر ما تعداد زيادى سوار زير نظر يساولى 110 كه سردارى 111 سبز و بايراق زر ( اين يونيفورم منحصر به بروجرد است ) بر تن داشت در حركت بودند .\r\nدر بين راه به چند خرگوش برخورديم طبق معمول آنها را تعقيب كرديم بدون اينكه نتيجه‌اى عايد شود . در نزديكى شهر سواران گودرزى معاون حاكم به استقبال آمده بودند و براساس عقايد خرافاتى ايرانيان از دروازه جنوبى شهر وارد شديم .\r\n\r\nگزارش جادهء كرمانشاه به خرم‌آباد ( ژانويه 1918 )\r\n\r\n23 ژانويه\r\nساعت 11 صبح خرم‌آباد را ترك كردم . جاده اصلى از دامنه چگنى و پستيهاى سفيد كوه مىگذرد و در چند معبر تعداد كمى تفنگچى مىتوانند آن را بسته دردسر ايجاد كنند . به علت مخالفت يك شعبه از چگنىها مجبور شديم از راهى كه در جنوب رودخانهء امتداد مىيابد به سفر خود ادامه دهيم . اين جاده مالرو است براى عبور ماشين مناسب نيست . در اينجا اردوگاه زمستانى سگوندها عالى خانى ديده ميشد 112 . از ساحل شمالى واقع در شرق رودخانه دوره 113 گذشتيم و در حدود ساعت 30 / 6 به مال گل نظر چگنى كه در دامنه كوه كليلون 114 است رسيديم .\r\n\r\n24 ژانويه\r\nساعت 11 حركت كرديم به رودخانه كشكان در محلى كه سادات حيات غيب بسر مىبرند رسيديم . از اين محل ببعد جاده در كنار رودخانه و به طرف جنوب غربى از تپه ماهور ميگذرد . در امتداد جاده درختان بلوط و مزارع پراكنده ديده مىشود . پس از چندى به طرف شمال برگشته و به مال كلانتر ابراهيم ( از طايفه شيراوند ) واقع در بر آفتاب گام 115 رسيديم . اين محل مربوط به\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nنظر على خان است و ابراهيم آن را اجاره كرده است .\r\n\r\n25 ژانويه\r\nساعت 9 صبح به راه افتاديم . عمق رودخانه كشكان در فاصله 200 يا رد پائين‌تر از پل باستانى به دو و نيم پا ميرسد . جاده پهنى را كه از منطقه سماق ميگذرد دنبال كرده و از رودخانه‌اى كه از آنجا ميگذرد گذشتيم . راه اصلى از گردنه چنار عبور مىكند ولى جاده غربى را كه از كوه گراز ميگذرد پيش گرفتيم . در سرازيرى كوه گراز جاده بسيار باريك ، پرشيب و پوشيده از برف بود ، بطوريكه در بعضى جاها ضخامت برف به سه اينچ ميرسيد . كوه‌هاى اين منطقه از دو رشته كوه تشكيل شده و رشته دومى داراى يك بريدگى است كه تنگ گراز ناميده مىشود . راهى كه از اين بريدگى ميگذرد بسيار باريك و در بعضى جاها گذر از آن دشوار است . رودخانه‌اى نيز از اين بريدگى عبور مىكند كه در زمان باستان آب‌بند محكمى بر آن بسته‌اند كه هم‌اكنون پوشيده از نىهاى بلند است .\r\nكوهدشت جلگه وسيع و مسطحى است كه بسيار كم‌آب و فاقد درخت است . تعدادى تپه كه احتمالا از آثار باستانى هستند جلب نظر مىكند . در اين دشت آهو فراوان است . چادرهاى ايل دلفان در سراسر دشت پراكنده‌اند و ما در مال ايتوندها ( شعبه‌اى از دلفان ) توقف كرديم .\r\n\r\n26 ژانويه\r\nدر دهكده كوهدشت براى خريد شكر توقف كوتاهى داشتيم و سپس به مال ايتوندها در غرب كوهدشت رفتيم . قلعه اصلى كوه - دشت در سال 1915 بوسيله والى پشتكوه با خاك يكسان شد و قلعه جديد كه با آجر پخته محلى ساخته مىشود هنوز نيمه تمام است . يك نهر كوچك در پائين قلعه در جريان است .\r\n\r\n27 ژانويه\r\nساعت 9 به راه افتاديم . هوا طوفانى است و ريزش برف به حدى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاست كه به سختى جلو پايم را مىبينم . به همين علت نتوانستم مسير بين راه را بررسى كنم . جلگه كوهدشت را در محلى بنام گردنه گنداوه 116 واقع در سر خدم لكى 117 پشت سر گذاشتيم . در اين گردنه راه كاملا باريك و بتدريج سرازير مىشود . در ساعت 11 از دره گذر كرده وارد جنگلى از درختان بلوط شديم و سپس در ساعت 12 به دشت كيشمهر 118 رسيديم . دشت كيشمهر كاملا بىآب است و فقط يك چشمه كوچك در جنوب آن يافت مىشود .\r\nاين دشت بر خلاف كوهدشت پست و بلند دارد و تا حدى از درختان بلوط پوشيده است . جاده معمولى از اينجا ببعد از طريق گرمهى 119 ادامه مييابد ولى ما براى تهيه كاه و جو به طرف مال شخصى بنام ميرزا على حركت كرديم ( تهيه كاه و جو در مسير اين جاده در اين موقع از سال دشوار است . ) به مسير خود در امتداد كيشمهر ادامه داده از قله گدوك ويون 120 گذشتيم . ريزش برف ادامه دارد و جاده كاملا باريك است بطوريكه مجبور شديم قسمتى از آن را پياده و از روى چهار اينچ برف راه‌پيمائى كنيم .\r\nاز اين قله دورنماى جلگه هليلان و رود كرخه كاملا پيداست . در ساعت 45 / 4 بعدازظهر به ته دره رسيديم . در تمام دشت سياه چادر به چشم نميخورد ، از اينرو به طرف گنبد شاهزاده احمد يعنى محلى كه سادات ( متولى گنبد ) بسر مىبرند رفتيم . استراحت مختصرى كرديم و بدشوارى مقدارى كاه و جو بدست آورديم .\r\n\r\n28 ژانويه\r\nساعت 9 صبح حركت كرديم . جاده از ميان دره هليلان و به سمت شمال ادامه مييابد . اين ناحيه حاصلخيز است و در سال سه نوبت محصول ذرت برداشت ميكنند . در حدود هفت يا هشت سال است كه به علت هجوم ملخ گندم كاشته نمىشود .\r\nمحل عبور از رود سيمره در فاصله 2 / 1 1 مايل از گنبد ( شاهزاده محمد ) قرار دارد . در اين محل عمق آب 2 / 1 2 پا است ولى با اينحال راهنما لازم است . در شمال رودخانه چند گودال متعفن وجود دارد كه بوى سولفور هيدروژن از آنها برميخيزد .\r\nپس از طى مسافتى به پله هبوت 121 كه مرز بين هليلان و\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nجلالوند است رسيديم . سپس در امتداد رود جزمان 122 به راه خود ادامه داديم و با پيمودن فاصله كوتاهى رود تكيه 123 را پشت سر گذاشتيم . . . ناگزير به سمت غرب پيچيديم و به منزل على جان خان جلالوند رفتيم . امروز رويهمرفته 16 مايل راه طى كرديم و بالاخره مقدارى كاه و جو از روستاهاى اطراف بدست آورديم .\r\n\r\n29 ژانويه\r\nاز كنارهء تعدادى از روستاهاى جلالوندها گذشتيم و سپس به طرف شمال پيچيده و از قله تويران 124 ( تاويران ؟ ) كه در حدود 6 اينچ برف آن را پوشيده عبور كرديم . در دامنه اين كوه دهكده قرار دارد . آب تكيه از ميان درهء باريكى كه بين كوه تويران و سلسله جبالى كه به طرف سان رستم 125 كشيده شده عبور مىكند .\r\nبا پيمودن سراشيبى سختى به قله خليلان 126 صعود كرده و از اينجا جلگهء ماهيدشت كاملا پيداست . . .\r\n\r\n31 ژانويه\r\nجاده بسوى كرمانشاه پهن و خوب است ساعت 1 بعد از نيمه شب به شهر رسيديم .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nيادداشت‌هاى مترجمان\r\n( 1 ) - در متن انگليسى كلمه « مال » آمده است . مال در زبان لرى به چند سياه چادر كه تشكيل يك اردو را ميدهند اطلاق مىشود . ( م )\r\n( 2 ) - مأمورين انگليسى براى جلوگيرى از حمله لرها هنگام مسافرت در بين ايلات تعدادى از خان‌زاده‌ها را بعنوان گروگان نگهدارى ميكردند . ( م )\r\n( 3 ) - مهر على خان و سرتيپ از خوانين رحيم‌خانى ( ايل سگوند ) بودند .\r\n( 4 ) - مير محمد شاه از خوانين مير عالى خانى بوده كه هم‌اكنون در منگره سكونت دارند . ( م )\r\n( 5 ) - ملا محمد تقى ( متقى ) اطلاعات وسيعى درباره بالاگريوه داشته و اغلب مأمورين انگليسى با وى در تماس بوده‌اند . ( م )\r\n( 6 ) - در متن انگليسى كلمهء « آبادىنشين » آمده است . ( م )\r\n( 7 ) - قندى ( قنى ) از ريش‌سفيدان و خوانين طايفه قلاوند بوده است . وى پدر « قدم‌خير » شيرزن معروف لرستان است . ( م )\r\n( 8 ) - مير عالى خان از خوانين مير بوده است نه قلاوند . ( م )\r\n( 9 ) - منظور مير لطفعلى است . ( م )\r\n( 10 ) - در متن انگليسى كلام الله آمده است . ( م )\r\n( 11 ) -  Chawani \r\n( 12 ) - در متن كلمه ديوانخانه آمده است . در زبان لرى ديوخو ( ديوانخانه ) قسمتى از سياه چادر و يا محلى است جداگانه كه براى پذيرائى از مهمانان اختصاص داده مىشود . ( م )\r\n( 13 ) -  Asfalun \r\n( 14 ) -  Barikaw \r\n( 15 ) - در متن انگليسى همينطور نوشته شده است . ( م )\r\n( 16 ) -  Kharrehpusht \r\n( 17 ) -  Durak \r\n( 18 ) -  Sar Qaleh Dumineh \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n( 19 ) -  Kalleh Takal \r\n( 20 ) - در متن كلمه گور  Gowr  آمده است . ( م )\r\n( 21 ) - منظور از قرص‌هائى است كه ادموندز به مهر على داده است . ( م )\r\n( 22 ) -  Fardivan \r\n( 23 ) -  Qaleh Buzun \r\n( 24 ) - در متن انگليسى عينا « چهار دولت » آمده است و منظور ادمونذر از هيئتى است كه در سال 1849 براى تفكيك مرزهاى تركيه و ايران مدتى در منگره توقف كرده بود . اين هيئت شامل نمايندگان روس انگليسى ، عثمانى و ايران بوده است . ( م )\r\n( 25 ) -  Kul Muhak \r\n( 26 ) -  Rid Kuh \r\n( 27 ) - مقصود خوزستان است . ( م )\r\n( 28 ) -  Tuk Muni \r\n( 29 ) -  Kuhpitun \r\n( 30 ) -  Doruzanab \r\n( 31 ) -  Karahar \r\n( 32 ) -  Gifah \r\n( 33 ) -  Mihrazil \r\n( 34 ) -  Kalleh Diyargah \r\n( 35 ) -  Pirun \r\n( 36 ) -  Tang - I - Magastan \r\n( 37 ) -  Tanguan \r\n( 38 ) -  Bard Balleh \r\n( 39 ) - ميرها ادعا ميكنند كه از نسل شاهورديخان آخرين اتابك لرستان هستند اما هيچگونه مدركى كه اين ادعا را تأييد كند در دست ندارند . ( م )\r\n( 40 ) - منظور ميرزا حسين است . ( م )\r\n( 41 ) -  Huz \r\n( 42 ) -  Warren \r\n( 43 ) -  Gellal Murt \r\n( 44 ) -  Kaivareh \r\n( 45 ) - مراد روسيه است . ( م )\r\n( 46 ) - منظور ايرانيان است . ( م )\r\n( 47 ) - نفوذ امپرياليسم و همدستى تجار و پول‌پرستها با آنها در اينجا كاملا مشهود است . ( م )\r\n( 48 ) - اين كتاب هم‌اكنون در دست است و به ترجمه آن مشغوليم . ( م )\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n( 49 ) -  Kal - I - Nai  ( لرها اين محل را « كل نى » مينامند ) . ( م )\r\n( 50 ) -  Zahla \r\n( 51 ) -  Paykulab \r\n( 52 ) -  Surmal \r\n( 53 ) -  Takht Chun \r\n( 54 ) - دليچ از كوههاى مرتفع بالاگريوه است . ( م )\r\n( 55 ) -  Buk Buland \r\n( 56 ) - نظر عليخان از خوانين غرب لرستان ( طرهان ) بوده است . ( م )\r\n( 57 ) - بهاروندها به اتفاق صيد محمد و چراغ خان در نزديكى منار خرم‌آباد اجتماع كرده و نقشه ترور ادموندز را ريخته بودند . اما قبل از ورود نامبرده اين خبر به گوش معتمدين و سرشناسان منطقه ميرسد و بهاروندها را از اين امر منصرف ميكنند . با اين حال جافر بهاروند از ميان جمعيت به قصد كشت به طرف ادموند حمله كرده بود ولى قبل از اينكه به او برسد او را گرفته بودند . ( به نقل از مرحوم مير عباس و ديگر ريش‌سفيدان بالاگريوه . ( م )\r\n( 58 ) -  Chuluhul \r\n( 59 ) - موسى خان سرهنگ از خوانين حسنوند بوده است . ( م )\r\n( 60 ) -  Tajereh \r\n( 61 ) -  Dali Zal Bak \r\n( 62 ) -  Namaklun \r\n( 63 ) - مراد ريحله است . ( م )\r\n( 64 ) -  Hurud \r\n( 65 ) -  Chuga Bal \r\n( 66 ) -  Duliskan \r\n( 67 ) -  Sich \r\n( 68 ) -  Dareh Duzan \r\n( 69 ) -  Sawyer \r\n( 70 ) -  Rah Bana Tangi \r\n( 71 ) -  Buvali \r\n( 72 ) -  Baghal \r\n( 73 ) -  Tangi - Varkuk \r\n( 74 ) - منظور تنگ مهميل است كه در منطقه سگوندها قرار دارد . ( م )\r\n( 75 ) - در متن انگليسى « فلان كس » آمده است . ( م )\r\n( 76 ) - در متن انگليسى جمله خيلى سك است ، چيز ميداند به فارسى آمده است . ( م )\r\n( 77 ) - ادموندز بيشتر اين اشعار را بطور نادرست ضبط نموده و ما آنها را تصحيح كرديم . ( م )\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n( 78 ) -  E . B . Soan \r\n( 79 ) - منظور از « كلوبور » سواران سگوند است كه كلاه قهوه‌اى رنگ بسر داشتند .\r\n( 80 ) - در متن چنين است . ( م )\r\n( 81 ) - در متن همين جمله به فارسى آمده است . ( م )\r\n( 82 ) - در متن همين جمله به فارسى آمده است . ( م )\r\n( 83 ) - در متن كلمه ناظم آمده است . ( م )\r\n( 84 ) - به نظر ميرسد اين كلمه درست ضبط نشده است زيرا چنين قبيله يا گروهى وجود ندارد . شايد منظور كلهر باشد . ( م )\r\n( 85 ) -  Tanam \r\n( 86 ) -  Kurky \r\n( 87 ) -  Tuk - I - Buland \r\n( 88 ) - در متن چنين است . ( م )\r\n( 89 ) - چيت به ديوارهء كوتاهى گفته مىشود كه دور چادر ميكشند و از نى ساخته شده است ( نويسنده )\r\n( 90 ) - در متن چنين است . ( م )\r\n( 91 ) -  Larreh \r\n( 92 ) -  Papali \r\n( 93 ) - در متن چنين است . ( م )\r\n( 94 ) -  Papi Khaldar \r\n( 95 ) - فاضل از خوانين رحيم خانى ( سگوند ) بود كه در گرگاه ( حوالى خرم‌آباد ) بوسيله خوانين عاليخانى ( سگوند ) به صورتى بيرحمانه و ناجوانمردانه بقتل رسيد . داستان اين ماجرا در كتاب جداگانه‌اى خواهد آمد . ( م )\r\n( 96 ) - ادموندز بخاطر عدم موفقيت مأموريتش در لرستان كينه شديدى نسبت به لرها در دل گرفت بطوريكه اين كين‌توزى در تمام نوشته‌هايش منعكس است . ( م )\r\n( 97 ) - اشاره بهاروندها به جنگى است كه در سال 1911 بين آنها و ميرها رخ داد . اين جنگ علل مختلف داشته و برحسب اتفاق از بهاروندها كسى كشته نشده . ( م )\r\n( 98 ) - در متن انگليسى كلمه قرمساق نوشته شده . ( م )\r\n( 99 ) - در همين سفر بود كه بهاروند قصد كشتن ادموندز را داشتند . ( م )\r\n( 100 ) -  Mutba \r\n( 101 ) -  Kurregah \r\n( 102 ) - مراد رودخانه بلاروديا بالارود است . ( م )\r\n( 103 ) - منظور رودخانه « ول » است . ( م )\r\n( 104 ) - اين ادعا درست به نظر نميرسد زيرا ميزبانان ادموندز به آئين ميهماندارى سنتى دست كم با برنج و گوشت از وى پذيرائى كرده‌اند . ( م )\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n( 105 ) - اين كلمه در متن آمده است . ( م )\r\n( 106 ) - در متن به فارسى نوشته شده . ( م )\r\n( 107 ) - در متن « هم قسم » نوشته شده است . ( م )\r\n( 108 ) -  Crostwait \r\n( 109 ) -  Noel \r\n( 110 ) - در متن چنين است . ( م )\r\n( 111 ) - در متن چنين است . ( م )\r\n( 112 ) - چون در آن زمان سگوندهاى عالى خانى به علت درگيرى با سگوندهاى رحيم‌خانى نميتوانستند به محل گرمسير خود كوچ كنند ناگريز زمستان را در حوالى ويسيان ميگذراندند . ( م )\r\n( 113 ) -  Durah \r\n( 114 ) -  Qulailon \r\n( 115 ) - در متن  Baratrb Gam  نوشته شده . ( ؟ )\r\n( 116 ) -  Gundavch \r\n( 117 ) -  Surkhdum Laki \r\n( 118 ) -  Kishmahar \r\n( 119 ) -  Garmehi \r\n( 120 ) -  Gaduk Viyun \r\n( 121 ) -  Pelleh Habut \r\n( 122 ) -  Jezman \r\n( 123 ) -  Tekiyeh \r\n( 124 ) -  Taviran \r\n( 125 ) -  San Rustom \r\n( 126 ) -  Khalailan \r\n\r\n","description":"","footnote":"","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\nسفرنامهء لرستان نوشتهء بارون دوبد ترجمهء ليلى بختيار دكتر سكندر امان اللهى بهاروند\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاين مطالب ترجمه‌اى است از فصل 26 تا 29\r\n Baron , C . A . , de Bode : Travles In Luristan And Arabistan , Vol I , J . Maddan co . London 1845 \r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبارون دوبد (  Baron De Bode  ) يكى از مأموران روسيه تزارى است كه در سال 1845 ميلادى يعنى همان موقعى كه لايارد انگليسى در ميان بختيارىها بسر ميبرد ، به لرستان ( لرستان فعلى - بختيارى - كهكيلويه و بويراحمد و ممسنى ) و خوزستان مسافر كرد و سفرنامه خود را در دو جلد «  Travels In Luristan And Arabistan  » بچاپ رساند . ترجمه فعلى فقط شامل چهار فصل ( فصل 26 تا 29 ) از جلد اول است و مطالب آن فقط مربوط به لرستان كنونى است .\r\nاميد است در آينده بتوانيم بقيه اين سفرنامه را ترجمه و در اختيار هموطنان قرار دهيم . متأسفانه با همه كوششى كه به كار رفت نتوانستيم اطلاعات دقيقى از زندگانى دوبد فراهم آوريم .\r\nمترجمان\r\n\r\n","description":"","footnote":"","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\n\r\nفصل بيست و ششم\r\nترك كيل‌آب ( قيرآب ) قلعه مخروبه رزه - گورستان رهزنان ديركوند - رسم متأثركننده در بين زنان لر - و رودبه اردوگاه طايفه بوئركوند - آشاميدن آب دوغ 1 - داخل يك چادر ايلياتى در شب بارانى - تفاوت بين مسافرت در شرق و غرب - ترك اردوگاه - عبور از رودخانه آب زال - عبور شبانه از آب گرم - مجلس خانوادگى - آغاز سفر - وداع با رود كرخه و كبير كوه - چشم‌انداز زيباى ناحيه كوهستانى ماوراء جايدر - گذر از رود كشكان - سادگى ايلات - بقاياى پل كرو 2 دختر يا پل شاپور - تعرض به ميزبانم از طايفه يوسفوند - قتل دو نفر انگليسى بنامهاى كاپيتان گرانت 3 و فدرينگهام 4 در لرستان - قاليبافى - ورود به اردوگاه حاجى ملا احمد حاكم لرستان .\r\nروز پانزدهم فوريه كه هوا صاف و آفتابى بود سفر خود را دوباره آغاز كردم . راهنمايان دزفولى بنام غلام و ظهراب خان مرا ترك كرده نزد ارباب خود بازگشتند . غلام 5 ديگر كه كارش قاصدى بود ، در بازگشت به طرف اردوگاه حاجى ملا احمد در مادريان رود در اختيار من گذاشته شد\r\nساعت ده و نيم صبح چادر خود را پشت سر گذاشته به سمت شمال غرب حركت كردم . در طرف راست كوه چناره و در سمت چپ كوههاى آهكى قرار دارد و رود قيرآب كه به زودى از نظر ناپديد\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nميشد در مسير خود بسوى بلارود كاملا پيدا بود . از چند اردوگاه طايفه ديركوند گذشتم . ساعت دوازده و نيم جاده به طرف شمال غربى منحرف شد در حالى كه رشته كوه تنگوان در جنوب شرقى و كبير كوه در سمت چپ از فاصله نسبتا زيادى ديده ميشد . همه جا زمين پوشيده از سنگهاى چخماق بود . ساعت دوازده و چهل و پنج دقيقه به چشمه‌اى رسيديم كه در نزديكى آن قلعه رزه قرار داشت كه بوسيله حسين خان از اسلاف حسن خان فيلى رئيس سابق پشتكوه ساخته شده است . در زمان شاه عباس ، حسين خان اولين والى لرستان شد ولى رؤساى سابق لر كوچك عنوان اتابك داشتند .\r\nاتابكان لر كوچك مانند اتابكان بختيارى ، فارس ، آذربايجان و غيره در دوران حكمفرمائى سلجوقيان پديد آمده بودند .\r\nدر نزديكى قلعه رزه ، آرامگاه يازده راهزن از ديركوندها قرار داشت كه سال گذشته بدستور حاكم قبلى لرستان يعنى ميرزا بزرگ بجرم غارتگرى اعدام شدند ، و براى عبرت ، اجساد آنها در اين محل مرتفع دفن گرديده تا ديركوندها و ديگر طوايف كه اغلب به راهزنى اشتغال دارند دست از اين كار بكشند 6 .\r\nشايد مقتولين سزاوار چنين مجازاتى بوده‌اند . ولى هنوز منظره غم‌انگيز اين يادبود ، بسيار متأثركننده است . سنگ قبرها به حالت افقى روى زمين برآمده‌اى كه اجساد آنها را پوشانده قرار گذاشته شده بود كه به آن طره‌هائى از موى زنان آويزان بود . پس از تحقيق دريافتم كه در ميان لرها مرسوم است هرگاه مردى فوت كند ، مادر - همسر - خواهران - دختران و ساير بستگان نزديك او ، دسته‌اى از گيسوى خود را بريده و به نشانه اندوه بر قبر متوفى آويزان ميكنند . با مشاهده رنگ موها ، فكر ميكنم بتوانم دربارهء سن و رابطه خويشاوندى صاحبان آنها با مقتولين قضاوت نمايم .\r\nنسيم بيابان موهاى سفيد سالخورده‌اى را به طره‌هائى سياه از موى دختر يا همسرى يا حلقه‌هائى از موى طلائى كودكى يتيم بهم تاب داده بود ، همانگونه‌اى كه هنگام فاجعه ، اندوه ناشى از آن در گوشه و كنار تپه‌ها اشكهاى بازماندگان تنها و ييكس را بهم آميخته بود .\r\nبه ياد نميآورم هرگز روى گورى كتيبه‌اى به اين فصاحت كه بيان ساده‌اى از يك احساس بىريا است خوانده باشم .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبنابر روايت هرودت چنين رسمى در ميان ساكنين جزيره دلوس رايج بوده است چنان كه بافتخار درگذشت دوشيزگان پربورين  Hyperboreans  در « دلوس » ، زنان و مردان جوان جزيره موهاى خود را بريده و روى قبر آنان قرار دادند ( اين آرامگاه در صحن معبد ديانا در سمت راست در ورودى قرار دارد ، و درخت زيتونى روى آن سبز شده است ) . همچنين در بين قوم دليان رسم است ، كه مردان جوان طره‌اى از موى خود را به گياهى بسته و آن را روى گور قرار ميدهند 7 .\r\nساعت دو و نيم بعدازظهر به اردوگاه بوئركوند 8  Boerkevand  كه در اينجا گورن 9  Kuren  ناميده مىشود وارد شدم . اين اردوگاه در دره‌اى تنگ ما بين كوههاى مرتفع قرار دارد و اهالى بگرمى از من استقبال كردند . از مهمان‌نوازى آنان زياد متعجب نشدم زيرا قبلا آگاه شده بودم كه لرهاى اين منطقه از همسايگان خود يعنى ساكنان دره‌هاى بين قيلاب و خرم‌آباد خونگرم‌ترند . زنان فورا به طبخ برنج مشغول شدند در حالى كه رئيس خانه بره‌اى را كشت و آن را براى كباب آماده كرد .\r\nشام بسيار لذيذ و نوشابه كاملا نيروبخش بود . آشاميدنى معمولى ايلات دوغ است كه مخلوطى است از ماست و آب و كمى هم نمك به آن افزوده آن را آبدوغ مينامند . اين نوشابه قدرى ترش‌مزه است و براى رفع تشنگى در روزهاى گرم تابستان آشاميدنى مفيدتر از آن يافت نمىشود .\r\nقبل از آنكه شام خورده شود باران دوباره باريدن گرفت و من براى جلوگيرى از خيس شدن اسب سوارى خود ناچار شدم آن را به داخل چادر نزديك تختخواب خود بياورم ، زيرا محل ديگرى براى نگهدارى آن وجود نداشت . چادر با يك ديوار كوتاهى از نىهاى بافته شده از قسمتى كه محل خواب من بود جدا شده بود تمام اعضاى خانواده ، خدمتكاران من و تعداد زيادى بره و بزغاله كه بيشتر شب را عطسه و بع‌بع ميكردند در آن‌جا بسر بردند .\r\nبسادگى ميتوان دريافت كه هواى چنين چادرى چقدر مضر است . بدى آب و هوا ايجاب ميكرد كه چادر بسته باشد . با اين حال اين مسأله يكى از كوچكترين ناراحتيهائى است كه يك مسافر در\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nحين عبور از ميان اين اقوام بدوى با آن روبرو مىشود . اگر ميخواستيم ميان آسايش و تجملى كه اروپائيان در مملكت خود به آن عادت دارند ، و ناراحتيها و كمبودهائيكه در مسافرت در شرق وجود دارد مقايسه‌اى انجام دهيم ، دو قطب مخالف يكديگر خواهيم داشت . اما لازم است براى درك و قدردانى از اين خواست‌هاى نسبى انسان ، دو مطلب را كه ممكن است به آسانى ناديده گرفته شوند در نظر بگيريم ، يكى اينكه ميتوان خواسته‌هاى واقعى زندگى را محدود كرد ، و ديگر آنكه بايد خداى بزرگ را سپاس‌گزار باشيم كه چنين آسايش و راحتى را بما ارزانى داشته در حالى كه هزاران انسان از اين دو محرومند .\r\nاما علاوه بر باران ، دليلى ديگر وجود داشت كه اسب را به داخل چادر آوردم ، و آن اينكه اين فرزندان طبيعت ( ايلياقىها ) با آنكه در حفظ اموال خود سخت مىكوشند ، اين حق را براى ديگران رعايت نميكنند ، و برايشان زياد فرق نميكند كه مال ديگران را نيز تصاحب كنند .\r\n\r\nشانزدهم فوريه\r\nساعت هفت صبح اردوگاه را ترك كرده و به مسافرت خود ادامه دادم . تقريبا در تمام طول جاده باران سيل‌آسا ميباريد زيرا فصل بارانهاى موسمى اين منطقه بود . من انتظار نداشتم كه طبيعت بخاطر سازش با من قانون طبيعى خود را زير پا بگذارد .\r\nساعت هفت و ربع بجاده‌اى رسيدم كه روز قبل در نزديكى رزه مسير خود را از آن تغيير داده بودم . اين جاده به طرف شمال غربى ادامه مييافت . ساعت هشت و ربع به آب زال رسيديم . آب زال بر اثر بارانهاى فراوان طغيان نموده و جريان آن به حدى سريع بود كه راهنماى من اميد عبور از آن را نداشت . اما من براى توقف ، گوش شنوا نداشتم و براى گذشتن از اين رودخانه زندگى خود را بمخاطره انداختم ولى خوشبختانه توانستيم از آن عبور نمائيم .\r\nبه نظر من اين كار براى كسانى كه سوار بر اسب ريز جثه و يا كم بنيه باشند خالى از خطر نيست . بعد از عبور از رودخانه مجبور شديم از سربالائى تندى كه در آنطرف ساحل قرار داشت بالا برويم .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nرود زال كه با آب دزفول اشتباه گرفته شده است از ارتفاعات كوه گرد  Ghird  سرچشمه ميگيرد و در طرف راست جاده نزديك پل تنگ جريان مييابد و از مسير جاده دزفول به خرم‌آباد چندان دور نيست . اين رود از لحاظ جريان آب يكى از تندترين رودهاى اين منطقه كوهستانى محسوب مىشود . در يك ناحيه مرتفع به راه خود ادامه داديم . انتهاى شرقى كبير كوه كه شام دم 10 ناميده مىشود در طرف چپ ما ديده ميشد . روى قله اين كوه زيارتگاهى بنام امامزاده شاه احمد قرار دارد كه لرهاى متدين مخصوصا آنهائيكه آرزوى فرزندان زياد دارند به زيارت آن ميروند . كمى جلوتر جاده ناهموارتر ميشد ، تپه‌هاى آهكى و گچى در دو طرف روى هم انباشته شده بود .\r\nساعت نه و ربع به قطب‌نما نگاه كردم و دريافتم كه مسير ما در جهت غرب بود ، در حالى كه گردنه كيالون در سمت شمال غربى در طرف راست ، و رود كرخه در دامنه كبير كوه ، در طرف چپ ما قرار داشت .\r\nيك ربع به ساعت ده به طرف رود كرخه سرازير شديم . بعد از سه ربع استراحت و صرف چلوكباب كه از روز گذشته باقيمانده بود ، در امتداد ساحل چپ اين رود به راه خود ادامه داديم . ساعت دوازده به پل تنگ كه راولينسون از آن نام برده است رسيديم .\r\nساعت يك بعدازظهر ، از محدوده بوئركوند خارج و به سرزمين طايفه حسنوند وارد شديم .\r\nساعت دو بعدازظهر به مرغزار با صفاى چشمه گردون 11 رسيديم . ساعت سه و ربع بعدازظهر به طرف غرب ، شمال غربى دور زديم و ساعت سه و نيم به محلى كه رود تال آب  Tal - Ob  به كرخه مىپيوندد رسيديم . ميبايست از اين محل عبور كنيم ولى رودخانه تا حد زيادى طغيان نموده و جريان آب سريع بود . بعد از تلاشهاى بيهوده مجبور شديم دست از كوشش برداشته و به طرف شمال در جهت كوه كيالون 12 بازگرديم تا بتوانيم شب را در ميان طوايف حسنوند بسر ببريم . چادرهاى طايفه حسنوند در محل آبگرم نزديك تنگه ليلان 13 برپا شده بود ، ساعت چهار بعدازظهر به اردوگاه آنها وارد شديم . امروز حدود هفت يا هشت فرسنگ\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nراه پيموده‌ام . در اين بيابان خسته‌كننده نميتوانستم به چيزى جز مشخص كردن مسير راهى كه در پيش داشتيم بينديشم ، موضوعى كه ممكن است براى خواننده چندان خوش‌آيند نباشد ، ولى امكان دارد حتى براى يك لحظه توجه جغرافيدانى را كه مايل است اطلاعاتى راجع به اين نواحى كم رفت و آمد بدست آورد به خود جلب كند .\r\nباران ، اين همراه وفادار ما در چند روز گذشته ، بالاخره متوقف شد . وسايل سفر را روى زمين گسترديم تا خشك شوند .\r\nآخرين تكه قندى كه در خورجين داشتم آب شده بود و تمام لباسهاى زير ، كتابها و كاغذها را آلوده كرده بود . رويهمرفته منظره اسفناكى بوجود آمده بود . بعد از لحظه‌اى ، ريزش باران مجددا از سر گرفته شد و مجبور شديم بيك چادر پناه ببريم . اعضاء خانواده‌اى كه ميزبان من بودند عبارت بودند از يك مرد جوان ، همسر و مادر سالخورده او . در شرق بندرت ديده‌ام كه مادرى نسبت بفرزندش و زنى نسبت به شوهرش ، تا اين حد محبت خالصانه داشته باشند . در تمام كارهائى كه انجام ميدادند سعى بر اين بود كه رضايت او را بدست آورند در حالى كه مرد جوان اين وضع را كاملا طبيعى تلقى ميكرد . صبح روز بعد وقتى پيشنهاد كردم كه ميزبانم تا قسمتى از راه ما را همراهى كند ، و گذرگاه قابل عبورى را نشان دهد ، همسر او فورا دويد تا زين اسب را بياورد . سپس بهنگام سوار شدن مرد همسر با يكدست ركاب او را گرفت با دست ديگر دهنه اسب را نگهداشت مادر سالخورده به هنگام عزيمت التماس ميكرد كه به خوبى از پسرش مواظبت شود ، درست مثل اين بود كه مسافرتى طولانى در پيش است . بطور كلى اين‌گونه نگرانىها تجلى عشق مادرانه است و من معتقدم در ميان تمام محبتهائى كه در دنيا وجود دارد محبت مادر از همه عميق‌تر و مطمئنا بىآلايش‌تر مىباشد . بايد اقرار كنم بعد از شنيدن آنهمه داستانهاى نزاع ، قتل و غارت و كينه‌جوئى كه از هنگام ترك شيراز در گوشم طنين ميانداخت ، منظره جالب اين خانواده برايم بسيار لذت‌بخش بود و مانند نوار مقدس چنگ پلاك در نمايش مانفرد  Manfred  يا كرسير  Corsuir  روح ناآرام و منقلب را آرامش مىبخشيد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبامدادى اميدبخش بود و ما با روحيه‌اى شاد ساعت شش و نيم مسافرت خود را آغاز كرديم . مسير ما ابتدا شمال - شمال غربى بود و از بستر رود « تال آب » در نزديكى تنگ ليلان ( للم ) محل طايفه بابا يوسفى عبور كرديم . راهنمايم لباسهايش را از تن درآورد و براى پيدا كردن محل مناسبى كه بتوانيم از آب عبور كنيم وارد رودخانه شد . تمام شب باران باريده بود . گرچه عمق « تال آب » به اندازه آب زال نبود ولى جريان آن به همان اندازه سريع بود .\r\nهنگاميكه راهنمايم ميخواست از ما جدا شود سكه‌اى اضافى به او دادم . البته نه به خاطر خود او ، زيرا كار زياد مهمى برايمان انجام نداده بود ، بلكه در آن موقع به مادر سالخورده‌اش فكر ميكردم و ميدانستم مسلما از اين كار خوشحال خواهد شد و احساس خواهد كرد كه فرزندش شايسته قدردانى بوده است . در سمت چپ ، كوه كبير ( كبير كوه ) قرار داشت و اين كوه داراى گذرى است كه تنگ ماژين  Mojin  ناميده مىشود و به طرف صيمره 14 پيش ميرود .\r\nضمن گذشتن از  Mulk - Kuresan  و دره  Taie - Kelo  ساعت هشت و ربع از رودخانه ديگرى عبور نموديم . اين رودخانه از تنگ فنى سرچشمه ميگيرد و به طرف غرب و شمال غربى جريان مييابد . كوه ما بين تنگ ليلان ( للم ) و تنگ فنى ، كوه پسيارى ناميده مىشود . در سمت چپ اين جاده در دامنه كبير كوه امامزاده صالح قرار دارد .\r\nساعت نه و ربع از گرى جايدر و درياچه كوچكى 15 كه بين كوهها در يك نقطه خيال‌انگيز قرار گرفته بود گذشتيم ، تصوير چادرهاى حسنوند در آب درياچه و گوسفندهائيكه در سراشيبى كوه و اطراف آن پراكنده شده بودند منظره دلپذيرى بوجود آورده بود .\r\nساعت ده و نيم از سربالائى نسبتا شديدى در سمت شمال بالا رفتيم و دره رود كرخه و كبير كوه را كه قله آن پوشيده از برف بود پشت سر گذاشتيم . ساعت يازده به طرف دشت جايدر سرازير شديم . چشم‌انداز مناطقى كه در زير پاى ما قرار داشت واقعا تماشائى بود . مرغزار جايدر بوسيله رود كشكان كه از وسط كوهها ميگذرد آبيارى مىشود . اين مرغزار مانند مخمل سبز زير پاى ما را فرش كرده بود . در حالى كه در پيش ما ديوارى از سه رشته كوه با انشعابات بيشمار به طرف شمال پيش ميرفت ، كه اولى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nكوههاى دليج 16 ، دومى كوه پروپريز 17 و سومى « سفيد كوه » كه جزء رشته كوههاى الوند محسوب مىشود قرار گرفته بود . در اينجا يك جاده مستقيما در مسير شمال - شمال شرقى از ميان كوههاى چول هول 18 عبور نموده به منطقه « آب سرد » ميرسد . اين محل متعلق به چند خانوار جودكى است كه در قلعه نصير خان بسر مىبرند .\r\nساعت يازده و چهل و پنج دقيقه از خرابه‌هائى عبور نموديم كه گفته ميشد محل اوليه شهر « جايدر » بوده است . ساعت دوازده از يك سراشيبى تند در امتداد ناحيه باطلاقى به طرف گرى خشكه 19 پائين آمديم . نيم ساعت بعد وارد مرغزار وسيع جايدر شديم كه در آن خرابه‌هائى در گوشه و كنار به چشم مىخورد ، همچنين در آنجا تعدادى چادر از طايفه حسنوند قرار داشت . تا به حال از مسيرى كه ماژور راولينسون از جايدر به قلعه رزه در راه خود از زهاب 20 به دزفول پيموده عبور كرده‌ام ، ولى از اينجا ببعد سرزمين ناشناخته‌اى آغاز ميشد كه باستثناى خرم‌آباد تا جائى كه آگاهى دارم مطلبى دربارهء آن نوشته نشده است .\r\nپس از نيم ساعت توقف ، ساعت يك بعدازظهر ، به راه خود ادامه داديم و نيمساعت بعد به رود كشكان رسيديم . در اينجا هم با مشكلات روز گذشته روبرو شديم . از دهكدهء مجاور ده مرد ورزيده براى خدمت و راهنمائى نزد ما آمدند . رود كشكان در محلى كه ما مجبور بعبور از آن بوديم به دو شاخه تقسيم ميشد ، كه قطعه زمين باريك و دراز يا بعبارت ديگر جزيره كم عرض دربرميگرفت .\r\nراهنمايان تازهء ما لباسهاى خود را درآوردند و با گفتن يا الله از مجراى اول عبور كردند و ما هم با اسب آنها را دنبال ميكرديم .\r\nولى هنگام ورود به مجراى دوم كه پهن‌تر و گودتر بود ، اظهار داشتند كه عبور از آن غيرممكن است . راهنمايانى كه خود را بمخاطره انداخته بودند به زودى به عمق رودخانه رسيدند ، در حالى كه به هيچ چيزى دسترسى نداشتند ، و حتى پاى آنها هم به كف رودخانه نميرسيد و بسرعت به زير آب كشيده ميشدند . در حالى كه ديگران به سختى توانستند به طرف ديگر ساحل دسترسى پيدا كنند ، بالاخره آنها توانستند با پشتكار زياد راه عبورى كه آن هم بسيار عميق بود پيدا كنند . درنگ جايز نبود زيرا آب رودخانه مرتبا\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبالا مىآمد . بطور كلى اين نوع رودها اين حالت را دارند كه بعد ازظهرها بخاطر ذوب شدن برف كوهها آب آنها زياد مىشود .\r\nخدمتكار من كه اين حالت مخاطره‌آميز را ديد بشدت اعتراض كرد و اظهار داشت كه حفاظت از من به عهده او گذاشته شده و در مقابل سلامتىام مسؤول است . به خوبى معلوم بود كه تشويق او بخاطر سلامتى خودش بود نه من ، بنابراين ، پيشنهاد كردم در صورت لزوم جاى خود را عوض كنيم ، زيرا در حالت اضطرارى من ميتوانستم بهتر شنا كنم و او را كمك نمايم ، در صورتى كه او از حالتى كه نسبت به آب داشت احتمالا نميتوانست شنا كند . لباسها را از تن درآورده از قيد آنها آزاد شديم . قسمتى از آنها را روى سر و قسمتى را هم به زين اسب بستيم تا در صورت لزوم در موقع شنا كردن دست‌وپاگير نباشند . سپس وارد رودخانه شديم و بدون خطر بساحل مقابل رسيديم . البته به خشكى قوم اسرائيل ( كه از آب نيل عبور كردند ) نبوديم ولى ( وضع ما ) از سپاه فرعون بهتر بود از اين‌رو كه خوشبختانه هيچيك از ما غرق نشد . گرچه در اين حال معجزه‌اى ديده نميشد ولى من احساس ميكنم اين دست پروردگار بود كه بكمك ما دراز گرديد و در سايه رحمت الهى توانستيم باقى بمانيم .\r\nهنگاميكه خواستم به راهنمايان ايلياتى خود بخاطر كوشش و زحمتى كه كشيده بودند ، بعنوان پاداش سكه طلا بدهم ، دريافتم كه از ارزش اين فلز بىخبرند و صاحبقرانيهاى 21 نقره را كه ارزش آنها كمتر بود ترجيح ميدادند .\r\nاين ويژگى گفته پلينى  Plinny  را درباره شهر  Babytace  به ياد ميآورد . ( اين شهر در ساحل شمالى رود دجله در صد و سى و پنج كيلومترى شوش قرار داشته ، بنابراين بايستى در نزديكى همين حوالى باشد كه ما بوديم ) ساكنين اين ناحيه تنها مردمى در دنيا بودند كه از طلا به حدى نفرت داشتند كه آن را زير زمين پنهان ميكردند بخاطر اينكه كسى از آن استفاده نكند 22 .\r\nساعت دو و چهل و پنج دقيقه در جهت شمال به مسافرت خود ادامه داديم و ساعت سه از يكى ديگر از شاخه‌هاى رود كشكان گذشتيم ، سپس وارد يك جاده باريك و صخره‌اى شديم كه در يك\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nطرف آن ساحل رودخانه و در طرف ديگر صخره‌ها قرار داشتند و از اين راه بود كه به خرابه‌هاى پل باشكوه كشكان رسيديم . رودخانه كشكان در اين محل بطور قابل ملاحظه از آن قسمت كه در دشت جريان دارد كم‌عرض‌تر مىشود ولى عمق آن زياد و جريان آب سريع‌تر مىباشد . اين رود در اين قسمت بوسيله دو صخره كه پيش آمده‌اند احاطه شده است . پلى كه بر روى رودخانه قرار دارد پل كرو دختر ناميده مىشود كه داستانهاى متعددى دربارهء آن نقل مىكنند . گمان ميرود اين پل بدستور شاپور پسر اردشير بابكان يا اردشير مؤسس سلسله ساسانى ساخته شده باشد .\r\nبا وجود استحكام ساختمان ، جريان سريع آب قسمت زيادى از آن را با خود برده است . با اينحال هنوز هم باقيمانده‌هاى آن گواه بر اين است كه به هنگام آبادى ، ساختمان باشكوهى بوده است . حتى خرابه‌هاى دو پلى كه بر رودخانه كردستان در نزديكى ارجان 23 قرار دارند و من در ابتداى اين يادداشتها از آنها نام برده‌ام ، و ابن - بطوطه آنها را جزء عجايب دنيا ميداند ، به سختى مىتوانند با پايه - هائيكه از پل شاپور بجا مانده است رقابت كنند . من از اينكه به علت كمبود وقت نتوانستم نقشه اين پل و مناظر بديع اطراف آن را بكشم متأسفم ، به ويژه آنكه هنگاميكه در شرق مسافرت ميكنم تكرار اين گونه فرصتها كمتر رخ ميدهد . هميشه پيش‌آمدهائى بر خلاف ميل رخ ميدهد كه يا مانع پيشرفت مىشود و يا ما را مجبور به پيشرفت مىكند . در حال حاضر مطمئن نبودم كه قبل از تاريكى به هيچ اردوگاهى از ايليات برسم ، و به من گفته شده بود در اين ناحيه از لرستان كه هرج‌ومرج برقرار است ، در شب مسافرت نكنم .\r\nساعت چهار و نيم به طرف شمال - شمال غربى به حركت خود ادامه داديم و از يك سربالائى به آسانى بالا رفتيم و ساعت پنج بعد از ظهر به اردوگاه بنى يوسفوند از طايفه سلسله وارد شديم .\r\nچادرهاى آنان كه مانند پروانه در دامنه كوه پراكنده شده بود با جنگلهائى از بلوط احاطه ميشد .\r\nنزاع بين غلام من و يكى از ريش‌سفيدان يوسفوند كه در چادر او اقامت داشتم مرا وادار كرد كه اردوگاه را ترك كنم و به مسافرت\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nخود ادامه دهم ، هرچند كه شب بسرعت فرا ميرسيد و باران دوباره شروع بباريدن گرفته بود . به ميزبانم كه به نظر ميآمد نسبت به راهنمايم فوق العاده خشمگين شده است تعرض كردم . او در تكان دادن سر و دست كه يكى از خصوصيات اين فرزندان خشن طبيعت است زياده‌روى ميكرد . به نظر ميرسد هنگاميكه آنها خشمگين و يا احساساتى ميشوند نميتوانند خويشتن‌دار باشند .\r\nپيرمرد اظهار داشت كه به چادر او خوش‌آمده‌ام و به راهنمايم اشاره كرد و گفت كه از او كينه‌اى در دل دارد . اينطور كه به نظر ميرسيد يك دشمنى خانوادگى بين آنها وجود داشت كه قبلا از آن اطلاعى نداشتم . بهر جهت اظهار داشتم چون او در حال حاضر خدمتكار من است ، اجازه نميدهم كه يك مو از سر او كم شود ، و اگر شما آقاى محترم در اظهار خوش‌آمدگوئى نسبت به من صميمى بوديد ، ميبايست اين مهمان‌نوازى شامل همراهان من هم بشود ، بنابراين اينجا را ترك ميكنم . بدين ترتيب غبار شرم بر موهاى خاكسترى او نشست ، زيرا بعدها حتى كودكان قبيله‌اش از او بعنوان كسى كه غريبه‌اى را از چادر خود رانده است ياد خواهند كرد .\r\nاين سخنان در مورد مسئله مهمان‌نوازى سخت در او تأثير كرد . ( مهمان‌نوازى صفتى است كه بطور عميق در مشرق زمين ريشه دوانيده است ) آن مرد كهنسال بسرعت روحيه‌اش عوض شد و خلاصه اينكه رفع اختلاف شد و منهم بقيه شب را در مصاحبت آن پيرمرد بشاش و دوستان هم سن و سال او ، كه از روى كنجكاوى به چادر او آمده بودند گذراندم و از مهمان‌نوازى وى برخوردار گشتم .\r\nبعضى از مدعوين پرسيدند كه چرا فرنگيها يا اروپائيها از سرزمين آنها ديدن نميكنند ؟ من جواب دادم كه خود ايشان مسبب هستند ، زيرا تنها مسافرانى كه خود را بمخاطره انداختند و به ميان آنها آمدند ، بنحو بىرحمانه‌اى بقتل رسيدند ( اين مسافران دو نفر انگليسى بودند بنامهاى كاپيتان گرانت  Grant  و فدرنيگهام  Fotheringham  كه سرجان ملكم در كتاب « تاريخ ايران » جلد دوم صفحه 428 از آنها سخن ميگويد . ) يكى از پيرمردان اظهار داشت كه آن\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nپيش‌آمد را به خوبى به ياد ميآورد ، زيرا شاهد عينى قتل آنها بوده است . آنگاه افزود كلب على خان كه اين عمل بدست او صورت گرفت بر ضد حكومت شاه ياغى بود .\r\nاز گفتگو با لرهائى كه بتازگى با من دوست شده‌اند دريافتم كه رودبار و آثار باستانى آن در هفت و يا هشت فرسنگى غرب محل كنونى قرار دارد و اكنون  Ruari Lialor  ناميده مىشود .\r\nدر كنار چادر ما ، چهارچوبى قرار داشت و سه زن ايلياتى پهلو به پهلو نشسته و به بافتن قالى بسيار زيبائى با نخهاى رنگارنگ و نقشه‌هاى جالب مشغول بودند . من نمونه اين نوع قاليبافى راحتى با مهارت بيشتر در ميان زنان تركمن در مشرق درياى خزر ديده‌ام .\r\n\r\nهيجدهم فوريه\r\nساعت شش و نيم دوستان حسنوند خود را پشت سر گذاشته و در امتداد ساحل رود كشكان به جهت شمال - شمال غربى به راه افتاديم تا اينكه به كوه پرويز رسيديم . از آنجا جاده ديگرى به طرف شمال كشيده ميشد كه بوسيله تنگ تولىكش  Tuli - Kesh  تا ماديان رود پيش ميرفت .\r\nدر ادامه سفر ، ساعت هفت و نيم به محلى كه جاده شمال - شمال غربى پيچ مىخورد رسيديم . اين محل در نزديكى تقاطع جاده جايدر كه در امتداد ساحل چپ رود كشكان كشيده شده است قرار دارد . قسمت بالاى مسير رود كشكان ، بعد از اينكه از سمت راست نهر كوچكى به آن مىپيوندد در ميان كوهها از نظر ناپديد مىشود و آنگاه جاده از شمال - شمال غربى به طرف شمال غربى پيچ مىخورد .\r\nساعت هشت و چهل و پنج دقيقه بوسيله يك راه پرپيچ و خم از كوه دشوارى بالا رفتم و نيمساعت بعد بر قله آن كه از درختان بلوط پوشيده شده بود رسيديم . هواى اين ناحيه بطور قابل ملاحظه‌اى از هواى جلگه‌اى كه در پائين قرار داشت سردتر بود .\r\nساعت ده از « جلگه » يا دشت بياله  Biala  كه نهرى در وسط آن جريان دارد گذشته و به طرف چپ حركت كرديم . همچنانكه پيش ميرفتم كوههاى وزنوار  Vezenior  در سمت چپ و ارتفاعات پربرف\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nكبيركوه پشت سر نمايان بود . بعد از نيمساعت توقف ، به راه خود ادامه داديم و ساعت يازده و نيم به طرف اردوگاه حاجى ملا احمد كه در دشت وسيع ماديان‌رود در كوهدشت قرار داشت پائين آمديم و در حدود يكساعت بعد به آنجا رسيديم .\r\nحاجى ملا احمد با خوشروئى از من استقبال كرد . حاج احمد يكى از آشنايان قديمى بود و ما چند سال پيش در سواحل درياى خزر با هم ملاقات كرده بوديم . البته در بين ايرانيها نقائص اخلاقى وجود دارد ( و هيچ آدمىزادى نيست كه از آن مبرا باشد ، ولى در عين حال داراى صفات پسنديده‌اى هم هستند و از انصاف دور است كه آنها را بيان نكنم . بجز چند مورد استثنائى ، آنها هميشه با مهربانى و خوشروئى با من برخورد كرده‌اند .\r\nبعد از چند ساعت گفتگوى شيرين با حاجى ملا احمد ، به علت خستگى از مسافرت ، هرچند بيش از پنج فرسنگ راه را طى نكرده بودم ، به استراحت پرداختم . در ماديان‌رود دريافتم كه از آنجا تا خرابه‌هاى ساسانى شهر « رودبار » ، به حساب لرها ، ده يا دوازده فرسنگ در جهت جنوب غربى مىباشد .\r\n\r\n","description":"","footnote":"","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\n\r\nفصل بيست و هفتم\r\nقواى حاجى ملا احمد - نواقص سازمانى ارتش - حاكم كوچ‌نشين خرم‌آباد - حركت از ماديان‌رود - حيات غيب - توصيف حيات غيب - راههاى مختلف از ماديان رود به خرم‌آباد - بيابان چول هول - حركت از حيات غيب - جلگه دلبر .  Dilber  منطقه جنگلى چنگونىها  Chinguni  جلگه خرم‌آباد - سنگ سياه با خطوط كوفى - ديوانخانه كدخدا در آپارتمان من .\r\nاردوگاه حاجى ، ظاهرى كاملا نظامى داشت . در اينجا فوج ششم تبريز بفرماندهى جمشيد خان و يك فوج ديگر شامل هزار و دويست نفر از ايل دلفان ، ( بوميان لرستان ) مستقر گرديده بود . اين قوا جهت برقرارى نظم در منطقه ناآرام لرستان فراهم شده و حال آنكه اگر ايلات لر سر بشورش برمىداشتند بهيچوجه نميتوانست كارى از پيش ببرد ، زيرا عارى از هرگونه انضباط نظامى بود .\r\nفوج اولى زير نظر يك جوان شانزده ساله تازه بدوران رسيده كه پدرش از پشتيبانى صدر اعظم برخوردار بود اداره ميشد . اين جوان بر اثر ستايش‌هاى چاپلوسانه عده‌اى متملق كه گرد او جمع شده‌اند ، از اوضاع بى خبر مانده است و بدين ترتيب اميد اينكه در بين سربازانش نظم و ترتيبى برقرار شود خيلى كم است . يكى از بزرگترين معايب ارتش ايران اين است كه\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nگرفتن درجه‌هاى بالا بيشتر بستگى به اين دارد كه شخص با دربار وابستگى داشته باشد يا نه ، و لياقت شخص نظامى كمتر مورد نظر است و اين رسمى است كه در اينجا رايج است . سپاه ايران اغلب از عشاير تشكيل مىشود و رسم است كه هر طايفه عده‌اى افراد را به خدمت نظام ميفرستد و يكى از رؤساى طايفه فرماندهى آنها را با موافقت شاه به عهده ميگيرد . در نتيجه ، اغلب اتفاق ميافتد كه ، يك بچه كوچك به علت اينكه پدرش رئيس قبيله است فرمانده يك فوج مىشود و اغلب پيش مىآيد كه درجه سرهنگى در خانواده آنها موروثى مىشود .\r\nمن از حاجى دريافتم كه حاكم لرستان كوچك ، اغلب هنگام تابستان در خرم‌آباد اقامت مينمايد و بعضى مواقع نيز در ارتفاعات زاگروس يعنى همان مناطقى كه ايلات در تابستان دامهاى خود را جهت چرا به آنجا مىبرند اقامت مىكند . در زمستان بدنبال ايلات به گرمسير ، محل زمستانى آنها ميرود و در كوهدشت يا جايدر كه هر دو منطقه بوسيله كوههاى پر درخت احاطه شده و داراى فضاى باز و چمنزارهاى خوب ميباشند اردو مىزند . سياست حكامى كه از طرف شاه به حكومت لرستان برگزيده ميشوند اين است كه مسير ايلات را دنبال كنند ، تا بدين ترتيب بتوانند مواظب رفتار آنها باشند ، در غير اين صورت ، برقرارى نظم در بين چنين مردمى سركش بسيار گران تمام مىشود .\r\nتوصيه‌نامه معتمد باعث شد كه حاجى ملا احمد يك راهنما و يك اسب تا بروجرد در اختيارم بگذارد . من براى محكم‌كارى قبل از حركت از تهران ، فرمانى از شاه خطاب به حكام و تمام كدخدايان دريافت داشتم ، كه در آن تأكيد شده بود هرجا كه لازم باشد اسب در اختيارم بگذارند . روز بعد يعنى صبح نوزدهم فوريه ساعت هشت و ربع ، در حالى كه باران بشدت ميباريد ، اردوگاه حاجى را ترك نمودم و مسير خود را بجانب شمال شرقى در پيش گرفتم .\r\nيك ربع مانده بساعت نه ، از رود ماديان كه سرچشمه آن در دو فرسنگى در شمال قرار دارد گذشتم . اين رود در حدود سه فرسنگ در مسير جنوب شرقى به رودكشكان ميريزد . ساعت نه و ربع از يك كوه كه در قسمت بالا پوشيده از درخت بلوط است در مسير\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nشرق بالا رفتم . در اين قسمت از كوهدشت طايفه دلفان و آزاد - بختها سكونت دارند . اعضاء اين دو طايفه على اللهىاند ، و على ( ع ) را پرستش مينمايند و معتقد هستند كه على ( ع ) مظهر خداست .\r\nساعت يازده و ربع از يك كوه ديگر بالا رفتيم و به زودى به بستر رودخانه‌اى كه داراى تعدادى بيشمار آبشار است رسيديم .\r\nبعد از دو ساعت راهپيمائى بجانب جنوب شرقى پيچيديم و چند جويبار كوچك را پشت سر گذاشتيم ، كه يكى از آنها  Kaliab  است كه از كوهدشت به طرف امامزاده داودرش جريان دارد .\r\nساعت دو و ربع به حيات غيب وارد شديم ، در اينجا يك امامزاده به همين نام وجود دارد . ساختمان مقبره سنگى است و در كنار آن يك مدرسه مخروبه نيز قرار دارد . دهكده حيات غيب محل سكونت كوليوندها از طايفه سلسله و تعدادى سيد است كه خود را از اعقاب پيغمبر ( ص ) مىدانند بنابراين بعيد به نظر مىرسيد كه بتوانيم از آنها براى خودمان و اسبهايمان چيزى بدست آوريم .\r\nساختمانهاى اين دهكده از نى و سياه چادرهائى از موى بز ساخته شده‌اند . رود كشكان در نزديكى اين دهكده جريان مييابد .\r\nاز محل اردوگاه ماديان‌رود به خرم‌آباد سه راه وجود دارد .\r\nراه اول در جهت شمال است كه از روى پل كشكان عبور مينمايد .\r\nدومى از حيات غيب كه در آنجا رود كشكان قابل عبور است و راه سوم در جنوب حيات غيب از يك پل طبيعى كه پل كلهرت ناميده مىشود ميگذرد . در فاصله بين پل كلهرت و پل كرو دختر يا پل شاپور ، خرابه‌هاى شهرى ديده مىشود كه لرها آن را شهر لوت مينامند . اين خرابه‌ها در بيابان چول هول واقع است . اين تنها محلى نيست كه ايرانيان آن را لوت مينامند چنان كه صحراى لوت در نزديكى قم به همين نام است . چول هول قطعه زمينى است لم يزرع كه قسمتى از آن پوشيده از درختان بلوط است و در زمستان بطور پراكنده مسكون است ولى در تابستان به علت نداشتن آب خالى از هرگونه سكنه است .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nبيست فوريه\r\nساعت شش و ربع حيات غيب را ترك كرده و از رود كشكان گذشتيم و بلافاصله از يك راه پرپيچ و خم با مشكلات زياد به قله كوه باغلو  Baghelu  صعود نموديم . در دامنه اين كوه « دره دلبر » قرار دارد كه پوشيده از چمن است . به نظر ميرسد ايرانيان قدر زيبائى اين نقطه را ميدانند چنان كه آن را « دره دلبر » يعنى رباينده دل نام نهاده‌اند . رودخانه خرم‌آباد از وسط اين دره ميگذرد و به رود كشكان كه از جانب شمال شرق با جريان تند از يك گذرگاه تنگ در جريان است ميريزد . در سمت شرق ، انتهاى كوه يافته كه شهر خرم‌آباد در دامنه آن قرار دارد پيدا است . رنگ اين كوه سياه و داراى پرتگاههاى ژرف است . با نگاهى به پشت سر متوجه شدم كوهى را كه ديروز از آن عبور كرده بودم ، در سمت غرب و در پشت آن محل اردوگاه حاجى كه از نظر پنهان بود قرار داشت .\r\nاين كوه  Kuru - Shurab  نام دارد و تا حدى پوشيده از برف است .\r\nسفيد كوه يا كوه برفى كه دنباله سلسله جبال الوند است از شمال غربى به جنوب شرقى امتداد دارد و « كوه يافته » بين آن و محلى كه من هستم قرار گرفته است .\r\nكم‌كم از قله كوه پائين آمدم و از ميان يك منطقه ناهموار پوشيده از جنگل گذشته و يك ربع مانده بساعت يازده به « آب تل » رسيدم . مسير اين رودخانه به سمت جنوب - جنوب شرق است و به رود خرم‌آباد ميريزد .\r\nساعت يازده در دهكده چينگونى  Chinguni  كه روى يك بلندى قرار دارد و از تعدادى كلبه تشكيل شده رسيديم . نظير اين كلبه‌ها در سراسر اين منطقه جنگلى كه صحراى چينگونى نام دارد پراكنده است .\r\nاهالى چينگونى وضع رقت‌بارى داشتند و شكايت ميكردند كه به آنها ظلم بيش از حد مىشود . آنها غريب به نظر ميرسيدند ولى من نمىتوانستم بفهمم از كجا آمده‌اند ، شايد هم كولى باشند .\r\nپس از نيمساعت توقف به سفر خود ادامه دادم . يك ربع بساعت دوازده از شوراب گذشتيم . آب اين رود نيز به رودخانه خرم‌آباد\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nميريزد . ساعت دوازده و نيم به جاده اصلى كه مستقيما از جايدر شروع و از چول هول در مسير جنوب غربى به شرق ادامه مييابد رسيديم . در سمت جنوب شرقى در وسط كوه مقبره پير شاهنشاه 24 در نزديكى جاده قيلاب و دزفول به خرم‌آباد قرار دارد . اين همان جاده‌اى است كه ماژور راوالينسون پيمود و باحتمال قوى سپاه انتىگون  Antigonus  پس از شكست از ايومنس  Eumeness  از اين راه عقب‌نشينى نمود .\r\nاكنون اسامى روستاهائى را كه در جلگه خرم‌آباد و در مسير من قرار داشتند ذكر مينمايم . ساعت يك و ربع بعدازظهر از دهكده چموكرو 25  Chumokuruh  كه در دو طرف رودخانه خرم‌آباد قرار دارد گذشتم در اينجا شهر خرم‌آباد در جهت شرق - شمال شرق ديده مىشود . ساعت يك و نيم بدهكده بدرآباد در سمت راست و جلدان كه به سيد عزيز تعلق دارد در آنطرف رودخانه خرم‌آباد ديده مىشود رسيدم .\r\nساعت يك و چهل پنج دقيقه دهكده پيريز 26  Piri - Bozar  در سمت راست و در آنطرف آن مسوم 27 و مسود 28 قرار دارند . ساعت دو بعدازظهر در آنطرف ساحل رودخانه خرم‌آباد دهكده گيلوران در دامنه كوه يافته ديده مىشود . ساعت دو و ربع خرابه‌هاى يك پل و يك منار و در مجاور آن خرابه‌هاى زيادى مشاهده گرديد .\r\nبنابراين بطور دقيق اسم اين محلها را ذكر نمودم ، زيرا جلگه خرم‌آباد براى اروپائيان ناشناخته است و بندرت به اين منطقه مسافرت مينمايند . در فاصله كمى از خرابه‌ها در دامنه كوه و در كنار راه اصلى يك سنگ مربع شكل با خطوط كوفى قرار دارد .\r\nقبل از آنكه به خرم‌آباد كه در سمت راست رودخانه قرار دارد وارد شوم به رونويسى از مطالب اين سنگ‌نبشته پرداختم و تا غروب روى آن كار كردم ، با اين حال نتوانستم آنطور كه دلخواهم بود آن را بپايان برسانم . قسمتهائى از كلمات بمرور زمان از بين رفته است 29 .\r\nخرم‌آباد در سمت راست ساحل رودخانه قرار دارد و من ناگزير بودم از يك پل سنگى كوتاه كه در نزديكى آن درختان سرو روئيده عبور كنم . چون از پيش محلى برايم فراهم نشده بود ، پس\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاز ورود به شهر ابتدا مرا به قلعه ( كه بر تك صخره‌اى قرار دارد ) بردند اما در آنجا اطاق اضافى وجود نداشت ، ناچار از قلعه پائين آمدم . بالاخره اطاقى در حياط يكى از كدخدايان 30 كه در غياب حاجى ملا احمد حكومت شهر را عهده‌دار بود برايم آماده كردند .\r\nولى به محض اينكه در آنجا مستقر شدم ، تعداد زيادى از لرها به دنبال صاحبخانه وارد شدند و با خيال راحت در اطراف من نشستند . چندين ساعت به پرسشهاى كدخدا و همراهان كنجكاو او پاسخ دادم و پس از آن ، همين اطاق تبديل به ديوانخانه 31 يا دادگاه عدالت گرديد . جمعيت زيادى در حال آمد و رفت بود ، شكايت‌ها مطرح مىشد ، دادخواهى ميشد ، و به رفع اختلافات مى - پرداختند . بالاخره حوصله‌ام سررفت و تصميم گرفتم به صاحب خانه‌ام كه در عين حال قاضى بود شكوه كنم . به او گفتم دادخواهى و برقرارى عدالت در محكمه شما قابل تحسين است اما با اين حال اكنون خيلى ديروقت است و من ناگزيرم صبح زود از خواب برخيزم ، بنابراين اگر جسارت نيست اجازه بدهيد به استراحت بپردازم . بدين ترتيب اطاق من خالى شد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nفصل بيست و هشتم\r\nتوصيف خرم‌آباد - تجارت شهر - باغهاى سرو - عقايد خرافى مردم - ويرانى خرم‌آباد بوسيله تيمور - مدتى كه تحت ادارهء پاشاى بغداد بود - سنگ سياه با خطوط كوفى - عزيمت از خرم‌آباد - ورود به دهكدهء رش - طريقه پختن نان - ثبات آداب و رسوم شرقى - عبور از ارتفاعات سلسله جبال الوند - ورود به بروجرد\r\nبا اجازهء از ماژور راولينسون ميخواهم قسمتى از يادداشتهاى او را كه اغلب نقل قول شده در اينجا خلاصه كنم . مشاهدات نامبرده دربارهء خرم‌آباد بسيار صادقانه است . وى مىنويسد :\r\nخرم‌آباد محل بىنظيرى است . يك رشته كوه در سراسر جلگه در جهت شمال غرب به جنوب شرق كشيده شده و در يك جا داراى بريدگى است كه رودخانه از آن ميگذرد . در فاصله 4 / 3 مايل از اين بريدگى صخره بزرگ و مجزائى به محيط نزديك به هزار يا رد قرار دارد . اين صخره داراى شيب تندى است و در نزديكى قلهء آن چشمه پرآبى جريان دارد .\r\nقلعه خرم‌آباد بر بالاى اين صخره قرار گرفته . در قسمت پائين قلعه دور تا دور ديوار دو لايه‌اى كشيده شده و كوشكى كه بر بالاى آن ساخته شده از استحكامات نيرو - مندى برخوردار است . اين كوشك كه بانى آن محمد -\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nعلى ميرزا است ، ساختمان بسيار زيبائى مىباشد . در داخل آن استخر بزرگى به طول 60 متر و عرض 40 متر قرار دارد كه از چشمه آب ميگيرد .\r\nضمنا يك باغ نيز در آنجا هست . كوشك و ساختمان - هاى مجاور آن همگى در داخل قلعه قرار دارند .\r\nخرم‌آباد كه در پاى قلعه و در سمت شمال غربى آن قرار دارد شهر جديد و كوچكى است كه جمعيت آن تقريبا هزار خانوار مىباشد . رودخانه عريض و كم‌عمقى در سمت جنوب شرقى شهر و قلعه كه پايتخت اتابكان بوده جارى است . همچنين مناره آجرى بلندى به سبك دورهء سلجوقى در آنجا نمايان است .\r\nبا توصيفى كه در بالا از خرم‌آباد شد اضافه مىكنم كه اين شهر داراى چهار مسجد ، هشت گرمابهء عمومى ، و يك محلهء يهودى - نشين با چهل تا پنجاه خانوار مىباشد . قلعه خرم‌آباد بوسيله شش توپ محافظت مىشود ، اين توپ‌ها از زمان محمد على ميرزا در آنجا نصب شده و تاكنون جابجا نشده‌اند . همچنين در آنجا قسمت اعظم تفنگهائى كه از شهرهاى مختلف ايران آورده شده بود نگهدارى ميشد . اين تفنگها بعدا بدستور محمد شاه بلافاصله پس از رسيدن به سلطنت ، بپايتخت منتقل گرديد . اين يك اقدام احتياطى بود زيرا دولت نوبنياد دربارهء وفادارى ولايات امپراطورى ترديد داشت .\r\nدر ارتفاعات « يافته كوه » كه مسلط به خرم‌آباد مىباشد برجهائى ساخته شده و در هر يك از آنها توپ برنجى نصب كرده‌اند تا به اين ترتيب بر شهر اشراف داشته باشند .\r\nتجارت خرم‌آباد براساس معامله چپق ، پوست سمور آبى ، ( اين حيوان در تمام رودخانه‌هاى لرستان و كردستان يافت مىشود ) و رب آنار فرآورده باغهاى اين شهر كه انگور آن نيز است استوار مىباشد 32 .\r\nدر طرف چپ رودخانه ، باغ وسيعى از درختان باشكوه سرو قرار دارد . در ميان ايرانيان خرافاتى ، اين عقيده رايج است\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nكه درخت سرو داراى قدرت ماوراء الطبيعه مىباشد . آنها ميگويند در روز معينى از سال يعنى دهم ماه محرم ( روز قتل - يعنى روزيكه امام حسين فرزند حضرت على ( ع ) بدستور يزيد شهيد شد و شيعيان به سوك مىنشينند ) اين درختان به هيجان آمده سرتاپا مىلرزند و هوا را آرام مىكنند بدون اينكه هيچ علت خارجى باعث تكان دادن آنها شده باشد .\r\nلزومى نيست دربارهء قدمت خرم‌آباد يا بانى قديمى آن بحث شود . آنهائى كه به اين موضوع علاقمندند مىتوانند به يادداشتهاى باارزش ماژور راولينسون رجوع كنند .\r\nمؤلفين شرقى در سالهاى نسبتا اخيرا از خرم‌آباد نام برده‌اند .\r\nتقريبا در حدود قرن چهاردهم يعنى در سال 1386 ميلادى ، شرف الدين وقايع‌نگار به يورش امير تيمور اشاره كرده و مىنويسد كه اين فاتح براى تنبيه لرها بخاطر حمله ايشان به زائران مسلمان ، خرم‌آباد را به تصرف درآورد و آنجا را با خاك يكسان كرد .\r\nبه نظر ميرسد كه در اين حادثه شهر يا به زودى از خرابه‌هاى خود سربرآورده يا اينكه به كلى ويران نشده باشد . زيرا چهار سال بعد يعنى در 1394 يك بار ديگر تيمور در ولايات لرستان و خوزستان پيشروى كرد و بر كيون 33 ، مروان 34 خرم‌آباد و غيره دست يافت .\r\nدر مدت سلطهء افغان بر قسمتى از ايران ، پاشاى بغداد براى مدتى خرم‌آباد را به تصرف درآورد و اين در زمانى بود كه شهر را خالى از سكنه يافت . زيرا اهالى بعد از عقب‌نشينى على مردان خان والى لرستان بسوى خوزستان ، و بهنگام دسترسى تركها بر اين ناحيه آنجا را ترك كردند .\r\nصبح روز بعد قبل از اينكه به مسافرت خود ادامه دهم بسراغ سنگ‌نبشته كوفى رفتم تا نسخه‌بردارى از آن را تا حد امكان بپايان برسانم . به علت دشوارىهائى كه در تشخيص حروف داشتم ، نميدانم اين رونوشت براى كسانى كه در خواندن خط كوفى آگاهند تا چه حد قابل درك باشد .\r\nاين ستون سنگى كه به بلنداى 12 وجب ، در ازاى 13 وجب و پهناى 11 وجب مىباشد بايستى از معادن سنگ نواحى اطراف\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاستخراج شده باشد ، زيرا از نظر ماهيت و رنگ به سنگ كوههاى مجاور شباهت دارد . اين سنگ نه زياده سياه است و نه به هموارى سنگهاى تخت‌جمشيد مىباشد هرچند كه من معتقدم ماهيت هر دو يكيست و جزء دسته سنگهاى آهكى كربن‌دار بشمار مىروند .\r\nطرف شمالى سنگ ، شامل 4 خط است كه حروف خط اول تزئينىتر از ساير قسمتهاى سنگ است . در زير كتيبه چند حرف عجيب زاويه‌دار قرار دارد كه بسيار بدشكل هستند و احتمالا تاريخ كتابت سنگ‌نبشته را نشان ميدهند . لوحهء قسمت غربى از 6 خط ، جنوبى از 5 خط و انكه رو به سوى مشرق دارد فقط از 4 خط تشكيل شده است . اين خطوط تمامى درازاى سنگ را ميپوشانند . خطوط پائين آنقدر به زمين نزديك بودند كه من مجبور شدم براى رونويسى كردن آنها دراز بكشم .\r\nراهنمايم گفت اهالى خرم‌آباد ميگويند كه اين يادبود روى سكوئى قرار داشته كه داراى هفت پله بوده است ( مانند مرغاب ) و بعد به مرور زمان قسمت پائين آن بر اثر سرازير شدن خاك كوهستان پوشيده شده است . اين مطلب را ميتوان با مشاهدهء وضع تخت‌جمشيد به آسانى قبول كرد . چنان كه در آنجا نيز ساختمانهاى باشكوه باستانى در زير توده‌هاى خاك و پنهان از چشم‌ها كنجكا و مدفون گرديده‌اند .\r\nاز خرم‌آباد چندين جاده به طرف بروجرد كشيده مىشود ولى در اين فصل از سال مسافرين با مشكل ريزش برف سنگين روبرو هستند كه دره‌ها و نقاط مرتفع كوهستان را پوشانده و لرستان را از عراق عجم جدا ميسازد ، هرچند كه فاصله آن دو در يك خط مستقيم بيش از 12 يا 13 فرسنگ نخواهد بود .\r\nمسير كلى جاده با توجه به نوسانات قطب‌نما ، در جهت شمال شرقى است . در اولين روز راهپيمائى ، به ناحيه‌اى كوهستانى كه داراى تعدادى دره مىباشد وارد شدم . وسيع‌ترين دره در اين ناحيه هرو نام داشت .\r\nسه بار از رودخانه خرم‌آباد عبور كردم : بار اول به هنگام ترك شهر ، بار دوم در نزديكى و در شرق شهر ، هر دو مرتبه از روى پل سنگى گذشتم . و بالاخره بار سوم از جلگه نمكلان كه\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبوسيله ارتفاعات كمربندى ريمله 35 از ناحيه هرو جدا مىشود .\r\nدر جاده بقاياى ديوار مخروبه‌اى به چشم مىخورد كه آن را ديوار تركى ميناميدند ، گفته شد كه اين ديوار در قرن گذشته كه ايران دچار آشوب‌هاى داخلى شده افغان‌ها يك چند در آنجا حكومت كردند ساخته شده است . باران تا شب هنگام كه به يكى از كلبه‌هاى رقت‌انگيز دهكده رش پناه برديم ما را همراهى ميكرد . كلبه در كنار خشكى رو 36 كه به رودخانه كشكان ميريزد قرار داشت .\r\nاينك قسمتهاى جنگلى لرستان را پشت سر گذاشته‌ايم و مواد سوختى مورد استفاده ما عبارت بود از كود خشك شده كه به شكل استوانه ساخته شده بود . چونه‌ها هنگام سوختن دود غليظى توليد ميكنند ، با اين حال مزيت آنها در اينست كه حرارت را براى مدت زيادى نگهميدارند .\r\nكلبه دودكش نداشت و بجاى آن سوراخ گردى در وسط اطاق براى ريختن چونه‌ها 37 تعبيه شده بود . اين سوراخ بمنزله دودكش بود . به علت سردى هوا نميتوانستيم در را باز گذاريم ، از اينرو دود پيش از اينكه راه روزنهء سقف را بيابد چهارگوشهء اطاق را پر كرد . وقتى كه چونه‌ها سوختند آتش داغى در ته چاله باقيماند و اطراف آن هم كاملا گرم شده بود . آنوقت همسر ميزبان با لباسهاى مندرس وارد شد تا روى آن نان بپزد . ابتدا تكه‌اى از خمير ورزيده را برداشت و آن را بر كف دست به صورت يك قرص نازك به شكل پن كيك پهن كرده بديوارهء داخلى تنور زد . اول يك طرف آن را پخت و سپس طرف ديگر را . زنان ايليات هم همين - طور روى اجاق نان مىپزند . اين طرز پختن نان ما را به زمانهاى كهن برمىگرداند و خاطره حضرت ابراهيم را كه در زير چادر خود از سه مهمان بيگانه پذيرائى ميكرد زنده ميسازد چنان كه ، در كتاب مقدس آمده است كه :\r\n« ابراهيم با عجله به داخل چادر به طرف سارا رفت و گفت فورى غذا براى سه نفر مهيا كن . خمير را آماده كن و قرص‌هاى نان را بر روى اجاق بپز ( سفر پيدايش 7018 ) »\r\nمسافرى كه در شرق به سياحت مىپردازد در هر قدم به واقعياتى كه در كتاب مقدس توصيف شده برخورد مىكند ، قسمت -\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nهائى از كتاب مقدس كه پيشتر به صورت معما و گيج‌كننده بود اكنون با ديدن واقعيات ، انسان از صحت و درستى آن مطالب به شگفت مىافتد . آداب و رسوم اين قبايل كوچ‌نشين از ابتداى جهان تاكنون به حال خود باقى مانده و يا تغييرات جزئى در آن صورت گرفته است ، زيرا زندگى آنها براساس خواسته‌هاى حقيقى انسان استوار است نه بر توهم و خيال . آنها در تضاد با طبيعت نيستند بلكه خود را با محيطى كه در آن بسر مىبرند سازش مىدهند .\r\nقرص‌هاى نان به سرعت پخته شد و بانوى خانه وظيفه خويش را به خوبى انجام داد . همچنانكه گرده‌هاى نان داغ را از تنور بيرون ميآورد ، بدون اينكه انگشتانش بسوزد آنها را در دست چرخ ميداد . مرحله اول اين تشريفات تمام شد . اشكال بعد خوردن اين نانها بود . گرچه بسيار گرسنه بودم ولى مجبور بودم آنها را با اكراه ميل كنم ، زيرا شاهد دستمالى شدن آنها با دست‌هاى سياه و كثيف كدبانو بودم .\r\nدر راه‌پيمائى روز بعد ، بارش باران به برف تبديل شد و ما ترديد داشتيم از اينكه بتوانيم در آن روز موفق به گذشتن از كوههاى مرتفع شويم . بهر جهت هشت نفر از روستائيان تنومند به كار گرفته شدند تا با لگدكوب كردن برف راهى براى گذشتن اسب‌ها بازكنند زيرا كه جاده‌اى وجود نداشت .\r\nخوشبختانه هنگاميكه به ارتفاعات صعود ميكرديم هوا صاف شد ، اما مشكلات و سختيهائى كه به هنگام پيشروى ، با آن روبرو شديم خارج از حد توصيف است . با وجود كوششهاى مردان براى ايجاد يك راه عبور به علت سستى برف ، اسب‌ها مرتبا تا كمر در آن فرو ميرفتند و نميتوانستند از روى جاى پاهاى سفت شده بگذرند . در چنين شرايطى امكان سوارى وجود نداشت ، بنابراين همگى پياده شده هركس اسب خود را راهنمائى ميكرد . مردان و اسب‌ها پيوسته بر يخ و برف مىلغزيدند ، مىافتادند ، فرو مى - رفتند ، و غوطه‌ور ميشدند .\r\nتمام منطقه را پوشش سفيد رنگ يك نواختى دربر گرفته است .\r\nاين پوشش نه تنها جاهاى صاف بلكه چين‌خوردگىها را فرا گرفته .\r\nاين‌جا سلسله‌جبال مرتفع الوند بود ، كوه روى كوه قرار گرفته و\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nدر پشت آنها باز هم ارتفاعات بلندترى سر برافراشته بود كه همه در شنل نقره‌اى مشابهى پوشيده شده بودند .\r\nنگاه كردن به اين نواحى پر برف و يخ در انسان احساس سرما برمىانگيخت اما گروه ما هنوز سرما را حس نكرده بود . عرق از صورت‌هايمان جارى بود ، در حالى كه يك ستون بخار از دهان اسب‌هائى كه در حال نفس زدن بودند به هوا برخاسته بود و كف - هاى سفيد زير زين‌ها بسادگى نشان ميداد كه تا چه حد بر آنها اسبان فشار آمده است .\r\nهنگامى كه دانش‌آموز بودم با اشتياق راه‌پيمائى آنيبال را از روى آلپ و پينين 38 و در سال‌هاى بعد با همان اشتياق عبور ناپلئون را از روى سلسله‌جبال سنت برنارد 39 ، سنيس 40 سيميلون 41 ( سنيلون ؟ ) مطالعه كرده بودم . هرچند روايات مورخين به حقيقت نزديك است اما من هرگز تصور نميكردم كه سپاهيان آنها با دشواريهاى بسيار روبرو شده باشند تا اينكه تجربه شخصى واقعيت را به من آموخت .\r\nهنگام صعود به يكى از قله‌ها ، همراهان روستائىام اظهار داشتند كه مشكلات عمده بر طرف شده و از سوئى چون راهنماى من كه از ماديان‌رود بود با اين ناحيه آشنائى داشت ، آنها درخواست نمودند كه به خانه‌هاى خود بازگردند . چند سكه زر آنها را بسيار خوشحال كرد و با خاطرى آسوده در بازگشت جا پاهاى خود را دنبال كردند . با اين حال ما در امتداد كوه در جائى كه برف كم‌تر ولى هنوز كوچكترين نشانه‌اى از جاده نبود به راه خود ادامه داديم . در اين نقاط مرتفع وزش باد به حدى شديد بود كه ما را در معرض خطر پرتاب شدن قرار داده بود اما با سرازير شدن به داخل يك دره تنگ از سرماى شديد رهائى يافتيم .\r\nبا خارج شدن از آن دره ، بر خلاف كارتاژهاى زمان گذشته كه به جلگه‌هاى زيباى لمباردى 42 وارد شدند ، ما وارد دره‌اى شديم كه از يك نهر كوهستانى آبيارى ميشد . اين نهر در دهكدهء بزهل 43 كه مقر كوچ‌نشينان لر است متوقف ميشد . در اينجا بعد از كمى استراحت و خوردن غذا ، از ميان يك رشته كوه فرعى از نوع رستى و آهكى به راه خود ادامه داديم .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبعد از ترك كوهها بجلگه بروجرد فرود آمديم . اين جلگه پر از دهكده و مرتفع بود و در نزديكى شهر به شماره و وسعت باغها افزوده ميشد . بعد از غروب آفتاب به دروازه‌هاى بروجرد وارد شديم . گرچه خستگى و پيچ و خم جاده مانع شده بود تا حساب دقيق راه‌پيمائى امروز را داشته باشيم ، با اين حال تا محل اقامت شب گذشته بطور تقريبى مسافت در حدود هشت فرسنگ بود .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nفصل بيست و نهم\r\n« ثروت زائيده زور است نه قانون ، و در جائى كه زورگوئى و غارتگرى حكمفرماست ، ثروت هيچگونه امنيتى را تضمين نميكند » - دكتر كيت از گواه حقيقت دين مسيحى\r\nتوصيف لرستان كوچك - حدود آن - پيشكوه و پشتكوه - رشته‌كوههاى الوند و طوق‌گيره و دلايلى مبنى بر اينكه اولى بزرگتر از دومى است - رشته كوههاى موازى در سلسله‌جبال زاگروس - رودخانه‌ها - لرستان كوچك در زمان باستان نشيمن قوم كاسيت بود - انتىگون از لرستان عبور كرد و بعدا اعراب نيز به آنجا آمدند - مسافرت تيمور به لرستان هنگام حكمرانى اتابكان - والىهاى لرستان ، گرجستان ، كردستان و عربستان - رفتار والى لرستان هنگام تهاجم افغان‌ها به ايران\r\nدسيسه‌هاى كنونى در بين اعضاء خانواده والى - تقسيم‌بندى طوايف و ايلات لرستان كوچك - طوايف پيشكوه - سلاسله ( سلسله ) دلفان - عمله - بالاگريوه - طوايف پشتكوه - فيلى و غيره - ماليات - محصولات ناحيه - شخصيت ( لرها ) - مذهب و آداب و رسوم - اسفند دود كردن به هنگام ورود مهمانان - رسمى مشابه كه در شاهنامه فردوسى نقل شده همچنانكه در بين عربها از قديم وجود داشته است .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nلرستان كوچك از شمال به بروجرد و كرمانشاه محدود است ، و از مشرق بوسيله رود دز از بختيارى ( لرستان بزرگ ) جدا مى - گردد . حدود آن در جنوب و مغرب بىثبات است ، زيرا طوايف لر در كوچ زمستانىشان بادام‌هاى خود در دشت‌هاى دزفول كه در قسمت جنوبى منطقه كوهستانى آنها قرار دارد پراكنده ميشوند و از طرف غرب با كوچ‌نشينان عرب در مرز تركيه در جلگه‌هاى پهناور آسورى برخورد مىكنند .\r\nلرستان كوچك به دو قسمت عمده يعنى لرستان پيشكوه و لرستان پشتكوه ، تقسيم مىشود كه اولى در قسمت مشرق و دومى در مغرب رشته كوه‌هاى زاگرس قرار گرفته است .\r\nخرم‌آباد كه مركز لرستان كوچك است در پيشكوه قرار گرفته و ساكنين آن مانند روستاهاى ديگر يك جانشين هستند ، در حالى كه اهالى پشتكوه جز سياه چادر منزل ديگرى ندارند و از نقطه‌اى به نقطه ديگر كوچ ميكنند .\r\nاحتمالا لرستان باستثناى كردستان ، يكى از كوهستانىترين مناطق ايران است . صرف نظر از سلسله‌جبال بزرگى كه از گردنه طوق‌گيره 44 پيش ميرود و پشتكوه و پيشكوه را از يكديگر جدا مىكند ، در آنجا سلسله‌جبال مرتفع ديگرى به طرف شمال شرقى وجود دارد كه از كوههاى الوند جدا شده و از ميان خرم‌آباد و بروجرد گذشته و مانند اولى به طرف جنوب شرقى ادامه مييابد .\r\nچنان كه در قسمت نهم ملاحظه شد در دامنهء شمالى جبال فوق الذكر كه احتمالا الوند ناميده مىشود دره‌هاى ( دشتهاى ) سيلاخور چابلق و فريدن قرار دارد .\r\nسلسله‌جبالى كه از طوق گيره پيش مىآيد و بنام زاگروس شناخته شده بطور كلى عمده‌ترين جبالى است كه به نظر ميآيد از كردستان تا سواحل خليج فارس كشيده شده است . ولى اگر مقصود ما از كوههاى مهم در نظر گرفتن ارتفاع آنها باشد سلسله جبال الوند ( ارونتس باستان ) كه از همان جهت ميگذرد بايستى برترى داشته باشد زيرا كه مرتفع‌تر از آن دو مىباشد . در آنجا كه قلل مرتفعى نظير الوند در نزديكى همدان ، اشتران‌كوه نزديك بروجرد ، زردكوه در فاصله كمى از اصفهان و ناحيه كوهستانى\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاردكان در فارس قرار دارد . من از ارتفاعات واقعى كه وابسته به آن دو سلسله جبال است اطلاعى ندارم ولى بدلايل زير تصور ميكنم الوند مرتفع‌تر است :\r\nهنگام گذشتن از كوههاى خرم‌آباد به بروجرد نه تنها قلل اين ارتفاعات از برف پوشيده شده بود بلكه قسمت اعظم اين كوهها را برف در برگرفته بود ، در حالى كه با وجود فصل زمستان و ماه فوريه بر روى كوههاى كيالان و جايدركه كه چند روز پيش از آنها عبور كردم ، بجز حاشيه غربى جاده و قطعاتى بر روى قلل كبيركوه در جاى ديگر يا برف وجود نداشت و يا به صورت پراكنده ديده ميشد ، در ثانى چندين رود بزرگ كه در لرستان جارى است .\r\nمانند رود دزفول و كشكان از سلسله‌جبال الوند سرچشمه مى - گيرند نه از طوق گيره . در حالى كه سرچشمه قره‌سو ، شاخه اصلى رود كرخه ، از كوههاى كردستان مخصوصا در قسمت شمال است - و به همين صورت سرچشمه كارون ، جراحى و تاب هم از رشته كوهى است كه دنبالهء الوند مىباشد .\r\nسراشيبى ناحيه از شمال به جنوب كاملا مشهود است و به - آسانى از حركت سريع رودخانه‌ها كه در اين مسير جريان دارند معين مىشود .\r\nبالاخره تفاوت آب و هوا بين دو منطقه كاملا محسوس بود و من اين تغييرات جوى بين الوند و طوق‌گيره را با آنچه در فارس بين كتل دختر و كتل پيرزن احساس كردم يكسان ميدانم .\r\nدر رشته كوه‌هاى زاگرس ( بمعنى وسيع كلمه ) يك رشته كوههاى موازى و متوالى وجود دارد و الوند ستون فقرات آنها را تشكيل ميدهد . در حالى كه كوههاى ديگر هرچه بجانب شمال يا جنوب اين رشته اصلى قرار گيرند از ارتفاع آنها كاسته مىشود .\r\nرشته كوههاى الوند و همچنين طوقى در جهات مختلف به شاخه‌هاى متعدد تقسيم ميشوند و لرستان را به صورت يك شبكه كاملا كوهستانى درميآورند كه بوسيله دره‌هائى بريده شده و رودخانه‌هاى قابل ملاحظه‌اى آن را آبيارى مىكند . اين رودخانه‌ها عبارتند از :\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nرود دزفول يا دز كه از نزديكى بروجرد سرچشمه ميگيرد و از پيوند آب دو نهر كوهستانى تشكيل شده كه پس از عبور از نواحى ناهموار و كوهستانى وارد جلگه دزفول مىشود ، و پس از گذشتن از شهرى به همين نام و رسيدن به خرابه‌هاى شوش ناگهان به جنوب شرقى مىپيچد و در بند قير به كارون مىپيوندد .\r\nبالارود : بالارود هم مانند شاپور يا رود شاور يكى از شاخه‌هاى فرعى رود دزفول است كه هر دو در نزديكى خرابه‌هاى باستانى سوزا جريان دارند .\r\nكرخه از چند نهر قابل ملاحظه كه از نواحى مختلف مانند نهاوند ، همدان ، كرمانشاهان ، و كردستان ايران ، اردلان 45 سرچشمه ميگيرند تشكيل شده است . اين رود نيز از جاهاى مختلفى كه ميگذرد در هرجا به يك نام خوانده مىشود . چنان كه در كرمانشاه قره‌سو و پائين‌تر به گاماساب نامبردار است ، و در نزديكى خرابه‌هاى شوش كرخه نام دارد . شاخه‌هاى عمدهء آن در لرستان ، كشكان ( شاخه فرعى رود خرم‌آباد ) و آب زال مىباشد كه هر دو جريانى سريع دارند و از ميان كوههاى پيشكوه عبور ميكنند .\r\nلرستان هميشه يكى از سركش‌ترين نواحى ايران محسوب مىشده است . طبيعت كوهستانى ناحيه ، فاصلهء آن تا مقر حكومت ، نزديكى آن بمرز تركيه و بالاتر از همه خوى وحشى ساكنين آن هميشه براى دستگاه حكومتى مخاطره‌آميز بوده است .\r\nهنگاميكه منگو خان ( منگوقاآن ) برادر خود هلاكو را بحكومت ايران منصوب كرد ، از جمله دستوراتى كه به او داد نابود كردن لرها و كردها بخاطر غارتگرى آنها در جاده‌هاى كوهستانى 46 بود .\r\nدر روزگار باستان لرستان كوچك بوسيله قوم كاسى مسكونى بود كه استرابون 47 ، آريان 48 ، كورتيوس 49 ، ديودور 50 آنها را غارتگران كوه‌نشين و وحشى توصيف كرده‌اند .\r\nمن نظريه ماژور راولينسون را مبنى بر اينكه انتيگون پس از شكست سپاهيانش از ايومنس 51 ، از خاك لرستان عبور كرده 52 است ، بر نظريه كشيش ف . ويليامز كه در اين مورد تحقيقات استادانه‌اى انجام داده است ، ترجيح مىدهم 53 . بهرحال بحث دربارهء اين مطلب از موضوع ما خارج است .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nاين تنها موردى نيست كه لرستان از طرف قواى مهاجم مورد تعرض قرار گرفته است . در ابتداى فتح ايران بدست اعراب ميخوانيم كه اعراب بصرى  Boseri  كه خود را در اهواز مستقر نموده بودند ، تحت فرماندهى لقمان بن مكران كه از خوزستان تا كرخه قشون‌كشى نموده و در نهاوند سپاهيان ايران را شكست داد وارد ماد شدند . در حالى كه سردار ديگر عرب بنام ابن عبد الله نتوانسته بود به پيشروى از گذرگاه زاگرس در طوق گيره موفق شود .\r\nميرخواند در ضمن « حوادث تاريخى سلاطين بويه » مىنويسد كه مردآويج به كمك ابو شجاع ديلمى لرستان را به ساير متصرفاتى كه از ماكان شاهزاده سامانى گرفته بود ضميمه كرد . ولى به نظر ميرسد كه اين ناحيه براى مدت زيادى در تصرف او باقى نمانده باشد ، زيرا به زودى پسران بويه يا ابو شجاع ، مرداويج را مجبور نمودند كه بنواحى گيلان و ديلم اكتفا كند اما در حالى كه آنها رؤساى نواحى جنوبى و غربى ايران شدند و جانشين سلسله سامانى در دستگاه خليفه بغداد گرديدند .\r\nاز قرن يازدهم تا آخر قرن شانزدهم ، لرستان بوسيلهء اتابكان خود يعنى سلسله خورشيدى اداره ميشد ولى اطلاعات دربارهء آنها اندك و نامطمئن مىباشد .  D Herbelot  در كتاب خود بنام  Bibliotheque Oriental  ذكرى از آنها بميان نميآورد . از قشون‌كشى تيمور به ايران درمىيابيم كه اين فاتح لرستان براى تنبيه ساكنين لرستان بخاطر غارت كردن كاروانهائيكه به مكه رفت و آمد ميكردند ، به آنجا لشكركشى نموده است .\r\nبه نقل قول از « تاريخ تيموريان » اثر  De Guigne  مىپردازيم كه چنين ميگويد :\r\n« در سال 1386 تيمور سپاهيان خود را جمع‌آورى كرد و بعد از عبور از جيحون به طرف عز الدين پادشاه كشور لر كه با اتباع خود به اموال مسلمانان دست‌اندازى كرده كاروانى را از مكه ، غارت كرده بود لشكركشى كرد . تيمور با شتاب به طرف لرستان پيش رفت ، و بروجرد و خرم‌آباد را كه رهزنان بدانجا عقب‌نشينى كرده بودند متصرف شد .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nخرم‌آباد را ويران كرد و گروه زيادى از مردم آنجا را از قله كوهها به زير انداخت . تيمور پس از فتح اين ناحيه در جلگه نهاوند به سپاه اصلى خود پيوست 54 . »\r\nدر قرن شانزدهم شاه عباس كبير كه در ايران بدعت‌هاى تازه‌اى گزارد ، عنوان اتابك را در لرستان كوچك منسوخ نمود و به حكمران اين ناحيه لقب والى داد . از آن ببعد اين نامگذارى بوسيله اعقاب حسين خان يعنى اولين كسى كه اين عنوان را دريافت نمود نگاهداشته شده است . پيش از اين متذكر شديم كه چهار والى از تيول‌دارهاى عمده شاه محسوب ميشدند كه عبارت بودند از والى گرجستان ، والى كردستان يا اردلان ، والى لرستان و والى عربستان يا هويزه . از اين شاهزادگان خراجگزار فقط واليان كردستان و لرستان القاب خود را نگاهداشته‌اند هرچند كه قدرت سابق خود را ندارند . من معتقدم كه آخرين والى عربستان كه در تاريخ از وى نام برده شده است همان كسى است كه خائنانه تاج شاه سلطان حسين شاهزاده نگون‌بخت صفوى را تسليم افغانها نمود . چنان كه والىهاى گرجستان در اواخر قرن هيجدهم از تهاجم خونين آغا محمد خان ضعيف شده و نتوانستند در مقابل حملات پىدرپى تركها و ايرانيان و ديگر دشمنان ديرينه خود مانند طوايف مسلمان قفقاز پايدارى كنند . آنها خود را به روسيه كه قبلا با زنجير ايمان بيك مذهب بهم پيوند شده بودند تسليم كردند .\r\nبه هنگام هجوم آوردن افغان‌ها به ايران ، والى لرستان در يك لحظه مساعد دوباره در صحنه تاريخ ظاهر مىشود . عليمردان خان ، والى لرستان ، بواسطه دسيسه‌هاى دربار به كرمان تبعيد شده بود و برادر كوچكتر او بجاى وى منصوب گرديد . اما هنگاميكه افغانها اصفهان را محاصره كردند شاه سلطان حسين كه از لياقت اين مرد شريف آگاه بود او را احضار نمود و بفرماندهى كل قواى ايران كه مىبايستى در خوانسار گرد آيند منصوب ساخت . در آن لحظه بحرانى امكان داشت ايران از چنگ دشمن رهائى يابد اما حكمرانان ايالات با عدم قبول خدمت كردن زير دست يك فرمانده لر رفاه مملكت را فداى غرور شخص خويش نمودند .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nعليمردان خان يكه و تنها بخاطر نجات مملكت نهايت فداكارى و از خودگذشتگى را نشان داد . او به اندازه كافى غذا براى ساكنين محاصره شده اصفهان كه از قحطى رنج مىكشيدند فراهم كرد ، و در رأس 6000 نفر از حشم لر خود در شرف وارد كردن مواد غذائى به اصفهان بود ، كه برادر كوچكتر او از روى حسادت به وى و افتخارى كه بعد از انجام اين كار به آن خواهد رسيد نقشه‌هايش را خنثى كرد . برادر از غيبت كوتاه عليمردان خان سؤ استفاده كرد و با سربازان لر از روى بىملاحظگى به افغانها حمله برده تارومار شد و 3000 نفر از مردان او كشته شد و بقيه بازگشتند .\r\nدر دورهء بعد باز هم زمان تسلط افغان بر ايران مىبينم كه والى لرستان قادر به پايدارى در مقابل پيشرفت تركها كه در قسمتهاى غربى ايران به تهاجم پرداخته بودند نيست . والى براى مدتى با 15000 نفر به خوزستان عقب‌نشينى كرد در حالى كه احمد پاشا از بغداد وارد لرستان شد و خرم‌آباد را به تصرف درآورد .\r\nوالى لرستان همراه با خانهاى اهواز و شوشتر براى بيرون راندن سپاه تركان از ناحيه خود نواحى بغداد را مورد تهاجم قرار داد و با اين تمهيد جنگى احمد پاشا را مجبور ساخت كه بجاى خود برگردد و لرستان را تخليه كند .\r\nدر دورهء زندگى محمد على ميرزا پسر فتحعلى شاه ، كرمانشاه و لرستان زير سلطه او قرار داشتند و چون او مرد فعالى بود نظم و ترتيب در اين ايالات برقرار بود . ولى بعد از مرگ محمد على ميرزا ، لرستان تبديل به يك ايالت ، نافرمان شد و بىنظمى بسيار در آن بوقوع پيوست . حسن خان فيلى نماينده خاندان والى ، وفادارى خود را نسبت به شاه بجا نياورد و براى مدتى نسبتا طولانى چون يك رئيس مستقل عمل نمود . دولت ايران مانند تمام دولتهاى ضعيف بهنگاميكه نميتوانند قدرت خود را تحميل كنند ، با ايجاد دسيسه و پراكندن تخم نفاق در بين اعضاء خاندان والى براى تضعيف او كوشش كرد . بر اثر نامه‌ايكه گفته شده ميرزا بزرگ ، حاكم قبلى لرستان به خط على خان ، پسر بزرگ والى بعنوان برادر كوچكش احمد خان جعل نمود و از او خواست كه بر عليه پدرشان\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nتوطئه كنند ، سؤتفاهمى بين حسنخان و پسرانش بوقوع پيوست .\r\nاين نامه عمدا به داخل چادر پيرمرد انداخته شد و او با فهميدن مندرجات آن فورا پسرانش را بازداشت كرد . على خان و احمد خان وسيله‌اى براى فرار پيدا كردند و به ميرزا بزرگ پناهنده شدند تا آنها را حمايت كند . جدالى رخ داد كه در نتيجه آن والى پير مجبور شد به طرف صحراى عربستان بگريزد . بعد از آن بين پدر و پسران رفع اختلاف شد و حسن خان تا وقتى كه زنده بود در پشتكوه به مخالفت با اولياى امور ايران ادامه داد . پس از مرگ او پسرانش بمخالفت با يكديگر برخاستند . شايستگى حيدر على خان سومين پسر والى او را وارث عنوان پدر كرد و نمايندگان شاه در لرستان آن را تصديق نمودند . در حالى كه برادران بزرگتر يعنى على خان و احمد خان به اعراب مقيم دشت‌هاى آسورى مرز تركيه پناهنده شدند .\r\nاندكى پيش از آنكه از لرستان كوچك ديدن كنم ، اين ناحيه در آشوب بود و تمام طوايف سر به شورش برداشته بودند ولى خبر رسيدن معتمد حكمران ، با سپاه و توپخانه تا حدى آنها را به حالت ترس نگاهداشت . همچنين ورود چند هنگ سرباز به حاجى ملا احمد ( قائم مقام معتمد در لرستان ) اين فرصت را داد تا شش يا هفت توشمال يا رؤساى جزء لر را كه بعنوان گروگان براى پرداخت ماليات قانونى دولت توقيف شده بودند نگاه دارد .\r\nلرستان كوچك به پيشكوه و پشتكوه تقسيم شده است . طوايف عمده كه در پيشكوه سكونت دارند عبارتند از :\r\nطوايف لك\r\n1 - سلسله\r\n2 - دلفان\r\n3 - بالاگريوه\r\n4 - عمله طوايف لر\r\nهر يك از اين طوايف تقسيمات جزء دارد كه ميتوان نام آنها را در جدولى كه ماژور راولينسون در جلد نهم  Royal Geographical Society S Journal  نشان داده است مشاهده نمود . من با اجازه آن را در اينجا نقل ميكنم ، بخاطر اينكه بسيار رضايت بخش و جالب است ،\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nشكى ندارم كه برداشت درستى است از ساكنين لرستان ، فقط چند اختلاف در شماره خانوار يا خانواده‌هاى چند طايفه مشاهده كرده‌ام . از طرفى به آسانى مىپذيرم كه نميتوانم ضامن صحت آمار خود نيز باشم زيرا فرصت رسيدگى به آنها را نداشتم .\r\nطوايف سلسله دلفان كه لك هستند در حدود 30000 خانوار يا خوانواده ميباشند . گرچه طايفه دلفان نصف بيشتر را تشكيل داده است ولى اولى پرقدرت‌تر و احتمالا سركش‌تر به حساب ميآيد .\r\nتعداد طايفه عمله در سابق زياد بوده است ولى از زمان آقا محمد خان مؤسس سلسله فعلى قاجار كه آنها را بفارس منتقل كرد رو بكاهش نهاد . بعد از مرگ آقا محمد خان قسمت بزرگى از آنها بازگشتند ولى در حقيقت قدرتشان از ميان رفت . آنها به ويژه در دهكده‌هاى اطراف خرم‌آباد در كوهدشت رودبار و جزو اينها سكونت گزيدند . به علت زندگى يك‌جانشينى تعداد آنها از ديگران بيشتر است و چون بىدرنگ تحت نفوذ دولت قرار گرفته‌اند از طرف همسايگان خود كه استقلال بيشترى دارند به ديده حقارت نگريسته ميشوند . يك پيرمرد عشايرى از طايفه سلسله با استهزاء به من گفت كه عمله‌ها جبرپرست ( زوردوست ) هستند و هميشه از در اطاعت تسليم هرگونه زورى ميشوند خوب يا بد . در حالى كه ديگر طوايف لر به آسانى به ستم تن درنميدهند . شماره آنها بين 2000 تا 3000 خانوار برآورده شده است كه به نظر ما كمى ناچيز ميآيد .\r\nطوايف بالاگريوه گرچه از نظر تعداد زياد نيستند و از 4000 خانوار تجاوز نميكنند با اين حال فوق العاده سركش هستند .\r\nعمله و بالاگريوه از تقسيمات بزرگ لر است .\r\nطوايف پشتكوه كه عنوان فيلى دارند از طوايف پيشكوه كم جمعيت‌تر ميباشند . ماژور راولينسون آنها را در حدود 12000 خانوار تخمين زده است . آنها مركب‌اند از كرد ، ديناروند ، شوهان ، كلهر ، بدرائى و مكى .\r\nغير از طوايفى كه ذكر شد در جلگه هرو بين بروجرد و خرم‌آباد دو طايفه باجلان 55 و بيرانوند سكونت دارند كه از خانواده لك\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمىباشد .\r\nماليات لرستان در سال 1837 بر روى 60000 تومان ثابت بود ولى از آن ببعد به 80000 تومان افزايش يافته ، چنان كه بر پشتكوه ، 20000 تومان و پيشكوه 60000 تومان ماليات بسته شده است . ساكنان آنجا شكايت دارند كه بر آنها اجحاف مىشود و شايد شكايتهاى آنها بدون دليل هم نباشد . زيرا غير از مالياتهاى سلطنتى ( دولتى ) ، حكمران و توشمال‌ها ( خوانين جزء ) 56 هرگاه بتوانند آنها را تحت فشار قرار ميدهند . بنابراين جاى تعجب نيست از اينكه هرگاه لرها در موقعيتى قرار گيرند كه بتوانند مقاومت كنند ، با عزمى استوار مخالفت خود را نشان ميدهند .\r\n\r\nمحصولات منطقه\r\nبجز حومه خرم‌آباد ، كوهدشت ، هرو و چند جاى ديگر ، در منطقه لرستان چندان زراعت نميشود زيرا ساكنين آن در بيشتر نواحى زندگى شبانى دارند و بطور عمده از فرآورده‌هاى دامى خود گذران ميكنند .\r\nساكنين لرستان بازارهاى بروجرد ، نهاوند ، همدان و كرمانشاه را با محصولاتى نظير گوشت گوسفند ، پنير و كره كه از دامهاى بيشمار خود بدست ميآورند همچنين مقدار زيادى ذغال كه در نواحى جنگلى تهيه شده و با گاوهاى نر و الاغ حمل مىشود رونق مىبخشند . لرها همچنين درآمد قابل توجهى از راه توليد قاطر كه در سرتاسر ايران به خوبى شناخته شده است بدست ميآورند هرچند كه قاطرهاى شوشتر و دزفول از آنها بهتر است . زنان ايلياتى در بافتن قالى كه پشم آن را از گوسفندان خود فراهم ميكنند ، در تهيهء پوشش نمدى اسبها هم مهارت دارند و نيز پارچه‌هاى خشنى كه از موى بز بافته مىشود و براى افراشتن سياه چادرها به كار ميرود مىبافند . از اين پارچه‌ها خورجين 57 هائى نيز ساخته مىشود كه براى حمل كالا در سراسر ايران به كار مىرود و لرها خود براى حمل زغال ببازار از آن استفاده ميكنند .\r\nدر جنگلهاى لرستان نيز مانند جنگلهاى بختيارى درخت\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nآلبالوى وحشى مىرويد . از چوب اين درخت چپق ساخته مىشود كه ببغداد و ديگر نواحى تركيه صادر مىشود . اين درختان در نواحى داخلى ايران هم وجود دارند . پوست سمور از صادرات ديگر اين منطقه است .\r\n\r\nصفات لرها\r\nلرها ( گاهى لرستانى ناميده ميشوند 58 ) مانند همسايگان بختيارى خود به غارت‌گرى عادت كرده‌اند ولى نه به شدت آنها .\r\nهمچنين لرها به خلاف بختياريها به صورت دسته‌هاى كوچك به غارت مىپردازند . فزون بر اين ، آنها در روش حمله نيز با يكديگر متفاوتند چنان كه لرستانىها پياده به حمله مىپردازند در حالى كه بختيارىها اين كار را سواره و با تاخت‌وتاز انجام ميدهند .\r\nدر نتيجه اين وضع ، مسافرت كردن به لرستان شايد از هر نقطه ديگر در ايران ناامن‌تر باشد . اما اين فقط يك عقيده رايج است .\r\nآنچه كه به من مربوط مىشود بايد منصفانه بگويم كه شكايتى از لرستانىها ندارم . زيرا با اينكه هيچگاه بيش از سه يا چهار مرد همراهم نبود هرگز لرها به من آزارى نرساندند و برعكس هرجا كه رفتم با مهمان‌نوازى آنها روبرو شدم . درست است كه من در زمانى مساعد ، يعنى هنگامى كه انتظار ورود حكمران به لرستان ميرفت در منطقه مسافرت ميكردم و احتمالا اين امر موجب گرديد كه اهالى به يك مسافر اروپائى اهانت نكنند . اما چنين ترسى براى طوايف سركش كه تصميمات خود را در يك لحظه و بدون آينده‌نگرى اتخاذ ميكنند بعيد به نظر ميرسد .\r\nدر سال 1387 كه با چند نفر از همراهانم به كرمانشاه مسافرت ميكردم ، به من گفته شد تا ديروقت بيرون نباشم زيرا لرستانىها پس از فروش ذغال در نهاوند و همدان و بهنگام بازگشت به كوه‌ها ، در كمين مسافران مىنشيند و در لحظه مساعد با گرزهاى سنگين به آنها حمله‌ور ميشوند .\r\nپس از گذشتن از اسدآباد در هواى تاريك و روشن عصر به دسته‌اى با مشخصات مذكور برخورد كرديم . آنها از ما خواستند\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nآهسته قدم برداريم تا بما به‌پيوندند ، زيرا اظهار داشتند كه ناحيه ناامن است . اما همانطور كه با چابكى از پهلوى آنها گذشتم راهنماى من نصيحت كرد كه بخواسته آنان اعتنائى نكنم زيرا اشخاصى بودند كه مىبايست از آنها دورى جست . بهرحال آنها اغلب در بعضى از گردنه‌هاى باريك در نزديك جاده به كمين مىنشينند ، و قبل از اينكه مسافران از وجود آنها آگاهى يابند و از خود دفاع كنند ، مانند يك جانور درنده حمله‌ور ميشوند .\r\n\r\nمذهب و آداب و رسوم\r\nمن به اندازه كافى در ميان لرها نبوده‌ام تا بتوانم اطلاعات درستى از عقايد مذهبى آنها جمع‌آورى كنم . اما بطور كلى آنها دربارهء اصولى كه توسط پيامبر اسلام كه ظاهرا به او ايمان دارند و پيرو مذهب شيعه مىباشد ، بسيار جاهل و بىتفاوت مىباشد . با در نظر گرفتن آداب و رسوم و عادات آنها ، ميتوان گفت كه لرها بطور كلى با ساير طوايف كوچ‌نشين ايران شباهت دارند . از گوسفندهايشان مواظب ميكنند و برحسب فصل از محلى به محل ديگر كوچ ميكنند .\r\nچون لرها بندرت اروپائيان را در ميان خود مىبينند ، آنها را بسيار كنجكاو و حتى گستاخ و كم‌تر از ده‌نشينان خجول يافتم . اما هميشه آمادهء خدمت و يارى دادن به مسافرى كه برحسب اتفاق به اردوگاه آنها وارد شود ميباشند . باوجود آنكه آنها به دزدى و گردنه‌زنى اشتهار يافته‌اند با اين حال من هميشه بخاطر مهمان - نوازىهاى بىرياى آنها ، و بخاطر اينكه مرا از صميم قلب مىپذيرفتند ، ضمن سپاسگزارى ، هميشه به نيكى از آنها ياد خواهم كرد . مهمان‌نوازى لرها كيفيتى است كه در اروپا به دست تمدن از ميان رفته است .\r\nاغلب هنگامى كه به چادر ايلياتىها ( كوچ‌نشينان ) نزديك ميشوى ، زنانى را مىبينى كه براى مهمان غريبه گياهان خوشبو ( 58 ) دود ميكنند و اين نشانه خوش‌آمدى است كه از صميم قلب ميگويند .\r\nآقاى ريچ چنين عمل مشابهى را در بين كلدانيها در كردستان\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمشاهده كرده است .\r\nاين رسم بايستى خيلى قديمى باشد زيرا مىبينم كه فردوسى هم در توصيف دورانهاى اوليه پهلوانى در ايران به آن اشاره مىكند .\r\nچنان كه وقتى سه پسر فريدون ، پادشاه ايران ، براى انتخاب همسر به ميان اعراب رفتند چنين عملى انجام داده شد .\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nحواشى و توضيحات مترجمين\r\n( 1 ) - اين كلمه در متن به فارسى نوشته است . ( م )\r\n( 2 ) -  Kureh - Dukhtar \r\n( 3 ) -  Grant \r\n( 4 ) -  Fotherinham \r\n( 5 ) -  Gulam \r\n( 6 ) - اين يازده نفر يا بعبارتى سيزده نفر از طايفه بهاروند بوده‌اند كه ماجراى آنها در تاريخ لرستان خواهد آمد . ( م )\r\n( 7 ) - ر ك :\r\n( نويسند )  Herodotus , Translated By Laurent , volum 1 , P . 284 \r\n( 8 ) - مترجم تاكنون به چنين اسمى برخورد نكرده است . بعيد نيست اين اردوگاه به ديركوندها تعلق داشته و شباهت اسمى هم خيلى زياد است . ( م )\r\n( 9 ) - در زبان لرى گاهى اردوگاه را كرنگ مينامند . مينورسكى مىنويسد كه اين كلمه از زبان مغولى اقتباس شده است ( بنگريد : مقاله مينورسكى درباره لرها كه بوسيله مترجم به فارسى برگردان شده است . ) ( م )\r\n( 10 ) -  Dumb - Shah \r\n( 11 ) - يقينا منظورش چم‌گرداب است زيرا چشمه‌اى با اين نام در حوالى پل تنگ وجود ندارد . ( م )\r\n( 12 ) -  Keilun \r\n( 13 ) - لرها آن را تنگ للم  Lelam  مينامند . ( م )\r\n( 14 ) - ماژور راولينسون درباره خرابه‌هاى اين شهر ساسانى در جلد نهم مجله انجمن جغرافيائى كه در سال 1839 بچاپ رسيده توضيحاتى داده است ( نويسنده ) . مقاله راولينسون بوسيله مترجم به فارسى برگردان و بچاپ رسيده است . ( م )\r\n( 15 ) - اين درياچه همان گرى بلمك  Gori - Balmak  است كه در چند كيلومترى جنوب پل دختر قرار داشت و چند سال پيش با حفر آبروهائى آن را خشكاندند .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nدر چند كيلومترى غرب‌گرى بلمك دو سه درياچه كوچك وجود دارد كه در زبان محلى آنها را گرى  Gori  مينامند . ( م )\r\n( 16 ) - در متن  Dalije  نوشته شده است ولى لرها آن را دليچ مينامند . ( م )\r\n( 17 ) -  Peru - Periz \r\n( 18 ) -  Chul - Hul \r\n( 19 ) - يعنى گودال خشك شده . ( م )\r\n( 20 ) -  Zohab \r\n( 21 ) - ارزش صاحبقرانى تقريبا كمى كمتر از يك شلينگ است ( نويسنده ) .\r\n( 22 ) -\r\n Pliny'S \" natural History , \" translated Into French By \r\n( نويسنده )  Sivry , Tom Ii . Liv . , Chap . 27 , P . 803 \r\n( 23 ) - خرابه ارجان يا ارگان در نزديكى بهبهان قرار دارد . ( م )\r\n( 24 ) -  Piri - Shahin - Shah \r\n( 25 ) - در متن نوشته شده است ولى لرها اين ده را « چم كرخ » مينامند .\r\n( 26 ) - اين ده امروزه تير بازار ناميده مىشود ، بدون شك دو بود آن را اشتباها ضبط ضبط كرده است . ( م )\r\n( 27 ) - امروزه ده محسن نام دارد . ( م )\r\n( 28 ) - منظورش ماسور است . ( م )\r\n( 29 ) - اين سنگ‌نبشته مربوط است به امير اسپهسالار برسق از خاندان برسقيان لرستان مشهور به طغرل تكين ابو سعيد . موضوع آن بخشش وجه كه چرانى ( علف‌چر ) به ساكنان شاپور خواست و تحريم پوشيدن لباس ابريشمى براى مردان است . متن اين كتيبه كه هرتسفلد از آن نسخه‌بردارى و براى مينورسكى فرستاده بوده است در يادداشت‌هاى قزوينى ج 3 ص 73 - 75 چاپ شده : بوسيلهء مرحوم قزوينى خوانده شده و مطالب آن به اين شرح است :\r\nبسم الله الرحمن الرحيم . در عهد سلطان شاهانشاه مغيث الدنيا و الدين الاسلام و المسلمين ابو القاسم محمود بن محمد بن ملكشاه يمين امير المؤمنين خلد الله سلطانه امير اسفهسالار كبير ظهير الدين و الدوله معين الاسلام و المسلين ابو سعيد برسق بن برسق ابن حسنويه و رسم بد كه بشابر خواست مىستندومه . . . بود مجتازان و مردمان از . . . و با شكايت بودند و هم رسم كهحرائى ( كهچرانى ) كرهم ( درهم ) بشابر خواست مىستندند بغيرمى . . . دان از خرگاه بودن‌ى . . . رسم بد . . . اين معاملت . . . سپرتهائيكه بسبب ابتغاء لمرضاء الله تعالى و طلبا لثوابه و آمنا من عقابه و در آن نظر كردند ثبات دولت قاهره ثبتها خواست و زاد آخرت جست تا خلق خداى تعالى از اين رسم دور بدارمن و آسوده باشند و بمراد فى سبيل الله ميشوند . . . مىكند و بر نگاه داشت ( به كار داشت ) اين . . . آن رسم بدرود فمن بدله بعد باسمعه الله\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nعلى الذين يبدلونه ان الله سميع عليم و امر بذلك برسق فى سنه ثلث عشر و خمسمائه لمن إله . . . ) .\r\n( برداشت از جغرافياى تاريخى و تاريخ لرستان - صفحه 227 ) مترجم همچنين رجوع شود به مجله راهنماى كتاب شماره 5 سال 9 و نامهء مينوى ص 56 .\r\n( 30 ) -  Kedkhudas \r\n( 31 ) -  Divan Kkaneh \r\n( 32 ) - نويسنده نقش فراورده‌هاى دامى را در تجارت خرم‌آباد ناديده گرفته است . ( م )\r\n( 33 ) -  Kion \r\n( 34 ) -  Marvan \r\n( 35 ) -  Rumili \r\n( 36 ) -  Khushi - Ru  به معنى رودخانه خشك است ( نويسنده )\r\n( 37 ) - چونه‌ها را  Kiziks  مينامند ( نويسنده )\r\n( 38 ) -  Appennines \r\n( 39 ) -  St . Bernard \r\n( 40 ) -  Cenis \r\n( 41 ) -  Simplon \r\n( 42 ) -  Lambardy \r\n( 43 ) -  Buzihul \r\n( 44 ) -  Taugh - Girrah \r\n( 45 ) - در سال 1837 از سرچشمه اصلى قره سوكه در آنجا شهر كوچكى در دامنه كوه ساخته شده ديدن كردم ، در خارج از اين شهر آبهاى قره‌سو با فشار زياد از شكافهاى كوه و از ميان لايه‌هاى مختلف بيرون ميآيد . حجم آب بسيار زياد است ، و درست در پائين شهرك تمام اين آنها به يكديگر مىپيوندند ، ورود بزرگى را تشكيل ميدهند كه قبل از اينكه وارد جلگه ماهيدشت در نزديكى كرمانشاه شود ، با عنوان قره‌سو در امتداد دشت جريان دارد .\r\nمتأسفم كه در حال حاضر نميتوانم نقشه كامل جريان رودهاى مختلف كردستان و لرستان و جهت رشته كوهها را از روى آنچه كه براى اطلاع من ، بوسيله چند تن از دوستان كردستانىام كشيده شده بود تهيه كنم .\r\n( 46 ) -\r\n See In Collection Orientale - Raschid - El - Din'S « Histoire De Mongls De La Parese » Tr . Par Quatremere , Tom I . , P . 143 \r\n( 47 ) -  Strabo \r\n( 48 ) -  Arrian \r\n( 49 ) -  Curtius \r\n\r\n","description":"","footnote":"","page_name":" 187 ","page_number":187},
  {"content":"\r\n\r\n( 50 ) -  Diodorus \r\n( 51 ) -  Eumenes \r\n( 52 ) -\r\n Journal Of The Royal Geographical Society . Vol . 9 P . 91 \r\n( 53 ) - ر ك :\r\n Rev . Willams « Two Essay On The Geography Of Ancient Asia » 1829 . P . 45 \r\n( 54 ) - ر ك :\r\n De Guigne'S « Histoir General De Huns , Tom Iv . , Lib . , Xx . , P . 22 » \r\n( 55 ) - باجلان‌هائى را كه در زهاب ديدم اهل سنت ميباشند و معتقدم كه از نسل تركها هستند ( نويسنده )\r\n( 56 ) - توضيح درباره توشمالها : چنين به نظر ميآيد كه لغت توشمال از زبان مغولى و هنگام فتح لرستان بدست مغول وارد اين منطقه شده است . تا جائى كه ميدانم در نواحى ديگر ايران ، اين كلمه به كار نميرود و معادل آن اصطلاحاتى نظير كدخدا ، شيخ ، ريش‌سفيد و آق‌سقال وجود دارد كه برحسب زبانى كه طوايف صحبت ميكنند به كار برده مىشود . ( نويسنده )\r\n( 57 ) - به زبان محلى هور ناميده مىشود . ( م )\r\n( 58 ) - اهالى كرمانشاه آنها را به اين نام خوانده‌اند و به همين صورت آنها بوميان كردستان ايران يا اردلان را كردستانى مينامند ، و عنوان كرد بطوايفى اطلاق مىشود كه از اين قوم هستند و در ولايت آنها سكونت دارند . ( نويسنده )\r\n\r\n\r\n","description":"","footnote":"","page_name":" 188 ","page_number":188}
  ]