[
  {"content":"\r\n\r\nزندگانى\r\nامام حسن عسگرى\r\nعليه السلام\r\nباقر\r\nشريف قرشى\r\nدفتر انتشارات اسلامى\r\nوابسته به :\r\nجامعهء مدرسين حوزهء علميهء قم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nزندگانى امام حسن عسگرى عليه السلام\r\nمؤلف : علامه محقق حاج شيخ باقر شريف قرشى\r\nمترجم : سيد حسن اسلامى\r\nموضوع : تاريخ\r\nقطع : وزيرى\r\nنوبت چاپ : چهارم\r\nمحل چاپ : چاپخانهء دفتر انتشارات اسلامى\r\nتعداد مجلدات : يك جلد\r\nتعداد صفحات : 284 صفحه\r\nتاريخ انتشار : پائيز 1375\r\nتيراژ : 1000\r\nقيمت : 460 تومان\r\nدفتر انتشارات اسلامى\r\nوابسته به جامعهء مدرسين حوزهء علميهء قم\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ مقدمه ناشر 
  ]\r\nبسمه تعالى مؤلف محترم در اين كتاب برخى از ابعاد گستردهء زندگانى يازدهمين پيشواى شيعيان جهان امام المسلمين حضرت امام حسن عسكرى عليه السّلام را مورد بحث قرار داده است و اين دفتر پس از ترجمه ، اديت و مقابله ، آن را چاپ و در اختيار علاقه‌مندان قرار مىدهد . اميد است مورد قبول حقتعالى قرار گيرد .\r\nدفتر انتشارات اسلامى\r\nوابسته به جامعه مدرّسين حوزه علميه قم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n\r\n[ تقديم 
  ]\r\nتقديم به پيشگاه :\r\nراهبر انديشه انسانى ، بنيانگذار تمدن بشرى ، خورشيد فضيلت و دانش كه همگان را از انوار خود بهره‌مند كرد ، امام و معلم بزرگ « جعفر بن محمّد الصادق - عليه السّلام - » حاصل تلاش خود را دربارهء زندگى نوادهء بزرگشان پرچمدار حق و عدالت در اسلام « امام حسن عسكرى » با فروتنى تقديم مىكنم . به اميد آنكه در نظر آيد و با ديدهء قبول تلقى شود .\r\nمؤلف\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\n\r\nپيشگفتار\r\nامام حسن عسكرى - عليه السّلام - يازدهمين پيشوا از خاندان نبوّت و امامت است ؛ خاندانى كه بار سنگين رسالت اسلام را بر دوش گرفتند ، پايه‌هاى دين حنيف را استوار كردند ، در برابر هر پيشامد ناخوشايندى سينه سپر ساختند و در راه گسترش آيين حق و ارزشهاى والاى آن جان باختند . چه بسيار مسلمانان كه از اين خاندان بهره بردند و بركت يافتند .\r\nاين امام بزرگوار از نمونه‌هاى بىمانند خرد انسانى و از دانشمندان و عالمان بىنظير به شمار مىرود ، ايشان نه تنها در زمينه‌هاى علمى و فرهنگى - كه به دليل استوارى در برابر حوادث و ارادهء پولادينشان - از قهرمانان تاريخ است بلكه حضرت رو در روى حكومت فاسد عباسى ايستاد و عليه نظام پوسيده و منحرف آن شوريد و در جهت تحقق حق و عدالت ميان مردم كوششها كرد .\r\nويژگيها و صفات حضرت ، همانند پدران بزرگوارش بود كه قلّه‌هاى شرف و فضيلت را پيموده ، بر بلنداى كمال و عظمت مىدرخشيدند ، ايشان در كثرت دانش و معارف خود ، يگانهء عصر بودند . مورّخان مىگويند كه حضرت ، داناترين مردم به امور دين و احكام شريعت بودند و تمامى علماى آن روزگار از آبشخور معرفت ايشان سيراب مىشدند .\r\nاز ويژگيهاى برجستهء حضرت آن بود كه ايشان عابدترين شخص زمان خود\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nو پايبندترين آنان نسبت به اصول دينى بودند . بندگى خداوند را بر هر كارى مقدم مىداشتند ، بردبارترين و خوددارترين مردم بودند ، بدى را با نيكى و گذشت پاسخ مىدادند ، بخشنده‌ترين مردمان بودند و بيش از همگان در پى دلجويى و كمك مادى و معنوى به فقيران و درماندگان بودند و نقشى مهم در بهبود زندگى آنان ايفا كردند ، در بسيارى از مناطق اسلامى ، وكلاى تام الاختيارى نصب كرده و به آنان دستور داده بودند كه حقوق شرعيّه را كه از شيعيان دريافت مىكنند در راه تخفيف آلام فقرا و بهسازى معيشت آنان خرج كنند ، ليكن در همان حال ، ايشان زندگى فقيرانه‌اى داشتند و بدون كمترين توجهى به جلوه‌هاى فريبندهء دنيا مانند پدران خود از متاعهاى زودگذر دنيا روى گردانده به خداوند و خانهء آخرت توجه كرده بودند .\r\nراويان و تاريخ‌نويسان براى ما نقل مىكنند كه : همهء مردم آن روزگار در تكريم و بزرگداشت امام مىكوشيدند و او را بر تمام علويان و عباسيان مقدم مىداشتند و به فضيلت و بزرگوارى ايشان معترف بودند . هنگامى كه حضرت وارد دربار خليفه عباسى مىشد وضيع و شريف ، كشورى و لشكرى ، دوست و دشمن براى ايشان به پا مىخاستند و ايشان را ارج مىنهادند . وزيران ، دبيران ، فرماندهان سپاه و تمامى اعضاى دولت و دستگاههاى حكومت به ديدهء احترام به ايشان مىنگريستند و در تجليل ايشان كوشا بودند . فتح بن خاقان - صدر اعظم وقت و نخست‌وزير دولت متوكل - امام را مقدم داشته به فضل و كمال ايشان اعتراف مىكرد و ايشان را بالاتر از تمام شخصيتهاى بارز علمى آن روزگار مىدانست .\r\nاحترام مردم به امام و بزرگداشت ايشان پيامد طبيعى ديانت ، صلاح ، پرهيز از دنيا ، اخلاص براى حق ، عبادت و فناى در بندگى خدا شدن ايشان بود .\r\nايشان خود را « بقية اللّه » در زمين و تنها نمايندهء جدشان رسول اكرم - صلّى اللّه عليه و آله - مىدانستند . ايشان همچنين نقشى سرنوشت‌ساز در عالم اسلامى ايفا\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nكردند و به دفاع از حقوق غصب‌شدهء مسلمين برخاسته ، ظلم حاكمان در حق رعيت را محكوم كردند و اهانت به حقوق مردم را ناروا شمردند . لذا امت مسلمان تن به رهبرى ايشان داده و يكدل و يك زبان به فضل و پيشوايى ايشان گويا بودند .\r\nاقبال بخش عظيمى از مردم به حضرت و تجليل و تكريمى كه از ايشان به عمل مىآوردند و اعتقادى كه به امامت ايشان داشتند و امامت و خلافت را حق مسلّم ايشان مىدانستند ، بنى عباس را كه كمترين بهره‌اى از صفات ائمه نداشتند به خشم مىآورد و كينه در سينه و دلشان ريشه مىدوانيد تا آنكه دست به اقدامات شديدى عليه ايشان زدند ؛ حضرت را در محاصرهء اقتصادى و تنگنا قرار دادند ، راهها را بر ايشان بستند ، مانع ملاقات شيعيان و دوستان با ايشان شدند و ايشان را به اقامت در سامرّا و تحت نظر نيروهاى امنيتى مجبور كردند .\r\nدر اين شرايط كمتر كسى را ياراى زيارت امام و دستيابى به دانش ايشان بود .\r\nهر كه قصد ديدار حضرت مىكرد با انبوهى از جاسوسان و نگهبانان حكومت روبرو مىشد و انواع شكنجه‌ها دربارهء او اعمال مىگشت . به همين دليل است كه - به نظر ما - روات از ايشان احاديثى ناچيز نقل كرده‌اند و آداب و احكام بسيار كمى از ايشان به دست ما رسيده است و مسلمانان نتوانسته‌اند به تمام و كمال از اين درياى علم و معرفت بهره‌مند گردند .\r\nعامل ديگرى عباسيان را بر آن مىداشت تا حضرت را تحت شديدترين فشارهاى پليسى قرار دهند ، امام پدر حضرت امام مهدى - عجّل اللّه تعالى فرجه الشريف - مصلح بزرگ بشريت و اولين درهم شكنندهء انواع ستم و خودكامگى بود . پيامبر اكرم و اوصياى ايشان پيشاپيش به چنين مولود مباركى نويد داده بودند و امت مسلمان با تمامى اختلافات مرامى و مسلكى خود در اين نكته اتفاق نظر داشتند و منتظر ظهور اين پيرايشگر تاريخ بودند تا پرچم عدالت سياسى و اجتماعى را در زمين برافرازد . عباسيان از اين مطلب با خبر بودند و او\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nرا ويرانگر حكومت خود مىدانستند ، پس جاسوسانى بر امام حسن عسكرى گماشتند و زنان جاسوسى را نيز به خانه امام روانه كردند تا حضرت مهدى را هنگام تولد دريابند و بگيرند . ليكن كيد فرعون عباسى در موساى علوى اثر نداشت و خداوند حمل و ولادت امام را بر دشمن پنهان داشت تا همانگونه كه موسى حكومت فرعون را درهم كوفت و ملت مصر را نجات داد ، امام نيز در بعدى جهانى عمل كند . حكومت ظلم جهانى را در هم كوبد و بشريت را آزاد سازد .\r\nدر اين كتاب دوران امام و حوادثى را كه در آن روى داد مورد بررسى قرار مىدهيم زيرا شناخت دوران زندگى هر كس از راههاى اساسى براى شناخت شخص است و پژوهشگر با شناخت زمان و بافت اجتماعى به زندگى فكرى ، اجتماعى ، اقتصادى و سياسى آن روزگار نزديكتر مىشود و در پرتو آن تأثيرات آنها را بر فرد و متقابلا تأثير او را بر آنها درك مىكند و رنگ‌پذيرى از اوضاع يا برخورد فعّال او را با حوادث درمىيابد .\r\nاين كتاب از حيات اقتصادى آن روزگار نيز سخن مىگويد اقتصادى آشفته ، بىثبات ، بحرانى و واماندهء دولتهاى عباسى معاصر امام ، در راه بهبود معيشت مردم و برآوردن نيازهاى ضرورى آنان گامى برنمىداشت و اثرى از دستورات اقتصادى اسلام براى بهزيستى افراد و جامعه در برنامهء كار حكومت نبود . جامعه كاملا دو قطبى شده بود در يك طرف اقليّت عباسى و كارگزاران حكومت بودند كه در درياى نعمت غوطه مىزدند و نمىدانستند با ثروتهاى غارت شده از ملتها چه كنند ، در طرف ديگر اكثريت قاطع مردم بودند كه زندگى مرگ مانندى را سپرى مىكردند و از به دست آوردن ما يحتاج اوليّهء زندگى ناتوان بودند و بايستى بار خرجهاى سنگين دربار و عياشيهاى حكّام را به دوش بكشند و هر روز تحت عنوان خراج ، صدقات و غيره ، شيره جان خود را تقديم عباسيان كنند .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nدر اين كتاب نگاهى گذرا به خلفاى عباسى روزگار امام - عليه السّلام - و زندگانى سراسر آلوده به گناه آنان داريم ؛ درآمدهاى جامعه و بيت المال مسلمين صرف خريد كنيزكان زيبا و بردگان خوبرو مىشد تا رونق شبهاى گناه خليفه‌ها باشد و آنان گوش جان به آواز خنياگران و صداى تار و تنبور بدهند . آنان را كمترين توجهى به دستورات اسلام براى رشد و توسعهء اقتصادى و اعتلاى فرهنگى مردم نبود . نه گامى براى خدمت به مردم برمىداشتند ، نه امنيتى براى ثبات جامعه ايجاد مىكردند بلكه بندگان خدا را بندهء خود كرده و با سر نيزه بر آنان حكومت مىكردند . به دليل ناآگاهى به امور حكومت و ادارهء جامعه و مسلط كردن تركان بر مردم ، همگان را به رنج و محنت دچار ساختند و با خودكامگى بر آنان حكم راندند .\r\nهر پژوهشگر تاريخ بايد در امور تاريخى نيك بنگرد و صدف را از خزف بازشناسد . برخى از حكام ، پادشاهان و خلفا مورّخانى به كار گرفتند تا حوادث را آن گونه كه به سود حكومت باشد باز نويسند و حاكمان را قدسيانى مسيحادم ! معرفى كنند كه همهء همّ و غم آنان پاسدارى از حقوق رعيّت است و جز خدمت به مردمان انديشهء ديگرى ندارند در حالى كه مردم را بازيچهء خود ساخته و اسلام را مسخ نموده به اسم جهاد و جنگ كفار به جهانگشايى و جهانخوارى مشغول بودند و تمامى مايملك مسلمانان را تيول خود پنداشته بر جان و ناموس آنان مسلط بودند . پس شايستهء هر حق‌جوى متعهدى است كه از اين تصورات سنّتى دربارهء آنان بپرهيزد و فريب نقاب حق بجانبى كه مورّخان به چهرهء آنان زده‌اند نخورد و با وسواس و نقّادانه واقعيت را از سراب جدا كند و در همهء حال ، خدمت به اين امت ، عيان كردن حقايق و حق‌يابى ، وجهه نظرش باشد .\r\nدر اين كتاب فصلى را اختصاص داده‌ايم به علما ، فقها و راويانى كه از سرچشمه دانش حضرت عسكرى - عليه السّلام - بهره‌مند شده و احاديث ايشان را به ما منتقل كرده‌اند . نگاهى به نامها و زندگى اين افراد ، گستردگى كار امام\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nرا در آن شرايط دشوار و خطرناك كه گاهى ملاقاتى با امام به زندان و محروميتهاى اجتماعى مىانجاميد ، به خوبى نشان مىدهد . دردى بزرگتر از آن كه ميان مريد و مراد و امام و امت فاصله افكنند نيست . حضرت در زندگى خود مرارتهاى بسيارى ديد ليكن از همه دردناكتر آن بود كه در حصارى از نيروهاى حكومت و خبرچينان دستگاه و دور از مسلمانان تشنه بسر مىبرد و امكان فعاليت علمى و فرهنگى نداشت . اما با اين همه شعاعهايى از خورشيد معرفت ايشان به ما رسيده كه گوياى عظمت ايشان است .\r\nدور از انصاف ، پيمان ، دانش و دوستى است كه در اينجا به زحمات برادر گرانمايه علامه بزرگ حجة الاسلام شيخ هادى شريف القرشى اشاره‌اى نكنم ؛ برادرم علاوه بر مراجعه به منابع مربوط به بحث ، با رهنمودهاى ارزنده‌اى مرا يارى كردند و حق برادرى را نيك بجا آوردند . از خداوند متعال خواستارم پاداش بندگان مخلص را به ايشان عنايت كند كه بر آن تواناست و سرپرست همگان است .\r\nباقر شريف القرشى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nفصل اوّل : تولد و شكوفايى\r\nپيش از پرداختن به ولادت و شكوفايى امام بزرگوار حسن عسكرى - عليه السّلام - به اختصار دودمان تابناك و نسب شريف ايشان را بيان مىكنيم :\r\n\r\nدودمان تابان\r\nايشان در اعماق خاندان نبوّت ريشه دارند ، خاندانى كه خداوند به وسيله آن عرب و مسلمانان را عزّت و سرورى بخشيد و از حضيض بندگى به اوج آقايى رساند ، خاندانى كه بنيانگذار آرمانهاى و الا و عدالت در ميان تمامى ملتهاى جهان بود و بشريت را از قيود رقّيت و بدبختى رهايى بخشيده به سمت كمال ، معرفت و آزادى پيش برد .\r\nدر دنياى حسب و نسب ، نسبى برتر و حتى همانند نسب شريف امام - عليه السّلام - نيست .\r\n« نسبى كه تابش خورشيد و فروغ سپيده ، آن را فرا گرفته است » « 1 » .\r\nو ترى مىگويد :\r\n« در وصف اين خاندان كه برگزيده از ميان تمامى مردم هستند و از دو\r\n\r\n\r\n","description":"","footnote":"\r\n( 1 ) -\r\n نسب كأن عليه من شمس الضحى * نورا و من فلق الصباح عمودا \r\n","page_name":" 11 ","page_number":11},
  {"content":"\r\n\r\nسمبل افتخار و سرافرازى : « زهراى بتول » و « حيدر كرّار » به وجود آمده‌اند چه مىتوان گفت كه زبان را توان بيان عظمت آنان نيست » « 1 » .\r\nايشان فرزند امام على هادى ، فرزند امام جواد ، فرزند امام رضا ، فرزند امام موسى كاظم ، فرزند امام جعفر صادق ، فرزند امام باقر ، فرزند امام سجاد ، فرزند امام حسين ، فرزند امام على بن أبى طالب - صلوات اللّه عليهم اجمعين - مىباشند . اين سلسله مشمول رحمت خاصّهء الهى گشته و از هر گونه رجس و پليدى پاك شده‌اند و از طرف پيامبر اكرم امامان مردم ، پناهگاه آنان و كشتى نجات گشته‌اند . در دنيا گراميتر و برتر از اين دودمان هرگز وجود نداشته و نخواهد داشت .\r\n\r\nپدر\r\nپدر امام حسن عسكرى امام على هادى دهمين امام - از امامان تقواپيشه - شيعه و تابناك‌ترين چهرهء علمى و اخلاقى عصرشان مىباشد . حضرت مظهر فضائل و صاحب كمالات عاليهء انسانى و مرجع على الاطلاق زمان بودند . در بارهء زندگانى اين امام بزرگوار به تفصيل در جاى ديگرى سخن گفته‌ايم « 2 » .\r\n\r\nمادر\r\nمادر بزرگوار حضرت پاكترين ، پارساترين ، پاكدامن‌ترين و والاترين بانوى زمان خود بودند و راويان ، ايشان را از بانوان عارفه و صالحه برشمرده‌اند . « 3 » امام\r\n\r\n\r\n","description":"","footnote":"\r\n( 1 ) -\r\n ما ذا يقول المادحون بوصفهم * و هم السراة خلائف المختار \r\n ضربت قباب فخارهم و سموهم * بين البتول الطهر و الكرّار \r\n( 2 ) - كتاب « حياة الامام على الهادى - عليه السّلام - دراسة و تحليل » كه ترجمه آن با همين قلم و توسط همين ناشر ، منتشر شده است ( مترجم ) .\r\n( 3 ) - عيون المعجزات .\r\n","page_name":" 12 ","page_number":12},
  {"content":"\r\n\r\nهادى - عليه السّلام - با درودى عطرآگين همسر خود را مىستايند و منزلت والاى ايشان را چنين بيان مىكند : « سليل - نام ايشان است - دور از هر آفت ، پليدى و آلودگى است » « 1 » .\r\nهمين افتخار و سربلندى او را بس كه از هر گونه ناپاكى و عيبى كه دامن ايشان را لكه‌دار كند دور بوده است . اين بانو كنيزى « 2 » از اهل « نوبه » « 3 » بودند ليكن ام ولد بودن ، كمترين اثرى در عظمت ايشان ندارد زيرا از ديدگاه اسلام سرافرازى و منزلت آدمى به تقوا و صلاح و درستى است و تباهى او به گمراهى و كج‌روى او پيوند خورده است و جز اين ديگر ملاكى براى برترى يا زيردستى انسان از قبيل : دودمان ، دارايى ، موقعيت اجتماعى و ديگر امور اعتبارى ، مقبول اسلام نمىباشد و نزد خداوند راهى براى قرب و محبوبيت جز عمل صالح نيست .\r\n\r\nنام مادر\r\nمورّخان در نام ايشان اختلاف نظر دارند و اقوال زير را نقل كرده‌اند :\r\n1 - سليل ، كه به قرينه روايت گذشته درست‌تر است .\r\n2 - سوسن « 4 » .\r\n\r\n\r\n","description":"","footnote":"\r\n( 1 ) - اعيان الشيعة .\r\n( 2 ) - اصول كافى .\r\n( 3 ) - سر السلسلة العلوية ، ص 39 . در حديث آمده است : جانم فداى فرزند زن « نوبيه » پاك باد - منظور امام حسن عسكرى است - اين حديث در مجمع البحرين آمده است . « نوبه » : سرزمين وسيعى است در جنوب مصر ( در سودان فعلى ) پيامبر اكرم - صلّى اللّه عليه و آله - مردم آن را ستوده و فرموده است : « هر كس برادرى ندارد از اهالى نوبه كسى را به برادرى انتخاب كند » براى تفصيل مطلب ر ك : معجم البلدان ، ج 5 ، ص 309 .\r\n( 4 ) - بحار الانوار ، ج 50 ، ص 37 .\r\n","page_name":" 13 ","page_number":13},
  {"content":"\r\n\r\n3 - حديثه « 1 » .\r\n4 - حريبه .\r\n\r\nمولود بزرگوار\r\nبا ولادت اين عصارهء نبوّت و امامت ، دنيا روشن شد و شهر سامرّاء به گل نشست . امام هادى - عليه السّلام - اين زادهء بزرگ را وارث امامت خود معرفى كرد و او را حجت خدا بر خلق دانست . اين خبر و اينكه امام آينده در امتداد سلسلهء نور قرار دارد و محور علمى و مرجع مردم خواهد بود همه را شادمان كرد و خاندان نبوّت بيش از همه احساس آرامش نمود زيرا راهبر خود را شناخته بود .\r\n\r\nمحل تولد\r\nدر اينكه كدام سرزمين با ولادت حضرت متبرّك شد ميان مورّخان اختلاف است و دو نظر ارائه شده است :\r\n1 - مدينه « 2 » .\r\n2 - سامرّاء « 3 » .\r\n\r\nسال تولد\r\nدربارهء زمان ولادت امام نيز اختلاف شده است كه ما برخى از اقوال را نقل مىكنيم :\r\n1 - ماه ربيع الاوّل سال 230 ه . « 4 »\r\n\r\n\r\n","description":"","footnote":"\r\n( 1 ) - الارشاد ، ص 315 .\r\n( 2 ) - اخبار الدول ، ص 117 . بحر الانساب ، ص 2 . تحفة الامام ، ص 86 و علل الشرايع .\r\n( 3 ) - جواهر الاحكام ، كتاب الحج .\r\n( 4 ) - بحار الانوار ، ج 50 ، ص 35 . تاريخ أبي الفداء ، ج 2 ، ص 48 و علل الشرايع .\r\n","page_name":" 14 ","page_number":14},
  {"content":"\r\n\r\n2 - سال 231 ه « 1 » .\r\n3 - سال 232 ه « 2 » .\r\n4 - سال 233 « 3 » ه .\r\n\r\nمراسم تولد\r\nتولد امام با سرود مقدس « اللّه اكبر » و « لا إله الّا اللّه » مواجه شد و پدر ، فرزند را در آغوش گرفته در گوش راستشان « اذان » و در گوش چپ « اقامه » گفتند تا از همان هنگام امام با نور الهى و كلمات حق منوّر شود . در روز هفتم ولادت حضرت نيز امام هادى - عليه السّلام - موهاى سرشان را تراشيدند و همسنگ آن طلا - يا نقره - به فقرا صدقه دادند و گوسفندى به عنوان عقيقه ذبح كردند . امام هادى تمام دستورات و مستحبات اسلامى را كه حق فرزند بر پدرش است بجا آوردند .\r\n\r\nنامگذارى\r\nامام هادى زيباترين نام ، نام عمّ بزرگشان را بر فرزند نهادند « حسن » نام آقاى جوانان بهشت و ريحانهء رسول خدا كه خداوند او را بدين نام خوانده بود .\r\n\r\nكنيه\r\nامام فرزند بزرگوار خود را به « أبو محمّد » « 4 » كه نام امام منتظر ، محمّد\r\n\r\n\r\n","description":"","footnote":"\r\n( 1 ) - النجوم الزاهرة ، ج 3 ، ص 32 و سر السلسلة العلويه ، ص 39 .\r\n( 2 ) - بحر الانساب ، ص 2 ، اخبار الدول ، ص 117 . الاتحاف بحبّ الاشراف ، ص 86 و الكامل ابن اثير ، ج 5 ، ص 373 .\r\n( 3 ) - دائرة المعارف بستانى ، ج 7 ، ص 45 .\r\n( 4 ) - اخبار الدول ، ص 117 . بحر الانساب ، ص 2 . تحفة الانام ، ص 86 و النجوم الزاهرة ، ج 3 ، ص 32 .\r\n","page_name":" 15 ","page_number":15},
  {"content":"\r\n\r\nالمهدى ، بزرگ مصلح بشريت و موعود امتهاى روى زمين و مستضعفان جهان است مكنّى ساختند .\r\n\r\nالقاب\r\nالقاب حضرت آينهء صفات برجسته و گرايشهاى والاى ايشان است ، اين القاب عبارتند از :\r\n1 - خالص « 1 » : ايشان از هر آلايش و پليدى پاك بودند .\r\n2 - هادى « 2 » : ايشان نماد هدايت و نشانهء راهيابى و حركت در صراط مستقيم براى عالميان بودند .\r\n3 - عسكرى « 3 » : سامرّاء يك منطقهء نظامى به شمار مىرفت و امام را بخاطر اقامت در آنجا ( يا محله‌اى از آنجا ) « عسكرى » لقب دادند . لازم به ذكر است همانطور كه مورّخان تصريح كرده‌اند اگر در جايى لقب « عسكرى » به تنهايى به كار رود مراد امام حسن عسكرى است نه پدرشان .\r\n4 - زكى « 4 » : ايشان شريف‌ترين و پاك‌نهادترين انسان روزگار خود بودند جان و دل خود را پاك كرده در راه اعمال نيك پرورش داده بودند .\r\n5 - خاصّ « 5 » : خداوند ايشان را با فضائل و اجابت دعا ، ويژه و خاص خود گردانيده بود .\r\n6 - صامت « 6 » : ايشان خاموش بودند و جز به ياد خدا ، تعليم و حكمت گويى ،\r\n\r\n\r\n","description":"","footnote":"\r\n( 1 ) - اخبار الدول ، ص 117 و بحر الانساب ، ص 2 .\r\n( 2 ) - بحر الانساب ، ص 2 .\r\n( 3 ) - بحر الانساب ، ص 2 .\r\n( 4 ) - تحفة الانام ، ص 87 . بحار ، ج 50 ، ص 236 ( و در اخبار الدول و كتب ديگر ، الخالص آمده است ) .\r\n( 5 و 6 ) - تحفة الانام ، ص 87 .\r\n","page_name":" 16 ","page_number":16},
  {"content":"\r\n\r\nلب نمىگشودند .\r\n7 - سراج « 1 » : ايشان چراغى بودند در تيرگيها و مردم را به صلاح و تقوا راهنمايى مىكردند .\r\n8 - تقىّ « 2 » : ايشان پرهيزگارترين انسان زمان خود بودند و بيش از هر كس پاسدار احكام دين و متكى به پروردگار به شمار مىرفتند .\r\n\r\nشمايل\r\nاحمد بن عبيد اللّه بن خاقان ، خصوصيات ظاهرى و رخسار حضرت را چنين توصيف مىكند : « امام گندمگون ، درشت چشم ، نيكو قامت ، خوبروى و خوش‌اندام بود و هيبت و جلالى تمام داشت » « 3 » همچنين گروهى رخسار امام را گندمگون مايل به سپيد دانسته‌اند « 4 » .\r\n\r\nپرورش\r\nامام حسن عسكرى - عليه السّلام - در خاندان وحى ، خاستگاه امامت ، سرچشمهء هدايت و مرجعيّت عامه مسلمانان پرورش يافت ؛ در خاندانى كه خداوند آن را از هر آلودگى و پليدى بدور داشته است و آن را به نيكى پاك داشته است .\r\n« شبراوى » دربارهء خاندان امام و محل پرورش و پاگرفتن حضرت چنين مىگويد : « شگفتا ! كه چه خاندان و الا و بلند پايه‌اى امام را به عرصه ظهور رساند ، خاندانى كه سرچشمه فضائل هستند و در عظمت و بزرگى مانند\r\n\r\n\r\n","description":"","footnote":"\r\n( 1 ) - جوهرة الكلام ، ص 154 .\r\n( 2 ) - سفينة البحار ، ج 1 ، ص 259 .\r\n( 3 ) - بحار الانوار ، ج 50 ، ص 326 .\r\n( 4 ) - بحار ، ج 50 ، ص 238 و اخبار الدول ، ص 117 .\r\n","page_name":" 17 ","page_number":17},
  {"content":"\r\n\r\nدندانه‌هاى شانه برابر هستند ، خاندانى كه آوازهء افتخار و سربلندى آنان از طارم اعلى گذشته است و نيكيهاى مطلق را در خود گردآورده‌اند ، كمال و جلالشان استثنا ندارد و همگان مرواريدهاى عقد مجد و كرامت مىباشند ، در شرف ، همانندند و گوى سرورى را از همگان ربوده‌اند . چقدر دشمنان كوشيدند آنان را كم جلوه دهند و از شأن و شوكت آنان بكاهند ليكن خداوند همچنان بر درجات آنان مىافزايد ، اعدا پيوسته مترصد تفرقهء جمعيت آنان بوده ليكن خداوند نگهبان وحدت آنان است و همواره در تلاش تضييع حقوق آنان بودند اما پروردگار ، حافظ حقوق اين خاندان است . . . » « 1 » .\r\nبحثهاى تربيتى و دستاوردهاى پرورشى بر اين نكته تأكيد مىورزند كه « خانه » نخستين مدرسه انسان است و هر چه - از نيك و بد - در آن آموخته شود فراموش نشدنى و آويزهء گوش فرد است . كودك هر چه در خانه ببيند همواره در حافظه خواهد داشت و آيندهء او مرهون همين دوران بس خطير و حساس مىباشد . از تفضلات الهى اين بود كه امام حسن عسكرى - عليه السّلام - در خانهء نبوّت و معدن امامت با بهترين و شايسته‌ترين شيوه پرورش يافت و از اولين ساعات تولد در مسيرى قرار گرفت كه رهبرى آينده امت به او واگذار شود . اين خاندان پيوسته پوياى صراط مستقيم و تقديم كنندهء شهداى گرانقدر براى احياى حق بود و پاسدارى از اسلام را نصب العين خود قرار داده بود . امام حسن عسكرى در خانه قرآن و مركز اسلام و تحت توجهات خاصهء پدر - كه مفسر بزرگ اسلام و قرآن ناطق بود - آماده مىشد تا رهبرى امت را به دست گيرد .\r\n\r\nخداترسى\r\nيكى از پديده‌هاى آشكار در دوران كودكى امام حسن عسكرى\r\n\r\n\r\n","description":"","footnote":"\r\n( 1 ) - الاتحاف بحب الاشراف ، ص 68 .\r\n","page_name":" 18 ","page_number":18},
  {"content":"\r\n\r\n- عليه السّلام - خداترسى و بيم از حضرت حق بود . ايشان از همان دورهء كودكى در انديشه و به ياد خدا بودند . مورّخان نقل مىكنند كه روزى شخصى بر حضرت گذر كرد و ايشان را ديد كه در كنار كودكان همسال خود ايستاده و مىگريد ، آن شخص پنداشت ايشان بخاطر نداشتن بازيچه‌اى كه در دست كودكان ديگر است مىگريد و با ايشان همبازى نمىشود لذا گفت :\r\nبرايت بازيچه‌اى مىخرم تا بازى كنى .\r\nحضرت انكار كرد و گفت : « نه ، ما را براى بازى نيافريده‌اند . . . » .\r\nآن مرد حيرت كرد و گفت : پس براى چه آفريده‌اند ؟ .\r\n- براى دانش و پرستش .\r\n- از كجا اين را مىگويى ؟ .\r\n- زيرا خداوند مىفرمايد : «  أَ فَحَسِبْتُمْ أَنَّما خَلَقْناكُمْ عَبَثاً  « 1 » ؛ آيا پنداشتيد شما را به عبث آفريديم » .\r\nآن مرد حيرت زده و با شگفتى گفت : آخر تو را گناهى نيست در حالى كه كودك هستى ؟ ! .\r\n- از من دور شو ، مادرم را ديدم كه با چوبهاى بزرگ آتش مىافروخت ليكن موفق نمىشد تا آنكه از چوبهاى كوچك استفاده كرد و من مىترسم از چوبهاى كوچك جهنم باشم . . . » « 2 » .\r\nايمان به خداوند از عناصر ذاتى ايشان بود و يقين به پروردگار با جان و روانشان عجين بود . تنها از خدا بيمناك و خائف بودند و جز از حق از ديگرى هراس نداشتند و اين ويژگى ، در تمام مراحل زندگى در حضرت وجود داشت .\r\n\r\n\r\n","description":"","footnote":"\r\n( 1 ) - سوره مؤمنون ، آيه 115 .\r\n( 2 ) - جوهرة الكلام في مدح السادة الاعلام ، ص 155 و دائرة المعارف بستانى ، ج 7 ، ص 45 .\r\n","page_name":" 19 ","page_number":19},
  {"content":"\r\n\r\n\r\nبا پدر\r\nامام حسن عسكرى - عليه السّلام - بخشى از زندگى خود را در كنار پدر گذراندند و از آن سرچشمه نور ، سودها بردند . در اين دوره در سفر و حضر ، امام يك لحظه از پدر جدا نشد و اين پدر و پسر يا معلم و متعلم با هم درسها داشتند ، حضرت در پدرشان جلوه‌هاى اخلاقى جد بزرگوارشان پيامبر اكرم را مىديدند ؛ اخلاقياتى كه رسول اكرم را بر تمامى پيامبران سلف برترى بخشيده بود ، بعلاوه ويژگيهاى امامان قبل در پدر مجسم بود و پسر همهء آنها را يك جا مىديد و فرا مىگرفت . پدر نيز در فرزندشان ادامهء سلسلهء امامت را مىديد و نائب به حق خود را همين گرامى فرزند مىدانست لذا دربارهء ايشان اهتمامى خاص داشت و چنين از فضيلت فرزند پرده برمىداشت :\r\n« فرزندم ابو محمّد اصيل‌ترين چهرهء خاندان نبوى و استوارترين حجت است . او بزرگ فرزندانم و جانشين من است و امامت و احكام آن به سوى او بازمىگردد » « 1 » .\r\nبطور قطع مقام امام هادى بالاتر از آنست كه بر اساس عاطفهء پدرى به هواخواهى فرزند برخيزد و او را مستحق امامت بداند بلكه تنها پس از آنكه تمامى گرايشهاى و الا و ويژگيهاى گرانقدر در حضرت فراهم آمده بود ، پدر - نه از مقام پدرى - بلكه از مقام امامت ، نائب پس از خود را چنين معرفى مىكند و او را تصوير تمام‌نماى خاندان امامت و حجّت خداى بر خلق و امام آيندهء مسلمين و بزرگ خليفهء به حق نام مىبرد .\r\nامام حسن عسكرى - عليه السّلام - تمامى شرايط امامت را در خود داشت و همين او را شايسته تصدى مقام امامت مىساخت . امام همراه و ملازم پدر و\r\n\r\n\r\n","description":"","footnote":"\r\n( 1 ) - اعيان الشيعة ، ج 4 ، ق 3 ، ص 295 .\r\n","page_name":" 20 ","page_number":20},
  {"content":"\r\n\r\nشاهد رنج و محنتهاى ايشان بود . عباسيان - بخصوص متوكل - انواع مشكلات را براى امام فراهم مىساختند .\r\nمتوكل امام هادى را از مدينه به سامرّاء منتقل كرد و در آنجا او را تحت نظر گرفت و مانع بهره‌مندى دانشوران و فقها از علم ايشان گشت و از رسيدن حقوق شرعيّه به ايشان جلوگيرى كرد و ايشان را در حلقه‌اى از جاسوسان قرار داد . و گاه‌بگاه دستور مىداد به خانهء ايشان يورش برند و امام را در هر حالتى كه هست به دربار آورند .\r\nخليفه به اينها قناعت نكرد بلكه رسما زيارت مرقد مطهر امام حسين - عليه السّلام - پيشاهنگ كرامت و انسانيّت را منع كرد و دستور داد قبر ايشان را ويران كنند - جايى كه از جمله نقاط برگزيده خداوند است - تمامى اين حوادث و رويدادها در برابر ديدگان امام حسن عسكرى كه در آستانه زندگى و شكوفايى عمر بود رخ داد و قلب ايشان را مالامال از درد و اندوه نمود و سينه‌شان از اين همه نامردمى شرحه شرحه شد .\r\n\r\nدر سوگ برادر\r\nابو جعفر ، سيّد محمّد فرزند امام هادى - عليه السّلام - نمونه زيبايى از امامان اهل بيت و جلوهء تابناك افكار و ديدگاههاى آنان بود . تيزهوشى ، اخلاق و الا ، گستردگى علوم و ادب بسيار برجسته ، او را از ديگران متمايز مىساخت تا آنجا كه بسيارى از شيعيان بر آن باور بودند كه پس از امام هادى منصب امامت به او مىرسد .\r\nعارف بزرگ « الكلانى » دربارهء وقار و اخلاق نيكوى او چنين مىگويد :\r\nخدمت ابو جعفر ، محمّد بن على الرضا ( لقب امام هادى ) در آغاز شكوفايى و سن كم رسيدم و از او باوقارتر ، بزرگوارتر ، جليل‌تر و پاكيزه‌تر نديدم . در آن هنگام امام حسن عسكرى - در حجاز - كودك بود و ابو جعفر او را بسيار\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمىستود « 1 » . ابو جعفر همواره ملازم برادرش امام حسن عسكرى بود و از او جدا نمىشد « 2 » حضرت نيز آموزش و تربيت او را به عهده گرفته از علوم ، معارف و آداب خويش او را بهره‌مند مىساخت .\r\nابو جعفر به سختى بيمار شد و در بستر افتاد سبب بيمارى ايشان معلوم نيست و نمىدانيم آيا عباسيان كينه‌توز و حسود نتوانستند وجود مبارك ايشان را تحمل كنند زيرا همگان ايشان را ارج مىنهادند و بناچار ايشان را مسموم كردند يا آنكه بيمارى و مرگ ايشان طبيعى بود . به هر حال مرض در تن ايشان پيشرفت و جوانى ابو جعفر پژمرده گشت . امام حسن عسكرى - عليه السّلام - همواره ملازم برادر بود و او را تنها نمىگذاشت . حضرت برادر را از جان خود عزيزتر مىداشت و بيمارى او بر ايشان گران بود . حال ابو جعفر بسيار بد شد و در آخرين لحظات به تلاوت آياتى از قرآن مشغول شدند و به تمجيد و تعظيم خدا پرداختند كه روح مطهرشان به سوى خالقش پرواز كرد و مانند ارواح انبيا و اوصيا مورد استقبال ملائكه قرار گرفت . قلب برادر پاره پاره شد زيرا عزيزترين برادر خود را از دست داده بود . كسى كه او را از زندگى ارزشمندتر مىدانست . رنج و غم ، ايشان را احاطه كرده با گريه و مويه خارج شدند و گريبان چاك كردند . اين صحنهء رقت‌بار همگان را در سكوتى اندوهبار فرو برد و خاموشى همه را فرا گرفت و كم‌كم گريه و نالهء همگان برخاست . تمامى مردم با امام همدرد بودند و بشدت مىگريستند . قلبها مالامال از اندوه بود .\r\n\r\nآرامگاه سيّد محمّد\r\nامام هادى - عليه السّلام - فرزندش ابو جعفر را غسل داد و كفن نمود و بر او\r\n\r\n\r\n","description":"","footnote":"\r\n( 1 ) - المجدى في النسب ( نسخهء خطى ) .\r\n( 2 ) - المجدى .\r\n","page_name":" 22 ","page_number":22},
  {"content":"\r\n\r\nنماز خواند . سپس پيكر مطهر او را انبوه تشييع كنندگان در ميان هاله‌اى از تكبير و ابراز تأسف از فقدان بزرگوارى كه مسلمانان از او بهره‌ها مىبردند به آخرين منزل رساندند و او را به خاك سپردند و در آنجا مرقدى به وجود آوردند كه از گراميترين مراقد در جهان اسلام به شمار مىرود و لحظه‌اى از زائرين خالى نمىماند و پناهگاهى براى حاجتمندان است ، همگان - على رغم اختلاف عقيده و نظر - بر اين باورند كه هر كس در آن مكان مقدس مخلصانه به خداوند متوسل شود و اين امامزاده را شفيع قرار دهد ، دعايش به اجابت مىرسد و به مقصود خود نائل مىگردد . . .\r\nمتبرك باد آرامگاهت اى ابا جعفر و بركات خداوندى شب و روز بر تو سرازير باد كه زندگى و مرگت براى مسلمانان چه بسيار پربار و مفيد بوده است .\r\n\r\nشبهه بداء\r\nبرخى روايات تصريح مىكنند كه امام هادى - عليه السّلام - مرگ ابو جعفر را به امام حسن عسكرى - عليه السّلام - تسليت گفت . در اين روايات عباراتى به كار رفته كه « شبهه بداء » را براى عده‌اى پيش آورده است ، لذا آنها را نقل و سپس شبهه را دفع مىكنيم .\r\n1 - على بن محمّد از محمّد بن اسحاق از ابو هاشم جعفرى روايت مىكند كه گفت : پس از وفات ابو جعفر نزد امام على هادى - عليه السّلام - بودم و در اين انديشه بودم كه گويا اين دو - ابو جعفر و امام حسن عسكرى - در اين هنگام مانند امام موسى كاظم و اسماعيل فرزندان امام صادق - عليه السّلام - هستند و قضيهء اين دو برادر مانند ماجراى آن دو مىباشد زيرا پس از مرگ ابو جعفر انتظار مىرفت كه امامت ، مخصوص امام حسن عسكرى باشد . در اين انديشه بودم كه امام هادى - عليه السّلام - وارد شد و قبل از آنكه سخنى به زبان بياورم فرمود :\r\n« آرى اى ابا هاشم ، پس از مرگ ابو جعفر براى خداوند چنين بداء حاصل\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nشد كه امامت ابو محمّد را آشكار كند - همانگونه كه با خود ، حديث نفس مىكردى - اگر چه حق‌ستيزان خوش نداشته باشند . ابو محمّد فرزندم جانشين پس از من است و دانشى را كه مردم بدان احتياج دارند نزد اوست « 1 » .\r\n2 - محمّد بن يحيى نقل مىكند كه : پس از وفات ابو جعفر خدمت امام هادى - عليه السّلام - شرفياب شدم و به او تسليت گفتم . امام حسن عسكرى كه نشسته بود گريست ، پس پدر بزرگوارشان به ايشان رو كرد و گفت :\r\n« ان اللّه قد جعل منك خلفا فاحمد اللّه « 2 » ؛ خداوند تو را به جانشينى منصوب نموده است پس خداى را حمد و سپاسگو » .\r\n3 - محمّد بن الحسين بن ابى الخطاب از ابن ابى الصهبان نقل مىكند كه گفت : هنگامى كه ابو جعفر درگذشت براى امام هادى - عليه السّلام - كرسى نهادند و ايشان بر آن نشست و امام حسن عسكرى در كنارى ايستاده بود پس از آنكه از غسل دادن ابو جعفر فارغ شوند امام به فرزندشان امام حسن رو كرده گفتند :\r\n« يا بنى احدث للّه شكرا فقد احدث فيك امرا . . . « 3 » ؛ فرزندم ! خداوند امر نيكى در باره‌ات اختيار كرده پس تو نيز او را سپاسگو و اداى شكر نما » .\r\nدر به دو نظر ، شايد روايات فوق براى گروهى شبههء بداء نسبت به خداوند متعال ايجاد كند در حالى كه محال است براى خداوند بداء - به اين معنى - حاصل شود زيرا لازمه اين اعتقاد ، نسبت دادن جهل به خداست - منزه و دور است پروردگار ما از اين تصورات و اوهام - ليكن با اندكى تأمل درمىيابيم كه اين روايات ، ربطى به مسأله بداء ندارد بلكه تنها مىگويد كه خداوند ، امامت معصوم يازدهم را - كه بر عدّه‌اى از شيعيان پنهان بود و مىپنداشتند امام ،\r\n\r\n\r\n","description":"","footnote":"\r\n( 1 ) - اصول كافى .\r\n( 2 ) - الارشاد .\r\n( 3 ) - الغيبة شيخ طوسى .\r\n","page_name":" 24 ","page_number":24},
  {"content":"\r\n\r\nابو جعفر كه صالح بود خواهد بود - براى هدايت شيعيان آشكار نمود .\r\nشيخ بزرگوار آقاى غروى دربارهء روايات فوق توضيحى بدين گونه دارد :\r\n« اين روايات با وضوحى كامل دلالت دارند بر آنكه ابو جعفر چندان هم از مقام و منصب امامت دور نبود اگر چه امام حسن عسكرى كفه‌اش مىچربيد و لذا علم ازلى به امامت او تعلق گرفته بود و تقدير چنين بود كه ابو جعفر قبل از برادر فوت كند و علت تامهء امامت معصوم يازدهم فراهم شود . از روايات چنين برمىآيد كه اين دو برادر مقتضيات و شرائط امامت را دارا بودند . بعلاوه آنكه ابو جعفر بزرگتر هم بود كه همين يكى از شرايط امامت نزد شيعيان است و از حضرات معصومين - عليهم السّلام - برگرفته شده است » « 1 » .\r\nبه هر حال اين روايات ، ربطى به بداء ندارند بلكه از آنها برمىآيد كه خداوند امامت حسن بن على عسكرى - عليهما السّلام - را - كه بر شيعيان پنهان بود - آشكار نمود . و اما گفتهء امام هادى به فرزندشان مبنى بر اظهار شكر و سپاس ، بخاطر همين آشكار كردن امامت ايشان است نه آنكه امامت پس از آنكه متعلق به ابو جعفر بود به ايشان رسيد تا لازم شود در علم خداوند تبدلى رخ داده باشد كه از امور محال است .\r\n\r\nدو برادر\r\nحسين بن على الهادى - عليه السّلام - يكى از خردهاى بىنظير بشرى و گلهاى سرسبد بوستان امامت و ولايت بود . ادب شايسته ، اخلاق متين و گستردگى معارفش او را از ديگران متمايز مىساخت . حسين پيوندى گسست‌ناپذير با برادرش امام حسن عسكرى - عليه السّلام - داشت تا آنجا كه اين دو را به دو جدّشان دخترزادگان پيامبر و ريحانهء ايشان و سروران جوانان بهشت امام\r\n\r\n\r\n","description":"","footnote":"\r\n( 1 ) - ابو جعفر ، محمّد بن الإمام على الهادى ، ص 12 - 13 .\r\n","page_name":" 25 ","page_number":25},
  {"content":"\r\n\r\nحسن و امام حسين مانند كرده و آنها را « سبطين » مىناميدند و اين نامگذارى شيوع فراوانى يافته بود ، ابو هاشم جعفرى مىگويد : روزى بر مركبى سوار شدم و اين آيهء شريفه را خواندم :\r\n«  سُبْحانَ الَّذِي سَخَّرَ لَنا هذا وَ ما كُنَّا لَهُ مُقْرِنِينَ  » « 1 » .\r\n« منزّه است كسى كه اين مركبها را مسخر ما ساخت و حال آنكه ما را توان دستيابى بر آنها نبود » .\r\nيكى از « سبطين » آنچه را خواندم شنيد و گفت : « تو را چنين دستورى نداده‌اند ، به تو دستور داده‌اند هنگامى كه بر مركب سوار شدى نعمتهاى پروردگارت را ياد كنى » « 2 » .\r\n\r\nفاجعهء بزرگ\r\nهولناكترين مصيبت در زندگى امام حسن عسكرى - عليه السّلام - فقدان پدر بود . « معتمد » طاغوت عباسى كه از مشاهده تلألؤ امام در جامعه و مردمانى كه پروانه‌وار ايشان را دربرگرفته بودند و از سرچشمه علم و ادب ايشان سيراب مىشدند به تنگ آمده بود و كينه در اعماق روح و جانش ريشه دوانده بود يكى از بزرگترين و دهشتبارترين جنايات را مرتكب شد و امام را مسموم كرد « 3 » . زهر در تن امام كارگر شد و ايشان را بسترى ساخت . دم بدم رنج و درد افزون مىشد و بيمارى امام شدت مىيافت ، شيعيان و بزرگان دولت به عيادت ايشان مىآمدند يكى از عيادت كنندگان ابو هاشم جعفرى شاعر آسمانى و زبان گوياى اهل بيت بود كه از مشاهده حال امام پرده اشكى چشمانش را فرا گرفت و اندوه عميق و سينهء سوختهء خود را طى ابيات زير چنين تصوير كرد :\r\n\r\n\r\n","description":"","footnote":"\r\n( 1 ) - سورهء زخرف ، آيهء 13 .\r\n( 2 ) - سفينة البحار ، ج 1 ، ص 259 .\r\n( 3 ) - المناقب ، ج 4 ، ص 401 .\r\n","page_name":" 26 ","page_number":26},
  {"content":"\r\n\r\n« جهان در برابر چشمانم تيره و تار شد ، قلبم پاره‌پاره گشت و تبدار شدم ، هنگامى كه شنيدم امام بيمار و رنجور است گفتم : همهء هستيم فداى او باد ! » .\r\n« اماما ! با بيماريت اسلام بيمار گشت و ستارگان ، تيره و بىنور شدند .\r\nشگفتا ! تو كه درمان هر دردى هستى چگونه دچار درد و بيمارى شده‌اى » .\r\n« تو طبيب دردها در دين و دنيا و زنده كنندهء مردگان و زندگان هستى » « 1 » .\r\nابيات فوق نهايت رنج و اندوه ابو هاشم را نشان مىدهد . بيمارى امام او را غمگين كرده تا آنجا كه حاضر است خود را فداى ايشان كند . بيمارى امام بيمارى اسلام است و ستارگان تيره شده‌اند . ابو هاشم شگفت‌زده مىپرسد امام كه خود درمانگر هر درد است چگونه بيمار مىشود ! .\r\nابو دعامه نيز به عيادت امام رفت و هنگامى كه قصد خارج شدن داشت حضرت به او گفت :\r\n« اى ابا دعامه ! حق تو بر ما واجب گشت آيا نمىخواهى برايت حديثى بگويم تا از آن خشنود گردى ؟ »\r\nابو دعامه به سرعت پاسخ داد : « چرا يا بن رسول اللّه چقدر به احاديث شما نيازمندم ! » .\r\nحضرت فرمود : « پدرم امام جواد از پدرش على بن موسى ، از پدرش موسى بن جعفر ، از پدرش جعفر بن محمّد ، از پدرش محمّد بن على ، از پدرش على بن الحسين ، از پدرش حسين بن على ، از پدرش على بن ابى طالب ، برايم نقل كرد\r\n\r\n\r\n","description":"","footnote":"\r\n( 1 ) - اعلام الورى ، ص 336 :\r\n مادت الارض بى و آدت فؤادى * و اعترتنى موارد العرواء \r\n حين قيل الامام نضو عليل * قلت نفسى فدته كل الفداء \r\n مرض الدين لاعتلالك و اعتل * و غارت له نجوم السماء \r\n عجبا ان منيت بالداء و السقم * و انت الامام حسم الداء \r\n انت آسى الادواء فى الدين و * الدنيا و محيى الاموات و الاحياء \r\n","page_name":" 27 ","page_number":27},
  {"content":"\r\n\r\nكه : پيامبر اكرم - صلّى اللّه عليه و آله - فرمود : يا على ! بنويس . گفتم : چه بنويسم ؟ فرمود : بنويس : بسم اللّه الرحمن الرحيم « ايمان » آنست كه در دلها جايگير شود و اعمال ، آن را تصديق كند و « اسلام » آن چيزى است كه بر زبان جارى مىشود و زناشويى با آن حلال مىگردد » .\r\nابو دعامه مىگويد : گفتم : يا بن رسول اللّه به خدا سوگند نمىدانم كداميك برتر است : متن يا سند حديث ؟\r\nامام پاسخ داد : « اين صحيفه‌اى است به املاى پيامبر اكرم - صلّى اللّه عليه و آله - و با خط على بن أبى طالب - عليه السّلام - كه ما آن را از پدرانمان به ارث مىبريم و هر يك به جانشين خود مىسپارد » « 1 » .\r\nامام شيفته و دلباخته نشر و گسترش دانش ، آگاهى و انديشه بود و لحظه‌اى از انجام رسالت خود بازنمىماند و مانعى نمىشناخت لذا حتى در اوج بيمارى و فرسودگى به اين كار اهتمامى بليغ داشت .\r\n\r\nنص بر امامت حسن عسكرى ( عليه السّلام )\r\nامام هادى - عليه السّلام - فرزند بزرگوار خود را به عنوان امام و جانشين پس از خود و مرجع شيعيان اهل بيت و متولى انجام غسل ، كفن و نماز بر خود و ساير كارهاى خاص ، معرفى كردند و به همگان ابلاغ نمودند . متن نصوص را هنگام بحث از امامت ايشان نقل خواهيم كرد .\r\n\r\nبه سوى فردوس برين\r\nزهر ، تأثير خود را كرد و قواى امام تحليل رفت و مرگ بسرعت به سوى ايشان مىشتافت . هنگامى كه حضرت ، زمان ديدار دوست را نزديك ديدند به طرف\r\n\r\n\r\n","description":"","footnote":"\r\n( 1 ) - مروج الذهب ، ج 4 ، ص 171 .\r\n","page_name":" 28 ","page_number":28},
  {"content":"\r\n\r\nقبله متوجه شده به تلاوت سوره‌هايى از قرآن مشغول شدند زبان ايشان گوياى كلام خدا و قلبشان به ياد ذات احديت بود كه مرگ ، ايشان را در ربود و روح مطهر و نورانى ايشان در ميان استقبال ملائكه الهى به فردوس برين جايگاه انبيا و اوصيا پرواز كرد .\r\nصداى ضجه و ناله در و ديوار را مىلرزاند و زمين از اين ماتم بزرگ تكان مىخورد پيشوا ، نگاهبان ، سرور ، بزرگ ، پدر محرومان و ستمديدگان رحلت كرده بود . كنيزى با گريه و مويه از خانهء امام خارج شد و فرياد كشيد :\r\n« چه رنجها كه از روز دوشنبه كشيده و مىكشيم ! » « 1 » .\r\nاين فرياد ، زنان را به ياد حوادث و مصائب هولناكى كه از اجتماع سقيفه ( كه در روز دوشنبه تشكيل شده بود ) به بعد كه اهل بيت با آنها روبرو شدند و محنتهايى كه بر اثر آن روز كشيدند انداخت و گريه‌هاى بىامان آنان مستمعين و ناظرين را بشدت افسرده كرد .\r\n\r\nغسل و كفن\r\nامام حسن عسكرى با چشمانى گريان و قلبى مالامال غم ، پيكر پاك پدر را غسل داد ، كفن نمود و سپس بر او نماز خواند .\r\n\r\nسوگ بزرگ\r\nخبر اين فاجعهء بزرگ سامرّاء را پريشان كرد و طبقات مختلف مردم به خانهء امام شتافتند تا در افتخار تشييع جسد مقدس ايشان سهيم باشند ، بازار ، بخشهاى تجارى و ادارات دولتى تعطيل شد و علما ، وزيران ، قضات ، شخصيتهاى بلند پايهء دولت و ساير افراد خاندان عباسى در حالى كه زبانشان\r\n\r\n\r\n","description":"","footnote":"\r\n( 1 ) - مروج الذهب ، ج 4 ، ص 171 .\r\n","page_name":" 29 ","page_number":29},
  {"content":"\r\n\r\nگوياى فضائل اين بازماندهء نبوّت و امامت بود و از فقدانش ابراز تأسف عميق مىكردند پيشاپيش بدن پاك حضرت به راه افتادند و موكب شكوهمندى تشكيل مىدادند .\r\nمورّخان مىگويند : سامرّاء در هيچ‌يك از مراحل تاريخى ناظر چنين تشييع عظيم و فراگيرى نبود و مراسم تشييع اين سلالهء امامت ، به عنوان حادثه‌اى بىهمانند در تاريخ آن شهر ثبت گشت .\r\n\r\nآخرين منزل\r\nدرياى موّاج جمعيّت با تكبيرگويى و تقدير از زحمات بىشائبهء امام ، پيكر مقدس او را بدرود مىگفت و تا آرامگاه ايشان كه منزل خودشان بود و آن را به عنوان مرقدى براى خود و خانواده‌اش فراهم ساخته بود پيش مىرفت . لحظات دردناك وداع فرا رسيده بود امام حسن عسكرى با گونه‌هايى اشك‌آلود و قلبى دردمند ، جسد پاك پدر را در قبر نهاد و همهء ارزشهاى انسانى را نيز همراه او در خاك نهان ساخت « 1 » . همين‌كه امام از دفن پيكر پدر فارغ شد انبوه تشييع كنندگان به طرف ايشان هجوم آوردند و با صميميت به تسليت ايشان پرداختند و ابراز همدردى نمودند . امام كه همراه ديگر اعضاى خانواده ايستاده بودند از اين همه محبت و قدردانى تشكر كردند « 2 » .\r\nمحمّد بن اسماعيل صيمرى با چشمانى گريان خدمت امام رسيد و در رثاى امام فقيد قصيده‌اى را كه سروده بود برخواند كه در قسمتى از آن چنين آمده بود :\r\n\r\n\r\n","description":"","footnote":"\r\n( 1 ) - وفات امام هادى - عليه السّلام - در دوشنبه پنج روز مانده به پايان جمادى الآخر سال 254 ه واقع شد ( البته اقوال ديگرى هم نقل شده است ) ر ك : كشف الغمه ، ج 3 ، ص 174 ، نور الابصار ، ص 150 و مروج الذهب ، ج 4 ، ص 169 .\r\n( 2 ) - زندگانى امام هادى - عليه السّلام - ص 230 - 231 .\r\n","page_name":" 30 ","page_number":30},
  {"content":"\r\n\r\n« زمين از شدت اندوه ( گويى قيامت بپاشده باشد ) تكانى سخت خورد و هر چه در دل داشت برون افكند » .\r\n« دهمين ستارهء تابان در آسمان ولايت غروب كرد و خداوند ستارهء ديگرى را براى ما به درخشش خواهد داشت » .\r\n« به وسيله امام حسن عسكرى هادى ، پيروان راه هدايت به آرزوهاى خود دست خواهند يافت . و پس از او نورى طلوع خواهد كرد كه تاريكيها را مىشكافد و امامى به عرصه خواهد رسيد كه منطق استوارش راهنماى پويندگان خواهد بود ؛ امامى كه دو غيبت ( صغرى و كبرى ) خواهد داشت و هر كس آن را طولانى شمارد عملش مقبول درگاه احديت واقع نمىگردد » .\r\n« اى حجتهاى يازده‌گانه خداى رحمان ، آمال و اميدهاى ما در دوازدهمين پيشوا جمع شده است و او جلوه‌گاه آرزوهاى ماست » « 1 » .\r\nدر ابيات فوق ، شاعر به امام عصر - عجّل اللّه تعالى فرجه الشريف - و مصلح عالم اشاره مىكند كه با ظهور خود عالم را دستخوش تحولى جديد مىكند ، ريشه ظلم و ستم را مىخشكاند و عدالت سياسى و اجتماعى را در تمام نقاط زمين برقرار مىكند .\r\nامام حسن عسكرى هنگام رحلت پدر بيست سال سن داشت « 2 » و به قولى 23\r\n\r\n\r\n","description":"","footnote":"\r\n( 1 ) - مقتضب الاثر في النص على الائمة الاثنى عشر ، ص 55 و بحار الانوار ، ج 50 ص 314 :\r\n الارض حزنا زلزلت زلزالها * و اخرجت من جزع اثقالها \r\n عشر نجوم افلت في فلكها * و يطلع اللّه لنا امثالها \r\n بالحسن الهادى ابى محمّد * تدرك اشياع الهدى آمالها \r\n و بعده من يرتجى طلوعه * يظل جواب الفلا اجزالها \r\n ذو الغيبتين الطول الحق التى * لا يقبل اللّه من استطالها \r\n يا حجج الرحمن احدى عشرة * آلت بثانى عشر آمالها \r\n( 2 ) - بحر الانساب ، ص 2 .\r\n","page_name":" 31 ","page_number":31},
  {"content":"\r\n\r\nسال از عمر پربركتشان مىگذشت . « 1 » در آستانهء جوانى و بالندگى ، حضرت زعامت و مرجعيّت عامه مسلمانان را به عهده گرفت ، فقها و علما پس از آنكه دقيق‌ترين پرسشها را مطرح كرده بودند و ايشان همه سؤالات را به گونهء عالمى متخصص پاسخ داده بودند به فضل و دانش حضرت اعتراف كردند و به امامت ايشان گردن نهادند .\r\nحضرت فضائل و امتيازات پدران و اجداد خود را به ارث برده و در خود مجتمع داشت . ايشان همهء عناصر تقوا ، صلاح و آداب نبوّت و محاسن امامت را ويژهء خود ساخته بود و در زمانشان هيچ كس در اين مضمار از ايشان پيشى نگرفت . در اينجا به اختصار پاره‌اى از جلوه‌هاى عبادت و امتيازات ايشان را مىآوريم .\r\n\r\nعبادت\r\nامام حسن عسكرى - عليه السّلام - عابدترين فرد زمان خود بود و بيش از همه به اطاعت خداوند و انجام دستورات الهى مىپرداخت ؛ شبها را با تلاوت قرآن ، نماز و سجود براى خدا تا بامداد سر مىكرد .\r\nمحمّد شاكرى مىگويد : « امام در محراب مىنشست و به سجده مىرفت و من مىخوابيدم و بيدار مىشدم ليكن ايشان همچنان در حال سجده بودند » « 2 » .\r\n\r\nنماز حضرت\r\nامام حسن عسكرى - عليه السّلام - هنگامى كه به نماز مىپرداخت با تمام وجود غرق در نيايش مىشد و تا وقتى كه از نماز فارغ نشده بودند هيچ مسألهء\r\n\r\n\r\n","description":"","footnote":"\r\n( 1 ) - بحار الانوار ، ج 50 ، ص 236 .\r\n( 2 ) - دلائل الامامة ، ص 227 .\r\n","page_name":" 32 ","page_number":32},
  {"content":"\r\n\r\nديگرى توجه ايشان را معطوف خود نمىكرد . نماز معراج مؤمن است و ايشان روح و جانشان به حق متصل مىشد و عارفانه و با انابهء كامل با خالق هستى به نيايش مىپرداخت .\r\n\r\nدعاى حضرت\r\nهنگامى كه امام در نماز دست را براى قنوت بلند مىكرد دعاى زير را - كه شدت تعلق ايشان را به ساحت ربوبى نشان مىدهد - مىخواند :\r\n« يا من غشى نور الظلمات ، يا من اضاءت بقدسه الفجاج المتوعرات ، يا من خشع له اهل الارض و السموات ، يا من بخع له بالطاعة كل متجبر عات ، يا عالم الضمائر المستخفيات ، وسعت كل شىء رحمة و علما فاغفر للذين تابوا و اتبعوا سبيلك . . . » « 1 » .\r\n« اى آنكه فروغش تيرگيها را مىپوشاند ، اى آنكه پرتو قدسش درّه‌هاى هولناك را روشن مىكند ، اى آنكه اهل زمين و آسمانها برايش كرنش مىكنند ، اى آنكه هر ستمگر متكبرى در برابرش سرافكنده است ، اى آگاه به ضماير پنهان ، دانش و رحمت تو همه چيز را فرا گرفته ، پس تائبان و روندگان راهت را بيامرز و آنان را از عذاب دوزخ حفظ كن و در انجام وعده‌اى كه به آنان داده‌اى شتاب كن كه تو خلف وعده نمىكنى .\r\nپروردگارا ! هر چه زودتر نيرنگ‌بازان را نابود كن و آنان را در بدترين سرا به شوم‌ترين فرجام دچار ساز .\r\nپروردگارا ! اسرار خلقت بر تو آشكار است و تو به نهانيهاى آنان دانايى و اگر مردم نيازمند تو نبودند و به سويت روى نمىآوردند باز از ايشان بىنياز بودى و بر ضمايرشان آگاه .\r\nبار الها ! نهان و آشكار ، عيان و پوشيده و گفته و ناگفتهء مرا در تمام كردار ،\r\n\r\n\r\n","description":"","footnote":"\r\n( 1 ) - مهج الدعوات ، ص 62 - 63 .\r\n","page_name":" 33 ","page_number":33},
  {"content":"\r\n\r\nاوقات ، حركات و خلجان فكريم مىدانى .\r\nپروردگارا ! خود مىبينى كه دوستان و پرستندگانت در چه ورطه‌اى افتاده‌اند و دشمنانت چگونه آنان را مىآزارند ، نه در بخشش و كرمت گمان ناروايى دارم و نه در نعمات تو ترديدى رواست جز آنكه خود فرمان داده‌اى تا به اخلاصت بخوانند و نيايش كنند . جهد و كوشش ما موجب افزايش است و احسان تو مقتضى زيادى و فراوانى نعمات .\r\nپروردگارا ! پيشانيهاى ما داغ پرستش تو خورده و گردنهايمان افتادهء بندگى توست و دلهامان معترف به پروردگارى و مالكيت مطلقهء تو مىباشد ، وجودمان به سوى تو در حركت است و خواستار دستيابى سريع به مقصود . هر چه خواسته بودى شد و هر چه بخواهى شدنى است . اميد ، آرزو ، خواسته شده و سؤال‌شدهء ما تو هستى ، خواسته‌اى هر چند گران از تو نمىكاهد و جويايى هر چند مصرّ و خاكسار ، تو را خسته نمىكند ، مملكت تو فناناپذير و عزت تو پايدار و جاودانى است ، مشيّت و ارادهء تو در همه زمان جارى و سارى است و تويى خداوند پرمهر ، قدرتمند و درهم‌شكن قدرتها .\r\nپروردگارا ! ما را در پناه خود بگير ، با ياريت نيرومان بخش و بهرهء پيوستگان به ريسمانت و سايه‌گيران سايه‌ات را به ما عطا كن . . . » .\r\nامام - عليه السّلام - با معرفت عميقى كه نسبت به عظمت پروردگار دارد صفاتى و الا و ويژگيهايى برجسته به ساحت ربوبى نسبت مىدهد ، حقّا كه امام و پدران بزرگوار ايشان پيش‌قراولان سپاه توحيد و نسيم خوش كوى دوست براى درماندگان و گمگشتگان بودند . امام در اين دعا به مصائب و دشواريهاى مسلمين در حكومت عباسيان و خودكامگى حكام اشاره مىكند .\r\nسپس حضرت با فروتنى كامل از درگاه بارى تعالى - كه زمام هستى همگان در دست اوست - يارى و نصرت مىطلبد و خود را در پناه حق تعالى قرار مىدهد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nنيايش بامدادى\r\nيكى ديگر از جلوه‌هاى عبادت امام - عليه السّلام - آن بود كه ايشان هر بامداد دعاى ارزندهء زير را مىخواندند :\r\n« يا كبير كل كبير ، يا من لا شريك له ، و لا وزير ، يا خالق الشمس و القمر المنير ، يا عصمة الخائف المستجير ، يا مطلق المكبل الأسير ، يا رازق الطفل الصغير ، يا جابر العظم الكسير ، يا راحم الشيخ الكبير ، يا نور النور ، يا مدبر الامور ، يا باعث من فى القبور ، يا شافى الصدور ، يا جاعل الظل و الحرور . . . » « 1 » .\r\n« اى بزرگ هر بزرگ ، اى آنكه انباز و وزيرى ندارد ، اى آفريننده خورشيد و ماه تابان ، اى پناه هر هراسان پناه‌جو ، اى رهايىبخش اسير دربند ، اى روزى ده كودك خرد ، اى گردانندهء امور ، اى برانگيزاننده مردگان ، اى مرهم‌گذار سينه‌ها ، اى ايجادگر سايه و هواى گرم ، اى داناى راز درون سينه‌ها ، اى فرودآورندهء كتاب و فروغ ، فرقان و زبور ، اى آنكه ملائكه سپيده دمان و چاشتگاه به تسبيح او مشغولند ، اى همواره پايدار ، اى برآرندهء گياهان در روز و شب ، اى زندگىبخش مردگان ، اى بازآفرين استخوانهاى پوسيده ، اى شنواى هر بانگ ، اى پيشىگيرندهء هر گذشته ، اى پوشاننده استخوانهاى پوسيده پس از مرگ ، اى كسى كه كارى از كارى بازش نمىدارد ، اى آنكه دگرگونى نپذيرد ، اى آنكه نيازمند سختى جابجايى نيست ، اى آنكه فراتر از زمان و مكان است ، اى آنكه به لطف دعا و صدقه از فراز آسمان ، قضاى سوء محتوم را بر مىگرداند ، اى آنكه درمان را در هر چه بخواهد قرار مىدهد ، اى آنكه بازماندهء رمق بيمار از كار افتاده و از بىغذايى مشرف به مرگ را نگهدارى مىكند ، اى آنكه با اندك دارويى دردهاى جانكاه را درمان مىكند ، اى آنكه اگر وعده\r\n\r\n\r\n","description":"","footnote":"\r\n( 1 ) - مهج الدعوات ، ص 277 - 278 .\r\n","page_name":" 35 ","page_number":35},
  {"content":"\r\n\r\nدهد وفا مىكند و اگر تهديد كند مىبخشد ، اى دارندهء خواسته‌هاى پرسندگان ، اى داناى نهان خاموشان ، اى بزرگ مرتبه ، اى نيك پيروزى ، اى آنكه چهره‌اش تباه نشود ، اى آنكه مملكتش فنا نپذيرد ، اى آنكه نور و فروغش كاستى و خاموشى نبيند ، اى آنكه فرمان او بالاتر از همه چيز است ، اى آنكه قدرتش در دريا و دشت نمايان است ، اى آنكه خشم او در دوزخ عيان است ، اى آنكه در بهشت رحمتش جلوه‌گر است ، اى آنكه نويدهايش راست است ، اى آنكه آياتش برتر است ، اى آنكه رحمتش فراگير است ، اى فريادرس دادخواهان ، اى برآورنده خواستهء درماندگان ، اى آنكه در منظر فرازين است و خلقش در جايگاه فرودين ، اى پروردگار روانهاى جاويد ، اى خداى تن‌هاى پوسيدنى ، اى بيناترين بينايان ، اى شنواترين شنوايان ، اى سريعترين حسابرسان ، اى استوارترين حكمرانان ، اى مهربان‌ترين مهربانان ، اى بخشندهء عطايا ، اى رها كنندهء اسيران ، اى پروردگار عزت ، اى اهل تقوا و مغفرت ، اى آنكه به غور او نرسند ، اى آنكه به شمار نيايد ، اى آنكه ياريش گسسته نشود ، شهادت مىدهم در حالى كه شهادت برايم بزرگى و توشه است و نشانه فرمانبرى و اطاعت است كه بدان روز پشيمانى و حسرت اميد رستگارى دارم . ( شهادت مىدهم كه ) تويى خداى يكتاى يگانه كه جز تو خدايى نيست و انبازى ندارى ، شهادت مىدهم كه محمّد بنده و پيامبرت مىباشد - صلوات تو بر او باد - هر چه بر او واجب كرده بودى انجام داد و وظيفه خود را بجاى آورد و شهادت مىدهم كه تويى روزى ده ، بازدارنده ، دهنده ، برگيرنده و فروگيرنده ، بىنيازكننده و تهيدست‌كننده ، خوار و تباه‌كننده ، بخشنده و مهربان ، درگذرنده ، از آنچه مىدانى ، نه ستم مىكنى و نه ظلم روا مىدارى ، قبض و بسط به دست توست ، مىنگارى و مىزدايى ، مىآغازى و بازمىگردانى ، زنده مىكنى و مىميرانى ، و تويى زندهء مرگ‌ناپذير ، پس بر محمّد و آل محمّد درود بفرست و مرا از نزد خودت هدايت كن و فضل و رحمتت را بر من سرازير\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nكن و بركات خود را بر من فروريز ، چه بسيار مرا با نيكى خود مأنوس كرده‌اى و بخششهاى بسيار به من داده‌اى و بر بديهايم پرده‌پوشى نموده‌اى .\r\nپروردگارا ! بر محمّد و آل محمّد درود فرست و فرجم را زود برسان ، از لغزشم درگذر ، بر اشكم رحمى كن ، مرا به بهترين عادات پيشين بازگردان ، بيماريم را به صحت و فقرم را به توانگرى بدل كن ، سلامتى كامل جسمى و بينش تيز دينى به من بخش ، قبل از پايان اجل و قطع اميد ياريم ده تا استغفار كنم و پوزشخواهى نمايم ، بر مرگ و سختى آن ، قبر و وحشت آن ، ميزان و سبكى آن ، صراط و لغزش از آن و روز قيامت و هراس آن ، ياريم نما .\r\nپروردگارا ! از تو رستگارى كردار قبل از گسستن اجل و نيرويى در چشم و گوشم و استفادهء بجا و عمل صالح طبق آنچه به من آموخته‌اى و فهمانده‌اى را خواستارم . تويى پروردگار بزرگ و منم بندهء ضعيف و چقدر فاصله است ميان ما ! اى مهربان ، اى منت‌بخش ، اى صاحب جلال و كرامت ، بر محمّد و آل محمّد كه به وسيله آنان حق را شناختيم و نزديكترين وسيله به تو هستند ، درود فرست . . . » .\r\nاين دعاى روح‌بخش مشتمل بر تجليل و بزرگداشت حقوق خداوندى و بيان بخشش و الطاف حق است كه به بندگانش عطا مىكند . حضرت در اين دعا با كمال فروتنى و افتادگى در برابر آفريدگار عالميان قرار مىگيرد و از آن وجود هستىبخش ، كرامت ، بخشش و عطاى معنوى طلب مىكند . در اين دعا شاهد گفتگوى بنده‌اى راستين با خداوندى قادر هستيم . امام از پروردگار مىخواهد تا همواره او را بر خير و نيكى نگهدارد و بر صراط مستقيم استوار دارد .\r\nامام در عبادت خود از بزرگان تقوا و صلاح بود ، هر عبادتى كه آدمى را به خداوند نزديكتر مىكند به وسيله حضرت بجا آورده مىشود . نماز يا روزهء مستحبى نبود مگر آنكه حضرت با طيب خاطر بدان رومىآورد و همواره رشته\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاتصال با مبدأ هستىبخش را محكمتر مىكرد .\r\n\r\nاخلاق برين\r\nامام حسن عسكرى تمامى كمالات اخلاقى پدران و اجداد گرامى خود را به ارث برده و با ذات خود عجين ساخته بود . والاترين جلوه‌هاى عالى اخلاق را در حركات و سكنات خود نمايان مىساخت و مردم را بهره‌مند مىكرد . در اينجا به اختصار گوشه‌هايى از كمالات اخلاقى حضرت را مىنمايانيم .\r\n\r\nدانش\r\nمورّخان و تذكره‌نويسان زندگانى حضرت ، ايشان را داناترين فرد زمان خود معرفى كرده‌اند و بر اين نكته اتفاق نظر دارند كه ايشان نه تنها در احكام دين متخصص بود بلكه در تمام علوم و در عرصه‌هاى مختلف دانش چه عقلى و چه نقلى يگانهء عصر خود به شمار مىرفت . « بختيشوع » پزشك مسيحى به شاگرد خود « بطريق » دربارهء حضرت چنين مىگويد : « بدان كه او داناترين فرد روزگار ماست كه بر زمين زندگى مىكند » « 1 » .\r\nاگر حكام خودكامهء عباسى به ائمه اهل بيت - عليهم السّلام - امكان فعاليت مىدادند و آنان را تحت نظر و محاصرهء شديد قرار نمىدادند دنيا شاهد شكوفايى علمى و تحولات فكرى بىمانندى مىشد كه هرگز به خود نديده بود و مردم از آبشخور معرفت و دانش آنان سيراب مىشدند .\r\nعباسيان به يقين مىدانستند كه اگر مانع ديدار انديشمندان و خردمندان با امامان نشوند آنان آگاهى وسيعى در اختيار امت خواهند گذاشت و روح بيدارى را در آنان خواهند دميد و آفاق جديدى در زمينه‌هاى علمى و بينش\r\n\r\n\r\n","description":"","footnote":"\r\n( 1 ) - بحار الانوار ، ج 50 ، ص 261 .\r\n","page_name":" 38 ","page_number":38},
  {"content":"\r\n\r\nسياسى و اجتماعى بر آنان خواهند گشود و بدين گونه جهل و دورى عباسيان از ارزشهاى اسلامى آشكار خواهد شد و در نتيجه پايه‌هاى حكومت آنان سست خواهد گشت لذا با تمام قوا ميان مردم و رهبران واقعى آنان فاصله مىانداختند و امامان را در حصارى از نيروهاى حكومت قرار مىدادند .\r\n\r\nبردبارى\r\nيكى ديگر از صفات اخلاقى والاى حضرت كه بر درخشش ايشان مىافزود بردبارى ايشان بود ؛ حضرت بردبارترين شخص زمان خود بود و بشدت خشم و غيظ خود را كنترل مىكردند و در برابر بىادبىها و توهينها ، شيوهء ايشان گذشت و بخشش بود . حكومت عباسى ايشان را زندانى كرد و مورد اهانت قرار داد ليكن در همه حال ايشان صبور و بردبار بودند و لب به شكايت نگشودند و به هيچ كس از سختى و مشقت خود شكوه نكردند بلكه در تمام موارد ، كار خود را به خدا باز گذاشتند و بر او توكل كردند . و اين يكى از نشانه‌هاى حلم و بردبارى ايشان است .\r\n\r\nارادهء استوار\r\nيكى از ويژگيهاى آشكار حضرت ارادهء قوى و استوار ايشان بود . حكومت بنى عباس همهء توان و امكانات خود را به كار گرفته بود تا حضرت را وارد دستگاه خود كند و ايشان را موافق خود سازد ليكن اين تلاشها ناكام ماند و حضرت همچنان بر استقلال خود و دورى از دستگاه عباسيان پافشارى كرد لذا بنى عباس او را تنها نمايندهء جناح مخالف سياستهاى استثمارگرانه و سركوبگرانه خود مىدانستند .\r\nامام در برابر تمام جلوه‌هاى فريبندهء دستگاه عباسى ايستاد و از فرو رفتن در نظام آنان تن زد . ايشان طاعت خدا و آرامش وجدان را بر هر چيز مقدم\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمىداشتند .\r\n\r\nبخشش\r\nيكى ديگر از صفات بارز امام - عليه السّلام - سخاوت و بخشش ايشان بود ؛ ايشان بخشنده‌ترين و پربخشش‌ترين مردم بودند و وكلايى در بيشتر مناطق اسلامى تعيين فرموده بودند تا حقوق شرعيّه را از مردم وصول كرده به فقيران ، تهيدستان و درماندگان بدهند و با آنان عهد كرده بود كه اين اموال را در راه خير و حل اختلافات ميان مسلمين و ديگر موارد مفيد صرف كنند . يكى از موارد بخشندگى امام را مورّخان چنين نقل كرده‌اند :\r\n« محمّد بن على بن ابراهيم بن امام موسى بن جعفر مىگويد : دستانمان خالى و روزگارمان سخت شده بود پدرم به من گفت : ما را نزد اين مرد - امام حسن عسكرى - كه وصف بخشش و سخاوت او را شنيده‌ايم ببر ، به او گفتم :\r\nآيا او را مىشناسى ؟\r\nگفت : او را نمىشناسم و تا كنون او را هرگز نديده‌ام . ما نيز به قصد ديدار امام راه افتاديم در ميانه راه پدرم گفت : چقدر خوب است كه ايشان به ما پانصد درهم عطا كند ؛ دويست درهم براى پوشاك ، دويست درهم براى خوراك ( آرد ) و يكصد درهم براى مخارج . من هم با خود گفتم : اى كاش ! به من نيز سيصد درهم ببخشد ؛ با صد درهم الاغى بخرم و با صد درهم مخارج خود را تأمين كنم و صد درهم ديگر را خرج پوشاك كنم و به سوى منطقهء « جبل » بروم .\r\nهنگامى كه به خانه حضرت رسيديم غلام ايشان به سوى ما خارج شد و گفت : على بن ابراهيم و فرزندش محمّد داخل شوند ، همين‌كه وارد شديم و بر حضرت سلام كرديم ايشان به پدرم گفتند : يا على ! چرا تا كنون نزد ما نيامده‌اى ؟\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n- آقاى من از اينكه شما را با اين حال ديدار كنم خجالت مىكشيدم .\r\nاندكى درنگ كرديم و سپس خارج شديم . غلام حضرت به دنبال ما آمد و به پدرم كيسه‌اى پول داد و گفت : اين پانصد درهم است ؛ دويست درهم براى پوشاك ، دويست درهم براى خوراك ( آرد ) و صد درهم براى مخارج . سپس كيسه ديگرى به من داد و گفت : اين سيصد درهم است ؛ صد درهم را براى الاغ خريدن خرج كن و صد درهم براى پوشاك و صد درهم براى مخارج . به سوى « جبل » نيز مرو بلكه به « سوراء » « 1 » روانه شو .\r\nمحمّد نيز راه سوراء را پيش گرفت و در آنجا وضع مالى او خوب شده از توانگران علوى گشت » « 2 » .\r\nامام بدين گونه اين خانواده علوى را از بىچيزى و تهيدستى نجات داد و زندگى اقتصادى خوبى براى آنان فراهم كرد .\r\nيكى ديگر از نمونه‌هاى سخاوت و بخشندگى امام را ابو هاشم جعفرى بدين گونه نقل مىكند :\r\n« در نامه‌اى به امام حسن عسكرى - عليه السّلام - از تنگى زندان و سختى كند و بند شكايت كردم . امام به من نوشت كه تو نماز ظهر امروز را در خانه‌ات مىخوانى . هنگام ظهر از زندان آزاد شدم - و همانطور كه ايشان گفته بود - نماز ظهر را در خانه‌ام خواندم ليكن همچنان تنگدست بودم پس نامه‌اى به ايشان نوشتم و از ايشان يارى خواستم همين‌كه به خانه‌ام رسيدم ، يكصد دينار برايم فرستاد و در نامه‌اى به من نوشت كه اگر چيزى مىخواهى و خواسته‌اى دارى بدون خجالت و هراس آن را بخواه كه - ان شاء اللّه - به دست خواهى آورد » « 3 » .\r\n\r\n\r\n","description":"","footnote":"\r\n( 1 ) - سوراء : جايى كه گفته مىشود كنار بغداد است و خود بغداد نيز گفته شده است . معجم البلدان ، ط دار صادر ، ج 3 ، ص 278 - م .\r\n( 2 ) - كشف الغمة ، ج 3 ، ص 200 .\r\n( 3 ) - كشف الغمة ، ج 3 ، ص 202 .\r\n","page_name":" 41 ","page_number":41},
  {"content":"\r\n\r\nمورّخان نمونه‌هاى بيشمارى از بخشش حضرت و تلاش ايشان را براى نجات فقيران از بىچيزى و ندارى نقل كرده‌اند كه گستردگى سخاوت و بخشش ايشان را نمايان مىسازد .\r\n\r\nمنش و الا\r\nامام حسن عسكرى - عليه السّلام - داراى مكارم اخلاق و عظمت اخلاقى خاصى بود كه با آن دوست و دشمن را شيفته خود مىكرد ، اين ويژگى آشكارترين جلوهء شخصيّتى حضرت بود كه آن را از جد بزرگوار خود پيامبر اكرم - صلّى اللّه عليه و آله - كه اخلاق نيك ايشان همه را فرا مىگرفت - به يادگار داشت .\r\nاز ايشان نمونه‌هاى اخلاقى شگفت‌انگيزى نقل شده كه دشمن كينه‌توز را به دوستى صميمى و مخلص بدل كرده است .\r\nمورّخان نقل مىكنند كه : حضرت در زمان متوكل - سرسخت‌ترين دشمن آل - بيت و پليدترين خليفه عباسى - به دستور او زندانى گشت و خليفه دستور اكيد داده بود كه با وى بشدت رفتار شود . ليكن زندانبانان پس از مدتى ، دلبستهء كمالات حضرت شده و حتى از نگاه مستقيم به چشمان ايشان - از شرم و حيا - پرهيز مىكردند و هنگامى كه ايشان از زندان آزاد شدند اعتقادى استوار به امام پيدا كرده بودند و بصيرت خوبى در دين يافته بودند .\r\nامام حسن عسكرى - عليه السّلام - در اخلاق والاى خود نسيم خوشى از گلزار رسالت اسلامى و گلى خوشبو از بوستان پيامبر اكرم - صلّى اللّه عليه و آله - بودند .\r\n\r\nعصمت\r\nيكى از ارزشهاى اصيل و برجسته‌اى كه امام از آن برخوردار بود « عصمت »\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاست كه شرط اساسى امامت نزد شيعيان به شمار مىرود ؛ يعنى آنكه امام نه عمدا و نه سهوا هرگز گناهى مرتكب نمىشود . دشمنان شيعه اين اعتقاد را بشدت مورد حمله قرار داده و گفته‌اند در زمينهء ارتكاب گناه فرقى ميان امامان با ديگر مردم نيست ! البته اين قياس با واقعيتهاى تاريخى و بررسيهاى دقيق از زندگى امامان نمىسازد . با مراجعه به نصوص تاريخى اين نتيجهء روشن به دست مىآيد كه يكايك ائمه در تمام دوران زندگى خود از ارتكاب هر گونه گناه صغيره‌اى اجتناب مىورزيدند - چه برسد به كبائر - و كمترين سستى در انجام فرائض الهى روا نمىداشتند . سخنان امام اوّل ؛ مولاى متقيان - عليه السّلام - همچنان در گوش ما طنين‌انداز است كه مىفرمود :\r\n« و اللّه لو اعطيت الاقاليم السبعة بما تحت افلاكها على ان اعصى اللّه تعالى فى جلب شعيرة ، اسلبها من فم جرادة ، ما فعلت » .\r\n« به خدا سوگند اگر اقليمهاى هفتگانه و تمامى ثروتهاى آنها را در اختيارم بگذارند تا با گرفتن جوى از ملخى ، خدا را معصيت كنم هرگز اين كار را نخواهم كرد » . آيا عصمت جز اينست ؟ !\r\nحق و درستى با تمام جلوه‌ها ، رنگها و نمودارهاى خود در زندگى امامان - عليهم السّلام - متجلى است و آنكه سيرت و روش آنان را فرا روى خود مىگذارد و در آن غور مىكند كمترين لغزشى در گفتار و كردار آنان نمىيابد بلكه آنچه از اين انديشه‌پيمايى به دست مىآيد ، ايمان ، تقوا و تجسّم واقعى دين و مفاهيم آن در ذات و رفتار ائمه است و ما مقصودمان از « عصمت » همين است : « انطباق مطلق دين اسلام بر سلوك آدمى » .\r\n\r\nامامت\r\n« امامت » بنياد استوارى است براى تحولات سياسى و اجتماعى در اسلام و يكى از مهمترين پايه‌هايى است كه تمدن انسانى ، امنيت و آسايش آدمى در\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nگرو آنست . در سايه امامت است كه فرصتهاى برابر براى همگان فراهم مىشود و تنها با حضور امام است كه جامعه از زندگى خوب و مطلوبى برخوردار مىگردد و امتيازهاى نژادى و غير آن بر طرف مىگردد . تنها امتياز براى افراد در سايه اسلام و امامت و تنها معيار برترى ، تقرب به خدا به وسيله اعمال خوب و سود رساندن به مردم است . آن كس برتر است كه نفع او به جامعه اسلامى بيشتر باشد .\r\nامامت - به معنى واقعى آن - لطفى است از الطاف خداوند و نسيمى است از رحمانيت پروردگار كه در اينجا به اختصار از آن سخن مىگوييم .\r\nاولا : آنكه عهده‌دار اين منصب خطير مىگردد بايستى داراى صفات و الا و صلاحيّتهاى لازمه باشد كه از آن جمله مىتوان موارد زير را ياد كرد :\r\nالف - احاطه و تسلط كامل بر احكام دين و امور مذهب تا آنكه عملكرد سياسى او بر مبناى آن باشد .\r\nب - آگاهى به امور ادارى كه مورد نياز امت است .\r\nج - شناخت كامل نسبت به شيوه‌هايى كه موجب رشد و شكوفايى اقتصاد امت مىگردد .\r\nد - از خودگذشتگى و همه را به يك چشم ديدن و تفاوت نگذاشتن ميان امت . امير المؤمنين پيشاهنگ عدالت اجتماعى در زمين ، با فرزندان خود ، نوادگان پيامبر اكرم ، امام حسن و امام حسين همچون ديگر فرزندان جامعهء اسلامى رفتار مىكرد و آنان را بيش از ديگران از بهره‌هاى دنيوى برخوردار نمىساخت .\r\nه - شجاعت در اجراى برنامه‌هاى اسلامى كه با منافع سودجويان ، فرصت طلبان و آزمندان ناسازگار است .\r\nو - ملكهء تقوا و ايمان استوارى كه امام را از ارتكاب هر گناهى بازدارد .\r\nثانيا : وظايف و مسئوليتهايى كه بر دوش امام قرار دارند عبارتند از :\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nالف - نشر و گسترش ايمان به خدا كه امنيت و نيكى بر آن استوار است ، جز ايمان به خدا هيچ چيز مانع تجاوز افراد به يكديگر نمىگردد و تنها نگهبان درونى هر كس همين اعتقاد بنيادى است .\r\nب - گسترش بيدارى علمى و فرهنگى و نابود كردن جهل كه اسلام آن را وسيله تباه‌كننده زندگى ملتها مىداند .\r\nج - تلاش در جهت رشد و توسعهء اقتصاد عمومى تا آنكه امت از نكبت فقر و تهيدستى نجات يابد و از پيامدهاى شوم آن در امان باشد .\r\nد - ايجاد و تثبيت امنيت و آرامش براى تمامى افراد جامعه .\r\nه - از بين بردن هر گونه تبعيض نژادى و ديگر عواملى كه موجب اختلاف ، دوگانگى و از هم پاشيدگى جامعه مىشود .\r\nو - ايجاد جامعه‌اى بالنده كه محبت ، برادرى و همدلى بر آن حاكم است .\r\nز - افزايش آزاديهاى عمومى براى افراد جامعه يعنى : آزادى عقيده ، گفتار و كردار ؛ زيرا اين گونه آزاديها از مهمترين حقوق ملى مردم است كه ايجاد و افزايش آنها براى مردم بر امام واجب است .\r\nح - تحقق بخشيدن به انديشه برابرى عادلانه در ميان مردم جامعه و از بين بردن هر گونه پارتىبازى و نورچشمىگرى كه موجب فريب و نكوهش ، ميان فرزندان امت مىگردد .\r\nاينها پاره‌اى از وظايف و مسئوليتهاى امام است كه اجرا و تحقق بخشيدن به آنها از او انتظار مىرود .\r\nثالثا : شيعيان به امامان اهل بيت اعتقاد دارند و آن را بخش مهمى از زندگى عقيدتى خود مىدانند به دلايل زير :\r\n1 - نصوص و روايات متواترى از پيامبر اكرم - صلّى اللّه عليه و آله - بر لزوم تبعيت از اهل بيت و يگانگى آنان با قرآن - كه كمترين غبار باطل بر دامن آن نمىنشيند - روايت شده است . حضرت ختمى مرتبت - صلّى اللّه عليه و آله -\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nفرمودند :\r\n« انى تارك فيكم ، ما ان تمسكتم به لن تضلوا بعدى احدهما اعظم من الآخر : كتاب اللّه ؛ حبل ممدود من السماء الى الارض ، و عترتى اهل بيتى و لن يفترقا حتى يردا على الحوض ، فانظروا كيف تخلفونى فيهما » « 1 » .\r\n« من دو چيز گرانبها در ميان شما بجا گذارده‌ام و تا هنگامى كه بدانها متصل هستيد و آنها را حفظ كرده‌ايد گمراه نخواهيد شد يكى از ديگرى والاتر است « كتاب خدا » ريسمانى از آسمان به زمين ( كه شما را به ساحت الهى پيوند مىدهد ) و « خاندانم » اهل بيتم . و اين دو از يكديگر جدا نمىشوند تا آنكه روز قيامت كنار حوض بر من وارد شوند . پس بنگريد كه حق مرا چگونه در اين دو رعايت مىكنيد » .\r\nاين حديث با صراحت امامت و رهبرى را از آن خاندان عصمت و طهارت مىداند و آنان را از هر گناه و لغزشى معصوم مىشمارد زيرا پيامبر اكرم - صلّى اللّه عليه و آله - آنان را هم‌پيمان كتاب و هم عرض آن معرفى مىكند . در نتيجه هر انحرافى از آنان در حقيقت دور شدن از كتاب خدا و پشت كردن به آنست .\r\nهمچنين پيامبر اكرم آشكارا مىگويد اين دو حجّت الهى هرگز از يكديگر جدا نمىشوند تا آنكه بر حضرت در كنار حوض ( كوثر ) وارد گردند . و باز پيامبر اكرم مىفرمايد :\r\n« انما مثل اهل بيتى فيكم كسفينة نوح من ركبها نجا و من تخلف عنها غرق ، و انما مثل اهل بيتى فيكم مثل باب حطة في بنى اسرائيل من دخله غفر له . . . » « 2 » .\r\n« خاندان من در ميان شما چون كشتى نوح است كه هر كسى سوار آن شود نجات مىيابد و هر كه از آن رو گرداند غرق مىشود و اهل بيتم در ميان شما\r\n\r\n\r\n","description":"","footnote":"\r\n( 1 ) - صحيح ترمذى ، ج 2 ، ص 308 .\r\n( 2 ) - مجمع الزوائد ، ج 9 ، ص 168 . مستدرك حاكم ، ج 2 ، ص 43 و تاريخ بغداد ، ج 2 ، ص 19 .\r\n","page_name":" 46 ","page_number":46},
  {"content":"\r\n\r\nمانند در « حطّه » براى بنى اسرائيل است كه هر كس از آن بگذرد آمرزيده مىشود . . . » .\r\nدر اين حديث شريف دعوتى است الزام‌آور به تمسك به خاندان عصمت و طهارت زيرا اين خاندان ضامن سلامت و نجات ما هستند و هر گونه دورى از آنان گمراهى و تباهى به دنبال دارد .\r\nامام عبد الحسين شرف الدين در توضيح احاديث بالا مىگويد :\r\n« نيك مىدانى كه هدف از تشبيه امامان - عليهم السّلام - به كشتى نوح آنست كه هر كس در باب دين خود به ايشان چنگ در زند و اصول و فروع آن را از ايشان بياموزد از آتش دوزخ نجات خواهد يافت و هر كس از آن روى گرداند مانند كسى است كه در طوفان نوح به كوه رو آورد تا از خواسته و فرمان خداوند در امان ماند ، ليكن همانگونه كه او طعمهء آب شد اين يك نيز - پناه بر خدا - طعمه دوزخ است .\r\nاما تشبيه ائمه به در « حطّه » آنست كه خداوند آن در را نمودار و سمبلى از تواضع براى خدا و فروتنى در پيشگاه عظمت الهى قرار داده بود و لذا گذر از آن يعنى اظهار فروتنى و بالنتيجه آموزش و مغفرت پروردگار . اينست وجه تشبيه آنان به دز » .\r\nابن حجر پس از آنكه احاديث فوق و مانند آنها را نقل مىكند به بيان مانند بودن آنان به كشتى پرداخته و مىگويد :\r\n« ان من احبهم و عظمهم شكرا لنعمة شرفهم و اخذ بهدى علمائهم نجا من ظلمة المخالفات و من تخلف عن ذلك غرق في بحر كفر النعم ، و هلك في مفاوز الطغيان ، الى ان قال : و باب حطة - يعنى و وجه تشبيههم بباب حطة - ان اللّه جعل دخول ذلك الباب الذي هو باب اريحا او بيت المقدس مع التواضع و الاستغفار سببا للمغفرة ، و جعل لهذه الامة مودة اهل البيت سببا لها . . . » « 1 » .\r\n\r\n\r\n","description":"","footnote":"\r\n( 1 ) - الهاشميات ، ص 22 - 23 .\r\n","page_name":" 47 ","page_number":47},
  {"content":"\r\n\r\n« هر كه ائمه را دوست بدارد و بخاطر شرافت آنان بزرگشان بدارد و از عالمان آنها راه‌جويى كند از تيرگى مخالفتها رهايى مىيابد و هر كس از اين كار خوددارى كند در درياى كفران نعمت غرق مىشود و در بيابانهاى طغيان و سركشى تباه مىگردد - تا آنكه مىگويد - و اما وجه تشبيه آنان به « باب حطه » آنست كه خداوند عبور از اين دروازه را كه دروازهء « اريحا » يا بيت المقدس بود با تواضع ، فروتنى و استغفار سبب مغفرت قرار داده بود و امامان ، براى اين امت مايهء آمرزش هستند و خداوند دوستى آنان را وسيله مغفرت قرار داده است » .\r\nاحاديث متعدد ديگرى به مضمون فوق از پيامبر اكرم - صلّى اللّه عليه و آله - مبنى بر لزوم محبت اهل بيت روايت شده و حافظان و راويان ، آنها را نقل كرده‌اند و در كتب صحاح گرد آمده است .\r\nاين احاديث هيچ معارض يا ناسخى - اگر اين تعبير درست باشد - ندارد لذا شيعيان آنها را به ديده قبول تلقى كرده و تعبد به آنها را واجب مىدانند .\r\n2 - شيعيان به دوستى و ولاى ائمهء اهل بيت گردن نهاده‌اند زيرا آنان را نسخهء منحصر به فرد شرافت و كرامت انسانى مىدانند كه در طول تاريخ انسانى هرگز مانند آنان پا به عرصه وجود نگذاشته است . در جهان اسلام هيچ كس چون اين خاندان تجسم واقعى اسلام نبوده است و هرگز كسى چون آنان جوانب مختلف اين دين مبين را بيان نكرده است و براستى تعبير « قرآن ناطق » تنها زيبنده آنان است .\r\nكميت شاعر متعهد شيعى دربارهء آنان چنين مىسرايد :\r\n« امامان ، از ستم دور و به بخشش نزديك هستند و پايه‌هاى استوار احكام دين به شمار مىروند . آنجا كه ديگران راه خطا مىپويند تنها ايشان هستند كه بر جادهء صواب قرار دارند و اصول اسلام را حفظ مىكنند » .\r\n« در گرما گرم جنگ دليرانى كارآمد در راه اسلام و نگاهبان اصول آن مىباشند و در زمان تنگدستى ، باران رحمت آنان بر مردم مىبارد و پناهگاه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبيوگان ، يتيمان و بىسرپرستان هستند » .\r\n« حاكمانى نيرومند و كاردان براى اداره جامعه هستند و درمانگرانى شفابخش براى دردهاى ترديد ، دودلى و كج‌روى » .\r\n« گران‌مايگان ، دادگران در رفتار خود و پذيرندگان كارهاى دشوار از روزگاران گذشته تا كنون برترى خود را بر همگان ثابت كرده و پيشاپيش همه در حركتند . . . » « 1 » .\r\nكميت از راستگوترين و متعهدترين مردم است . او پس از نزديك شدن به خاندان عصمت و طهارت و مشاهدهء كمالات نفسانى و منش و الا و فضائل برجستهء آنان ، شيفته و دلبسته آنان شده « هاشميات » معروف خود را در مدح آنان مىسرايد كه از اشعار جاودانهء ادبيات متعهد به شمار مىرود و بر تارك انديشه اسلامى مىدرخشد .\r\nبهر صورت اعتقاد شيعيان به اهل بيت ناشى از عواطف و احساسات صرف نيست بلكه برخاسته از آگاهى عميق و بررسى دقيق حقيقت وجودى آنان است .\r\n3 - شيعيان هرگز به رهبرى خلفاى اموى و عباسى تن در ندادند زيرا اين حكام دور از ارزشهاى اصيل انسانى و اخلاق والاى اسلامى بودند . امت\r\n\r\n\r\n","description":"","footnote":"\r\n( 1 ) - الهاشميات ، ص 22 - 23 :\r\n القريبين من ندى و البعيد * ين من الجور في عرى الاحكام \r\n و المصيبين باب ما اخطأ النا * س و مرسى قواعد الاسلام \r\n و الحماة الكفاة في الحرب ان * لف ضرام وقوده بضرام \r\n و الغيوث الذين ان امحل * الناس فمأوى حواضن الايتام \r\n و الولاة الكفاة للامران طر * وق اتتنا بمجهض او تمام \r\n و الاساة الشفاة للداء ذي * الريبه و المدركين بالاوغام \r\n راجحى الوزن كاملى العدل في * السيرة ملبين بالامور العظام \r\n فضلوا الناس في الحديث حديثا * و قديما في اول القدام \r\n","page_name":" 49 ","page_number":49},
  {"content":"\r\n\r\nمسلمان تحت سلطهء آنان شاهد انواع ظلم و ستم بودند و دارائيهاى آنان به طرق مختلف به يغما رفت . آنان مىديدند كه چگونه درآمد جامعه صرف شهوترانى حكام مىگردد و فسق و فجور ميان مسلمانان گسترش مىيابد لذا شيعيان و ديگران براى ايجاد عدالت ميان مردم ، دست به قيامهاى مسلحانه مىزدند و با حكومت درگير مىشدند . . .\r\nدر اينجا بحث در باب امامت را به پايان مىبريم .\r\n\r\nنص بر امامت\r\nبراى راهنمايى مردم به امام و پيشواى آينده‌شان امام هادى - عليه السّلام - طى احاديث متعددى فرزند خود را به آنان معرفى مىكردند و با تصريح ، ايشان را جانشين خود مىناميدند . در اينجا پاره‌اى از روايات را مىآوريم :\r\n1 - يحيى بن يسار عنبرى مىگويد : « امام هادى - عليه السّلام - چهار ماه قبل از وفات خود ، فرزندشان امام حسن عسكرى را امام و جانشين پس از خود معرفى كرد و من و گروهى از شيعيان را بر اين مطلب گواه گرفت » « 1 » .\r\n2 - على بن عمر نوفلى مىگويد : « همراه با امام هادى - عليه السّلام - در حياط خانه‌شان بودم كه فرزندشان محمّد - ابو جعفر - بر ما گذشت عرض كردم :\r\nفدايت گردم ! اين امام ما پس از شما خواهد بود ؟ فرمود : صاحبكم بعدى الحسن « 2 » ؛ امام شما پس از من حسن خواهد بود » .\r\n3 - شاهويه بن عبد اللّه جلاب چنين روايت مىكند : « امام هادى - عليه السّلام - نامه‌اى بدين مضمون به من نوشت : خواستار آن بودى كه جانشين پس از ابو جعفر - محمّد بن على الهادى عليه السّلام - را بشناسى و نگران اين\r\n\r\n\r\n","description":"","footnote":"\r\n( 1 ) - الفصول المهمه / ابن صباغ ، ص 66 و اصول كافى ، ج 1 ، ص 325 .\r\n( 2 ) - اصول كافى ، ج 1 ، ص 324 .\r\n","page_name":" 50 ","page_number":50},
  {"content":"\r\n\r\nمطلب بودى . اندوهگين مباش كه خداوند متعال ، قومى را پس از هدايت رها نخواهد كرد مگر آنكه آنچه را بايد از آن پرهيز كنند برايشان بيان كند « 1 » . و امام تو پس از من ، فرزندم ابو محمّد - حسن عسكرى - است . آنچه بدان نيازمنديد نزد اوست و خداوند هر كه را بخواهد پيش مىاندازد و هر كه را بخواهد بازپس نگه مىدارد كه : آيه‌اى را نسخ نمىكنيم يا نمىزداييم مگر آنكه بهتر از آن يا مانند آن را ايجاد كنيم « 2 » . آنچه را كه مورد احتياج خرد بيدار و ضمير روشن بود و عقل را قانع مىساخت بيان كردم » « 3 » .\r\n4 - داوود بن قاسم مىگويد : شنيدم امام هادى - عليه السّلام - مىفرمود :\r\nجانشين من « حسن » است پس چگونه خواهد بود حال شما نسبت به جانشين پس از آن جانشين ؟\r\nگفتم : چرا ، خدايم قربانت گرداند ؟\r\n« فقال : انكم لا ترون شخصه ، و لا يحل لكم ذكره باسمه فقلت : فكيف نذكره ؟ فقال :\r\nقولوا : الحجة من آل محمّد عليهم السّلام » « 4 » .\r\n« فرمود : زيرا شما شخص او را نمىبينيد و شايسته نيست نام او را ببريد .\r\nعرض كردم : پس چگونه او را ياد كنيم ؟ فرمود : بگوييد : حجت آل محمّد - عليهم السّلام » .\r\n5 - ابو بكر فهفكى مىگويد : « امام هادى - عليه السّلام - به من نوشت :\r\nپسرم ابو محمّد ( حسن عسكرى ) خيرخواه‌ترين ذات خاندان نبوى و استوارترين حجت آنان است . او بزرگتر فرزندانم و جانشين من است . احكام و سر رشته امامت به او مىرسد و هر چه را از من مىپرسيدى از او بپرس كه هر چه مورد\r\n\r\n\r\n","description":"","footnote":"\r\n( 1 ) - سوره توبه ، آيه 115 .\r\n( 2 ) - سوره بقره ، آيه 106 .\r\n( 3 ) - اصول كافى ، ج 1 ، ص 328 .\r\n( 4 ) - اصول كافى ، ج 1 ، ص 328 .\r\n","page_name":" 51 ","page_number":51},
  {"content":"\r\n\r\nنياز است نزد او وجود دارد » « 1 » .\r\n6 - صقر بن دلف مىگويد : شنيدم على بن محمّد بن على الرضا - امام هادى - عليهم السّلام مىفرمود :\r\n« الامام بعدى الحسن ، و بعد الحسن ابنه القائم الذي يملأ الارض قسطا و عدلا ، كما ملئت جورا و ظلما . . . » « 2 » .\r\n« امام پس از من حسن است و پس از او فرزندش حجت قائم است كه زمين را پس از آنكه مملو از ظلم و ستم شده است سرشار از عدالت و برابرى خواهد كرد » .\r\n7 - عبد العظيم بن عبد اللّه الحسن از امام هادى - عليه السّلام - نقل مىكند كه فرمود :\r\n« الامام من بعدى الحسن ابنى ، فكيف للناس بالخلف من بعده » « 3 » .\r\n« امام پس از من فرزندم حسن است پس چگونه خواهد بود حال مردم با جانشين و امام پس از او » .\r\n8 - على بن مهزيار مىگويد : به امام هادى - عليه السّلام - عرض كردم : اگر - خداى ناكرده - شما درگذشتيد به كه رو آوريم ؟ فرمود :\r\n« عهدى الى الاكبر من ولدى - يعنى الحسن « 4 » ؛ عهد امامت من به بزرگ فرزندانم - يعنى امام حسن عسكرى - مىرسد » .\r\n9 - عبد اللّه بن محمّد اصفهانى مىگويد : امام هادى فرمود :\r\n« صاحبكم بعدى الذي يصلى علىّ « 5 » ؛ امام شما پس از من كسى است كه بر من\r\n\r\n\r\n","description":"","footnote":"\r\n( 1 ) - اصول كافى ، ج 1 ؛ ص 327 .\r\n( 2 ) - اكمال الدين ، ج 2 ، ص 55 .\r\n( 3 ) - اكمال الدين ، ج 2 ، ص 55 .\r\n( 4 ) - اعلام الورى ، ص 368 .\r\n( 5 ) - همان مدرك .\r\n","page_name":" 52 ","page_number":52},
  {"content":"\r\n\r\nنماز خواهد خواند » .\r\nو ما تا آن زمان امام حسن عسكرى را نمىشناختيم . هنگامى كه امام هادى - عليه السّلام - در گذشت امام حسن عسكرى بيرون آمد و بر او نماز گزارد .\r\nاينها پاره‌اى از احاديث و رواياتى بود كه افراد ثقه و دينداران پرهيزگار از امام هادى - عليه السّلام - دربارهء امامت فرزند بزرگوارش امام حسن عسكرى نقل كرده‌اند . همچنين احاديث ديگرى از امام محمّد جواد - عليه السّلام - در امامت نوادهء بزرگوارش روايت شده است از جمله : صقر بن دلف مىگويد : شنيدم كه امام جواد - عليه السّلام - مىفرمود :\r\n« ان الامام بعدى ابنى على ، امره امرى و قوله قولى و طاعته طاعتى و الامامة بعده في ابنه الحسن » « 1 » .\r\n« امام پس از من فرزندم على است ، سخن او سخن من و فرمان او فرمان من است و پس از او امامت به امام حسن عسكرى مىرسد » .\r\nدر منابع حديثى و رواياتى ، احاديث متعددى از پيامبر اكرم - صلّى اللّه عليه و آله - روايت شده كه جانشينان پيامبر و نام و نشان آنها را يكايك ذكر مىكند و در ميان آنها نام امام حسن عسكرى چون گوهرى تابناك مىدرخشد .\r\n\r\nمعجزات و كرامات\r\nخداوند متعال پيامبران و اوصياى خود را با معجزاتى يارى كرد كه انسان از آوردن مانند آنها ناتوان است و بدين گونه آنان شاهد صدقى بر درستى ادعاى خود داشتند و اگر چنين نبود آنان در اداى رسالت شكست مىخوردند . و كسى نبوت و رسالت آنان را تصديق نمىكرد .\r\nاز جمله كرامات و معجزاتى كه خداوند در اختيار آنان قرار داده بود\r\n\r\n\r\n","description":"","footnote":"\r\n( 1 ) - كمال الدين ، ج 2 ، ص 50 .\r\n","page_name":" 53 ","page_number":53},
  {"content":"\r\n\r\nآگاهى و اشراف بر ضماير افراد و علم به افكار و خطورات افراد و خبر از حوادث آينده و رويدادهاى مهم بود . ائمه هدى و از ميان آنها امام حسن عسكرى - عليه السّلام - از اين موهبت خداوندى برخوردار بودند .\r\nدر اينجا به پاره‌اى از معجزات و كرامات حضرت اشاره‌اى مىكنيم :\r\n1 - حسن نصيبى مىگويد : به دلم گذشت كه آيا عرق جنب ، طاهر است يا نه ؟ لذا به خانه امام حسن عسكرى روى آوردم تا از او در اين باره بپرسم و چون شب بدانجا رسيدم همانجا تا صبح خوابيدم ، سپيده كه دميد امام خارج شد و مرا كه خفته بودم بيدار كرد و فرمود :\r\n« ان كان حلالا فنعم ، و ان كان من حرام فلا « 1 » ؛ اگر جنب از حلال باشد عرق او طاهر است و اگر از حرام باشد نه » .\r\n2 - اسماعيل بن محمّد عباسى مىگويد : نزد امام حسن عسكرى از تنگدستى شكايت كردم و سوگند خوردم كه حتى يك درهم ندارم . ايشان فرمودند : « آيا نام خدا را به دروغ به زبان مىآورى و سوگند ناروا مىخورى در حالى كه دويست دينار پنهان كرده‌اى ؟ من اين سخن را براى محروم كردن تو از بخشش به زبان نمىآورم . اى غلام هر چه با خوددارى به او بده » .\r\nاو نيز يكصد دينار به من داد . سپس حضرت رو به من كرد و فرمود :\r\n« دينارهايى كه بدانها احتياج دارى نهان كرده‌اى و بر خود حرام مىكنى » .\r\nمدتى گذشت تا آنكه به آن پول نياز پيدا كردم و به جستجو پرداختم ليكن دينارها را نيافتم تا آنكه فهميدم پسرم محل آنها را يافته و آنها را دزديده و گريخته است « 2 » .\r\n\r\n\r\n","description":"","footnote":"\r\n( 1 ) - مرآة الزمان ، ج 6 ، ص 192 ، نسخه عكسى در كتابخانهء امير المؤمنين ، شماره مسلسل 2865 .\r\n( 2 ) - نور الابصار ، ص 153 .\r\n","page_name":" 54 ","page_number":54},
  {"content":"\r\n\r\n3 - محمّد بن حجر از ظلم و ستم عبد العزيز و يزيد بن عيسى به امام حسن عسكرى - عليه السّلام - شكايت كرد . حضرت پاسخ داد :\r\n« به زودى از شر عبد العزيز رهايى خواهى يافت و با « يزيد » در پيشگاه خداوند متعال قرار خواهيد گرفت تا داورتان باشد » .\r\nچند روز بعد عبد العزيز هلاك شد اما يزيد محمّد بن حجر را كشت و بدين گونه در روز قيامت هر دو در برابر خداوند قرار خواهند گرفت تا پروردگار ميان آنها داورى كند « 1 » .\r\n4 - ابو هاشم مىگويد : « از تنگناى زندان و سنگينى قيد و بند به امام حسن عسكرى شكايت كردم . ايشان به من نوشتند : نماز ظهر امروز را در خانه‌ات خواهى خواند . اين امر محقق شد و او همان روز از زندان رها شد و نماز را در منزلش گزارد » « 2 » .\r\n5 - ابو هاشم مىگويد : « تنگدست بودم و مىخواستم مشكلم را با امام حسن عسكرى - عليه السّلام - در ميان بگذارم ليكن بر اثر شرم و حيا از آن كار خوددارى كردم و به سوى منزلم رفتم . همين‌كه بدانجا رسيدم حضرت برايم يكصد دينار همراه نامه‌اى فرستاد كه در آن آمده بود : اگر به چيزى نياز داشتى خجالت نكش و نترس كه هر چه دوست داشته باشى به دست مىآورى « 3 » » .\r\n6 - ثقه و امين بزرگوار ابو هاشم جعفرى مىگويد : شنيدم امام حسن عسكرى - عليه السّلام - مىفرمود :\r\n« بهشت را درى است به نام « المعروف » كه تنها اهل نيكى و رسيدگى به\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 433 .\r\n( 2 ) - اعلام الورى ، ص 372 .\r\n( 3 ) - الثاقب في المناقب ، ص 241 نوشته محمّد بن على جرجانى از نسخه‌هاى خطى كتابخانه امير المؤمنين ( نجف اشرف ) شماره مسلسل 357 .\r\n","page_name":" 55 ","page_number":55},
  {"content":"\r\n\r\nمردم از آن مىگذرند » .\r\nخشنود شدم و خدا را سپاس گفتم كه از برآورندگان نيازهاى مردم هستم و جزء نيكان به شمار مىروم ، حضرت به من نگاهى انداخت و فرمود : « آرى ، تو همانگونه‌اى كه پنداشته‌اى هستى . نيكان در دنيا ، نيكان در آخرت نيز هستند ، خداوند تو را اى ابا هاشم از آنان قرار دهد و مشمول رحمت خود گرداند » « 1 » .\r\n7 - محمّد بن حمزه دورى مىگويد : تنگدست شده بودم و از رسوايى هراسان لذا نامه‌اى به امام حسن عسكرى - عليه السّلام - نوشتم و از ايشان درخواست كردم برايم دعا كنند و از خداوند بىنيازى مرا بخواهند . پاسخ حضرت بدين گونه به دستم رسيد :\r\n« به تو مژده مىدهم كه خداوند بىنيازت كرد . پسر عمويت يحيى بن حمزه درگذشت و جز تو وارثى ندارد ، ما ترك او كه يكصد هزار دينار است به زودى به دست تو خواهد رسيد . پس خداى را سپاسگو و ميانه روى پيشه كن و از باددستى و اسراف بپرهيز » .\r\nپس از چند روز همانطور كه امام گفته بود خبر مرگ پسر عمويم به من رسيد و دارايى او در اختيارم قرار گرفت . فقر و ندارى از من دور شده بود . حق خداوند را ادا كردم و به برادران دينى خود نيكى كردم و بر خلاف قبل كه اسراف مىكردم ، ميانه روى و اقتصاد را نصب العين خود قرار دادم « 2 » .\r\n8 - محمّد بن حسن بن ميمون مىگويد : به مولايم امام حسن عسكرى نامه‌اى نوشتم و از تنگدستى شكوه نمودم . سپس با خود گفتم : مگر امام صادق - عليه السّلام - نفرموده است كه با ما بودن در حال فقر بهتر از با دشمن ما بودن\r\n\r\n\r\n","description":"","footnote":"\r\n( 1 ) - نور الابصار ، ص 152 .\r\n( 2 ) - نور الابصار ، ص 152 و الدر النظيم في مناقب الائمه .\r\n","page_name":" 56 ","page_number":56},
  {"content":"\r\n\r\nدر حال توانگرى است و كشته شدن با ما بهتر از زيستن با دشمنان ماست ؟ ! چندى بعد پاسخ حضرت بدين مضمون رسيد :\r\n« خداوند جلّ و علا گناهان دوستان و مواليان ما را با فقر و بىچيزى پاك مىكند و از گناهان بيشمارى درمىگذرد . مطلب همانست كه با خود انديشيده‌اى : فقر با ما بهتر از دارايى با دشمنان ماست . ما پناه پناهندگان ، روشنى روشنى خواهان و نگاهبان كسانى هستيم كه به ما مىپيوندند و آنان را از هر لغزش بازمىداريم . آنكه ما را دوست بدارد همراه ما در اوج افتخار و شرافت خواهد بود و هر كس از ما منحرف شود در گودال دوزخ سقوط خواهد كرد . . . » « 1 » .\r\n9 - ابو جعفر هاشمى مىگويد : همراه گروهى از شيعيان در زندان بسر مىبرديم كه امام حسن عسكرى و برادرش جعفر را بدانجا آوردند . بسرعت خودمان را به ايشان رسانديم و من رخسار ايشان را بوسيدم و ايشان را بر زيرانداز خود جاى دادم . جعفر نيز نزديك حضرت نشست . مسئول زندان صالح بن وصيف بود . در آنجا مردى از « بنى جحم » در ميان ما بود كه خود را علوى معرفى مىكرد . حضرت متوجه ما شده فرمود :\r\n« اگر در ميان شما بيگانه‌اى نبود شما را از زمان رهايىتان با خبر مىكردم . . . » .\r\nسپس به آن مرد جحمى اشاره كردند و گفتند :\r\n« اين مرد از شما نيست پس هشيار باشيد كه در پيراهن خود دفترى دارد كه آنچه را شما مىگوييد در آن نوشته به خليفه گزارش مىكند » .\r\nيكى از زندانيان به شتاب نزد او رفت و او را بازرسى كرد . در اين هنگام نامه‌اى از او به دست آمد كه در آن اتهامات متعددى را به گروه نسبت داده بود\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 435 .\r\n","page_name":" 57 ","page_number":57},
  {"content":"\r\n\r\nو مدعى شده بود كه آنان مىخواهند در زندان نقبى بزنند و از آن بگريزند « 1 » .\r\n10 - احمد بن محمّد نقل مىكند كه : هنگامى كه « مهدى » خليفه عباسى دست به كشتار شيعيان زده بود به امام حسن عسكرى نوشتم : آقاى من ! خدا را شكر مىكنم كه خطر او را از شما بازداشت . شنيده‌ام كه شما را تهديد كرده و گفته است : به خدا آنان را از صفحه روزگار پاك مىكنم ! .\r\nامام با خط خود نگاشت : « عمر او كوتاهتر از آنست كه چنين كند ؛ از امروز پنج روز را بشمار كه در روز ششم پس از خفّت و خوارى بسيار ، او را خواهند كشت » . پيش‌بينى امام درست درآمد و همانگونه شد كه فرموده بود « 2 » .\r\n11 - ابو هاشم مىگويد : فهنكى از امام حسن عسكرى دربارهء علت تفاوت ارث زن و مرد پرسش كرد و گفت كه چرا مرد دو برابر زن ارث مىبرد ؟\r\nحضرت پاسخ داد : « زيرا بر زنان نفقه ، جهاد و خونبها واجب نيست ( و بر مرد است پرداخت نفقه ، خونبهاى عاقله و هزينهء جهاد و خود جهاد » .\r\nابو هاشم مىافزايد : به ذهنم خطور كرد كه اين سؤال ، عين سؤالى است كه ابن ابى العوجاء از امام صادق - عليه السّلام - پرسش كرد و جواب حضرت نيز همان جواب امام ششم است .\r\nامام به من توجه كرد و فرمود : « آرى اين همان سؤال ابن ابى العوجاء است و سؤال كه يكى باشد جواب آن نيز از طرف ما يكى خواهد بود و دانش و علم ما يكسان است هر چند پيامبر خدا و امير المؤمنين - عليهما السّلام - فضيلت و برترى خود را دارند » « 3 » .\r\n\r\n\r\n","description":"","footnote":"\r\n( 1 ) - الدر النظيم فى مناقب الائمه از نسخه‌هاى عكسى كتابخانه امير المؤمنين ، شماره مسلسل 2879 .\r\n( 2 ) - اعلام الورى ، ص 375 .\r\n( 3 ) - المناقب ، ج 4 ، ص 437 و اعلام الورى ، ص 374 .\r\n","page_name":" 58 ","page_number":58},
  {"content":"\r\n\r\n12 - ابو هاشم مىگويد : يكى از شيعيان به امام حسن عسكرى نامه‌اى نوشت و خواستار دعايى شد . حضرت در پاسخ ، دعاى زير را براى او نوشت و گفت : چنين دعا كن :\r\n« اى شنواترين شنوندگان و اى بيناترين بينندگان و اى نگرنده‌ترين نگرندگان و اى سريعترين حسابرسان و اى مهربانترين مهربانان و اى استوارترين حكمران ، بر محمّد و آل محمّد درود فرست و درهاى روزى را بر من بگشا و عمرم را دراز كن و به رحمت خود بر من منت بگذار و مرا از كسانى قرار ده كه براى يارى دينت از آنان بهره مىگيرى و ( با نابودى من ) ديگرى را جايم مگذار ! » .\r\nابو هاشم مىگويد : با خود گفتم : پروردگارا ! مرا در حزب و گروه خودت قرار ده .\r\nحضرت به من رو كرد و فرمود : « اگر به خدا مؤمن باشى و رسول او را تصديق كنى در حزب و گروه خدا خواهى بود » « 1 » .\r\n13 - شاهويه بن عبد ربه مىگويد : برادرم صالح در زندان بود و من نامه‌اى به امام حسن عسكرى - عليه السّلام - نوشتم و پرسشهايى كردم . حضرت پس از پاسخ به پرسشهايم نوشته بود :\r\n« روزى كه نامه‌ام به دستت مىرسد برادرت صالح از زندان آزاد مىگردد .\r\nتو مىخواستى دربارهء كار او از من پرسش كنى ليكن فراموش كردى » .\r\nدر حال قراءت نامهء حضرت بودم كه شخصى آمد و مژدهء آزادى برادرم را به من داد و من پس از ديدن او نامهء ايشان را برايش خواندم « 2 » .\r\n14 - ابو هاشم مىگويد : به ذهنم خطور كرد كه آيا قرآن مخلوق است يا\r\n\r\n\r\n","description":"","footnote":"\r\n( 1 ) - اعلام الورى ، ص 374 .\r\n( 2 ) - المناقب ، ج 4 ، ص 438 .\r\n","page_name":" 59 ","page_number":59},
  {"content":"\r\n\r\nغير مخلوق . امام حسن عسكرى - عليه السّلام - به من نگاهى كرد و فرمود : « اى ابا هاشم ! خداوند آفرينندهء همه چيز است و جز او همه آفريدگانند » « 1 » .\r\n15 - ابو هاشم مىگويد : براى درخواست نگينى تا با آن انگشترى بسازم و بركت زندگى من باشد نزد امام حسن عسكرى - عليه السّلام - رفتم . پس از آنكه نشستم خواستهء خود را فراموش كردم و همين‌كه خواستم با او وداع كنم و خارج شوم ايشان انگشترى به من دادند و با لبخندى فرمودند : « نگينى خواسته بودى و ما به تو انگشترى داديم و نگين به سودت شد . پروردگارم تو را بدان تهنيت مىگويد » .\r\nاز اين مطلب شگفت زده شدم و گفتم : آقاى من ! تو ولى خدا و امامى هستى كه به فضل و سرورى او در پيشگاه خدا معترفم و به پيروى از شما پايبند . ايشان به من فرمودند : « اى ابو هاشم ! خداوند از تو درگذرد » « 2 » .\r\n16 - ابو هاشم مىگويد : شنيدم كه امام حسن عسكرى - عليه السّلام - مىفرمود :\r\n« خداوند در روز قيامت آن قدر از گناهان بندگان درمىگذرد كه به ذهن هيچ كس خطور نكرده است تا آنكه مشركان مىگويند : به خدا ما مشرك نبوديم » .\r\nبه ياد حديثى افتادم كه يكى از اصحاب ما از اهالى مكه برايم خوانده بود كه : پيامبر اكرم اين آيه را تلاوت كرد : «  إِنَّ اللَّهَ يَغْفِرُ الذُّنُوبَ جَمِيعاً  « 3 » ؛ خداوند تمامى گناهان را مىبخشد » سپس آن مرد گفت : حتى مشركين را مىبخشد .\r\nمن اين سخن را نپسنديدم و در دل نهان داشتم و با خود همچنان حديث نفس\r\n\r\n\r\n","description":"","footnote":"\r\n( 1 ) - المناقب ، ج 4 ، ص 436 .\r\n( 2 ) - اعلام الورى ، ص 375 و المناقب ، ج 4 ، ص 437 .\r\n( 3 ) - سوره زمر ، آيه 53 .\r\n","page_name":" 60 ","page_number":60},
  {"content":"\r\n\r\nمىكردم كه امام حسن عسكرى - عليه السّلام - به من رو كرد و اين آيه را تلاوت كرد :\r\n«  إِنَّ اللَّهَ لا يَغْفِرُ أَنْ يُشْرَكَ بِهِ ، وَ يَغْفِرُ ما دُونَ ذلِكَ لِمَنْ يَشاءُ  » « 1 » .\r\n« خداوند شرك را نمىبخشد و جز آن را بر هر كس از بندگان كه بخواهد مىبخشد » .\r\nاين مرد چه بد سخنى گفت و چه بد روايتى نقل كرد « 2 » ! .\r\nمورّخان كرامات بيشمارى از امام حسن عسكرى و آگاهى ايشان به نهانيهاى اشخاص و ضماير آنها نقل كرده‌اند . همچنين پيش‌بينيهاى متعدد و اخبار از حوادث و رويدادهاى آينده كه از مختصات امامان بوده است به وسيله بسيارى از افراد ثقه نقل شده است . همه اينها نشانه‌هاى گويايى هستند از امامت ايشان زيرا جز امام را چنين علم و اشرافى بر نفوس نيست .\r\nشايستهء گفتن است كه بسيارى از اين كرامات و معجزات را شيعهء حقيقى و ديندار واقعى ، ابو هاشم جعفرى كه از بزرگان و نيكان علما بود و از ياران نزديك امام على هادى و امام حسن عسكرى - عليهما السّلام - بشمار مىرفت براى ما نقل كرده است . او كه شاهد معجزات زيادى از اين دو بزرگوار بوده است مىگويد :\r\n« هر روز و هر زمان كه نزد « عسكريين » مىرفتم دليل و برهانى آشكار بر امامت آنان مشاهده مىكردم » « 3 » .\r\nدر اينجا سخن از عبادت و برخى كرامات امام حسن عسكرى - عليه السّلام - را به پايان مىبريم .\r\n\r\n\r\n","description":"","footnote":"\r\n( 1 ) - سوره نساء ، آيه 48 .\r\n( 2 ) - الدر النظيم .\r\n( 3 ) - اعلام الورى ، ص 375 .\r\n","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\n\r\nفصل دوّم : امام از چشم ديگران\r\nدر طول تاريخ ، انديشمندان ، متفكران و عالمان به وسعت دانش ، تفوق علمى ، پايمردى بر اصول دين و تقواى بىمانند امام حسن عسكرى اعتراف كرده‌اند ؛ چه معاصران و چه غير معاصران همواره با عباراتى گوناگون يك حقيقت را بيان داشته‌اند و آن عبارت است از : « برترى امام در تمام زمينه‌هاى فكرى و علمى » .\r\nدر اينجا به پاره‌اى از اظهار نظرها اشاره مىكنيم :\r\n\r\n1 - امام هادى ( عليه السّلام )\r\nامام هادى - عليه السّلام - فرزند گرانقدر خود را چنين ستايش مىكند :\r\n« پسرم ابو محمّد نيك‌ترين و درست‌ترين فرد خاندان نبوّت و استوارترين حجّت آنان است . او فرزند ارشد من و جانشين پس از من است . سلسله امامت و احكام ما به او مىرسد . . . » « 1 » .\r\nاين كلمات گهربار ويژگيهاى برجستهء امام را نشان مىدهد و صفات او را باز مىنمايد و ما در گذشته از ابعاد آن سخن گفتيم .\r\n\r\n\r\n","description":"","footnote":"\r\n( 1 ) - اعيان الشيعة .\r\n","page_name":" 63 ","page_number":63},
  {"content":"\r\n\r\n\r\n2 - ابو هاشم جعفرى\r\nابو هاشم جعفرى از افراد بىمانند تاريخ تشيّع و از بزرگان اصحاب به شمار مىرود . از مقربان امام على هادى و امام حسن عسكرى بود و حقيقت امامت را دانسته و آن را در آن دو متجلى مىديد . او شيفتهء اهل بيت و اين دو بزرگوار بود . با قريحه شعرى كه داشت ابيات زيادى در مدح و منقبت آنان از جمله ابيات زير را در وصف امام حسن عسكرى و مقام آن بزرگوار سرود :\r\n« خداوند تمام معجزات امامت را به او - امام حسن عسكرى - بخشيد همانگونه كه به موسى - عليه السّلام - معجزات : شكافتن دريا ، يد بيضاء و عصا بخشيده بود » .\r\n« پروردگار حجت و معجزى به پيامبران عطا نكرد مگر آنكه مانند آن را به اوصيا بخشيد و اگر در اين مورد ترديد و شكى دارى پىجويى دليل و برهان بر توست » « 1 » .\r\nمعناى شعر فوق آنست كه همانطور كه خداوند متعال به موساى كليم معجزاتى از قبيل : شكافتن نيل ، يد بيضاء و عصايى - كه به افعى بدل شد و بافته‌هاى ساحران را فرو داد و سپس به حالت نخست برگشت - بخشيده بود ، مانند آنها را نيز به امام حسن عسكرى عطا كرد و كرامات و معجزات بازگوى امامت را به ايشان بخشيد . هر چه خداوند به پيامبران داده بود مانند آن را نيز به اوصياى آنان عطا نمود و هر كس در اين مطلب شكى دارد به دلايل بنگرد تا صحت گفتار ما را دريابد .\r\n\r\n\r\n","description":"","footnote":"\r\n( 1 ) - اعلام الورى ، ص 372 :\r\n و أعطاه آيات الامامة كلها * كموسى و فلق البحر و اليد و العصا \r\n و ما قمص اللّه النبيين حجة * و معجزة الا الوصيين قمصا \r\n و ان كنت مرتابا بذاك فقصره * من الامر ان تتلو الدليل و تفحصا \r\n","page_name":" 64 ","page_number":64},
  {"content":"\r\n\r\n\r\n3 - بختيشوع طبيب\r\nبختيشوع برجسته‌ترين پزشك دوران امام - عليه السّلام - و طبيب مخصوص خاندان سلطنتى بود « 1 » . امام حسن عسكرى براى فصد و خونگيرى نيازمند طبيبى گشت . لذا از بختيشوع درخواست كرد يكى از شاگردانش را براى اين منظور بفرستد . او نيز شاگرد و دستيار خود « بطريق » را خوانده و از او خواست اين مهم را انجام دهد و دربارهء امام سخنانى گفت كه گوياى عظمت اين زادهء امامت است :\r\n« ابن الرضا » از من خواسته است تا كسى را براى فصد او بفرستم پس تو براى اين كار روانه شو و بدان كه او داناترين كسى است كه زير گنبد آسمان زندگى مىكند . پس مبادا دربارهء دستورات او اهمال كنى يا بر او اعتراض نمايى . . . « 2 » .\r\n\r\n4 - احمد بن عبيد اللّه\r\nاحمد بن عبيد اللّه بن خاقان از زمامداران و سياستگران بلند پايهء دورهء امام حسن عسكرى بود كه طى سخنانى به عظمت و منزلت والاى ايشان تصريح مىكند :\r\n« در سامرّاء از علويان مردى مانند حسن بن على بن محمّد بن الرضا نه ديده‌ام و نه شناخته‌ام و هرگز در سلوك ، عفت ، بزرگوارى ، بخشش و رفتار نشنيده‌ام\r\n\r\n\r\n","description":"","footnote":"\r\n( 1 ) - بختيشوع بن جبرئيل ، طبيب سريانى الاصل بود . عباسيان بويژه متوكل او را به خود نزديك ساختند تا آنجا كه در ثروت و دارايى با آنان كوس برابرى مىزد . در سال 256 ه درگذشت .\r\nطبقات الاطباء ، ج 1 ، ص 138 و لغتنامهء دهخدا .\r\n( 2 ) - بحار الانوار ، ج 50 ، ص 261 .\r\n","page_name":" 65 ","page_number":65},
  {"content":"\r\n\r\nكسى به پاى او برسد . سلطان ، سران لشكرى و كشورى ، وزيران ، كاتبان و ديگر مردمان او را بر همگان ارج مىنهند و از بنى هاشم به او بيش از ديگران احترام مىگذارند و بزرگداشت او را بر خود واجب مىشمارند . . . » « 1 » .\r\nاين گفته تصوير جامعى است از جلوه‌هاى امام ، بخشش ، گذشت ، عفت ، وقار ، شجاعت و ديگر اوصافى كه در معاصرين يافت نمىشد همه در امام جمع است و همگان ناگزير مىشوند حرمت ايشان را نگهدارند و به فضيلت ايشان اعتراف كنند .\r\n\r\n5 - عبيد بن خاقان\r\nعبيد بن خاقان از شخصيتهاى سياسى و وزراى زمان امام بود ليكن بدور از مجامله حقيقت را به زبان آورده و در وصف حضرت داد سخن مىدهد :\r\n« اگر خلافت از ميان خلفاى بنى عباس رخت بر بندد كسى از هاشميان سزاوار آن نخواهد بود ، جز او - امام حسن عسكرى - تنها اين مرد است كه باتقوا ، عفت ، راهيابى ، خويشتن‌دارى ، زهد ، پارسايى ، عبادت ، اخلاق زيبا و صلاحش شايسته خلافت مىباشد . . . » « 2 » .\r\nعبيد نه به امامت حضرت معتقد است و نه از پيروان ايشان به شمار مىرود بلكه مخالف ايشان نيز هست ليكن حقيقت وجودى امام جلوه‌گر است و او به عيان مىبيند كه خلافت جز او را نسزد زيرا تمامى صفات نيك و خصائص رهبرى و زمامدارى از فضل ، تقوا ، خويشتن‌دارى ، زهد در دنيا ، اخلاق نيك ، سيرت زيبا ، شجاعت و صلاح نفس در او جمع است و هر كس اين اوصاف را دارا باشد شايسته خلافت و امامت است .\r\n\r\n\r\n","description":"","footnote":"\r\n( 1 ) - بحار الانوار ، ج 50 ، ص 325 .\r\n( 2 ) - بحار الانوار ، ج 50 ، ص 327 .\r\n","page_name":" 66 ","page_number":66},
  {"content":"\r\n\r\n\r\n6 - شيخ مفيد\r\nشيخ مفيد از بزرگان اسلام و صاحب نظر در اكثر علوم اسلامى ، امام را چنين مىستايد و صفات او را برمىشمارد :\r\n« پس از امام على هادى - عليه السّلام - امامت زيبندهء حضرت حسن بن على عسكرى - عليه السّلام - بود زيرا فضايل اخلاقى در او جمع بودند و او را بر ديگر معاصران برترى بسزايى بود . ايشان به دليل داشتن علم ، زهد ، كمال عقل ، عصمت ، شجاعت ، بخشندگى و كثرت اعمالى كه موجب قرب به ساحت الهى است سزاوار و لايق امامت بودند . . . » « 1 » .\r\nشيخ مفيد بر آنست كه ايشان به دليل داشتن تمامى شرايط امامت و شخصيّت بارزشان پس از رحلت پدر ، به حق زعامت ، رهبرى و مرجعيّت عامه را به دست گرفتند .\r\n\r\n7 - ابن صبّاغ\r\nعلى بن محمّد مالكى مشهور به ابن صبّاغ ، امام حسن عسكرى را چنين مىستايد :\r\n« منقبت‌ها و صفات امام حسن عسكرى گوياى بزرگى و بزرگ‌زادگى اوست . هرگز كسى در امامت او شك و ترديدى ندارد . اگر فضائل و ارزشها را مشترى و فروشنده‌اى بود ، همگان فروشنده و او يك تنه خريدار بود . يكتا و يگانه عصر خود بود و كسى را ياراى برابرى با او نبود . آقاى اهل عصر و سرور دهر بود . اگر بزرگان زمان قصيده و شعرى بلند باشند ، او بيت القصيدهء آنست و اگر آنان چونان گوهرهاى گردن‌آويزى باشند ، او در يتيم و مرواريد يكتاى\r\n\r\n\r\n","description":"","footnote":"\r\n( 1 ) - الارشاد .\r\n","page_name":" 67 ","page_number":67},
  {"content":"\r\n\r\nميانه آن به شمار مىرود . او بر مركب دانش نشسته غوامض و مشكلات آن را يكايك مىگشايد و در اين كار رقيبى نمىشناسد و كسى را ياراى كشاكش با او نيست . با نظر صائب خود حقايق را آشكار مىكند و با انديشهء نيرومند و دشوارياب ، دقايق فكر را عيان مىسازد . در نهان با او از رازهاى پشت پرده سخن مىگويند و با عالم غيب متصل است . نيك نفس و اصيل و والاگهر است . . . » « 1 » .\r\nاين سخنان ، شايسته‌ترين شخص را به زيباترين وجه مىستايد و حقّ آن را ادا مىكند و ديگر نمىتوان بالاتر از آن ستايشى كرد .\r\n\r\n8 - ابن شهر اشوب\r\nابو جعفر رشيد الدين محمّد بن على بن شهراشوب سروى ، چنين امام را مىستايد :\r\n« او حسن بن على هادى ، هموار كنندهء دشواريها ، پاكدامن ، دور از هر عيب ، امانتدار غيب خداوندى ، معدن وقار ، هميشه سرزنده ، چشم‌پوش ، بخشنده ، پرآزرم ، پيماندار ، كم فتوا ، كم‌غذا ، پرلبخند ، سريع در فرمان دادن ، پدر قائم منتظر و مكنى به ابو محمّد مىباشد . . . » « 2 » .\r\n\r\n9 - ابن شدقم\r\nنسب‌شناس معروف ، ابن شدقم دربارهء حضرت چنين مىگويد :\r\n« حسن عسكرى امامى راهنما ، سرورى و الا و مولايى پاك سيرت بود » « 3 » .\r\n\r\n\r\n","description":"","footnote":"\r\n( 1 ) - الفصول المهمه ، ص 272 .\r\n( 2 ) - مناقب آل ابى طالب ، ج 4 ، ص 421 .\r\n( 3 ) - زهرة المقول فى نسب ثانى فرعى الرسول ، ص 63 .\r\n","page_name":" 68 ","page_number":68},
  {"content":"\r\n\r\n\r\n10 - ابن جوزى\r\nعلّامه بزرگ ابن جوزى دربارهء حضرت اين گونه داد سخن مىدهد :\r\n« خداوند متعال به او - امام حسن عسكرى - امتيازى و الا ، صفتى ويژه ، منقبتى درخشان عطا كرد ؛ فضيلتى كه هرگز بر اثر روزگاران كهنه نمىشود و همواره ورد زبان مردمان خواهد بود ؛ افسرى كه بر تارك زمان مىدرخشد و گردن‌آويزى كه نورش تيرگيها را مىشكافد ؛ خداوند به او مهدى را بخشيد و « قائم آل محمّد » را از نسل او قرار داد ، فرزندش محمّد را « موعود » امم ساخت افتخارى كه نصيب هيچ پدرى نشده بود و نخواهد شد . . . » « 1 » .\r\nيكى از بزرگترين الطاف خداوندى در حق دوست و بندهء صالح خود آن بود كه به او فرزندى عطا كرد تا نقشى مثبت و بزرگ در اصلاح دنيا به عهده گيرد ، پرچم توحيد و عدالت را برافرازد ، دين اسلام را حاكم و ظلم و ستم را نابود كند .\r\n\r\n11 - ركن الدين حسينى\r\nركن الدين حسينى موصلى مىگويد :\r\n« امام عسكرى ابو محمّد ، فضائل ، كرامات و مناقبش بيشمار است و امتياز بزرگى كه خداوند به او عطا نمود آنست كه مهدى موعود را از نسل او قرار داد و قائم آل محمّد فرزند اوست . . . » « 2 » .\r\nكدام فضيلت از اين بالاتر كه خداوند به فرزند امام حسن عسكرى منصبى عطا كند كه بيشترين افتخار را به دنبال دارد وظيفه تاريخ‌سازى ، تغيير بنيانهاى\r\n\r\n\r\n","description":"","footnote":"\r\n( 1 ) - تذكرة الخواص .\r\n( 2 ) - بحر الانساب ، ص 17 ( نسخه عكسى ) .\r\n","page_name":" 69 ","page_number":69},
  {"content":"\r\n\r\nجامعه و ايجاد تحولات جهانى و انقلابى فراگير بر ضد جباران و طاغوتهاى زمين به عهدهء فرزند و جانشين امام يازدهم است .\r\n\r\n12 - يافعى\r\nيافعى مىگويد :\r\n« شريف « 1 » عسكرى ، ابو محمّد ، حسن بن على بن محمّد بن على بن موسى بن جعفر صادق به عقيدهء اماميه ، يكى از امامان دوازدهگانه و پدر قائم منتظر - عجّل اللّه تعالى فرجه الشريف - مىباشد . . . » « 2 » .\r\n\r\n13 - يوسف نبهانى\r\nيوسف بن اسماعيل نبهانى مىگويد :\r\n« امام حسن عسكرى يكى از ائمه بزرگ اهل بيت و از سروران ما - كه خدايشان از همگى ايشان خشنود باد - مىباشد . شبراوى او را در كتاب خود :\r\n« الاتحاف بحب الاشراف » نام مىبرد . ليكن جانب اختصار را نگهداشته و كراماتى از حضرت نقل نمىكند . اما من خود كرامتى از ايشان ديده‌ام ؛ در سال 1296 ه . از « كوى سنجق » يكى از شهرهاى مناطق كردنشين ( در استان اربيل ) كه در آن به قضاوت مشغول بودم ليكن قبل از اتمام مدت به دليل قحطى و گرانى كه در آن سال در عراق شايع شده بود آنجا را ترك كرده بودم به سمت بغداد حركت نمودم از راه آبى و به وسيله « كلك » « 3 » تا سامرّاء كه مركز\r\n\r\n\r\n","description":"","footnote":"\r\n( 1 ) - لقبى كه مختص سادات بود - م .\r\n( 2 ) - مرآة الجنان ، ج 2 ، ص 172 .\r\n( 3 ) - قايق گونه‌اى مركب از چوبها و نىها و علفها كه آنها را بهم بندند و چند مشك را پرباد كرده بر آن نصب كنند و بر آن نشينند و بجاى قايق از آن استفاده كنند ( فرهنگ معين ) .\r\n","page_name":" 70 ","page_number":70},
  {"content":"\r\n\r\nخلافت عباسيان بود رفتيم . در آنجا خواهان زيارت امام حسن عسكرى شده و به راه افتاديم . همين‌كه وارد حرم مطهر شدم دچار حالت روحانى بىسابقه‌اى شدم كه هرگز ديگر مانند آن برايم اتفاق نيفتاد و اين كرامتى بود كه من از حضرت ديدم . سپس آن مقدار كه مىتوانستم قرآن تلاوت كردم و دعا نمودم و بعد خارج شدم . . . » « 1 » .\r\nمراقد و بارگاههاى ائمه سرشار از قداست و روحانيت است و هر كس به زيارت آنها مشرف گردد اين پديده را آشكارا حسّ مىكند .\r\n\r\n14 - علّامه اربلى\r\nعلامه محقق على بن عيسى اربلى ، امام حسن عسكرى را با صميميتى خاص مىستايد و برخى فضايل و مكارم اخلاق ايشان را برمىشمارد . على در بخشى از سخنان خود ( كه پاره‌اى از آن از زبان ابن صباغ نقل گشت ) چنين مىگويد :\r\n« امام حسن ، سواركار ميدان دانش كه رقيبى ندارد ، آشكار كنندهء نهانيهاى دانش و بر طرف كنندهء ابهامات آن ، كاشف حقايق با نظر صائب خود ، عيان كنندهء دقايق انديشه با فكر دشوارياب خود ، آگاه بر اسرار كائنات به توفيق الهى ، داناى غيب و خبر دهندهء از آن به خواست خدايى ، آنكه از گذشته و آينده با او سخن گفته شده ، آنكه با الهام خداوندى از رازهاى نهان با خبر است ، نيك نهاد و پاك سيرت ، داراى دلايل ، نشانه‌ها و معجزات ، صاحب كشف و نظر و كرامات ، مفسر آيات ، تثبيت كنندهء خبر الهى ، وارث سروران نيك ، زادهء امامان و پدر قائم منتظر ، پس به شاخه و اصل بنگريد و دوباره نيك بنگريد تا به يقين دريابيد كه آن دو - عليهما السّلام - از خورشيد درخشانتر و از ماه\r\n\r\n\r\n","description":"","footnote":"\r\n( 1 ) - جامع كرامات الاولياء ، ج 1 ، ص 389 .\r\n","page_name":" 71 ","page_number":71},
  {"content":"\r\n\r\nتابانترند ، و با ديدن گل عطر آن را نيز به تصور درآوريد ، اخبار و اوصاف آنان زبانزد تاريخ و سيرت و رفتارشان بر تارك زمان مىدرخشد : « آنان كرامت ، شرافت و بزرگى را نسل به نسل مىپرورانند چونان آزاد سروى كه هر سال بر بلندايش افزوده مىشود » « 1 » .\r\nبه خدا سوگند آنكه جدش محمّد - صلّى اللّه عليه و آله - ، پدرش على - عليه السّلام - ، مادرش فاطمه ، پدرانش ائمه و فرزندش قائم موعود باشد شايسته آنست كه آسمان در برابر بزرگوارى و شرافتش سر بر زمين سايد و از افتخارش دريوزگى كند . آنانند خلفاى به حق و شايستگان رهبرى .\r\nآنچه تا كنون گفتم كم گفته‌ام و مرا توان برشمردن تمام اوصاف و امتيازات او نيست . زبانم ناتوان ، بيانم نارسا و سخنم از بيان عظمت او كوتاه و از درماندگى خود شرمگين است . . . » « 2 » .\r\n\r\n15 - بستانى\r\nپطرس بستانى مىگويد :\r\n« حسن خالص فرزند على هادى است . . . فضايل و مناقب بسيارى را كه در خاندان نبوّت و اين دودمان طالبى معروف و شناخته شده است ، به او نسبت داده‌اند . او در آغاز شكوفايى و در سنين كم ، آثار فراوانى از انديشمندى و فرزانگى خود نمايان ساخت . . . » « 3 » .\r\n\r\n16 - خير الدين زركلى\r\nخير الدين زركلى مىگويد :\r\n\r\n\r\n","description":"","footnote":"\r\n( 1 ) -\r\n شرف تتابع كابرا عن كابر * كالرمح انبوبا على انبوب \r\n( 2 ) - كشف الغمة ، ج 3 ، ص 322 - 324 .\r\n( 3 ) - دائرة المعارف بستانى ، ج 7 ، ص 45 .\r\n","page_name":" 72 ","page_number":72},
  {"content":"\r\n\r\n« حسن بن على هادى فرزند محمّد جواد هاشمى كنيه‌اش ابو محمد و يازدهمين امام شيعه به شمار مىرود . پس از وفات پدر به عنوان امام با او بيعت كردند و حضرت در تقوا ، عبادت و خويشتن‌دارى مانند پدران صالح خود عمل مىكرد . . . » « 1 » .\r\n\r\n17 - عباس بن نور الدين مكّى\r\nعباس بن نور الدين مكى مىگويد :\r\n« ابو محمّد امام حسن عسكرى ، نسبش آشكارتر از ماه شب چهارده است . او و پدرش به « عسكرى » مشهور شده‌اند . اما دربارهء فضايل او زبان از شماره كردن ناتوان است و اوصاف او به شمار نيايد . . . » « 2 » .\r\n\r\n\r\n","description":"","footnote":"\r\n( 1 ) - اعلام زركلى ، ج 2 ، ص 215 .\r\n( 2 ) - نزهة الجليس ، ج 2 ، ص 184 .\r\n","page_name":" 73 ","page_number":73},
  {"content":"\r\n . \r\n","description":"","footnote":"","page_name":" 74 ","page_number":74},
  {"content":"\r\n\r\n\r\nفصل سوّم : نامه‌هاى امام ( عليه السّلام )\r\nبرخى نامه‌هاى امام - عليه السّلام - جنبه‌هاى اعتقادى آن دوران را براى ما آشكار مىكند و تزلزل و تنشهاى عقيدتى را نشان مىدهد . در اين نامه‌ها گاه مىبينيم كه امام بعضى از شيعيان را از سرسرى گرفتن دين و عدم تقيّد به دستورات آن برحذر مىدارد و عدم انطباق مفاهيم اسلامى را بر جلوه‌هاى زندگى آنان عيان مىسازد . در اينجا پاره‌اى از نامه‌هاى حضرت به اصحاب خود را نقل مىكنيم :\r\n\r\n1 - نامه‌اى به اسحاق نيشابورى\r\nامام حسن عسكرى نامه‌اى به اسحاق بن اسماعيل نيشابورى نگاشت كه از نامه‌هاى گرانقدر به شمار مىرود . حضرت در اين نامه پند ، نصيحت و بهسازى اسحاق را مد نظر داشته است . متن نامه به شرح زير است :\r\n« خداوند ما و تو را در پوشش خود نگاهدارد و در همهء كارهايت به نيروى خود يار تو باشد . رحمت خداوند شامل تو باد ، نامه‌ات را دريافتم و ما - به حمد اللّه - خاندانى هستيم كه بر دوستان خود مهربان و دلسوزيم و از تفضل پياپى خداوند به آنان خشنود مىگرديم و كرم حق به آنان خرسندمان مىسازد و نعمات خدايى به دوستانمان را همواره در نظر داريم .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاى اسحاق خداوند بر تو و بر كسانى مانند تو - كه مشمول رحمت و هدايت حق گشته‌اند - نعمت خود را به كمال برساند و ايشان را نيز مانند تو بصيرت و نعمت عطا كند و بالاترين نعمت خود را دخول بهشت قرار دهد . هر نعمتى هر چند و الا و گرانقدر باشد پاسخ شايسته و در خور آن و قدردانى از آن ، سپاسگزارى به درگاه احديّت - مقدس باد نامهايش - و گفتن « الحمد للّه » مىباشد .\r\nمن نيز مىگويم : « الحمد للّه » سپاس خداى را بهترين سپاسى كه تا كنون كسى به زبان آورده باشد . سپاسى براى هميشه بر آنكه خداوند به رحمت خود بر تو منت نهاد و تو را از هلاكت ، رهايى بخشيد و راهت را در آن گردنهء دشوار آسان نمود . به خدا سوگند مىخورم كه آن گردنه‌اى است دشوار و پررنج ، گذر از آن سخت ، آزمايش آن سنگين و در كتابهاى آسمانى پيشين از آن نام برده شده است .\r\nشما در دوران امام قبلى - تا آنكه در گذشت - و در روزگار من كارهايى مرتكب شده‌ايد كه ناپسند بود و ستوده به شمار نمىرفت و از آنها خرسند نيستم . اى اسحاق ! به يقين بدان هر كه در حال كورى دل از اين دنيا برود در آخرت نيز كور و گمراهتر خواهد بود . اى اسحاق ! چشمان ، كور نمىگردند بلكه دلهايى كه در سينه‌هاست كور مىشود و اين سخن خداى متعال در كتاب استوار خود است كه پس از نقل سخن ستمگر ، پاسخ مىدهد :\r\n«   رَبِّ لِمَ حَشَرْتَنِي أَعْمى ، وَ قَدْ كُنْتُ بَصِيراً قالَ كَذلِكَ أَتَتْكَ آياتُنا فَنَسِيتَها وَ كَذلِكَ الْيَوْمَ تُنْسى   » « 1 » .\r\n« ( ظالم مىگويد : ) پروردگارا ! چرا مرا كور محشور كردى و حال آنكه ( در دنيا ) بينا بودم . ( پروردگارت ) مىگويد : همانگونه كه آيات ما را فراموش كردى امروز نيز فراموش مىشوى » .\r\n\r\n\r\n","description":"","footnote":"\r\n( 1 ) - سوره طه ، آيه 126 .\r\n","page_name":" 76 ","page_number":76},
  {"content":"\r\n\r\nپس از نخستين پدران روحانى آدمى يعنى پيامبران ، و پدران بعدى او يعنى اوصياى آنان - رحمت و درود خداوند بر همه آنان باد - كدام حجّت نيرومندتر و كدام گواه گوياتر و امين‌تر از آيات الهى بر بندگان است . در كدام وادى سرگردانيد و چونان چهارپايان به كجا مىرويد ؟ ! از حق روىگردان شده به باطل دل مىبنديد ! به نعمت خدا كفر ورزيده به ناحق مىگرويد ؟ يا آنكه به پاره‌اى از كتاب خدا ايمان مىآوريد و به بخشى كفر مىورزيد ؟ ! هر كس از شما - يا ديگرى - چنين كند كيفر او در دنيا خوارى و در آخرت عذاب جاودانى خواهد بود و به خدا سوگند خوارى بزرگ همين است .\r\nخداوند يكتا هنگامى كه با رحمت خود بر شما منّت گذاشت و واجباتى تعيين كرد براى نياز خود نبود و به شما احتياجى نداشت بلكه به رحمت خود - كه جز او خدايى نيست - فرمانهايش را صادر كرد تا پاك را از پليد جدا كند و آنچه را در سينه داريد بيازمايد و آنچه را در دل داريد خالص كند و شما به سوى رحمت خدا بشتابيد و بر يكديگر پيشى گيريد و منازل شما در بهشت بر يكديگر برترى يابد . طبق اين حكمت بود كه خداوند بر شما حج ، عمره ، نماز ، زكات ، روزه و ولايت را واجب كرد و براى شما درى قرار داد تا به كمك آن ، درهاى فرائض را بگشاييد و آن را كليدى براى راه خود قرار داد . اگر محمّد - صلّى اللّه عليه و آله - و اوصياى از فرزندان او نبودند شما مانند چهارپايان حيران بوديد و راه بجايى نداشتيد و فرائض نجاتبخش را نمىشناختيد . آيا جز از « در » وارد شهر مىشوند ؟ لذا خداوند پس از واجب نمودن اطاعت پيامبر بر شما ، پيروى از اولياى حق را بر شما فرض نمود و در كتاب الهى فرمود :\r\n«  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  » « 1 » .\r\n« امروز دين شما را كامل كردم و نعمت خود را بر شما به تماميت رساندم و\r\n\r\n\r\n","description":"","footnote":"\r\n( 1 ) - سورهء مائده ، آيه 3 .\r\n","page_name":" 77 ","page_number":77},
  {"content":"\r\n\r\nاسلام را به عنوان دين شما پسنديدم » .\r\nپروردگار براى اولياى خود بر شما حقوقى واجب ساخت و به شما فرمان داد آنها را بپردازيد و رعايت سرورى آنان را بنماييد تا آنكه همسران ، اموال ، خوردن و نوشيدن شما حلال باشد . و فرمود :\r\n«  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  » « 1 » .\r\n« بگو : پاداشى از شما در برابر رسالت خود نمىخواهم جز محبت و نيكى در حق خويشانم » .\r\nو بدانيد : «  مَنْ يَبْخَلْ فَإِنَّما يَبْخَلُ عَنْ نَفْسِهِ وَ اللَّهُ الْغَنِيُّ وَ أَنْتُمُ الْفُقَراءُ  » « 2 » .\r\n« هر كس بخل ورزد بر خود بخل كرده ( و از جان خود كاسته است ) و در حقيقت خداوند بىنياز و شما فقير هستيد » .\r\nخدايى جز خداوند يگانه نيست گفتگويم در باب آنچه به شما و بر شما است بسيار شد . اگر نه آن بود كه خداوند دوست مىدارد نعمت خود را بر شما كامل كند هرگز پس از وفات امام قبلى - عليه السّلام - از من خطى نمىديديد و سخنى نمىشنيديد . شما را غفلتى فراگرفته و از بازگشت خود و معادتان بىخبريد . پس از آنكه ابراهيم بن عبده را بر شما گماردم و نامه‌اى كه محمّد بن موسى نيشابورى از طرف من برايتان آورد ( تنها براى رضاى حق با شما سخن مىگويم ) . خداوند در هر حال پناهگاه و ياريگر است . مبادا در انجام دستورات الهى سستى كنيد كه زيانكار خواهيد بود پس دور باد و نابود گردد آنكه از طاعت خدا روى گردان است و نصايح اولياى خدا را نمىپذيرد .\r\nبه تحقيق خداوند به شما دستور داده تا از او ، پيامبرش و اولو الامر اطاعت كنيد . خداوند بر ناتوانى ، سستى و غفلت شما ترحّم كند و شما را بر اعتقاد\r\n\r\n\r\n","description":"","footnote":"\r\n( 1 ) - سورهء شورى ، آيه 23 .\r\n( 2 ) - سورهء محمّد ، آيه 38 .\r\n","page_name":" 78 ","page_number":78},
  {"content":"\r\n\r\nدرست استوار گرداند . وه ! كه چه چيز انسان را به خداوند كريم مغرور مىسازد ؟ اگر سنگهاى سخت برخى از آنچه را در اين نامه نوشتم درك مىكردند از خوف و خشيت الهى خرد مىشدند و به اطاعت الهى روى مىآوردند .\r\n« هر چه مىخواهيد انجام دهيد كه خداوند ، پيامبر و مؤمنان شاهد اعمال شما هستند سپس به سوى داناى آشكار و نهان خواهيد شتافت و او شما را از آنچه كرده‌ايد آگاه خواهد كرد » « 1 » .\r\n« سپاس خداى را پروردگار عالميان و درود خداوند بر پيامبرش و خاندان او باد » « 2 » .\r\nناگزيريم اندكى درنگ كنيم و به ابعاد و محورهاى اين نامهء ارزشمند نگاهى بيندازيم . به نظر مىرسد بتوان مضامين نامه را در چند فراز به شرح زير خلاصه كرد :\r\n1 - ائمه از اينكه شيعيان از الطاف و مواهب الهى بهره‌مند گردند خرسند هستند و شادمان مىباشند .\r\n2 - بزرگترين نعمت و ارزشمندترين ثمره كه امام براى شيعيان خويش خواهان است دستيابى به بهشت و رهايى از دوزخ مىباشد . هر كس به اين نعمت برسد در حقيقت كليد همهء نيكيها را قبضه كرده است .\r\n3 - امام در اين نامه به شكاف و فاصله‌اى كه ميان ايشان و اسحاق و يارانش واقع شده است اشاره مىكند . اين اختلاف و دورى در زمان امام حسن\r\n\r\n\r\n","description":"","footnote":"\r\n( 1 ) - اقتباس از آيه 105 سوره توبه .\r\n( 2 ) - تحف العقول ، ص 484 - 486 . بحار الانوار ، ج 78 ، ص 374 - 377 . كشى ، ص 354 - 357 . سيد محمّد جزائرى استاد علامه مجلسى بخشى از اين نامه را در كتاب خود « جوامع الكلم » آورده است . نسخه خطى اين كتاب در كتابخانهء امير المؤمنين شماره مسلسل 427 موجود است .\r\n","page_name":" 79 ","page_number":79},
  {"content":"\r\n\r\nعسكرى - عليه السّلام - رخ نداده است بلكه ريشه در زمان امامت پدرش امام هادى - عليه السّلام - دارد و از آن هنگام روابط ميان امام و گروهى از ياران تيره شده است ، اما اينكه علت اين امر چيست منابع تاريخى چيزى نمىگويند و به نظر ما بايد اسباب آن را در موارد زير يافت :\r\nالف : نفوذ دجّال صفتان ، خرابكاران و آزمندان در ميان صفوف شيعيان ، منجر به فساد عقيدهء گروهى شد و پيامد آن تشكيك دربارهء حقانيت امامان - عليهم السّلام - و حتى رد و انكار آنان بود .\r\nب : عباسيان ائمه را در محاصرهء شديدى گرفته و مانع ارتباط آنان با شيعيان مىشوند . اين دورى اجبارى و عدم تماس مستقيم زمينه را براى گسترش افكار انحرافى در ميان شيعيان و گمراهى سست عنصران و ساده‌لوحان فراهم نمود و اگر امكان تماس مداوم وجود داشت كمترين خطرى شيعه را تهديد نمىكرد .\r\nج : عناصر نفوذى عباسيان و مزدوران آنان در ميان شيعهء اهل بيت - عليهم السّلام - رخنه كرده و در صدد به بازى گرفتن مقدرات اجتماعى و فكرى آنان و پراكندن نيرو و توانشان بودند .\r\nد : در اينجا بايد از عامل ديگرى نام برد كه موجب تنش و تزلزل اعتقادى عدّه‌اى از شيعيان گشت و آن هم حسد ورزيدن برخى از وكلاى امام بود . امام هادى و امام حسن عسكرى - عليهما السّلام - به گروهى از وكلاى مورد اعتماد و درستكار خويش اختيارات كامل داده بودند تا هر گونه صلاح بدانند در حقوق شرعيه‌اى كه به دستشان مىرسيد تصرف كنند و در جهات اصلاحى و بهبود زندگى فقيران و محرومان خرج كنند . اين اعتماد به وكيلان بر عده‌اى ديگر از شخصيتهاى برجسته كه نتوانسته بودند چنين منصبى را به دست آورند گران بود و آنان دچار شك و حسد شده و اين بيمارى كشنده و تباه‌كننده ، آنان را به اعمال جنايت‌بار و تفرقه‌افكنى ميان شيعيان و فاسد نمودن عقايد آنان وادار كرد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n4 - امام كج‌روى و گمراهى و دورى عدّه‌اى از راه حق و حقيقت را آشكار كرده به آنان هشدار مىدهد كه تا كى مىخواهند زمام عقل خود را به دست هواى نفس بسپارند و با كورى در ظلمات پا گذارند و آنان را از اينكه در روز قيامت كور و گمراه محشور شوند بر حذر مىدارد .\r\n5 - امام - عليه السّلام - يادآورى مىكند كه حجّت بر مردم تمام شده و با بعثت پيامبران و جانشينى اوصيا ، ديگر عذرى باقى نمىماند و همگان در برابر خداوند مسئول و پاسخگو هستند . اوامر و نواهى پروردگار به همه رسيده است و راه شك و ترديد بسته مىباشد و عصيان و تقصير بندگان به گردن خودشان است .\r\n6 - امام - عليه السّلام - روشن مىكند كه حكمت تشريع احكام و دستورات الهى ، نياز خداوند به آنها نبوده است بلكه براى جدا كردن پاكان از پليدان و آزمايش بندگان است . لذا هر كس گردن نهد و اطاعت كند رستگار مىشود و هر كس تن زند و روى گرداند فرو مىرود و نابود مىگردد .\r\n7 - خداوند بر اين امت منّت گذاشته و پيامبرش محمّد - صلّى اللّه عليه و آله - را فرستاد و پس از او جانشينانى تعيين كرد تا آنان را هدايت كنند و اگر پيامبر مبعوث نمىشد اين امت در وادى گمراهى فرو مىرفت و راه بجايى نداشت و هيچ يك از فرائض و سنتها را نمىشناخت . پس مىبينيم كه هر چه آنان دارند بر اثر مجاهدات پيامبر و امامان است كه نه تنها مسلمانان بلكه بشريت نيز از خوان لطف و معرفت آنان بهره‌مند است . وه كه آنان چه خاندان پربركتى هستند !\r\n8 - خداوند متعال در اموال مسلمين حقى مالى براى خاندان پيامبر - صلوات اللّه عليهم اجمعين - قرار داده است كه « خمس » مىباشد ؛ برنامه اقتصادى اصيلى كه موجب شكوفايى زندگى فكرى و دينى در اسلام مىگردد و اگر اين ماليات نبود مرجعيّت عامه و نظام علمى تا كنون پايدار نمىماند ؛ نظامى كه\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nدنباله رسالت روشنگرانه امامان پاك شيعه است . در حقيقت « خمس » پشتوانه مالى محكمى است كه شيعيان به كمك آن ميراث گرانقدر ائمه را نسل به نسل تا كنون حفظ و منتقل كرده‌اند . احكام خمس و تفصيل آن و مواردى كه خمس بدانها تعلق مىگيرد در كتب فقهى شيعه آمده است و ما بدان نمىپردازيم .\r\nلازم به گفتن است كه امام - عليه السّلام - در اين نامه تأكيد مىكند كه بدون پرداخت خمس ، حليت زناشوئى ، اموال ، خوردن و نوشيدن حاصل نمىگردد و سلامت و طهارت زندگى آدمى مشروط به دادن خمس است . به احتمال زياد ، اسحاق و ديگر مخاطبين اين نامه از پرداخت حقوق شرعيه به امام يا وكيل ايشان خوددارى مىكردند و همين موجب تيرگى روابط ميان آنها شده بود .\r\n( در اينجا بحث از نخستين نامه را به پايان مىبريم ) .\r\n\r\n2 - نامه‌اى به اهالى قم و آبه « 1 »\r\nامام حسن عسكرى - عليه السّلام - نامه‌اى به شيعيان قم و آبه نگاشت كه در آن چنين آمده بود :\r\n« خداوند متعال به بخشش و بزرگوارى و مهربانى خود بر بندگانش منّت گذاشت و پيامبرش محمّد - صلّى اللّه عليه و آله - را براى بشارت و انذار مبعوث ساخت و شما را توفيق پذيرش دين حق عطا كرد و با هدايت ، شما را گرامى داشت و محبت عترت هدايتگر را در دل گذشتگان شما - خدايشان رحمت كند - و آيندگان - كه سرپرست آنان باشد و عمرشان را در راه طاعت خويش\r\n\r\n\r\n","description":"","footnote":"\r\n( 1 ) - « آبه » شهركى است مقابل ساوه كه در زبان عامه به « آوه » مشهور است . معجم البلدان به نقل از برهان قاطع به اهتمام محمّد معين - م .\r\n","page_name":" 82 ","page_number":82},
  {"content":"\r\n\r\nدراز كند و نيازشان را بر طرف سازد - غرس نمود ، هر يك از آنان در جادّه صواب گام زدند و به سرمنزل مقصود به رستگارى دست يافتند و پاداش اعمال پيشين خود را يافتند و هر چه پيشاپيش فرستاده بودند به دست آوردند . . . » .\r\nدر بخشى ديگر از نامه امام مىفرمايند :\r\n« نيت ما همواره استوار و ثابت بود و دلهايمان با درستى انديشه و رأى شما آرام مىگرفت و پيوند خويشى ميان ما و شما نيرومند بود . وصيّتى كه به گذشتگان ما و شما شده بود و عهد و پيمانى كه از جوانان ما و پيران شما گرفته شده بود همواره استوار و محكم بود و اعتقاد درست بدان دست نخورده ماند ؛ زيرا خداوند ما را به يكديگر نزديك داشته بود و خويشاوندى نزديكى به وجود آورده بود . عالم ( معصوم ) - عليه السّلام - مىفرمايد : « المؤمن اخو المؤمن لامه و أبيه ؛ مؤمن برادر تنى مؤمن است » « 1 » .\r\nتنها اين فراز از نامه در اختيار ماست اما تمام نامه به دست ما نرسيده است . اين بخش گوياى پيوند استوار امام و شيعيان صافىضمير است ؛ شيعيانى كه در دين ثابت قدم هستند و كمترين اهمال و سستى را نمىپذيرند .\r\nامام بر گذشتگان ديندار آنان رحمت مىفرستد زيرا همواره انجام دستورات الهى را مقدم بر هر چيز مىداشتند تا به مغفرت و رضوان الهى دست يافتند .\r\nهمچنين حضرت از پيوند استوار خود با آنان كه ريشه در گذشته دارد ياد مىكند ؛ پيوندى كه بر اساس شناخت اهداف والاى امامان و رسالت آنان بنا شده است نه بر اساس عواطف ناپايدار و زودگذر . امام اين روح پويا و جوشان را مىستايد و آنان را دعا مىكند .\r\n\r\n3 - نامه‌اى به فقيه قمى\r\nامام حسن عسكرى - عليه السّلام - نامه‌اى به فقيه بزرگوار ابو الحسن على بن\r\n\r\n\r\n","description":"","footnote":"\r\n( 1 ) - بحار الانوار ، ج 50 ، ص 317 ، مؤسسة الوفاء ، بيروت .\r\n","page_name":" 83 ","page_number":83},
  {"content":"\r\n\r\nالحسين بن موسى بن بابويه قمى ، بزرگ شيعه و چهره بارز حديث و فقه و ديگر علوم اسلامى ، نگاشت كه در آن پس از ياد خدا و آيه مباركه « بسمله » چنين آمده بود :\r\nحمد ، خداى عالميان را سزاست . عاقبت نيكو از آن متقيان و بهشت شايسته موحدان و دوزخ بايستهء ملحدان است . ستم ، تنها ستمگران را فرا مىگيرد و خدايى جز بهترين آفريدگار نيست . درود و صلوات بر بهترين آفريده خدا محمّد مصطفى و خاندان پاك او باد .\r\n« اما بعد : اوصيك - يا شيخى و معتمدى ، و فقيهى ابا لحسن على بن الحسين القمى ، وفقك اللّه لمرضاته ، و جعل من صلبك اولادا صالحين برحمته - بتقوى اللّه ، و اقام الصلاة و ايتاء الزكاة ، فانه لا تقبل الصلاة من مانعى الزكاة ، و اوصيك بمغفرة الذنب ، و كظم الغيظ ، صلة الرحم ، و مواساة الاخوان ، و السعى في حوائجهم في العسر و اليسر ، و الحلم عند الجهل ، و التفقه في الدين ، و التثبت في الامور ، و التعهد للقرآن ، و حسن الخلق ، فالامر بالمعروف ، فالنهى عن المنكر قال اللّه عزّ و جلّ :\r\n«  لا خَيْرَ فِي كَثِيرٍ مِنْ نَجْواهُمْ إِلَّا مَنْ أَمَرَ بِصَدَقَةٍ أَوْ مَعْرُوفٍ أَوْ إِصْلاحٍ بَيْنَ النَّاسِ  » « 1 » .\r\nو اجتناب الفواحش كلها ، و عليك بصلاة الليل فان النبي اوصى عليا فقال :\r\nيا على عليك بصلاة الليل - ثلاث مرات - و من استخف بصلاة الليل فليس منا ، فاعمل بوصيتى ، و امر شيعتى حتى يحملوا عليه ، و عليك بانتظار الفرج ، فان النبىّ - صلّى اللّه عليه و آله - قال : افضل اعمال امتى انتظار الفرج ، و لا يزال شيعتنا في حزن حتى يظهر ولدى الذي بشر به النبىّ - صلّى اللّه عليه و آله - ، انه يملأ الأرض عدلا و قسطا كما ملئت ظلما و جورا ، فاصبر يا شيخى ، و أمر جميع شيعتى بالصبر :\r\n\r\n\r\n","description":"","footnote":"\r\n( 1 ) - سورهء نساء ، آيه 114 .\r\n","page_name":" 84 ","page_number":84},
  {"content":"\r\n\r\n«  إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ  » « 1 » .\r\nو السلام عليك و على جميع شيعتنا و رحمة اللّه و بركاته و حسبنا اللّه و نعم الوكيل ، نعم المولى ، و نعم النصير . . . » « 2 » .\r\n« اما بعد : اى بزرگ و مورد اعتمادم اى فقيه اى ابو الحسن على بن الحسين قمى - كه خداوند تو را توفيق انجام افعال پسنديدهء حق دهد و از نسلت به رحمت خود فرزندان صالحى به وجود آورد - تو را وصيت مىكنم به تقواى الهى ، بپاداشتن نماز ، پرداخت زكات - كه نماز از آنان كه زكات نمىدهند پذيرفته نمىشود - و تو را توصيه مىكنم به درگذشتن از گناه ديگران ، فرو بردن خشم ، صله رحم ، همدردى با برادران و انجام خواسته‌هايشان در خوشى و ناخوشى و سختى و گشايش ، بردبارى در برابر نادانى ، تفقه در دين و يادگيرى آن و استوارى در كارها ، هم‌پيمانى با قرآن ، خوش‌خلقى ، امر به معروف و نهى از منكر چرا كه خداوند متعال مىفرمايد :\r\n« در بسيارى از گفتگوهاى در گوشى آنان خيرى نيست مگر آنكه به صدقه يا معروفى امر كنند و يا آنكه ميان مردم اصلاح نمايند » .\r\nو اجتناب از همه زشتيها . بر تو باد خواندن نماز شب كه پيامبر اكرم به امام على چنين وصيت نمود : « يا على ! بر تو باد نماز شب خواندن - و اين جمله را سه بار تكرار نمود - هر كه نماز شب را سبك بشمارد از ما نيست ، پس توصيه مرا به كار بند و شيعيانم را دستور ده همين كار را كنند ، بر تو باد انتظار فرج زيرا پيامبر اكرم فرمود : « برترين اعمال امت من انتظار فرج است » .\r\nشيعيان ما همواره اندوهگين خواهند بود تا فرزندم - كه پيامبر - صلّى اللّه عليه و آله - بشارت ظهور او را داده است - قيام كند او زمين را پس از آنكه پر از ظلم\r\n\r\n\r\n","description":"","footnote":"\r\n( 1 ) - سوره اعراف ، آيه 128 .\r\n( 2 ) - روضات الجنات ، ج 4 ، ص 273 - 274 .\r\n","page_name":" 85 ","page_number":85},
  {"content":"\r\n\r\nو ستم شده است سرشار از عدالت و برابرى خواهد كرد . پس اى بزرگ ! صبر كن و شيعيانم را دستور ده صبر كنند :\r\n« زمين از آن خداوند است به هر كس از بندگانش بخواهد واگذار مىكند و عاقبت و فرجام نيك از آن متقين خواهد بود » .\r\n« درود ، رحمت و بركات خدا بر تو و جميع شيعيان ما باد . خداوند ما را بس است كه بهترين وكيل ، مولى و ياور است . . . » .\r\nنكات حساس نامهء فوق به شرح زير است :\r\n1 - امام - عليه السّلام - على بن الحسين را با الفاظى شيرين و زيبا مفتخر كرده با الطاف خود او را مىنوازد . همين افتخار او را بس كه حضرت با تعابير :\r\nمورد اعتمادم ، بزرگ و . . . او را مخاطب مىسازد . على در علم ، تقوا ، ورع و ديگر فضائل از چهره‌هاى نادر تاريخ اسلام است و تذكره‌نويسان درباره او گفته‌اند :\r\n« على از فقهاى بزرگ ، اصحاب جليل القدر ، پاكزادگان راه يافته ، پويندگان راه خاندان نبوّت و عصمت - عليهم السّلام - ، پشتيبان دين در برابر حملات ملحدان و از اركان و اساطين شيعه به شمار مىرفت » « 1 » .\r\nوثاقت او تا بدانجا رسيد كه مورد اعتماد تمامى فقهاى شيعه بود و اگر در مسأله‌اى به نص و روايتى دست نمىيافتند - آنچنان كه شهيد در « ذكرى » گفته است - فتاواى او را به كار مىبستند .\r\n2 - امام در حق اين فقيه دعا مىكند تا خداوند به او فرزندانى صالح عطا كند . خداوند دعاى حضرت را اجابت مىكند و به او شيخ صدوق ( ابو جعفر ، محمّد ) را مىبخشد كه از پركارترين و درخشان‌ترين عالمان شيعه است و شريعت را زنده ، راه آن را هموار ، آثار آن را برپا و ميراث امامان - عليهم السّلام -\r\n\r\n\r\n","description":"","footnote":"\r\n( 1 ) - روضات الجنات ، ج 4 ، ص 273 .\r\n","page_name":" 86 ","page_number":86},
  {"content":"\r\n\r\nرا جاودانه مىكند .\r\nصدوق بهره‌هاى بسيارى نصيب شيعه مىكند و آثار گرانبهايى به يادگار مىگذارد آثار او از سيصد اثر مىگذرد « 1 » كه در رأس آنها يكى از كتب اربعه يعنى « من لا يحضره الفقيه » است كه فقيهان امامى به اين كتاب اهتمامى شايان توجه دارند .\r\n3 - امام ، على بن الحسين قمى را به اقامه واجبات اسلامى توصيه مىكند و به پرورش صفات اخلاقى و الا مانند : فرو بردن خشم ، صله ارحام ، همدردى با برادران دينى ، برآوردن نيازهاى آنان ، دين‌شناسى ، استوارى در كارها و ديگر فضائلى كه انسان را به عاليترين مراتب كمال ارتقا مىدهد سفارش مىكند .\r\n4 - امام به فقيه قمى سفارش مىنمايد تا به انتظار فرج قائم آل محمّد - صلّى اللّه عليه و آله - كه با ظهورش و در سايه حكومتش دنيا شكوفا مىشود و كلمه توحيد حاكم مىگردد و عدالت در تمامى عرصه‌هاى دولتش كه دنباله زمامدارى جدّ بزرگوارش پيامبر اكرم است گسترش مىيابد - باشد و هرگز اين فريضه را فراموش نكند . اينها پاره‌اى از مباحثى بود كه در نامه امام به چشم مىخوردند .\r\n\r\n4 - نامه به يكى از شيعيان\r\nيكى از شيعيان طى نامه‌اى دربارهء اختلاف شيعه ، امام را با خبر كرد و حضرت در پاسخ ، نامه‌اى نگاشت كه بخشى از آن در پايين مىآيد :\r\n« خداوند متعال خردمند را مخاطب مىسازد . . . مردم دربارهء من چند دسته هستند :\r\n1 - گروهى بينا و راه يافته ، متمسك به حق ، پيوسته به فرع برخاسته از\r\n\r\n\r\n","description":"","footnote":"\r\n( 1 ) - امل الآمل .\r\n","page_name":" 87 ","page_number":87},
  {"content":"\r\n\r\nاصل نبوّت كه كمترين ترديدى دربارهء من ندارند و مرا پناهگاه خود مىدانند .\r\n2 - گروهى نيز حق را از اهل آن نگرفته‌اند و مانند دريانوردى هستند كه با موج زدن آب جابجا مىشوند و با آرامش آن آرام مىگيرند .\r\n3 - سومين گروه ، اسير دست شيطان شده و بر اثر حسد ، اهل حق را انكار كرده به كمك باطل ، حق و حقيقت را به كنار مىزنند ، آنان را كه به چپ و راست رفته‌اند واگذار ، شبان هنگامى كه مىخواهد گلّهء خود را جمع كند از آسانترين شيوه استفاده مىكند . از افشاى اسرار امامت خوددارى كن و از قدرت طلبى و رياست‌جويى بپرهيز كه اين دو آدمى را به هلاكت مىاندازند . . . » « 1 » .\r\nامام - عليه السّلام - در اين نامه از اختلاف مردم دربارهء امامت ايشان سخن مىگويد و آنان را در سه دسته جاى مىدهد :\r\nالف : گروه مؤمن و بيناى در امور دينى و آگاه به اهداف امامت . اين گروه به امام حسن عسكرى مانند پدرانش اعتقاد دارد و كمترين شبهه‌اى دربارهء امامت ايشان ندارد .\r\nب : گروه ناتوان و ناآگاه كه بينش دينى ندارد و حق را از اهل آن نگرفته است . اين گروه كه اكثريت قاطع جامعه را تشكيل مىدهد اسير عواطف است و متأثر از جريانات اجتماعى . رنگ‌پذيرى اين گروه زياد است و در برابر حوادث ، ياراى ايستادگى ندارد و به رنگ پيشامدها درمىآيد .\r\nج : گروه منحرف و گمراه از صراط مستقيم كه شيطان بر آنان چيره شده و آنان را از ياد خدا غافل كرده است . اين گروه همانگونه كه با پدران امام سر ستيز داشت با حضرت نيز در جنگ است و به اغواى مردم مشغول . سپس امام مخاطب را به استقامت و پايدارى فرامىخواند و از انحراف به چپ و راست\r\n\r\n\r\n","description":"","footnote":"\r\n( 1 ) - بحار الانوار ، ج 78 ، ص 370 .\r\n","page_name":" 88 ","page_number":88},
  {"content":"\r\n\r\nبرحذر مىدارد و بر كتمان امر امامت تأكيد مىكند زيرا عباسيان كمر به جنگ و نابودى حضرت و ياران ايشان بسته‌اند .\r\nدر پايان نامه ، حضرت از رياست طلبى برحذر مىدارد زيرا موجب هلاكت و نابودى جوينده آنست .\r\n\r\n5 - نامه ديگرى به يكى از شيعيان\r\nامام در نامه‌اى به يكى از شيعيان از غوغاى نابخردان موسوم به شيعه كه از راه اهل بيت منحرف گشته و در جهت مخالف امام حركت مىكنند ، اظهار تأسف و نگرانى مىكند . قسمتى از نامه به شرح زير است :\r\n« هيچ‌يك از پدرانم محنتى را كه من از شك و ترديد اين گروه مىكشم نكشيده است . اگر امامت محدود و موقت تا اين زمان بود سپس كسى شك مىكرد عذرش قبول بود ليكن فرمان خداوند مبنى بر استمرار امر امامت است پس شك ، ديگر چه معنى دارد . . . » « 1 » .\r\nامام - عليه السّلام - از دست اين گروه كور دل كه اسير شيطان بودند و از ياد خدا غافل ، رنجهاى بيشمارى كشيد . آنان در امامت حضرت شك كرده بودند حال آنكه جايى براى شك نبود . اگر - همانگونه كه امام مىگويد - امامت موقت و محدود بود و فرضا تا زمان امامت حسن عسكرى ادامه داشت محلى براى ترديد بود ليكن اخبار بيشمارى فصل الخطاب امامت را مهدى موعود معرفى كرده بود لذا راه هر عذر و بهانه‌اى بسته بود و ديگر مجالى براى تشكيك باقى نمىماند . رخنهء دشمنان اهل بيت در صفوف شيعيان ، عامل اين تزلزل و تنش عقيدتى در ميان برخى از سست عنصران بود .\r\n\r\n\r\n","description":"","footnote":"\r\n( 1 ) - بحار الانوار ، ج 78 ، ص 372 .\r\n","page_name":" 89 ","page_number":89},
  {"content":"\r\n\r\n\r\n6 - نامه‌اى به عبد اللّه بيهقى\r\nامام - عليه السّلام - نامه زير را به عبد اللّه بن حمدويه بيهقى نگاشت :\r\n« و بعد : ابراهيم بن عبده را فرستادم تا اهل نواحى و ناحيه تو حقوق شرعيه خود را به او بپردازند . او امانتدار و مورد اعتماد من نزد دوستانم مىباشد پس ، از خدا پروا كنند و مراقب باشند و حقوق واجبه را بپردازند كه هيچ عذرى در ترك يا تأخير آن پذيرفته نيست . خداوند آنان را بر اثر عصيان اوليائش به شقاوت دچار نكند و تو و آنان را بخاطر مهرى كه بدانان دارم مشمول رحمت قرار دهد كه خداوند بزرگوار و بخشنده روزى است . . . » « 1 » .\r\nامام حسن عسكرى - عليه السّلام - در مناطق شيعه‌نشين ، وكلاى صالح ، دانا و كاردان گمارده بود تا حقوق شرعيه را وصول كنند و آن را يا به حضرت برسانند و يا در راههاى نيكى و صلاح خرج كنند .\r\n\r\n7 - نامه‌اى دربارهء ابراهيم\r\nامام - عليه السّلام - ابراهيم بن عبده را به عنوان وكيل خود در اخذ و صرف حقوق شرعيه تعيين كرد و او را همراه نامه‌اى - كه در آن او را ستوده بود و از موقعيت والاى او تجليل به عمل آورده بود - به محل مأموريت گسيل داشت .\r\nگروهى طى نامه‌اى از حضرت پرسيدند كه آيا نامهء همراه ابراهيم به خط خود امام است و ايشان پاسخ دادند :\r\n« نامه‌اى كه همراه ابراهيم به دست شما رسيد مبنى بر آنكه او وكيل من در قبض حقوق شرعيه از شيعيان است به خط خودم مىباشد . من او را به حق بدان صوب فرستادم پس بايد به نيكى پرواى احكام الهى را داشته باشد و تقواى\r\n\r\n\r\n","description":"","footnote":"\r\n( 1 ) - كشى ، ص 358 .\r\n","page_name":" 90 ","page_number":90},
  {"content":"\r\n\r\nحقيقى را رعايت كند . شيعيان نيز بايد حقوق مرا بپردازند و به او بدهند . من به او اجازه داده‌ام تا حقوق واجبه را در هر راهى كه صلاح مىداند خرج كند .\r\nخداوند او را توفيق دهد و با سلامتى از كوتاهى و تقصير بر او منت گذارد . . . » « 1 » .\r\nامام وكالت ابراهيم را تأييد و تثبيت مىكند و او را به تقواى خدا و اطاعت او سفارش مىنمايد و از شيعيان مىخواهد تا حقوق واجبه را به او بپردازند .\r\n\r\n8 - نامه‌اى به شيعيان\r\nامام - عليه السّلام - نامه زير را به گروهى از شيعيان نوشت و در آن از اختلافات ، تفرقه و انحراف از دين با خبر كرد و بر حذر داشت :\r\n« بسم اللّه الرحمن الرحيم . خداوند زهد در دنيا و توفيق اعمال پسنديدهء حق عطا كند و توانى بدهد تا او را اطاعت كنيد و از گناهان اجتناب ورزيد و از گمراهى و انحراف بازدارد و بىنيازتان گرداند و براى ما و دوستانمان نيكى دنيا و آخرت را فراهم سازد .\r\nاما بعد : از اختلافات ، دوگانگى ، پراكندگى و چيرگى شيطان بر دلهايتان كه منجر به تفرقه ، الحاد در دين و تلاش در جهت نابود كردن آنچه پدران نيكرفتار شما براى استوارى دين خدا و اثبات حق اوليائش انجام دادند با خبر گشتم . ابليس شما را از حق بازداشت و رهسپار وادى گمراهى كرد تا آنجا كه اكثر شما عقبگرد كرديد و به حقيقت پشت نموديد گويى نه كلام خدا را خوانده‌ايد و نه از امر و نهى الهى باخبريد . بجانم سوگند اگر همچنان نابخردان شما بر افسانه‌هاى خودبافته تكيه كنند و سخنان باطل ميان خود رايج سازند ، عذاب الهى بر آنان فرود خواهد آمد و اگر شما آنان را با دل و زبان و دست و\r\n\r\n\r\n","description":"","footnote":"\r\n( 1 ) - كشى ، ص 358 .\r\n","page_name":" 91 ","page_number":91},
  {"content":"\r\n\r\nنيّت بازنداريد ، در گناهان آنان و افتراء بستن بر خدا و رسول و اولو الامر پس از او ، شريك خواهيد بود و اگر كار چنين پيش برود « زيديه » ، « مغيرة » ، « كيسانيه » و ديگر فرقه‌هاى منحرف كه نام اسلام بر خود مىنهند در ادعاى خود از شما راستگوتر خواهند بود . بلكه شما از آنان بدتر و پرخطرتريد . . . « 1 »\r\nباطل ميان شما پا گرفته و بر صفحه حق نمايان هستيد - كه انتظار بازگشت نيرويشان را مىكشند - اكثر آنان بر اثر فرمان خداوند شتافته‌اند جز گروهى كه اگر بخواهم نام خواهم برد ، شيطان بر آنان چيره شد و از ياد خدا غافلشان ساخته است . هر كس ياد خدا را فراموش كند خداوند از او بيزارى جسته به جهنم - كه بد فرجامى است - دچارش خواهد ساخت .\r\nاين نامه حجتى است بر شما - حاضر و غايبتان - جز آنكه بخواند و امانت را ادا نمايد . از خداوند مىخواهم تا دلهايتان را بر راه هدايت گرد آورد و باتقوا شما را از گناهان دور دارد و براى انجام اعمال پسنديدهء حق ، موفقتان كند . و عليكم السّلام و رحمة اللّه و بركاته . . . » « 2 » .\r\nفرياد امام - عليه السّلام - از دست برخى از شيعيان ظاهر بين و زودباور كه دچار اختلاف ، تفرقه و انحراف از جاده حقيقت شده‌اند بلند است ؛ زيرا اين قشر ، اسلام را با آگاهى عميق و دلايل قاطع نپذيرفته‌اند بلكه برخى ظواهر ، مراسم و عبادات آن را به تقليد از پدران آموخته‌اند و با اندك شبهه‌اى به قهقرا برمىگرداند و همه ايمان خود را از دست مىدهند . اين بخش زمينه خوبى براى فعاليت دشمنان كمر بسته اسلام و اهل بيت به شمار مىرفت و آنان با جعل و نشر اكاذيب به نام حديث در جهت توجيه افكار انحرافى خود سود مىجستند . در همين دوران كه همهء مخالفان آزادانه عقايد ضد اسلامى خود را منتشر مىكردند امام در سامرّاء در حصارى از نيروهاى امنيتى عباسيان به سر\r\n\r\n\r\n","description":"","footnote":"\r\n( 1 ) - در اينجا افتادگى وجود دارد .\r\n( 2 ) - الدر النظيم ، ص 224 .\r\n","page_name":" 92 ","page_number":92},
  {"content":"\r\n\r\nمىبرد و امكان هيچ‌گونه تماس با شيعيان و ارشاد آنان نداشت و همين ، بزرگترين رنج و محنت حضرت در آن زمان به شمار مىرفت .\r\n\r\n9 - نامه به يكى از شيعيان\r\nامام - عليه السّلام - نامه زير را به يكى از شيعيان و موالى خود نگاشت :\r\n« بسم اللّه الرحمن الرحيم . هر آنچه مقدّر شده موجود است ، پس بر خداوند عزّ و جلّ توكل كن كه تو را بىنياز مىكند و به او اعتماد داشته باش كه تو را سرافكنده نخواهد كرد . از برادرت شكايت كرده بودى ، پس به يقين بدان كه خداوند متعال به قطع پيوند خويشى ، يارى نخواهد كرد و بر هر ستمگرى و ظلم او چيره است و هر كس ستم ببيند خداوند ياورش خواهد بود و او را كمك خواهد نمود كه خداوند نيرومند و عزيز است .\r\nخواسته بودى برايت دعا كنم خداوند - جلّ و علا - نگهبان ، ياور و پوشانندهء توست و از خداوند كريم كه حقيقت را بر تو آشكار ساخت و تو را عارف حق امامان - كه ديگران از آن دور و كور هستند - قرار داد ، مىخواهم تا نعمتش را كه به تو داده از تو بازندارد ( و بر تو فراوان كند ) كه اوست سرپرست و ستوده . . . » « 1 » .\r\nامام - عليه السّلام - به توكل بر خدا و اعتماد به او فرا مىخواند زيرا آنكه به درگاه الهى رو آورد و به او متمسك شود هرگز زيان نخواهد ديد . همچنين حضرت ، مخاطب را بخاطر شكايت از برادرش سرزنش مىكند زيرا خداوند بر قطع پيوند خويشاوندى يارى نمىكند سپس حضرت در حق او دعا مىكند و از خدا مىخواهد تا نعمتها و الطافش را از او بازندارد و همچنان مشمول رحمت و كرم خويش قرارش دهد .\r\n\r\n\r\n","description":"","footnote":"\r\n( 1 ) - الدر النظيم .\r\n","page_name":" 93 ","page_number":93},
  {"content":"\r\n\r\n\r\n10 - نامه به يكى از شيعيان\r\nيكى از شيعيان نامه‌اى به امام - عليه السّلام - نوشت و در آن از ستمگريهاى ظالمى شكايت نمود و گفت كه به حقوقش تجاوز شده است . حضرت در پاسخ نامهء زير را به او نوشت :\r\n« ما در اين روز از هر ستمگر ، متجاوز و حسودى از خدا توان و كفايت مىخواهيم و او ما را نگاهبان است . واى بر آنكه مىگويد : خداوند متعال را با من كارى نيست ( و از من انتقام نخواهد گرفت ) چنين كسى از مالك روز جزا چه خواهد ديد ! خداوند عزّ و جلّ ياور و پشتيبان مظلومان است پس به او - ستايشش پايدار باد - اعتماد كن و از او كمك بخواه كه محنت و رنجت را بر طرف خواهد كرد و شرّ هر شرورى را از تو دور مىدارد . خداوند اين نيكى را در حق تو انجام دهد و دربارهء تو بر ما منت نهد كه او بر هر كارى تواناست .\r\nخداوند در اين ساعت هر ظالمى را فروگيرد ، هرگز متجاوز و ستمگر ، رستگار نخواهند شد . واى بر آنكه سر انگشتان مظلومان بگيردش ، پس اندوهگين مباش و به خداوند اعتماد كن و بر او توكل نما كه چه زود باشد تا گشايشى برايت حاصل شود . خداوند عزّ و جلّ همراه كسانى است كه صبر مىكنند و همراه نيكوكاران است . . . » « 1 » .\r\nامام - عليه السّلام - در نامه خود ظلم ، تجاوز و حسد را محكوم مىكند و از خداوند نابودى عاملان آنها را خواستار مىگردد زيرا خداوند ياور و پشتوانه مظلومان است و بر نابودى ظلم و ظالم و كيفر دادن ستمگران و از حق‌گذرندگان ، قدرت كامل دارد .\r\nدر اينجا گفتگو از نامه‌هاى حضرت را كه تابلوى گوياى حوادث آن دوران است به پايان مىبريم .\r\n\r\n\r\n","description":"","footnote":"\r\n( 1 ) - الدر النظيم ، ص 225 .\r\n","page_name":" 94 ","page_number":94},
  {"content":"\r\n\r\n\r\nفصل چهارم : سخنانى از نور\r\nاز امام حسن عسكرى - عليه السّلام - سخنانى درر بار و انديشه‌هايى بديع در قالب جملاتى كوتاه و فشرده روايت شده كه از ذخاير ادب اسلامى به شمار مىرود . حضرت در اين كلمات قصار به جنبه‌هاى مختلف اجتماعى ، تربيتى و دينى پرداخته و نظرات عميقى ابراز داشته است . در اينجا پاره‌اى از بيانات عطرآگين امام را نقل مىكنيم :\r\n\r\nفضيلت اهل بيت ( عليهم السّلام )\r\nامام اهل بيت را كه معدن دانش ، منبع آگاهى و خاستگاه ايمان در اسلام هستند چنين مىستايد :\r\n« با گامهاى نبوّت و ولايت به تسيغ حقايق دست يافتيم و با پرچمهاى رادمردى ، هفت آسمان را در نور ديديم . ماييم شيران جنگ و بارانهاى بخشش و كرم . در اين دنيا خداوندگاران « شمشير » و « قلم » و در آن سرا صاحبان پرچم « حمد » و علم مىباشيم . فرزندان ما جانشينان دين و هم‌پيمانان يقين ، چراغهاى امتها و كليدهاى بخشش و كرم هستند . به « موساى كليم » بخاطر وفاى به عهد ، ما پيراهن برگزيدگى پوشانديم و « روح القدس » در بهشت آسمان سوم از ميوه‌هاى نو رسيدهء بوستان ما برخوردار شد .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n« و شيعتنا الفئة الناجية ، و الفرقة الزاكيه ، صاروا لنا رداء و صونا ، و على الظلمة ألبا . . .\r\nو سينفجر لهم ينابيع الحيوان ، بعد لظى النيران ، لتمام الرواية ، و الغواشى من السنين . . . » .\r\n« شيعهء ما ، گروه نجات يافته و فرقهء پاكيزه است ، ما را در برابر دشمنان حفظ و حراست مىكنند و در برابر آنان چونان سدى استوار مىايستند . پس از روزگاران سخت و دورانهاى دوزخى ، چشمه‌هاى زندگى ، آنان را سيراب خواهند كرد . . . » .\r\nعلامه مجلسى در توضيح فقرات بالا مىگويد : « اين سخنان حكمتى گويا و نعمتى سرشار است . گوشهاى كر آن را مىشنود و كوههاى سخت در برابر آن سست مىگردد . درود و صلوات خداوند بر آنان باد » « 1 » .\r\nاهل بيت عصمت و طهارت از مقام ممتازى نزد خداوند برخوردارند و فضل و علوم و معارفى دارند كه عالميان را به شگفتى وادار كرده است . آنان راهبران به سوى حق و راهنمايان صراط مستقيم هستند . در دنيا همه آنها چراغهاى هدايت و كليدهاى كرم هستند و در آخرت سروران شفاعتگر و صاحبان پرچم « حمد » مىباشند .\r\nخداوند فردوس برين را به امامان بخشيده تا هرگونه بخواهند در آن ، جاگير شوند . امام در اين بيانات شيعيان را مىستايد و براى آنان سيادت و قدرتى روشن پس از گذر از رنجها ، در دوران حكومت امام زمان - عجّل اللّه تعالى فرجه الشريف - پيش‌بينى مىكند .\r\n\r\nپيام به شيعه\r\nامام - عليه السّلام - در دستورات زير وظايف شيعيان را معين نموده و با نصايحى و الا آنان را در راه دفاع از حريم اهل بيت توانا ساخته است :\r\n\r\n\r\n","description":"","footnote":"\r\n( 1 ) - بحار الانوار ، ط مكتبة الاسلاميه ، ج 78 ، ص 378 .\r\n","page_name":" 96 ","page_number":96},
  {"content":"\r\n\r\n« اوصيكم بتقوى اللّه ، و الورع في دينكم ، و الاجتهاد للّه ، و صدق الحديث ، اداء الامانة الى من ائتمنكم من بر او فاجر ، و طول السجود ، و حسن الجوار ، فبهذا جاء محمّد - صلّى اللّه عليه و آله - ، صلوا في عشائرهم ، و اشهدوا جنائزهم و عودوا مرضاهم ، و ادوا حقوقهم ، فان الرجل منكم اذا ورع في دينه ، و صدق في حديث ، وادى الامانة ، و حسن خلقه مع الناس ، قيل : هذا شيعى فيسرنى ذلك .\r\nاتقوا اللّه ، و كونوا زينا ، و لا تكونوا شينا ، جروا الينا كل مودة ، و ارفعوا عنا كل قبيح ، فانه ما قيل فينا من حسن فنحن اهله ، و ما قيل فينا من سوء فما نحن كذلك . لنا حق في كتاب اللّه و قرابة من رسول اللّه - صلّى اللّه عليه و آله - ، و تطهير من اللّه لا يدعيه احد غيرنا الّا كذب ، اكثروا ذكر اللّه ، و ذكر الموت ، و تلاوة القرآن و الصلاة على النبي - صلّى اللّه عليه و آله - فان في الصلاة على رسول اللّه - صلّى اللّه عليه و آله - عشر حسنات ، حفظوا ما وصيتكم به ، و استودعكم اللّه و أقرأ عليكم السّلام . . . » « 1 » .\r\n« شما را به تقواى الهى ، پرهيزگارى در دين ، كوشش در راه خدا ، راستگويى ، اداى امانت به آنكه چيزى به شما سپرده است - چه نيك و چه بد - طول سجود و رفتار خوب با همسايگان - كه پيامبر بدان مبعوث شده است - سفارش مىكنم . در ميان جماعت آنان نماز بخوانيد ، مردگان آنها را تشييع كنيد و بيمارانشان را عيادت كنيد و حقوق آنان را ادا نماييد . هنگامى كه كسى از شما در دين پرهيزگار باشد در گفته‌هايش راست بگويد ، امانتدارى درستكار باشد و با مردم خوش خلقى كند مىگويند : او شيعه است و اين مرا خشنود مىكند . از خدا بترسيد ، زينت ما باشيد نه خار چشم ، هر نيكى را به سمت ما آوريد و هر زشتى را از ما دور كنيد . هر خوبى كه گفته شود در ماست و هر بدى كه به ما نسبت داده شود از آن دور هستيم . حق ما در كتاب الهى\r\n\r\n\r\n","description":"","footnote":"\r\n( 1 ) - بحار الانوار ، ج 78 ، ص 372 .\r\n","page_name":" 97 ","page_number":97},
  {"content":"\r\n\r\nمنصوص و پيوند ما با رسول خدا - صلّى اللّه عليه و آله - آشكار و طهارت ما به وسيله پروردگار عيان است . كسى جز ما نمىتواند چنين ادعايى كند مگر دروغگويان . همواره نام خدا را به ياد آوريد و مرگ را فراموش نكنيد . پيوسته قرآن بخوانيد و بر پيامبر اكرم صلوات بفرستيد - كه در صلوات بر پيامبر خدا ده حسنه است - وصاياى مرا حفظ كنيد . شما را به خدا مىسپارم و به همه سلام مىرسانم . . . » .\r\nاين پيام عاليترين رهنمودهاى تربيتى و اخلاق اسلامى را كه شخصيت آدمى را شكوفا مىكند و او را به قلّه كمال مىرساند با ايجاز بيان مىكند .\r\nحضرت به شيعيان دستورهاى زير را مىدهد :\r\n1 - تقواى الهى .\r\n2 - روگردانى از محرّمات الهى .\r\n3 - راستگويى .\r\n4 - اداى امانت .\r\n5 - رعايت حق همسايگى .\r\n6 - خوشرفتارى و برخورد خوب با فرقه‌هاى مختلف اسلامى و همراهى با آنان در شئون عادى زندگى و همدردى با آنان تا آنكه بدين وسيله شيعه عاليترين نمونه‌هاى اخلاقى و صفات نيك و دستورات امامان اهل بيت - عليهم السّلام - را به نمايش بگذارد و عمل او بهترين تبليغ حقانيت خاندان عصمت و طهارت باشد .\r\n7 - همواره به ياد خدا و مرگ و آخرت بودن كه اينها ضامن سلامتى انسان هستند و مانع از لغزش در درّه گمراهى و گناه مىگردند .\r\n8 - تلاوت قرآن با تأمل و تعمق تا روان آدمى پاك گردد و نيروهاى تازه‌اى از ايمان و آگاهى در او بيدار گردند .\r\nاينها پاره‌اى از دستورات امام در اين پيام بود .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nپند ارزشمند\r\nامام - عليه السّلام - با اين پند ارزشمند و حكمت استوار ، يكى از اصحاب خود را به رويارويى زندگى و مشكلات آن روانه كرد :\r\n« تا آنجا كه مىتوانى و تحمل دارى از درخواست خوددارى كن كه در هر روز ، روزى و خيرى تازه است . اصرار و پافشارى در مطالب ، سنگينى و وقار آدمى را زايل مىكند مگر آنكه درى برايت گشوده شود كه شايستهء ورود باشد .\r\nچقدر زود باشد كه دست دردمند را بگيرند و رنج او را بر طرف كنند ! چه بسا كه تغييرات و فراز و نشيب ، گونه‌اى از تأديبات الهى باشد ( و خداوند بدان وسيله بنده را تنبيه كند ) . بهره‌ها مراتب و اوقاتى دارند پس براى به دست آوردن نتيجه قبل از زمان آن مشتاب كه به موقع بهرهء خود را مىيابى و آنچه در اختيارت نيست در زمان شايسته به دستت خواهد آمد . در كارهايت به دانايى و خيرخواهى خداوند اعتماد داشته باش و براى برآوردن خواسته‌هايت در آغاز كار شتاب مكن كه دلت تنگ مىشود و نوميدى بر تو چيره مىگردد .\r\nبدان كه شرم و حيا را حدى است كه اگر از آن بگذرد ضعف و ناتوانى خواهد بود و بخشش را اندازه‌اى است كه بيش از آن اسراف و باددستى است .\r\nاقتصاد و ميانه‌روى نيز حدى دارد كه اگر از آن تجاوز كنى بخل و خست ناميده مىشود و دليرى اندازه‌اى دارد كه بيش از آن تهور و بىباكى است . . . » « 1 » .\r\nچقدر اين سخنان جاويد ، استوار و خردمندانه است ! همهء آنچه را كه انسان براى آراستگى و كمال نياز دارد در اين جملات به دقت بيان شده است از\r\n\r\n\r\n","description":"","footnote":"\r\n( 1 ) - نزهة الناظر في تنبيه الخواطر ، ص 50 - 51 و بحار الانوار ، ج 75 ، ص 378 ، بيروت ، مؤسسة الوفاء .\r\n","page_name":" 99 ","page_number":99},
  {"content":"\r\n\r\nجمله دستورات اخلاقى امام موارد زير را مىتوان نام برد :\r\n1 - خويشتن‌دارى و تحمل سختى و خوددارى از درخواست از ديگران ؛ زيرا موجب خفت و حقارت آدمى مىشود .\r\n2 - پافشارى نكردن و عدم اصرار براى درخواستن چيزى ؛ زيرا از وقار و سنگينى آدم مىكاهد .\r\n3 - آرامش و تأنى در كارها و شتاب نورزيدن ؛ زيرا چه بسا عجله باعث پيامدهاى ناگوار براى آدم مىشود ، پس چه بهتر كه با طمأنينه و توكل به خداوند كارساز ، امور خود را دنبال كنيم .\r\n4 - رعايت حد و مقدار شرم و آزرم ؛ زيرا تجاوز از مقدار معمول و گذر از حد ميانه ، ديگر حيا نيست بلكه ضعف و زبونى آدم را مىرساند .\r\n5 - بخشش و عطا ميزانى دارد و همان را بايد رعايت كرد بيش از آن اسراف و ولخرجى است .\r\n6 - ميانه روى در زندگى اقتصادى انسان حدى دارد و اگر كسى از آن تجاوز كند و بر خود و خانواده‌اش سخت بگيرد ، خست و بخل و خشك دستى كرده است .\r\n7 - دليرى ، نيز حدى دارد و بيش از آن تهور و بىباكى است كه از صفات مذموم و نكوهيده است .\r\n\r\nاندرزها\r\nامام - عليه السّلام - همواره اصحاب خود را پند و اندرز مىداد و آخرت را در برابر چشمان آنان مجسم مىساخت و از فريب و فتنه‌هاى دنيا بر حذر مىداشت . در يكى از پندگوييها چنين فرمود :\r\n« انكم في آجال منقوصة ، و ايام معدودة ، و الموت يأتى بغتة ، من يزرع خيرا يحصد غبطة ،\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو من يزرع شرا يحصد ندامة ، لكل زارع ما زرع ، لا يسبق بطىء بحظه ، و لا يدرك حريص ما لم يقدر له ، من اعطى خيرا فاللّه اعطاه ، و من وقى شرا فاللّه وقاه . . . » « 1 » .\r\n« شما در دورانى نقصان‌پذير و روزهايى شمرده و معين بسر مىبريد و مرگ ، ناگهان شما را درمىيابد . هر كه نيكى بكارد ( خوشى درو مىكند و ) مايه غبطه ديگران خواهد بود و هر كه بدى بكارد پشيمانى درو مىكند . هر كسى آن درود عاقبت كار كه كشت . بهره كندرو از او ربوده نمىشود و آزمند جز به رزق مقدّر خود دست نمىيابد . هر كس به خير دست يابد خداوند به او عطا كرده و هر كس از گزندى مصون ماند در حقيقت خداوند او را حفظ كرده است . . . » .\r\nواقعيت زندگى در همين سخنان نهفته است و آدمى - همانگونه كه امام مىفرمايد - در دوره‌اى معين كه نه افزايش مىيابد و نه كم مىشود زندگى مىكند و مرگ او را ناگهان درمىربايد . پس شايسته چنين كسى آنست كه فريفته نگردد و به حقوق ديگرى تجاوز نكند و بداند در بند اعمال خود است و فرجام او وابسته به اعمالش مىباشد اگر درستكار باشد پايانى خوب و اگر بد كردار باشد آينده‌اى تاريك در انتظار اوست .\r\n\r\nارزش تفكر\r\nامام - عليه السّلام - به انديشيدن در صنع پروردگار كه ايمان عميق و اصيلى به دنبال دارد فراخوانده و مىفرمايد :\r\n« ليست العبادة كثرة الصيام و الصلاة و انما العبادة كثرة التعبد ، التفكر في امر اللّه . . . » « 2 » .\r\n« عبادت به نماز و روزهء بسيار نيست بلكه عبادت به تعبد بسيار است يعنى\r\n\r\n\r\n","description":"","footnote":"\r\n( 1 ) - بحار الانوار ، ج 78 ، ص 338 .\r\n( 2 ) - بحار الانوار ، ج 78 ، ص 373 .\r\n","page_name":" 101 ","page_number":101},
  {"content":"\r\n\r\nانديشيدن در صنع خدا و تفكر در امر پروردگار . . . » .\r\nامام - عليه السّلام - در احاديث خود قواعدى تأسيس مىكنند كه پايه‌هاى اصيل ايمان به خداوند است و يكى از مهمترين آن ، تفكر در صنع و خلقت بديع الهى است كه هر خردمند حقيقت‌جويى را به ايمان مطلق به ذات احديت رهنمون مىشود .\r\n\r\nحكمت روزه\r\nجعفر بن محمّد بن حمزهء علوى از حضرت دربارهء حكمت تشريع روزه پرسش كرد و امام پاسخ داد :\r\n« فرض اللّه تعالى الصوم ليجد الغنى مس الجوع فيحنو على الفقير . . . » « 1 » .\r\n« خداوند متعال روزه را واجب كرد تا دولتمندان ، فشار گرسنگى را حس كنند و بر فقيران دل بسوزانند و آنان را دستگيرى كنند . . . » .\r\nامام در كوتاهترين كلام و رساترين بيان حكمت تشريع روزه را بيان مىكند . روزه ، اغنيا را بر آن مىدارد تا به كمك فقيران بشتابند و در حق آنان نيكى كنند . بعلاوه نتايج روحانى و معنوى و سلامتى جسمى كه به دنبال دارد .\r\n\r\nنكوهش منافق\r\nامام - عليه السّلام - در نكوهش منافقان مىفرمايد :\r\n« بئس العبد عبدا يكون ذا وجهين ، و ذا السانين ، يطرى أخاه شاهدا ، و يأكله غائبا ان اعطى حسده ، و ان ابتلى خانه . . . » « 2 » .\r\n\r\n\r\n","description":"","footnote":"\r\n( 1 ) - كشف الغمة ، ج 3 ، ص 193 و من لا يحضره الفقيه ، ج 2 ، ص 43 .\r\n( 2 ) - بحار الانوار ، ج 78 ، ص 373 .\r\n","page_name":" 102 ","page_number":102},
  {"content":"\r\n\r\n« بدترين بندگان ، آدم دورو و دو زبان است ؛ در حضور برادر ، او را مىستايد و چاپلوسى مىكند و در پس او به غيبت مىنشيند و گوشت تن او را مىخورد .\r\nاگر به برادر مؤمنش خيرى رسد ، بر او حسد مىبرد و اگر گرفتار شود به او خيانت مىكند . . . » .\r\nنفاق ، آدمى را دروغگو ، خيانتكار ، پيمان‌شكن و فريبكار بار مىآورد و او را از شاهراه حقيقت و درستى كاملا دور مىكند . از جلوه‌هاى پليد ذات منافق آنست كه براى دستيابى به خواسته‌هايش از همه وسايل نامشروع سود مىجويد .\r\n\r\nدوستى و دشمنى نيكان\r\nامام - عليه السّلام - دربارهء محبت و بغض نيكان و دشمنى بدكاران نسبت به آنان چنين مىفرمايد :\r\n« حب الابرار للأبرار فضيلة للأبرار ، و بغض الفجار للأبرار زين للأبرار ، و بغض الأبرار للفجار خزى للفجار . . . » « 1 » .\r\n« دوستى نيكان نسبت به يكديگر برايشان فضيلت است و بغض بدكرداران نسبت به نيكان زيور و زينت آنان است ، ليكن بغض نيكان نسبت به بدكاران مايهء خوارى بدكاران است . . . » .\r\n\r\nكلمات قصار\r\nاز امام حسن عسكرى - عليه السّلام - مجموعه‌اى از كلمات قصار و سخنان حكمت‌آميز نقل شده كه برخى را در اينجا مىآوريم :\r\n1 - حضرت - عليه السّلام - فرمود : « اذا كان المقتضى كائنا فالضراعة لما\r\n\r\n\r\n","description":"","footnote":"\r\n( 1 ) - المجالس السنية ، ج 2 ، ص 663 .\r\n","page_name":" 103 ","page_number":103},
  {"content":"\r\n\r\nذا ؟ . . . » « 1 » .\r\n« اگر بايستنىها به اراده خدا روى مىدهند ، پس خوارى و ذلت براى چيست ؟ . . . » .\r\nاگر حوادث به مشيت الهى رخ مىدهند و اراده حق بر همه چيز حاكم است پس چرا آدمى نزد ديگرى اظهار ذلت و خفت كند ؟ ! .\r\n2 - حضرت - عليه السّلام - فرمود : « المؤمن بركة على المؤمن ، و حجة على الكافر . . . » « 2 » .\r\n« مؤمن براى مؤمن بركت و بر كافر حجت است . . . » .\r\n3 - حضرت - عليه السّلام - فرمود : « قلب الاحمق في فمه ، و فم الحكيم في قلبه . . . » « 3 » .\r\n« قلب احمق بر زبان اوست و زبان خردمند فرزانه در قلب اوست . . . » .\r\n4 - حضرت - عليه السّلام - فرمود : « الغضب مفتاح كل شر . . . » « 4 » .\r\n« خشم كليد و سرآغاز هر شر و بدى است . . . » .\r\n5 - حضرت - عليه السّلام - فرمود : « اقل الناس راحة الحقود . . . » « 5 » .\r\n« بدخواه و كينه‌توز ، كمترين آسايش را دارد . . . » .\r\n6 - حضرت - عليه السّلام - فرمود : « اورع الناس من وقف عند الشبهة ، اعبد الناس من اقام على الفرائض ، ازهد الناس من ترك الحرام ، اشد الناس اجتهادا من ترك الذنوب . . . » « 6 » .\r\n\r\n\r\n","description":"","footnote":"\r\n( 1 ) - نزهة الناظر في تنبيه الخواطر ، ص 51 .\r\n( 2 ) - تحف العقول ، ص 489 .\r\n( 3 ) - همان مدرك .\r\n( 4 ) - تحف العقول ، ص 488 .\r\n( 5 ) - همان مدرك .\r\n( 6 ) - تحف العقول ، ص 489 .\r\n","page_name":" 104 ","page_number":104},
  {"content":"\r\n\r\n« پرهيزگارترين مردم آنست كه از در افتادن به شبهه‌ها بپرهيزد ، عابدترين كس آنست كه واجبات خود را انجام دهد ، زاهدترين مردم كسى است كه از حرام دورى كند و كوشاترين فرد آنست كه گناهان را فرو گذارد . . . » .\r\n7 - حضرت - عليه السّلام - فرمود : « لا يشغلك رزق مضمون عن عمل مفروض . . . » « 1 » .\r\n« روزى تعيين شده و قطعى ، تو را از عمل واجب بازندارد . . . » .\r\n8 - حضرت - عليه السّلام - فرمود : « من تعدى في طهوره كان كناقصه . . . » « 2 » .\r\n« آنكه در طهارت بيش از تكليف و وظيفه خود عمل مىكند و از حد مىگذراند ، در حقيقت نقض غرض كرده است . . . » .\r\n9 - حضرت - عليه السّلام - فرمود : « ما ترك الحق عزيز الاذل ، و لا اخذ به ذليل الاعز . . . » « 3 » .\r\n« هيچ عزيزى حق را ترك نكرد جز آنكه خوار شد و هيچ دليلى پايبند حق نگشت مگر آنكه عزت يافت . . . » .\r\n10 - حضرت - عليه السّلام - فرمود : « صديق الجاهل تعب . . . » « 4 » .\r\n« رنج ، دوست نادان است . . . » .\r\n11 - حضرت - عليه السّلام - فرمود : « خصلتان ليس فوقهما شيء ؛ الايمان باللّه ، و نفع الاخوان . . . » « 5 » .\r\n« دو خصلت از همه چيز بالاتر است : ايمان به خدا و سود رساندن به برادران دينى . . . » .\r\n12 - حضرت - عليه السّلام - فرمود : « جرأة الولد على والده في صغره تدعو الى العقوق في كبره . . . » « 6 » .\r\n\r\n\r\n","description":"","footnote":"\r\n( 1 ) - همان مدرك .\r\n( 2 و 3 و 4 و 5 و 6 ) - همان مدرك .\r\n","page_name":" 105 ","page_number":105},
  {"content":"\r\n\r\n« گستاخى فرزند بر پدر در كودكى ، نفرين و عقوق پدر را در بزرگى به دنبال دارد . . . » .\r\n13 - حضرت - عليه السّلام - فرمود : « ليس من الأدب اظهار الفرح عند المحزون . . . » .\r\n« خشنودى كردن نزد شخص اندوه زده ، از بىادبى است . . . » .\r\n14 - حضرت - عليه السّلام - فرمود : « خير من الحياة ما اذا فقدته بغضت الحياة ، و شر من الموت ما اذا نزل لك احببت الموت . . . » « 1 »  .\r\n« والاتر از زندگى ، آن چيزى است كه در فقدانش زندگى را دشمن مىدارى و بدتر از مرگ آن چيزى است كه هنگام مواجه شدن با آن آرزوى مرگ كنى و آن را دوست بدارى . . . » .\r\n15 - حضرت - عليه السّلام - فرمود : « رياضة الجاهل ، ورد المعتاد عن عاداته كالمعجز . . . » « 2 »  .\r\n« تربيت نادان و بازداشتن معتاد و خو گرفته به عادتى از آن ، به معجزه مىماند . . . » .\r\n16 - حضرت - عليه السّلام - فرمود : « التواضع نعمة لا يحسد عليها . . . » « 3 »  .\r\n« فروتنى ، نعمتى است كه رشك و حسد كسى را به دنبال ندارد . . . » .\r\n17 - حضرت - عليه السّلام - فرمود : « لا تكرم الرجل بما يشق عليه . . . » « 4 »  .\r\n« كسى را به آنچه بر او دشوار است گرامى مدار . . . » .\r\n18 - حضرت - عليه السّلام - فرمود : « من وعظ اخاه سرا فقد زانه ، و من وعظه علانية فقد شانه . . . » « 5 »  .\r\n« آنكه برادرش را نهانى پند دهد در حق او نيكى كرده و او را سرافراز ساخته است و آنكه آشكارا پندش دهد از شخصيت او كاسته است . . . » .\r\n( 1 و 2 و 3 و 4 و 5 ) - تحف العقول ، ص 489 .\r\n\r\n","description":"","footnote":" ( 1 ) - الذّريعة ، ج 1 ، ص 6 .  ( 1 ) - الذّريعة ، ج 1 ، ص 6 .  ( 1 ) - الذّريعة ، ج 1 ، ص 6 .  ( 1 ) - الذّريعة ، ج 1 ، ص 6 .  ( 1 ) - الذّريعة ، ج 1 ، ص 6 . ","page_name":" 106 ","page_number":106},
  {"content":"\r\n\r\n19 - حضرت - عليه السّلام - فرمود : « ما اقبح بالمؤمن ان تكون له رغبة تذله . . . » « 1 » .\r\n« چقدر زشت است مؤمن ميل و گرايشى داشته باشد كه او را حقير و پست كند . . . » .\r\n20 - حضرت - عليه السّلام - فرمود : « كفاك ادبا تجنبك ما تكره من غيرك . . . » « 2 » .\r\n« از ادب و اخلاق همين تو را بس كه آنچه را از ديگران نمىپسندى خود انجام ندهى . . . » .\r\n21 - حضرت - عليه السّلام - فرمود : « احذر كل ذكى ساكن الطرف . . . » « 3 » .\r\n« از هر هشيار آرام و افتاده بپرهيز . . . » .\r\n22 - حضرت - عليه السّلام - فرمود : « لو عقل اهل الدنيا خربت . . . » « 4 » .\r\n« اگر اهل دنيا مىانديشيدند ، دنيا ويران مىگشت . . . » .\r\n23 - حضرت - عليه السّلام - فرمود : « اضعف الاعداء كيدا من اظهر عداوته . . . » « 5 » .\r\n« كم‌زيانترين دشمن كسى است كه دشمنى خود را آشكار مىكند . . . » .\r\n24 - حضرت - عليه السّلام - فرمود : « خير اخوانك من نسى ذنبك اليه و ذكر احسانك اليه » « 6 » .\r\n« بهترين برادرانت كسانى هستند كه بديهايت را در حقشان فراموش مىكنند ليكن نيكيهايت را همواره به ياد دارند » .\r\n25 - حضرت - عليه السّلام - فرمود : « حسن الصورة جمال ظاهر ، و حسن العقل جمال باطن . . . » « 7 » .\r\n« رخسار نيكو ، زيبايى ظاهر و خرد نيكو ، زيبايى باطن است . . . » .\r\n26 - حضرت - عليه السّلام - فرمود : « من انس باللّه استوحش من الناس . . . » « 8 » .\r\n\r\n\r\n","description":"","footnote":"\r\n( 1 ) - همان مدرك .\r\n( 2 و 3 و 4 و 5 و 6 ) - بحار الانوار ، ج 75 ، ص 377 ( در ضمن يك حديث ) .\r\n( 7 و 8 ) - همان مدرك .\r\n","page_name":" 107 ","page_number":107},
  {"content":"\r\n\r\n« آنكه به خدا دل بندد از مردم ، دل مىكند . . . » .\r\n27 - حضرت - عليه السّلام - فرمود : « من لم يتق وجوه الناس ، لم يتق اللّه . . . » « 1 » .\r\n« آنكه پرواى مردم ندارد ، پرواى خدا نيز نخواهد داشت . . . » .\r\n28 - حضرت - عليه السّلام - فرمود : « جعلت الخبائث في بيت ، و جعل مفتاحه الكذب . . . » « 2 » .\r\n« پليديها در خانه‌اى قرار دارند كه كليد آن دروغگويى است . . . » .\r\n29 - حضرت - عليه السّلام - فرمود : « اذا نشطت القلوب فأودعوها ، و اذا نفرت فودعوها . . . » « 3 » .\r\n« هنگامى كه دلها شادابند دانش را در آنها جاى دهيد و هنگامى كه روى گردان مىشوند آنها را واگذاريد . . . » .\r\n30 - حضرت - عليه السّلام - فرمود : « اللحاق به من ترجو خير من المقام مع من لا تأمن شره . . . » « 4 » .\r\n« پيوستن به آنكه به او اميدوارى ، بهتر از بودن با كسى است كه از شر و بدى او ايمن نيستى . . . » .\r\n31 - حضرت - عليه السّلام - فرمود : « الجهل خصم ، و الحلم حكم ، و لم يعرف راحة القلب من لم يجرعه الحلم غصص الغيظ . . . » « 5 » .\r\n« نادانى ، دشمن است ، بردبارى فرزانگى است و آنكه با بردبارى نتواند خشم خود را فرو دهد و دندان بر جگر نهد هرگز روى آرامش خاطر را نخواهد ديد . . . » .\r\n32 - حضرت - عليه السّلام - فرمود : « نائل الكريم يحببك اليه و نائل اللئيم يضعك لديه . . . » « 6 » .\r\n\r\n\r\n","description":"","footnote":"\r\n( 1 و 2 و 3 و 4 ) - همان مدرك .\r\n( 5 ) - بحار الانوار ، ج 75 ، ص 377 .\r\n( 6 ) - بحار الانوار ، ج 76 ، ص 378 .\r\n","page_name":" 108 ","page_number":108},
  {"content":"\r\n\r\n« نيكى در حق كريمان ، تو را نزد آنان گرانقدر و بزرگوار و نيكى در حق لئيمان ، تو را نزد آنان خوار و بىمقدار مىكند . . . » .\r\n33 - حضرت - عليه السّلام - فرمود : « من كان الورع سجية و الافضال حليته انتصر من اعدائه بحسن الثناء عليه و تحصن بالذكر الجميل من وصول نقص اليه . . . » « 1 » .\r\n« آنكه پرهيزگارى خصلت و نيكى كردن زيورش باشد ، با ستايشى كه از او مىشود بر دشمنان پيروز مىگردد و با نام و ياد نيكى كه دارد خود را از رسيدن هر نقصى حفظ مىكند . . . » .\r\n34 - حضرت - عليه السّلام - فرمود : « من مدح غير المستحق فقد قام مقام المتهم . . . » « 2 » .\r\n« آنكه شخص ناسزاوار و ناشايسته را بستايد ، خود را متهم كرده است . . . » .\r\n35 - حضرت - عليه السّلام - فرمود : « لا يعرف النعمة الّا الشاكر ، و لا يشكر النعمة الّا العارف . . . » « 3 » .\r\n« حق نعمت را تنها سپاسگزار بجا مىآورد و شكر و سپاسگزارى در گرو شناخت است . . . » .\r\n36 - حضرت - عليه السّلام - فرمود : « السهر ألذ للمنام ، و الجوع ازيد في طيب الطعام . . . » « 4 » .\r\n« شب‌زنده‌دارى خواب را شيرين‌تر و گرسنگى ، غذا را خوشايندتر و گواراتر مىكند . . . » .\r\n37 - حضرت - عليه السّلام - فرمود : « ان الوصول الى اللّه عزّ و جلّ سفر لا يدرك الّا\r\n\r\n\r\n","description":"","footnote":"\r\n( 1 و 2 ) - بحار الانوار ، ج 75 ، ص 378 .\r\n( 3 ) - همان مدرك .\r\n( 4 ) - بحار الانوار ، ج 75 ، ص 379 .\r\n","page_name":" 109 ","page_number":109},
  {"content":"\r\n\r\nبامتطاء الليل . . . » « 1 » .\r\n« رسيدن به خدا مستلزم سفرى است كه تنها شب‌زنده‌داران بدان توفيق مىيابند . . . » .\r\n38 - حضرت - عليه السّلام - فرمود : « من لم يحسن ان يمنع لم يحسن ان يعطى . . . » « 2 » .\r\n« آنكه خوب بازندارد ( خوب مالش را حفظ نكند ) ، خوب نمىبخشد . . . » .\r\n39 - حضرت - عليه السّلام - به متوكل عباسى فرمود : « لا تطلب الصفاء ممن كدرت عليه و لا النصح من صرفت سوء ظنك اليه ، فانما قلب غيرك لك كقلبك له . . . » .\r\n« از آنكه زهر در كامش كرده‌اى انتظار صميميت نداشته باش و از آنكه گمان بد درباره‌اش داشته‌اى پند و اندرز مخواه ؛ زيرا انديشه و ضمير او دربارهء تو مانند انديشه و ضمير تو دربارهء اوست . . . » .\r\n40 - حضرت - عليه السّلام - فرمود : « من الجهل الضحك من غير عجب . . . » « 3 » .\r\n« خندهء بى جا نشانه نابخردى است . . . » .\r\n41 - حضرت - عليه السّلام - فرمود : « ان لكلام اللّه فضلا على الكلام كفضل اللّه على خلقه و لكلامنا فضل على كلام الناس كفضلنا عليهم . . . » .\r\n« همانگونه كه خداوند برتر از خلق است كلام الهى نيز برتر از سخنان مخلوقات است و همانطور كه ما بر مردم برتر هستيم كلام ما نيز بر سخنان آنان برتر است . . . » .\r\n42 - حضرت - عليه السّلام - فرمود : « من التواضع السلام على كل من تمر به ،\r\n\r\n\r\n","description":"","footnote":"\r\n( 1 ) - بحار الانوار ، ج 75 ، ص 380 .\r\n( 2 ) - همان مدرك .\r\n( 3 ) - تحف العقول ، ص 487 .\r\n","page_name":" 110 ","page_number":110},
  {"content":"\r\n\r\nفالجلوس دون شرف المجلس . . . » « 1 » .\r\n« سلام بر هر كه مىگذرى و نشستن در پايين مجلس از نشانه‌هاى فروتنى است . . . » .\r\n43 - حضرت - عليه السّلام - فرمود : « اولى الناس بالمحبة من املوه . . . » .\r\n« شايسته‌ترين كس به محبت آنست كه از او اميد اين كار مىرود . . . » .\r\n44 - حضرت - عليه السّلام - فرمود : « من الفواقر التي تقصم الظهر جار ان رأى حسنة اطفأها و ان رأى سيئة افشاها » « 2 » .\r\n« يكى از مصيبتهاى هولناك كمرشكن ، همسايه‌اى است كه اگر نيكى ببيند آن را خاموش و اگر بدى ببيند آن را آشكار كند » .\r\n45 - حضرت - عليه السّلام - فرمود : « بسم اللّه الرحمن الرحيم اقرب الى اسم اللّه الاعظم من سواد العين الى بياضها . . . » « 3 » .\r\n« بسم اللّه الرحمن الرحيم به اسم اعظم پروردگار ، نزديكتر از سياهى به سفيدى چشم است . . . » .\r\n46 - حضرت - عليه السّلام - فرمود : « لا تمار فيذهب بهاؤك ، و لا تمازج فيجترأ عليك . . . » « 4 » .\r\n« جدال مكن كه هيبت و سنگينى تو زائل مىشود و شوخى مكن كه بر تو دلير مىگردند . . . » .\r\n47 - حضرت - عليه السّلام - فرمود : « من رضى بدون الشرف من المجلس لم يزل اللّه و ملائكته يصلون عليه حتى يقوم من المجلس . . . » « 5 » .\r\n« آنكه به جاهاى معمولى مجلس خشنود باشد ( اگر در مجلسى نشيند )\r\n\r\n\r\n","description":"","footnote":"\r\n( 1 و 2 ) - تحف العقول ، ص 487 .\r\n( 3 ) - همان مدرك .\r\n( 4 و 5 ) - تحف العقول ، ص 486 .\r\n","page_name":" 111 ","page_number":111},
  {"content":"\r\n\r\nخداوند و ملائكه همواره بر او صلوات و درود مىفرستند تا از آنجا برخيزد . . . » .\r\n48 - حضرت - عليه السّلام - فرمود : « الاشراك في الناس اخفى من دبيب النمل على المسح الأسود في الليلة المظلمة . . . » « 1 » .\r\n« شرك در ميان مردم از حركت مورچه بر جاده‌اى سياه در شبى تيره ، پنهان‌تر است . . . » .\r\n49 - حضرت - عليه السّلام - فرمود : « للقلوب خواطر من الهوى ، و العقول تزجر ، و تزاد في التجارب علما مستأنفا ، و الاعتبار يفيد الرشاد . . . » .\r\n« دلها را خطوراتى از ميل و هواست ليكن خردها بازدارنده‌اند و در تجربه‌ها دانشهاى تازه‌اى بر خرد افزوده مىشود و عبرت گرفتن به راهيابى سود مىرساند . . . » .\r\n50 - حضرت - عليه السّلام - فرمود : « المقادير الغالبة لا تدفع بالمغالبة ، و الأرزاق المكتوبة لا تنال بالشره و المطالبة . . . تذلل للمقادير نفسك ، و اعلم انك غير نايل بالحرص الّا ما كتب لك . . . » « 2 » .\r\n« قدرهاى پيروز را با سركشى نتوان مغلوب كرد و روزيهاى تعيين شده و مقدّر با آزمندى و پيگيرى به دست نمىآيد . نفس خود را رام تقدير كن و بدان با حرص و آز جز بدانچه روزى توست ، دست نخواهى يافت . . . » .\r\n\r\n\r\n","description":"","footnote":"\r\n( 1 ) - تحف العقول ، ص 487 .\r\n( 2 ) - بحار الانوار ، ج 75 ، ص 379 .\r\n","page_name":" 112 ","page_number":112},
  {"content":"\r\n\r\n\r\nفصل پنجم : در آستان قرآن\r\nامامان اهل بيت - عليهم السّلام - توجهى فوق العاده به تفسير قرآن داشتند و هر يك صاحب مكتب تفسيرى بودند . آنچه مسلم است آنست كه آنان به دقايق قرآن ، ناسخ و منسوخ آن ، مطلق و مقيد آن ، عام و خاص آن و شأن نزول آيات ، داناتر از همگان بودند . بزرگ اين خاندان مولاى متقيان امير المؤمنين - همانطور كه خودشان تصريح مىكردند - بيش از همه صحابه به حقايق قرآن و محكم و متشابه آن و حتى هنگام نزول آيات آگاه بودند .\r\nامام حسن عسكرى نيز مانند پدران بزرگوار خود از پيشوايان و ائمه مفسران به شمار مىرفت و از ايشان تفسيرى نقل شده كه به تفسير امام عسكرى معروف شده است ، اما قبل از آنكه به اين كتاب بپردازيم تفسير چند آيه را از حضرت نقل مىكنيم .\r\n1 - ابو هاشم جعفرى مرد ثقه و امين اهل بيت مىگويد : نزد امام حسن عسكرى بودم و از ايشان دربارهء تفسير اين آيه پرسش كردم :\r\n« ثم اورثنا الكتاب الذين اصطفينا من عبادنا فمنهم ظالم لنفسه و منهم مقتصد و منهم سابق بالخيرات باذن اللّه . . . » « 1 » .\r\n\r\n\r\n","description":"","footnote":"\r\n( 1 ) - سوره فاطر ، آيه 32 .\r\n","page_name":" 113 ","page_number":113},
  {"content":"\r\n\r\n« سپس كتاب را به بندگان برگزيده خود عطا كرديم پس گروهى به خود ستم كردند و گروهى ميانه‌روى پيشه ساختند و گروهى به اذن پروردگار به سوى نيكيها شتافتند . . . » .\r\nحضرت فرمود : اين آيه دربارهء آل محمّد - صلّى اللّه عليه و آله - نازل شده است ستمگران به خود ، كسانى هستند كه به امامت ما قائل نيستند . ميانه روان ، كسانى هستند كه امام را مىشناسند و به او معتقدند . و شتابندگان در راه خير به اذن پروردگار ، امامان - عليهم السّلام - مىباشند .\r\nابو هاشم مىگويد : چشمانم پراشك شد و با خود دربارهء عظمت اين خاندان و آنچه خداوند به آنها تفضل كرده است مىانديشيدم كه امام نگاهى به من كرد و فرمود : آرى ، همانگونه كه انديشيده‌اى مقام آل محمّد بسيار والاست . پس خدا را سپاسگو كه تو را از محبان اين خاندان و متمسكان به آنها قرار داده است . تو در روز قيامت - كه هر كس را با امامش فرا مىخوانند - با ما خوانده مىشوى پس بشارت باد بر تو كه بر راه راست هستى و عاقبت بخيرى « 1 » .\r\n2 - محمّد بن صالح ارمنى از امام حسن عسكرى دربارهء معناى سخن خداوند متعال در سورهء رعد پرسش كرد كه مىفرمايد :\r\n« يمحو اللّه ما يشاء و يثبت و عنده ام الكتاب » « 2 » .\r\n« خداوند آنچه را كه بخواهد محو مىكند و آنچه بخواهد مىنگارد و نزد اوست ام الكتاب » .\r\nحضرت پاسخ فرمود : آيا جز اينست كه آنچه را وجود دارد مىزدايد و آنچه را نيست مىنگارد . والاست خداوند توانمند كه به اشيا قبل از وجودشان علم دارد و خالقى قبل از هر آفريده‌اى كه اوست دين‌پرور .\r\n\r\n\r\n","description":"","footnote":"\r\n( 1 ) - الثاقب في المناقب / جرجانى ، ص 241 - 242 .\r\n( 2 ) - سورهء رعد ، آيه 39 .\r\n","page_name":" 114 ","page_number":114},
  {"content":"\r\n\r\nمحمّد بن صالح شگفت زده گفت : گواهى مىدهم كه تو حجت و ولى خدا هستى و تو بر راه راست قرار دارى و تويى امير مؤمنان و امام متقيان « 1 » .\r\n3 - محمّد بن صالح ارمنى از امام حسن عسكرى دربارهء معناى اين آيه پرسش كرد :\r\n« للّه الامر من قبل و من بعد « 2 » ؛ قبل و بعد از هر چيز فرمان خداى راست » .\r\nحضرت فرمود : « قبل از فرمان دادن ، دستور از آن خداست و پس از فرمان دادن به آنچه كه اراده كند باز فرمان از آن اوست » .\r\nبا خود انديشيدم كه اين تفسير همان آيه قرآن و سخن خداوند است كه مىفرمايد : « امر » و « خلق » ( آفرينش و تدبير آفريدگان ) از آن خداوند تبارك و تعالى پروردگار جهانيان است « 3 » .\r\nامام به من نگريست و تبسمى كرده فرمود : ( آرى ) آفرينش و تدبير از آن خداوند متعال ، پروردگار جهانيان است « 4 » .\r\n4 - ابو هاشم مىگويد : نزد امام حسن عسكرى - عليه السّلام - بودم كه محمّد بن صالح از ايشان دربارهء معناى آيه زير پرسش كرد :\r\n«  وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ ، وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى شَهِدْنا  » « 5 » .\r\n« و آن هنگام كه پروردگارت از پشت فرزندان آدم ذريّهء آنها را برگرفت و آنها را بر خود گواه ساخت كه آيا من پروردگار شما نيستم ؟ ! همه گفتند :\r\nآرى ، ما به خدايى تو گواهى مىدهيم » .\r\n\r\n\r\n","description":"","footnote":"\r\n( 1 ) - الثاقب في المناقب ، ص 242 و كشف الغمه ، ج 3 ، ص 209 .\r\n( 2 ) - سوره روم ، آيه 4 .\r\n( 3 ) - سوره اعراف ، آيه 54 .\r\n( 4 ) - كشف الغمه ، ج 3 ، ص 210 .\r\n( 5 ) - سوره اعراف ، آيه 172 .\r\n","page_name":" 115 ","page_number":115},
  {"content":"\r\n\r\nامام حسن عسكرى - عليه السّلام - پاسخ داد : با اين كار ، معرفت به پروردگار محقق شد . سپس مردم آن حادثه را فراموش كردند و به زودى به ياد خواهند آورد .\r\nو اگر اين عهد نبود هيچ كس آفريدگار و روزى ده خود را نمىشناخت .\r\nابو هاشم مىگويد : از نعمات الهى به اين خاندان و دانش گستردهء اين حجّت حق در شگفت شدم و در انديشه فرو رفتم كه حضرت به طرفم روى آورد و فرمود :\r\n« اى ابو هاشم ! مطلب ، بالاتر از آنست كه تو مىپندارى و شگفت‌آورتر از تصورات تو مىباشد . دربارهء خاندانى كه شناختن آنها شناختن خداوند است و منكر آنان منكر خدا چه مىپندارى . مؤمنى نيست مگر آنكه امامان را تصديق مىكند و به معرفت و شناخت آنان يقين دارد » « 1 » .\r\n5 - سفيان بن محمّد صيفى مىگويد : به امام حسن عسكرى نامه‌اى نوشتم و در آن از معنى « وليجه » ( دوست همراز و بسيار صميمى ) در آيه زير پرسش كردم :\r\n«  وَ لَمْ يَتَّخِذُوا مِنْ دُونِ اللَّهِ وَ لا رَسُولِهِ وَ لَا الْمُؤْمِنِينَ وَلِيجَةً  » « 2 » .\r\n« به حقيقت ، مؤمن كسى است كه جز خدا ، رسولش و مؤمنان را به دوستى و صميميت برنگزيند » .\r\nسپس با خود انديشيدم مؤمنان در اين آيه كيستند ؟ پاسخ امام كه به دستم رسيد چنين بود :\r\n« وليجه آن چيزى است كه نزد ولى امر مىماند . با خود درباره مؤمنان در اين آيه انديشيده بودى و با خود مىگفتى چه كسانى هستند پس بدان كه آنان امامان هستند كه به خدا ايمان مىآورند و ماييم آنها » .\r\n\r\n\r\n","description":"","footnote":"\r\n( 1 ) - كشف الغمه ، ج 3 ، ص 210 .\r\n( 2 ) - سوره توبه ، آيه 16 .\r\n","page_name":" 116 ","page_number":116},
  {"content":"\r\n\r\nبه همين مقدار از نظرات تفسيرى حضرت اكتفا مىكنيم .\r\n\r\nتفسير منسوب به امام ( ع )\r\nتفسيرى به نام « تفسير العسكرى » به امام حسن عسكرى نسبت داده شده كه درباره‌اش پندارها و ترديدهايى صورت گرفته است . گروهى اين نسبت را درست دانسته و گروهى منكر واقعيت آن شده و تفسير را از حضرت نمىدانند لذا ناگزيريم درنگى كوتاه داشته باشيم و در اين مطلب كنكاش كنيم « 1 » .\r\n\r\nموافقان\r\nگروهى از بزرگان و علماى شيعه به صحت اين انتساب معتقدند و آن را از امام حسن عسكرى - عليه السّلام - مىدانند كه از آن جمله مىتوان افراد زير را نام برد :\r\n1 - شيخ صدوق « 2 » .\r\n2 - شيخ طبرسى « 3 » .\r\n3 - محقق كركى « 4 » .\r\n4 - شهيد ثانى « 5 » .\r\n\r\n\r\n","description":"","footnote":"\r\n( 1 ) - تفسير منسوب به امام حسن عسكرى با اين مشخصات تحقيق و چاپ شده است : « التفسير المنسوب الى الامام ابى محمّد الحسن بن على العسكرى ( عليهم السّلام ) ، تحقيق و نشر ، مدرسة الامام المهدى ( عليه السّلام ) ، قم المقدس 35 » . در اين كتاب بحث مفصلى دربارهء صحت يا عدم صحت انتساب اين تفسير آمده است - م .\r\n( 2 ) - من لا يحضره الفقيه .\r\n( 3 ) - الاحتجاج .\r\n( 4 ) - اجازه كركى براى صفى الدين .\r\n( 5 ) - المنيه .\r\n","page_name":" 117 ","page_number":117},
  {"content":"\r\n\r\n5 - محمّد تقى مجلسى ( مجلسى بزرگ ) « 1 » .\r\n6 - ابن شهر اشوب « 2 » .\r\n7 - شيخ آقا بزرگ « 3 » .\r\nاين بزرگان كمترين ترديدى در صحت نسبت آن ندارند و اين مطلب را از مسلّمات و قطعيات مىدانند .\r\nسند تفسير : سند و برخى ويژگيهاى اين تفسير در آغاز كتاب چنين آمده است :\r\nمحمّد بن على بن محمّد بن جعفر بن دقّاق از دو فقيه بزرگوار : ابو الحسن محمّد بن احمد بن على بن الحسن بن شاذان و ابو محمّد جعفر بن محمّد بن على قمى ، روايت مىكند كه گفتند : ابو الحسن محمّد بن قاسم ، مفسر استرآبادى خطيب - رحمة اللّه عليه - به ما چنين گفت :\r\nابو يعقوب يوسف بن محمّد بن زياد و ابو الحسن على بن محمّد بن سيار - كه از شيعيان اثنا عشرى بودند - نقل مىكردند كه : پدران ما شيعه بودند و ما در استرآباد - كه زيديه حاكم بودند - مىزيستيم و تحت حكومت حسن بن زيد علوى ملقب به « الداعى الى الحق » پيشواى زيديه « 4 » - كه گوش به سخنان و سعايت زيديان داشت و مردم را بر اثر بدگويى آنان به قتل مىرساند - زندگى مىكرديم . از ترس حسن ، همراه خانواده‌هاى خود به طرف امام حسن عسكرى - پدر قائم منتظر عليهما السّلام - راه افتاديم و پس از آنكه آنها را در كاروانسرايى جاى داديم براى ديدار امام شتافتيم و پس از اجازه گرفتن به\r\n\r\n\r\n","description":"","footnote":"\r\n( 1 ) - شرح المشيخه .\r\n( 2 ) - المناقب .\r\n( 3 ) - الذّريعة ، ج 4 ، ص 285 .\r\n( 4 ) - حسن بن زياد در طبرستان به سال 250 ه ، ظاهر شد و در حالى كه بر آن خطه حكومت داشت در سال 270 ه درگذشت . ( الفهرست / ابن نديم ، ص 274 ) .\r\n","page_name":" 118 ","page_number":118},
  {"content":"\r\n\r\nمحضرشان مشرّف شديم . حضرت همين‌كه ما را ديد فرمود :\r\n« مرحبا به پناهندگان به ما ، به آستان ما خوش آمديد و نيك پناهى يافتيد ، خداوند سعى و تلاش شما را بپذيرد و ترس شما را به ايمنى بدل كند و دشمنان شما را خود كفايت كند پس با اطمينان خاطر نسبت به جان و مالتان بازگرديد » .\r\nبا اينكه در درستى سخن ايشان ترديدى نداشتيم از گفتارشان شگفت زده شديم و گفتيم :\r\n« اماما ! در بازگشت به شهرى كه از آن خارج شده‌ايم ما را چه دستور مىدهى ؟ و چگونه به جايى رويم كه از آن گريخته‌ايم ؟ در حالى كه حاكم آنجا پيوسته به دنبال ماست و تهديدهاى سنگين او فراروى ما مىباشد ! » .\r\nامام پاسخ دادند : « اين دو فرزند خود را نزد من واگذاريد تا آنان را دانشى بياموزم كه خداى بدان شرافتشان بخشد و شما به بدگويى سعايت كنندگان و تهديدهاى حاكم بىاهميت باشيد و بيمى نداشته باشيد كه خداوند سعادت را كامل خواهد كرد و دشمنان را ناگزير خواهد ساخت از شما نزد حاكم شفاعت كنند . . . » .\r\nابو يعقوب و ابو الحسن سپس مىافزايند كه : پدرانمان پس از مشورت بدانچه حضرت فرموده بود عمل كردند و ما را گذاشته خودشان رفتند . در اين فرصت ما همچنان به محضر ايشان رفته از مهربانى پدرانه و محبت بسيار ايشان - كه مانند خويشاوندى نزديك بود - برخوردار مىشديم . روزى ايشان به ما فرمودند :\r\n« هنگامى كه خبر موفقيت پدرانتان ، خوارى دشمنان آنها ، خوار كردن خداوند مخالفان آنها و تحقق وعده‌ام به شما برسد براى سپاسگزارى خداوند تفسيرى از قرآن مشتمل بر برخى اخبار آل محمّد به شما خواهم آموخت كه بدان وسيله خداوند به شما رفعت دهد و سرفراز گرداند » .\r\nما خشنود گشتيم و گفتيم : يا بن رسول اللّه ! در آن صورت به تمام معانى و\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nعلوم قرآن واقف خواهيم شد .\r\nايشان فرمودند : هرگز ! امام صادق آنچه را كه مىخواهم به شما بياموزم به يكى از اصحاب خود آموخت و او خوش‌حال شد و گفت : يا بن رسول اللّه ! همهء علوم و معارف قرآن را بياموختم .\r\nحضرت پاسخ دادند : « در حقيقت به خيرى سرشار و فضيلتى و الا و گسترده دست يافته‌اى ليكن به كمترين بخش از علوم قرآن دست پيدا كرده‌اى خداوند متعال مىفرمايد :\r\n«  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً »  « 1 »  . \r\n« بگو : اگر دريا به مركب بدل شود تا كلمات پروردگارم را بنگارد به پايان خواهد رسيد قبل از آنكه كلمات پروردگارم تمام شود هر چند درياى ديگرى را به يارى آن بفرستيم » .\r\nو باز مىفرمايد :\r\n«  وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ  » « 2 » .\r\n« اگر تمامى درختان روى زمين و درياى بيكران و هفت درياى ديگر به قلم و مركب تبديل شوند نخواهند توانست همه كلمات خداوند را بنگارند » .\r\nمعانى و علوم قرآن تا بدين حد عميق و گسترده است و شگفتيهاى آن تا اين درجه بىنهايت است . پس تو درباره آنچه فرا گرفته‌اى و مقدار آن چه گمان كرده‌اى ! اما بدان آن مقدار كه آموخته‌اى تو را سرافراز كرده و خداوند تو را برتر\r\n\r\n\r\n","description":"","footnote":"\r\n( 1 ) - سوره كهف ، آيه 109 .\r\n( 2 ) - سوره لقمان ، آيه 27 :\r\n كتاب فضل تو را آب بحر كافى نيست * كه تر كنم سرانگشت و صفحه بشمارم \r\n","page_name":" 120 ","page_number":120},
  {"content":"\r\n\r\nاز هر كس قرار داده كه دانش و معرفت و فهم تو را ندارد » .\r\nيوسف و على مىگويند : ما همچنان نزد امام مانديم تا آنكه پيكى از طرف پدرانمان همراه با نامه‌اى به سراغ ما آمد . در نامه آمده بود كه : حسن بن زيد علوى بر اثر سعايت بدگويان زيدى مذهب مردى را كشت و اموال او را تصرف كرد . چندى بعد نامه‌هاى متعددى از زيديان نواحى و مناطق مختلف مشتمل بر سرزنش و نكوهش شديدى به دست حاكم رسيد كه مقتول را برترين زيديان بر زمين معرفى مىكردند و مدعى بودند كه بدخواهان به قصد تصرف اموال مقتول و بر اثر حسادت از او بدگويى كرده‌اند .\r\nحسن پس از تشكر از آنان دستور داد بدخواهان و سعايت كنندگان را گوش و بينى ببرند و گروهى را مثله كرد . گروهى نيز فرارى شدند . حاكم از كرده خود پشيمان شد و استغفار كرد و اموال زيادى پس از پرداختن چند برابر ديهء مقتول و اموال او به وارثانش و حلال بودى از آنان ، در راه خدا صدقه داد . ورثه گفتند : ديه را مىپذيريم و بدهيت پرداخت شد . اما خون را بايد خداوند كه ولى مقتول است ببخشد . پس از آن حاكم براى خدا نذر كرد كه متعرض مردم در اعتقادات و مذهبشان نشود .\r\nدر نامه همچنين آمده بود كه : حسن بن زيد نامه و انگشترى خود را همراه عده‌اى از افراد مورد اعتماد نزد پدران ما فرستاده و پس از امان دادن به آنها از آنان خواسته است به شهر خود بازگردند و قول داده است اموال آنان را برگرداند و كمبودها را بر طرف كند و پدران ما نيز به سوى شهر خود راه افتاده براى استيفاى وعده‌هاى حاكم حركت كرده‌اند .\r\nپس امام فرمود : وعدهء خدا حق است . ده روز بعد نامه‌اى از پدرانمان آمد مبنى بر آنكه الداعى الى الحق ( حسن بن زيد ) به تمام وعده‌هاى خود وفا كرده است و به ما دستور داده تا ملازم محضر پربركت امام باشيم و از آن راست كردار و درست گفتار بهره‌مند گرديم . امام كه از جريان باخبر شد فرمود :\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n« اينك زمان آن فرا رسيده است كه به وعده‌ام وفا كنم و شما را تفسير قرآن بياموزم » .\r\nسپس فرمود : « براى هر روز مقدارى تعيين كرده‌ام كه بنويسيد پس ملازم من باشيد و از اين سعادت و سربلندى ، خدا را سپاس گوييد » .\r\nسپس ايشان نخست احاديثى در فضيلت قرآن و اهل آن بر ما املا فرمود و بعد تفسير قرآن را بر ما املا كرد و ما طى مدت اقامت خود نزد ايشان يعنى هفت سال هر روز آن مقدار كه توان و نشاط داشتيم مىنگاشتيم . . .\r\n\r\nانتقادات\r\nبه اين تفسير انتقادات زير وارد شده است :\r\nاولا : سند تفسير ضعيف است زيرا محمّد بن قاسم مفسر استرآبادى در آن واقع شده كه ضعيف مىباشد .\r\nابن الغضائرى مىگويد : « محمّد بن قاسم مفسر استرآبادى - كه ابو جعفر بن بابويه از او روايت مىكند - كذّاب و ضعيف است . ابن بابويه از او تفسيرى روايت مىكند كه خود آن را از دو مرد مجهول به نامهاى : يوسف بن محمّد بن زياد و على بن محمّد بن يسار روايت كرده است و مدعى است آن دو ، تفسير را از پدرانشان از امام على هادى - عليه السّلام - نقل كرده‌اند در صورتى كه اين تفسير مجعول است و سهل ديباجى از پدرش نقل كرده است » « 1 » .\r\nاما گفته‌هاى ابن الغضائرى از جهاتى مخدوش است :\r\n1 - او مىگويد كه : « يوسف بن محمّد بن زياد و على بن محمّد بن يسار اين تفسير را از پدران خود روايت كرده‌اند » در حالى كه اينجا اشتباهى رخ داده است زيرا اين دو از پدران خود نقل نمىكنند بلكه مستقيما تفسير را از امام\r\n\r\n\r\n","description":"","footnote":"\r\n( 1 ) - معجم رجال الحديث ، ج 17 ، ص 173 .\r\n","page_name":" 122 ","page_number":122},
  {"content":"\r\n\r\nحسن عسكرى - عليه السّلام - روايت كرده‌اند .\r\n2 - ابن الغضائرى تفسير را به امام على هادى - عليه السّلام - نسبت مىدهد در صورتى كه منسوب به امام حسن عسكرى مىباشد .\r\n3 - او تفسير را مجعول دانسته و جاعل را سهل ديباجى كه آن را از پدرش روايت مىكند ، معرفى مىنمايد . و اين مطلب عجيبى است زيرا اساسا سهل در سند اين تفسير نيست . بهر حال آنچه ابن غضائرى در تضعيف او گفته قابل اتكاء نمىباشد .\r\nاستاد ما آية اللّه خوئى در اين باره مىگويد : « هيچ كس از متقدمين در توثيق محمّد بن قاسم - حتى صدوق - قدّس سرّه - كه احاديث بسيارى از او نقل كرده است - سخنى نگفته است . همچنين كسى در تضعيف او كلامى به زبان نياورده است . . . درست آنست كه او مردى است مجهول الحال كه نه وثاقت او ثابت شده است و نه ضعف او » « 1 » .\r\nبنابراين بر روايت او اعتماد نتوان كرد . بعلاوه مفسر استرآبادى اين تفسير را از يوسف بن محمّد بن زياد و على بن محمّد بن يسار روايت مىكند و اين دو تن - همانطور كه استاد ما آية اللّه خوئى مىگويد - مجهولند و به روايات آنها از امام حسن عسكرى - عليه السّلام - اعتنايى نبايد كرد . « 2 »\r\nثانيا : اين تفسير يك‌دست و بهم پيوسته نيست بلكه سقطات و محذوفات بسيارى دارد و همين دليلى گوياست بر آنكه نسبت آن صحيح نيست و همانطور كه آية اللّه خوئى مىگويد هر كس به آن نگاهى بيفكند ترديدى نخواهد داشت كه آن را بر امام بسته‌اند و مجعول است .\r\nثالثا : امام حسن عسكرى در حلقه فشرده محاصرهء نيروهاى امنيتى عباسيان بسر مىبرد و رفت و آمد شيعيان با ايشان ممنوع بود . پس اين دو تن چگونه مدت\r\n\r\n\r\n","description":"","footnote":"\r\n( 1 ) - معجم رجال الحديث ، ج 17 ، ص 174 .\r\n( 2 ) - همان مدرك ، ص 159 .\r\n","page_name":" 123 ","page_number":123},
  {"content":"\r\n\r\nهفت سال بدون كمترين ممانعتى با ايشان رفت و آمد داشته‌اند ؟ !\r\nرابعا : در مقدمهء تفسير آمده است كه امام به اين دو تن توجهى بسزا داشت و از پدران آنها خواست تا آنان را براى آموختن دانشى كه خداوند بدان سربلندشان كند نزد حضرت واگذارند با آنكه اين دو نفر مجهول الحال هستند ، پس چرا حضرت چنين توجّه و اهتمامى به بزرگان شيعه و علماى نامدار ننمود و آنان را براى چنين آموزش مبهمى برنگزيد ؟ ! .\r\nبا توجه به موارد فوق ، با قطع مىگوييم كه اين تفسير از امام حسن عسكرى - عليه السّلام - نيست بلكه از مجعولات و برساخته‌ها به شمار مىرود . و به اضافهء انتقادات فوق ، در اكثر فصول كتاب عدم فصاحت و پريشانى آشكارست و اين با بيان امام كه فصل الخطاب بلاغت و شيوايى است مغايرت دارد . پس چگونه مىتوان اين تفسير را كه بويى از بلاغت و شيوايى نبرده است به امامى نسبت داده كه بليغ‌ترين و گوياترين شخص زمان خود بوده است ؟ ! وانگهى - تا آنجا كه مىدانم - در پاره‌اى از اين تفسير تعابيرى غلوآميز وجود دارد و اين مطلب به شدت از ساحت امام - عليه السّلام - دور است .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nفصل ششم : احاديث و فقه امام ( عليه السّلام )\r\nراويان و مورّخان اتفاق نظر دارند كه حضرت امام حسن عسكرى داناترين شخص زمان خود و از موهبتهاى الهى بىنظيرى برخوردار بود . هرگز كسى را ياراى رقابت علمى با ايشان نبود و همانگونه كه مورّخان گفته‌اند : عاليترين مرجع فقهى زمان بود و احكام شريعت از ايشان آموخته مىشد . مجموعه‌هاى حديثى را بر ايشان عرضه مىكردند و در صورتى كه اجازه مىداد به آن عمل مىكردند . مثلا كتابى از احمد بن عبد اللّه بن خانبه به ايشان عرضه كردند .\r\nپس از خواندن آن فرمودند : « احاديث آن صحيح است پس بدان عمل كنيد » « 1 » .\r\nدر اينجا پاره‌اى از احكام و احاديث فقهى امام را به اختصار مىآوريم :\r\n\r\nعلما و روايات ايشان\r\nراويان و عالمان دين به احاديث حضرت اهتمامى تمام داشتند زيرا گوى سبقت راستى را برده بود و همچنين از سنت قطعيه به شمار مىرفت كه طبق اعتقاد شيعيان اثنا عشرى عمل بدان واجب است . چندتاى اين احاديث را در زير نقل مىكنيم :\r\n\r\n\r\n","description":"","footnote":"\r\n( 1 ) - فلاح السائل .\r\n","page_name":" 125 ","page_number":125},
  {"content":"\r\n\r\n1 - حافظ بلاذرى از طريق رجال خود چنين نقل مىكند : حسن بن على بن محمّد بن على بن موسى - امام عصر خود به اعتقاد اماميه - در مكه ما را چنين گفت :\r\n« پدرم امام هادى از پدرش امام جواد از پدرش امام رضا از پدرش موساى كاظم از پدرش امام صادق از پدرش باقر العلوم از پدرش سيّد الساجدين از پدرش سيّد الشهدا از پدرش امير المؤمنين از پيامبر اكرم سيّد انبيا برايم نقل كرد كه : جبرئيل سرور ملائكه گفت كه خداوند متعال مىفرمايد : من خداوند يكتا هستم كه جز من خدايى نيست پس هر كه به توحيد من اعتراف كند به حصن و امان من درآمده و هر كس وارد آن شود از عذابم ايمن خواهد بود » « 1 » .\r\n2 - ابن جوزى حديث زير را نقل مىكند :\r\n« امام حسن عسكرى اين حديث را از پدران بزرگوار خود نقل كرده است و جدم آن را در كتاب خود به نام « تحريم الخمر » آورده است آن را نقل مىكنم و سوگند مىخورم به خداوند كه او مىگفت : به خدا قسم شنيدم كه ابو عبد اللّه حسين بن على مىگفت : خدا را بر خود گواه مىگيرم كه شنيدم عبد اللّه بن عطاى هروى مىگفت : قسم به خداوند شنيدم كه عبد الرحمن بن عبيد بيهقى مىگفت : به خدا سوگند شنيدم كه ابو عبد اللّه حسين بن محمّد دينورى مىگفت : خدا را شاهد مىگيرم كه شنيدم احمد بن عبد اللّه شيعى مىگفت :\r\nسوگند به خدا كه شنيدم امام حسن عسكرى مىگفت : به خدا سوگند شنيدم كه على بن موسى الرضا مىگفت : خدا را بر خود گواه مىگيرم كه شنيدم امام صادق مىگفت : به خدا سوگند شنيدم كه امام سجاد زين العابدين مىگفت :\r\nبه خدا سوگند شنيدم كه پدرم حسين بن على مىگفت : به خدا سوگند شنيدم كه پدرم على بن أبى طالب مىگفت : به خدا سوگند شنيدم كه پيامبر اكرم\r\n\r\n\r\n","description":"","footnote":"\r\n( 1 ) - اعيان الشيعة ، ج 4 ، ق 3 ، ص 308 - 309 .\r\n","page_name":" 126 ","page_number":126},
  {"content":"\r\n\r\n- صلّى اللّه عليه و آله - مىفرمود : « 1 » به خدا سوگند شنيدم كه ميكائيل مىگفت : به خدا سوگند شنيدم كه اسرافيل مىگفت : خدا را در لوح محفوظ بر خود گواه مىگيرم كه شنيدم خداوند فرمود : شراب‌خوار چون بت‌پرست است » .\r\nابو نعيم فضل بن دكين مىگويد : اين حديث صحيح است و خاندان عصمت و طهارت و جماعتى آن را از پيامبر اكرم - صلّى اللّه عليه و آله - نقل كرده‌اند « 2 » .\r\nاينها برخى از احاديثى بود كه از امام حسن عسكرى - عليه السّلام - نقل شده است .\r\n\r\nاحاديث فقهى\r\nاز حضرت پرسشهايى در باب مسائل شرعى شده بود و ايشان به آنها پاسخ دادند . البته اين پرسشها كتبى بودند و اين مطلب بيانگر شدت فشار و سختى آن زمان بوده كه اصحاب ناچار مىشدند تنها از طريق نوشتن ، سؤالات خود را عرضه كنند و پاسخ را كتبا دريافت دارند . برخى از اين پرسش و پاسخها به شرح زير است :\r\n1 - محمّد بن حسن صفار به امام حسن عسكرى نوشت : « براى غسل جنابت حد اقل چهار « رطل » « 3 » و براى غسل از حيض نه « رطل » تعيين كرده‌اند . آيا براى غسل ميت نيز حدى معين وجود دارد ؟ » .\r\nامام - عليه السّلام - پاسخ دادند : « حد غسل ميت آنست كه طاهر شود - ان شاء اللّه تعالى » .\r\n\r\n\r\n","description":"","footnote":"\r\n( 1 ) - ظاهرا اين عبارت : « به خدا سوگند شنيدم كه جبرئيل مىگفت » حذف شده است .\r\n( 2 ) - مرآة الزمان ، ج 6 ، ص 192 ( نسخه عكسى ) .\r\n( 3 ) - هر رطل معادل 2564 گرم ( يا حدود 5 / 2 ليتر ) است . ( المنجد و مجمع البحرين ) .\r\n","page_name":" 127 ","page_number":127},
  {"content":"\r\n\r\nابو جعفر صدوق - خداوند آرامگاهش را نورانى كند - مىگويد : « اين پاسخ همراه برخى پاسخهاى ديگر به خط خود امام در كتابى نزدم موجود است » « 1 » .\r\nاين پرسش و پاسخ نشان مىدهد كه بر خلاف غسل جنابت و حيض براى غسل ميت مقدار معينى آب لازم نيست . بلكه بايد آن قدر ميت را بشويند تا طاهر شود .\r\n2 - ابراهيم بن مهزيار به امام حسن عسكرى - عليه السّلام - نوشت : « نماز خواندن با لباسهاى رنگى شده به وسيله « قرمز » « 2 » چه حكمى دارد ؟ زيرا اصحاب ما از نماز خواندن با چنين لباسى سرباز مىزنند » .\r\nحضرت نوشت : « مطلقا اشكالى ندارد و الحمد للّه . . . » « 3 » .\r\nپوشيدن لباسهاى رنگى شده به وسيله قرمز كه رنگى است حيوانى اشكالى ندارد بلكه آنچه نماز با آن جايز نيست « حرير » است .\r\n3 - محمّد بن حسن صفار - رضى اللّه عنه - به امام حسن عسكرى - عليه السّلام - نوشت : « مردى مىميرد و از او ده روز روزهء ماه مبارك رمضان فوت شده است و دو وارث دارد آيا آن دو مىتوانند هر يك پنج روز روزه را قضا كنند ؟ » .\r\nحضرت پاسخ نوشت : « بزرگترين آنها از باب ولايت ده روز روزه را به تنهايى قضا مىكند - ان شاء اللّه » .\r\nشيخ صدوق مىگويد : اين پاسخ همراه ديگر پاسخهاى حضرت به محمّد بن حسن صفار نزد من است » « 4 » .\r\n\r\n\r\n","description":"","footnote":"\r\n( 1 ) - من لا يحضره الفقيه ، ج 1 ، ص 86 . الاستبصار ، ج 1 ، ص 195 و التهذيب ، ج 1 ، ص 122 .\r\n( 2 ) - رنگى است كه از آب افشرده نوعى كرم كه در بيشه‌ها باشد ، سازند . ( منتهى الارب ، مجمع البحرين و قاموس ) - م .\r\n( 3 ) - من لا يحضره الفقيه ، ج 1 ، ص 171 .\r\n( 4 ) - من لا يحضره الفقيه ، ج 2 ، ص 98 . التهذيب ، ج 1 ، ص 402 و الاستبصار ، ج 2 ، ص 108 .\r\n","page_name":" 128 ","page_number":128},
  {"content":"\r\n\r\nبر اساس همين روايت ، مشهور فقهاى اماميه فتوا داده‌اند كه واجبات فوت شده از ميت بر پسر بزرگتر واجب است و اوست كه بايد آنها را بجا آورد و قضا كند ليكن تتابع و پياپى انجام دادن آنها را واجب ندانسته‌اند .\r\n4 - ابراهيم بن مهزيار به امام حسن عسكرى نوشت : « به شما خبر دهم مولايم كه پيرو و دلبسته‌ات على بن مهزيار وصيت كرد كه از درآمد زمينى كه آن را براى شما قرار داده است ، هر سال مبلغ بيست دينار برگيرند و براى او به حج روند . ليكن اينك كه راه بصره بسته شده است هزينهء سفر بالا رفته و ديگر نمىتوان با بيست دينار به حج رفت . عده ديگرى از پيروانت نيز به دو حج وصيت كرده‌اند تكليف چيست ؟ » .\r\nحضرت پاسخ داد : « هزينهء سه حج را صرف دو حج مىكنى ان شاء اللّه تعالى » « 1 » .\r\nاين مكاتبه به روشنى آشكار مىكند كه تعيين مبلغى معين از دارايى براى بجا آوردن حج در ساليانى و بالا رفتن هزينه سفر ، موجب ملغى شدن وصيت نمىگردد بلكه بايد مثلا مبلغ تعيين شده براى سه حج را صرف دو سفر حج كرد و فقها نيز بر اساس همين روايت فتوا داده‌اند و به قاعده « ميسور » استناد نكرده‌اند زيرا اين قاعده تنها در احكام و مجعولات شرعيه جارى مىشود « 2 » .\r\n5 - على بن محمّد حضينى به امام حسن عسكرى - عليه السّلام - نوشت :\r\n« پسر عمويم وصيت كرد كه از مال او هر سال مبلغ پانزده دينار صرف سفر حج از طرف او كنند ليكن اين مبلغ براى حج رفتن كافى نيست . در اين باره چه دستور مىدهى ؟ » .\r\nحضرت نوشت : « هزينهء دو سفر حج را صرف يك سفر حج كن كه خداوند\r\n\r\n\r\n","description":"","footnote":"\r\n( 1 ) - من لا يحضره الفقيه ، ج 2 ، ص 272 .\r\n( 2 ) - العروة الوثقى ، كتاب الوصية .\r\n","page_name":" 129 ","page_number":129},
  {"content":"\r\n\r\nبدان آگاه است » « 1 » .\r\nاين مكاتبه نيز مانند قبلى بر اجراى وصيت و عدم الغاى آن تأكيد مىكند هر چند بدين صورت باشد كه هزينهء دو سفر را خرج يك سفر حج كنند .\r\n6 - محمّد بن حسن صفار - رضى اللّه عنه - به امام حسن عسكرى - عليه السّلام - نوشت : « گواهى وصى به نفع ميت در باب اينكه او را بر مردى طلبى بوده و آوردن شاهدى عادل پذيرفته است يا نه ؟ » .\r\nحضرت پاسخ نوشت : « اگر شاهد عادلى ادعاى او را راست بداند مدعى بايد سوگند بخورد » .\r\nهمو به حضرت نوشت : « آيا گواهى وصى عليه ميت دربارهء وامى با آوردن شاهدى عادل پذيرفته مىشود ؟ » .\r\nحضرت - عليه السّلام - نوشت : « پس از قسم خوردن ، آرى پذيرفته است » « 2 » .\r\nفقها به اين دو روايت استناد كرده و فتوا داده‌اند كه ادعاى عليه ميت حتى با آوردن بيّنه پذيرفته نمىشود مگر آنكه همراه با قسم خوردن باشد . هر چند در مورد زندگان چنين نيست و با آوردن بينه ، ريشه نزاع خشك مىشود و نيازى به قسم نيست .\r\n7 - محمّد بن حسن صفار به امام حسن عسكرى - عليه السّلام - نوشت :\r\n« مردى به پسران خود كه برخى بالغ و رشيد و برخى خردسال بودند وصيت كرد ، آيا پسران بزرگ مىتوانند وصيت او را انجام دهند و بدهى او را پس از ثبوت و شهادت عدول بپردازند قبل از آنكه كوچكترها به سن بلوغ برسند ؟ » .\r\nحضرت پاسخ نوشت : « آرى بر فرزندان بزرگتر است كه بدهى پدر را بپردازند و او را بخاطر بدهى بازندارند » « 3 » .\r\n\r\n\r\n","description":"","footnote":"\r\n( 1 ) - من لا يحضره الفقيه ، ج 2 ، ص 272 .\r\n( 2 ) - من لا يحضره الفقيه ، ج 3 ، ص 44 .\r\n( 3 ) - وسائل الشيعة ، احكام الوصايا .\r\n","page_name":" 130 ","page_number":130},
  {"content":"\r\n\r\nاين روايت اگر چه از نظر اشاره نكردن به قسم مطلق است ليكن - همانگونه كه استاد ما آية اللّه خوئى مىگويد « 1 » - با حديث صحيح پيشين مقيد مىشود و مشروط به يمين و قسم مىگردد .\r\n8 - محمّد بن حسن صفار - رضى اللّه عنه - به امام حسن عسكرى - عليه السّلام - نوشت : « مردى نگهبانى و حفاظت كاروانى را در جاهاى خطرناك - بدون دستورى از سلطان و حاكم - به عهده مىگيرد و كاروانيان در مقابل ، متعهد پرداخت مبلغى معين به او مىشوند ، آيا اين قرارداد صحيح است و او مىتواند مبلغ تعيين شده را دريافت كند ؟ » .\r\nحضرت پاسخ داد : « اگر خود را در برابر مبلغ متعارفى آماده پاسدارى قافله كرده باشد حق خود را - ان شاء اللّه - دريافت مىكند » « 2 » .\r\nحفاظت از كاروان و نگهبانى آن ، كارى است محترم و مشروع لذا شخص مىتواند مبلغ تعيين شده را دريافت كند .\r\n9 - محمّد بن حسن صفار - رحمة اللّه عليه - به امام حسن عسكرى - عليه السّلام - نوشت : « مردى از كسى خانه‌اش را با تمام حقوق آن مىخرد بالاى اين خانه ، خانه ديگرى است آيا خانه بالايى نيز جزء حقوق خانه پايينى است و مالك آن مىگردد ؟ » .\r\nحضرت پاسخ داد : « مالك جز آنچه با نام و موضع تعيين كرده است نمىشود - ان شاء اللّه » « 3 » .\r\nفقهاى اماميه فتوا داده‌اند كه اگر كسى خانه‌اى بخرد ، زمين و ساختمان بالا و پايين داخل ملك او مىگردد مگر آنكه ساختمان بالا كاملا مستقل باشد\r\n\r\n\r\n","description":"","footnote":"\r\n( 1 ) - مبانى تكملة المنهاج ، ج 1 ، ص 18 .\r\n( 2 ) - التهذيب ، ج 2 ، ص 115 و من لا يحضره الفقيه ، ج 3 ، ص 106 .\r\n( 3 ) - من لا يحضره الفقيه ، ج 3 ، ص 153 و التهذيب ، ج 2 ، ص 158 .\r\n","page_name":" 131 ","page_number":131},
  {"content":"\r\n\r\nو رفت و آمد به آن جداگانه صورت بگيرد كه خود قرينه‌اى است بر استقلال آن و در اين فتوا به روايت فوق استناد جسته‌اند .\r\n10 - محمّد بن حسن صفار - رحمة اللّه عليه - به امام حسن عسكرى - عليه السّلام - نوشت : « مردى به دو مرد ديگر مىگويد : شاهد باشيد كه خانه من در فلان مكان با اين مشخصات با تمام حدود ، ساختمان و موجودى و كالاى درون آن از آن فلان بن فلان است ليكن معلوم نيست كه اين كالاها و موجودى چيست ، فروش اين خانه چه حكمى دارد ؟ » .\r\nحضرت پاسخ داد : « اگر فروش ، شامل تمام موارد فوق باشد معامله صحيح است - ان شاء اللّه » « 1 » .\r\nامام از سؤال و قرائن خارجى درمىيابد كه فروش ، شامل خانه و تمامى آنچه در آنست شده لذا در پاسخ مىفرمايد كه فروش صحيح و معامله درست است .\r\n11 - محمّد بن حسن صفار - رحمة اللّه عليه - به امام حسن عسكرى - عليه السّلام - نوشت : « مردى مالك قطعاتى زمين بود خواستار حركت به سمت مكه شد و آن زمينها دور از خانه‌اش كنار روستايى بود و فرصت آنكه بدانجا رود و حدود زمين خود را مشخص كند نداشت . پس حدود چهارگانهء روستا را مشخص كرده به شهود گفت : گواه من باشيد كه همهء روستا را كه نخستين حد آن چنان و دومين حد آن به همان و سومين و . . . است به فلانى فروختم ، حال آنكه او مالك بخشى بيش نيست . آيا اين معامله صحيح است و مشترى مالك همهء آن منطقه مىگردد در صورتى كه فروشنده تنها مالك قسمتى از آن بوده ولى همه را به او فروخته است ؟ » .\r\nحضرت - عليه السّلام - پاسخ داد : « آنچه را كه در ملكيت كسى نيست\r\n\r\n\r\n","description":"","footnote":"\r\n( 1 ) - من لا يحضره الفقيه ، ج 3 ، ص 153 و التهذيب ، ج 2 ، ص 159 .\r\n","page_name":" 132 ","page_number":132},
  {"content":"\r\n\r\nنمىتوان فروخت و تنها همان مقدار كه مالك ، صاحب آنست مىتوان از او خريدارى كرد » « 1 » .\r\nانسان تنها مىتواند دارايى خود را بفروشد ليكن فروش آنچه كه تحت ملكيت آدمى نيست باطل است . لذا فقها گفته‌اند : « بيع صورت نمىگيرد جز در آنچه ملك آدمى است » و چون فروشنده در اين مسأله تمامى روستا را فروخته ، تنها معامله در مايملك او درست و بقيه باطل است و خريدار اگر بداند ، حق فسخ دارد .\r\n12 - محمّد بن حسن ( صفار ) به امام حسن عسكرى - عليه السّلام - نوشت :\r\n« مردى شخصى را شاهد گرفت كه دو قطعه زمين خود را به ديگرى فروخته است ليكن حدود آنها را به شاهد نگفت و فقط گفت : اگر حدود آنها را به تو گفتند تو نيز گواهى بده . آيا گواه مىتواند در اين صورت شهادت بدهد ؟ » .\r\nحضرت پاسخ داد : « آرى ، جايز است و الحمد للّه » « 2 » .\r\nاين پاسخ يكى از نمونه‌هاى زيباى « گزيده گويى چون در است » كه وافى به مقصود مىباشد .\r\n13 - محمّد بن حسن صفار - رحمة اللّه عليه - به امام حسن عسكرى - عليه السّلام - نوشت : « مردى كسى را گواه فروش زمين خود قرار مىدهد ليكن حدود آن را به او نمىگويد . سپس گروهى از همان روستا شهادت مىدهند كه حدود زمين فروخته شده ، چنين و چنان است . آيا شاهد مىتواند به قول و شهادت آنان اعتماد كند و به حدود آن زمين گواهى دهد يا آنكه نمىتواند زيرا فروشنده به او حدود را نگفته و تنها از او خواسته است كه پس از شهادت بر حدود ، اصل فروش را تأييد كند ؟ » .\r\n\r\n\r\n","description":"","footnote":"\r\n( 1 ) - التهذيب ، ج 2 ، ص 159 و من لا يحضره الفقيه ، ج 3 ، ص 153 .\r\n( 2 ) - من لا يحضره الفقيه ، ج 3 ، ص 153 .\r\n","page_name":" 133 ","page_number":133},
  {"content":"\r\n\r\nحضرت پاسخ داد : « جز آنچه فروشنده به او گفته است جايز نيست به چيزى شهادت دهد - ان شاء اللّه » « 1 » .\r\nفقه اماميه بر حقيقت‌جويى و واقعيت استوار شده و پرده‌هاى جهل و فريب و مكر را پاره مىكند ، يكى از راههاى دريافت حقيقت در دعاوى شهادت است كه بايد بر مشاهده ، قطع و يقين مبتنى باشد نه حدس و گمان و پندار . لذا شاهد بايد درست همان را كه ديده يا شنيده بعينه بگويد و بر آن چيزى نيفزايد .\r\n14 - محمّد بن حسن صفار - رضى اللّه عنه - به امام حسن عسكرى - عليه السّلام - نوشت : « مردى ( بر انجام كارى ) به براءت و دورى از خدا و رسول - صلّى اللّه عليه و آله - سوگند مىخورد ليكن خلاف آن عمل مىكند و سوگند خود را مىشكند ، كفارهء سوگندشكنى او چيست ؟ » .\r\nحضرت مرقوم داشت : « ده نفر مسكين را خوراك مىدهد به ازاى هر نفر يك مد و از خداوند استغفار مىكند » « 2 » .\r\nفقهاى اماميه قسم به خداوند را در صورتى منعقد و لازم الاجراء مىدانند كه با الفاظ مخصوصه مانند : و اللّه و تا اللّه و باللّه باشد . ليكن ديگر سوگندها از قبيل قسم به دورى از خداوند و پيامبر ، آن آثار را ندارد . كفّاره براءت هم اطعام ده تن مسكين است كه به هر نفر يك مد داده مىشود البته جز اين نيز گفته شده است .\r\n15 - محمّد بن حسن صفار - رضى اللّه عنه - به امام حسن عسكرى - عليه السّلام - نوشت : « مردى همسرش را طلاق داده ( و در مدت عده ) نفقه او را نداده است . آن زن نيازمند و پريشان حال است . آيا مىتواند بدون اجازه شوهر از خانه بدر آيد تا رفع حاجت كند و نيازهاى خود را با كار كردن برآورد ؟ » .\r\n\r\n\r\n","description":"","footnote":"\r\n( 1 ) - التهذيب ، ج 3 ، ص 159 و من لا يحضره الفقيه ، ج 3 ، ص 153 .\r\n( 2 ) - التهذيب ، ج 2 ، ص 332 و من لا يحضره الفقيه ، ج 3 ، ص 237 .\r\n","page_name":" 134 ","page_number":134},
  {"content":"\r\n\r\nحضرت پاسخ داد : « اشكالى ندارد اگر خداوند درستى عمل او را بداند » « 1 » .\r\nتا عدّه زن مطلّقه رجعى بسر نرسيده نفقه او بر همسر واجب است و او بايد از شوهر اطاعت كند و بدون اجازه او از خانه خارج نشود . ليكن اگر شوهر از پرداخت نفقه خوددارى كند و زن نيازمند خروج از خانه براى كار باشد در آن صورت امام مرحمت كرده آن را اجازه داده است .\r\n16 - محمّد بن حسن صفار به امام حسن عسكرى - عليه السّلام - نوشت :\r\n« زنى شوى مرده در عده و نيازمند نفقه است ليكن كسى مخارج او را نمىدهد و او درمانده شده است . آيا مىتواند از خانه دور شود و كار كند و نيازهاى خود را برآورد در حالى كه عدّه او هنوز تمام نشده است ؟ » .\r\nحضرت مرقوم داشت : « اشكالى ندارد - ان شاء اللّه » « 2 » .\r\nزن شوهر مرده تا پايان عدّه بايد سوگوار باشد يعنى از آرايش كردن و لباس شاد پوشيدن اجتناب كند . ليكن همانطور كه فقها به استناد اين روايت فتوا داده‌اند ، خروج از خانه به هنگام ضرورت و نياز اشكالى ندارد .\r\n17 - محمّد بن حسن صفار - خدايش بيامرزد - به امام حسن عسكرى - عليه السّلام - نوشت : « مردى ما ترك خود را با وصيت به دو تن سپرد آيا هر يك مىتواند نصف آن را برگيرد ؟ » .\r\nحضرت مرقوم داشت : « شايسته نيست با رأى و نظر ميت مخالفت كنند بلكه بايد طبق دستور و وصيت او عمل كنند » « 3 » .\r\nاگر شخصى به دو نفر وصيت كند آن دو نمىتوانند مستقلا عمل كنند و هر\r\n\r\n\r\n","description":"","footnote":"\r\n( 1 ) - من لا يحضره الفقيه ، ج 3 ، ص 322 .\r\n( 2 ) - من لا يحضره الفقيه ، ج 3 ، ص 328 .\r\n( 3 ) - من لا يحضره الفقيه ، ج 3 ، ص 151 .\r\n","page_name":" 135 ","page_number":135},
  {"content":"\r\n\r\nيك به نحوى در ارث ميت تصرف نمايد . بلكه همانطور كه روايت مىگويد بايد با مشورت يكديگر و متفقا آنچه را كه بايسته است انجام دهند .\r\n18 - محمّد بن حسن صفار - رضى اللّه عنه - به امام حسن عسكرى - عليه السّلام - نوشت : « مردى وصيت مىكند يك سوم از دارايى او را به بندگان و كنيزكانش بدهند . آيا در اينجا بهره زن و مرد يكسان است يا آنكه مرد دو برابر زن سهم مىبرد ؟ » .\r\nحضرت مرقوم داشت : « ميت آنچه را كه در يك سوم مال خود وصيت كرده است نافذ و رواست - ان شاء اللّه » « 1 » .\r\nهمانطور كه روايت فوق مىگويد مسلمان در يك سوم از مال خود هر گونه تصرفى بخواهد مىتواند انجام دهد و وصيت او در آن جارى است . مىتواند آن را يكسان ميان پسران و دختران خود تقسيم كند ، يكى را بر ديگرى رجحان دهد و يا در كارهاى عام المنفعه صرف كند . فقهاى اماميه نيز به اتكاى همين روايت ، بطور مطلق تصرف شخص را در يك سوم مال خود جايز دانسته و دستان او را باز گذاشته‌اند .\r\n19 - سهل بن زياد آدمى به امام حسن عسكرى - عليه السّلام - نوشت :\r\n« مردى پسران و دخترانى دارد و اقرار مىكند كه زمينى از آن آنان است ، ليكن تعيين نمىكند كه به هر يك چقدر مىرسد . آيا زن و مرد يكسان ارث مىبرند يا آنكه طبق دستور قرآن به مرد دو برابر زن داده مىشود ؟ » .\r\nحضرت مرقوم داشت : « به همانگونه كه پدرشان معين كرده است عمل مىكنند و اگر مقدارى را مشخص نكرده باشد پس به كتاب خداوند متعال رجوع كنيد و مسأله را بر آن عرضه نماييد - ان شاء اللّه » « 2 » .\r\n\r\n\r\n","description":"","footnote":"\r\n( 1 ) - من لا يحضره الفقيه ، ج 4 ، ص 196 .\r\n( 2 ) - من لا يحضره الفقيه ، ج 4 ، ص 155 .\r\n","page_name":" 136 ","page_number":136},
  {"content":"\r\n\r\nطبق روايت فوق اگر پدر مالى را براى فرزندان خود وصيت كند در صورتى كه براى هر يك سهمى معين كرده باشد - چه يكسان و چه كم و زياد - وصيت او نافذ و لازم الاجراست . ليكن اگر تعيين نكرده باشد به دستور قرآن عمل مىشود كه سهم مرد را دو برابر زن مىداند .\r\n20 - محمّد بن حسن صفار به امام حسن عسكرى - عليه السّلام - نوشت :\r\n« مردى شخصى را وصى خود قرار داد آن وصى در گذشت ليكن قبل از مرگ ، ديگرى را وصى قرار داد تا خواسته‌هاى موصى اول را انجام دهد . آيا چنين حقى داشته و آن مرد مىتواند وظايف او را به عهده گيرد ؟ » .\r\nحضرت مرقوم داشت : « اگر از قبل چنين حقى داشته و مىتوانسته وصيت را منتقل كند عملش صحيح است و وصى مىتواند وظايف خود را عهده‌دار شود - ان شاء اللّه » « 1 » .\r\nروايت فوق تصريح مىكند كه وصى نمىتواند وظايف خود را به ديگرى منتقل كند مگر آن كه براى دستيابى به حقى كه نزد موصى داشته كسى را تعيين كند . البته فقها گفته‌اند اگر وصى از طرف موصى اجازه داشته باشد كه وصيت را به ديگرى واگذارد اين كار بلامانع است .\r\n21 - محمّد بن حسن صفار - رضى اللّه عنه - به امام حسن عسكرى - عليه السّلام - نامه‌اى نوشت و دربارهء « وقف » و روايات پدران بزرگوار ايشان در آن باب از ايشان پرسش كرد .\r\nحضرت پاسخ داد : « وقف طبق نيت و خواسته شخص واقف صورت مىپذيرد - ان شاء اللّه تعالى » « 2 » .\r\n« وقف » يعنى بازداشت اصل شىء و آزاد كردن بهرهء آن طبق نظر واقف و\r\n\r\n\r\n","description":"","footnote":"\r\n( 1 ) - التهذيب ، ج 2 ، ص 393 و من لا يحضره الفقيه ، ج 4 ، ص 168 .\r\n( 2 ) - من لا يحضره الفقيه ، ج 4 ، ص 176 و التهذيب ، ج 2 ، ص 371 .\r\n","page_name":" 137 ","page_number":137},
  {"content":"\r\n\r\nتابع خواسته اوست كه گاهى آن را وقف براى عموم و گاهى براى قشرى خاص قرار مىدهد .\r\n22 - محمّد بن حسن صفار - رحمة اللّه عليه - به امام حسن عسكرى - عليه السّلام - نوشت : « مردى مىميرد دخترزاده و برادرى از پدر و مادرش بجا مىگذارد حال ميراث او از آن كيست ؟ » .\r\nحضرت مرقوم داشت : « ميراث به نزديكتر مىرسد - ان شاء اللّه » « 1 » .\r\nشيخ صدوق در شرح اين روايت مىگويد : « پسر پسر و دختر دختر و همچنين نبيره ، با بودن فرزند صلبى ارث نمىبرند و هر كه در نسب نزديكتر باشد به ارث بردن شايسته‌تر است از آنكه دور است و با بودن فرزندزاده - هر چند پايين برود - برادر ، خواهر ، عمو ، عمّه ، دايى ، خاله ، برادرزاده ، خواهرزاده ، عموزاده ، خاله‌زاده ، دايى زاده و عمه‌زاده ارث نمىبرند » .\r\nاينها برخى از نامه‌هايى بود كه اصحاب براى گره‌گشايى و حل مشكل خود به امام نوشتند و ايشان احكام شرعى مورد نياز آنان را بيان نمود .\r\n\r\n\r\n","description":"","footnote":"\r\n( 1 ) - من لا يحضره الفقيه ، ج 1 ، ص 169 .\r\n","page_name":" 138 ","page_number":138},
  {"content":"\r\n\r\n\r\nفصل هفتم : اصحاب امام و راويان حديث ايشان\r\nحكومت عباسى مانع تماس علما ، فقها و مردم با امام حسن عسكرى - عليه السّلام - مىشد زيرا آن را خطرى براى قدرت خويش و عاملى در جهت كاهش محبوبيت و مشروعيت دولت خود مىدانست ليكن با وجود تضييقات و خطرات ، عدّه‌اى از علما و روات حديث از محضر پربركت حضرت بهره‌ها بردند و كلمات ايشان را نقل كردند .\r\nنظر به اينكه بحث از اصحاب و بهره‌وران علم ايشان مكمل بحث از شخصيت امام است در اينجا به ترتيب حروف الفبايى نام آنها - و گاهى مختصرى از حالاتشان - را ذكر مىكنيم :\r\n\r\n( الف )\r\n1 - ابراهيم بن ابى حفص : نجاشى مىگويد : « ابراهيم بن ابى حفص ، ابو اسحاق كاتب از اصحاب بزرگ امام حسن عسكرى - عليه السّلام - به شمار مىرود و مردى ثقه و موجّه است . او را كتابى است در ردّ اهل غلوّ و ابى الخطاب » « 1 » .\r\n\r\n\r\n","description":"","footnote":"\r\n( 1 ) - نجاشي .\r\n","page_name":" 139 ","page_number":139},
  {"content":"\r\n\r\n2 - ابراهيم بن الخضيب انبارى : شيخ او را از اصحاب امام حسن عسكرى - عليه السّلام - نام مىبرد « 1 » . ابراهيم ماجراى زير و حديث امام را روايت كرده است :\r\nابو عون ابرش نامه‌اى به امام حسن عسكرى - عليه السّلام - نگاشت و از اينكه حضرت در سوگ پدر بزرگوارشان گريبان چاك داده بودند خرده‌گيرى كرد و آن را باعث وحشت و ايجاد مسأله در ميان مردم دانست .\r\nامام - عليه السّلام - در پاسخ نوشت : « اى احمق تو را چه به اين ايرادها ! مگر موسى در سوگ برادرش هارون گريبان چاك نداد ؟ ! بدان كه كسانى هستند كه مؤمن‌زاده مىشوند ، با ايمان زندگى مىكنند و مؤمن از دنيا مىروند ؛ گروهى نيز كافر به دنيا مىآيند با كفر در آن زندگى مىكنند و كافر از دنيا مىروند ؛ گروهى ديگر ، مؤمن به دنيا مىآيند با ايمان زندگى مىكنند و در حالت كفر از دنيا مىروند . و تو قبل از مرگ كافر خواهى شد و عقلت را از دست خواهى داد » .\r\nمدتى بعد عقل خود را از دست داده به ياوه‌گويى پرداخت و قبل از مردن فرزندانش او را در خانه از ديد مردم پنهان كرده بودند زيرا وسوسه شديد و ضعف عقل بر او مستولى شده بود « 2 » .\r\n3 - ابراهيم بن عبده : شيخ او را از اصحاب امام هادى و امام حسن عسكرى - عليهما السّلام - نام مىبرد « 3 » . در بحثهاى گذشته بعضى از نامه‌هايى را كه امام به او نگاشته بود ياد كرديم و همين دليل وثاقت و موقعيت والاى اوست .\r\n4 - ابراهيم بن على : شيخ او را از اصحاب امام حسن عسكرى - عليه السّلام - نام مىبرد « 4 » . او مجهول الحال است .\r\n\r\n\r\n","description":"","footnote":"\r\n( 1 ) - رجال طوسى .\r\n( 2 ) - كشى .\r\n( 3 و 4 ) - رجال طوسى .\r\n","page_name":" 140 ","page_number":140},
  {"content":"\r\n\r\n5 - ابراهيم بن محمّد : ابراهيم بن محمّد بن فارس نيشابورى است و شيخ او را از اصحاب حضرت هادى و امام حسن عسكرى - عليهما السّلام - نام مىبرد « 1 » .\r\nكشى دربارهء گروهى از جمله ابراهيم بن محمّد از ابو نضر عياشى پرسش كرد . عياشى پاسخ داد : « اما بر ابراهيم بن محمّد بن فارس ، اشكال و ايرادى وارد نيست و مقبول است » « 2 » .\r\n6 - ابراهيم بن مهزيار : كنيه‌اش ابو اسحاق و اهوازى است و صاحب « كتاب البشارات » مىباشد « 3 » . اسحاق بن محمّد بصرى مىگويد : محمّد بن ابراهيم بن مهزيار برايم چنين نقل كرد :\r\n« پدرم در بستر مرگ پولى به من سپرد و نشانه‌اى - كه جز خداوند نمىداند - داده و گفت : هر كس اين نشانه را داد پول را به او تحويل بده . من نيز راه بغداد را پيش گرفتم و در كاروانسرايى فرود آمدم . روز دوم مردى بر در كوفت ، غلام خود را فرستادم تا ببيند كيست ، گفت : پيرى بر در است من هم اجازه ورود دادم . آن مرد داخل شده نشست و گفت : من العمرى هستم . پولى را كه نزد خوددارى تحويل من ده و مبلغ آن چنين و چنان است و نشانه را داد « 4 » . العمرى وكيل امام حسن عسكرى - عليه السّلام - به شمار مىرفت .\r\nابن مهزيار از امام هادى و حسن عسكرى - عليهما السّلام - ابن أبى عمير و ديگران روايت مىكرد و احمد بن محمّد ، سعد بن عبد اللّه ، عبد اللّه بن جعفر حميرى و ديگران از او روايت كرده‌اند « 5 » .\r\n7 - ابراهيم بن يزيد : شيخ ، او و برادرش احمد بن يزيد را از اصحاب امام حسن\r\n\r\n\r\n","description":"","footnote":"\r\n( 1 ) - رجال طوسى .\r\n( 2 ) - كشى .\r\n( 3 ) - نجاشى .\r\n( 4 ) - كشى .\r\n( 5 ) - معجم رجال الحديث ، ج 1 ، ص 303 .\r\n","page_name":" 141 ","page_number":141},
  {"content":"\r\n\r\nعسكرى - عليه السّلام - نام مىبرد « 1 » .\r\n8 - احمد بن ابراهيم : احمد بن ابراهيم بن اسماعيل بن داوود بن حمدون كاتب و نديم است و پيشواى اهل لغت و بزرگ آنان به شمار مىرود . از امام حسن عسكرى و پدرش - عليهما السّلام - روايت مىكرد « 2 » . نجاشى مىگويد :\r\nوى از نزديكان و خصّيصين امام هادى و حسن عسكرى - عليهما السّلام - بود .\r\nاحمد كتابهايى تأليف كرد از جمله : « كتاب اسماء الجبال و المياه و الاودية » ، « بنى مرة بن عوف » ، « بنى نمر بن قاسط » ، « بنى عقيل » ، « بنى عبد اللّه بن غطفان » ، « الطىّ » ، « شعر الحجير السلولى » ، « شعر ثابت بن قطنة و صنعته » ، « بنى كليب بن يربوع » ، « اشعار بن مرة بن همام » و « نوادر الاعراب » « 3 » .\r\n9 - احمد بن ابراهيم مراغى : كنيه‌اش ابو احمد است و شيخ او را از اصحاب امام حسن عسكرى برمىشمارد « 4 » . ابن داوود دربارهء او مىگويد : « او مدح شده و بلند پايه است » « 5 » .\r\nاحمد نقل مىكند : ابو جعفر ، محمّد بن احمد بن جعفر قمى العطار نامه‌اى به امام نگاشت و ما را در آن معرفى نمود . توقيع امام بدين شرح صادر شد :\r\n« آنچه را كه دربارهء ابو حامد گفته و او را وصف كرده بودى دانستم خداوند او را به اطاعت خويش ، عزيز بدارد . اعتقادات او را دريافتم خداوند آن را بهتر و نيكوتر كند و از تفضل خود محروم نسازد و خداوند ولىّ و سرپرست او باشد . . . » « 6 » .\r\n\r\n\r\n","description":"","footnote":"\r\n( 1 و 2 ) - رجال طوسى .\r\n( 3 ) - نجاشى .\r\n( 4 ) - رجال طوسى .\r\n( 5 ) - رجال ابن داوود .\r\n( 6 ) - كشى .\r\n","page_name":" 142 ","page_number":142},
  {"content":"\r\n\r\nاين روايت - اگر صحيح باشد - وثاقت و منزلت والاى او را نزد صاحب العصر و الزمان ، قائم آل محمّد - عليه السّلام - نشان مىدهد .\r\n10 - احمد بن ادريس : احمد بن ادريس قمى معروف به معلم است . شيخ او را از اصحاب امام حسن عسكرى - عليه السّلام - نام مىبرد « 1 » و نجاشى مىگويد :\r\n« فقيهى ثقه از اصحاب ما به شمار مىرفت ، رواياتش صحيح و احاديث او بسيار بود و كتاب « النوادر » را نوشت . احمد در « قرعاء » « 2 » - واقع در راه مكه و كوفه - به سال 306 ه درگذشت » « 3 » .\r\n11 - احمد بن اسحاق : احمد بن اسحاق بن عبد اللّه بن سعد بن مالك بن الأحوص اشعرى ، ابو على قمى است ، نماينده اهل قم بود و از امام جواد ، امام هادى و امام حسن عسكرى - عليهم السّلام - روايت مىكرد و از نزديكان امام حسن عسكرى - عليه السّلام - به شمار مىرفت .\r\nابو الحسن ، على بن عبد الواحد الرحمن الحميدى و احمد بن الحسن - رحمه اللّه - مىگويد : كتاب او را به نام « علل الصوم » كه بزرگ بود ديده‌ايم .\r\nهمچنين او « مسائل الرجال » را از امام هادى - عليه السّلام - جمع‌آورى كرده است « 4 » .\r\nشيخ مىگويد : احمد بن اسحاق از جمله كسانى است كه ولىّ عصر - عجّل اللّه تعالى فرجه الشريف - را ديده است « 5 » محمّد بن احمد بن الصلت قمى به امام زمان - عجّل اللّه تعالى فرجه الشريف - نامه‌اى نگاشت و در آن از احمد سخن گفت و عرض كرد : « او قصد سفر حج دارد و به هزار دينار نيازمند است\r\n\r\n\r\n","description":"","footnote":"\r\n( 1 ) - رجال طوسى .\r\n( 2 ) - معجم البلدان .\r\n( 3 ) - نجاشي .\r\n( 4 ) - رجال طوسى .\r\n( 5 ) - كشى .\r\n","page_name":" 143 ","page_number":143},
  {"content":"\r\n\r\nپس اگر اجازه دارد مبلغ مورد نياز را به او وام دهد و بعدا استيفا كند » .\r\nتوقيع حضرت بدين مضمون صادر شد : « اين مبلغ را به عنوان صله و هديه به او مىدهيم و اگر برگشت او را ارمغانى ديگر است » .\r\nاين پاسخ جلالت شأن و موقعيت او را نزد امام نشان مىدهد .\r\nعبد اللّه بن جعفر حميرى مىگويد : « همراه با شيخ ابو عمرو - رحمة اللّه عليه - نزد احمد بن اسحاق بوديم . احمد به من اشاره كرد تا از او دربارهء حضرت قائم پرسش كنم . پس گفتم : اى ابو عمرو ، بدون كمترين ترديدى مىخواهم از تو پرسشى كنم .\r\nگفت : خواسته‌ات را بگو .\r\nگفتم : آيا تو امام پس از امام حسن عسكرى را ديده‌اى ؟\r\nگفت : آرى به خدا قسم ( او را ديده‌ام ) « 1 » .\r\nبهر حال اين شخص عظيم الشأن وثقه و مورد احترام ائمه - عليهم السّلام - بوده است .\r\n12 - احمد بن حسن بن على بن فضال : شيخ او را از اصحاب امام هادى و امام حسن عسكرى - عليهما السّلام - نام برده است « 2 » . او را فطحى مذهب دانسته‌اند .\r\nدر حديث ثقه بود . از كتابهايش : « الصلاة » و « الوضوء » معروف است . در سال 260 هجرى درگذشت « 3 » .\r\n13 - احمد بن حماد محمودى : كنيه‌اش ابو على است و شيخ او را با همين عنوان از اصحاب امام حسن عسكرى برمىشمارد « 4 » . كشى از محمّد بن مسعود\r\n\r\n\r\n","description":"","footnote":"\r\n( 1 ) - اصول كافى ، كتاب الحجة .\r\n( 2 ) - رجال طوسى .\r\n( 3 ) - نجاشى .\r\n( 4 ) - رجال طوسى .\r\n","page_name":" 144 ","page_number":144},
  {"content":"\r\n\r\nنقل مىكند كه گفت : ابو على محمودى ، محمّد بن احمد بن حماد مروزى مرا چنين گفت :\r\n« امام جواد - عليه السّلام - به پدرم در بخشى از نامه‌اش نوشت :  « . . . وَ وُفِّيَتْ كُلُّ نَفْسٍ ما كَسَبَتْ ، وَ هُمْ لا يُظْلَمُونَ  « 1 » ؛ . . . سپس هر كس نتيجه كردار خود را به تمام در مىيابد و به كسى ستم نمىشود . ما در دنيا در معرض آزمايش هستيم پس هر كس امامش را دوست داشته باشد و متدين به دين او باشد همواره با اوست اگر چه از او دور باشد . ليكن جهان برين ، سراى آرامش و ثبات است » .\r\nمحمودى مىگويد : « امام جواد - عليه السّلام - پس از فوت پدرم به من نوشت : پدرت درگذشت خداوند از او و تو خشنود باشد . او همواره نزد ما ستوده بود و حالت خوب او تغييرى نكرد » « 2 » .\r\nاين ستايش از طرف امام گوياى بزرگوارى و جلالت و صحت اعتقاد اوست . كشى اخبار ديگرى نيز از او نقل مىكند .\r\n14 - احمد بن محمّد بن يسار : برقى او را از اصحاب امام حسن عسكرى - عليه السّلام - ياد مىكند « 3 » نجاشى مىگويد : از بزرگان آل طاهر « 4 » در زمان امام حسن عسكرى بود و به يسارى شهرت داشت . حسين بن عبيد اللّه به ما مىگويد كه او مذهبى فاسد و حديثى ضعيف داشت . احاديث مرسله و نادرست بسيارى نقل مىكرد و كتابهايى نوشت كه از آن جمله اينها به دست ما افتاده است :\r\n« ثواب القرآن » ، « الطب » ، « القراءات » ، « النوادر » و « الغارات » « 5 » .\r\nكشى به سند خود از ابراهيم بن محمّد بن حاجب نقل مىكند كه گفت :\r\n\r\n\r\n","description":"","footnote":"\r\n( 1 ) - سوره آل عمران ، آيه 25 .\r\n( 2 ) - كشى .\r\n( 3 ) - رجال برقى .\r\n( 4 ) - در نسخه بدل : از بزرگان ظاهريه آمده است - م .\r\n( 5 ) - نجاشى و كشى ، تصحيح دانشگاه مشهد ، دانشكدهء الهيات و معارف اسلامى ، ص 606 - م .\r\n","page_name":" 145 ","page_number":145},
  {"content":"\r\n\r\nدر نامه‌اى از امام جواد كه در پاسخ سؤالى راجع به يسارى نوشته شده بود خواندم حضرت مىفرمود :\r\n« او آنچنان كه ادعا مىكند نيست و چنين جايگاهى ( وكالت از طرف امام ) ندارد و به او چيزى نپردازيد » « 1 » .\r\nعلما او را قدح كرده و متهم دانسته ، عقيده‌اش را نادرست ذكر مىكنند و مىگويند در حال فساد مذهب از دنيا رفت .\r\n15 - احمد بن عبد اللّه بن مروان انبارى : شيخ او را از اصحاب امام حسن عسكرى - عليه السّلام - نام مىبرد « 2 » .\r\n16 - احمد بن محمّد بن مصهر : از امام حسن عسكرى نقل مىكرد و على بن ابى خليس از او نقل مىكند . آية اللّه خوئى مىگويد :\r\n« دربارهء او ستايش يا توثيقى روايت نشده است و طريق سندى صدوق به او اگر چه درست است ليكن لازمه‌اش وثاقت او نيست . و اما گفته صدوق دربارهء او در « المشيخه » كه « از اصحاب امام حسن عسكرى بود » كمترين دلالتى بر توثيق يا درستكارى او ندارد زيرا در ميان اصحاب پيامبر اكرم - صلّى اللّه عليه و آله - نيز كسانى بودند كه نام صحابى را يدك مىكشيدند تا چه برسد به اصحاب امام - عليه السّلام - اما اينكه او كارگزار حضرت بود براى برآوردن خواسته‌هايش و ارسال مادر امام همراه با صاحب العصر به مكه آنگونه كه در اثبات الوصيهء مسعودى آمده است - به فرض صحت اين خبر - دليلى بر وثاقت او نيست » « 3 » .\r\n17 - احمد بن محمّد حضينى : ساكن اهواز بود و شيخ او را از اصحاب امام\r\n\r\n\r\n","description":"","footnote":"\r\n( 1 ) - كشى .\r\n( 2 ) - رجال طوسى .\r\n( 3 ) - معجم رجال الحديث ، ج 2 ، ص 329 .\r\n","page_name":" 146 ","page_number":146},
  {"content":"\r\n\r\nحسن عسكرى - عليه السّلام - نام مىبرد « 1 » .\r\n18 - احمد بن هلال عبرتائى « 2 » : شيخ او را از اصحاب امام حسن عسكرى - عليه السّلام - نام مىبرد « 3 » . او مذهبى فاسد داشت و به رواياتش توجهى نمىشود « 4 » . امام حسن عسكرى - عليه السّلام - در توقيعى كه براى قاسم بن العلاء صادر كردند احمد را به شدت مذمت كرده و از او بيزارى جستند . در بخشى از نامه چنين آمده بود :\r\n« دستور ما دربارهء احمد بن هلال ظاهرساز - كه خدايش نيامرزد و از او در نگذرد و بر او رحمت نياورد - به تو رسيد . او همچنان بدون اجازه و رضايت ما دستورات ما را كم و زياد مىكند و استبداد در رأى خود دارد . از اداى حقوق ما پرهيز مىكند و تنها دستوراتى را اجرا مىكند كه خود دوست دارد و مىخواهد - خداوند بدين كار او را جهنم سزا دهد - . خويشتن‌دارى كرديم تا آنكه خداوند دعاى ما را اجابت كرده او را هلاك ساخت . همان موقع كه زنده بود - خدا او را رحمت نكند و و هر كه از او بيزارى نجويد - جريان او را به قومى از دوستان خود اطلاع داديم و اسحاقى را - خدا او و خانواده‌اش را حفظ كند - از آنچه به تو گفتيم باخبر كرديم و از اين فاجر آگاه نموديم . هر كه از تو بپرسد از همشهريانت يا ديگران و آنان كه بايسته است از ماجراى احمد با خبر شوند گفته‌هاى ما را به آنها برسان . كمترين ترديدى در آنچه راويان ثقه از ما نقل كرده و به شما منتقل ساخته‌اند نداشته باشيد - ان شاء اللّه تعالى . . . » .\r\nاين نامه شاهد گويايى است بر انحراف احمد از راه راست و گمراهى او .\r\n\r\n\r\n","description":"","footnote":"\r\n( 1 ) - رجال طوسى .\r\n( 2 ) - نسبت به « عبرتا » يكى از روستاهاى ناحيه اسكاف در عراق است .\r\n( 3 ) - رجال طوسى .\r\n( 4 ) - معجم رجال الحديث ، ج 2 ، ص 354 .\r\n","page_name":" 147 ","page_number":147},
  {"content":"\r\n\r\nوى در سال 267 ه درگذشت « 1 » .\r\n19 - اسحاق بن اسماعيل نيشابورى : مردى است ثقه و شيخ او را از اصحاب امام حسن عسكرى - عليه السّلام - نام مىبرد « 2 » . امام - عليه السّلام - در توقيعى او را دعا مىكند « 3 » .\r\n20 - اسحاق بن محمّد بصرى : كنيه‌اش ابو يعقوب است و شيخ او را از اصحاب امام حسن عسكرى - عليه السّلام - نام مىبرد « 4 » . كشى مىگويد : او از اركان و بزرگان غلات به شمار مىرفت « 5 » .\r\n21 - اسماعيل بن محمّد : اسماعيل بن محمّد بن على بن اسماعيل هاشمى عباسى است و شيخ او را از اصحاب امام حسن عسكرى - عليه السّلام - نام مىبرد « 6 » .\r\n\r\n( ج )\r\n22 - جابر بن سهيل الصيقل : وكيل امام هادى ، حسن عسكرى و حضرت ولى عصر - عليهم السّلام - بود « 7 » .\r\n23 - جابر بن يزيد فارسى : كنيه‌اش ابو القاسم است و از اصحاب امام حسن عسكرى عليه السّلام به شمار مىرود « 8 » .\r\n24 - جعفر بن ابراهيم بن نوح : شيخ او را از اصحاب امام حسن عسكرى - عليه السّلام - برمىشمارد « 9 » .\r\n\r\n\r\n","description":"","footnote":"\r\n( 1 ) - معجم رجال الحديث ، ج 2 ، ص 354 .\r\n( 2 ) - رجال طوسى .\r\n( 3 ) - متن توقيع را در فصل سوم آورده‌ايم .\r\n( 4 ) - رجال طوسى .\r\n( 5 ) - كشى .\r\n( 6 ) - رجال طوسى .\r\n( 7 و 8 و 9 ) - رجال طوسى .\r\n","page_name":" 148 ","page_number":148},
  {"content":"\r\n\r\n\r\n( ح )\r\n25 - حسن بن احمد مالكى : از اصحاب امام حسن عسكرى - عليه السّلام - است . از پدرش روايت مىكرد و على بن الحسين بن بابويه از او روايت مىكند « 1 » .\r\n26 - حسن بن شكيب مروزى : ساكن سمرقند بود از عالمان و متكلمان به شمار مىرفت . كتابهايى تصنيف كرد . شيخ او را از اصحاب امام حسن عسكرى - عليه السّلام - برمىشمارد « 2 » .\r\n27 - حسن بن جعفر : به ابو طالب فأفائى معروف است . شيخ او را از اصحاب امام حسن عسكرى - عليه السّلام - نام مىبرد « 3 » .\r\n28 - حسن بن على : حسن بن على بن نعمان كوفى است و شيخ او را از اصحاب امام حسن عسكرى - عليه السّلام - نام مىبرد « 4 » . او مولاى بنى هاشم بود و پدرش على بن نعمان اعلم وثقه است . كتابى از او به نام « النوادر » ثبت شده او صحيح الحديث و پرفايده بوده است « 5 » .\r\n29 - حسن بن محمّد : ابن باباى قمى از غلات است و شيخ او را از اصحاب امام حسن عسكرى - عليه السّلام - نام مىبرد بدون اينكه او را به « قمى » توصيف كند . كشى مىگويد : ابو الفضل بن شاذان در برخى كتب خود گفته است كه : « ابن باباى قمى از دروغپردازان مشهور است » .\r\nسعد مىگويد : عبيدى مرا چنين گفت : امام حسن عسكرى - عليه السّلام - ابتداء به من نوشت : « از فهرى و حسن بن باباى قمى به خدا پناه مىبرم و از آنان در درگاه الهى بيزارى مىجويم . تو و همه پيروانم را از آنها برحذر\r\n\r\n\r\n","description":"","footnote":"\r\n( 1 ) - معجم رجال الحديث ، ج 4 ، ص 293 .\r\n( 2 ) - رجال طوسى .\r\n( 3 و 4 ) - رجال طوسى .\r\n( 5 ) - نجاشى .\r\n","page_name":" 149 ","page_number":149},
  {"content":"\r\n\r\nمىدارم . آن دو را لعنت مىكنم ، لعنت خدا بر آنان باد . فتنه‌گرانى هستند كه نام ما را وسيله نان خود كرده‌اند . آزارگرانى هستند كه خدا آنان را بيازارد و بر آنان لعنت فرستد و در فتنه تباه كند . ابن بابا گمان مىكند او را به پيامبرى فرستاده‌ام و او « باب » است . لعنت خدا بر او باد . شيطان او را فريفته و گمراه كرده است . هر كه سخن او را بپذيرد لعنت خدا بر او باد .\r\nاى محمّد ! اگر بتوانى سرش را به سنگ بكوبى اين كار را بكن كه او مرا آزار داده است . خداوند او را در دنيا و آخرت بيازارد » .\r\nاين نامه شدت نگرانى و تأثر امام را از اين ديو سيرت كه پشت پا به دين زد و در ظلمات گمراهى گم شد نشان مىدهد .\r\n30 - حسن بن موسى الخشّاب : نجاشى مىگويد : « او از بزرگان اصحاب ماست . دانش و حديث بسيارى داشت و كتابهايى تصنيف كرد از جمله :\r\n« الرد على الواقفة » و « النوادر » . گفته‌اند كه او را كتاب « الحج » و كتاب « الأنبياء » است . شيخ او را از اصحاب امام حسن - عليه السّلام - برمىشمارد » « 1 » .\r\n31 - حسن بن النضر : ابو عون ابرش است و شيخ او را از اصحاب امام حسن عسكرى - عليه السّلام - نام مىبرد « 2 » .\r\n32 - حسن بن النضر : او پس از وفات امام حسن عسكرى - عليه السّلام - موالى را به خدمت ولىّ عصر - عجّل اللّه تعالى فرجه الشريف - برد و حضرت به او در بازگشت دو پيراهن داد . در ماه رمضان فوت كرد و در همان دو پيراهن او را كفن كردند . اهل قم است و مستقيما و بدون واسطهء وكيلان حضرت ، معجزاتى از امام زمان - عجّل اللّه تعالى فرجه الشريف - مشاهده كرد « 3 » . آية اللّه خوئى احتمال مىدهد كه اين حسن با حسن قبلى يكى باشد « 4 » .\r\n\r\n\r\n","description":"","footnote":"\r\n( 1 و 2 ) - رجال طوسى .\r\n( 3 ) - اكمال الدين .\r\n( 4 ) - معجم رجال الحديث ، ج 5 ، ص 148 .\r\n","page_name":" 150 ","page_number":150},
  {"content":"\r\n\r\n33 - حسين بن حسن بن ابان : شيخ او را از اصحاب امام حسن عسكرى - عليه السّلام - نام مىبرد و مىگويد : « حضرت را درك كرد ليكن نمىدانيم از ايشان روايت كرده است يا نه . ابن قولويه او را از نزديكان « صفار » و سعد بن عبد اللّه معرفى مىكند حال آنكه او از آنها بزرگتر است زيرا از حسين بن سعيد نقل روايت مىكند ليكن آن دو چنين نكرده‌اند » « 1 » .\r\n34 - حفص بن عمرو العمرى : شيخ او را از اصحاب امام حسن عسكرى - عليه السّلام - نام مىبرد « 2 » . از بزرگان اصحاب امام - عليه السّلام - است و حضرت در نامه‌اى كه به اسحاق بن اسماعيل مىنويسد چنين او را مىستايد :\r\n« از شهرت خارج مشو تا آنكه « العمرى » را - كه خداوند به خشنودى ما از او خشنود گردد - ببينى ، بر او سلام كنى و او را بشناسى و او نيز تو را بشناسد .\r\nاو مردى است امين ، پاك سرشت . نزديك به ما و از ماست . هر چه از نواحى به سوى ما مىآيد نزد او جمع مىشود تا آنها را به من برساند ستايش و سپاس بسيار خداى را . . . » « 3 » .\r\nاين نامه استوارى ، نيك سيرتى و نزديكى او را به اهل بيت - عليهم السّلام - نشان مىدهد .\r\n35 - حمدان بن سليمان : ابو سعيد نيشابورى . شيخ ، گاهى او را از اصحاب حضرت هادى و گاهى از اصحاب امام حسن عسكرى - عليهما السّلام - نام مىبرد « 4 » مردى ثقه و از بزرگان شيعه بود .\r\n36 - حمزة بن محمّد : شيخ او را از اصحاب امام حسن عسكرى - عليه السّلام -\r\n\r\n\r\n","description":"","footnote":"\r\n( 1 ) - رجال طوسى .\r\n( 2 ) - رجال طوسى .\r\n( 3 ) - كشى .\r\n( 4 ) - رجال طوسى .\r\n","page_name":" 151 ","page_number":151},
  {"content":"\r\n\r\nنام مىبرد « 1 » . او حكمت وجوب روزه را از حضرت روايت كرده است و اسحاق بن محمّد از او روايت مىكند « 2 » .\r\n\r\n( د )\r\n37 - داوود بن ابى زيد : اهل نيشابور است و ثقه ، راستگو و ديندار . شيخ او را از اصحاب امام هادى و امام حسن عسكرى - عليهما السّلام - برمىشمارد .\r\n38 - داوود بن عامر اشعرى قمى : شيخ « 3 » و برقى « 4 » او را از اصحاب امام حسن عسكرى - عليه السّلام - برمىشمارند .\r\n39 - داوود بن قاسم : معروف به ابو هاشم جعفر از بزرگان اسلام و پرچمداران توحيد بود .\r\nدر اينجا به اختصار به جلوه‌هاى پرعظمت زندگى ايشان اشاره مىكنيم .\r\nدودمان تابناك : نسب شريف او به شهيد جاودانه اسلام جعفر طيّار برادر بزرگوار على بن أبى طالب ، مولاى متقيان منتهى مىشود . او فرزند قاسم بن اسحاق بن عبد اللّه بن جعفر بن أبى طالب است « 5 » . در عالم انساب ، نسبى از اين شريفتر يافت نمىشود .\r\nمحبت به اهل بيت : ابو هاشم از دلباختگان امامان اطهار بود . امام رضا ، جواد ، هادى و حسن عسكرى - عليهم السّلام - را درك كرد و در مدح آنان اشعارى زيبا سرود . شعر زير را هنگام بيمارى امام حسن عسكرى - عليه السّلام - سروده است :\r\n\r\n\r\n","description":"","footnote":"\r\n( 1 ) - معجم رجال الحديث ، ج 6 ، ص 277 .\r\n( 2 ) - رجال طوسى .\r\n( 3 ) - رجال طوسى .\r\n( 4 ) - رجال برقى .\r\n( 5 ) - الكنى و الالقاب ، ج 1 ، ص 174 .\r\n","page_name":" 152 ","page_number":152},
  {"content":"\r\n\r\n« زمين گرد سرم چرخيد ، قلبم فشرده و سنگين شد و گرماى سوزان تب ، تنم را فرا گرفت آن هنگام كه گفتند امام بيمار و ناتوان است . گفتم : همهء جان ، هستيم فدايت باد كه با بيماريت اسلام ناتوان شد و ستارگان آسمان پايين آمدند » .\r\n« شگفتا ! تو كه ريشهء درد را خشكانده‌اى ، چگونه دچار درد و رنج مىشوى تو طبيب دردهاى دين و دنياى مسلمانان و كننده مردگان و زندگان هستى » « 1 » .\r\nجايگاه او نزد ائمه : امامان معاصر ابو هاشم او را بسيار احترام مىگذاشتند و از او تقدير به عمل مىآوردند . امام هادى - عليه السّلام - دربارهء او فرمود :\r\n« اى ابو هاشم ! شكر كداميك از نعمتهاى خداوند را مىخواهى بجا آورى ؟ ابو هاشم مىگويد : خاموش ماندم و نمىدانستم چه بگويم . خود حضرت آغاز به سخن كرده گفت : خداوند به تو نعمت ايمان عطا كرد و تنت را بر دوزخ حرام نمود ، سلامتى به تو داد تا او را پرستش و اطاعت كنى و تو را صفت قناعت بخشيد تا از رو زدن بىنياز باشى » « 2 » .\r\nموقعيت اجتماعى : ابو هاشم جعفرى مورد احترام جميع طبقات مردم بود .\r\nتذكره‌نويسان دربارهء او گفته‌اند : از موقعيت ممتازى نزد سلطان برخوردار بود و از زاهدان ناسك و ورع ، عالم و عامل به شمار مىرفت . در عصر او نسب او از\r\n\r\n\r\n","description":"","footnote":"\r\n( 1 ) - اعلام الورى ، ص 366 :\r\n مادت الارض بى و ادّت فؤادى * و اعترتنى موارد العرواء \r\n حين قيل الامام نضو عليل * قلت : نفسى فدته كل الفداء \r\n مرض الدين لاعتلالك و اعت * ل و عارت له نجوم السماء \r\n عجبا ان منيت بالدا و السقم * و انت الامام حسم الداء \r\n انت آسى الادواء في الدين و الد * نيا و محى الاموات و الاحياء \r\n( 2 ) - بررسى زندگانى امام هادى ( ع ) به همين قلم .\r\n","page_name":" 153 ","page_number":153},
  {"content":"\r\n\r\nهمه افراد خاندان ابى طالب شريفتر بود « 1 » كسى كه چنين صفاتى داشته باشد شايسته احترام و تجليل است .\r\nدليرى و بىباكى : ابو هاشم ، مردى دلاور و پردل بود كه از گفتن حقايق حتى در سخت‌ترين شرايط باكى نداشت . مورّخان نقل مىكنند هنگامى كه سر بريدهء انقلابى بزرگ « يحيى » را نزد قاتل او محمّد بن عبد اللّه بن طاهر آوردند و گروهى به تبريك گويى پرداختند ، ابو هاشم جعفرى نيز وارد شد و گفت : « اى امير ! به تهنيت گويى امرى نزدت آمده‌ام كه اگر پيامبر اكرم - صلّى اللّه عليه و آله - زنده بود او را تسليت مىگفتند ! » .\r\nهمگان خاموش شدند و كسى پاسخى نداد . و او در حالى كه خارج مىشد گفت : « اى فرزندان طاهر ! گوشت يحيى را بخوريد كه گلوگير ( وبايى ) است و بدانيد كه پارهء تن پيامبر ناگوارتان است . خون به ناحق ريخته‌اى كه خداوند خواهان آن است هرگز هدر نخواهد رفت و انتقام آن گرفته خواهد شد » « 2 » .\r\nدرگذشت : ابو هاشم در جمادى الاولى سال 261 ه يك سال پس از وفات امام حسن عسكرى - عليه السّلام - به جوار رحمت حق شتافت « 3 » .\r\n\r\n( س )\r\n40 - سعد بن عبد اللّه قمى : امام حسن عسكرى - عليه السّلام - را درك كرد . شيخ مىگويد : نمىدانم كه آيا از حضرت روايت كرده است يا خير « 4 » .\r\n\r\n\r\n","description":"","footnote":"\r\n( 1 ) - الكنى و الالقاب ، ج 1 ، ص 176 .\r\n( 2 ) - تاريخ طبرى ، ج 11 ، ص 9 :\r\n يا بنى طاهر كلوه وبيا * ان لحم النبى غير مرى \r\n ان وترا يكون طالبه اللّه * لو تر نجاحه بالحرى \r\n( 3 ) - الكنى و الالقاب ، ج 1 ، ص 176 .\r\n( 4 ) - رجال طوسى .\r\n","page_name":" 154 ","page_number":154},
  {"content":"\r\n\r\nنجاشى مىگويد : او بزرگ ، پيش كسوت و فقيه اين طايفه است . احاديث فراوانى از عامّه فرا گرفت و در جستجوى حديث ، سفرها كرد . از راويان بزرگ حديث ، حسن بن عرفه ، محمّد بن عبد الملك دقيقى ، ابو حاتم رازى و عباس ترقفى را ديدار كرد . به خدمت امام حسن عسكرى رسيد و كتابهاى زيادى تصنيف كرد كه كتب زير به دست ما رسيده است : « الرحمة » ، « الوضوء » ، « الصلاة » ، « الزكاة » و « الحج » و كتب ديگرى كه آنها را ذكر مىكند « 1 » . سعد به سال 301 ه و به قولى 299 ه درگذشت « 2 » .\r\n41 - السندى بن ربيع : شيخ او را از اصحاب ثقه امام حسن عسكرى - عليه السّلام - و اهل كوفه برمىشمارد « 3 » .\r\n42 - سهل بن زياد آدمى رازى : كنيه‌اش ابو سعيد است و شيخ او را از اصحاب امام حسن عسكرى - عليه السّلام - نام مىبرد « 4 » .\r\nنجاشى مىگويد : او در حديث ضعيف و غير قابل اعتماد بود و احمد بن محمّد بن عيسى بر غلوّ و دروغگويى او شهادت داد و او را از قم به رى تبعيد كرد . وى در همانجا بزيست و در نيمه ماه ربيع الثاني سال 255 ه به وسيله محمّد بن عبد الحميد العطار با امام حسن عسكرى مكاتبه كرد . او را كتاب « النوادر » بوده است « 5 » .\r\n\r\n( ش )\r\n43 - شاهويه بن عبد اللّه الجلاب : شيخ او را از اصحاب امام حسن عسكرى\r\n\r\n\r\n","description":"","footnote":"\r\n( 1 ) - نجاشى .\r\n( 2 ) - معجم رجال الحديث .\r\n( 3 ) - رجال طوسى .\r\n( 4 ) - رجال طوسى .\r\n( 5 ) - نجاشى .\r\n","page_name":" 155 ","page_number":155},
  {"content":"\r\n\r\n- عليه السّلام - برمىشمارد « 1 » .\r\n\r\n( ص )\r\n44 - صالح بن ابن حماد : نجاشى مىگويد : صالح بن ابى حماد رازى ، نامش « زادبه » بود امام حسن عسكرى را ديدار كرد . وضع او نامشخص بود گاهى ستوده و گاهى ناپذيرفته بود . كتابهايى از جمله : « خطب امير المؤمنين - عليه السّلام » و « النوادر » دارد « 2 » شيخ او را از اصحاب امام حسن عسكرى - عليه السّلام - برمىشمارد « 3 » .\r\n\r\n( ع )\r\n46 - عبد العظيم حسنى : سيّدى بزرگوار كه نسب شريفش به ريحانهء رسول خدا - صلّى اللّه عليه و آله - امام حسن مجتبى - عليه السّلام - مىرسد . او فرزند عبد اللّه بن على بن حسن بن زيد بن امام حسن - عليه السّلام - است . شيخ او را از اصحاب امام حسن عسكرى نام مىبرد « 4 » .\r\nنجاشى از احمد بن محمّد بن خالد برقى نقل مىكند كه گفت : عبد العظيم در حال گريز از دست سلطان ، خود را به رى رساند و در زير زمين خانه يكى از شيعيان در محله « سكة الموالى » منزل كرد . در نهانگاه خود شب را شب‌زنده‌دار و روز را روزه‌دار بود . گاهگاهى به زيارت آرامگاهى مىرفت كه آن را متعلق به يكى از فرزندان موسى بن جعفر مىدانست . و ميان آن دو فاصله‌اى بود . همچنان در خفا مىزيست و خبر او به يكايك شيعيان مىرسيد تا آنكه\r\n\r\n\r\n","description":"","footnote":"\r\n( 1 ) - رجال طوسى .\r\n( 2 ) - نجاشى .\r\n( 3 ) - رجال طوسى .\r\n( 4 ) - رجال طوسى .\r\n","page_name":" 156 ","page_number":156},
  {"content":"\r\n\r\nاكثر آنان او را شناختند . يكى از شيعيان پيامبر اكرم را در خواب ديد كه به او مىگويد :\r\n« يكى از فرزندانم را از محله « سكة الموالى » تشييع مىكنند و نزديك درخت سيبى در باغ عبد الجبار بن عبد الوهاب به خاك مىسپارند » .\r\nسپس حضرت به آن نقطه اشاره كردند . بامداد آن مرد برخاست و نزد مالك باغ رفته خواستار خريدن آنها شد . صاحب باغ پرسيد : « چرا درخت و جاى آن را مىخواهى بخرى ؟ » .\r\nخوابى را كه ديده بود تعريف كرد . آن مرد گفت : « من نيز چنين خوابى ديده‌ام » سپس گفت كه جاى درخت و همه باغ را وقف آن بزرگوار هاشمى نسب و شيعه كرده است تا در آن دفن گردند . مدتى بعد عبد العظيم بيمار شد و سپس وفات يافت - رحمة اللّه عليه - و هنگامى كه لباس از تن او درآوردند تا او را غسل دهند رقعه‌اى در جيب او يافتند كه در آن نسب شريف آن امامزاده نوشته شده بود « 1 » .\r\nاين سيّد عظيم الشأن عالمى فقيه بود ابو حماد رازى مىگويد : خدمت امام هادى - عليه السّلام - در سامرّاء رسيدم و برخى احكام و مسائل شرعى را پرسيدم ، حضرت نيز پاسخ دادند و هنگامى كه مىخواستم با ايشان وداع كنم فرمودند :\r\n« اى حماد ! اگر مشكلى در مسائل دينى در شهرت برايت پيدا شد از عبد العظيم بن عبد اللّه حسنى بپرس و سلام مرا به او برسان » « 2 » .\r\n47 - عبد اللّه بن جعفر حميرى قمى : شيخ « 3 » و برقى « 4 » او را از اصحاب امام حسن عسكرى - عليه السّلام - نام مىبرند . نجاشى مىگويد : « عبد اللّه بن جعفر بن\r\n\r\n\r\n","description":"","footnote":"\r\n( 1 ) - نجاشى .\r\n( 2 ) - المعجم ، ج 10 ، 53 .\r\n( 3 ) - رجال طوسى .\r\n( 4 ) - رجال برقى .\r\n","page_name":" 157 ","page_number":157},
  {"content":"\r\n\r\nحسن بن مالك بن جامع حميرى ابو العباس قمى ، بزرگ اهل قم و پيش كسوت آنان بود . سال دويست و نود و اندى از هجرت گذشته وارد كوفه شد و مردمان زيادى از او حديث شنيدند . كتب زيادى تصنيف كرد از جمله :\r\nالامانة ، الدلائل ، العظمة و التوحيد ، الغيبة و الحيرة ، فضل العرب ، التوحيد و البداء و الارادة و الاستطاعة و المعرفة ، قرب الاسناد الى ابى جعفر ابن الرضا ، ما بين هشام بن الحكم و هشام و العباس ، الارواح و الجنة و النار ، الحديثين المختلفين ، مسائل الدجال ، مكاتبات ابى الحسن الثالث - عليه السّلام - ، مسائل لأبي محمّد حسن بن على - عليه السّلام - على يد محمّد بن عثمان العمري ، قرب الاسناد الى صاحب الامر - عليه السّلام - مسائل ابى محمّد و توقيعاته و كتاب الطب « 1 » .\r\nحجم تأليفات او در زمينه‌هاى مختلف گوياى دانش وسيع و عميق و تخصص او در علوم عقلى و نقلى است .\r\n48 - عبد اللّه بن حمدويه بيهقى : شيخ او را از اصحاب امام حسن عسكرى - عليه السّلام - نام مىبرد « 2 » وى از نيكان شيعه بود و حضرت در نامه‌اى - كه متن آن قبلا آمد - بر او رحمت مىفرستد .\r\n49 - عبد اللّه بن محمّد بن خالد طيالسى : اهل كوفه است و شيخ او را از اصحاب امام حسن عسكرى - عليه السّلام - نام مىبرد « 3 » . نجاشى مىگويد : « او و همچنين برادرش ابو محمّد الحسن از اصحاب ثقه و صحيح الاعتقاد هستند .\r\nعبد اللّه كتابى به نام « النوادر » دارد » « 4 » .\r\nمحمّد بن مسعود درباره‌اش مىگويد : « عبد اللّه بن محمّد بن خالد طيالسى\r\n\r\n\r\n","description":"","footnote":"\r\n( 1 ) - نجاشى .\r\n( 2 و 3 ) - رجال طوسى .\r\n( 4 ) - نجاشى .\r\n","page_name":" 158 ","page_number":158},
  {"content":"\r\n\r\nثقه است و ما جز نيكى از او نديده‌ايم » « 1 » .\r\n50 - عبد اللّه بن محمّد : كنيه‌اش ابو محمّد است و معروف به شامى دمشقى .\r\nشيخ او را از اصحاب امام حسن عسكرى - عليه السّلام - نام مىبرد و مىافزايد كه او از احمد بن محمّد بن عيسى و ديگران نقل حديث مىكرد « 2 » .\r\n51 - عثمان بن سعيد العمرى : الزيات ، كنيه‌اش ابو عمرو و سمّان نيز به او گفته مىشد . از نادره‌هاى تقوا و ايمان به شمار مىرفت و ديانت از عناصر اساسى و ذاتى او بود . در اينجا به اختصار درباره‌اش سخن مىگوييم :\r\nستايش امامان ( عليهم السّلام ) : ائمه معاصر العمرى او را ستوده و از موقعيت و منزلت او نزد خويش پرده برداشتند . احمد بن اسحاق بن سعد قمى مىگويد :\r\nروزى خدمت امام هادى - عليه السّلام - رسيدم و عرض كردم : آقايم ! گاهى شرفياب مىشوم و گاهى نيستم و امكان دستيابى به شما همواره برايم مقدور نيست پس سخن چه كسى را بپذيريم و فرمان كه را به كار بنديم ؟ .\r\nحضرت - صلوات اللّه عليه - فرمود : « اين ابو عمرو است مردى ثقه و امين ، هر چه به شما بگويد از من گفته و هر چه به شما ابلاغ كند از طرف من بوده است » .\r\nپس از وفات امام هادى - عليه السّلام - روزى خدمت فرزندشان امام حسن عسكرى رسيدم و پرسش پيشين را از ايشان كردم و همان سخنانى را كه به پدرشان گفته بودم به حضرت عرض كردم . ايشان پاسخ دادند :\r\n« اين ابو عمرو است ، ثقه و امين ، ثقه امام در گذشته و ثقه من است در زندگى و پس از مرگ هر چه به شما بگويد از من گفته و هر چه به شما ابلاغ كند از من بوده است » « 3 » .\r\n\r\n\r\n","description":"","footnote":"\r\n( 1 ) - كشى .\r\n( 2 ) - رجال طوسى .\r\n( 3 ) - الغيبة / شيخ طوسى .\r\n","page_name":" 159 ","page_number":159},
  {"content":"\r\n\r\nهمچنين احمد بن اسحاق نقل مىكند كه : از امام على هادى - عليه السّلام - پرسيدم : احكام را از كه فرابگيرم و سخن كه را به كار بندم و از كه فرمان بپذيرم ؟\r\nحضرت پاسخ داد : « اين ابو عمرو مردى ثقه و امين است ، هر چه بگويد از من گفته و هرچه ابلاغ كند از طرف من بوده است پس گوش كن و اطاعت نما كه او مورد اعتماد و وثوق من است » « 1 » .\r\nتوثيق كردن ائمه از اعمال و ديانت چنين شخصى گوياى علو مرتبه و ايمان استوار و تقواى نيرومند اوست .\r\nوكالت امام زمان - عليه السّلام - : اين عالم بزرگوار مدت پنجاه سال وكيل امام زمان - عجّل اللّه تعالى فرجه الشريف - بود و پرسشهاى شيعيان را به حضرت مىرساند و پاسخهاى ايشان را به آنان منتقل مىكرد « 2 » .\r\nوفات : مورّخان مىگويند كه او قبرى براى خود كنده بود و هر روز داخل آن مىشد و پس از تلاوت يك جزء از قرآن مجيد خارج مىشد . اين بزرگوار در آخر جمادى الاولى سال سيصد و پنج ( يا چهار ) هجرى درگذشت . در حالى كه پيشاپيش ، روز مرگ خود را بازگويى كرده بود . او را در بغداد به خاك سپردند و نزد بغداديان به « الشيخ الخلافى » معروف است « 3 » .\r\n52 - عروة الوكيل قمى : شيخ او را از اصحاب امام حسن عسكرى - عليه السّلام - نام مىبرد « 4 » .\r\n53 - العكمرى « 5 » بن على : ابن محمّد بوفكى نيشابورى است . شيخ او را از\r\n\r\n\r\n","description":"","footnote":"\r\n( 1 ) - اصول كافى ، باب تسمية من رأى الامام - عليه السّلام .\r\n( 2 ) - الكنى و الالقاب ، ج 3 ، ص 267 .\r\n( 3 ) - الكنى و الالقاب ، ج 3 ، ص 268 .\r\n( 4 ) - رجال طوسى .\r\n( 5 ) - احتمالا اين نام غلط است و من نتوانستم صحيح آن را در مصادر پيدا كنم - م .\r\n","page_name":" 160 ","page_number":160},
  {"content":"\r\n\r\nاصحاب امام حسن عسكرى - عليه السّلام - نام مىبرد و مىافزايد كه او غلامانى ترك از سمرقند براى حضرت خريدارى كرد « 1 » .\r\n54 - على بن بلال : شيخ او را از اصحاب امام على هادى و امام حسن عسكرى - عليهما السّلام - برمىشمارد « 2 » . نجاشى مىگويد : « او اصلا بغدادى است كه به واسط منتقل شد ، از امام هادى - عليه السّلام - نقل روايت مىكرد و كتابى دارد » « 3 » .\r\nامام حسن عسكرى در مرقومه‌اى به اسحاق مىفرمايد . « اى اسحاق ! نامه ما را بر على بن بلال - خداوند از او خشنود گردد - بخوان كه اوثقه و مورد اعتماد و داناى به واجبات و وظايف خود است » .\r\nكشى مىگويد : به خط جبرئيل بن احمد ديدم نوشته است : محمّد بن عيسى اليقطينى برايم گفت : حضرت - سلام اللّه عليه - به على بن بلال در سال 232 ه نوشت :\r\n« بسم اللّه الرحمن الرحيم ، خدا را ستايش مىكنم بخاطر داشتن تو و او را بر نعمتهايش سپاس مىگذارم و بر محمّد و آل محمّد درود و رحمت خداوند مىفرستم . اما بعد ، ابو على را بجاى « حسين بن عبد ربه » بر اثر معرفت و شناختى كه از او داشتم گماشتم و او را امين خود دانستم ، نظر به آنكه تو بزرگ ناحيه خود هستى دوست داشتم تو را به اين نامه مخصوص و گرامى بدارم پس از او اطاعت كن و آنچه از حقوق شرعيه نزدت مانده به او تسليم كن و دوستان ما را نيز بدين كار دستور ده و آنان را برانگيز تا يار و مددكار او باشند كه او نزد ما محبوب و ستوده است و بر اين كارت از خداوند پاداش و سزايى نيك خواهى يافت . خداوند منعم و رحيم به هر كه بخواهد بخشش مىكند تو در پناه خدا هستى . اين نامه را به خط خود نگاشتم و سپاس بسيار خداى را » « 4 » .\r\n\r\n\r\n","description":"","footnote":"\r\n( 1 و 2 و 3 ) - رجال طوسى .\r\n( 4 ) - كشى .\r\n","page_name":" 161 ","page_number":161},
  {"content":"\r\n\r\nاين نامه دليل درستى و درستكارى اوست و اعتماد امام را به او مىرساند .\r\n55 - على بن جعفر خزاعى : ابن عباس اهل مرو و واقفى بود . شيخ او را از اصحاب امام حسن عسكرى - عليه السّلام - نام مىبرد « 1 » .\r\n56 - على بن جعفر همانى : برمكى . برقى او را از اصحاب امام هادى و امام حسن عسكرى - عليهما السّلام - نام مىبرد « 2 » . و شيخ مىگويد : « مردى فاضل و مورد رضايت از وكلاى امام هادى و امام حسن عسكرى - عليهما السّلام - به شمار مىرفت » « 3 » .\r\nابو جعفر العمرى - رحمة اللّه عليه - مىگويد : « روزى ابو طاهر بن بلال ، على بن جعفر را ديد كه بخششهاى فراوان و گران مىكند ماجرا را به امام حسن عسكرى - عليه السّلام - نوشت . حضرت در پاسخ خود دستور دادند صد هزار دينار به او بپردازيم ، قبلا نيز چنين دستورى صادر كرده بودند ليكن بخاطر حفظ مال و ممانعت از آغاز چنين رويه و احيانا گفتگوهاى مردم از انجام دستور امام سرباززد هنگامى كه على به خدمت امام رسيد ايشان دستور دادند سى هزار دينار به او بدهند » « 4 » .\r\nكشى به سند خود از يوسف بن السخت نقل مىكند كه گفت : على بن جعفر وكيل امام هادى بود و اهل همينيا - روستايى اطراف بغداد - به شمار مىرفت از او نزد متوكل سعايت و بدگويى كردند پس دستور داد او را زندانى كنند . حبس او به درازا كشيد و او ناچار با صرف سه هزار دينار عبد اللّه بن خاقان را به وساطت خواست تا در راه آزادى او بكوشد . او نيز ماجرا را با متوكل در ميان گذاشت . خليفه گفت : اى عبد اللّه ! اگر درباره‌ات شكى داشتم\r\n\r\n\r\n","description":"","footnote":"\r\n( 1 ) - رجال طوسى .\r\n( 2 ) - رجال برقى .\r\n( 3 و 4 ) - الغيبة .\r\n","page_name":" 162 ","page_number":162},
  {"content":"\r\n\r\nمىگفتم كه تو « رافضى » هستى ، اين مرد وكيل فلانى - امام هادى - است و من مىخواهم او را بكشم . اين خبر به گوش على رسيد و او نامه‌اى به اين مضمون به امام نوشت : آقاى من ! خدا را ، خدا را ! مرا درياب كه به خدا مىترسم متزلزل و مردد گردم .\r\nامام در پاسخ نوشت : « حال كه مىبينم وضع تو بدين حد رسيده است در باره‌ات به خدا روى مىآورم » .\r\nاين نامه در شب جمعه به دست او رسيد . صبح جمعه متوكل بيمار شد و بيماريش شدت يافت و در روز دوشنبه به اوج خود رسيد . پس دستور داد همه زندانيانى كه نامهايشان بر او عرضه مىشد . آزاد كنند تا آنكه به نام على بن جعفر رسيدند از عبد اللّه پرسيد : چرا ديگر در باب او با من سخنى نگفتى ؟\r\nعبد اللّه گفت : ديگر هرگز از او يادى نخواهم كرد . پس دستور داد او را بسرعت آزاد كنند و از او حلال بودى طلبيد . على نيز به دستور امام به مكه رفت و مقيم آنجا شد « 1 » .\r\nكشى در شرح زندگى فارس بن حاتم قزوينى مىنويسد : به خط جبرئيل بن أحمد ديدم نوشته است : موسى بن جعفر از ابراهيم بن محمّد نقل كرد كه گفت به امام نوشتم :\r\nفدايت گردم ! ميان ما سخنانى از « فارس » و اختلافات موجود بين او و على بن جعفر گفته مىشود تا آنجا كه دودستگى ايجاد شده و هر گروه از ديگرى بيزارى مىجويد . پس اگر بر ما منت‌گذارى و بفرمايى به چه كسى رجوع كنيم و نماينده خود را معرفى نماييد موجب امتنان ما خواهد بود و تنها به او رجوع خواهيم كرد - ان شاء اللّه .\r\nحضرت نوشت : « نه از چنين كسى پرسش مىكنند و نه درباره‌اش شك و\r\n\r\n\r\n","description":"","footnote":"\r\n( 1 ) - كشى .\r\n","page_name":" 163 ","page_number":163},
  {"content":"\r\n\r\nترديدى رواست . خداوند قدر على بن جعفر را - خداوند ما را همچنان از او بهره‌مند كند - بالاتر از آن قرار داده كه چنين مورد مقايسه قرار گيرد . حوائج خود را با على بن جعفر در ميان گذاريد و از « فارس » بهراسيد و مانع از دخالت او در كارهايتان گرديد . تو و ديگر همشهريانت دستور مرا به كار مىبنديد . اخبار تشكيك و اوهام او و فتنه‌انگيزيش ميان مردم به من رسيده است به او التفاتى نكنيد - ان شاء اللّه » « 1 » .\r\nاين نامه او را در اوج اعتقاد و ايمان نشان مىدهد كه امام او را به وكالت خود برمىگمارد و او را راهنمايى براى شيعيان قرار مىدهد .\r\n57 - على بن حسن : ابن فضال كوفى . شيخ او را از اصحاب امام حسن عسكرى - عليه السّلام - نام مىبرد « 2 » . و نجاشى مىگويد :\r\n« على بن حسن بن على بن فضال بن عمر بن ايمن ، مولى ( آزادشدهء ) عكرمة بن ربعى ، الفياض ابو حسن از فقهاى اصحاب ما در كوفه به شمار مىرفت . پيش كسوت ، مورد اعتماد و عارف به حديث بود و سخنانش در اين باره پذيرفته بود . از او احاديث زيادى شنيده شد و چيزى كه او را تضعيف كند ديده نشد و كسى از او خرده‌گيرى نكرد . از ضعيفان كم نقل روايت مىكرد و « فطحى » بود . از پدرش - كه فطحى بود - روايت نمىكرد و مىگفت : هجده‌ساله بودم كه به مقابله كتابهاى پدرم مىپرداختم ليكن در آن هنگام معانى آن روايات را درك نمىكردم و روا نمىدارم آنها را از او نقل كنم » .\r\nكتابهاى فراوانى تصنيف كرده است كه از آنها كتب زير به دست ما رسيده است :\r\nالوضوء ، الحيض و النفاس ، الصلاة ، الزكاة و الخمس ، الصيام ، مناسك\r\n\r\n\r\n","description":"","footnote":"\r\n( 1 ) - كشى .\r\n( 2 ) - رجال طوسى .\r\n","page_name":" 164 ","page_number":164},
  {"content":"\r\n\r\nالحج ، الطلاق ، النكاح ، المعرفة ، التنزيل من القرآن و التحريف ، الزهد ، الانبياء ، الدلائل ، الجنائز ، الوصايا ، الفرائض ، المتعة ، الغيبة ، الكوفة ، الملاحم ، المواعظ ، البشارات ، الطب ، اثبات امامة عبد اللّه ، اسماء آلات رسول اللّه - صلّى اللّه عليه و آله - ، عجائب بنى اسرائيل ، الرجال ، ما روى في الحمام ، التفسير ، الجنة و النار ، الدعاء ، المثالب و العقيقة « 1 » .\r\nاين تأليفات گوياى دانش گسترده و وسعت اطلاعات اوست و او را در جبهه مقدم علماى آن روزگار قرار مىدهد . تنها قدح و خرده‌گيرى بر او « فطحى » بودن اوست .\r\nاز شيخ ابو القاسم - رحمة اللّه عليه - دربارهء كتب « ابن أبى العزاقر » پس از آنكه امام او را ذم و لعن كرد پرسش كردند . پاسخ داد : دربارهء كتابهايش همان را مىگويم كه امام حسن عسكرى پس از آنكه دربارهء كتابهاى ابن فضال از او پرسش كردند فرمود : « روايات آنها را بپذيريد ولى آراى آنها را واگذاريد » « 2 » .\r\n58 - على بن سليمان : ابن داوود رقّى . شيخ او را از اصحاب امام حسن عسكرى - عليه السّلام - نام مىبرد « 3 » .\r\n59 - على بن الريّان : ابن الصلت اشعرى قمى است و شيخ او را از اصحاب امام حسن عسكرى برمىشمارد « 4 » .\r\n60 - على بن رميس : شيخ او را از اصحاب امام هادى و امام حسن عسكرى - عليهما السّلام - نام مىبرد و مىافزايد او بغدادى و ضعيف است « 5 » .\r\n61 - على بن زيد : ابن على علوى است و شيخ او را از اصحاب امام حسن عسكرى - عليه السّلام - نام مىبرد « 6 » .\r\n\r\n\r\n","description":"","footnote":"\r\n( 1 ) - نجاشى .\r\n( 2 ) - الغيبة .\r\n( 3 ) - رجال طوسى .\r\n( 4 و 5 و 6 ) - رجال طوسى .\r\n","page_name":" 165 ","page_number":165},
  {"content":"\r\n\r\n62 - على بن شجاع نيشابورى : شيخ او را از اصحاب امام حسن عسكرى - عليه السّلام - نام مىبرد « 1 » .\r\n63 - على بن محمّد صيمرى : شيخ او را از اصحاب امام حسن عسكرى نام مىبرد « 2 » .\r\n64 - على بن محمّد بن الياس : شيخ او را از اصحاب امام حسن عسكرى - عليه السّلام - نام مىبرد « 3 » .\r\n65 - عمر بن ابى مسلم : شيخ او را از اصحاب امام حسن عسكرى - عليه السّلام - نام مىبرد « 4 » .\r\n66 - عمرو بن سويد مدائنى : شيخ او را از اصحاب امام حسن عسكرى - عليه السّلام - برمىشمارد « 5 » .\r\n\r\n( ف )\r\n67 - فضل بن حارث : شيخ او را از اصحاب امام حسن عسكرى - عليه السّلام - نام مىبرد « 6 » . كشى به سند خود از فضل نقل مىكند كه گفت :\r\nهنگام تشييع پيكر مقدس امام هادى - عليه السّلام - در سامرّاء بودم . امام حسن عسكرى - عليه السّلام - را مشاهد كرديم كه در سوگ پدر گريبان چاك داده ، رنگ رخ باخته ، خسته ، گرفته ، غمين و پياده در حركت است . از جلالت شأن ايشان با خبر بودم و از اين حالت و غلبه خستگى بر ايشان در شگفت\r\n\r\n\r\n","description":"","footnote":"\r\n( 1 ) - رجال طوسى .\r\n( 2 ) - رجال طوسى .\r\n( 3 ) - رجال طوسى .\r\n( 4 ) - رجال طوسى .\r\n( 5 ) - رجال طوسى .\r\n( 6 ) - رجال طوسى .\r\n","page_name":" 166 ","page_number":166},
  {"content":"\r\n\r\nماندم ، همان شب حضرت را در خواب ديدم كه به من فرمود :\r\n« آنچه از رنج و اندوه امروز مشاهده كردى آزمايشى است بر بندگان كه خداوند بدان هر كه را بخواهد مىآزمايد ، اين عبرتى است براى اصحاب بصيرت ، بر آزمايش شونده ملامتى نيست و ما مانند مردم نيستيم كه چون آنان دچار خستگى شويم . از خداوند ثبات و تفكر در خلق خدايى را خواستاريم كه آن را از ما مىخواهند و بدان كه سخن ما در خواب مانند سخن ما در بيدارى است » « 1 » .\r\n68 - فضل بن شاذان : شيخ او را از اصحاب امام حسن عسكرى - عليه السّلام - نام مىبرد « 2 » . او يكى از پركارترين و چيره‌دست‌ترين علماى روزگار خود بود و در زمينه‌هاى مختلف علمى از خود آثارى بجا گذاشت 180 كتاب تأليف كرد « 3 » كه پاره‌اى از آنها مورد توجه امام بزرگوار حسن عسكرى - عليه السّلام - قرار گرفت .\r\nحضرت هنگام ملاحظه يكى از كتب او چنين آن را تأييد فرمود : « اين كتاب صحيح و شايسته عمل كردن است » « 4 » .\r\nهنگام تورّق يكى ديگر از تأليفات او فرمودند : « بر اهل خراسان رشك مىبرم كه فضل بن شاذان در ميان آنان است و چنين بزرگى دارند » « 5 » .\r\nامام حسن عسكرى - عليه السّلام - در بزرگداشت و تجليل فضل ، كوتاهى نمىكرد و سه بار برايش طلب رحمت كردند « 6 » .\r\nكشى برخى اخبار در قدح و ذم او نقل مىكند كه جعلى است و دشمنان و\r\n\r\n\r\n","description":"","footnote":"\r\n( 1 ) - رجال كشى ، ط انتشارات دانشگاه مشهد ، تصحيح حسن مصطفوى ، ص 574 .\r\n( 2 ) - رجال طوسى .\r\n( 3 ) - نجاشى .\r\n( 4 ) - كشى .\r\n( 5 ) - كشى .\r\n( 6 ) - كشى .\r\n","page_name":" 167 ","page_number":167},
  {"content":"\r\n\r\nحسودان درباره‌اش ساخته‌اند تا از شأن اين بزرگوار كه در ساختن بناى عقيدتى خاندان عصمت و طهارت انباز بود بكاهند . خدايش پاداش نيك دهد و او را با اهل بيت محشور كند .\r\n\r\n( ق )\r\n69 - قاسم بن هشام لؤلؤى : شيخ او را از اصحاب امام حسن عسكرى نام مىبرد و مىافزايد كه او از ابو ايوب نقل حديث مىكرد « 1 » . نجاشى مىگويد : او كتابى به نام « النوادر » نوشت « 2 » .\r\n\r\n( م )\r\n70 - محمّد بن ابراهيم : ابن مهزيار . شيخ او را از اصحاب امام حسن عسكرى - عليه السّلام - برمىشمارد « 3 » .\r\nمحمّد بن يعقوب به سند خود از محمّد بن ابراهيم بن مهزيار نقل مىكند كه گفت : پس از وفات امام حسن عسكرى - عليه السّلام - دچار شك شدم و نزد پدرم اموال هنگفتى جمع شده بود . آنها را با خود برداشته سوار كشتى شد ، من نيز براى بدرقهء او خارج شدم . ناگهان پدرم دچار تشنجى سخت شد و گفت :\r\nپسرم ! مرا بازگردان كه اين مرگ است . و افزود : در اين اموال از خدا بترس .\r\nپس وصيت كرد و درگذشت . با خود گفتم : پدرم به كارى نادرست وصيت نمىكند . اين مال را برداشته به عراق مىبرم و كنار شط ، خانه‌اى اجاره مىكنم . ليكن از آنچه با خود دارم كسى را آگاه نخواهم كرد . اگر همانند\r\n\r\n\r\n","description":"","footnote":"\r\n( 1 ) - رجال طوسى .\r\n( 2 ) - نجاشى .\r\n( 3 ) - رجال طوسى .\r\n","page_name":" 168 ","page_number":168},
  {"content":"\r\n\r\nزمان امام حسن عسكرى - عليه السّلام - امرى بر من آشكار شد اموال را انفاق خواهم كرد و گرنه خود از آنها بهره‌مند مىشوم . راه عراق را در پيش گرفتم خانه‌اى بر كرانه شط كرايه كردم و چند روزى اقامت گزيدم كه پيكى نامه‌اى برايم آورد كه در آن نوشته شده بود : اى محمّد ! در داخل فلان و فلان اين مبلغ دارى و جزئيات همه آنچه را با خود داشتم نوشته بود حتى بيش از آنچه مىدانستم در نامه آمده بود . من هم اموال را به پيك دادم و خود چند روزى توقف كردم ليكن خبرى از كسى نشد و من اندوهگين شدم . پس از آن نامه آمد كه : « تو را به جاى پدرت گماشتيم پس خداى را ستايش كن » « 1 » .\r\nاين ماجرا گواهى است بر علوّ شأن و منزلت والاى ابراهيم .\r\n71 - محمّد بن ابى الصهبان : شيخ « 2 » و برقى « 3 » او را از اصحاب امام حسن عسكرى - عليه السّلام - نام مىبرند .\r\n72 - محمّد بن احمد العطار : ابن جعفر قمى ، شيخ او را از اصحاب و وكيل امام حسن عسكرى - عليه السّلام - نام مىبرد و مىافزايد كه امام على هادى - عليه السّلام - را نيز درك كرد « 4 » .\r\n73 - محمّد بن احمد بن مطهر : شيخ او را از اصحاب امام حسن عسكرى - عليه السّلام - نام مىبرد و مىافزايد كه او بغدادى و يونسى است « 5 » .\r\n74 - محمّد بن احمد نيشابورى : ابن نعيم ، ابو عبد اللّه شاذانى است و شيخ او را از اصحاب امام حسن عسكرى - عليه السّلام - نام مىبرد « 6 » . صدوق به سند خود از\r\n\r\n\r\n","description":"","footnote":"\r\n( 1 ) - اصول كافى .\r\n( 2 ) - رجال طوسى .\r\n( 3 ) - رجال برقى .\r\n( 4 ) - رجال طوسى .\r\n( 5 ) - رجال طوسى .\r\n( 6 ) - رجال طوسى .\r\n","page_name":" 169 ","page_number":169},
  {"content":"\r\n\r\nمحمّد بن احمد بن شاذان نقل مىكند كه گفت :\r\n« از حقوق شرعيه متعلق به حضرت قائم - عليه السّلام - 480 درهم نزدم جمع شده بود و من خوش نداشتم آن مبلغ را ناقص نزد حضرت بفرستم پس از خودم بيست درهم بر آن گذاشتم و پانصد درهم را براى محمّد بن جعفر فرستادم ليكن ننوشتم كه مبلغى از آن به خودم تعلق دارد . محمّد بن جعفر رسيد پول را برايم ارسال داشت كه در آن نوشته شده بود : « پانصد درهم رسيد كه بيست درهم آن از تو بوده است » « 1 » . از حضرت ولى عصر توقيعى دربارهء او صادر شده كه در بخشى از آن چنين آمده است : « و اما محمّد بن احمد بن نعيم ، مردى از شيعيان ما اهل البيت است » « 2 » .\r\n75 - محمّد بن احمد جعفرى قمى : شيخ او را از اصحاب امام حسن عسكرى - عليه السّلام - نام مىبرد و مىافزايد كه وكيل ايشان بود و امام هادى - عليه السّلام - را نيز درك كرد « 3 » .\r\n76 - محمّد بن بلال : شيخ او را از اصحاب امام حسن عسكرى نام مىبرد و مىافزايد كه او ثقه است « 4 » .\r\n77 - محمّد بن الحسن بن شمون : شيخ او را از اصحاب امام حسن عسكرى - عليه السّلام - نام مىبرد و مىافزايد كه او غلوّكننده و اهل بصره بود « 5 » .\r\nنجاشى مىگويد : او واقفى بود پس غلو كرد و بسيار ضعيف و فاسد المذهب بود . احاديث بسيارى در « وقف » به او نسبت داده‌اند از جمله آنكه مىگفت : شنيدم امام موسى كاظم - عليه السّلام - مىفرمود :\r\n\r\n\r\n","description":"","footnote":"\r\n( 1 ) - اكمال الدين .\r\n( 2 ) - معجم رجال الحديث .\r\n( 3 ) - رجال طوسى .\r\n( 4 ) - رجال طوسى .\r\n( 5 ) - رجال طوسى .\r\n","page_name":" 170 ","page_number":170},
  {"content":"\r\n\r\n« هر كه به تو خبر دهد كه مرا پرستارى كرد ( پس از مرگ ) غسلم داد ، حنوطم كرد ، كفنم نمود ، در لحد گذاشت ، به گور سپرد و دستانش را از خاك پاك كرد ، او را تكذيب كن » .\r\nو گفت : « هر كس از من پرسيد ، بگوييد : زنده است و الحمد للّه » « 1 » .\r\nكشى به سند خود از او روايت مىكند كه گفت : به امام حسن عسكرى نامه‌اى نوشتم و از فقر و تهيدستى شكايت كردم ، سپس با خود گفتم : آيا امام صادق - عليه السّلام - نفرموده است : « فقير بودن با ما برتر از ثروت با دشمنان ماست و كشته شدن با ما بهتر از زندگى با دشمنان ما است » .\r\nجواب حضرت بدين مضمون رسيد : « خداوند متعال دوستان ما را هنگامى كه گناهانشان زياد مىشود ، با فقر پاك مىكند و از لغزشهاى بسيارى در مىگذرد و همانطور كه با خود حديث نفس كرده‌اى ؛ فقر با ما برتر از ثروت با دشمنان ماست ، ما پناه پناه‌جويان و فروغ راه‌پويان و حافظ به خود پيوستگانيم . آن كه ما را دوست بدارد با ما در جايگاه و الا خواهد بود و آن كه از ما منحرف گردد در دوزخ سرنگون خواهد شد » « 2 » .\r\nمحمّد بن الحسن پس از 114 سال زندگى « 3 » در سال 258 ه درگذشت « 4 » .\r\n78 - محمّد بن الحسن الصفار : شيخ او را از اصحاب امام حسن عسكرى نام مىبرد و مىافزايد كه با حضرت مكاتباتى داشته و مسائلى از ايشان به يادگار گذاشته است و ملقب به « ملوله » مىباشد « 5 » .\r\nنجاشى مىگويد : او از چهره‌هاى سرشناس قم ، ثقه ، بزرگ مرتبه ، برتر و\r\n\r\n\r\n","description":"","footnote":"\r\n( 1 ) - نجاشى .\r\n( 2 ) - كشى .\r\n( 3 ) - نجاشى .\r\n( 4 ) - نجاشى .\r\n( 5 ) - رجال طوسى و تنقيح المقال ، ج 3 ، ص 102 .\r\n","page_name":" 171 ","page_number":171},
  {"content":"\r\n\r\nمىبرد . اين عالم جليل القدر در سال 262 ه درگذشت .\r\n80 - محمّد بن جعفر العمرى : شيخ او را از اصحاب امام حسن عسكرى - عليه السّلام - نام مىبرد « 1 » . كشى مىگويد : « پدرش حفص وكيل امام حسن عسكرى - عليه السّلام - بود » .\r\n81 - محمّد بن ربيع : ابن السويد السائى ، شيخ او را از اصحاب امام حسن عسكرى - عليه السّلام - نام مىبرد « 2 » .\r\n82 - محمّد بن زياد : شيخ او را با همين عنوان از اصحاب امام حسن عسكرى - عليه السّلام - نام مىبرد بدون آنكه چيزى بر آن بيفزايد « 3 » .\r\n83 - محمّد بن صالح ارمنى : شيخ او را با همين عنوان از اصحاب امام حسن عسكرى - عليه السّلام - نام مىبرد « 4 » .\r\n84 - محمّد بن صالح همدانى : فرزند محمّد ، وكيل الدهقان است و شيخ او را از اصحاب امام حسن عسكرى - عليه السّلام - نام مىبرد « 5 » . شيخ صدوق مىگويد :\r\n« او از جمله كسانى است كه معجزات حضرت ولى عصر را مشاهده كرد » « 6 » .\r\n85 - محمّد بن صالح خثعمى : شيخ او را با همين عنوان از اصحاب امام حسن عسكرى - عليه السّلام - نام مىبرد « 7 » .\r\n86 - محمّد بن عبد الحميد كوفى : ابن سالم ، العطار ، مولى ( آزادشدهء ) بجيله است . شيخ او را از اصحاب امام حسن عسكرى - عليه السّلام - نام مىبرد « 8 » .\r\nنجاشى مىگويد : « او از ثقات اصحاب ما در كوفه است و كتاب النوادر از اوست » « 9 » .\r\n87 - محمّد بن عثمان العمرى : كنيه‌اش ابو جعفر ، تقه و امين است . او و پدرش ( 1 و 2 و 3 و 4 و 5 ) - رجال طوسى .\r\n\r\n\r\n","description":"","footnote":"\r\n( 6 ) - اكمال الدين .\r\n( 7 و 8 ) - رجال طوسى .\r\n( 9 ) - نجاشى .\r\n","page_name":" 172 ","page_number":172},
  {"content":"\r\n\r\nكم اشتباه در روايت است . كتابهايى دارد از جمله : كتاب الصلاة ، كتاب الوضوء ، كتاب الجنائز ، كتاب الحج ، كتاب النكاح ، كتاب الطلاق ، كتاب العتق و المكاتبة و التدبير ، كتاب التجارات ، كتاب المكاسب ، كتاب الصيد و الذبائح ، كتاب الحدود ، كتاب الديات ، كتاب الفرائض ، كتاب المواريث ، كتاب الدعاء ، كتاب المزار ، كتاب الرد على الغلاة ، كتاب الأشربة ، كتاب المروة ، كتاب الزهد ، كتاب الخمس ، كتاب الزكاة ، كتاب الشهادات ، كتاب الملاحم ، كتاب التقية ، كتاب المؤمن ، كتاب الأيمان و النذور ، كتاب المثالب ، كتاب بصائر الدرجات ، كتاب ما روى في اولاد الائمة عليهم السّلام ، كتاب ما روى في شعبان ، كتاب الجهاد ، كتاب فضل القرآن « 1 » . اين شيخ جليل القدر در سال 290 ه درگذشت « 2 » .\r\n79 - محمّد بن الحسين : ابن ابى الخطاب ، شيخ او را از اصحاب امام حسن عسكرى - عليه السّلام - نام مىبرد و مىافزايد كه اهل كوفه و زيّات ( روغن فروش ) بود « 3 » .\r\nنجاشى مىگويد : « او بزرگوارى است از اصحاب جليل القدر ما ، روايات بسيارى داشت ، ثقه و مورد اعتماد بود . تصانيف خوبى داشت و به رواياتش آرامش خاطر به دست مىآمد .\r\nكتابهايى دارد از جمله : كتاب التوحيد ، كتاب المعرفة و البداء ، كتاب الرد على اهل القدر ، كتاب الامامة ، كتاب اللؤلؤة ، كتاب وصايا الائمة عليهم السّلام و كتاب النوادر « 4 » .\r\nابن شهراشوب او را از اصحاب ثقه امام حسن عسكرى - عليه السّلام - نام\r\n\r\n\r\n","description":"","footnote":"\r\n( 1 و 2 ) - نجاشى .\r\n( 3 ) - رجال طوسى .\r\n( 4 ) - نجاشى .\r\n","page_name":" 173 ","page_number":173},
  {"content":"\r\n\r\nوكيل حضرت قائم - عليه السّلام - بودند و اخبار متعددى در مدح او و بزرگداشتش صادر شده است . احمد بن اسحاق از امام حسن عسكرى - عليه السّلام - پرسيد :\r\nسخن كه را بپذيرم ، از كه مبانى دين را بگيرم و با كه مراوده كنم ؟\r\nحضرت پاسخ داد : « العمرى - عثمان بن سعيد - و فرزندش محمّد ، ثقه و مورد اعتمادم هستند و هر چه به تو ابلاغ كنند از طرف من بوده است » « 1 » .\r\nامام قائم - عليه السّلام - محمّد را در سوگ پدرش در توقيعى چنين تسليت گفت : « خداوند بهره‌ات را افزون و ثوابت را فراوان كند و پاداش نيكت عطا نمايد . در سوگ نشستى و در سوگ نشستيم ، دورى پدرت تو و ما را افسرده كرد ، خداوند او را در جايگاهش خشنود كند ، از كمال سعادت او بود كه خداوند فرزندى چون تو نصيبش ساخت تا جانشين او باشد ، كارهايش را انجام دهد و بر او رحمت فرستد ، مىگويم شكر خدا را كه با بودنت شيعيان ايمن و آرام هستند . خداوند بر داده‌ات بيفزايد ، تو را يارى كند ، موفق بدارد ، نيرومند كند ، ولى ، سرپرست ، نگهبان و پاسدار تو باشد » « 2 » .\r\nصدوق به سند خود از عبد اللّه بن جعفر حميرى نقل مىكند كه گفت : از محمّد بن عثمان العمرى - رضى اللّه عنه - پرسيدم : آيا حضرت قائم - عليه السّلام - را ديده‌اى ؟\r\nپاسخ داد : آرى ، آخرين بار كه او را ديدم در كعبه بود كه مىفرمود :\r\n« پروردگارا ! وعده‌اى را كه به من داده‌اى محقق كن » .\r\nهمچنين محمّد بن عثمان گفت : حضرت را ديدم كه به پرده‌هاى كعبه چنگ زده بود و مىگفت : « پروردگارا ! از دشمنانت انتقام بگير » « 3 » .\r\n\r\n\r\n","description":"","footnote":"\r\n( 1 ) - اصول كافى ، ج 1 ، كتاب الحجة .\r\n( 2 ) - معجم رجال الحديث ، ج 16 ، ص 310 .\r\n( 3 ) - من لا يحضره الفقيه ، ج 2 ، باب نوادر الحج .\r\n","page_name":" 174 ","page_number":174},
  {"content":"\r\n\r\nاين عالم بزرگوار در ماه جمادى الاولى ، سال 305 ه به جوار رحمت حق شتافت « 1 » .\r\n88 - محمّد بن على بن بلال : شيخ او را از اصحاب امام حسن عسكرى - عليه السّلام - نام مىبرد « 2 » . او ثقه بود ليكن از جاده حقيقت منحرف گشت و در تيرگيهاى باطل فرورفت . اموال و حقوق شرعيه متعلق به امام را كه نزد خود داشت غارت كرد و تحويل وكيل حضرت محمّد بن عثمان نداد بلكه خود ادعاى وكالت از طرف امام كرد . جماعت شيعه از او بيزارى جسته‌اند « 3 » .\r\n89 - محمّد بن على التسترى : شيخ و برقى او را از اصحاب امام حسن عسكرى - عليه السّلام - ياد مىكنند « 4 » .\r\n90 - محمّد بن على الزراع : شيخ او را از اصحاب امام حسن عسكرى - عليه السّلام - نام مىبرد .\r\n91 - محمّد بن على القسرى : شيخ او را با همين عنوان از اصحاب امام حسن عسكرى - عليه السّلام - نام مىبرد « 5 » .\r\n92 - محمّد بن على الكاتب : شيخ او را از اصحاب امام حسن عسكرى نام مىبرد « 6 » .\r\n93 - محمّد بن عيسى يقطينى : فرزند عبيد است و شيخ او را از اصحاب امام حسن عسكرى - عليه السّلام - نام مىبرد و مىافزايد كه بغدادى و يونسى است « 7 » .\r\n\r\n\r\n","description":"","footnote":"\r\n( 1 ) - معجم رجال الحديث ، ج 16 ، ص 310 .\r\n( 2 ) - رجال طوسى .\r\n( 3 ) - معجم رجال الحديث ، ج 16 ، ص 350 .\r\n( 4 ) - رجال طوسى .\r\n( 5 ) - رجال طوسى .\r\n( 6 ) - رجال طوسى .\r\n( 7 ) - رجال طوسى .\r\n","page_name":" 175 ","page_number":175},
  {"content":"\r\n\r\nنجاشى مىگويد : « او مردى جليل القدر ، ثقه ، سرشناس ، نيك تأليف و پرروايت بود . از امام جواد - عليه السّلام - كتبا و شفاها احاديثى نقل كرده است » .\r\nابو جعفر بن بابويه از ابن وليد نقل مىكند كه گفت : هر چه محمّد بن يونسى به تنهايى از كتب و حديث يونس نقل مىكند بر آن اعتماد نتوان كرد .\r\nاصحابمان را ديدم كه اين سخن را مىگفتند و مىافزودند كه : ( كسى چون ) ابو جعفر محمّد بن عيسى ساكن بغداد بود .\r\nمحمّد بن جعفر الرزاز مىگويد : او ساكن محله « سوق العطش » بود .\r\nكتابهايى دارد از جمله : كتاب الامامة ، كتاب الواضع المكشوف في الرد على اهل الوقوف ، كتاب المعرفة ، كتاب بعد الاسناد ، كتاب قرب الاسناد ، كتاب الوصايا ، كتاب اللؤلؤة ، كتاب المسائل المحرمة ، كتاب الضياء ، كتاب الظرائف ، كتاب التوقيعات ، كتاب التجمل و المروة ، كتاب الفىء و الخمس ، كتاب الرجال ، كتاب الزكاة ، كتاب ثواب الاعمال و كتاب النوادر « 1 » .\r\n94 - محمّد بن موسى السريعى : شيخ او را از اصحاب امام حسن عسكرى - عليه السّلام - نام مىبرد و مىافزايد كه از غلوّكننده است « 2 » . كشى مىگويد :\r\nاو و محمّد بن موسى الشريقى از شاگردان على بن حسكه بودند ، ملعونند و لعنت خدا بر آنان باد « 3 » .\r\nگروهى از ابو محمّد التلعكبرى از ابو على محمّد بن همام نقل مىكنند كه گفت : السريعى كنيه‌اش ابو محمّد بود . . . از اصحاب امام هادى و امام حسن عسكرى - عليهما السّلام - بود و اولين كسى است كه ادعاهاى گزاف و آنچه را كه اهليت آن را نداشت كرد و مقامى براى خود قائل شد كه خداوند براى او\r\n\r\n\r\n","description":"","footnote":"\r\n( 1 ) - معجم رجال الحديث ، ج 17 ، ص 126 .\r\n( 2 ) - رجال طوسى .\r\n( 3 ) - كشى .\r\n","page_name":" 176 ","page_number":176},
  {"content":"\r\n\r\nقرار نداده بود و بر خداوند و حجتهاى او - سلام اللّه عليهم - دروغ بست و به آنان نسبتهايى داد كه شايسته آنان نبود و آنان از آن دور هستند . شيعه نيز او را لعنت كرد و از او بيزارى جست و از حضرت - عليه السّلام - توقيعى در لعنت او و بيزارى از او صادر شد . سپس به كفر و الحاد زبان گشود « 1 » .\r\n95 - محمّد بن موسى نيشابورى : شيخ او را از اصحاب امام حسن عسكرى - عليه السّلام - نام مىبرد « 2 » . حضرت به دست او نامه‌اى براى ابراهيم بن عبده فرستاد « 3 » .\r\n96 - محمّد بن موسى بن فرات : شيخ او را با همين عنوان از اصحاب امام حسن عسكرى - عليه السّلام - برمىشمارد « 4 » .\r\n97 - محمّد بن يحيى بن زياد : شيخ او را از اصحاب امام حسن عسكرى - عليه السّلام - نام مىبرد « 5 » .\r\n98 - محمّد بن يحيى معاذى : شيخ او را از اصحاب امام حسن عسكرى - عليه السّلام - نام مىبرد « 6 » .\r\n99 - محمّد بن يزداد رازى : شيخ او را با همين عنوان از اصحاب امام حسن عسكرى - عليه السّلام - نام مىبرد « 7 » .\r\n\r\n( ه )\r\n100 - هارون بن مسلم بن سعدان : كوفى الاصل است سپس به بصره و بعد از آن\r\n\r\n\r\n","description":"","footnote":"\r\n( 1 ) - معجم رجال الحديث ، ج 17 ، ص 286 .\r\n( 2 ) - رجال طوسى .\r\n( 3 ) - معجم رجال الحديث .\r\n( 4 ) - رجال طوسى .\r\n( 5 ) - رجال طوسى .\r\n( 6 و 7 ) - رجال طوسى .\r\n","page_name":" 177 ","page_number":177},
  {"content":"\r\n\r\nبه بغداد رفت . شيخ او را از اصحاب امام حسن عسكرى - عليه السّلام - نام مىبرد « 1 » .\r\nنجاشى مىگويد : او ثقه و سرشناس بود و عقايدى در جبر و تفويض داشت . امام هادى و امام حسن عسكرى - عليهما السّلام - را ملاقات كرد .\r\nكتابهايى داشت از جمله : كتاب التوحيد ، كتاب الفضائل ، كتاب الخطب ، كتاب المغازى ، كتاب الدعاء ، پرسشهايى از امام حسن عسكرى - عليه السّلام - داشته است « 2 » .\r\n\r\n( ى )\r\n101 - يحيى بصرى : شيخ او را با همين عنوان از اصحاب امام حسن عسكرى - عليه السّلام - نام مىبرد « 3 » .\r\n102 - يعقوب بن اسحاق برقى : شيخ او را از اصحاب امام حسن عسكرى - عليه السّلام - نام مىبرد « 4 » .\r\n103 - يعقوب بن منقوش : شيخ او را از اصحاب امام حسن عسكرى - عليه السّلام - نام مىبرد « 5 » . صدوق به سند خود از يعقوب بن منقوش نقل مىكند كه گفت : خدمت امام حسن عسكرى - عليه السّلام - شرفياب شدم و عرض كردم : اى آقاى من ! عهده‌دار منصب امامت پس از شما كيست ؟ حضرت فرمود : « پرده را كنار بزن » . و من اين كار را كردم . پس پسرى هشت‌ساله يا ده‌ساله يا مانند آن ميانه بالا كه قد او تقريبا پنج وجب بود با پيشانى گشاده ، چهره\r\n\r\n\r\n","description":"","footnote":"\r\n( 1 ) - رجال طوسى .\r\n( 2 ) - نجاشى .\r\n( 3 ) - رجال طوسى .\r\n( 4 ) - رجال طوسى .\r\n( 5 ) - رجال طوسى .\r\n","page_name":" 178 ","page_number":178},
  {"content":"\r\n\r\nسپيد ، چشمانى درخشان ، دست و پايى محكم با خالى بر گونه راست و عمامه‌اى بر سر وارد شد و بر پاى امام حسن عسكرى نشست . حضرت رو به من كرد و گفت : « امام شما اينست » . پس بسرعت برخاست و حضرت به او گفت : « پسرم ! داخل شو تا زمان معلوم » . او نيز در حالى كه همچنان او را مىنگريستم داخل شد . سپس حضرت به من فرمود : « اى يعقوب ! ببين چه كسى در خانه است ؟ » و من داخل شدم ليكن كسى را نديدم « 1 » .\r\n104 - يوسف بن السخت : شيخ او را از اصحاب امام حسن عسكرى - عليه السّلام - نام مىبرد « 2 » . ابن غضائرى مىگويد : « او ضعيف است و سخن او را نمىپذيرند . قمىها او را از رجال « نوادر الحكمه » استثنا كرده‌اند » « 3 » .\r\n\r\nمعروفان به كنيه\r\nبرخى از اصحاب و راويان امام حسن عسكرى - عليه السّلام - با كنيه شهرت يافته‌اند كه عبارتند از :\r\n105 - ابو خلف العجلى : شيخ او را از اصحاب امام حسن عسكرى - عليه السّلام - نام مىبرد و مىافزايد كه او از على بن الحسين بن بابويه از امام حسن عسكرى - عليه السّلام - روايت مىكرد « 4 » .\r\n106 - ابو محمّد اسكافى : او على بن بلال است و شيخ او را از اصحاب امام حسن عسكرى - عليه السّلام - نام مىبرد « 5 » .\r\n107 - ابو البخترى : شيخ او را از اصحاب امام حسن عسكرى - عليه السّلام - نام\r\n\r\n\r\n","description":"","footnote":"\r\n( 1 ) - كمال الدين ، ط دفتر انتشارات اسلامى ، ص 407 و 437 .\r\n( 2 ) - رجال طوسى .\r\n( 3 ) - معجم رجال الحديث ، ج 20 ، ص 168 .\r\n( 4 ) - رجال طوسى .\r\n( 5 ) - رجال طوسى .\r\n","page_name":" 179 ","page_number":179},
  {"content":"\r\n\r\nمىبرد و مىافزايد مربّى فرزند حجاج بود « 1 » .\r\nدر اينجا سخن از اصحاب امام و راويان معارف ايشان را به پايان مىبريم .\r\n- همانطور كه ديديم - در ميان آنان گروهى بودند كه در بنيانگذارى تمدن اسلامى و گسترش انديشه‌هاى والاى امامان نقشى بسزا داشتند و ميراث امامت را به نسلهاى بعدى منتقل كردند .\r\n\r\n\r\n","description":"","footnote":"\r\n( 1 ) - رجال طوسى . ( ظاهرا اشتباه است در تنقيح نام او را سعيد بن فيروز طائى و از اصحاب امير المؤمنين - عليه السّلام - نام مىبرد . وانگهى فرزند حجاج در زمان امام يازدهم با اين بعد زمانى چگونه بوده است - م ) .\r\n","page_name":" 180 ","page_number":180},
  {"content":"\r\n\r\n\r\nفصل هشتم : دوران امام ( عليه السّلام )\r\nبحث از دورانى كه امام حسن عسكرى - عليه السّلام - در آن مىزيستند بحثى حاشيه‌اى و براى پرحجم كردن كتاب يا آرايش آن نيست بلكه ضرورتى است كه روش پژوهش علمى معاصر بر آن تأكيد مىورزد . شخص مورد نظر پژوهشگر در جامعه‌اى كه زندگى مىكند بر آن اثر مىگذارد و از آن رنگ مىپذيرد ، هر حادثه‌اى در جامعه به گونه‌اى در موضعگيرى او مؤثر است و بالأخره كيفيت زندگى او را تعيين مىكند . همانگونه كه جامعه‌شناسان گفته‌اند انسان در حال دادوستد و تعامل « 1 » دائمى با جامعهء خود است ، لذا براى شناخت كامل شخص بايد جامعهء او را شناخت و اين از مطالب مسلم بررسيهاى علمى و پژوهشگرانه است .\r\nدر همين راستا به گونه‌اى موضوعى ، جوانب مختلف زندگى عمومى و سيماى روزگارى را كه امام در آن مىزيستند تصوير مىكنيم .\r\n\r\nزندگانى اقتصادى\r\nقبل از بحث از حيات اقتصادى آن روزگار به ايجاز ، اهتمام اسلام را به اقتصاد جامعه و شكوفايى آن را مورد بررسى قرار مىدهيم . اسلام بر افزايش\r\n\r\n\r\n","description":"","footnote":"\r\n( 1 ) -  Interaction . \r\n","page_name":" 181 ","page_number":181},
  {"content":"\r\n\r\nدرآمد افراد و بهبود زندگى آنان و توسعه اقتصادى پافشارى مىكند و فقر را حادثه‌اى ويرانگر و پديده‌اى كفرپرور معرفى مىكند ، فقر و كفر را در يك سو قرار مىدهد و نابودى آن دو را به يكسان از مسلمانان مىخواهد . فقر و تهيدستى را از عوامل گسترش انحراف فكرى و عقيدتى دانسته از حكام مىخواهد دامن همت به كمر زده مسلمانان را از خطر بىچيزى نجات بخشند .\r\nيكى از روشهاى مؤثر در رفع فقر محدود كردن تصرف حكام در بيت المال مسلمين به وسيله اسلام است . زمامداران نمىتوانند آنگونه كه خود بخواهند دارايى مردم را بازيچهء خود ساخته جهت مصارف خود و نزديكانشان خرج كنند . زيرا اين كار خيانت به پيمان خدا و خيانت به مسلمانان است . اقتصاد اسلامى وجهه نظر خود را بهسازى اوضاع اقتصادى محرومان قرار داده و در اين مورد دستورهاى روشن و اكيدى صادر كرده است ليكن حكومت عباسيان در تمام دوران خود از روش اسلام كاملا منحرف شده و درست بر عكس برنامه‌هاى اين دين مبين عمل مىكردند و كمترين احتياطى در اموال مسلمين نداشتند و بجاى ايجاد رفاه ميان آنان به اسراف و باددستى مىپرداختند .\r\nدر اينجا چهارچوب اقتصاد عمومى در زمان عباسيان را مىآوريم .\r\n\r\nدرآمدهاى دولت\r\nبيشترين درآمد دولت از طريق گردآورى خراج و صدقات بود كه سر به ميليونها دينار مىزد . متوسط درآمد - آنچنان كه برخى مورّخان گفته‌اند - در هر سال بالغ بر سيصد و شصت ميليون درهم مىشد « 1 » . و بعضى سالها به پانصد ميليون درهم مىرسيد . « 2 » در آن زمان « درهم » ارزش قابل ملاحظه‌اى داشت . با يك\r\n\r\n\r\n","description":"","footnote":"\r\n( 1 ) - تاريخ التمدن الاسلامى ، ج 5 ، ص 79 .\r\n( 2 ) - الوزراء و الكتاب ، ص 288 .\r\n","page_name":" 182 ","page_number":182},
  {"content":"\r\n\r\nدرهم مىشد گوسفندى يا كوزه عسلى و يا كوزه‌اى روغن خريد و با دينارى مىشد شترى به چنگ آورد « 1 » .\r\nسوگمندانه اين درآمد كلان خرج بهبود زندگى مردم و توسعه اقتصاد عمومى نمىشد بلكه به جيب حكام سرازير مىشد تا در راه ساختن كاخهاى بىمانند - آنگونه كه متوكل مىكرد - و خريد كنيزكان و جلب لودگان ، خنياگران و دلقكها و . . . صرف شود .\r\n\r\nزورگويى در گردآورى خراج\r\nزورگويى ، ستمگرى و شكنجه ، زبان رايج و حاكم اكثر دوران حكومت عباسيان بود . ماليات‌بگيران سياه پوست بدون كمترين رحم و مروتى هر ميزانى كه خود مىخواستند تعيين مىكردند و با شديدترين وجه از شهروندان مطالبه مىكردند و هر كه از پرداخت مبالغ درخواستى ، سرباز مىزد راهى زندان يا گور مىشد .\r\nجهشيارى مىگويد : « ماليات‌دهندگان و خراجگزاران به انحاء مختلف به وسيله درندگان و گزندگان شكنجه مىشدند . محمّد بن مسلم از نزديكان « مهدى » بود و هنگامى كه به خلافت رسيد و شكنجهء باجگزاران را ديد در اين مورد با محمّد بن مسلم به مشورت پرداخت و او گفت : يا امير المؤمنين ! اين كار عاقبت خوشى ندارد و آنان بستانكاران مسلمين هستند پس بايد به گونه بستانكاران رفتار كنند . خليفه نيز دستور داد ديگر آنان را شكنجه نكنند » « 2 » .\r\nدر خلافت هارون الرشيد نيز مردم از فضل بن يحيى برمكى كه والى خراسان بود بد گفتند و نزد خليفه از او شكايت كردند . رشيد او را معزول كرد\r\n\r\n\r\n","description":"","footnote":"\r\n( 1 ) - حياة الامام موسى بن جعفر ( ع ) .\r\n( 2 ) - الوزراء الكتاب ، ص 142 .\r\n","page_name":" 183 ","page_number":183},
  {"content":"\r\n\r\nو على بن عيسى را بجاى او گماشت و او بزرگان شهر را بكشت و اموالى هنگفت فراهم كرد و ده هزار هميان حريرباف كه در آنها ده ميليون درهم بود براى هارون الرشيد فرستاد « 1 » .\r\nيحيى بن سعيد نيز از طرف هارون بر موصل والى بود و آنان را دچار مصائب زيادى كرد . خراج سالهاى پيشين را درخواست كرد و اكثر آنان را تازيانه زد « 2 » .\r\nشريعت اسلامى حاكمان را بر آن مىدارد تا با مهر و محبت با مردم رفتار كنند و براى جمع‌آورى خراج و صدقات كسى را در تنگنا قرار ندهند و زندگى اقتصادى آنان را بهبود بخشند ليكن اكثر خليفه‌هاى بنى عباس رويّهء ديگرى در پيش گرفتند و بىتوجه به دستور اسلام براى جمع‌آورى خراج به سياست سركوب و ارعاب متوسل شدند .\r\n\r\nخراج سنگين\r\nسنگينى خراج و ماليات ، پديدهء آشكارى ميان عاملان حكومت عباسى بود . آنان بيش از آنچه بايد از مردم مىگرفتند تا بخشى را براى خود نگهدارند .\r\nهنگامى كه ابو عبد اللّه بن يسار از طرف مهدى به وزارت گماشته شد بر نخل و ديگر درختان ماليات وضع كرد و پس از او نيز اين سنت پايدار ماند « 3 » .\r\nاهل مصر در زمينه خراج بيش از ديگران رنج و محنت كشيدند و مصيبت ديدند . حاكم آنجا موسى بن مصعب بر زمينى دو برابر آنچه قرار كرده بود ماليات گذاشت و بر بازاريان و چهارپايان نيز مالياتهايى وضع كرد و در قضاوتهايش به رشوه‌گيرى پرداخت . يكى از شاعران معاصرش او را طى ابيات\r\n\r\n\r\n","description":"","footnote":"\r\n( 1 ) - الوزراء و الكتاب ، 268 .\r\n( 2 ) - الكامل فى التاريخ ، ج 6 ، ص 268 .\r\n( 3 ) - الفخرى ، ص 164 .\r\n","page_name":" 184 ","page_number":184},
  {"content":"\r\n\r\nزير هجو كرد :\r\n« اگر خليفه مهدى مىدانست كه موسى و ايوب از هنگام ورود به مصر چه‌ها كه نكرده‌اند ، يعقوب را در نصيحت و پندگويى متهم نمىداشت « 1 » » « 2 » .\r\nيمانىها و قيسىها در پى ستمهايش بر او شوريدند « 3 » .\r\nابن تغرى مىگويد : « او بر مردم براى گرفتن خراج سخت گرفت و بر هر پاره زمينى دو برابر آنچه بود افزود . مردم از او زحماتى ديدند و اخلاق او بد شد و به رشوه‌گيرى در قضاوت خود پرداخت . سپاهيان از او بيزار شدند و بر او شوريدند و او را از خود راندند زيرا ستمگر و ظالم بود » « 4 » .\r\nاين اعمال به شدت از روح اسلام و حقيقت آن بدور است و تنها از گروهى دزد و راهزن كه در جنايات و گناهان دست همگان را از پشت بسته‌اند ساخته است . عمرو بن عبيد ( از متكلمان معتزلى ) به منصور دوانيقى گفت :\r\n« پشت ديوارهاى كاخت آتش ستم و جور زبانه مىكشد و در آنجا نه به كتاب خدا عمل مىكنند و نه به سنّت پيامبرش » « 5 » .\r\n\r\n\r\n","description":"","footnote":"\r\n( 1 ) -\r\n لو يعلم المهدى ما ذا الذي * لم يفعله موسى و ايوب \r\n بارض مصر حين حلا بها * لم يتهم فى النصح يعقوب \r\n( 2 ) - يعقوب بن داوود وزير مهدى بود و شاعرى دربارهء او گفت :\r\n بنى امية هبوا طال نومكم * ان الخليفة يعقوب بن داود \r\n ضاعت خلافتكم يا قوم فالتمسوا * خليفة اللّه بين الناى و العود \r\n« اى بنى اميه برخيزيد كه خوابتان گران شد . در حقيقت خليفه ، يعقوب بن داوود است . خلافت شما از ميان رفت . اى قوم ! به هوش باشيد كه خليفه ميان ناى و چنگ و عود است .\r\n( 3 ) - الولاة و القضاة ، ص 125 - 126 .\r\n( 4 ) - النجوم الزاهره ، ج 2 ، ص 54 و خطط مقريزى ، ج 2 ، ص 94 .\r\n( 5 ) - الاخبار الطوال ، ص 384 .\r\n","page_name":" 185 ","page_number":185},
  {"content":"\r\n\r\n\r\nاختصاص بيت المال به عباسيان\r\nعباسيان درآمدهاى دولتى را در اختيار خود گرفته هر مقدار را كه مىخواستند براى خود و بستگان خويش برمىگرفتند . درآمد روزانه محمّد بن سليمان يكصد هزار درهم بود « 1 » ! و هنگامى كه هلاك شد ميراث كلانى بجا گذاشت كه هارون الرشيد از آن شصت هزار درهم براى خود برداشت « 2 » .\r\nمورّخان مىگويند : آن قدر اموال به سوى « خيزران » ( از زنان حرم ) سرازير شد كه درآمد و بهرهء او از آنها به يكصد ميليون و شصت هزار درهم رسيد . برخى از نويسندگان اين مبلغ را معادل نصف خراج سرزمين خلافت آن روزگار و دو سوم درآمد « راكفلر » در قرن ما مىدانند !\r\nيكى از همسران متوكل به نام « قبيحه » يك ميليون و هشتصد هزار دينار گرد آورده بود و مادر « مقتدر » در اوج دارندگى و ثروت بود « 3 » . ابن جوزى در بارهء او مىگويد : اموال بيشمارى داشت كه بهرهء سالانه زمينهايش يك ميليون دينار بود « 4 » .\r\nخلفاى عباسى بستگان خود را غرق ثروت و امكانات كردند . هارون الرشيد در ميان عموها و ديگر بستگانش آن قدر دارايى و زر و پول تقسيم كرد كه هرگز قبل از او خليفه‌اى چنين نكرده بود « 5 » . و منصور دوانيقى به هر يك از عموهايش يك ميليون درهم بخشيد « 6 » . افراد خاندان عباسى رشد و گسترش\r\n\r\n\r\n","description":"","footnote":"\r\n( 1 ) - الوزراء و الكتاب ، ص 250 .\r\n( 2 ) - النجوم الزاهرة ، ج 2 ، ص 75 .\r\n( 3 ) - نشوار المحاضرات ، ج 1 ، ص 293 .\r\n( 4 ) - المنتظم ، ج 6 ، ص 253 .\r\n( 5 ) - النجوم الزاهرة ، ج 2 ، ص 65 .\r\n( 6 ) - الكامل في التاريخ ، ج 6 ، ص 319 .\r\n","page_name":" 186 ","page_number":186},
  {"content":"\r\n\r\nيافتند تا آنكه در زمان مأمون تعدادشان به سى و سه هزار تن رسيد « 1 » . و اين گروه بدون اينكه از امتياز خاصى برخوردار باشند كه آنان را بر ساير مسلمانان برترى بخشد ، اموال دولت و بيت المال مسلمين را دارايى شخصى خود تلقى كرده و در همان حالى كه اكثريت عظيم ملتهاى اسلامى در چنگال فقر دست و پا مىزدند ، شيرهء جان آنان را خرج لهو و لعب خود كرده و به تشكيل حرم‌سراهاى گوناگون دست مىزدند ! .\r\n\r\nبخششهاى سنگين به كنيزكان\r\nخليفه‌هاى عباسى در بخشش به كنيزان و خنياگران حد و مرزى قائل نبودند . هارون الرشيد به كنيزش « دنانير » گردن‌بندى بخشيد كه سى هزار دينار بهاى آن بود « 2 » ! مقتدر نيز به يكى از نديمه‌ها و كنيزان محبوب خود مرواريدى بىنظير بخشيد كه وزن آن سه مثقال بود « 3 » . ابو الفرج اصفهانى نقل مىكند كه حمويه براى كنيزش كه خالى بر گونه داشت از يكى از جواهرفروشان لباسى زربافت و زيورآلاتى كه دوازده ميليون دينار ارزش داشت به كرايه گرفت !\r\nهارون الرشيد او را در آن هيئت و زينت ديد و شگفت‌زده از جواهرات پرسش كرد . گفته شد كه آنها كرايه‌اى هستند پس خليفه دستور داد آنها را بخرند و به كنيزك ببخشند « 4 » مقتدر نيز اموال و پولهايى را مىخواست و آنها را تلف مىكرد و به عبث به زنان و كنيزان بخشش مىكرد « 5 » . متوكل كنيزى\r\n\r\n\r\n","description":"","footnote":"\r\n( 1 ) - الكامل في التاريخ ، ج 6 ، ص 319 .\r\n( 2 ) - المستظرف من اخبار الجوارى / صلاح الدين ، ص 28 .\r\n( 3 ) - تاريخ الخلفاء / سيوطى ، ص 384 .\r\n( 4 ) - الاغانى ، ج 16 ، ص 226 .\r\n( 5 ) - سمط النجوم العوالى ، ج 3 ، ص 354 .\r\n","page_name":" 187 ","page_number":187},
  {"content":"\r\n\r\nداشت به نام « فضل » كه بر كرسى مىنشست و در حضور او با شاعران معارضه مىكرد . هنگامى كه مىخواست او را بخرد از او پرسيد : آيا تو شاعره هستى ؟\r\nپاسخ داد : فروشنده و خريدار من چنين مىپندارند .\r\nمتوكل خنديد و گفت : شعرى برايم بسراى .\r\nاو نيز چنين سرود :\r\n« ملك و پيشواى هدايت ، جعفر در سال ( دويست و ) سى و سه خلافت را در 27 سالگى به چنگ آورد . اميدواريم كه امام هدايت هشتاد سال بر اريكه قدرت باشد . هر كه هنگام دعا گفتنم براى تو آمين نگويد خدايش بىقدر كند » .\r\nخليفه ابيات را پسنديد و دستور داد پنجاه هزار درهم به او بدهند « 1 » .\r\nهمين چند نمونه گوياى سياست مالى عباسيان است . آنان بدون توجه به نيازهاى مردم و پيشرفت جامعه همهء آنچه را كه به اسم جهاد اسلامى و غنائم به چنگ مىآوردند خرج كنيزكان و دلقكان مىكردند .\r\n\r\nروستاى سيمين\r\nاين ماجراى عجيب نهايت باددستى عباسيان و تلف كردن منابع حياتى مسلمين را نشان مىدهد . مورّخان نقل مىكنند كه مقتدر براى آنكه بداند روستا چه جور جايى است دستور داده بود ماكتى از يك روستا با تمام مختصات آن و حيوانات ساكن در آن برايش بسازند . صنعتگران نيز تمام مهارت خود را به كار گرفتند و با نقره ، روستايى ساختند كه در آن گاو ،\r\n\r\n\r\n","description":"","footnote":"\r\n( 1 ) - نساء الخلفاء / ابن الساعى ، ص 86 :\r\n استقبل الملك امام الهدى * عام ثلاث و ثلاثينا \r\n خلافة افضت الى جعفر * و هو ابن سبع بعد عشرينا \r\n انا لنرجوا به امام الهدى * ان يملك الملك ثمانينا \r\n لا قدّر اللّه امرا لم يقل * عند دعائى لك آمينا \r\n","page_name":" 188 ","page_number":188},
  {"content":"\r\n\r\nگوسفند ، شتر ، گاوميش ، درختان ، گياهان و . . . قرار داشت كه البته ساختن چنين روستايى هزينه هنگفتى را به خود اختصاص داد .\r\nمادر مقتدر كنيزى داشت « نظم » نام كه با هوش و ذكاوت خود شيرازهء امور را در دست گرفته بود . او را رفيقى بود به نام ابو القاسم يوسف بن يحيى كه به دربار نزديكش كرد و با مادر مقتدر آشنايش ساخت تا آنكه از مقربان او شد .\r\nروزى ابو القاسم براى ختنه سوران پسرش تصميم به جشنى بزرگ گرفت كه مانند آن را هيچ‌يك از وابستگان دربار نمىتوانستند بگيرند . ما يحتاج اين جشن و وليمه را « نظم » از دربار برايش حاضر كرد و هر چه از ظروف و لباس مورد نياز بود با خود آورد . مادر مقتدر از او پرسيد آيا چيز ديگرى مىخواهد و او گفت كه آرى پس دستور داد هر چه مورد احتياج است به خانه ابو القاسم ببرند . در آخر نظم به ابو القاسم گفت : آيا چيز ديگرى مىخواهى ؟\r\n- آرى ، ليكن جرأت گفتن آن را ندارم .\r\n- چه مىخواهى ؟ بگو .\r\n- دوست دارم روستاى سيمين را كه براى امير المؤمنين ساخته‌اند به عاريه بگيرم و در خانه بگذارم تا مردم آنچه را كه تا كنون نديده‌اند ببينند و احترامات شايسته نسبت به من به عمل آورند . . .\r\nنظم جا خورد و گفت : اين را خليفه براى خود ساخته و خرج آن بسيار شده و بيش از صدها هزار درهم بهاى آنست ليكن من از بانويم درخواست مىكنم .\r\nشب كه شد نظم نزد ابو القاسم آمد :\r\n- چه خبر ؟\r\n- هر چه دوست مىدارى ، روستا را برايت آوردم اما نه به عنوان عاريه بلكه هديه‌اى است براى تو همراه با صله‌اى بزرگ از امير المؤمنين . . .\r\nابو القاسم هيجان زده گفت : چه اتفاقى افتاد ؟ .\r\n- از نزدت دل‌شكسته رفتم و بر بانويم وارد شدم پس به من گفت : از كجا\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمىآيى ؟\r\n- از نزد بنده‌ات يوسف كه مىخواهد فردا فرزندانش را ختنه كند .\r\n- تو را گرفته مىبينم .\r\n- بانو زنده باشد مرا چيزى نيست .\r\n- چهره‌ات سخن مىگويد .\r\n- چيزى نيست .\r\n- تو را به خدا بگو .\r\nمن هم خواسته‌ات را به او گفتم كمى درنگ كرد سپس گفت : اين را خليفه براى خود ساخته است چگونه مىپسندد كه در خانه ديگرى ديده شود ؟ ! وانگهى چطور قبول كند كه گفته شود خادمى آن را به عاريت برد و سپس خليفه آن را بازپس گرفت ؟ ! سزاوار هم نيست كه از او بخواهم آن را ببخشد زيرا نمىدانم از آن سير شده است يا نه اگر از آن خسته شده باشد قيمت آن مهم نيست ولى اگر همچنان دلبستهء آن باشد راضى نمىشوم از او بگيرم .\r\nبهر حال بايد پرس‌وجو كنم .\r\nسپس كنيزكى را فراخواند و از او خواست ببيند خليفه كجا و در چه حالى است . كنيزك بازآمد و گفت : خليفه نزديكى از كنيزان خودش است او نيز مرا برداشته و نزد خليفه رفتيم . پس از احترام زياد به مادرش گفت : در چنين مواقعى به ديدار من نمىآمدى .\r\nمادر خليفه رو به من كرده و گفت : جشن ختنه سوران فرزند يوسف كى است ؟\r\nگفتم : فردا .\r\nمقتدر گفت : اگر به چيز ديگرى نياز دارد برايش بفرستيم .\r\nمادر گفت : همه چيز دارد و خشنود است ليكن درخواستى دارد كه دوست ندارم از تو بخواهم .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n- چه درخواستى ؟\r\n- او مىخواهد تا بر اهل مملكت تشريفش دهى و چيزى در خانه‌اش بگذارى كه هرگز كسى نديده است و بدين وسيله سرفرازش كنى . . .\r\n- چه چيز ؟\r\n- روستاى سيمين را به او عاريه دهى . پس از آنكه مردم آن را در خانه‌اش ديدند بازگردانده مىشود .\r\nمقتدر لبخندى زد و به مادرش گفت : خيلى جالب است خدمتگزار ما آن را به عاريه مىخواهد تو واسطه و شفيع او مىشوى من هم آن را عاريه داده سپس بازمىگردانم ؟ ! اينكه رفتار عوام است نه شيوه خلفا ! روستا را با همه اشياى درون آن به او بخشيدم دستور بده آن را برايش ببرند . مىخواهم او را شرافتى ديگر ببخشم ، همه غلامان ما فردا به خانه او بروند و چيزى براى ما طبخ نكنند .\r\nمادر خليفه دستور داد روستا را به خانه ابو القاسم ببرند و او مالك آن گشت « 1 » .\r\nاين ماجرا گوشه‌اى از بخششهاى بىحساب خليفه‌ها را از اموال مسلمين بازگو مىكند و دهن‌بينى آنان را از زنان و كنيزان نشان مىدهد .\r\n\r\nشاعران دربار\r\n« شعر » حربهء برندهء آن روزگار بود و شاعران اعضاى اصلى دستگاه تبليغاتى حكومت عباسى بشمار مىرفتند . به دروغ فضائلى را به خلفا و حكام نسبت مىدادند و آنان را برتر از علويان ، داعيان توحيد و عدالت اجتماعى كه با حكومت سر ستيز داشتند وانمود مىكردند . عباسيان نيز اين خدمات را فراموش\r\n\r\n\r\n","description":"","footnote":"\r\n( 1 ) - بين الخلفاء و الخلعاء في العصر العباسي ، ص 17 - 22 به نقل از : المنتظم از ابن جوزي ، ج 6 ، ص 72 .\r\n","page_name":" 191 ","page_number":191},
  {"content":"\r\n\r\nنكرده آنان را با عطيه‌هاى گران و خلعتهاى سنگين مىنواختند . از جمله شاعرانى كه از اين خوان يغما بهره‌ها بردند مىتوان افراد زير را نام برد :\r\n1 - ابو الشبل البرجمى : ابو الشبل البرجمى كوفى نزد متوكل آمد و او را با قصيده‌اى سى بيتى ستايش كرد كه مطلع آن چنين بود :\r\n« روى اور كه نيكى روى مىآورد و سخن سهل‌انگاران و علت‌جويان را واگذار و به رستگارى يقين داشته باش زيرا رخسار متوكل را ديده‌اى . . . ! » .\r\nمتوكل نيز دستور داد به او سى هزار درهم صله دهند « 1 » .\r\n2 - الصولى : هنگامى كه متوكل براى سه پسر خود : منتصر ، معتز و مؤيد بيعت گرفت و بار عام داد تا او را تهنيت گويند ، صولى برخاست و قصيده‌اى سرود كه قسمتى از آن چنين است :\r\n« رشته‌هاى اسلام با عزت ، سرافرازى و پيروزى استوار گشت زيرا خليفه‌اى از بنى هاشم و سه ولى عهد ، پاسدار خلافت هستند » .\r\n« ماهى گرداگردش سه ماه در چرخشند و مطلعهاى سعد بر يكديگر منطبق گشته‌اند » .\r\n« پدران ، آنان را در كنف حمايت دارند و فرزندان در سايهء لطف آنان به بالاترين مرحله مجد و عزت رسيده‌اند . وه ! چه نيك پدرانى و چه نيكو فرزندانى . . . » .\r\nمتوكل و هر يك از سه پسرانش به او يكصد هزار درهم صله دادند « 2 » .\r\n\r\n\r\n","description":"","footnote":"\r\n( 1 ) - الاغانى ، ج 14 ، ص 193 ، ط دار الكتب المصريه :\r\n اقبلى فالخير مقبل * و اتركى قول المعلل \r\n وثقى بالنجع اذ اب * صرت وجه المتوكل \r\n( 2 ) - الاغانى :\r\n اصبحت عرى الاسلام و هى منوطة * بالنصر و الإعزاز و التأييد \r\n بخليفة من هاشم و ثلاثة * كنفوا الخلافة من ولاة عهود \r\n-\r\n","page_name":" 192 ","page_number":192},
  {"content":"\r\n\r\n3 - ابراهيم بن المدبر : از جمله كسانى كه از بخششهاى گران خليفه برخوردار شدند ابراهيم بن المدبر بود كه پس از بيمارى متوكل و در دورهء نقاهت ، نزدش آمد و قصيده‌اى تقديم او كرد . در اينجا قسمتى از آن را نقل مىكنيم :\r\n« امروز درخت دين به گل نشست ؛ شاخه‌هايش شاداب و برگانش درخشان شدند . اى رحمت جهانيان و اى فروغ روشنايىجويان ، اى حجت خدا كه هدايت و نور با خود آوردى . . . ! » « 1 » .\r\nآيا با مىخوارى ، شبهاى گناه‌آلود ، گوش به آلات طرب داشتن و عياشيهاى متوكل رحمتى براى عالميان بود ؟ ! يا ويران كردن آرامگاه ريحانهء رسول خدا و شكنجه زائران آن مرقد شريف و ارتكاب تمامى محرمات الهى ، موجب تناورى درخت دين گشت ؟ ! .\r\nبهر حال متوكل از اين مديحه خشنود گشت پنجاه هزار درهم به شاعر صله داد و به وزير خود عبيد اللّه بن يحيى اشاره كرد تا او را ولايتى و كارى بزرگ كه او را سود دهد ببخشد !\r\n4 - مروان بن ابى الجنوب : يكى ديگر از شاعران كه جوايز گرانقدر از خليفه دريافت و در مدح او پيش رفت مروان بن ابى الجنوب بود كه در بخشى از قصيدهء خود چنين متوكل را ستود :\r\n« خلافت مانند نبوت بدون جستجو و به خود بستن به دست آمد . همانگونه كه خداوند نبوت را به پيامبرش بخشيد ، خلافت را به متوكل بخشيده است . » « 2 » .\r\n\r\n\r\n","description":"","footnote":"\r\n قمر توالت حوله اقماره * فحففن مطلع سعده بسعود \r\n كنفتهم الآباء و اكتشفت بهم * فسعوا باكرم أنفس و جدود \r\n( 1 ) -\r\n اليوم عاد الدين غ * ض العود ذو ورق نضير \r\n يا رحمة للعال * مين و يا ضياء المستنير \r\n يا حجة اللّه التى * ظهرت له بهدى و نور \r\n( 2 ) -\r\n كانت خلافت جعفر كنبوة * جاءت بلا طلب و لا بتنحل \r\n-\r\n","page_name":" 193 ","page_number":193},
  {"content":"\r\n\r\nهرگز خلافت مانند نبوت نبوده است ؛ نبوت رحمت و هدايتى است براى مردم ليكن بر عكس آن « خلافت » چيزى جز ستم ، استبداد ، خودكامگى ، طغيانگرى و دعوى « انا ربكم الاعلى » زدن نبوده است . خداوند خلافت را به او و مانندان او نبخشيد بلكه آن را مخصوص بندگان صالح خود قرار داده است به هرحال مروان همچنان قصيده را مىخواند تا آنكه پنجاه هزار درهم صله گرفت .\r\nهنگامى كه متوكل سه پسر خود را به ولايت‌عهدى انتخاب كرد و براى آنان بيعت گرفت . مروان در قصيده‌اى آنان را چنين ستود :\r\n« سه پادشه‌اند : اما « محمّد » نور هدايتى است كه خداوند بدان هر كه را بخواهد هدايت مىكند ! ، و اما « ابو عبد الإله » در تقوا مانند توست ( متوكل ) و چونان تو بخشش مىكند . « ابراهيم » صاحب فضيلت ، عصمت و پناهى است براى مردم ، متقى و پيماندار وعد و وعيد خود است ، نخستين آنان نور است ، دومى هدايت است و سومى رشد و راهيابى است و همگان مهدى و راه يافته هستند « 1 » » .\r\nمتوكل دستور داد به او 120 هزار درهم ، پنجاه پيراهن ، استرى ، اسبى و درازگوشى صله بدهند .\r\nهمين مروان او را در جاى ديگر چنين مىستايد :\r\n« از خدا بيمناكى و به سبب توجه به مسلمين همواره بيدارى و چشم برهم نمىنهى ليكن مردم از تو ايمنى يافته مىخوابند . اگر هاشم را جز تو فرزندى نبود\r\n\r\n\r\n","description":"","footnote":"\r\n وهب الإله له الخلافة مثلما * وهب النبوة للنبى المرسل \r\n( 1 ) -\r\n ثلاثة املاك فاما محمّد * فنور هدى يهدى به اللّه من يهدى \r\n و اما ابو عبد الإله فانه * شبيهك في التقوى و يجدى كما تجدى \r\n و ذو الفضل ابراهيم للناس عصمة * تقى ، و في بالوعيد و بالوعد \r\n فأولهم نور و ثانيهم هدى * و ثالثهم رشد و كلهم مهدى \r\n","page_name":" 194 ","page_number":194},
  {"content":"\r\n\r\nتو به تنهايى او را سربلند كرده بر همگان مقدم مىداشتى « 1 » » .\r\nاگر متوكل از خدا انديشه‌اى داشت ، دست به آن جنايات نمىزد . و همه زندگى خود را صرف دلقكان و رقاصان نمىكرد . بهر حال متوكل به اين شاعر مزدور يكصد هزار دينار طلا و نقره صله داد ! .\r\n5 - بحترى : بحترى امير الشعراى دوران خود بود و تمام ذوق و توانايى ادبى و هنرى خود را براى ستايش متوكل به كار گرفت و صفات و الا و فضائل بىشمارى به او نسبت داد . ديوان او مملو از اين گونه اشعار است . متوكل نيز او را با عطيه‌هاى بزرگ و جوايز بسيار نوازش و خشنود كرد .\r\n6 - على بن الجهم : متوكل اموال زيادى به على بن الجهم بخشيد و او را به خود نزديك ساخت زيرا نه تنها متوكل را مىستود بلكه به دشمنى اهل بيت برخاسته با زبانى گزنده آنان را هجو كرد ! و عباسيان را كه جز فرمانروايى جابرانه امتيازى بر علويان نداشتند بر آنان مقدم داشت و آنان را به صفاتى متصف كرد كه به كلى عارى از حقيقت بود .\r\nبه همين مختصر در زمينهء بخشش به شاعران كه از مهمترين وسائل تبليغاتى آن روزگار بشمار مىرفت اكتفا مىكنيم . اين موارد به خوبى نشان مىدهد كه اموال مردم و بيت المال مسلمين چگونه در اختيار خلفا بود و آنان به چه شيوه‌هاى احمقانه‌اى آنها را تباه مىكردند بدون اينكه كمترين تلاشى براى بهبود زندگى مردم بكنند يا آنكه براى توسعهء اقتصاد جامعه گامى بردارند .\r\n\r\nكاخ‌سازى\r\nعباسيان ديوانه‌وار شيفته كاخ ساختن و تزيين آنها بودند و صدها ميليون\r\n\r\n\r\n","description":"","footnote":"\r\n( 1 ) -\r\n تخشى الإله فما تنام عناية * بالمسلمين و كلهم بك نائم \r\n لو لم يكن لهاشم فيما مضى * سلف سواك لقدمت بك هاشم \r\n","page_name":" 195 ","page_number":195},
  {"content":"\r\n\r\nدينار صرف بناى كاخ و دكوراسيون آنها كردند تا آنجا كه در هيچ يك از دوره‌هاى تاريخى چنين گرايشى به تزيين و تجمل از ديگر ملوك مشاهده نشده بود . متوكل - كه او را زنده كنندهء سنت مىدانند - كاخى ساخت معروف به « برج » ديوارهاى آن را از مرمر و كاشيهاى طلا كارى شده قرار داد . داخل كاخ تصويرهاى بزرگ حيوانات از طلا و همچنين درخت بزرگ زرينى ساخته بود كه در آن پرندگانى از طلا و آراسته به جواهر كار گذاشته بود كه هنگام وزش باد به صدا درمىآمدند .\r\nهمچنين براى خود تخت بزرگى از طلا ساخته بود كه بر مجسمه‌هاى طلايى انسان ، گاو ، شير و عقابى قرار داشت و همه را با جواهرات آراسته بود و آن را به كرسى سليمان بن داوود - طبق داستانهايى كه شنيده بود - مانند كرده بود . اين قصر با تجهيزات و تزيينات ، يك ميليون و هفتصد هزار دينار خرج برداشت . متوكل دستور داده بود هر كس وارد قصر مىشود لباسهاى ديبا و حرير بپوشد و خود را بيارايد ، روزى خوانندگان ، دلقكان و نوازندگان را در بهشت زمينى خود فراخواند هنگامى كه بر جايگاه خود قرار گرفت يحيى بن خاقان به او گفت :\r\n« اى امير المؤمنين ! اميدوارم كه خداوند بدين كارت سپاس دارد و به سبب ساختن اين قصر تو را به بهشت وارد كند » .\r\nمتوكل گفت : « چطور ؟ » .\r\n- « زيرا با ساختن اين قصر بهشتى ، مردم را شيفتهء بهشت كرده‌اى و همين باعث مىشود تا براى دست يافتن به بهشت بكوشند و اعمال صالح بجا آورند ! » .\r\nمتوكل از اين گفته بسيار خوش‌حال شد « 1 » .\r\n\r\n\r\n","description":"","footnote":"\r\n( 1 ) - عيون التاريخ ، ج 6 ، ص 170 ، نسخه عكسى در كتابخانهء امير المؤمنين ( نجف اشرف ) .\r\n","page_name":" 196 ","page_number":196},
  {"content":"\r\n\r\nيكى ديگر از كاخهاى متوكل « جعفرى » نام داشت كه متوكل دو ميليون دينار خرج آن كرد و در مراسم افتتاح آن نوازندگان و دلقكان را فرا خواند و دويست هزار درهم به آنان بخشيد « 1 » .\r\nدر كتاب ديگرمان « زندگانى تحليلى امام هادى - عليه السّلام - » « 2 » از كاخهاى متعدد و مخارج آنان بحث مستوفى كرده‌ايم . اين گونه اسراف و ولخرجيها بيانگر عدم توازن اقتصادى در آن روزگار است . در مقابل اكثريت محروم ، خاندان عباسى درآمدهاى دولت را به خود اختصاص داده خرج شهوترانيهاى خود مىكردند .\r\n\r\nتنعم زنان عباسى\r\nبخش عمدهء درآمدهاى دولت ، صرف زنان دربار عباسى مىگشت و آنان غرق در نعمت بودند . زبيده خاتون شيفته لباسهاى گران‌قيمت بود تا آنجا كه بهاى يكى از پيراهنهاى او به پنجاه هزار دينار بالغ مىشد . « 3 » اين رفاه منحصر به زنان عباسى نبود بلكه چون يك مرض ، زنان وزيران و ديگر دولتمردان را فرا گرفته بود . « عتابه » مادر جعفر برمكى يكصد كنيزك داشت كه لباس هر يك با ديگرى فرق مىكرد و جواهرات مختص به خود را داشتند « 4 » .\r\n\r\nفقر عمومى\r\nدر برابر اين اسراف و تبذير ، طبيعى بود كه اكثريت قاطع ملتهاى اسلامى\r\n\r\n\r\n","description":"","footnote":"\r\n( 1 ) - مرآة الزمان ، ج 6 ، ص 158 .\r\n( 2 ) - به وسيله اين قلم ترجمه شده و دفتر انتشارات اسلامى آن را منتشر كرده است - م .\r\n( 3 ) - مروج الذهب ، ج 2 ، ص 366 .\r\n( 4 ) - الوزراء و الكتاب ، ص 192 .\r\n","page_name":" 197 ","page_number":197},
  {"content":"\r\n\r\nدر تنگناى فقر و حرمان باشند و از درآمدهاى هنگفت دولت بهره‌اى نبرند زيرا بيت المال به وزيران و دستگاههاى تبليغاتى اختصاص يافته بود . فقر سايهء سياه خود را همه جا گسترده بود و در هر خانه‌اى را مىكوفت . اصمعى شاعرى را ديد به پرده‌هاى كعبه چنگ زده و به ابيات زير مترنم بود :\r\n« پروردگارا ! چنان كه مىبينى سائل و دست‌تنگم ، همانگونه كه مىنگرى تنها دو پيراهن تنم را پوشانده است ، همسر فرتوت ، درمانده و از پا افتاده‌ام را نيز مىبينى و شكم گرسنهء مرا هم مىبينى . پروردگارا ! پس در آنچه مىبينى چه مىفرمايى ؟ « 1 » .\r\nاين شاعر از گرسنگى و برهنگى درون و برون خود و همسرش به خدا شكايت مىكند و خواستار كمك و دارايى مىشود .\r\nاصمعى همچنين نقل مىكند كه شاعرى را ديد به پرده‌هاى كعبه چنگ زده و ابيات زير را مىخواند :\r\n« اى پروردگار مردم و منت و هدايت ! آيا مرا در ميان مخلوقاتت بهره‌اى نيست ؟ » .\r\n« آيا از من خجالت نمىكشى كه با برهنگى تو را مىخوانم حال آنكه تو كريم و بخشنده‌اى ؟ ! » .\r\n« آيا به بىسر و پاها كه تو را عصيان كرده‌اند روزى مىدهى ليكن سيّدى از سروران تميم را وامىگذارى ؟ ! » « 2 » .\r\n\r\n\r\n","description":"","footnote":"\r\n( 1 ) - المحاسن و المساوى / البيهقى ، ط بيروت ، دار صادر ، ص 585 :\r\n يا رب انى سائل كما ترى * مشتمل شميلتى كما ترى \r\n و شيختى جالسة كما ترى * و البطن منى جائع كما ترى \r\n فما ترى يا ربنا فيما ترى \r\n( 2 ) - المحاسن و المساوى / البيهقى ، ص 585 :\r\n ايا رب الناس و المن و الهدى * امالى فى هذا الانام قسيم \r\n-\r\n","page_name":" 198 ","page_number":198},
  {"content":"\r\n\r\nفقر و فاقه اين شاعر محروم را به فغان آورده ، جگرش را آتش زده و او را از حدود ادب و ايمان خارج كرده است لذا بشدت خدا را سرزنش نموده و او را متهم مىكند كه سفلگان را روزى مىدهد اما آقايى از بزرگان تميم را محروم مىكند غافل از آنكه خداوند به هر يك از بندگانش كه بخواهد بىحساب مىبخشد .\r\nعده‌اى از شاعران آن روزگار كه از صلات و عطاياى دربار محروم بودند آشفتگى اقتصادى و محنت مردم را تصوير كرده‌اند . ابو فرعون اعرابى ساسى ( يا سائل ) مىگويد :\r\n« با كودكانى به خردى مورچگان كوچك ، سياه چهرگانى چون سياهى ديگ ، زمستان آمد و آنان بشرند ، اما نه پيراهنى دارند و نه پوششى » .\r\n« پس از نماز عصر برخى از آنان را مىبينى كه به سينه‌ام چسبيده‌اند و برخى به پشتم ، عده‌اى نيز در دامانم پناه گرفته‌اند » .\r\n« هنگامى كه گريه مىكنند تا پگاه آنان را نويد صبح و سپيده دم مىدهم و هنگامى كه خورشيد آشكار مىشود پيشاپيش آنان به ريشه‌هاى گياهان هجوم مىآورم » .\r\n« آنان همچون سرگين ، غلتانكهايى در لانه خود هستند . اينست همه سرگذشت و قصهء من » .\r\n« پس بر نان‌خورانم رحم كن و كارم را سرپرستى كن كه تو مورد اعتماد ، اميد و اندوختهء من هستى ، در شعرم خود را چنين كنيه داده‌ام : منم پدر فقر و منم مادر فقر » « 1 » .\r\n\r\n\r\n","description":"","footnote":"\r\n اما تستحى منى و قد قمت عاريا * اناجيك يا ربى و انت كريم \r\n أ ترزق ابناء العلوج و قد عصوا * و تترك قرما من قروم تميم \r\n( 1 ) - طبقات ابن المعتز ، ص 377 ، كتاب الورقة ، ص 57 و المحاسن و المساوى ، ص 585 با كمى اختلاف در ابيات و مفردات آن : -\r\n","page_name":" 199 ","page_number":199},
  {"content":"\r\n\r\nاين شاعر تهيدست در منطقهء قحطى زده‌اى مىزيست و به او كمترين كمكى نشده بود لذا حالت دردناك خود و فرزندانش را كه چهره‌شان كبود و طراوتشان به پژمردگى بدل شده بود چنين تصوير مىكند . زمستان با سرماى خود رو آورده ليكن آنان تن‌پوشى ندارند تا از هجوم آن خود را در امان دارند ، به پدرشان چسبيده‌اند و از او غذايى مىخواهند تا از فشار گرسنگى بكاهند اما پدر راهى نمىيابد جز آنكه به خدا پناه ببرد و از او يارى بخواهد تا از اين محنت جانكاه نجاتشان دهد . در پايان شاعر خود را پدر و مادر فقر كنيه مىدهد آيا تراژديى از اين دردناكتر وجود دارد ؟ ! .\r\nيكى ديگر از شاعرانى كه از بىچيزى و ندارى رنج مىبرد عمرو بن الهدير بود كه حال خود را چنين وصف مىكند :\r\n« درمانده شده‌ام و نمىدانم كدام راه را پيش گيرم و عزم چه كارى كنم ، از حوادث شومى كه پياپى به سراغم مىآمدند شگفت زده شدم و اين شگفتى عمرم را به باد داد » .\r\n« در جستجوى روزى برآمدم ليكن تمام درها بسته شد و جرعه‌اى شيرين از درياى نعمت به كام من فرو نرفت » .\r\n\r\n\r\n","description":"","footnote":"\r\n و صبية مثل صغار الذر * سود الوجوه كسواد القدر \r\n جاء الشتاء و هم بشر * به غير قمص و به غير أزر \r\n تراهم بعد صلاة العصر * و بعضهم متلصق بصدرى \r\n و بعضهم ملتصق بظهرى * و بعضهم منحجر بحجرى \r\n اذا بكوا عللتهم بالفجر * حتى اذا لاح عمود الفجر \r\n و لاحت الشمس خرجت اسرى * اسبقهم الى اصول الجدر \r\n كانهم خنافس في جحر * هذا جميع قصتى و امرى \r\n فارحم عيالى و تول امرى * فانت انت ثقتى و ذخرى \r\n كنيت نفسى كنية فى شعرى * انا « ابو الفقر » و « ام الفقر » \r\n","page_name":" 200 ","page_number":200},
  {"content":"\r\n\r\n« هنگام خواستگارى و براى راندن دارايى يكى از دختران فقير را به زنى خواستم در جهازش - از حرمان و بىچيزى - تخت و چوب لباسى بود . فرزندى برايم زاييد كه تهيدستى خالص بود و بر صفحه زمين جز من پدرى نداشت » .\r\n« اگر شب به صحرا روم و گم شوم هرگز ستاره‌اى آشكار نمىشود و اگر در همان حال براى حفظ خود در آن تيرگى بخسبم خورشيد از نهانگاه خود سر بر مىآورد » .\r\n« اگر نيكوكارى به من درهمى ببخشد در دستم به عقربى بدل خواهد شد .\r\nاگر باران طلا ( و دينار بر سر مردم ) ببارد جز سنگ چيزى به سرم نخواهد خورد » .\r\n« اگر دستم به گردنبند به رشته كشيده‌شدهء مرواريدى بخورد ، به صدفى تو خالى بدل خواهد شد و اگر ديگرى گناهى كند مرا كيفر خواهند داد » .\r\nتا آنجا كه مىگويد :\r\n« همين‌كه بر مركبى مىنشينم در پس و پيش خود سپاهى گران از فقر و حرمان مىبينم » « 1 » .\r\n\r\n\r\n","description":"","footnote":"\r\n( 1 ) - العقد الفريد ، ج 6 ، ص 216 :\r\n وقفت فلا ادرى الى اين اذهب * واى امور بالعزيمة اركب \r\n عجبت لأقدار على تتابعت * بنحس فأفنى طول عمرى التعجب \r\n و لما طلبت الرزق فانجذ جبله * و لم يصف لى من بحره العذب مشرب \r\n خطبت الى الإعدام احدى بناته * لدفع الغنى اياى اذ جئت اخطب \r\n فزوجنيها ثم جاء جهازها * و فيه من الحرمان تخت و مشجب \r\n فأولدتها الحرف النقى فما له * على الارض غيرى و الدحين ينسب \r\n فلو تهت في البيداء و الليل مسبل * علىّ جناحيه لما لاح كوكب \r\n و لو خفت شرا فاستترت بظلمة * لا قبل ضوء الشمس من حيث تغرب \r\n و لو جاد انسان على بدرهم * لرحت الى رحلى و فى الكف عقرب \r\n و لو يمطر الناس الدنانير لم يكن * بشىء سوى الحصباء راسى يحصب \r\n-\r\n","page_name":" 201 ","page_number":201},
  {"content":"\r\n\r\nشاعر در اين ابيات از رنج ، محنت و بدبياريهاى خود سخن مىگويد گرسنگى به او فشار آورده است و از برآوردن نيازهاى اوليه زندگى ناتوان است ليكن در همان حال سيل پول و طلا به سوى مخنثان ، نوازندگان ، مطربان و هم‌پالكيهاى آنان سرازير است .\r\nيكى ديگر از شاعران واماندهء آن روزگار « ابو الشمقمق » است كه بىبرگى و فقر خود را چنين وصف مىكند :\r\n« هنگامى كه خانه‌ام از كيسه‌ها و خمره‌هاى گندم تهى گشت ، موشها راه « دار الاماره » را در پيش گرفتند و مگسها از بىبال تا بالدار بانگ كوچ در دادند » .\r\n« اينك يك سال است كه گربه در گوشه و كنار خانه موشى به چنگ نياورده است و از اين زندگى تلخ و ناگوار و گرسنگى رنج‌آور سرش را با اندوه تكان مىدهد » .\r\n« او را كه چنين سرافكنده ، غمين و جگرسوخته ديدم به دو گفتم : واى بر تو ! اندكى صبر كن كه تو بهترين گربه‌اى هستى كه چشمانم در اين محله ديده است » .\r\nپاسخ داد : « ديگر صبرى نمانده است چگونه در ميان خانه و جايى بمانم كه خشك و بىحاصل چون درون چهارپاست ؟ » « 1 » .\r\n\r\n\r\n","description":"","footnote":"\r\n و لو لمست كفاى عقدا منظما * من الدر اضحى و هو ودع منقب \r\n و ان يقترف ذنبا ببرقة مذنب * فان براسى ذلك الذنب يعصب \r\n[ مقايسه شود با :\r\n آدمى را چو بخت برگردد * اسبش اندر طويله خر گردد \r\n گر به دوزخ رود از پى آتش * آتش از يخ فسرده‌تر گردد \r\n گر به كوه رود از پى سنگى * سنگ ناياب چون گهر گردد \r\n
  ]\r\n( 1 ) - حياة الحيوان ، ج 5 ، ص 264 : -\r\n","page_name":" 202 ","page_number":202},
  {"content":"\r\n\r\nاين ابيات نهايت فقر وحشتناك شاعر را نشان مىدهد - خداوند ما را از آن در امان دارد - خانه او به صحرايى خشك بدل شده است كه حتى موش و مگس و گربه از آن طرفى نمىتوانند بست .\r\nاسماعيل بن ابراهيم مشهور به « حمدونى » نيز از شاعران محروم آن روزگار است كه فقر خود را چنين وصف مىكند :\r\n« هر كس در اين دنيا دولتمند است ليكن ما از تماشاگران آن هستيم ، از نزديك با حسرت به آن چشم دوخته‌ايم گويى ما الفاظى بىمعنى به شمار مىرويم » « 1 » .\r\nمىبينيد كه چگونه فغان او بلند است هنگامى كه به دولتمندان با رشك و حسرت مىنگرد ، گويا خود اصلا وجود ندارد و واژه‌اى بىمعنى است .\r\n\r\nدريوزهء شاعران\r\nبا توجه به اوضاع نامناسب اقتصادى و گسترش فقر و ندارى ميان مردم ، شاعرانى كه به دربار عباسيان متصل نبودند شعر خود را وسيله گدايى و كاسبى\r\n\r\n\r\n","description":"","footnote":"\r\n و لقد قلت حين اقفر بيتى * من جراب الدقيق و الفخاره \r\n فأرة قد تجنبن بيتى * عائذات منه بدار الاماره \r\n و دعا بالرحيل ذبان بيتى * بين مقصوصة الى طيارة \r\n و اقام السنور في البيت حولا * ما يرى في جوانب البيت فأره \r\n ينفض الراس فيه من شدة الجو * ع و عيش فيه أذى و مرارة \r\n قلت لما رايته ناكس الرأ * س كئيبا في الجوف منه حراره \r\n و يك صبرا فانت من خير سنو * ر رأته عيناى قط بحاره \r\n قال : لا صبر لى و كيف مقامى * وسط بيت قفر كجوف الحماره \r\n( 1 ) - المحاسن و المساوى ، ص 277 :\r\n من كان فى الدنيا اخا ثروة * فنحن من نظارة الدنيا \r\n نرمقها من كثب حسرة * كأننا لفظ بلا معنى \r\n","page_name":" 203 ","page_number":203},
  {"content":"\r\n\r\nقرار مىدادند و با هنر خود چون كالايى قابل فروش برخورد مىكردند . در اينجا نام چند تن از آنها را مىبريم .\r\n1 - ابو فرعون الساسى : ابو فرعون بر اثر دست تنگى به حسن بن سهل وزير مأمون پناه برد و او را با قصيده‌اى كه در آن از فقر و درماندگى فرزندانش پرده برداشته بود ستود . در قسمتى از آن چنين آمده است :\r\n« از فرزندانى كه گرسنه هستند و مادر و پدرشان نيز چون آنانند به تو شكايت مىكنم » .\r\n« گوشتى كه آنان را سير و آبى كه سيرابشان كند يافت نمىشود . شير آميخته به آب آنان را سودى نبخشيد و اگر به پاره گوشتى دست پيدا كنند عروسى آنان است » .\r\n« از « نان » تنها نام آن را مىدانند و « خرما » هيهات كه نزد آنان يافت نمىشود » .\r\n« هرگز ميوه‌اى را در بازارش نديده‌اند و هرگز نديده‌اند ميوه‌اى راه خانهء آنان را پيش گيرد » .\r\n« موهاى سرشان ريخته و پوست آن از درماندگى و بىچيزى زخم شده و گوشهايشان از كار افتاده است گويى آنان صحارى خشك و بىحاصل هستند كه اصابت در كارها از عهده‌شان خارج است » .\r\n« اگر آنان را ببينى خواهى دانست كه خورد و خوراكشان كم است » .\r\n« الاغ آنان بيمارى گرفته و پشتش زخمى است ، سگ آنان نيز از گرسنگى چون نى خشكيده است » .\r\n« اگر آنان را به نيكى به خود نزديك مىكردى چون بزرگانى مىشدند و تو چون بنده‌اى در برابر آنان » .\r\n« همچنان با خلوص برايشان مىكوشم و در حق آنان كوتاهى نخواهم كرد\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبراى آنان دعا مىكنم ، پروردگارا ! مادرشان را به سلامت دار » « 1 » .\r\nمىبينيد كه فقر و تيره‌روزى چگونه اين شاعر را در تنگنا گذاشته و او را وادار به چنين درخواستى آشكار و شديد مىكند و چگونه فرزندان خود را تصوير مىكند ؟ ! فقر و تهيدستى به ابو فرعون فشار آورد و او ناگزير نامه‌اى به يكى از قاضيان بصره نوشت و درخواست كمك كرد . در نامه ابيات زير آمده بود :\r\n« اى قاضى بصره ، اى چهره پرفروغ به تو از آنچه گذشت شكايت مىكنم ، زمان گذشت و زمستان فرا رسيد و « ابو عمرة » ( فقر ) در خانه‌ام رحل اقامت افكند ، با دف و ناى به پايكوبى پرداخت و اگر بخواهد در مزمار خود خواهد دميد پس با آردى كه انتظار آمدنش را دارم از در برانش و طردش كن » « 2 » .\r\nننگ است براى اين خليفه‌ها كه با داشتن گنجينه‌هاى زمين ، ملتهايشان\r\n\r\n\r\n","description":"","footnote":"\r\n( 1 ) - طبقات ابن المعتز ، ص 378 :\r\n اليك أشكو صبية و امهم * لا يشبعون و ابوهم مثلهم \r\n قد اكلوا اللحم و لم يشبعهم * و شربوا الماء فطال شربهم \r\n و امتذقوا المذق فما اغناهم * و المضغ ان نالوه فهو عرسهم \r\n لا يعرفون الخبز الا باسمه * و التمر هيهات فليس عندهم \r\n و ما رأوا فاكهة في سوقها * و ما رأوها و هى تنحو نحوهم \r\n زعر الرءوس قرعت هاماتهم * من البلا و استك منهم سمعهم \r\n كانهم جناب ارض مجدب * محل فلو يعطون اوجى سهمهم \r\n بل لو تراهم لعلمت انهم * قوم قليل ريهم و شبعهم \r\n و جحشهم اجرب منقور القرى * و مثل اعواد الشكاعى كلبهم \r\n كانهم كانوا و ان وليتهم * طرا موالى و كنت عبدهم \r\n مجتهدا بالنصح لا آلوهم * ادعو لهم يا رب سلم امهم \r\n( 2 ) - الامتاع و المؤانسة ، ج 3 ، ص 34 :\r\n يا قاضى البصرة ذا الوجه الاغر * اليك اشكو ما مضى و ما غبر \r\n عفا زمان و شتاء قد حضر * ان « ابا عمرة » في بيتى انحجر \r\n يضرب بالدف و ان شاء زمر * فاطرده عنى بدقيق ينتظر \r\n","page_name":" 205 ","page_number":205},
  {"content":"\r\n\r\nرا واگذارند كه در چنگال فقر و ندارى دست و پا بزنند .\r\n2 - ابو الشمقمق : يكى ديگر از شاعران محروم آن روزگار ابو الشمقمق بود كه بر اثر تنگدستى نزد يكى از خلفا رفت و مديحه‌اى در ستايش او به مضمون زير سرود :\r\n« اى پادشاهى كه بزرگى و وقار را در خود جمع كرده‌اى ، ديدم به خواب كه به من وعدهء ديدار داده‌اى » .\r\n« من نيز بامدادان به سويت روى آوردم و بر توست كه گفته‌ات را ثابت كنى » .\r\n« نانخوران خود را در شهر واگذاشته‌ام و نانشان شيرهء گياهان است ، نوشيدنى آنان هم پيشاب الاغ نر است كه با پيشاب ماده الاغى آميخته است » .\r\n« ضجه مىزدند پس گفتم : شكيبايى كنيد كه پيروزى قرين صبر است تا آنكه آن هاشمى بخشنده و نيكو لقا را ببينم » « 1 » .\r\nجالب آنكه همين شاعر وارد بغداد شد بىسر و پايى را ديد كه فاخرترين لباسها را پوشيده است و گروهى از قرشيان را مشاهده كرد كه خواهان مديحه‌گويى مىباشند ليكن از پرداخت صله تن مىزنند ، او نيز در هجو آنان ابيات زير را سرود :\r\n\r\n\r\n","description":"","footnote":"\r\n( 1 ) - طبقات ابن المعتز ، ص 127 :\r\n يا أيها الملك الذي * جمع الجلالة و الوقارة \r\n انى رايتك في المنام * وعدتنى منك الزيارة \r\n فغدوت نحوك قاصدا * و عليك تصديق العبارة \r\n ان العيال تركتهم * بالمصر خبزهم العصارة \r\n و شرابهم بول الحمار * مزاجه بول الحمارة \r\n ضجوا فقلت : تصبروا * فالنجح يقرن بالصبارة \r\n حتى ازور الهاشمى * اخا الغضارة و النضارة \r\n","page_name":" 206 ","page_number":206},
  {"content":"\r\n\r\n« در بغداد اثرى از شرافت و مردانگى جز تن‌پوشهاى اطلسى و گران‌قيمت نيست . دچار گروهى از قرشيان شده‌ايم كه خواهان ستايش هستند ليكن مجانى » « 1 » .\r\nاين گروه از شاعران زبان گوياى اكثريت محروم جامعه بودند اكثريتى كه در تنگناى فقر و حرمان روز به روز تحليل مىرفتند زيرا اقتصاد سالمى بر جامعه حاكم نبود و آشفتگى مالى همه چيز را به هم ريخته بود .\r\nحكومت عباسيان تلاشى براى بهبود اوضاع اقتصادى جامعه و شكوفايى آن نكرد . درآمدهاى باد آورده در اختيار خانواده عباسى ، وزيران ، دولتمردان و كارگزاران حكومت مىگشت ليكن در همان حال ، اكثريت قاطع مردم از برآوردن نيازهاى اوليه زندگى ناتوان بودند چه برسد به امكانات رفاهى .\r\n\r\nموضع امام ( عليه السّلام )\r\nامام حسن عسكرى - عليه السّلام - در اين ميان رهبرى جبهه مخالف حكومت عباسى را به عهده داشت كه با تمام قوا كج‌رويهاى عباسيان را محكوم مىكرد . يكى از مهمترين موضعگيريهاى امام در برابر عباسيان و ابراز مخالفت ايشان ، عدم همكارى حضرت با آنان در جميع اشكال آن بود كه مال خدا را بازيچه و بندگان خدا را به بندگى خود گرفته بودند .\r\nعباسيان نيز از پاى ننشستند و به انحاء مختلف حضرت را در تنگنا قرار دادند از جمله آنكه ايشان را در محاصرهء اقتصادى كشنده‌اى قرار داده بودند و مانع رسيدن وجوه شرعيه به ايشان مىشدند . ليكن يكى از نيكوكاران شيعه در\r\n\r\n\r\n","description":"","footnote":"\r\n( 1 ) - تاريخ بغداد ، ج 13 ، ص 146 :\r\n ليس فيها مروءة لشريف * غير هذا القناع بالطيلسان \r\n و بقينا فى عصبة من قريش * يشتهون المديح بالمجان \r\n","page_name":" 207 ","page_number":207},
  {"content":"\r\n\r\nاين ميان نقشى حساس ايفا كرد و توطئه دشمن را خنثى نمود . او در سبوهاى روغن پول مىگذاشت و مخفيانه به حضرت مىرساند « 1 » و بدين گونه حصار اقتصادى بر امام را مىشكست .\r\nبه هر حال حضرت در جبههء محرومان و فقيرانى قرار داشت كه از تهيدستى و حرمان در رنج بودند و پيامد عدم توازن اقتصادى گريبان آنان را گرفته بود و تاوان يغماگريهاى شاهانه را آنان مىدادند .\r\nدر اينجا سخن از زندگانى اقتصادى دوران امام - عليه السّلام - را به پايان مىبريم .\r\n\r\nزندگانى سياسى\r\nزندگانى سياسى در زمان امام حسن عسكرى - عليه السّلام - تاريك و دهشتبار بود ؛ ستمگرى حاكم ، ستم گسترده ، فتنهء فراگير و شورشهاى داخلى بر ضد حكومت كه از عدم استقرار حكايت مىكرد فراوان بود . تا آنجا كه مىدانيم بايد اثرات فوق را ناشى از عوامل زير دانست :\r\nالف - چيرگى تركان بر حكومت و قبضه كردن تمامى امور آن ، كه به دليل جهل به امور سياسى و ناآگاهى به ادارهء حكومت به ستمگرى در حق رعيت و خودكامگى پرداختند و وحشت را گستردند .\r\nب - ناآگاهى عباسيان و لذت طلبى آنان و بىتوجهى به امور رعيت كه موجب بحرانهاى سياسى متعددى گشت .\r\nدر اينجا به اختصار از برخى ويژگيهاى شاخص آن دوران سخن مىگوييم .\r\nسركوب علويان : علويان در اكثر دوران حكومت عباسى مصائب متعددى\r\n\r\n\r\n","description":"","footnote":"\r\n( 1 ) - سفينة البحار ، ج 2 ، ص 158 .\r\n","page_name":" 208 ","page_number":208},
  {"content":"\r\n\r\nمتحمل شدند و به انحاء گوناگون مورد شكنجه و ايذاء قرار گرفتند زيرا عباسيان رسما به سركوب ، تعقيب و شكنجه آنان پرداختند و كشتارهاى دسته جمعى از آنان به عمل آوردند . عيسى بن زيد در شعرى مىگويد :\r\n« از آنچه مىكشيم به خداوند شكايت مىكنيم ، آشكارا به ستم ما را مىكشند و پيوسته هراسانيم . اقوامى بر اثر دوستى ما سعادتمند مىشوند ليكن ما بخاطر آنان رنج مىكشيم و كارها در اين مورد بر عكس است » « 1 » .\r\nاين شعر از رنج ، مصائب ، كشتار و شكنجه علويان به دست بنى عباس سخنها دارد . عباسيان به نام علويان و با حمايت و پشتيبانى و قربانى دادن آنان به قدرت رسيدند و حكومت را از چنگ بنى اميه درآوردند . اما پس از تسلط بر اريكه قدرت به سراغ علويان آمدند و نخست آنان را از پا درآوردند و با كشتن ، تعقيب و زندان جمع آنان را متلاشى كردند .\r\nيكى از سياستهاى اتخاذ شده بر ضد علويان محاصرهء اقتصادى بود .\r\nعباسيان آنان را در تنگناى اقتصادى و مالى كشنده‌اى قرار دادند . يحيى بن عمر علوى در شعرى خطاب به عباسيان مىگويد : « 2 »\r\n« سخن مردى را كه از حق به باطل و ستم ، كمترين گرايشى نداشته است به عباسيان برسانيد : اگر دنيا از آن شماست به عموزادگانتان نيز بخشى از آن بدهيد و از اموال خود قوت بيشترى به ما بدهيد كه اين كار به حكومت عادلانه ،\r\n\r\n\r\n","description":"","footnote":"\r\n( 1 ) - سر السلسلة العلوية ، ص 65 :\r\n الى اللّه اشكو ما نلاقى و اننا * نقتل ظلما جهرة و نخاف \r\n و يسعد اقوام بحبهم لنا * و نشقى بهم و الامر فيه خلاف \r\n( 2 ) - سر السلسلة العلويه ، ص 63 :\r\n ابلغ بنى العباس قول امرئ * ما مال من حق الى ظلم \r\n ان كانت الدنيا لهم فاسمحوا * منها به قوت لبنى العم \r\n و اوسعونا القوت من مالكم * فانه اعدل فى الحكم \r\n","page_name":" 209 ","page_number":209},
  {"content":"\r\n\r\nنزديكتر است » .\r\nمعنى شعر آنست كه عباسيان حتى به مقدار سد رمق و حفظ جان ، قوت و غذايى در اختيار علويان قرار نمىدادند و فقر را گذاشته بودند تن آنان را فرتوت كند . برخى منابع مىگويند كه علويان آن قدر در زمان طاغوت عباسى ، متوكل محنت كشيدند كه از تلخى و زشتى قابل گفتن نيست . كار تا بدانجا رسيده بود كه گروهى از علويان تنها يك عبا داشتند و هر وقت مردى علوى يا زنى از علويان قصد خارج شدن از خانه‌اش را داشت آن را مىپوشيد . مردم نيز از ترس مجازات نيروهاى متجاوز عباسى ، جرأت ارتباط و كمك‌رسانى به آنان را نداشتند .\r\nمحمّد بن صالح الحسين ابراهيم بن مدبر به خواستگارى دختر عيسى بن موسى الجرمى رفت ليكن پاسخ منفى شنيد و عيسى به دو گفت : « به خدا دروغ نمىگويم تو را بخاطر نشناختن نسب رد نمىكنم چون‌كه نسبى شريفتر و بالاتر از آن نمىشناسم و افتخارى است براى آنكه بدين وصلت تن دهد . اما بر جان و مال خود از متوكل و فرزندش پس از او بيمناكم » .\r\nمحمّد در ابياتى كه سرود به همين مطلب است كه اشاره مىكند :\r\n« به خواستگارى نزد عيسى بن موسى رفتم اما مرا رد كرد پناه بر خدا از اين والى تندخو و بدگوار . عيسى مرا جواب كرد ولى مىدانست كه من زادهء دخت مصطفى و برگرفته از آن درخت تناور ريشه‌دار هستم علاوه بر حق فرزندى ما را حق بيعتى است كه پيامبر خدا براى برادر و همتاى خود گرفت » « 1 » .\r\nمسلمانان از ارتباط با امامان و حتى سلام كردن با آنان خوددارى\r\n\r\n\r\n","description":"","footnote":"\r\n( 1 ) - مقاتل الطالبيين ، ص 604 :\r\n خطبت الى عيسى بن موسى فردنى * فلله و الى مرة و عتيقها \r\n لقد ردنى عيسى و يعلم اننى * سليل بنات المصطفى و عريقها \r\n و ان لنا بعد الولادة بيعة * بنى الاله صنوها و شقيقها \r\n","page_name":" 210 ","page_number":210},
  {"content":"\r\n\r\nمىگردند زيرا عباسيان هر كه را به هر شكل براى اهل بيت و علويان احترامى قائل مىشد به شديدترين وجهى شكنجه مىكردند .\r\nسخت‌ترين دوران براى علويان دورهء حكومت متوكل بود كه زهر در كامشان كرد ، آنان را شكنجه داد و از جامعه پراكند تا آنجا كه هر يك به گوشه‌اى پناه جست « 1 » . براى آنكه از شرّ حكومت ، زندان و گورستان رهايى يابد .\r\n\r\nپناه امام ( عليه السّلام )\r\nامام حسن عسكرى مصائب دردناكى از متوكل و ديگر خلفاى معاصر خود متحمل شد لذا به دعاى ذيل مسلح شد و به خداوند متوسل گشت تا او را از نيرنگ و شرّ آنان بازدارد و حفظ كند :\r\n« احتجبت بحجاب اللّه النور الذي احتجب به عن العيون ، و احتطت على نفسى و اهلى و ولدى و مالى و ما اشتملت عليه عنايتى ، ببسم اللّه الرحمن الرحيم ، و احرزت نفسى و ذلك كله ، ما اخاف و احذر باللّه الذي ، لا إله الّا هو الحى القيوم لا تأخذه سنة و لا نوم ، له ما فى السموات و الأرض ، من ذا الذي يشفع عنده الا باذنه ، يعلم ما بين ايديهم ، و ما خلفهم و لا يحيطون بشىء من علمه الّا بما شاء وسع كرسيه السموات و الأرض و لا يؤده حفظهما و هو العلى العظيم ، و من اظلم ممن ذكر بآيات ربه فاعرض عنها و نسى ما قدمت يداه ، انا جعلنا على قلوبهم اكنة ان يفقهوه و في آذانهم وقرا ، و ان تدعهم الى الهدى فلن يهتدوا اذا ابدا ، أ فرأيت من اتخذ الهه هواه و اضله اللّه على علم و ختم على سمعه و قلبه و جعل على بصره غشاوة ، فمن يهديه من بعد اللّه افلا تذكرون اولئك الذين طبع اللّه على قلوبهم و سمعهم و ابصارهم و اولئك هم الغافلون ، و اذا قرأت القرآن جعلنا بينك و بين الذين لا يؤمنون بالآخرة حجابا مستورا و جعلنا على قلوبهم اكنة ان يفقهوه و في آذانهم وقرا و اذا ذكرت ربك فى القرآن وحده ولّوا على\r\n\r\n\r\n","description":"","footnote":"\r\n( 1 ) - مقاتل الطالبيين ، ص 615 .\r\n","page_name":" 211 ","page_number":211},
  {"content":"\r\n\r\nادبارهم نفورا ، و صلى اللّه على محمّد و آله الطاهرين . . . » « 1 » .\r\n« به حجاب خداوندى پناه مىجويم نورى كه بدان از ديده‌ها نهان است و به بسم اللّه الرحمن الرحيم خود ، خانواده ، فرزندان و هر آنچه بدان توجه دارم را حراست مىكنم . و از هر آنچه مىترسم به خداوندى پناه مىبرم كه :\r\n« جز او خدايى نيست ، زنده و پاياست و او را خواب و چرتى فرانمىگيرد هر آنچه در آسمانها و زمين است از آن اوست ، چه كس را ياراى شفاعت كردن نزد اوست جز به فرمان و اذن او ، پيشاپيش و پس آنان را مىداند به كمتر بخشى از دانش او احاطه نيابند جز بدانچه بخواهد ، كرسى قدرت او آسمانها و زمين را درنورديده است و نگهداشتن آنها او را خسته نمىكند و اوست والاى بزرگ مرتبه » .\r\n« چه كسى ستمكارتر از آنست كه آيات خدا را بر او بخوانند ليكن بدان پشت كند و آنچه را پيش فرستاده فراموش نمايد » .\r\n« بر دلهايشان پوششى گذاشتيم تا درك نكنند و در گوشهايشان سنگينى قرار داديم و اگر آنان را به سوى هدايت فراخوانى هرگز هدايت نخواهند شد » .\r\n« آيا آنكه هوا و هوس خود را به خدايى گرفت ديده‌اى ، آنكه خداوند بر علمش گمراه ساخت و بر دل و گوشش مهر زد و در برابر ديدگانش پرده آويخت پس چه كسى بعد از خدا او را هدايت خواهد كرد آيا متذكر نمىشويد ؟ آنانند كسانى كه خداوند بر دل ، ديده و گوششان مهر زده است و آنانند غافلان » .\r\n« و هنگامى كه قرآن تلاوت مىكنى ميان تو و آنان كه به آخرت ايمان ندارند حجابى پوشاننده قرار مىدهيم و بر دلهايشان پوششى كه درك نتوانند كرد و در گوشهايشان سنگينى كه شنيدن نتوانند . و هنگامى كه خدايت را به\r\n\r\n\r\n","description":"","footnote":"\r\n( 1 ) - مهج الدعوات ، ص 44 - 45 .\r\n","page_name":" 212 ","page_number":212},
  {"content":"\r\n\r\nيگانگى در قرآن مىخوانى به پشت برگشته فرار مىكنند » .\r\nو صلوات خداوند بر محمّد و آل اطهار او باد . . . » .\r\nاين دعا اوج ترس و بيمى كه از سوى عباسيان مؤمنين را احاطه كرده بود و مخاطرى كه ايشان را رنج مىداد بيان مىكند لذا امام به خداوند متوسل شده و با انقطاع كامل از حضرت حق مىخواهد تا او ، خانواده و فرزندانش را از نيرنگ و آزار آنان در امان دارد .\r\nهمچنين حضرت با دعاى زير ، خود را از شرّ عباسيان مصون مىداشت :\r\n« يا عدتى عند شدتى و يا غوثى عند كربتى و يا مونسى عند وحدتى احرسنى بعينك التى لا تنام و اكنفنى بركنك الذي لا يرام . . . » « 1 » .\r\n« اى توشه و نيروى من به هنگام سختى ، و اى فرياد رس هنگام اندوه و رنجم و اى مونس من به هنگام تنهاييم ، مرا با چشمانت كه هرگز نمىخوابند حفظ و حراست كن و با نيروى زوال‌ناپذيرت در كنف حمايت خود گير . . . » .\r\nاين دعاى بزرگ شدايد و سختىهايى را كه از طرف عباسيان امام را محاصره كرده بود نشان مىدهد پس ايشان به خداوند متوجه شده حفظ و حراست خود از ظلم و ستم آنان را از درگاه احديت طلب مىكرد .\r\n\r\nسركوب قمىها\r\nعباسيان سياست ارعاب و سركوب را در مورد اهل قم به كار گرفتند و ظلم و وحشت را بر آنان حاكم كردند . آنان موسى بن يحيى را كه مردى پليد و دور از هر عاطفهء انسانى بود به ولايت قم گماشتند و او با دست باز هر چه مىخواست انجام مىداد . ستم مىكرد ، سخت مىگرفت و به ناحق تعدى مىنمود .\r\nقمىها كه تا كنون سابقه چنين وحشيگرى از حكام را نداشتند سران و\r\n\r\n\r\n","description":"","footnote":"\r\n( 1 ) - مهج الدعوات ، ص 45 .\r\n","page_name":" 213 ","page_number":213},
  {"content":"\r\n\r\nمحترمين خود را نزد حضرت امام حسن عسكرى فرستادند آنان به امام شكايت كردند و حضرت از اين حوادث متألم شده به درگاه احديت متوسل شدند و از خداوند خواستند تا شرّ اين سركش پليد را از سر آنان كوتاه كند .\r\n\r\nتوشه‌هايى از دعا\r\nامام نمايندگان قم را با دعاى زير پربار كرد و از آنان خواست تا در قنوت نمازهاى خود آن را بخوانند تا خداوند اين محنت بزرگ و جانكاه را از آنان بر طرف سازد :\r\n« الحمد للّه شكرا لنعمائه ، و استدعاء لمزيده ، و استجلابا لرزقه ، و استخلاصا له و به دون غيره و عياذا من كفرانه و الالحاد فى عظمته و كبريائه ، حمد من يعلم ان ما به من نعمائه فمن عند ربه و ما مسه من عقوبته فبسوء جناية يده و صلى اللّه على محمّد عبده و رسوله ، و خيرته من خلقه ، و ذريعة المؤمنين الى رحمته و آله الطاهرين ولاة امره . . . » .\r\n« ستايش خداى را تا شكرى بر نعمتهايش ، درخواستى براى افزايش آنها ، كششى براى روزيش و اخلاصى براى او - و نه ديگرى - باشد و پناهى باشد از كفران نعمت و الحاد در عصمت و بزرگيش . ستايش خداى را ، ستايش آنكه مىداند هر چه نعمت است از پروردگارش مىباشد و هر چه از عقوبت به دو مىرسد پيامد عمل خودش است و درود خداوند بر محمّد ، بنده ، رسول و برگزيدهء از خلقش و دستاويز مؤمنان به رحمت حق و درود بر خاندان طاهر او و فرمانروايان امرش .\r\nپروردگارا ! تو خود به بيش خواهى از خودت دعوتمان كرده‌اى و دستور داده‌اى تو را بخوانند و اجابت دعا را از بندگانت تضمين نموده‌اى و آن كه را از صميم دل به تو رو آورد و قصد درگاه تو كند نااميد نكرده‌اى و عطا خواهت را دست خالى بازنگردانده‌اى و آن كه خواستار بخششت گردد سرافكنده نخواهد شد . چه كسى به سويت گام برداشت و تو را نزديك نيافت و چه كسى راهى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nآستانت شد ليكن موانع ، او را از ديدارت بازداشتند ؟ ! و چه كسى بر خواسته‌اش در آستانت پافشارى كرد ليكن از فيض بخشش و درياى كرمت سيراب نشد و چه كسى به كاويدن معدن عطايايى پرداخت اما با گهرهاى گران‌سنگ بازنگشت ؟ ! .\r\nپروردگارا ! با همه وجودم قصد درگاهت كردم و دست خواستارم در بخششت را به صدا درآورد و قلبم با خشوع و زارى تمام تو را نيايش كرد . تو را بهترين شفيع خود به سويت يافتم ، قبل از آنكه خواسته‌اى به ذهنم خطور كند يا در ضميرم واقع شود ، آن را مىدانى پس بار الها دعايم را به هدف اجابت برسان و خواسته‌ام را قرين پيروزى كن . . . » .\r\nامام در اين قسمت به ستايش و بزرگداشت خداوند مىپردازد و يكايك نعمتهاى مولا از جمله اجابت دعاى بندگان را نام مىبرد و از محنتها و مصائب شيعيان با زبانى زيبا و شاعرانه كه ويژه زبان ائمهء اهل بيت است بيان مىدارد . به قسمت ديگرى از اين دعاى بزرگ گوش فرا داريد :\r\n« اللهم ؛ و قد شملنا زيغ الفتن ، و استولت علينا غشوة الحيرة وقار عنا الذل و الصغار ، و حكم علينا غير المأمونين في دينك و ابتز امورنا معادن الابن ممن عطل حكمك و سعى في اتلاف عبادك و افساد بلادك . . . » .\r\n« پروردگارا ! انحراف فتنه‌ها ما را فرا گرفت و پردهء حيرت ، ما را احاطه كرد و ذلت و خوارى در خانه‌هايمان را كوفت و غير امينان در دينت بر ما حاكم شدند و معادن كينه و نفرت - كه احكامت را تعطيل كردند - سرنوشت ما را در دست گرفتند و در راه نابودى بندگانت و تباهى شهرهايت كمر بستند .\r\nپروردگارا ! دستاورد ما پس از تقسيم ، تيول آنان شد و امارت و حكمرانى از مشورت به تسلط گرويد و پس از برگزيدگى ميراثى براى امت گشتيم ، با بهرهء يتيم و بيوه‌زنان آلات لهو و لعب خريدارى شد و اهل ذمه بر مؤمنان با قدرت حكم راندند و فاسق هر قبيله‌اى به سرپرستى كارهاى آنان\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nبرخاست . نه بازدارنده‌اى آنان را از تباهى حفظ مىكند و نه نگهبانى به رحمت در آنان مىنگرد و نه ياريگرى شكم گرسنه را پر مىكند . لذا آنان پاكباختگانى در آستانه تباهى و اسيرانى مسكنت زده و هم‌پيمانان اندوه و خوارى هستند . . . » .\r\nامام بزرگوار در اين بخش ، از اوضاع خطير سياسى حاكم در آن عصر سخن مىگويد : شرايط نابسامان ، معيارهاى اجتماعى بهم ريخته و واژگون ، ارزشها بر باد و اعتقادات سست شده است و زيانهاى هولناكى به ملتهاى اسلامى وارد شده است از جمله :\r\n1 - گسترش فتنه‌هاى دهشتناك ميان مسلمانان .\r\n2 - خوارى و پستى آنان .\r\n3 - فرمانروايى سفلگان و جنايتكاران در آن روزگار و حكم دادن جز بدانچه خدا گفته است .\r\nاز نمونه‌هاى بارز سياست آنان موارد زير را مىتوان نام برد :\r\nالف : واگذاشتن و تعطيل احكام خداوند .\r\nب : تبديل فىء و دستاورد مسلمانان به اموال شخصى حكام و كارگزاران آنان .\r\nج : دارايى بيت المال بجاى آنكه صرف بهبود زندگى يتيمان و دستگيرى بيوه‌زنان شود ، در راه خريد آلات لهو و لعب خرج مىشد و - همانطور كه در بحث از سياست مالى حكومت در آن دوران سخن گفتيم - به خنياگران و دلقكان بخشيده مىشد .\r\nد : اكثريت مناصب و خدمات دولتى به اهل ذمه سپرده شده بود و مسلمانان از به دست آوردن آنها محروم بودند .\r\nه : حكومت عباسى در آن دوران ، فاسقان و فاجران را ولايت داده و آنان را بر گرده مسلمانان سوار كرده بود . در نتيجه مسلمين به اسيرانى بدل شدند كه\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nهيچ حافظى آنان را از تباهى حفظ نمىكرد و هيچ نگهبانى آنان را با ديده مهر و رحمت نمىنگريست . از اين فاجعه كه مسلمانان را فرا گرفته بود چه چيزى بالاتر است ؟ .\r\nبخش ديگرى از اين دعاى بزرگ را مىخوانيم و در آن با ديدهء تأمل مىنگريم :\r\n« اللهم ؛ و قد استحصد زرع الباطل و بلغ نهايته و استحكم عوده ، و استجمع طريده و خذرف وليده ، و بسق فرعه ، و ضرب بجرانه . اللهم ؛ فاتح له من الحق حاصدة ، تصدع قائمه و تهشم سوقه و تجب سنامه و تجدع مراغمه ليستخفى الباطل بقبح صورته و يظهر الحق بحسن حليته . . . » .\r\n« پروردگارا ! كشت باطل به بار نشست و به اوج شكوفايى رسيد و بدنه‌اش محكم شد و پراكنده‌اش گرد آمد و ثمرش حاصل شد و شاخه‌اش بلند شد و در زمين استوار گشت .\r\nپروردگارا ! دروگرى از حق را فراهم آر تا آن را درو كند و تنه ساقه‌هايش را بچيند و خورد كند و بلندايش را به زير گيرد و خاك‌نشينش كند تا باطل با چهره كريهش پنهان گردد و حق با رخسار و زينت نيكويش آشكار شود .\r\nپروردگارا ! براى ستم پناهى مگذار جز آنكه ويرانش كنى و سپرى منه مگر آنكه واژگونش كنى و كلامى مجتمع مگذار مگر آنكه پراكنده‌اش سازى و سپاهى منه مگر آنكه بىمقدارش كنى و بلندايى منه جز آنكه با خاك يكسانش كنى و پرچم افراشته‌اى منه مگر آنكه واژگونش كنى و سبزه‌زارى منه جز آنكه تباهش سازى .\r\nپروردگارا ! خورشيدش را تيره ، نورش را كاسته و ياد و نامش را فراموش شده كن و سرش را به حق بكوب ، سپاهيانش را پراكنده كن و در دل خاندانش هراس افكن .\r\nپروردگارا ! براى او بقيه‌اى را مگذار جز آنكه نابودش كنى و بنايى منه\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nمگر آنكه با خاك برابرش سازى و حلقه پيوندى مگذار جز آنكه آن را بگسلى و سلاحى منه مگر آنكه كندش سازى و مركبى مگذار جز آنكه تباهش كنى و علمدارى مگذار مگر آنكه سرنگونش سازى .\r\nپروردگارا ! يارانش را پس از يكدلى ، پراكنده ساز و پس از وحدت كلمه ، چندگانه كن و پس از حكم‌روايى بر امت ، سرافكنده ساز . . . » .\r\nاين قسمت از دعا گوياى رنج و اندوه بزرگى است كه از دست حكومت جبارانه ستمگرانى كه روش و سنت خدايى را تغيير دادند و زندگى آزادگان را به دوزخى تحمل‌ناپذير بدل كردند ، در سينه حضرت مىجوشد . ايشان با دمى سوزان متوجه درگاه احديت شده و با تضرع از آن آستان خواستار محو آنان از پهنه زمين است و از خداوند مىخواهد سايه‌اى از آنان نگذارد و عذاب و كيفر خود را بر آنان فرو ريزد و چونان خشكيده كاهى اسير باد صرصر سازد تا بدان وسيله مؤمنانى كه تلخى ستم و جور را چشيده‌اند تشفى خاطر يابند . به بند ديگرى از اين دعاى بزرگ گوش مىكنيم :\r\n« و أسفر لنا عن نهار العدل و ارناه سرمدا لا ظلمة فيه و نورا لا شوب معه و اهطل علينا ناشئته و انزل علينا بركته و ادل له ممن ناواه و انصره على من عاداه . اللهم ؛ و اظهر الحق و اصبح به في غسق الظلم و بهم الحيرة . . . » .\r\n« روز عدل را بر ما آشكار كن و آن را روزى جاودانه و بىتيرگى قرار ده و آن را فروغى بدون شائبه قرار ده و بركت و بهره آن را بر ما سرازير نما و آن را بر دشمن عدالت ، پيروز كن و بر مخالف آن يارى ده .\r\nپروردگارا ! حق را آشكار كن و در تيرگى ظلم آن را جلوه‌گر نما و حيرت را بر طرف ساز .\r\nپروردگارا ! بدان ، دلهاى مرده را زنده و انديشه‌هاى پراكنده و مختلف را جمع كن و حدود وانهاده را برپا دار و احكام سست گرفته را استوار كن و گرسنگان را سير كن و تنهاى فرتوت و خسته را آرامش ده ، همانگونه كه\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nزبانمان را به يادش گويا كردى و دعايت را به ذهنمان خطور دادى و ما را توفيق دادى او را بخواهيم و غافلان را بدان آگاهى دادى و محبت او را در دلمان پايدار ساختى و اميد و حسن ظن در ما به وجود آوردى تا مراسم او را به پا داريم .\r\nپروردگارا ! بهترين يقين را دربارهء او به ما عطا كن اى راست‌كننده گمانهاى نيك و اى برآورنده آرزوهاى ديرين .\r\nپروردگارا ! ادعا كنندگان بر تو به دروغ را رسوا كن و خلاف آنچه نوميدان و مأيوسان از رحمت گمان كرده‌اند آشكار كن .\r\nپروردگارا ! ما را سببى از اسبابش ، پرچمى از پرچمهايش و پناهگاهى از پناهگاههايش قرار ده . رخسار ما را با جمالش شاداب كن و با ياريش گرامى بدار . نيت ما را خيرى قرار ده كه بدان ما را بر او آشكار كنى ، دشمن شادمان مكن و زخم زبان آنان را از ما دور كن و منتظران فرود آمدن بليه بر ما را به آرزوشان نرسان .\r\n« پروردگارا ! تو خود پاكدلى ما را مىدانى و مىبينى كه نمىخواهيم كينه آنان را در دل بپرورانيم و خواستار بدى براى آنان باشيم ، و چون آنان انديشه‌هاى پليد به خود راه نمىدهيم . . . » .\r\nامام در اين قسمت براى قائم منتظر - عجّل اللّه تعالى فرجه الشريف - دعا مىكند . كسى كه سياست عدل و انصاف را ميان امت به كار مىگيرد و ظلم و ستم را نابود مىكند و حكم خدا را كه بدان آرزوها برآورده و بندگان و ممالك زنده مىشوند برپا مىدارد .\r\nامام خواستار يارى ، موفقيت ، استوارى و عدم مانع براى اجراى مقاصد قائم منتظر مىگردد . به ادامه سخن امام - عليه السّلام - بازگرديم :\r\n« پروردگارا ! از درون و عيوب ما صفاتى را بر ما آشكار كردى كه ما را از پيش تاختن براى اجراى دستوراتت بازمىدارد . تويى كه به غير مستحقان\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nتفضل مىكنى و به خواستاران مىبخشى و احسان مىكنى پس به ما بر طبق بزرگى ، بخشش ، منت و عطايت ببخش كه هر چه بخواهى انجام مىدهى و هر حكمى را اراده كنى به كار مىبندى . ما به تو رو مىآوريم و از همه گناهانمان توبه مىكنيم . . . » .\r\nدر اين قسمتهاى نورانى از دعا ، امام از ناتوانى و ضعف روح بشرى سخن مىگويد و از سستى در اجراى دستورات الهى ، اوامر و نواهى او بيمناك است . ليكن از درگاه حق ، بخشش ، كرامت و منت خداوندى را طلب مىكند .\r\nسپس حضرت از امام عادل چنين سخن مىگويد :\r\n« پروردگارا ! دعوتگر به سويت ، بنده قائم به قسط تو ، نيازمند به رحمت تو و خواهان يارى بر اطاعتت را يارى كن . با نعمتهايت او را فرا گرفتى و پيراهن كرامت به او پوشاندى و محبت اطاعتت را در دل او انداختى و بر اثر محبت تو جايش در دلها استوار گشت و او را توفيق به پا داشتن اوامرت كه مشركان آن را به فراموشى سپرده بودند ، دادى و او را پناه بندگان مظلومت و ياور كسى كه جز تو ياورى ندارد و زنده كنندهء احكام واگذاشتهء كتابت و استوار كنندهء آنچه از آثار دينت نهان شده بود و كننده سنتهاى پيامبرت - سلام و درود و رحمت بر او باد - قرار دادى .\r\nپروردگارا ! او را از تعدى و گزند متجاوزان ايمن گردان و دلهاى مختلف طالبان دين را به وسيله او منور كن و او را در بالاترين مقام ميان قائمان به قسط از تابعان پيامبران قرار ده .\r\nپروردگارا ! معاندان ، دشمنانش و آنان را كه اميدى به بازگشتشان به محبتت ندارى خوار كن و با سنگ دوركننده‌ات آن را كه خواهان يورش به دينت و خوار كردن آنست بازدار و بر بىفايدگان و بىسودان خشم گير و بر او منّت گذاشته دشمنان دور و نزديكش را سركوب كن . . . » .\r\nامام در اين فقرات ، دعاى فراگير خود را متوجه امام زمان مىسازد كه ميان\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمردم بر اساس كتاب خدا و سنت پيامبر حكومت مىكند ، از خداوند مىخواهد محبت او را در دلش بيندازد تا براى احياى دين و اقامه شعائر آن بكوشد و او را پناه مظلومان و يار بىكسان قرار دهد و او را از گزند متجاوزان و نيرنگ مكاران حفظ كند . همچنين دعا مىكند تا خداوند هر كه را كه قصد حضرت و دين او كند خوار و نابود سازد .\r\nامام دعا را پى مىگيرند و مىفرمايند :\r\n« پروردگارا ! او خود را براى تو آماج دشمنان كرد و در جهت دفاع از مؤمنان با سخاوت از خون خود گذشت و شر مرتدان و متزلزلان را دور ساخت تا آنكه معاصى آشكار را از صحنه خارج كرد و آنچه را عالمان بر خلاف پيمانت كه بايستى آن را آشكار مىكردند ، نهان كرده بودند ، آشكار نمود و به سوى يكتاپرستى دعوت كرد و از همگان خواست برايت همتايى نگيرند كه فرمانش بالاتر از فرمان تو باشد . در اين راه قلبش شرحه شرحه شد و زهر در كام ، پيكار كرد و رنجهايى كشيد كه كسى نكشيده بود و ناهمواريها را بر خود هموار كرد ليكن كسى از مصائب او آگاه نگشت و او هرگز در محبت و دوستيت تغييرى نكرد و كوتاه نيامد . پس بار الها ! با ياريت او را مؤيد كن و كاستى قدرتش را با توان خود جبران نما و با تأييدات خود او را استوار كن و رحمتش را شامل خستگان نما و از انس او محروممان مكن و مانع از اتمام اصلاحات او در ميان امت اسلامى و گسترش عدالت ميان آنها مشو . . . » .\r\nامام در اين قسمت از دعا به منزلت و الا و مرتبهء بلند حضرت قائم اشاره مىكند ، زيرا ايشان در راه تحقق آرمان الهى همهء رنجها را به جان خريده است و يك تنه بار همگان را به دوش مىكشد و با دشمنان و معاندان اسلام مىستيزد و براى اصلاحات اجتماعى و عدالت سياسى از هيچ كارى فروگذار نمىكند .\r\nامام همچنان در دنباله دعا مىفرمايند :\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n« پروردگارا ! او را كرامتى ده و جايگاه بلندش را در روز قيامت بر او آشكار كن و پيامبرت محمّد را - صلوات تو بر او و خاندانش باد - با نشان دادن پيروانش و پذيرندگان دعوتش خشنود كن و پاداش او را به سبب آنچه از تلاشهايش در راهت ديده‌اى افزون كن و او را در همين زندگى به خود نزديك نما و بر ما رحم كن از آنكه با از دست دادنش زورگويان را قدرت بخشى و دست كسانى را كه دستانمان بر آنان باز بود تا از معصيت بازشان داريم باز كنى و پس از اجتماع در سايه لطفت پراكنده شويم و از ياريش محروم شويم به هنگام دادخواهى .\r\nپروردگارا ! او را از هر گزند حفظ كن و تيرهاى نيرنگ را كه از سوى كينه‌توزان متوجه او و يارانش مىگردد بر طرف كن و يارانش را كه از خانه ، خانواده ، تجارت ، دوستان ، شهر و خويشان به سبب پيروى امامت ، بريدند و مرارتها كشيدند يارى كن و از گزند ، دورشان بدار و پاداشت را بر آنان افزايش ده و با حقيقت آنان ، باطل آنان كه خاموشى نورت را مىخواهند نابود كن .\r\nپروردگارا ! به وسيلهء آنان تمام نقاط روى زمين را سرشار از عدالت و برابرى ، فضل و مرحمت كن و بر حسب بخشش و كرامت سپاس آنان را پاسخ ده و از آنچه براى بندگان برگزيده و برپا دارندگان قسط از درجات عالى و ثواب در نظر گرفته‌اى عطا كن كه تويى انجام دهندهء آنچه خواهى و حاكم آنچه اراده كنى » « 1 » .\r\nدر اينجا اين دعاى جليل كه از گنجينه‌هاى امامان اهل بيت - عليهم السّلام - و مراكز انديشه اسلامى است به پايان مىرسد . اين دعا سند مهم و دقيقى است از رنجهايى كه مسلمانان آن روز متحمل مىشدند و حضرت براى آنان حكومتى عادلانه زير نظر امام عادل - عليه السّلام - پيش‌بينى\r\n\r\n\r\n","description":"","footnote":"\r\n( 1 ) - مهج الدعوات ، ص 63 - 67 .\r\n","page_name":" 222 ","page_number":222},
  {"content":"\r\n\r\nمىكند . شايد بتوانم بگويم سندى مهمتر از اين سند و مفيدتر و ارزنده‌تر براى جامعه نمىشناسم . در اين سند حضرت شرايط حكمرانى حاكم عادل را بيان مىكند و اهدافى را كه بايد در جامعه دنبال كند باز مىنمايد . اگر امام - عليه السّلام - را جز اين دعاى بزرگ ميراثى نبود به تنهايى گوياى توانايى حيرت‌انگيز و گستردگى معارف ايشان بود .\r\n\r\nستمگرى وزيران\r\nبيشتر وزيران بنى عباس از ستمگران و طاغوتان بودند كه مردم را تحقير مىكردند و در لگدمال كردن آنان مبالغتى تمام داشتند ، در زمان منتصر عباسى ، وزيرش احمد بن الخصيب سواره از خانه خارج شد . مردى به دادخواهى نزدش آمد و او همچنان كه بر مركب نشسته بود پايش را از ركاب خارج كرده به سينه او كوفت كه بر اثر اين ضربه آن مرد درگذشت و اين قضيه زبانزد همگان شد . يكى از شاعران اين ماجرا را به نظم كشيده و گفت :\r\n« به خليفه بگوييد : اى عموزاده پيامبر ! وزيرت را پايبند بزن زيرا او چموش است ، او را از لگد زدن به مردم بازدار و اگر مالى بخواهى نزد او اموال است » « 1 » .\r\nدر زمان « واثق » نيز وزيرش محمّد بن عبد الملك الزيات ، تنورى ساخته و در آن ميخهايى كار گذاشته بود كه در آن مردم را شكنجه مىداد ! « 2 » . علاوه بر ستم به مردم ، اموال و دارايى دولتى را نيز چپاول مىكردند و به غارت\r\n\r\n\r\n","description":"","footnote":"\r\n( 1 ) - محاضرات فى تاريخ الامم الاسلاميه ، ص 270 :\r\n قل للخليفة يا بن عم محمّد * اشكل وزيرك انه شكال \r\n اشكله عن ركل الرجال و ان ترد * ما لا فعند وزيرك الاموال \r\n( 2 ) - المحاسن و المساوى ، ص 531 و الفخرى ، ص 214 .\r\n","page_name":" 223 ","page_number":223},
  {"content":"\r\n\r\nمىبردند . عثمان بن عماره از طرف هارون الرشيد والى سيستان بود از او پنج هزار درهم مطالبه كردند و بر اثر آن به زندان افتاد . در آنجا با اعتراف ضمنى به خيانت ، ابياتى به مضمون زير براى خليفه فرستاد و درخواست شفاعت كرد :\r\n« اى امير المؤمنين ! گوشه چشمى به من بينداز تا بدان ، سختى و زندان و هراسم از بين برود . از بىگناهى سخن نمىگويم بلكه از بخششت دم مىزنم و آن را خواهانم كه خداوند ابا دارد مگر آنكه تو صاحب فضل و بخشش باشى .\r\nاگر شايسته آنچه هستى نيستم و اهليت آن را ندارم تو اى امير المؤمنين ! شايسته آنى ( و بخشش زيبنده توست ) » « 1 » .\r\nوزيران به سروران خود خلفاى بنى عباس كه اموال مردم را به غارت بردند و فقر را سايه‌افكن بر جامعه ساختند اقتدا كرده و همچون رهبران خود رفتار مىكردند :\r\n اگر ز باغ رعيّت ملك خورد سيبى * برآورند غلامان او درخت از جاى \r\nمورّخان مىگويند كه منصور عباسى آن قدر از مردم گرفت كه ديگر دولتمندى نماند و مبلغى كه از آنان گرفته بود به هشتصد ميليون درهم بالغ مىشد « 2 » .\r\nبه هر حال وزيران ، سياست چپاول اموال مردم را پيش گرفته و در آن كوتاهى نمىكردند .\r\n\r\nانقلابهاى داخلى\r\nنتيجه طبيعى حكومت خودكامهء عباسى - كه اقتصاد عمومى را صرف منافع\r\n\r\n\r\n","description":"","footnote":"\r\n( 1 ) -\r\n أغثنى امير المؤمنين بنظرة * تزول بها عنى المخاوف و الأزل \r\n ففضلك ارجو لا البراءة انه * ابى اللّه الا ان يكون لك الفضل \r\n و الا اكن اهلا لما انت اهله * فانت امير المؤمنين له اهل \r\n( 2 ) - يعقوبى ، ج 3 ، ص 125 .\r\n","page_name":" 224 ","page_number":224},
  {"content":"\r\n\r\nخود مىكرد - استمرار حركتهاى پيكارگرانه و شورشهاى گوناگون بر ضد آن بود ؛ ملتهاى اسلامى دست به انقلابهاى متعددى عليه حكومت زدند كه هدف آن رهايى از يوغ بندگى و ستمگرى عباسيان بود . براى بيان عدم ثبات سياسى در آن زمان و نابسامانى عامه و عدم امنيت عمومى موارد چندى از اين انقلابها را نام مىبريم :\r\nقيام شهيد يحيى : يحيى بن عمر طالبى براى تحقق عدالت اجتماعى و تقسيم فىء و غنائم ميان ضعيفان و تهيدستان ، پرچم انقلاب بر ضد حكومت عباسى را برافراشت . به سبب نيك‌نفسى او و آرمان والايش يعنى بالا بردن سطح زندگى عامه ، محرومان به گردش جمع شدند و عامه و خاصه تن به رهبرى او دادند . يحيى كوفه را به چنگ آورد و مظلومان و ستمديدگان را از زندانهاى شهر آزاد كرد . عباسيان پس از نبردى بر او دست يافتند و او را كشتند و سر مباركش را نزد محمّد بن عبد اللّه بن طاهر ، يكى از جلادان آن روزگار بردند . او نيز آن را به عنوان هديه نزد طاغوت عباسى « مستعين » فرستاد و خليفه دستور داد آن را در سامرّاء نصب كنند تا عبرتى باشد براى هر آنكه در انديشه قيام است .\r\nفرصت طلبان به تهنيت ابن طاهر رفتند تا او را بر اين پيروزى تبريك گويند .\r\nابو هاشم جعفرى ، شاعر متعهد علوى نيز وارد شد و خطاب به او گفت :\r\n« اى امير ! تو را به كشتن مردى تبريك مىگويند كه اگر پيامبر - عليه السّلام - زنده بود به او تسليت مىگفتند . . . » .\r\nهمگان خاموش شدند و ابن طاهر آرزو كرد زمين دهان باز كند و او را فرو برد . سپس ابو هاشم برخاست و ابيات زير را سرود :\r\n« اى بنى طاهر ! اين گوشت وبايى را بخوريد ، كه گوشت پيامبر ناگوار است ، خونى كه خداوند خواهان آنست هرگز فراموش نمىشود و انتقام آن گرفته مىشود » « 1 » .\r\n\r\n\r\n","description":"","footnote":"\r\n( 1 ) -\r\n يا بنى طاهر كلوه وبيا * ان لحم النبى غير مرى \r\n-\r\n","page_name":" 225 ","page_number":225},
  {"content":"\r\n\r\nشهادت اين علوى بزرگوار از حوادث بزرگ آن عصر بود و موجى از اندوه و غم را باعث شد . شاعران به بزرگداشت او برخاستند و طى اشعارى صفات او را برشمرده و از ضايعهء مرگ او براى مسلمانان سخنها گفتند . يكى از آنان چنين مىسرايد :\r\n« اسبان ، شمشير بران ، شرق و غرب عراق ، كتاب و تنزيل ، مصلى ، خانه كعبه ، ركن و « حجر » همگى از اندوهش بر او گريستند و ناله سر دادند » .\r\n« چرا آن روز كه گفتند : ابو الحسين كشته شد آسمان بر ما فرو نيفتاد ؟ ! » .\r\n« دختران پيامبر داغدارند و مويه مىكنند و سرشكهاى گرم و دردمند آنان سرازير است » .\r\n« شمشيرهاى دشمنان چهره‌اش را پاره‌پاره كردند ، پدرم فداى آن رخسار زيبا و گلگون باد » .\r\n« ( مرگ ) يحيى آتشى در سينه‌ام بجا گذاشت كه به زودى تنم را خواهد آزرد . كشتنش يادآور شهادت على و حسين و روزى است كه پيامبر درگذشت » « 1 » .\r\n\r\n\r\n","description":"","footnote":"\r\n ان وترا يكون طالبه اللّه * لو تر نجاحه بالحرى \r\n( 1 ) - تاريخ ابن اثير ، ج 5 ، ص 314 - 316 :\r\n بكت الخيل شجوها * و بكاه المهند المصقول \r\n و بكاه العراق شرقا و غربا * و بكاه الكتاب و التنزيل \r\n و المصلى و البيت و الركن و الح * جر جميعا له عليه عويل \r\n كيف لم تسقط السماء علينا * يوم قالوا : ابو الحسين قتيل \r\n و بنات النبى تند بن شجوا * موجعات دموعهن ؟ \r\n قطعت وجهه سيوف الاعادى * بابى وجهه الوسيم الجميل \r\n ان يحيى ابقى بقلبى غليلا * سوف يؤذى بالجسم ذاك الغليل \r\n قتله مذكر لقتل على * و حسين و يوم اودى الرسول \r\n","page_name":" 226 ","page_number":226},
  {"content":"\r\n\r\nشاعر ديگر آن روزگار « ابن الرومى » او را طى قصيده‌اى سرشار از حقيقت - كه از گنجينه‌هاى ادبيات عرب به شمار مىرود و ما بخشى از آن را در كتاب « زندگانى تحليلى امام هادى - عليه السّلام - » آورده‌ايم - مرثيه گفته است .\r\nقيام زنگيان : يكى ديگر از قيامهاى محلى آن عصر كه عباسيان را سرگشته كرد « قيام زنگيان » « 1 » به رهبرى على بن عبد الرحيم از بنى عبد القيس بود كه براى جلب انظار و گردآورى توده‌ها و تأييد قيام ، ادعاى علوى بودن كرد و خود را از نواده‌هاى شهيد جاودانه اسلام زيد بن على بن الحسين - عليه السّلام - وانمود ساخت . نسبت داشتن به اين خاندان گرامى كه موجد حوادث سرنوشت‌سازى در عالم اسلام بودند تضمينى براى پيروزى قيام و رمزى از شورش و انقلاب بر ضد ستم و ظلم به شمار مىرفت .\r\nبه هر حال امام حسن عسكرى - عليه السّلام - ادعاى علوى بودن على بن محمّد رهبر قيام را رد كرده و فرمود : « صاحب الزنج ليس منا اهل البيت ؛ صاحب الزنج از ما اهل بيت نيست » « 2 » . تفصيل اين شورش ، شعارهاى انقلابيون و نتيجه آن در دائرة المعارفهاى تاريخ اسلامى مانند ، الكامل و غيره آمده است و ما صرفا براى نشان دادن عدم ثبات سياسى و نابسامانى و عدم امنيت در آن عصر آن را ياد كرديم .\r\nقيام شام : متوكل ، گرگى از كارگزاران و مزدورانش را بر شام امارت داد و او زندگى شهروندان را به دوزخ بدل ساخت . آزادگان بر او شوريدند و او را از شهر بيرون كردند . همين‌كه متوكل از قضيه با خبر شد سپاهى گران مركب از هفت هزار سواره نظام و سه هزار پياده بدان ناحيه گسيل داشت و به فرمانده\r\n\r\n\r\n","description":"","footnote":"\r\n( 1 ) - نظر به اينكه عده زيادى از سياهان گرد على را گرفتند و در اين شورش او را يار بودند اين قيام به نام زنگيان يا اصحاب الزنج ناميده شد - م .\r\n( 2 ) - حاشيهء الكنى و الالقاب ، ج 2 ، ص 402 .\r\n","page_name":" 227 ","page_number":227},
  {"content":"\r\n\r\nآنان دستور داد تا همان كارى كه سپاهيان يزيد با مدينة النبى - صلّى اللّه عليه و آله - كردند با دمشق بكند ، يعنى سه روز شهر را بر آنان مباح ساخت و اجازهء هر كارى را به سپاهيان داد « 1 » و در اين كار با برادر همكيش خود « يزيد » به رقابت برخاست . مسلمانان اسير چنين خلفايى بودند كه به ناحق بر آنان مىتاختند و خوار و حقيرشان مىكردند .\r\nاينها برخى از قيامهاى آن عصر است كه نتيجه گسترش ظلم ، ستم و عدم ثبات سياسى است ، زيرا قيام و شورش ملى معمولا ناشى از اين عوامل مىباشد .\r\n\r\nچيرگى تركان بر حكومت\r\nاز مهمترين عوامل فساد ادارى و سياسى در دستگاه حكومت عباسى در زمان امام حسن عسكرى - عليه السّلام - تسلط تركان بر حكومت و بازى كردن با سرنوشت آن بود . كرسى خلافت عباسى تابع نظر و خواستهء آنان بود هر كه را مىخواستند به خلافت مىگماشتند و هر كه را نمىخواستند معزولش مىساختند .\r\nتمام نيروهاى حكومتى و قوانين در دست آنان بود و تركان در حقيقت حكومت و خلافت مىكردند . خلافت به نامى پوچ بدل شده بود و خليفه را ياراى دخالت در امور دولتى نبود . وظايف كاملا تفكيك شده بود ، تركان حكومت مىكردند و خليفه به خوشگذرانى و فرورفتن در لهو و لعب و مسخرگى مىپرداخت . معتمد عباسى طى ابياتى ناتوانى خود را در برابر تركان چنين بيان مىكند :\r\n« آيا اين عجيب نيست كه كسى چون من از كمترين بهره محروم باشد و\r\n\r\n\r\n","description":"","footnote":"\r\n( 1 ) - مرآة الزمان ، ج 6 ، ص 169 .\r\n","page_name":" 228 ","page_number":228},
  {"content":"\r\n\r\nهمهء دنيا را به نام او بگيرند ليكن از آن چيزى به دست او نيايد ؟ ! » « 1 » .\r\nاموال اين خليفه را بلوكه كرده بودند و او حق تصرف حتى در مقدار كمى از آن را نداشت اما در همان حال دنيا تحت سيطره او بود و به نامش سكه مىزدند ! تركان بر تمام اركان دولت چنگ انداخته و جايى براى دخالت خليفه نگذاشته بودند . شاعرى حالت مستعين خليفه عباسى را چنين توصيف مىكند :\r\n« خليفه‌اى در قفس ميان « وصيف » و « بغا » « 2 » قرار دارد و طوطى صفت هر چه آن دو به او بگويند مىگويد » « 3 » .\r\nجالب آنكه هنگامى كه « المعتز با للّه » به خلافت رسيد عده‌اى از دوستانش جماعتى از منجمان را خواستند تا بپرسند كه خليفه تا چه مدت در مصدر امور خواهد بود و چقدر بر اريكه قدرت خواهد نشست . يكى از ظريفان به آنان گفت :\r\n- من مىدانم چه مدتى خواهد بود . . .\r\n- خوب بگو . . .\r\n- كارها به دست تركان است و آنانند كه تعيين مىكنند خليفه تا كى حكومت كند و زنده بماند . . .\r\nهمگان با تصديق گفته‌اش غرق در خنده شدند « 4 » .\r\n\r\n\r\n","description":"","footnote":"\r\n( 1 ) - الديارات / الشابشتى ، ص 101 :\r\n أ ليس من العجائب ان مثلى * يرى ما قلّ ممتنعا عليه \r\n و تؤخذ باسمه الدنيا جميعا * و ما من ذاك شىء فى يديه \r\n( 2 ) - دو تن از سرداران ترك - م .\r\n( 3 ) - مروج الذهب ، ج 4 ، ص 61 :\r\n خليفة فى قفص * بين وصيف و بغا \r\n يقول ما قالا له * كما يقول الببغا \r\n( 4 ) - الفخرى ، ص 181 .\r\n","page_name":" 229 ","page_number":229},
  {"content":"\r\n\r\nدر اينجا سخن از برخى جلوه‌هاى زندگانى سياسى دوران امام حسن عسكرى - عليه السّلام - را به پايان مىبريم و همانطور كه ديديم زندگانى تاريك ، ستمگرانه و دهشتناكى بود .\r\n\r\nزندگانى اعتقادى\r\nزندگانى اعتقادى در زمان امام حسن عسكرى - عليه السّلام - بر اثر فعاليت مخرب و ويرانگر برخى از منحرفان كه به شبهه‌انگيزى پيرامون عقايد تابناك و خالص اسلامى برخاسته بودند ، نابسامان و پريشان بود . همانطور كه عده‌اى از شعبده‌گران غير مسلمان به وسيله شعبده به گمراهى مسلمين و تباه كردن اعتقادات آنان پرداخته بودند .\r\nامام حسن عسكرى - عليه السّلام - در برابر اين سيل بنيانكن از پاى ننشست بلكه به دفاع از اسلام و ابطال شكوك و اوهام آنان و بيان اسلام واقعى و اصيل برخاست .\r\nپديدهء ديگر اين روزگار ، ظهور دجالانى بود كه براى گمراه كردن مسلمانان به امام و پدر بزرگوارش - قبل از وفات - نسبت‌هايى دروغ مىدادند و حضرت با تلاشى پيگير آنان را لعن و رسوا نمود و شيعيان را به لعن آنان و براءت از آنان دستور داد . در اينجا به اين موضوع و برخى جنبه‌هاى مرتبط به آن مىپردازيم .\r\n\r\nامام و شبههء كندى\r\nيعقوب بن اسحاق كندى فيلسوف عراق دچار شبهاتى دربارهء قرآن كريم شد و در محافل علمى چنين پخش شد كه كتابى نگاشته به نام « تناقض القرآن » و خود را وقف اين گونه مسائل كرده است . خبر به گوش امام حسن عسكرى - عليه السّلام - رسيد و ايشان يكى از شاگردان كندى را ديده و گفتند :\r\n« آيا در ميان شما مردى راه يافته و رشيد پيدا نمىشود ، تا استادتان را از\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nادامهء اين گونه كارها و پرداختن به قرآن بازدارد ؟ » .\r\nشاگرد پاسخ داد : ما شاگردان او هستيم و ما را كجا مىرسد كه در اين مسأله يا غير آن بر او اعتراض كنيم ! .\r\nحضرت فرمودند : « آيا آنچه به تو بگويم به او خواهى رساند ؟ » .\r\n- آرى .\r\nحضرت نيز با بيان قاطعى و دليلى استوار كه شبهات كندى را مىزدود چنين به شاگردش فرمودند :\r\n« به سوى استاد روانه شو و راه همدلى و مؤانست با او را در پيش گير و هنگامى كه الفت و محبت استوار شد بگو : مرا پرسشى است كه مىخواهم از تو بپرسم . او سؤالت را طلب خواهد كرد . پس به او بگو : اگر گويندهء قرآن نزدت آيد آيا احتمال دارد كه مقصودش از گفته‌هايش غير از آن باشد كه تو پنداشته‌اى و بدان راه يافته‌اى ؟ .\r\nبه تو پاسخ خواهد داد كه : ممكن است زيرا انسان هنگام شنيدن است كه معانى را درك مىكند ( و بهتر متوجه مىشود ) . هنگامى كه چنين اعترافى كرد بگو :\r\n« پس تو چه مىدانى شايد گويندهء كلمات قرآن مقصودش جز آنچه پنداشته‌اى باشد و آن را در غير معانى خود استعمال كرده باشد . . . » .\r\nامام با اين دليل كوبنده ، شبهه كندى را از بين برد و هر گونه احتمالى براى تصور تناقض در كتاب الهى را كه باطل در آن راه نيابد نابود ساخت ؛ زيرا ذو وجهين بودن آيات فرضا كندى را به معانى رهنمون ساخته ولى چه بسا كه آيه معناى ديگرى نيز داشته باشد كه او متوجه نشده باشد و بدين گونه تناقض از ميان رفته و مجالى براى شك باقى نمىماند .\r\nآن شاگرد نزد استادش كندى رفته و پس از مهر و محبت و ايجاد الفت ، گفته‌هاى امام را بيان كرد و پاسخ را از استاد خواستار گشت .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاستاد در انديشه فرو رفت و به كنكاش پرداخت و جوانب مختلف قضيه را بررسى كرد . استدلال متين بود و احتمال دو وجهى بودن كلام در زبان شايع بود پس متوجه شاگرد شد و گفت :\r\nتو را به خدا سوگند مىدهم اين سخنان را از كه فرا گرفته‌اى ؟\r\n- همينطور به ذهنم خطور كرد و بر تو عرضه كردم .\r\n- چون تويى به اين گفته‌ها راه نيابند بگو آن را از كه آموخته‌اى ؟\r\n- امام حسن عسكرى مرا به گفتن آن فرمان داده است .\r\n- اينك درست گفتى ، چنين سخنانى تنها از آن خانه خارج مىشود . . .\r\nسپس كندى كتابش را برگرفت و آن را آتش زد و تلف نمود « 1 » و منطق استوار را در سخنان امام - عليه السّلام - يافت .\r\n\r\nامام و شعبدهء راهب\r\nامام طى ماجرايى پرده از شعبده‌گرى راهبى كه مىخواست مسلمانان را گمراه كند برداشت و شك آنان را بر طرف كرد . راويان قضيه را چنين بيان كرده‌اند كه : مردم دچار خشكسالى شديدى شدند پس معتمد دستور داد به مدت سه روز براى استقسا و باران خواهى به صحرا روند . آنان خارج شدند ليكن بارانى نباريد . مسيحيان نيز همراه راهبى بيرون از شهر رفتند و راهب چندين مرتبه دستانش را به سوى آسمان بلند كرد و هر بار بارانى از آسمان باريد . اين حركت گروهى از ناآگاهان را متزلزل و گروهى را از دين خارج كرد و بر معتمد ، گران آمد . ناچار از امام حسن عسكرى - عليه السّلام - كه در زندان بود يارى خواست و گفت : « امت جدت پيامبر را قبل از هلاكت درياب » .\r\nحضرت - عليه السّلام - فرمود : « فردا مردم به صحرا بروند و من - ان شاء اللّه -\r\n\r\n\r\n","description":"","footnote":"\r\n( 1 ) - المناقب ، ج 4 ، ص 424 .\r\n","page_name":" 232 ","page_number":232},
  {"content":"\r\n\r\nشك آنان را بر طرف خواهم كرد » .\r\nخليفه امام را از زندان آزاد كرد و حضرت درخواست آزادى اصحاب خود را از زندان نمود كه مورد قبول قرار گرفت . روز بعد همگان به صحرا رفتند . راهب دستانش را به آسمان بلند كرد ، ابرى فضا را پوشاند و شروع به باريدن كرد . امام دستور داد دستانش را نگهدارند و هر چه در آنهاست بيرون آورند . ديدند كه استخوان آدمى در دست اوست . پس از آنكه آن را گرفتند ، حضرت به او دستور داد طلب باران كند . او نيز دستانش را به سوى آسمان بلند كرد ليكن ابرها پراكنده شد و خورشيد آشكار شد . مردم از اين ماجرا شگفت‌زده شدند و معتمد شتابان پرسيد :\r\nاى ابا محمّد ! اين چيست ؟\r\n- « اين استخوان پيامبرى است كه راهب ، آن را از قبرى به دست آورده است . هرگاه استخوان پيامبرى زير آسمان آشكار شود باران خواهد باريد . . . » .\r\nمعتمد به پىجويى اين مطلب پرداخت و صدق كلام امام را يافت و بدين گونه شك و شبهه بر طرف گشت « 1 » .\r\n\r\nدروغگويان و جعّالان\r\nاز جمله آفات آن روزگار افزايش و گسترش دروغپردازان و جعالان بود كه نتيجه سستى اعتقادات اسلامى در ميان مردم به شمار مىرفت . از معروفترين اين گروه « عروة بن يحيى الدهقان بغدادى » است كه بر امام هادى - عليه السّلام - و پس از ايشان بر حضرت عسكرى - عليه السّلام - دروغ مىبست و اموالى را كه از شيعيان براى امام مىآمد به يغما مىبرد ! امام او را لعن كرد و به شيعيان نيز دستور داد او را لعن كنند و از او بيزارى بجويند تا عقيدهء آنان\r\n\r\n\r\n","description":"","footnote":"\r\n( 1 ) - جوهرة الكلام ، ص 154 و اخبار الدول ، ص 117 .\r\n","page_name":" 233 ","page_number":233},
  {"content":"\r\n\r\nفاسد نگردد « 1 » .\r\nهمين مختصر ، آيينه تمام‌نماى زندگانى اعتقادى آن روزگار است و همانطور كه ياد كرديم بشدت آشفته و نابسامان بود . به همين مقدار در اين مورد اكتفا مىكنيم .\r\n\r\nبىبندوبارى\r\nيكى ديگر از پديده‌هاى زمان امام حسن عسكرى - عليه السّلام - حاكميت لهو و سرخوشى و شادكامى بود . بغداد و سامرّاء به مراكز اصلى عياشى ، بىشرمى و مسخرگى بدل شده بودند . خلفاى عباسى كه دلبسته و اسير شهوترانى ، لذت طلبى و كامرانى بودند و شبهاى گناه‌آلودشان با انواع محرمات و گناهان همراه بود جامعه را به سوى اين زندگى پوچ و سراپا فساد سوق دادند .\r\nبيشتر خلفاى عباسى به شادكامى و لهو روى آورده بودند . در اينجا به برخى از اخبار اين باب گوش مىكنيم . مهدى نخستين كسى بود كه اين راه را بر خلفاى عباسى گشود . او شبها را با آواز ، شراب و موسيقى بسر مىبرد و دلباختهء كنيزكى « جوهر » نام بود كه در وصف او ابيات زير را سروده بود :\r\n« اى « جوهر » دل تو بر گوهر فزونى ، خداوند تو را با زيبايى منظر و دلبرى به كمال رسانده است . اى بهترين خلق خدا ، هنگامى كه به خود عطر مىزنى سراسر خانه عنبرآميز مىشود . به خدا سوگند مهدى از تو به منبر خلافت شايسته‌تر نيست . پس اگر بخواهى خلع او به دست توست « 2 » » .\r\n\r\n\r\n","description":"","footnote":"\r\n( 1 ) - رجال كشى ، ص 353 .\r\n( 2 ) - البيان و التبيين :\r\n الا يا جوهر القلب * لقد زدت على الجوهر \r\n و قد اكملك اللّه * بحسن الدل و المنظر \r\n اذا ما هلت يا احسن * خلق اللّه بالمزهر \r\n","page_name":" 234 ","page_number":234},
  {"content":"\r\n\r\nشهوت ، مهدى را تا آن حد تنزل داده بود كه اين كنيزك آوازه‌خوان را شايسته‌تر از خود به خلافت و سرورى مىداند ! .\r\nكدام پرده‌درى و بىحرمتى از اين بالاتر و چه ضايعه‌اى بيشتر از آنكه كسى چون مهدى ، حاكم بر مسلمانان باشد ؟ ! هارون الرشيد نيز از مشهورترين خلفاى عباسى در لهو و شادكامى بود و شبهاى او با انواع نوازندگى ، خوانندگى ، رقص و آواز و شراب‌خوارى همراه بود . او شيفتهء كنيزكى به نام « ذات الخال » بود .\r\nروزى براى اين كنيزك سوگند خورد كه هر خواسته‌اى داشته باشد برآورده خواهد شد . او نيز درخواست كرد سرپرستى امور جنگ و گردآورى خراج در فارس به مردى كه مورد نظرش بود به مدت هفت سال واگذار شود . هارون چنين كرد و منشور ولايت او را نوشت و با ولى عهد خود شرط كرد كه اگر عمرش كفاف نداد آن مرد را تا همان مدت تعيين شده بر سر كار نگهدارد « 1 » .\r\nمأمون هم - كه مىگويند در زندگى خود ميانه رو بود - بيشتر شبهاى خود را صرف شادكامى و بىشرمى كرد . او شيفته كنيزكى بود به نام « عريب » و در باره‌اش ابيات زير را سروده بود .\r\n« من مأمون پادشاه بزرگ هستم و دلباخته تو مىباشم . آيا مىپسندى بر اثر عشقت بميرم و مردم بدون امام بمانند ؟ ! » « 2 » .\r\n\r\n\r\n","description":"","footnote":"\r\n و غدت ففاح البيت * من ريحك بالعنبر \r\n فلا و اللّه ما المهدى * اولى منك بالمنبر \r\n فإن شئت ففى كفّك * خلع ابن ابى جعفر \r\n( 1 ) - الاغانى ، ج 19 ، ص 116 .\r\n( 2 ) - محاضرة الابرار ، ج 1 ، ص 126 :\r\n انا المأمون و الملك الهمام * على انى بحبك مستهام \r\n أ ترضى ان اموت عليك و جدا * و يبقى الناس ليس لهم امام \r\n","page_name":" 235 ","page_number":235},
  {"content":"\r\n\r\nمأمون در روز « شعانين » كه از عيدهاى مسيحيان بود خارج شد در همان حال بيست كنيز رومى با ديباهاى رومى ، زنار به كمر بسته ، صليب زرين به گردن آويخته و شاخه‌هاى نخل و زيتون در دست در برابرش ظاهر شدند ، پس ابيات زيرا را انشاء كرد :\r\n« آهوانى به درخشندگى طلا ، چهره‌هاى نمكين ، در كوشكها ، عيد شعانين آنان را با زنارهايشان بر ما آشكار ساخته است . زلفهاى خود را بر بناگوش چون دم پرندگان تابيده‌اند و با كمرهايى به باريكى ميان زنبورها پيش آمده‌اند » « 1 » .\r\nاما متوكل كه معاصر امام حسن عسكرى - عليه السّلام - بود در شهوترانى حل شده بود و از زنباره‌ترين خلفاى عباسى به شمار مىرفت و ما به زودى از اين پديده و ديگر جلوه‌هاى زندگى او در بخشهاى آينده سخن خواهيم گفت .\r\nدر اينجا بحث از روزگار امام - عليه السّلام - را كه جنبه‌هاى زيادى از آن را بيان كرديم به پايان مىبريم .\r\n\r\n\r\n","description":"","footnote":"\r\n( 1 ) - الالحان / عبد الرحمن صدقى ، ص 298 :\r\n ظباء كالدنانير * ملاح في المقاصير \r\n جلاهن الشعانين * علينا في الزنانير \r\n و قد زرفن اصداغا * كأذناب الزرازير \r\n و اقبلن بأوساط * كأوساط الزنابير \r\n","page_name":" 236 ","page_number":236},
  {"content":"\r\n\r\n\r\nفصل نهم : خلفاى معاصر امام ( عليه السّلام )\r\nناگزيريم درنگى كوتاه داشته باشيم و از خلفاى معاصر امام حسن عسكرى - عليه السّلام - و روش زندگى آنان و محنتها و مصائبى كه حضرت از برخى از آنان متحمل شد سخن بگوييم زيرا فكر مىكنيم يكى از مهمترين مباحثى كه خوانندگان بدان علاقه‌مندند و خواهان شناخت آن هستند شمّه‌اى كلّى از زندگى اين خلفاست .\r\n\r\nمتوكل\r\nمتوكل فرزند معتصم در سال ولادت امام حسن عسكرى - عليه السّلام - « 1 » يعنى سال 232 ه به خلافت رسيد « 2 » و با به قدرت رسيدن او مصيبت آسمانى بىسابقه‌اى مردم را فراگرفت . باد سوزانى در عراق وزيدن گرفت كشتزارهاى كوفه ، بغداد و بصره را خشك كرد . مسافران را كشت و پنجاه روز ادامه يافت .\r\nسپس به طرف همدان ، موصل و سنجار آمد ، مزارع را سوزاند ، چهارپايان را هلاك كرد و مانع از رفت و آمد مردم در كوچه و بازار و فعاليت اقتصادى آنان\r\n\r\n\r\n","description":"","footnote":"\r\n( 1 ) - اخبار الدول ، ص 117 .\r\n( 2 ) - تاريخ الخلفاء ، ص 346 .\r\n","page_name":" 237 ","page_number":237},
  {"content":"\r\n\r\nگشت و خلقى عظيم را نابود كرد « 1 » . شايد اين مصيبت هشدارى بود از آسمان به شومى حكومت و خلافت متوكل .\r\nهنگام بيعت با او عبيد اللّه بن طاهر چهارصد كنيز زيبارو و تازه‌كار ( آواز نياموخته ) از جمله « محبوبه » - كه خليفه ، شيفته او گشت - به متوكل تقديم كرد ! « 2 » در اينجا به برخى از جنبه‌ها و روش او اشاره‌اى گذرا مىكنيم :\r\nصفات نفسانى : ويژگيها و گرايشهاى روحى متوكل بدين قرار بود :\r\n1 - ميل به سرگرمى : متوكل زندگيش را صرف سرگرمى و لهو مىكرد و كمترين گرايشى به جدّيت نداشت و علاقه به شوخى و تفريح از خصلتهاى ذاتى او بود . مورّخان مىگويند خلفاى پيشين هيچ يك مسخرگى ، هزل و سبكى را در مجلس خود وارد نكردند تا آنكه متوكل به خلافت رسيد و همهء اين كارها را ايجاد كرد و خواص او از او پيروى كردند « 3 » . او دلقكانى وارد مجلس مىكرد تا حركات خنده‌دار كنند و به تقليد صدا و رفتار ديگران بپردازند و ادا درآورند « 4 » . ( اين مطلب را بعدا پى مىگيريم ) .\r\n2 - گنداب گناه : يكى ديگر از خصوصيات آشكار خليفه دلبستگى شديدش به لذتها و شراب بود « 5 » متوكل دو غلام به نامهاى « بنان » و « زنام » داشت كه در نوازندگى و خوانندگى ماهر بودند و هرگز از آنان جدا نمىشد و وقتى به شراب‌خوارى مىپرداخت كه يكى از آن دو عود مىنواخت و ديگرى سرود مىخواند « 6 » .\r\n\r\n\r\n","description":"","footnote":"\r\n( 1 ) - تاريخ الخلفاء / سيوطى ، ص 346 .\r\n( 2 ) - نساء الخلفاء ، ص 92 .\r\n( 3 ) - محاضرات فى تاريخ الامم الاسلامية ، ص 265 - 266 .\r\n( 4 ) - الديارات ، ص 26 .\r\n( 5 ) - بين الخلفاء و الخلعاء ، ص 115 .\r\n( 6 ) - ثمار القلوب ، ص 122 .\r\n","page_name":" 238 ","page_number":238},
  {"content":"\r\n\r\nاطرافيان نيز با اهداى كنيزكان نمكين و شرابهاى كهنه كه مورد علاقه خليفه بودند به او نزديك مىشدند و در او نفوذ مىكردند . فتح بن خاقان پس از بهبودى خليفه از بيمارى ، كنيزى بسيار زيبا و جامى از طلا و سبويى شراب كه مانند آن ديده نشده بود همراه با ابيات زير به عنوان هديه تقديم او كرد ! :\r\n« هنگامى كه خليفه از خوردن دارو بىنياز شد و سلامت و تندرستى خود را بازيافت او را دارويى جز نوشيدن جامى از اين سبو و برداشتن پرده بكارت كنيز هديه‌شدهء به او نيست . كه اين كار پس از آن داروها مفيد است ! » .\r\nمتوكل آن را پسنديد و جالب يافت . يوحنا بن ماسويه ، طبيب خاص خليفه كه حضور داشت گفت :\r\n« اى امير المؤمنين ! به خدا قسم فتح از من به پزشكى داناتر است پس با گفته‌اش مخالفت مكن ! » « 1 » .\r\nزنبارگى : متوكل شيفته فعاليت جنسى بود . مورخان گفته‌اند كه او پنج هزار كنيز مخصوص داشت و گفته‌اند كه با همه آنان نزديكى كرده بود ! برده‌اى مىگفت : به خدا قسم مىخورم ، اگر متوكل كشته نمىشد از كثرت آميزش زنده نمىماند و هلاك مىشد « 2 » .\r\nشيفتگى به كنيزان : يكى ديگر از خصوصيات بارز متوكل دلبستگى به كنيزان نمكين و گفتگو با آنان بود . او را كنيزى بود « قبيحه » نام كه دلباخته‌اش بود و در اين باب به على بن جهم گفت :\r\nبر قبيحه داخل شدم ديدم كه نامم را با عنبر بر گونه‌اش نگاشته است . به\r\n\r\n\r\n","description":"","footnote":"\r\n( 1 ) - دائرة المعارف القرن العشرين ، ج 10 ، ص 964 :\r\n اذا خرج الامام من الدواء * و اعقب بالسلامة و الشفاء \r\n فليس له دواء غير شرب * بهذا الجام من هذا الطلاء \r\n و فض الخاتم المهدى اليه * فهذا صالح بعد الدواء \r\n( 2 ) - مرآة الزمان ، ج 6 ، ص 69 .\r\n","page_name":" 239 ","page_number":239},
  {"content":"\r\n\r\nخدا زيباتر از سياهى عنبر بر سپيدى آن گونه نديده‌ام . پس شعرى در اين مورد بگو . « محبوبه » يكى ديگر از ديگر از كنيزان خليفه كه پشت پرده نشسته بود و اين گفتگو را مىشنيد بالبداهه ابيات زير را سرود :\r\n« جانم فداى نويسنده‌اى باد كه بر گونه خود با عنبر نام « جعفر » را نگاشته است . اگر با دست خود سطرى بر گونه نوشت در قلبم سطرهايى از محبت بجا گذاشت چه كس حال مرا كه مملوك بندهء خود هستم و هر چه نهان دارد يا عيان كند مطيع آن هستم درمىيابد ؟ ! اى آنكه در نهان آرزوى جعفر دارى .\r\nخداوند شهد لب و دندانت را به او بنوشاند » « 1 » .\r\nمىگويند بر اثر عشق شديدش به كنيزان بر « محبوبه » كنيز خود خشم گرفت و او را ترك كرد . ليكن در خواب ديد كه با او آشتى كرده است . لذا خادم را خواست و به دو گفت : به سوى محبوبه برو و خبر او را برايم بياور . او نيز رفته ماجرا را گفت سپس نزد متوكل برگشت و گفت كه محبوبه مشغول آوازخوانى است .\r\nخليفه گفت : چگونه آواز مىخواند . حال آنكه من بر او خشم گرفته‌ام .\r\nسپس به غلامش گفت : با من بيا تا آواز او را بشنويم . هر دو راه افتادند تا آنكه نزد كنيزك رسيدند كه به ابيات زير مترنّم بود :\r\n« در كاخ مىگردم ليكن كسى را نمىيابم به شكايتم گوش دهد يا با من سخنى گويد . مثل اينكه گناهى مرتكب شده‌ام كه هرگز توبه‌پذير نيست و در بند آن هستم » .\r\n\r\n\r\n","description":"","footnote":"\r\n( 1 ) - نساء الخلفاء ابن الساعى ، ص 94 - 95 :\r\n و كاتبه بالمسك في الخد جعفرا * بنفسى مخط المسك من حيث اثرا \r\n لئن كتبت فى الخد سطرا بكفها * لقد اودعت قلبى من الحب اسطرا \r\n فيا من لمملوك لملك يمينه * مطيع له في ما أسرّ و اظهرا \r\n و يا من مناها في السريرة جعفر * سقى اللّه من سقيا ثناياك جعفرا \r\n","page_name":" 240 ","page_number":240},
  {"content":"\r\n\r\n« آيا كسى شفيع من نزد پادشاه مىگردد ؟ زيرا در خواب به ديدارم آمد و با من آشتى كرد . ليكن همين‌كه سپيده دميد به كنارى رفت و به خشم خود بر من بازگشت » .\r\nمتوكل شاد گشت و همين‌كه محبوبه متوجه حضور او شد نزدش آمد و او را با خبر كرد كه شب قبل خواب او را ديده كه با يكديگر آشتى كرده‌اند . پس صبح برخاسته و اين شعر را سروده و بدان مترنم شده است . خليفه به طرب درآمد و با او به شادخوارى پرداخت و جوائز گران‌قيمتى به اطرافيان خود بخشيد « 1 » .\r\nتجاهر به گناهان : متوكل بدون شرم از مردم آشكارا مرتكب معاصى مىشد .\r\nروزى مشغول بازى نرد با فتح بن خاقان بود كه براى ورود احمد بن دؤاد قاضى اجازه خواستند . فتح خواست تختهء نرد را بردارد ليكن متوكل او را بازداشت و گفت : « كارى را كه از خدا پنهان نمىكنم از مردم نهان بدارم ؟ ! » « 2 » .\r\nاو احترامى براى عظمت خداوندى قائل نبود و پرده‌درى مىكرد . نديمانش در حضورش شطرنج بازى مىكردند « 3 » و اگر واقعا آن را نمىپسنديد هرگز در برابرش دست به چنين كارى نمىزدند . پرده‌درى و تجاهر به فسق او در ميان مردم شايع شده بود . روزى از همسرش « ريطه » دختر عنبس خواست تا حجاب\r\n\r\n\r\n","description":"","footnote":"\r\n( 1 ) - نساء الخلفاء ، ص 95 - 96 :\r\n أدور فى القصر لا أرى احدا * اشكو اليه و لا يكلمنى \r\n حتى كانى ركبت معصية * ليست لها توبة تخلصنى \r\n فهل لنا شافع الى الملك * قد زارنى في الكرى فصالحنى \r\n حتى اذا ما الصباح لاح لنا * عاد إلى هجره فصار منى \r\n( 2 ) - زهر الآداب ، ج 4 ، ص 31 .\r\n( 3 ) - بين الخلفاء و الخلعاء في العصر العباسى ، ص 108 .\r\n","page_name":" 241 ","page_number":241},
  {"content":"\r\n\r\nرا به كنار گذارد و چون غلامان گيسوانش را كوتاه كند ليكن او مخالفت كرد و بر اثر همين مخالفت متوكل او را طلاق داد « 1 » اين ماجرا زبانزد مردم گشت اما او توجهى بدان نداشت و اعتنايى به ايرادهايى كه متوجه او مىشد نمىكرد .\r\nخود بزرگ‌بينى : يكى ديگر از ويژگيهاى متوكل تكبر ، خودخواهى و خود بزرگ‌بينى او خصوصا پس از استحكام پايه‌هاى خلافت و در اختيار گرفتن زمام آن بود كه طغيان كرد و به ناحق بر مردم بزرگى فروخت « 2 » . يكى از نمونه‌هاى خودخواهى او تحقير امير الشعراى دربار « بحترى » بود كه همه توان و خلاقيت ادبى خود را براى استوار كردن اركان خلافت متوكل به كار گرفته بود .\r\nپاسخ اين جان‌نثارى آن بود كه متوكل از ابو العنبس خواست بر او بتازد و شرف او را لكه‌دار كند . بحترى متوارى شد و دنيا بر او تنگ گشت تا آنكه گفت :\r\n« دانش گم و ادب تباه شد » « 3 » .\r\nدشمنى با علويان : دشمنى سخت و كينه شديد نسبت به اهل بيت عصمت و طهارت جان متوكل را فرسوده نموده بود و از خشم نسبت به آنان آتش گرفته خود را وقف ستم و شكنجه نسبت به آنان كرده بود علويان در زمان او مصائبى را متحمل شدند كه در عهد هيچ‌يك از خلفاى ستمگر پيشين نديده بودند .\r\nعلويان را در محاصرهء اقتصادى قرار داد و رسما هر نوع احسان و نيكى در حق آنان را منع كرد و متخلفان را به سختى كيفر مىداد « 4 » . مردم نيز از ترس كيفرهاى طاغوت عباسى از هر نوع كمك و يارى به آنان خوددارى مىكردند .\r\nدنيا بر علويان تنگ و شرايط سخت گشت ، فقر و تهيدستى آنان به حدى رسيد\r\n\r\n\r\n","description":"","footnote":"\r\n( 1 ) - مرآة الزمان ، ج 6 ، ص 169 .\r\n( 2 ) - عيون التواريخ ، ج 6 ، ص 170 .\r\n( 3 ) - اخبار البحترى / صولى ، ص 89 .\r\n( 4 ) - مقاتل الطالبيين ، ص 597 .\r\n","page_name":" 242 ","page_number":242},
  {"content":"\r\n\r\nكه تنها پيراهنى در اختيار گروهى از زنان علوى بود و آنان به ترتيب آن را به تن كرده نماز مىخواندند و سپس به ديگرى مىدادند و خود عريان پشت دستگاههاى نخ‌ريسى مىنشستند « 1 » .\r\nدر همان حال طاغوت عباسى ميليونها دينار خرج عياشيهاى شبانه خود مىكرد و اموال بىحسابى به خنياگران ، دلقكان و مخنثان مىبخشيد . ولى فرزندان رسول خدا - صلّى اللّه عليه و آله - را از دستيابى به ضروريات زندگى منع مىكرد و تمام دستگاههاى تبليغاتى حكومت را براى كوبيدن و كاستن منزلت آنان به كار مىگرفت . شاعران مزدورى چون مروان بن ابى الجنوب پليد و پست نيز در راستاى اين سياست به هجو اهل بيت پرداخته و سفاكان خونخوارى چون متوكل را بر آنان مقدم مىداشتند و در عوض ، پاداشهاى كلان از خليفه دريافت مىكردند ! ليكن اين همه تبليغات و فشارهاى سخت نه تنها مسلمانان را از اهل بيت روگردان نكرد بلكه آنان را بيشتر شيفته رهبران واقعى خود كرد و متوجه شدند كه تنها امامان خواهان سعادت دين و دنياى مردم هستند و در جهت پيشرفت زندگى آنان مىكوشند . لذا همگان يكدل و يك زبان به تقدير و بزرگداشت آنان پرداختند و اين خاندان را شايسته هر گونه قدردانى دانستند .\r\nفقط اين خاندان اين چنين در قلوب مردم نفوذ كردند و محبت آنان را جلب كردند و متوكل و ديگر دشمنان اهل بيت به زباله‌دان تاريخ سپرده شدند و نامشان تنها براى تحقير و خوارى به زبان آورده شد و اين عاقبت بدى است كه خداوند ظالمين را به آن وعده داده است .\r\nكينه نسبت به امير المؤمنين : جان متوكل مملو از كينه و حقد نسبت به پيشواى حق و عدالت در اسلام امير المؤمنين - عليه السّلام - بود و اين كينه را آشكارا و بىپروا نمايان مىساخت . اين طاغوت ، مخنثى از اطرافيان و بوزينگان خود را\r\n\r\n\r\n","description":"","footnote":"\r\n( 1 ) - همان مدرك ، ص 599 .\r\n","page_name":" 243 ","page_number":243},
  {"content":"\r\n\r\nانتخاب كرده بود كه خود را به امير المؤمنين - كه نفس و جان رسول اللّه بود و منزله‌اش نزد او چون هارون براى موسى به شمار مىرفت - مانند كرده و حركات حضرت را تقليد مىكرد . اين رفتار شرم‌آور خون فرزند غيور و شجاع متوكل « منتصر » را به جوش آورد و اين حركت را محكوم كرد و يكى از اسباب كشتن پدرش همين رفتار شنيع بود .\r\nويران كردن مرقد امام حسين - عليه السّلام - : رفت و آمد طبقات مختلف مردم بر سر قبر ريحانهء رسول خدا و آقاى جوانان بهشت ، امام حسين - عليه السّلام - و ازدحام آنان در آنجا بدون توجه به اختلافات گوناگون ، قلب پركين متوكل را آتش مىزد زيرا در همان حال گورهاى عباسيان به زباله‌دانى بدل شده و جايگاه درندگان و ددان بود و از ستمگرى آنان و خودكامگى نسبت به امور مسلمين حكايتها داشت .\r\nمورّخان سبب اقدام متوكل بر ويران كردن مرقد سيد الشهدا - عليه السّلام - را چنين نقل كرده‌اند كه : يكى از خنياگران زن ، كنيزان خود را قبل از آنكه متوكل به خلافت برسد نزد او مىفرستاد تا هنگام شراب‌خوارى برايش بخوانند هنگامى كه به خلافت رسيد پيكى سراغ آن زن فرستاد تا برايش خواننده‌اى روانه كند . ليكن به دو خبر دادند كه از شهر خارج شده است . آن زن كه به زيارت مرقد امام حسين رفته بود اين خبر را دريافت و به سرعت خود را به بغداد رساند و يكى از كنيزان مورد علاقه متوكل را نزد او فرستاد خليفه از او پرسيد :\r\nكجا بوديد ؟\r\n- همراه بانويمان به حج رفته بوديم .\r\nاين سفر در ماه شعبان بود لذا متوكل متعجب شد و پرسيد :\r\n- ماه شعبان كجا به حج رفته بوديد ؟ ! .\r\n- به سوى قبر حسين . . .\r\nرگهاى گردنش متورم شد و خون به چهره‌اش دويد و با خشم دستور داد\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nبانوى كنيزك را دستگير و اموالش را مصادره كنند . سپس به كارگران فرمان داد قبر شريف امام را ويران كنند ! ليكن كارگران مسلمان بشدت از اين كار خوددارى كردند و چنين جسارتى را روا ندانستند . پس به يهوديان و در رأسشان « ديزج » اشاره كرد و آنان پاسخ مثبت دادند . ابن رومى در قصيده بىمانند خود در سوگ شهيد جاودانه يحيى بن عمر به همين مطلب اشاره كرده مىگويد :\r\n« به جنايات پيشين خود بسنده نكرديد و قانع نشديد تا آنكه سگانتان از جمله « ديزج » و « بهيم » قبرهاى آنان را ويران كردند » « 1 » .\r\nيهوديان پليد در اجابت خواسته متوكل در سال 237 ه قبر شريف امام و تمام بناهاى اطراف آن را حدود دويست جريب ويران كردند و بر آنجا آب بستند ! ليكن آب به گرد قبر حلقه زد و آنجا را فرا نگرفت . لذا از آن پس « حائر » ناميده شد . از مرقد مبارك حضرت بوى خوشى كه تا كنون كسى مانند آن را استشمام نكرده بود و در حقيقت نسيم عطرآگين رسالت اسلامى و شرف و كرامت بود برخاست . جواهرى در شعرى به اين نكته چنين اشاره مىكند :\r\n« خاك گورت را بوييدم كه نسيمى وزيد نسيم كرامت از بيابان خشك » « 2 » .\r\nعربى از طايفهء بنى اسد پس از پاك شدن آثار قبر حضرت به زيارت قبر ايشان مشرف شد و شروع كرد به بوييدن قسمتهاى مختلف خاك ، گام به گام پيش مىرفت و مشتى خاك برمىگرفت و مىبوييد تا آنكه به قبر امام برسد .\r\nهنگامى كه به قبر رسيده بود مشتى خاك برداشت و آن را بوييد متوجه شد كه سرشار از عطر است پس گريست و امام را مخاطب ساخته عرض كرد : « تو چه\r\n\r\n\r\n","description":"","footnote":"\r\n( 1 ) -\r\n و لم تقنعوا حتى استثارت قبورهم * كلابكم منها بهيم و ديزج \r\n( 2 ) -\r\n شممت تراك فهب النسيم * نسيم الكرامة من بلقع \r\n","page_name":" 245 ","page_number":245},
  {"content":"\r\n\r\nخوشبويى و قبر و خاكت چه خوشبوست ! » سپس اين بيت را خواند :\r\n« مىخواستند قبرش را از دوستش پنهان كنند ليكن بوى خوش قبر ، راهنماى آنست » « 1 » .\r\nطاغوت عباسى « متوكل » مىخواست قبر سيد الشهدا را محو و اثرش را پاك و نامش را گم كند ليكن سرافكنده شد و تلاشش عبث گشت و آرامگاه سيد الشهدا همچنان در گذر ايام و روزگاران پايدار ماند و پناهگاهى شد براى دلسوختگان و مكانى شد كه مورد تقديس تمامى مردم از هر گروه و فرقه گشت . پناهندگان اين آستان سر به ميليونها تن مىزند يعنى حتى بيش از پناهندگان خانه خدا در مكه . جواهرى مىگويد :\r\n« فراتر از ترس از مرگ رفتى و قبرت بدور از هر هراسى است . روزگار بسيارى است كه هر ساجد و راكعى را پناه مىدهى » « 2 » .\r\nاين عمل ناشايست متوكل ، موجب نفرت عمومى مسلمانان آن عصر گشت و در مجالس و محافل متوكل را مورد بدگويى و فحش قرار دادند و پس از نمازهاى خود او را نفرين كردند و عليه او بر در و ديوار مساجد شعارها نوشتند .\r\nابيات زير - كه آنها را از ابن سكيت « 3 » يا بسامى « 4 » و يا ديگرى دانسته‌اند - زبانزد محافل گوناگون شده بود :\r\n« به خدا قسم اگر بنى اميه دخترزاده پيامبرشان را ظالمانه كشتند ، برادرانشان نيز مانند آن را انجام داده‌اند » .\r\n« بجان تو اينست قبر ويران شده او . از اينكه نتوانستند شريك آنان در\r\n\r\n\r\n","description":"","footnote":"\r\n( 1 ) -\r\n ارادوا ليخفوا قبره عن وليه * و طيب تراب الدهر دل على القبر \r\n( 2 ) -\r\n تعاليت من مفزع للحتوف * و بورك قبرك من مفزع \r\n تلوذ الدهور فمن سجد * على جانبيه و من ركع \r\n( 3 ) - مرآة الزمان ، ج 6 ، ص 136 .\r\n( 4 ) - فوات الوفيات ، ج 1 ، ص 203 .\r\n","page_name":" 246 ","page_number":246},
  {"content":"\r\n\r\nكشتن او شوند افسوس خوردند ، پس بدن خاك‌شدهء او را جستجو كردند » « 1 » .\r\nدولتها دست به دست مىشود ، مملكتها فنا مىگردد ، ليكن حسين و يادش و قبرش همچون ستاره‌اى تابان در دنياى اسلام مىدرخشد و هيچ كس نمىتواند در علوّ منزلت و مكانت و الا با او برابرى كند . امام حسين قلوب و عواطف مسلمانان را در اختيار گرفت و محبتش در اعماق وجود آنان ريشه دواند ليكن متوكل و هم‌پالگيش يزيد جز لعنت ، خشم و كيفر خدا نصيبى نبردند .\r\nامام حسن عسكرى - عليه السّلام - در آستانه شكوفايى بودند كه خبر اعمال قساوت‌آميز طاغوت عباسى و ويران كردن قبر جد بزرگوارش امام حسين - عليه السّلام - و كيفرهاى سخت دربارهء زائرين مرقد حضرت را شنيدند و قطعا اين اخبار دل ايشان را به درد آورد و رنج و اندوهى بر ايشان افزود .\r\nمتوكل و امام هادى - عليه السّلام - : امام هادى - عليه السّلام - به سبب دانش گسترده ، بردبارى بسيار ، ورع و تقواى شديد و استوار ، بزرگ خاندان عترت و طهارت در زمان خود بود و امت اسلامى بر بزرگداشت ، تقدير و مقدم داشتنش بر ديگران اتفاق نظر داشتند . علاوه بر آن بخشى از مسلمانان ، يعنى شيعه به امامت حضرت گردن نهاده بودند . همه اينها خارى بود در چشم متوكل ، او نمىتوانست شخصيت درخشان حضرت را كه از علويان يعنى دشمنانش بود در جامعه اسلامى ببيند و همه از فضائل او سخن بگويند و كرامات و توانايى علمى او نقل مجالس باشد . از طرف ديگر فرصت طلبان ، مزدوران و كارگزاران حكومت به سعايت از امام پرداختند و پياپى به متوكل گزارش مىدادند كه اموال فراوانى به سوى امام سرازير مىشود « او در صدد قيامى حكومت برانداز\r\n\r\n\r\n","description":"","footnote":"\r\n( 1 ) -\r\n تا للّه ان كانت امية قد أتت * قتل ابن بنت نبيها مظلوما \r\n فلقد أتى بنو أبيه بمثلها * هذا لعمرك قبره مهدوما \r\n اسفوا على ان لا يكونوا شاركوا * فى قتله فتتبعوه رميما : \r\nر ك : زندگانى تحليلى امام هادى - عليه السّلام - ، ط دفتر انتشارات اسلامى .\r\n","page_name":" 247 ","page_number":247},
  {"content":"\r\n\r\nاست و مىخواهد طومار خلافت عباسيان را درهم بپيچد . او نيز رگهاى گردنش متورم شد و خشمناكانه دستور داد اعمال قساوت‌آميزى بر ضد امام انجام دهند از جمله :\r\n1 - احضار امام به سامرّاء :\r\nمتوكل دستور داد امام را به سامرّاء بياورند لذا حضرت را با خانواده‌اش بدان شهر آوردند و ميان ايشان و متوكل گفتگوهايى رد و بدل شد كه تفصيل آن را در كتاب ديگرمان « زندگانى تحليلى امام هادى ( ع ) » آورديم .\r\n2 - اقامت اجبارى :\r\nمتوكل امام - عليه السّلام - را مجبور به اقامت در سامرّاء كرد و مانع خروج ايشان از آن شهر گرديد . علاوه بر آن جاسوسان فراوانى بر حضرت گماشته بود تا تمام حركات ايشان را كنترل كنند و بر ملاقات شيعيان با ايشان سختگيرى كنند .\r\n3 - محاصرهء اقتصادى :\r\nمتوكل سلاله پاك نبوت و سرچشمه حكمت را در تنگناى شديد اقتصادى قرار داده بود و مانع رسيدن اموال شيعيان به حضرت مىشد ليكن آنان با تحمل مشقات جانكاهى حقوق شرعيه را به امام مىرساندند و توطئه دشمن را خنثى مىكردند . يكى از راههاى رساندن وجوه به حضرت آن بود كه شيعيان خود را به صورت روغن‌فروشى درمىآوردند و به بهانه فروش سبوى روغن به حضرت ، اموال مختفى در آن را به ايشان تسليم مىكردند تا از چنگ حكومت در امان باشند .\r\n4 - يورش شبانه :\r\nيكى از پستان و پليدان ، از حضرت نزد متوكل سعايت كرد و گفت : « نزد امام هادى - عليه السّلام - نامه‌ها ، اسلحه و اموالى است و از اينكه دست به قيامى مسلحانه بر ضد حكومت بزند ايمن نيستم ! » .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمتوكل هراسان شد و به گروهى از پليس ترك خود دستور داد شبانه به خانهء امام بريزند و آنجا را به دقت بازرسى كنند و امام را به كاخ آورند .\r\nدر پى اجراى دستور خليفه خانه حضرت را ناگهانى محاصره كردند و گرد آن حلقه زدند و بر ايشان هجوم آوردند ليكن ايشان را در اتاقى دربسته ديدند كه تن‌پوشى پشمين به تن دارد و بر شن و سنگ رو به قبله نشسته است « 1 » و اين آيه را تلاوت مىكند :\r\n«  أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّال‌ِحاتِ سَواءً مَحْياهُمْ وَ مَماتُهُمْ ساءَ ما يَحْكُمُونَ  » « 2 » .\r\n« آيا مجرمان پنداشته‌اند زندگى و مرگ آنان را چون صالحان قرار خواهيم داد ؟ ! چقدر نادرست قضاوت مىكنند ! » .\r\nايشان را با همان حالت كه بيانگر ساده‌زيستى انبيا و روحانيت رسولان الهى است به دربار نزد متوكل بردند كه بر بساط باده نشسته ، مست و خراب بود . طاغوت بىشرم جامى از شراب بر حضرت عرضه داشت . ايشان با لحنى خشماگين و فرياد مانند گفتند :\r\n« و اللّه ما خامر لحمى و دمى قط . . . ؛ به خدا سوگند شراب هرگز گوشت و خونم را آلوده نكرده است . . . » .\r\nمتوكل گفت : برايم شعرى بخوان .\r\n- « اشعار اندكى به خاطر دارم . . . » .\r\nطاغوت عباسى به اصرار گفت : « ناگزير بايد شعرى برايم بخوانى . . . » .\r\nامام كه چاره‌اى از خواندن شعر نداشت با ابيات زير ، خوشى و شادمانى خليفه را به اندوه و سوگ بدل كرد و مستى را از سر او پراند :\r\n\r\n\r\n","description":"","footnote":"\r\n( 1 ) - دائرة المعارف القرن العشرين . ج 6 ، ص 437 .\r\n( 2 ) - سوره جاثيه ، آيه 21 .\r\n","page_name":" 249 ","page_number":249},
  {"content":"\r\n\r\n« بر قله‌هاى كوهها مسكن گرفتند و در ميان نگهبانى مردان نيرومند بزيستند ، ليكن بلندى كوه آنان را سودى نبخشيد و پس از عزت از جايگاهشان به زير آورده شدند و در گورهايى سپرده شدند كه چه بد جايگاهى فرود آمدند » .\r\n« پس از خاكسپارى ندادهنده‌اى فرياد كشيد : كجا هستند سريرهاى قدرت ، تاجها و حله‌ها ؟ كجا رفتند چهره‌هاى برخوردار از نعمت كه در پس پرده‌ها و حجابها مىزيستند ؟ » .\r\n« در اين هنگام گورها آنان را رسوا كردند و چهره‌هايشان را عيان ساختند كه كرمها بر آنها در حال حركت بودند » .\r\n« بسيار خوردند و نوشيدند و خود پس از خوردنهاى زياد ، غذاى كرمها شدند » .\r\n« مدتها صرف ساختن خانه‌هايى براى حفظ خود كردند ليكن خانه‌ها و خانواده‌ها را واگذاشتند و رفتند » .\r\n« چه زمان درازى به زر اندوزى و گردآورى دارايى برخاستند اما همه را براى دشمنان گذاشتند و خود ميدان را خالى كردند . خانه‌هايشان تهى و غير مسكونى شد و خودشان به سوى نتايج اعمالشان حركت كردند » « 1 » .\r\nمتوكل رنگ باخت ، سرش داغ شد ، خوددارى نتوانست و به تلخى\r\n\r\n\r\n","description":"","footnote":"\r\n( 1 ) -\r\n باتوا على قلل الاجبال تحرسهم * غلب الرجال فما اغنتهم القلل \r\n و استنزلوا بعد عز عن معاقلهم * فأودعوا حفرا يا بئس ما نزلوا \r\n ناداهم صارخ من بعد ما قبروا * اين الاسرة و التيجان و الحلل ؟ \r\n اين الوجوه التى كانت منعمة * من دونها تضرب الاستار و الكلل ؟ \r\n فافصح القبر عنهم حين ساء لهم * تلك الوجوه عليها الدود تنتقل \r\n قد طالما اكلوا دهرا و ما شربوا * فاصبحوا بعد طول الاكل قد أكلوا \r\n و طالما عمروا دورا لتحصنهم * ففارقوا الدور و الاهلين و انتقلوا \r\n و طالما كنزوا الاموال و ادخروا * فخلفوها على الاعداء و ارتحلوا \r\n اضحت منازلهم قفرا معطلة * و ساكنوها إلى الاجداث قد رحلوا \r\n","page_name":" 250 ","page_number":250},
  {"content":"\r\n\r\nگريست . حاضران مجلس بر امام هراسان شدند و ترسيدند كه خليفه آسيبى به ايشان برساند ليكن متوكل دستور داد جامها را از مجلس بردارند پس متوجه امام شد و عرض كرد : اى ابو الحسن ! آيا وامدارى ؟ .\r\n- « آرى ، چهار هزار دينار . . . » .\r\nدستور داد بدهى حضرت را بپردازند و ايشان را با احترام و بدون كمترين گزندى به منزلشان رساند « 1 » .\r\nاين حركت بيانگر جهاد امام و موضع پيكارگرانه تابناك ايشان در تمام مراحل و شرايط زندگى است . بدون هراس از طاغوت عباسى و بىسازش و مداهنه و يا نزديك شدنى و قرب طلبى به پندگويى او پرداخت و آخرت را به يادش آورد و خط سير آينده او را از ترك دنيا و گم شدن تن نازپرورده‌اش در خاك ترسيم كرد . هنگامى كه مرگ حاضر است ديگر كارى از دست لشكريان و گنجهاى او ساخته نيست و بدن خليفه بايد خوراك كرمها و حشرات گردد .\r\nقطعا چنين پندهايى هرگز به گوش خليفه كه از آوازهاى خوانندگان زن و مرد و آلات طرب پر بود نخورده بود . هنگامى مرگش فرا رسيد كه ميان جامهاى شراب و گروههاى خوانندگان مست افتاده بود .\r\nبه هر حال مصائب امام هادى - عليه السّلام - و كينه‌كشيهاى متوكل كه با وجود تسلط ظاهرى بر مردم و قبضه كرسى خلافت نتوانسته بود قلوب آنان را جذب خود كند و آنان همچنان شيفته امام هادى - عليه السّلام - بودند و از او تجليل به عمل مىآوردند لذا به انحاء مختلف حضرت را آزار مىداد و خشم خود را آشكار مىكرد قلب پاك امام حسن عسكرى را به درد مىآورد و ايشان را رنج مىداد . در كتاب ديگرمان : « زندگانى تحليلى امام هادى ( ع ) » به تفصيل از\r\n\r\n\r\n","description":"","footnote":"\r\n( 1 ) - مروج الذهب ، ج 4 ، ص 44 - 45 .\r\n","page_name":" 251 ","page_number":251},
  {"content":"\r\n\r\nآنچه حضرت از دست متوكل كشيدند سخن گفته‌ايم ، لذا آنها را تكرار نمىكنيم .\r\nهلاكت متوكل : متوكل بر اثر توطئه حساب‌شده‌اى كه به وسيله پسرش منتصر ، وصيف و بغاى ترك طرح‌ريزى شده بود به هلاكت رسيد . آنان شبانه همراه تركان شمشير به دست بر او - كه با فتح بن خاقان به شراب‌خوارى مشغول بود - تاختند و آنان را پاره‌پاره كردند تا حدى كه گوشت آن دو از يكديگر قابل شناختن نبود . مرگ هنگامى او را فرا گرفت كه شكمش انباشته از شراب بود .\r\nبحترى طى ابيات زير او را چنين سوگ گفت :\r\n« آرى چنين است مرگ بزرگان ميان چنگ و باده و ناى . ميان دو جام كه به او همه چيز دادند : جام لذتهايش و جام مرگ پيك مرگ تن او را با انواع درد و بيمارى خوار نكرد » « 1 » .\r\nخلفاى پيشين را مرثيه مىگفتند زيرا با رفتنشان عدالت و پيشرفت اجتماعى متوقف مىشد و امت زيان مىديد . اما متوكل را مرثيه مىگويند كه ديگر نيست تا از چنگ و باده برخوردار گردد ! .\r\nبه هر حال طومار زندگى متوكل درهم پيچيده شد و با مرگش ، بىبندوبارى و پرده‌درى و ديگر كارهايى كه موجب فساد مردم مىگردد و ظلم را بر آنان حاكم مىكند برچيده شد .\r\nيكى از نمونه‌هاى زندگى سراسر عياشانهء او را مورّخان اين گونه نقل كرده‌اند :\r\n« روزى به ابو العنبس - شاعر و دلقك دربار - گفت : از الاغت و مرگش و\r\n\r\n\r\n","description":"","footnote":"\r\n( 1 ) - روضة الاعيان ، ص 108 :\r\n هكذا فلتكن منايا الكرام * بين ناى و مزهر و مدام \r\n بين كأس اورثاه جميعا * كأس لذاته و كأس الحمام \r\n لم يذل نفسه رسول المنايا * بصنوف الاوجاع و الاسقام \r\n","page_name":" 252 ","page_number":252},
  {"content":"\r\n\r\nشعرى كه در خوابت برايت خواند برايم بگو .\r\nابو العنبس گفت : آرى ، اى امير المؤمنين ! الاغم از قاضيان عاقلتر بود نه گناهى مرتكب شده بود و نه لغزشى داشت ناگهان بيمار شد و بر اثر آن مرد او را در خواب ديدم و گفتم : اى الاغم ! آيا برايت آب خنك نمىكردم ، آيا جو برايت پاك نمىكردم و آيا به خوبى تيمارت نمىكردم ، پس چرا ناگهانى مردى و ماجرايت چيست ؟\r\nپاسخ داد : درست است ، مطلب از اين قرار است كه در آن روزى كه نزد فلان داروخانه ايستادى و با صاحب آن به سخن گفتن پرداختى ، ماده الاغى زيبا بر من گذر كرد و مرا شيفته خود كرد پس عشق او سراسر وجودم را فرا گرفت و از شدت علاقه و بر اثر فراق مردم .\r\nگفتم : اى خرم آيا در اين باب شعرى گفته‌اى ؟\r\nگفت : آرى . و اين شعر را برايم خواند :\r\nنزد در داروخانه ، قلبم را ماچه الاغى ربود ، در آن روز با دندانهاى زيبا و گونهء دلربايى چون گونه « شيفران » مرا بندهء خود كرد و هستيم را به باد داد . بر اثر اين حادثه مردم و اگر زنده مىماندم خوارى ، رنج و اندوهم زياد مىشد .\r\nگفتم : الاغم ، « شيفران » چيست ؟\r\nپاسخ داد : نوع كميابى از الاغ است .\r\nمتوكل سرخوش شد و دستور داد خوانندگان و دلقكان آن روز شعر الاغ را بخوانند و خوش‌حالى آن روز او بىمانند گشت و در جايزه دادن به ابو العنبس مبالغه كرد » « 1 » .\r\n\r\n\r\n","description":"","footnote":"\r\n( 1 ) - مروج الذهب ، ج 4 ، ص 43 :\r\n هام قلبى بأتان * عند باب الصيد لانى \r\n تيمتنى يوم رحنا * بشناياها الحسان \r\n-\r\n","page_name":" 253 ","page_number":253},
  {"content":"\r\n\r\nتفو بر تو اى چرخ گردون ، تفو ! آيا چنين ياوه‌مردى بايد سرنوشت مسلمانان را به دست بگيرد و بر آنان حكومت كند ليكن خداوندگار علم و حكمت و تقوا و صلاح ، امام حسن عسكرى - عليه السّلام - از صحنهء زعامت دور باشد ؟ ! .\r\n\r\nحكومت منتصر\r\nپس از كودتاى موفق عليه پدر ، منتصر رهبرى حكومت را به دست گرفت و تمام محافل شيعى از اين اتفاق خشنود شدند زيرا كابوس ظلم و ستم بر طرف شده بود . خليفهء جديد اقدامات زير را انجام داد :\r\n1 - بازپس دادن فدك به علويان .\r\n2 - رفع ممنوعيت از اوقاف علويان و برگرداندن آنها به علويان .\r\n3 - بر كنار كردن صالح بن على والى مدينه كه به علويان ستم مىكرد و تعيين على بن الحسين به جاى او و سفارشى بدين مضمون به او :\r\n« تو را ولايت مدينه دادم تا به نيابت از من در حق خاندان ابو طالب نيكى كنى و خواسته‌هاى آنان را برآورده سازى زيرا بدانان رنج و ستم فراوانى رسيده است . اين مال را بگير و ميان آنان و خانواده‌هايشان بر طبق شأن و منزلتشان تقسيم كن » .\r\nعلى پاسخ داد : « به اميد و يارى خداوند خواسته امير المؤمنين را بجا خواهم آورد و رضايت او را جلب خواهم كرد » .\r\nمنتصر گفت : « در اين صورت نزد خداوند سعادتمند خواهى شد » .\r\nاين سياست درخشان و خردمندانه دربارهء علويان با استقبال عمومى مواجه شد و خاص و عام از آن خشنود شدند و شاعران به ستايش از خليفهء تازه\r\n\r\n\r\n","description":"","footnote":"\r\n و بخد ذى دلال * مثل خد الشيفران \r\n فها مت و لو عشت * اذا طال هوانى \r\n","page_name":" 254 ","page_number":254},
  {"content":"\r\n\r\nپرداختند . بحترى چنين سرود .\r\n« پس از دوران هراس و رنج طالبيان كه نزديك بود آسمان از اندوه پاره‌پاره گردد ، لبخند شيرينت آنان را نواخت و نگاه آرامت به آنان ايمنى بخشيد ، پيوند خويشى را كه در آستانه گسستن بود استوار كردى و به آنان پرداختى و به خود نزديكشان كردى و كدورت و بددلى را از آنان دور ساختى » « 1 » .\r\nهمو سرود :\r\n« على نزد شما از عمر والاتر و برتر است و هر يك فضيلت خود را دارد و در مضمار مسابقه اسبان دست و پا سفيد ، به دنبال اسبان پيشانى سپيد مىتازند ( هيچ‌يك زيان نمىكند ) » « 2 » .\r\nمنتصر از اين مديحه كه نيكيهاى او را به علويان ذكر كرده بود شاد شد و شاعر را جايزهء ارزنده‌اى بخشيد .\r\nيزيد بن محمّد مهلّبى كه از شيعيان بود با ابيات زير منتصر را ستود :\r\n« طالبيان را كه مدتهاى بسيار از حقوق خود محروم بودند مورد مهر خود قرار دادى و به آنان نيكى كردى و همدلى هاشمى را در دلشان زنده كردى پس ديدى كه بعد از دشمنى برادر شده‌اند » .\r\n\r\n\r\n","description":"","footnote":"\r\n( 1 ) - ديوان بحترى ، ج 1 ، ص 62 ( ترجمه اين اشعار به صورت آزاد و تقريبى است - م ) :\r\n تبسم عن واضح ذى اشر * و تنظر من فاتر ذى حور \r\n و آل ابى طالب بعد ما * اريغ بسر لهم فانذعر \r\n و نالت ادانيهم جفوة * تكاد السماء بها تنفطر \r\n وصلت شوابك ارحامهم * و قد او شك الحبل ان ينبتر \r\n فقربت من خطهم ما نأى * وصفيت من شربهم ما كدر \r\n( 2 ) - ديوان بحترى ، ج 1 ، ص 62 :\r\n و ان عليا لا ولى بكم * و ازكى يدا عندكم من عمر \r\n و كل له فضله و الحجو * ل يوم التراهن دون الغرر \r\n","page_name":" 255 ","page_number":255},
  {"content":"\r\n\r\n« آرامش شبانه به آنان بخشيدى و آنان را مورد عطاى خود قرار دادى تا آنكه كينه‌ها را فراموش كردند . اگر پيشينيان مىدانستند چگونه در حق آنان نيكى كرده‌اى تو را ارزنده‌ترين شخص و گران‌سنگترين همه مىديدند » « 1 » .\r\nسياست نيكوكارانه منتصر طبقات مختلف مردم را خوش‌حال كرد . نيكى او در حق خاندان پيامبر اكرم - صلّى اللّه عليه و آله - همواره زبانزد تاريخ خواهد بود و فراموش نخواهد شد .\r\nمنتصر به اين لطف در حق علويان اكتفا نكرد بلكه با لطفى ديگر مسلمانان را نواخت . طى بيانيه‌اى رسمى زيارت قبر امام امير المؤمنين و امام حسين - عليهما السّلام - را كه در زمان متوكل رسما منع شده بود و متخلفان را كيفرى سخت مىداد « 2 » مجاز اعلام كرد و بدين وسيله صفحات درخشانى از زندگى خود در تاريخ ثبت نمود .\r\nوفات : خلافت اين نيك مرد - كه دلهاى مسلمانان را زنده كرد - چندان دوامى نكرد و در آغاز حكومتش مرگ او را در ربود . بيشتر مورّخان بر آنند كه او به مرگ طبيعى نمرد بلكه مسموم شد . تركان از ترس آنكه مبادا از قدرتشان بكاهد و آنان را نابود كند و از صحنه قدرت دورشان سازد پيش دستى كردند و به ابن طيفور ، طبيب مخصوص خليفه وعده سى هزار دينار رشوه دادند تا او را از پا درآورد . منتصر در آن هنگام بيمار بود و خواست فصدش كنند او نيز با تيغى\r\n\r\n\r\n","description":"","footnote":"\r\n( 1 ) - اخبار البحترى / صولى ، ص 100 - 101 و مروج الذهب ، ج 4 ، ص 82 :\r\n و لقد بررت الطالبية بعد ما * ذموا زمانا بعده و زمانا \r\n و رددت الفة هاشم فرأيتهم * بعد العداوة بينهم اخوانا \r\n آنست ليلهم وجدت عليهم * حتى نسوا الاحقاد و الاضغانا \r\n لو يعلم الاسلاف كيف بررتهم * لرأوك اثقل من بها ميزانا \r\n( 2 ) - زندگانى تحليلى امام هادى - عليه السّلام .\r\n","page_name":" 256 ","page_number":256},
  {"content":"\r\n\r\nزهرآلود ، خليفه را فصد كرد كه بر اثر آن در دم جان سپرد « 1 » .\r\nمرگ خليفه در روز شنبه چهارم ربيع الآخر سال 248 ه اتفاق افتاد و او را در جوسق ( كوشك ) به خاك سپردند « 2 » . مرگ او - كه حكومت خودكامه و ستمگرانه پدرش را از بين برد - براى مسلمانان ضايعه‌اى بزرگ بود .\r\nبه هر حال منابع موجودى كه در اختيار داريم كمترين اشاره‌اى به ديدار منتصر با امام حسن عسكرى - عليه السّلام - نمىكند ليكن قطعا حضرت از سياستهاى او در قبال علويان و ايجاد امنيت و رفاه براى آنان در دوران كوتاه حكومت خود ، خشنود بودند .\r\n\r\nحكومت مستعين\r\nمستعين در روز يك شنبه پنجم ربيع الآخر سال 248 ه به خلافت رسيد و مردم با او بيعت كردند . او مردى اسرافكار ، ولخرج ، دشمن حق و چون پدرانش كينه‌توز نسبت به اهل بيت - عليهم السّلام - بود . مورّخان او را ابزار بىاراده‌اى در دست تركان معرفى كرده‌اند كه كمترين نفوذ و قدرتى در حكومت خود نداشت .\r\nشاعرى حال او را چنين وصف مىكند .\r\n« خليفه ميان « وصيف » و « بغا » در قفس است و طوطى صفت هر چه به او بگويند ، مىگويد » « 3 » .\r\nمستعين در دست تركان چون مرده‌اى در دست مرده‌شوى ، بىاراده و قدرت بود . حكومت را تركان اداره مىكردند و بزم‌هاى شبانه را او مىگرداند . به هر\r\n\r\n\r\n","description":"","footnote":"\r\n( 1 ) - تاريخ الخلفاء ، ص 357 .\r\n( 2 ) - الانباء في تاريخ الخلفاء ( نسخه عكسى ) .\r\n( 3 ) - مروج الذهب ، ج 4 ، ص 90 :\r\n خليفة في قفص * بين وصيف و بغا \r\n يقول ما قالا له * كما يقول الببغا \r\n","page_name":" 257 ","page_number":257},
  {"content":"\r\n\r\nحال ما به برخى از امور و مسائل او با حضرت عسكرى - عليه السّلام - مىپردازيم :\r\nرشك بر امام - عليه السّلام - : مستعين به دلايل زير بشدت نسبت به امام حسن عسكرى - عليه السّلام - كينه و حسادت مىورزيد :\r\n1 - گسترش آوازه فضل ، كرامت ، علم و توانايى فكرى امام در تمام محافل و احترام عميق مسلمانان به ايشان ، همچنين اعتقاد بخشى از مسلمين به امامت و سرورى ايشان در حالى كه مستعين با آنكه بر اريكه قدرت قرار داشت هرگز چنين موقعيت و منزلتى نزد مسلمانان نداشت .\r\n2 - گروهى از مزدوران و كارگزاران براى خود شيرينى و نزديك شدن به دستگاه حكومت به سعايت از امام مىپرداختند و گزارشهايى رد مىكردند مبنى بر آنكه اموال فراوانى نزد حضرت فراهم آمده است و ايشان قصد قيامى ويرانگر بر ضد حكومت عباسى دارند كه موجب هراس مستعين از امام مىشد .\r\n3 - يكى ديگر از عوامل كينه مستعين به حضرت ، ترس از فرزندشان امام منتظر بود كه پيامبر اكرم - صلّى اللّه عليه و آله - به دو نويد داده بود و اخبار متواترى او را استواركننده انحراف در دين و از بين برنده ظلم و ستم و رهايىبخش مظلومان و ستمديدگان معرفى كرده بود . هراس وجود عباسيان را فراگرفته بود و او را نابود كنندهء حكومت منحرف خود مىدانستند . لذا دشمنى امام حسن عسكرى - عليه السّلام - را در سينه پرورانده بودند و ايشان و خانواده‌اش را تحت نظر شديد گرفته بودند و از زنان كسانى را گماشته بودند تا از زمان ولادت حضرت قائم باخبر شوند و او را دستگير كنند .\r\nاينها برخى از عواملى بود كه موجب كينه‌توزى مستعين نسبت به امام حسن عسكرى - عليه السّلام - مىشد .\r\nبازداشت امام - عليه السّلام - : مستعين ، طاغوت عباسى به مأموران و پليس خود دستور داد حضرت امام حسن عسكرى - عليه السّلام - را بازداشت كنند . سپس\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nايشان را در زندان « على اوتامش » كه از سرسخت‌ترين دشمنان اهل بيت بود حبس كرد و فرمان داد بر حضرت سختگيرى كنند ليكن دم مسيحايى امام در كالبد او روح ديگرى دميد و بر اثر ارشاد حضرت كينه‌ها را از خود دور كرد و به راه راست هدايت شد تا آنجا كه براى فروتنى گونه بر خاك مىنهاد و در چشم حضرت نمىنگريست و از اهل بصيرت و ايمان قوى گشت » « 1 » .\r\nدر زندان همراه حضرت ، عيسى بن فتح بود . پس امام به او گفت : « اى عيسى ! تو 65 سال و يك ماه و دو روز سن دارى » .\r\nعيسى متعجب شد و به كتابى كه همراه داشت و در آن تاريخ ولادتش نوشته شده بود رجوع كرد و صدق كلام امام را دريافت .\r\nسپس حضرت به او گفت : « آيا پسرى نصيبت شده است ؟ » .\r\nپاسخ منفى داد .\r\nحضرت برايش چنين دعا كرد : « بار الها ! او را پسرى عطا كن تا يار و كمك او باشد كه بهترين ياور ، پسر است » . سپس اين بيت را انشاء كردند :\r\n« آنكه ياورى داشته باشد ، حقش را مىگيرد ، خوار و ذليل كسى است كه ياورى نداشته باشد » « 2 » .\r\nعيسى عرض كرد : آقاى من ! شما چه ، آيا پسرى داريد ؟ .\r\nحضرت پاسخ داد :\r\n« و اللّه سيكون لى ولد يملأ الارض قسطا و عدلا اما الآن فلا . . . » « 3 » .\r\n« به خدا سوگند به زودى مرا پسرى خواهد بود كه زمين را سرشار از عدالت و برابرى خواهد كرد اما الآن خير . . . » .\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 508 .\r\n( 2 ) -\r\n من كان ذا عضد يدرك ظلامته * ان الذليل الذي ليست له عضد \r\n( 3 ) - جوهرة الكلام ، ص 155 .\r\n","page_name":" 259 ","page_number":259},
  {"content":"\r\n\r\nهراس شيعيان : خبر بازداشت امام بسرعت در محافل اسلامى پخش شد و موجى از نگرانى و خشم بر ضد عباسيان برانگيخت ، شيعيان كه به امامت حضرت گردن نهاده بودند هراسناك گشتند زيرا خبردار شده بودند كه مستعين عزم به شهادت رساندن حضرت را دارد و به سعيد حاجب دستور داده است امام را به طرف كوفه ببرد و در ميان راه به قتل برساند .\r\nمحمّد بن عبد اللّه و هيثم بن سبابه به امام نوشتند : « خداوند ما را فدايتان گرداند ! خبرى نگران‌كننده به ما رسيده و ما را غمگين كرده است ؛ به ما خبر رسيده كه . . . » .\r\nامام ترس و نگرانى آنان را بر طرف كرد و بدانان نويد داد كه بر حضرتش هراسان نباشند و مژده داد كه دشمن حق ستيزش به زودى يعنى پس از سه روز از خلافت خلع خواهد شد همانگونه كه امام پيش‌گويى كرده بودند مستعين را سه روز بعد بر كنار كردند « 1 » .\r\nمانند همين ماجرا را عمرو بن محمّد بن ريان چنين نقل مىكند :\r\n« بر ابو احمد بن عبد اللّه بن طاهر داخل شدم و در برابرش نامه‌اى از امام حسن عسكرى - عليه السّلام - ديدم كه در آن نوشته بود : دربارهء اين طاغى - مستعين - از خداوند فرج خواستم و او سه روز بعد او را فرو گرفت ، همانطور كه خواهيم گفت ، سه روز بعد تركان او را خلع كردند » « 2 » .\r\nخلع مستعين : پايان اين طاغوت زيانى آشكار بود . تركان از او روگردان شدند و از او ترسيدند و بر آن شدند كه او را خلع كنند . از او كه قصد بغداد كرده بود\r\n\r\n\r\n","description":"","footnote":"\r\n( 1 ) - مهج الدعوات ، ص 273 . نقل از كتاب « الاوصياء » نوشته مرد سعادتمند على بن محمّد بن زياد صيمرى كه همراه و قائم به خدمت امام هادى و عسكرى - عليهما السّلام - بود . نسخه‌اى از كتاب نزد سيد بن طاووس مؤلف مهج الدعوات بوده است .\r\n( 2 ) - الغيبة / شيخ طوسى ، ص 132 .\r\n","page_name":" 260 ","page_number":260},
  {"content":"\r\n\r\nخواستند به سامرّاء بازگردد ليكن خوددارى كرد راه خود را به سوى بغداد ادامه داد . آنان نيز او را خلع كردند و معتز را از زندان بيرون آوردند و با او به خلافت بيعت كردند و لشكرى گران براى تصرف بغداد و دستگيرى مستعين آماده ساختند . او نيز پس از آگاهى از اين قضيه براى مقابله با تركان لشكرى آماده كرد . جنگى فرسايشى ميان دو لشكر درگرفت و هر دو گروه تلفات سنگينى متحمل شدند . جنگ همچنان ادامه يافت تا آنكه بر اثر پادرميانى ميان مستعين و تركان قرار بر آن شد كه طبق شرايطى ، مستعين به نفع معتز از خلافت كناره‌گيرى كند و خود را خلع نمايد . ليكن معتز به پيمان خود وفا نكرد و مستعين را دستگير و زندانى كرد . بيشتر شاعران آن دوره اين حادثه را وصف كرده‌اند از جمله كنانى مىگويد :\r\n« تو را از فراق و دورى ، آشفته و بىتاب مىبينم . امام ديروز به اسير و مخلوع امروز بدل شده است . خليفه ، احمد بن محمّد پس از خلافت و شوكت خلع گشت » .\r\n« روزگار خلافت او گلريزان بود و او بهارى براى بهارجويان به شمار مىرفت ، ليكن قضاى الهى او را از مقامات و الا به زير كشيد و در زندان واسط جاى داد كه ديگر اميدى به بازگشت ندارد » « 1 » .\r\nمروان بن ابى الجنوب نيز مىگويد :\r\n« سررشته كارها در دست معتز بازگشت و مستعين به حالات خود بازگشت . او مىدانست خلافت سزاوارش نيست و شايسته توست ليكن خود را\r\n\r\n\r\n","description":"","footnote":"\r\n( 1 ) - مروج الذهب ، ج 4 ، ص 111 :\r\n انى اراك من الفراق جزوعا * امسى الامام مسيرا مخلوعا \r\n و غدا الخليفة احمد بن محمّد * بعد الخلافة و البهاء خليعا \r\n كانت به الايام تضحك زهرة * و هو الربيع لمن اراد ربيعا \r\n فازاله المقدور من رتب العلا * فثوى بواسط لا يحس رجوعا \r\n","page_name":" 261 ","page_number":261},
  {"content":"\r\n\r\nفريفته بود » « 1 » .\r\nمستعين در زندان بود ليكن تركان از او در هراس بودند پس او را از آنجا خارج كردند و به سامرّاء آوردند . معتز نيز به سعيد حاجب دستور داد او را بكشد .\r\nاين چنين بود كه مستعين در 31 سالگى به قتل رسيد « 2 » و طومار زندگيش درهم پيچيده شد . صاحب الفخرى او را در رأى و عقل سست و كم تدبير وصف مىكند و ايام حكومتش را پرفتنه و دولتش را لرزان و پرتنش معرفى مىكند « 3 » .\r\n\r\nحكومت معتز\r\nزبير بن جعفر متوكل ملقب به « معتز » در آغاز جوانى بدون تجربه‌اى كه او را صيقل دهد يا گذر ايامى كه رفتارش را مهذب سازد و نداشتن كمترين آگاهى سياسى و آيين مملمت‌دارى ، خلافت ظاهرى را به دست گرفت .\r\nتركان از او پلى ساخته بودند براى عبور و دستيابى به خواسته‌هايشان ، نه نفوذى داشت و نه اختيار و اراده‌اى . يكى از شاعران سامرّاء بدين مطلب اشاره مىكند و مىگويد :\r\n« درود بر گروه تركان كه حوادث ناخوشايند روزگار را با شمشير از خود دور كردند . خليفه احمد بن محمّد را كشتند و پيراهن ترس را بر همگان پوشاندند و طغيان كردند . اينك حكومت ما پاره‌پاره شده است و خليفه ما در آن چون مهمان است » « 4 » .\r\n\r\n\r\n","description":"","footnote":"\r\n( 1 ) - مروج الذهب ، ج 4 ، ص 112 :\r\n ان الامور الى المعتز قد رجعت * و المستعين الى حالاته رجعا \r\n قد كان يعلم ان الملك ليس له * و انه لك لكن نفسه خدعا \r\n( 2 ) - تاريخ الخلفاء ، ص 358 - 359 .\r\n( 3 ) - الفخرى ، ص 132 .\r\n( 4 ) - مروج الذهب ، ج 4 : -\r\n","page_name":" 262 ","page_number":262},
  {"content":"\r\n\r\nدر اينجا به اختصار از برخورد و رفتار او با امام حسن عسكرى - عليه السّلام - سخن مىگوييم :\r\nدشمنى با امام - عليه السّلام - : معتز دشمنى و عداوت با اهل بيت - عليهم السّلام - را از پدرانش به ارث برده بود و سينه‌اش سرشار از بغض و كينه نسبت به خاندان عصمت و طهارت بود . از نمونه‌هاى آشكار اين عداوت توطئه كشتن امام به دست سعيد حاجب بود كه خنثى گشت . معتز به سعيد دستور داده بود حضرت را به قصر ابن هبيره ببرد و در آنجا به شهادت رساند . ليكن خداوند ايشان را از اين توطئه حفظ كرد « 1 » و معتز را به حوادثى مشغول داشت كه از انديشه‌اش منصرف گشت .\r\nبازداشت امام - عليه السّلام - : معتز از شنيدن اخبار فضل و علم امام و احترام مردم به ايشان و بر اثر دانستن اينكه حضرت پدر امام منتظر است كه بساط ستم را بر خواهد چيد و حكومت ظالمان را سرنگون خواهد كرد بشدت هراسان شد و ايشان را زندانى كرد .\r\nنفرين امام - عليه السّلام - : دل امام از ستمگرى بىحد و آزار بىشمار معتز به درد آمد و با خلوص و فروتنى به درگاه احديت متوسل شد و از خداوند متعال خواست تا از شر خليفه نجاتش بخشد . منابعى كه در دست داريم متن دعاى حضرت را ثبت نكرده‌اند بلكه به همين مقدار اكتفا نموده‌اند كه حضرت از خداوند خلاصى از آزار و شرّ معتز را خواستار شد به هر حال خداوند دعاى عصارهء نبوت و بازمانده امامت را اجابت كرد و خلافت را از معتز گرفت . امام - عليه السّلام - قبل از وقوع حادثه ، خبر آن را به شيعيان داده بود و در پاسخ نامهء هيثم مبنى بر\r\n\r\n\r\n","description":"","footnote":"\r\n للّه در عصابة تركية * ردوا نوائب دهرهم بالسيف \r\n قتلوا الخليفة احمد بن محمّد * و كسوا جميع الناس ثوب الخوف \r\n و طغوا فاصبح ملكنا متقسما * و امامنا فيه شبيه الضيف \r\n( 1 ) - دلائل الامامة ، ص 225 و مهج الدعوات .\r\n","page_name":" 263 ","page_number":263},
  {"content":"\r\n\r\nاظهار نگرانى از عزم متوكل بر قتل حضرت ، نوشته بود : « پس از سه روز فرج حاصل خواهد شد » . معتز در روز سوم خلع گرديد « 1 » .\r\nخلع معتز : خداوند انتقام سختى از معتز گرفت . گروهى از سرداران ترك از او مواجب خود را خواستند ليكن در بيت المال پولى براى پرداخت نبود ناچار خليفه نزد مادرش - كه مالك ميليونها درهم بود - شتافت و از او درخواست كمك كرد . مادر از پرداخت پول خوددارى كرد و بخل ورزيد . تركان كه از معتز نوميد شده بودند بر او هجوم آوردند و پاى او را گرفته كشيدند و با گرزهاى خود او را كوبيدند و سپس او را در آفتاب گرم نيمروزى نگهداشتند و از او خواستند خود را خلع كند . پس از آن قاضى بغداد و گروهى را حاضر ساختند و او را خلع نمودند . پنج شب بعد او را به حمام بردند همين‌كه شستشو كرد تشنه شد و آب خواست اما به او آب ندادند ، سپس آب يخى به او نوشاندند كه بر اثر آن درگذشت « 2 » .\r\nصالح بن وصيف به دنبال « قبيحه » مادر معتز رفت و بر او دست يافت و اموالش را در اختيار گرفت كه پانصد هزار دينار بود . پس از آن در بازرسى خانه‌اش گنجينه‌هاى زيرزمينى ارزشمندى يافتند . در اتاقى كه زير زمين براى خود ساخته بود يك ميليون و سيصد هزار دينار و صندوقچه‌هايى مملو از زمرّد ، مرواريد و ياقوت - كه مانند آنها را كسى نديده بود - يافتند . هنگامى كه آنها را نزد صالح بن وصيف آوردند گفت :\r\n« فرزندش را بخاطر پنجاه هزار دينار به كشتن داد در حالى كه اين همه اموال دارد » .\r\nقبيحه بغداد را به سوى مكه ترك كرد در حالى كه به صداى بلند صالح را\r\n\r\n\r\n","description":"","footnote":"\r\n( 1 ) - دلائل الإمامة ، ص 225 و اخبار الدول ، ص 117 .\r\n( 2 ) - تاريخ الخلفاء ، ص 360 .\r\n","page_name":" 264 ","page_number":264},
  {"content":"\r\n\r\nنفرين مىكرد و مىگفت : پروردگارا ! صالح را همانگونه كه هتك حرمتم كرد و فرزندم را كشت ، جمعم را پراكنده كرد ، مالم را گرفت ، غريبم ساخت و در حق من زشتى مرتكب شد . او را فروگير » « 1 » .\r\nآرى ، اين چنين است عاقبت ستمگرانى كه براى خدا احترامى قائل نيستند ، عاقبت آنها زيانى آشكار است .\r\n\r\nحكومت مهتدى\r\nپس از كودتاى نظامى تركان بر ضد معتز « مهتدى » كه 37 ساله بود به خلافت رسيد « 2 » . او كينه و دشمنى نسبت به اهل بيت - عليهم السّلام - را از پدرانش - كه زهر در كامشان كرده بودند و غرق محنتشان ساخته بودند - به ارث برده بود . در اينجا به اختصار از آنچه از اين طاغوت به امام - عليه السّلام - رسيد سخن مىگوييم :\r\nبازداشت امام - عليه السّلام - : طاغوت عباسى به مأموران خود دستور داد حضرت را بازداشت و زندانى كنند زيرا او تصميم بر قتل حضرت و نابودى شيعيان و پيروان اهل بيت داشت . امام مدتى را در زندان بسر بردند و ابو هاشم جعفرى - آن بزرگوار حق‌گو - همراه ايشان بود . روزى حضرت به او گفت : « اى ابو هاشم ! اين طاغوت مىخواست امشب مرا بكشد اما زندگيش را تباه كرد ، اينك پسرى ندارم و خداوند به زودى پسرى نصيبم خواهد كرد » « 3 » .\r\nيكى از شيعيان به امام نگاشت : « خبردار شده‌ايم كه او - مهتدى - شيعيان شما را تهديد كرده و گفته است : به خدا قسم آنان را از صفحه روزگار محو\r\n\r\n\r\n","description":"","footnote":"\r\n( 1 ) - تاريخ ابن اثير ، ج 5 ، ص 344 .\r\n( 2 ) - مروج الذهب ، ج 4 ، ص 124 .\r\n( 3 ) - مهج الدعوات ، ص 274 .\r\n","page_name":" 265 ","page_number":265},
  {"content":"\r\n\r\nخواهم كرد » .\r\nحضرت پاسخ دادند : « عمر او كوتاهتر از اين حرفهاست از امروز تا پنج روز بشمار ، در روز ششم پس از خفت و خوارى بسيارى كه به او خواهد رسيد كشته خواهد شد » .\r\nاين پيشگويى به همان صورت محقق گشت « 1 » .\r\nهلاكت مهتدى : تركان از مهتدى متنفر شدند و بر او شوريدند و شبانه با خنجرهايشان به او حمله كردند . نخستين كسى كه به او زخم زد پسر عموى سردار ترك « لبايكيال » بود كه با خنجر رگهاى گردن او را دريد و خون جستن كرد . او كه مست بود پيش آمد و شروع به مكيدن خون خليفه كرد تا آنكه سيراب شد . فرداى آن شب به دوستانش گفت : « از خون مهتدى سيراب شدم همانطور كه امروز از شراب سيراب شدم ! » « 2 » . بدين گونه زندگى مهتدى - كه كمر دشمنى با اهل بيت و شيعيان را بسته بود - به پايان رسيد .\r\n\r\nحكومت معتمد\r\nمعتمد 25 ساله بود كه به خلافت رسيد « 3 » مورّخان گفته‌اند كه او مردى شهوتران و شيفته لذتهاى حرام بود . از ادارهء امور مردم روى گردانده و به خنياگران و نوازندگان روى آورده بود و بر اثر ارتكاب محرمات الهى موجب بيزارى مردم از خودش شده بود « 4 » .\r\nدر خلافت او بود كه امام حسن عسكرى - عليه السّلام - درگذشت . حضرت مصائب بسيارى از دست معتمد كشيد كه برخى را ذكر مىكنيم :\r\n\r\n\r\n","description":"","footnote":"\r\n( 1 ) - مهج الدعوات ، ص 274 .\r\n( 2 ) - مروج الذهب ، ج 4 ، ص 127 .\r\n( 3 ) - مروج الذهب ، ج 4 ، ص 138 .\r\n( 4 ) - تاريخ الخلفاء ، ص 363 .\r\n","page_name":" 266 ","page_number":266},
  {"content":"\r\n\r\nبازداشت امام - عليه السّلام - : معتمد ، طاغوت عباسى امام حسن عسكرى و برادرش جعفر را زندانى كرد و به رئيس زندان « على جرين » دستور داد گزارش كارها و امور حضرت را در هر وقتى به او بدهد . او نيز معتمد را با خبر مىكرد كه حضرت كمترين حركتى كه با سياست عباسيان مغاير باشد انجام نمىدهد و از دنيا منصرف شده ملازم آستان الهى است ؛ روز را روزه مىگيرد و شب را با عبادت به پايان مىبرد . بار ديگر كه خليفه گزارشى از كارهاى حضرت را خواست همان سخنان قبل را شنيد . پس دستور داد حضرت را آزاد كند و از او پوزش خواهى كند و سلامش را به او برساند . رئيس زندان خود را شتابان به حضرت رساند كه ديد ايشان كفش و لباس پوشيده و آماده خروج هستند . او كه متعجب شده بود پيام معتمد را رساند و امام برخاست تا راه افتد اما بر جاى خود ماند . زندانبان به سرعت پرسيد : چرا ايستاده‌ايد ؟\r\n- تا آنكه جعفر بيايد .\r\n- فقط دستور آزادى شما صادر شده نه جعفر .\r\n- « نزد معتمد برو و به او بگو كه مرا و او را با هم از خانه گرفته و آورده‌اى و اگر تنها برگردم مسائلى پيش خواهد آمد كه از تو پنهان نيست » .\r\nزندانبان نزد خليفه رفت و گفته‌هاى امام را رساند او نيز دستور داد جعفر را آزاد كنند و حضرت - عليه السّلام - در حالى كه اين آيه را مىخواند از زندان خارج شد :\r\n«  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  » « 1 » .\r\n« مىخواهند با دهانهايشان نور خدا را خاموش كنند ، و خداوند نور خود را به كمال خواهد رساند اگر چه كافران نپسندند » « 2 » .\r\n\r\n\r\n","description":"","footnote":"\r\n( 1 ) - سورهء صف ، آيه 8 .\r\n( 2 ) - مهج الدعوات ، ص 274 .\r\n","page_name":" 267 ","page_number":267},
  {"content":"\r\n\r\nامام حسن عسكرى - عليه السّلام - همچنان تحت مراقبتهاى شديد امنيتى و فشارهايى بود كه به وسيله معتمد عباسى درباره‌اش اعمال مىشد . نيروهاى انبوه حكومت و جاسوسان آن ، امام را محاصره كرده و دمهايش را نيز شماره مىكردند .\r\nهر كس از علما و فقها قصد ديدار حضرت را داشت تحت تعقيب آنان قرار مىگرفت . اين مراقبتها همواره ادامه داشت تا آنكه معتمد ، حضرت را مسموم كرد و به شهادت رساند كه از آن سخن خواهيم گفت .\r\nبه هر حال امام با اين خلفا كه دشمنى اهل بيت را نصب العين خود قرار داده بودند معاصر بود و در زندانهاى تاريك آنان رنجها كشيد . هر چند بارها خواستند حضرت را ترور كنند اما خداوند آنان را به حوادث بزرگ مثل شورشهاى داخلى و خودكامگى تركان مشغول داشت و حضرت را حفظ كرد .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nفصل دهم : پرواز تا بر دوست\r\nامام بزرگوار حسن عسكرى - عليه السّلام - زندگى كوتاه خود را زير فشارهاى عباسيان و در تنگناهاى اقتصادى ، اجتماعى و زندانهاى گوناگون آنان به پايان برد . آنان حضرت را از زندانى به زندان ديگر مىبردند و مانع ديدار شيعيان با ايشان و بهره‌مندى عالمان از محضر پرفيضشان مىشدند و به نظر ما همين فاصله انداختن ميان مريد و مراد از دردناكترين مصائب حضرت بود . دشمن بارها در صدد به شهادت رساندن امام برآمد ليكن خداوند متعال آنان را به خود و حوادث بزرگ دورانشان مشغول داشت و مانع انجام خواسته‌شان گشت .\r\nدشمنى آنان با حضرت به عوامل زير برمىگردد :\r\n1 - هراس عباسيان از فرزند حضرت « امام منتظر » كه پيامبر اكرم - صلّى اللّه عليه و آله - نويد ظهورشان را بارها داده بود و او را بزرگترين اصلاحگر در تاريخ جامعه بشرى كه طومار ستم را درهم خواهد پيچيد و عدالت سياسى و اجتماعى را برقرار خواهد ساخت و نيروهاى ستمگر را نابود خواهد كرد و دولتهاى شرك را از بين برده پرچم توحيد و ايمان را برمىافرازد و احكام معطل نگهداشته‌شدهء خدايى را جارى خواهد كرد ، معرفى كرده بود . دشمن مىخواست با كشتن حضرت نسلش را نابود كند و مانع ظهور قائم منتظر گردد .\r\nامام به همين مطلب در نامه‌اى چنين اشاره مىكند :\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n« زعموا انهم يريدون قتلى ليقطعوا هذا النسل و قد كذب اللّه قولهم و الحمد للّه » « 1 » .\r\n« پنداشته‌اند با كشتن من نسلم را قطع خواهند كرد و حال آنكه خداوند خواستهء آنان را تكذيب كرده است ( و مرا فرزندى است ) و سپاس خداى را » .\r\n2 - حسادت عباسيان به موقعيت ممتاز حضرت و پايگاه وسيع مردمى ايشان ميان طبقات مختلف در حالى كه قدرت و خلافت دست بنى عباس بود و نتوانسته بودند كمترين محبوبيتى ميان مردم كسب كنند و حسادت - همانطور كه معروف است - دردى است چون طاعون كه مردم را دچار رنجى بزرگ مىكند . سينه تنگ آنان تحمل محبوبيت امام را نداشت لذا ايشان را در تيرگى شب و روشنايى روز مىآزردند و ترفندهاى گوناگون به كار مىبردند تا ايشان را رنجه كنند .\r\n3 - قيامهاى بنيان برافكن علويان بر ضد حكومت عباسى از آغاز تشكيل اين سلسله و تلاش در جهت محقق ساختن عدالت سياسى در اسلام و اجراى برنامه‌هاى اقتصادى و اجتماعى آن در جامعه - كه مورد استقبال جميع طبقات و محافل قرار گرفته بود و موجب فرو ريختن هيبت و شوكت حكومت و تكانهاى شديدى كه دولت را در آستانه سقوط و نابودى قرار مىداد - شده بود .\r\nاين قيامها سينه عباسيان را نسبت به علويان پركينه ساخته بود و آنان به مأموران و مزدوران خود دستور داده بودند به تعقيب و بازداشت تمام علويان بپردازند . طبيعى بود كه در اين ميان امام بيشترين محنتها و مصائب را متحمل گردد زيرا بزرگ علويان و امام مسلمانان در عصر خود به شمار مىرفت .\r\nاينها برخى از عواملى بود كه موجب كينه‌توزى عباسيان به امام مىشد .\r\nدر اينجا بازمىگرديم به سخن از روزهاى آخر زندگى امام حسن عسكرى - عليه السّلام - .\r\n\r\n\r\n","description":"","footnote":"\r\n( 1 ) - كفاية الاثر .\r\n","page_name":" 270 ","page_number":270},
  {"content":"\r\n\r\n\r\nنص بر امامت حضرت مهدى ( عجل اللّه تعالى فرجه الشريف )\r\nامام مهدى - عليه السّلام - نه تنها اميد اسلام بلكه بشريتى است كه زير يوغ بردگى ، ستم و استثمار منكوب شده است . او فاتح بزرگى است كه اراده انسان را آزاد مىكند و امتها و ملتها را از چنگال اعتقادات و نظمهاى فاسدى كه زندگى را به دوزخى تحمل‌ناپذير بدل كرده‌اند رهايى مىبخشد . امام مهدى - عليه السّلام - همه مراحل زندگيش معجزه‌اى بزرگ از معجزات اسلام بوده است . خداوند متعال ولادت او را چون ولادت حضرت موسى پنهان داشت زيرا نيروهاى حكومت عباسى به دنبال دست يافتن به او بودند و شرايط بسيار دشوار بود . عمر طولانى حضرت طى نسلهاى متعدد نيز معجزه است همانطور كه ظهور ايشان و بيان احكام درخشان اسلام ، معجزهء ديگرى است - عجّل اللّه تعالى فرجه - . خداوند با ظهورش به بشريت ارمغانى گرانبها عطا كند .\r\nبه هر حال برخى از نصوص و روايات منقول از امام حسن عسكرى - عليه السّلام - دال بر امامت فرزندشان امام مهدى را نقل مىكنيم :\r\n1 - احمد بن اسحاق بن سعيد اشعرى ثقه روايت مىكند كه :\r\n« خدمت امام حسن عسكرى - عليه السّلام - رسيدم با اين انديشه كه از ايشان دربارهء جانشين و خلف ايشان سؤال كنم ، همين‌كه داخل شدم حضرت بىمقدمه فرمود : اى احمد بن اسحاق ! خداوند متعال از خلقت آدم تا قيام قيامت زمين را از حجت خود خالى نگذاشته است و نمىگذارد . به وسيله او بلا را از اهل زمين دور مىكند ، باران را مىباراند و بركات زمين را مىروياند .\r\nعرض كردم : يا بن رسول اللّه ! خليفه و امام پس از شما كيست ؟\r\nايشان بسرعت برخاست ، داخل خانه شد و سپس در حالى كه كودكى سه‌ساله - كه رخسارش چون ماه شب چهارده بود - بر شانه خود داشت خارج شد و فرمود : اى احمد ! اگر نه اينكه نزد خداوند و حجتهايش گرامى هستى . هرگز\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاين پسرم را به تو نشان نمىدادم . او همنام و هم كنيه پيامبر اكرم - صلّى اللّه عليه و آله - است ، زمين را سرشار از عدالت و برابرى خواهد كرد بعد از آنكه پر از ظلم و ستم شده باشد . اى احمد ! او در اين امت مانند خضر و ذو القرنين است .\r\nبه خدا قسم غيبتى خواهد كرد كه در آن جز آنها كه خداوند بر اعتقاد به امامتش استوارشان ساخته و توفيق دعا براى تعجيل در فرج او داده است ، همه هلاك خواهند شد .\r\nعرض كردم : آيا علامتى موجود است تا بدان قلبم آرام گيرد . پس كودك به زبان آمد و گفت : « من بقية اللّه در زمين و گيرندهء انتقام از دشمنان خدا هستم و پس از ديدن نيازى به دليل نيست » .\r\nمن هم خشنود و شادمان از محضر حضرت مرخص شدم . فرداى آن روز نزد امام بازگشتم و عرض كردم : از اينكه بر من منت نهادى بسيار خوش‌حال شدم پس سنت جارى در خضر و ذو القرنين چيست ؟\r\nحضرت فرمود : غيبت طولانى .\r\nعرض كردم : يا بن رسول اللّه ! آيا غيبت ايشان خيلى طول مىكشد ؟\r\nفرمود : آرى به خدا آن قدر به درازا مىكشد كه بيشتر معتقدان به آن از اعتقادشان بازمىگردند و تنها گروهى باقى خواهند ماند كه خداوند از ايشان ميثاقى بر ولايت ما گرفته باشد و ايمان را در قلبشان نگاشته باشد و با روح خود مؤيدشان كرده باشد . اى احمد ! اين امرى از خداست ، سرّى از خداست و غيبى از غيب خداست آنچه را به تو گفتم برگير و آن را پنهان دار و از سپاسگزاران باش تا با ما در علّيين باشى » « 1 » .\r\nنكات عمدهء اين حديث عبارتند از :\r\nاولا : خداوند متعال از به دو خلقت انسان در زمين تا پايان زندگيش بر اساس\r\n\r\n\r\n","description":"","footnote":"\r\n( 1 ) - اكمال الدين / صدوق ، ص 216 - 217 .\r\n","page_name":" 272 ","page_number":272},
  {"content":"\r\n\r\nقاعدهء لطف كه قاعده‌اى عقلى است و متكلمان آن را اثبات كرده‌اند از پيامبران ، رسولان و اوصيا ، حجتهايى بر مردم مىگمارد و با فرستادن و تعيين آنان حجت را بر مردم تمام مىكند تا هر كه زنده مىماند با بيّنه باشد و هر كس به هلاكت مىرسد بر اساس بيّنه باشد و كسى را بر خدا حجتى نباشد بلكه خداوند بر همگان حجت داشته باشد . البته در وجود حجت خدا فوائد و بركات متعددى است از جمله دفع بلا از اهل زمين ، ريزش باران و روييدن و برآمدن بركات زمين .\r\nثانيا : انسانيت با خروج امام منتظر - عليه السّلام - به دستاوردهاى ارزنده‌اى دست خواهد يافت . از جمله آنكه زمين را سرشار از عدالت و برابرى خواهد كرد پس از آنكه از ستم و ظلم پر شده باشد و همين يك ارمغان چقدر براى بشريت گران‌بهاست ! .\r\nثالثا : خداوند متعال عمر امام منتظر - عليه السّلام - را طولانى كرده است و اين كار براى پروردگار دشوار نيست همانطور كه عمر خضر و ذو القرنين را امتداد بخشيده است .\r\nرابعا : خداوند متعال بندگان را با غيبت طولانى ولىّ و ناصر دين خود امام منتظر - عليه السّلام - مىآزمايد و تنها كسانى از اين امتحان سرافراز بيرون خواهند آمد كه ايمانى استوار و قلبى مطمئن داشته باشند . اين موارد ، برخى از نكات حديث شريف بالا بود .\r\n2 - ثقهء بزرگوار محمّد بن عثمان العمرى از پدرش روايت مىكند كه گفت :\r\nنزد حضرت عسكرى بودم كه از ايشان درباره روايتى كه از پدران بزرگوار حضرت نقل شده است مبنى بر اينكه هرگز زمين از حجت خدا تهى نمىگردد و هر كس امام زمان خود را نشناسد به مرگ جاهليت مرده است پرسش كردند .\r\nحضرت پاسخ داد اين روايت درست و حق است همانطور كه روز درست و حق\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاست . ناگهان شخصى پرسش كرد : يا بن رسول اللّه ! پس حجت و امام پس از شما كيست ؟\r\nحضرت فرمود : پسرم محمّد امام و حجت پس از من است . هر كس او را نشناسد و بميرد به مرگ جاهليت مرده است . آگاه باشيد كه او را غيبتى است كه در آن جاهلان حيران مىشوند ، ياوه‌گويان تباه و هلاك مىگردند و تعيين كنندگان وقت خروج ، دروغ مىگويند . سپس خروج خواهد كرد و گويى او را مىبينم كه پرچمهاى سپيد بالاى سرش در نجف و كوفه در اهتزازند » « 1 » .\r\nاين حديث شريف در مضمون و مفادش چون حديث پيشين است .\r\n3 - امام حسن عسكرى - عليه السّلام - فرمود :\r\n« ستايش و سپاس خداى را كه مرا از جهان نبرد تا آنكه جانشين و امام بعد از من را نشانم داد . در خلقت و اخلاق ، شبيه‌ترين كس به پيامبر اكرم است .\r\nخداوند او را در دوران غيبت حفظ مىكند سپس او را ظاهر مىسازد تا زمين را پس از آنكه پر از ظلم و ستم شده است سرشار از عدالت و برابرى كند » « 2 » .\r\nامام - عليه السّلام - در اين حديث خوش‌حالى فراوان خود را از ديدن مولود بزرگوارش كه در زيبايى صورت و سيرت نزديكترين شخص به پيامبر اكرم - صلّى اللّه عليه و آله - است - كه در مكارم اخلاق بر ديگر پيامبران پيشى گرفته است - ابراز مىدارد .\r\n4 - موسى بن جعفر بغدادى مىگويد :\r\n« شنيدم كه امام حسن عسكرى - عليه السّلام - مىفرمود : گويى شما را مىبينم كه پس از من در خلف و جانشين من اختلاف كرده‌ايد . آگاه باشيد آنكه به امامان پس از پيامبر معتقد باشد امام امامت پسرم را منكر گردد مانند\r\n\r\n\r\n","description":"","footnote":"\r\n( 1 ) - كفاية الاثر .\r\n( 2 ) - كفاية الاثر و كمال الدين ، ص 228 .\r\n","page_name":" 274 ","page_number":274},
  {"content":"\r\n\r\nكسى است كه نبوّت همه پيامبران را پذيرفته باشد ليكن نبوّت رسول اكرم - صلّى اللّه عليه و آله - را منكر باشد زيرا پيروى و اطاعت از آخرين ما مانند نخستين ماست و انكار آخرين ما چون انكار اولين ماست . آگاه باشيد كه فرزندم را غيبتى طولانى است كه در آن مردم متزلزل خواهند شد مگر آنكه خدايش نگهدارد و حفظ كند » « 1 » .\r\nاينها برخى اخبار منقول از امام حسن عسكرى - عليه السّلام - بر امامت فرزند بزرگوارشان امام منتظر - عليه السّلام - بود .\r\nآمادگى براى عروج : امام از پس پرده غيب با خبر شدند كه به زودى رحلت خواهند كرد و به ديدار دوست خواهند شتافت ، لذا شروع كردند به بيان مطلب براى مادرشان : « در سال 260 مرا حرارتى فرا خواهد گرفت كه بر اثر آن رخت برخواهم بست . . . » .\r\nمادر از اين سخنان پريشان حال گشت و بىتابى كرد و گريستن آغاز نمود ، امام براى دلدارى ايشان فرمود : « فرمان خدا شدنى است ، پس بىتابى مكن . . . » همانگونه كه حضرت گفته بودند ، فاجعه در سال 260 اتفاق افتاد « 2 » .\r\n\r\nشهادت امام ( عليه السّلام )\r\nامام حسن عسكرى - عليه السّلام - را نزد طاغوت عباسى « معتمد » آوردند .\r\nاو كه از احترام جميع طبقات مردم به امام و مقدم داشتن ايشان بر تمام علويان و عباسيان به تنگ آمده بود و از شنيدن فضائل حضرت مالامال از كينه شده بود ، تصميم گرفت ايشان را به شهادت برساند . لذا زهرى كشنده به امام خوراند كه بر اثر آن ، بدن حضرت رنجه گشت و ايشان بسترى شدند ، اما با همه درد و\r\n\r\n\r\n","description":"","footnote":"\r\n( 1 ) - كفاية الاثر .\r\n( 2 ) - مهج الدعوات ، ص 274 .\r\n","page_name":" 275 ","page_number":275},
  {"content":"\r\n\r\nآلام جسمانى صبورانه كار خود را به خداوند واگذار كردند « 1 » .\r\n\r\nهراس حكومت\r\nحكومت عباسى بشدت از به خطر افتادن سلامتى حضرت بيمناك شد ، معتمد به پنج تن از افراد مورد اعتماد و دولتمداران از جمله « نحرير » دستور داد پيوسته در خانه امام باشد و او را در جريان تمام رويدادها قرار دهند و هر اتفاقى مىافتد به او برسانند . همچنين يك تيم از پزشكان را مسئول بازديد صبح و عصر از حضرت كرد تا از حال جسمانى ايشان با خبر گردد ! دو روز بعد بر اثر سخت شدن حال حضرت به پزشكان دستور داد ايشان را ترك نكنند و در خانهء ايشان بمانند « 2 » .\r\n\r\nبه سوى فردوس برين\r\nحال امام - عليه السّلام - سخت گشت و پزشكان از ايشان نوميد شدند . مرگ شتابان به ايشان نزديك مىشد . حضرت به ياد خدا ، دعا و تلاوت قرآن مشغول بودند و خواستار قرب به ساحت الهى بودند . به طرف قبله متوجه شدند و آيات خدا بر زبانشان جارى بود كه روحشان - روح مطهر و بىمانندشان - به آسمان پرواز كرد و چونان بهترين عزيزى مورد استقبال ملائكه خداوندى قرار گرفت .\r\nمرگ امام بزرگترين فاجعه براى مسلمانان آن روز بود . آنان رهبر ، پيش كسوت و مصلحى كه به يتيمان ، ضعيفان و فقيران توجهى تمام داشت از دست داده بودند . صيحه از خانه امام بلند شد و صداى گريه و مويه زنان و مردان علوى به آسمان برخاست .\r\n\r\n\r\n","description":"","footnote":"\r\n( 1 ) - الارشاد ، ص 383 .\r\n( 2 ) - الارشاد ، ص 383 .\r\n","page_name":" 276 ","page_number":276},
  {"content":"\r\n\r\n\r\nغسل و كفن\r\nپيكر پاك امام را غسل دادند . كفن كردن و براى نماز آوردند . ابو عيسى فرزند متوكل به دستور معتمد جلو افتاد و بر جسد ايشان نماز خواند . پس از پايان نماز كفن را از رخسار امام كنار زد و به علويان و عباسيان ، سرداران سپاه ، دبيران ديوان ، رئيسان ادارات دولتى ، قاضيان و پزشكان نشان داد و گفت :\r\n« اين حسن بن على بن محمّد بن على الرضا - عليهم السّلام - است كه به مرگ طبيعى در بستر خود و در برابر كارگزاران امير المؤمنين و افراد مورد اعتماد مانند فلانى و فلانى و اين قاضيان و پزشكان ، جان سپرده است ! » .\r\nسپس چهرهء شريف ايشان را پوشاند « 1 » .\r\n\r\nتشييع كنندگان\r\nخبر دهشتبار چون صاعقه سامرّاء را از خود بىخود كرد . مسلمانان گريان و نالان به سوى خانه امام شتافتند . ادارات دولتى و محلات تجارى تعطيل گشتند و بازارها بسته شدند . گويى قيامت در سامرّاء بپاشده بود « 2 » . هرگز تاريخ اين شهر چنين تشييعى را ديگر به خود نديد . همه مردم از طبقات مختلف با گرايشهاى گوناگون در حالى كه فضائل حضرت را يادآورى مىكردند و با حسرت از فقدان ايشان و خسارتى كه متوجه مسلمانان شده بود سخن مىگفتند ، در مراسم تشييع شركت كردند .\r\nآخرين منزل : پيكر مقدس حضرت را در ميان انبوه تكبير و تعظيم به آرامگاه ابدى آوردند و ايشان را در منزلشان در كنار پدرش امام هادى - عليهما السّلام -\r\n\r\n\r\n","description":"","footnote":"\r\n( 1 ) - الارشاد ، ص 383 .\r\n( 2 ) - الارشاد ، ص 383 و دائرة المعارف / بستانى ، ج 7 ، ص 45 .\r\n","page_name":" 277 ","page_number":277},
  {"content":"\r\n\r\nدفن كردند و با آن صفحه درخشانى از صفحات رسالت اسلامى و پارهء جگر پيامبر اكرم - صلّى اللّه عليه و آله - را به خاك سپردند .\r\nسامرّاء دو ماه شب چهارده از امامان مسلمين و رهبران آنان را در خود جاى داده است و در طليعه اماكن مقدس قرار دارد . مسلمانان از نقاط مختلف جهان با شيفتگى قصد اين دو بارگاه مىكنند و آنجا هميشه مملو از دلباختگان اهل بيت است . الناصر لدين اللّه ، خليفه عباسى به زيارت اين دو مرقد شتافت .\r\nپس از آن يكى از وزيران به او گفت به زيارت گورهاى پدرانش ، خلفاى عباسى نيز برود . او پذيرفت و به محل قبور آنان رفت ديد تاريك است و زاغان در آنجا گرفته‌اند و از شدت كثافت و پليدى به زباله‌دان بدل شده است و گوياى ستمگرى آنان است . وزير از خليفه خواست به آبادانى آنجا همت كند و با خرج اموالى ، وضع آشفته آنجا را سامان دهد تا زائران آنجا را نيز قصد كنند . ناصر جوابى دندانشكن و مبتنى بر واقع به او داد و گفت :\r\nافسوس كمترين سودى ندارد و بىنتيجه است .\r\n- چرا ، اى امير المؤمنين ؟ .\r\n- آيا به شكوفايى قبور امامان اطهار توجه كردى ؟ .\r\n- آرى .\r\n- مىدانى تفاوت در چيست ؟ .\r\n- نه .\r\n- پدرانم به شيطان متصل شدند و اين بزرگواران به خداوند و آنچه براى خداست ماندگار است ولى هر چه متعلق به شيطان باشد فانى و نابود شدنى است « 1 » .\r\nاين سخن ، حقيقتى است ترديدناپذير . مراقد امامان براى هميشه نمادهاى\r\n\r\n\r\n","description":"","footnote":"\r\n( 1 ) - كشف الغمة .\r\n","page_name":" 278 ","page_number":278},
  {"content":"\r\n\r\nعظمت و جاودانگى را بر دوش دارند . به هر حال ، سادات علوى ، عباسيان و جعفر برادر امام بر كنار قبر ايستاده بودند و توده‌هاى عزادار ، دسته دسته به تسليت‌گويى مىآمدند و اظهار همدردى مىكردند . آنان نيز از مردم تشكر مىكردند . سپس مردم با قلبى داغدار و اندوهى وصف‌ناپذير از فقدان امام پراكنده شدند .\r\nعمر امام - عليه السّلام - : امام در آستانه زندگى و در اوج شكوفايى ، در 28 سالگى درگذشتند « 1 » .\r\nسال وفات : امام حسن عسكرى - عليه السّلام - در هشتم ماه ربيع الاول « 2 » سال 260 ه از جهان رحلت كرد « 3 » .\r\nدر اينجا سخن از زندگانى امام حسن عسكرى - عليه السّلام - را به پايان مىبريم .\r\n\r\n\r\n","description":"","footnote":"\r\n( 1 ) - جامع الاخبار ، ص 42 ، اخبار الدول ، ص 117 و الارشاد ، ص 389 .\r\n( 2 ) - تاريخ بغداد ، ج 7 ، ص 366 .\r\n( 3 ) - مرأة الجنان ، ج 2 ، ص 462 . تاريخ الخميس ، ج 2 ، ص 343 و تاريخ ابن الوردى ، ج 1 ، ص 335 .\r\n","page_name":" 279 ","page_number":279},
  {"content":"\r\n\r\n\r\nفهرست مطالب\r\nپيشگفتار 5\r\nفصل اوّل : تولد و شكوفايى 11\r\nدودمان تابان 11\r\nپدر ، مادر 12\r\nنام مادر 13\r\nمولود بزرگوار 14\r\nمحل تولد ، سال تولد 14\r\nمراسم تولد 15\r\nنامگذارى ، كنيه 15\r\nالقاب 16\r\nشمايل 17\r\nپرورش 17\r\nخداترسى 18\r\nبا پدر 20\r\nدر سوگ برادر 21\r\nآرامگاه سيّد محمّد 22\r\nشبههء بداء 23\r\nدو برادر 25\r\nفاجعهء بزرگ 26\r\nنص بر امامت حسن عسكرى ( عليه السّلام ) 28\r\nبه سوى فردوس برين 28\r\nغسل و كفن ، سوگ بزرگ 29\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nآخرين منزل 30\r\nعبادت ، نماز حضرت 32\r\nدعاى حضرت 33\r\nنيايش بامدادى 35\r\nاخلاق برين ، دانش 38\r\nبردبارى ، ارادهء استوار 39\r\nبخشش 40\r\nمنش و الا 42\r\nعصمت 42\r\nامامت 43\r\nنص بر امامت 50\r\nمعجزات و كرامات 53\r\nفصل دوم : امام از چشم ديگران 63\r\n1 - امام هادى ( عليه السّلام ) 63\r\n2 - ابو هاشم جعفرى 64\r\n3 - بختيشوع طبيب 65\r\n4 - احمد بن عبيد اللّه 65\r\n5 - عبيد بن خاقان 66\r\n6 - شيخ مفيد 67\r\n7 - ابن صبّاغ 67\r\n8 - ابن شهراشوب 68\r\n9 - ابن شدقم 68\r\n10 - ابن جوزى 69\r\n11 - ركن الدين حسينى 69\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n12 - يافعى 70\r\n13 - يوسف نبهانى 70\r\n14 - علّامه اربلى 71\r\n15 - بستانى 72\r\n16 - خير الدين زركلى 72\r\n17 - عباس بن نور الدين مكّى 73\r\nفصل سوّم : نامه‌هاى امام ( عليه السّلام ) 75\r\n1 - نامه‌اى به اسحاق نيشابورى 75\r\n2 - نامه‌اى به اهالى قم و آبه 82\r\n3 - نامه‌اى به فقيه قمى 83\r\n4 - نامه به يكى از شيعيان 87\r\n5 - نامهء ديگرى به يكى از شيعيان 89\r\n6 - نامه‌اى به عبد اللّه بيهقى 90\r\n7 - نامه‌اى دربارهء ابراهيم 90\r\n8 - نامه‌اى به شيعيان 91\r\n9 - نامه به يكى از شيعيان 93\r\n10 - نامه به يكى از شيعيان 94\r\nفصل چهارم : سخنانى از نور 95\r\nفضيلت اهل بيت ( عليهم السّلام ) 95\r\nپيام به شيعه 96\r\nپند ارزشمند 99\r\nاندرزها 100\r\nارزش تفكر 101\r\nحكمت روزه 102\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nنكوهش منافق 102\r\nدوستى و دشمنى نيكان 103\r\nكلمات قصار 103\r\nفصل پنجم : در آستان قرآن 113\r\nتفسير منصوب به امام ، موافقان 117\r\nانتقادات 122\r\nفصل ششم : احاديث و فقه امام ( عليه السلام ) 125\r\nعلما و روايات ايشان 125\r\nاحاديث فقهى 127\r\nفصل هفتم : اصحاب امام و راويان حديث ايشان 139\r\nفصل هشتم : دوران امام ( عليه السّلام ) 181\r\nزندگانى اقتصادى 181\r\nدرآمدهاى دولت 182\r\nزورگويى در گردآورى خراج 183\r\nخراج سنگين 184\r\nاختصاص بيت المال به عباسيان 186\r\nبخششهاى سنگين به كنيزكان 187\r\nروستاى سيمين 188\r\nشاعران دربار 191\r\nكاخ‌سازى 195\r\nتنعم زنان عباسى ، فقر عمومى 197\r\nدريوزهء شاعران 203\r\nموضع امام ( عليه السّلام ) 207\r\nزندگانى سياسى 208\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nپناه امام ( عليه السّلام ) 211\r\nسركوب قمىها 213\r\nتوشه‌هايى از دعا 214\r\nستمگرى وزيران 223\r\nانقلابهاى داخلى 224\r\nچيرگى تركان بر حكومت 228\r\nزندگى اعتقادى 230\r\nامام و شبههء كندى 230\r\nامام و شعبدهء راهب 232\r\nدروغگويان و جعّالان 233\r\nبىبندوبارى 234\r\nفصل نهم : خلفاى معاصر امام ( عليه السّلام ) 237\r\nمتوكل 237\r\nحكومت منتصر 254\r\nحكومت مستعين 257\r\nحكومت معتز 262\r\nحكومت مهتدى 265\r\nحكومت معتمد 266\r\nفصل دهم : پرواز تا بر دوست 269\r\nنص بر امامت حضرت مهدى ( عج ) 271\r\nشهادت امام ( عليه السّلام ) 275\r\nهراس حكومت 276\r\nبه سوى فردوس برين 276\r\nغسل و كفن ، تشييع كنندگان 277\r\n\r\n\r\n","description":"","footnote":"","page_name":" 284 ","page_number":284}
  ]