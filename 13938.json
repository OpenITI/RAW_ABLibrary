[
  {"content":"\r\n\r\nامام على بن ابيطالب \" ع \"\r\nبخشى از زيبائيهاى\r\nنهج البلاغه\r\nمقدمه ، انتخاب ، ترتيب\r\nاز\r\nجرج جرداغ\r\nترجمه\r\nاز\r\nمحمدرضا انصارى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nكانون انتشارات محمدى\r\nتهران - خيابان جمهورى اسلامى\r\nتلفن : 3118635\r\nحق چاپ محفوظ است\r\nنام كتاب : زيبائيهاى نهج البلاغه\r\nاز : مولى اميرالمومنين على ( ع )\r\nترجمه : محمدرضا انصارى\r\nچاپ اول : بهمن 1373\r\nتيراژ : 3000 جلد با كاغذ گلاسه\r\nليتوگرافى : اشكان\r\nچاپ : بهمن\r\nصحافى : مهرآئين\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nوكان شديداً قاصفاً مزمجراً كالرعد في ليالي الويل\r\nوالينبوع هو الينبوع لا حسابَ في جرْيهِ لليلٍ أو نهار\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nوبسان رعد در رگبارهاى تندشبانه نيرومند و غران بود !\r\nچشمه همان چشمه است ، شب و روز در جريانش تأثير ندارند !\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nمقدمه مترجم\r\nنهج البلاغه نامى آشنا است كه مردم كم و بيش از محتويات ارزنده‌ى آن آگاه هستند ، ليكن از آنجا كه اين مجموعه از عمق خاصى برخوردار است و داراى سطح بسيار گسترده‌اى مىباشد ، شايد كمتر كسى آن را بطور كامل بررسى كرده و در مفاهيم عميق آن دقت نموده باشد .\r\nنهج البلاغه مجموعه‌اى از سخنان زيباى على « ع » است كه از نظر اهميت در مرحله‌اى قرار گرفته كه اگر بگوئيم ميان آثار نويسندگان ، كتابى در عظمت لفظ و معنى بپايه‌ى آن نمى رسد ، سخن به گزاف نگفته‌ايم تاريخ به ياد ندارد كسى مانند على « ع » آن مرد دانش و سخن مفاهيم درخشانى را در ضمن گفته‌ها و نوشته‌هايش به بشريت ارائه داده باشد . آرى على « ع » مرد دانش و سخن بود . علم وسيعش از منبع عميقى سرچشمه مى گرفت ، زيرا او از نخستين روزى كه خود را\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nشناخت ، خود را در دامان پر محبت پيامبر اسلام « ص » ديد . از آن پس پيوسته مورد توجه رسول خدا « ص » بود . هنگامى كه پيامبر اسلام « ص » به رسالت مبعوث شد ، وى نخستين كسى بود كه اين رسالت آسمانى را تصديق كرد و با پيامبر اسلام « ص » همصدا گرديد . و مهمتر آنكه تا آخرين لحظات زندگى ، آن هدف پاك را دنبال كرد و لحظه‌اى دست از يارى حق برنداشت ، او بدين جهت پس از رحلت پيامبر اسلام « ص » از طرف خداوند پيشواى مسلمين گرديد .\r\nعلى « ع » چنان كه در معلومات خود منحصر بفرد بود ، در سخن سازى و بيان نيز سرآمد سخنرانان گرديد ، زيرا بيان او داراى شرايط كامل سخنورى بود كه بدون تكلف بر زبانش جارى مى گرديد و افكار شنوندگان را به خود جلب ميكرد . او احيانا حقايق را در ضمن نامه‌هائى براى افراد خاصى بيان مى نمود و گاهى هم زير عنوان « توصيه و سفارش » مطالب ارزنده‌اى براى مردم بازگو ميكرد .\r\nاينجا اگر من بخواهم انگشت روى يك يك از موضوعات نهج البلاغه بگذارم و در باره‌ى هر يك توضيحاتى بدهم سخن بدرازا مى كشد ، كافى است بطور خلاصه بگويم : نهج البلاغه نمايانگر اخلاق صحيح انسانى است . نهج البلاغه در طرفدارى از حقيقت و نابود ساختن باطل نيروئى فوق العاده است . در آشكار ساختن مظاهر طبيعت و بدنبال آن در تعظيم آفريدگار جهان و اثبات قدرت بى مانندش ، سخنگويى آگاه است .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nدر زمينه‌ى حكومت و مسائل مربوط به دولت و ملت ، رهبرى روشن و عميق محسوب مىشود . در تحذير از لذتهاى فريبندهء دنيا و توجه‌دادن به حوادث خطرناك پس از مرگ ، بزرگترين زنگ خطر است .\r\nدر شناساندن پيامبر اسلام « ص » و رهبران آسمانى ، بهترين معرف است و خلاصه در مسائل علمى ، اعتقادى ، اجتماعى ، سياسى و اخلاقى والاترين كتاب بشمار مى رود .\r\nخواننده‌ى محترم ، كتابى كه اكنون در دست شما است ، برگزيده‌اى از همين كتاب والاى على « ع » است كه « جرج جرداق » نويسنده و اديب معروف لبنانى از ميان خطبه‌ها و نامه‌ها و سخنان كوتاه على « ع » استخراج نموده و به ترتيب خاصى جمع آورى كرده است .\r\nعلاوه بر اين ، مواردى كه احتياج به توضيح داشته ، توضيح داده و فصلهاى ويژه‌اى نيز به عنوان مقدمه ، در اطراف شخصيت على « ع » و ارزش سخنانش ، ضميمه‌ى كتاب نموده است .\r\nمن معتقدم كه « جرج جرداق » على « ع » را از ديد عميقى نگريسته و به درستى به عظمت و شخصيت امام « ع » پى برده است . اين حقيقتى است كه من در ضمن اشتغال به ترجمه‌ى كتاب ، آن را درك كردم و شايد قبل از ترجمه ، تا اين حد به آن اعتراف نمى كردم . با وجود اين جرج جرداق در پاسخ نامه‌اى كه براى يكى از نويسندگان نوشته ، اعتراف مىكند كه : « من هنوز هم در تجزيه و تحليل شخصيت على بن ابى طالب « ع » مقصر هستم ، زيرا نويسنده هر قدر كار كند و\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nهر قدر كوشش نموده و زحمت بكشد و هر قدر كه بزرگ باشد اگر بخواهد شخصيت يك انسان عادى را تشريح كرده و حقيقت آن را يافته و اركان وجود او را درك كند ، نمى تواند حق مطلب را ادا كند ، پس چطور مىشود ( حق مطلب را ادا كرد ) اگر اين انسان شخص على بن ابى طالب « ع » و يا شبه على « ع » باشد »  .\r\nدر هر حال ، اكنون كتاب را در اختيار شما خواننده‌ى گرامى قرار مى دهيم تا پس از بازديد از فصول مقدمه‌ى كتاب ، به سخنان ارزنده و عميق على « ع » نزديكتر شويد و با مفاهيم پر ارج آن بيشتر آشنا گرديد .\r\nقم - محمد رضا انصارى\r\n\r\n","description":"","footnote":" ( 1 ) - نشريه‌ى در راه انقلاب فكرى اسلامى - شماره 4 ","page_name":" 18 ","page_number":18},
  {"content":"\r\n\r\n\r\nادبيات على « ع »\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nمرزهاى خرد و بينش\r\nو بسان رعد در رگبارهاى تند شبانه ، نيرومند و غران بود چشمه همان چشمه است ، شب و روز در جريانش تأثير ندارند اگر زندگى شخصيت هاى واقعى تاريخ را اعم از شرق و غرب و قديم و جديد بررسى كنيم ، پديده‌ى آشكارى را درك مى كنيم . آن پديده اين كه : شخصيت هاى تاريخى با وجود اختلافهاى فكرى و تضادهاى مذهبى كه دارند ، با تفاوت در شدت و ضعف ، اديبانى زبر دست هستند .\r\nبرخى به تمام معنى مؤثر و سازنده هستند و بعضى در آستانه‌ى تأثير و سازندگى قرار گرفته‌اند . حتى مى توان گفت : درك ادبى با معانى و\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nشكل هاى گسترده‌اى كه دارد با هر موهبت فوق العاده‌ى ديگرى - بهر رنگى از فعاليت هاى بزرگ جلوه كند - همراه است براى اثبات اين پديده كافى است نظرى كوتاه به تاريخ انبياء بيافكنيم . حضرت داود ، سليمان ، اشعيا ، ارميا ، ايوب ، مسيح و حضرت محمد « ص » اديبانى بودند كه علاوه بر موهبت هاى ويژه‌اى كه داشتند از موهبت ادبى نيز برخوردار بودند .\r\nناپلئون ، افلاطون ، پاستور ، خيام ، ابن خلدون ، نهرو ، دو گل و پاسكال با وجود اين كه هر كدام در رشته‌ى خاصى شهرت داشتند لكن به حكم موقعيت هاى ادبى كه واجد بودند در رديف اهل ادب قرار گرفته بودند ، و روى اين اصل هر كدام به مقتضاى موهبت و فطرت ، داراى يك سلسله فعاليت هاى فكرى بودند كه بضميمه‌اى زيباييهاى بيان ، به صورت ادبيات كاملى جلوه ميكرد .\r\nاين حقيقت بطور آشكار در شخصيت على « ع » تمركز داشت .\r\nاو همانطور كه در زمينه‌ى اثبات حقوق و تعليمات و رهبريهايش امام بود ، در ادبيات نيز عنوان امام را براى خود اتخاذ كرد . نشانه‌ى ادبيات على « ع » « نهج البلاغه » است . نهج البلاغه كتابى است كه در اصول بلاغت عرب در رديف قرآن آمده و هم اكنون كه حدود سيزده قرن از عمر آن مى گذرد هنوز در اسلوب عرب بعنوان يك ريشه اصيل تلقى مىشود و قطعات جالبى از آن اقتباس مى گردد و بيان سحر انگيز آن به اسلوب سخنورى روح مى بخشد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nدر زمينه‌ى سخن پردازى على « ع » بايد گفت : وى شيوه‌ى سخنورى جاهليت را كه توأم با سرشت سالم بوده ، به منطق نيرومند و بيان اصيل اسلام ضميمه كرده است . بيان جالب على « ع » كه از شيوه‌ى سخنورى و جاهليت و بيان سحر آميز پيامبر سرچشمه مى گرفت برخى را بر آن داشته كه در باره‌ى سخنانش بگويند : آن « فروتر از كلام خدا و فراتر از كلام مخلوق است » .\r\nشگفت نيست ، زيرا على « ع » از تمام وسايلى كه او را بين سخنوران به اين موقعيت نائل گردانيد برخوردار بود . او در محيطى كه فطرت سالم بر آن حكومت ميكرد پرورش يافته بود و با داناترين مردم يعنى با حضرت محمد « ص » زندگى ميكرد و رسالت وى را با آن حرارت و نيروى خاصى كه داشت با آغوش باز مى پذيرفت . گذشته از اينها خودش از آمادگيهاى شگفت و موهبت هاى بزرگى برخوردار بود ، بدين جهت علل برترى هاى فطرى و اجتماعى در وى جمع بود اما هوشيارى و فراست عميق على « ع » در هر جمله‌اى از جملات نهج البلاغه به صورت يك عمل بزرگ نمودار است . اين فراستى زنده و توانا و گسترده و عميق است كه به صورت يك عمل در موضوعى كاملا گسترده كه تمام جوانب آن ملاحظه شده جلوه مىكند و على « ع » جوانب آن را بطور كامل زيرورو كرده و در باره‌ى آن كنجكاوى و آزمايش عميقى به عمل آورده و نهانترين و دقيق ترين اسباب آن را درك نموده است ، چنان كه صحيح ترين نتايجى كه بر اين\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاسباب مترتب است - دور باشد يا نزديك - براى او قابل درك خواهد بود .\r\nپياپى بودن سخنان على « ع » كه در نهج البلاغه بطور آشكار مشهود است ، و همچنين ارتباط بين انديشه‌ها بطرزى كه هر انديشه‌اى نتيجه‌ى فكر سابق و منشاء پيدايش انديشه‌ى بعدى باشد ، نشانه‌ى فراست بى مانند على « ع » است .\r\nموضوعاتى كه در نهج البلاغه مورد بحث قرار گرفته از اين انديشه‌ها جدائى پذير نيستند . بلكه بايد گفت بحث از موضوعات ، بدون انديشه‌هاى مزبور ، صورت كاملى به خود نمى گيرد . زيرا اين انديشه‌ها آن چنان گسترده است كه هر كلمه‌اى از كلمات نهج البلاغه ، خواننده را به دقت و تأمل وادار مىكند و هر جمله‌اى از جملاتش جهانى از معنى در برابر ديدگان او مجسم مى نمايد .\r\nراستى آيا از كدام راه دقت مى توان به سخنانى از قبيل : « مردم دشمن مجهولات خود هستند . . . ارزش هر كسى به خوبيهاى اوست . . . گناه ، دژى ذلت بار است » پى برد آيا كدام اختصارى مانند اين عبارت : « هر كه سبكبار شود مى پيوندد » معجزه آساست آيا اين جملات چهارگانه با وجود كمى الفاظ چه معانى ارزنده‌اى در بر دارد و چگونه حائز توضيحات فراوان مى باشد آيا كدام درك عميق و هوش سرشارى مىتواند از طبع حسود و صفات وى چنين پرده بردارد « هيچ ستمگرى را مانند حسود شبيه‌تر\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبه ستمديده نديدم : چشمى شور و دلى ديوانه دارد و پيوسته با اندوه دمساز است . بر بى گناهان خشم مى گيرد و به چيزى كه مالك آن نيست بخل مى ورزد » در نهج البلاغه توليد فكر از فكر چنان روشن است كه هر كس در برابر آن قرار گيرد گويا در برابر توده‌اى انديشه قرار گرفته است . لكن بايد دانست كه اين انديشه‌ها متراكم نيستند بلكه نظم و ترتيب خاصى بر آنها حكومت مىكند ، و در اين جهت فرقى ميان نوشته‌هاى على « ع » و خطبه‌هاى بديهى او نيست . زيرا چشمه همان چشمه است ، شب و روز در جريانش تأثير ندارند .\r\nخطبه‌هاى بديهى على « ع » حاكى از انديشه‌هائى معجزه آساست كه بر اساس دقت و منطق صحيح استوار است . راستى چنين دقتى حيرت زاست زيرا على « ع » در ايراد خطابه‌هاى خود ، آمادگى قبلى و لو براى چند لحظه نداشت و خطبه‌هاى خود را بدون آمادگى قبلى ايراد ميكرد . اين خطبه‌ها چنان در افكار على « ع » جوشش داشت كه مانند برقى كه بى خبر جهش كند ، يا صاعقه‌ى ناگهانى كه بى مقدمه به وقوع بپيوندد ، يا گردبادى كه ناگهان وزيدن بگيرد و همه را به خود بپيچد و جاروب كند و به حكم قانون حادثه و حدود مناسبت هاى ويژه ، مسيرى را پيش گيرد و از همان جا باز گردد ، بدون كوچكترين رنج و زحمت به زبانش جارى مى شد .\r\nديگر از آثار ذكاوت نيرومند على « ع » در نهج البلاغه ، مرزهائى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاست كه احساسات وى را در شدت هيجان اندوه‌ها محدود ميكرد . على « ع » كسى نبود كه به حكم احساسات شديد ، غرق درياى اندوه و افسردگى هاى دور گردد ، زيرا او تسليم حكومت عقل بود و خرد تنها فرمانده وى بشمار مى رفت .\r\nتنوع بحث ها و توصيف طبيعت در نهج البلاغه ، نشانه‌ى ديگرى از فراست عميق على « ع » است . على « ع » انديشه‌ى خود را تنها در يك موضوع ويژه يا بحث خاصى به كار نبرده ، بلكه در هر موضوعى بطور كامل بحث نموده است . او با بيان خردمندانه‌ى خود كه توأم با آگاهى كامل است ، از چگونگى دنيا و طبيعت و شئون انسانها سخن مى گويد ، و در زمينه‌ى مظاهر زنده‌ى طبيعت ، سخن را گسترش مىدهد و رعد و برق زمين و آسمان را توصيف مىكند ، و از شگفتى هاى آفرينش خفاش ، مورچه ، طاوس ، ملخ و امثال اينها پرده برميدارد .\r\nبراى اجتماع ، دستورات ويژه و در زمينه‌ى اخلاق ، قوانيت ارزنده‌اى وضع مىكند و خلاصه در بحث از آفرينش جهان هستى و شگفتى هاى وجود ، ابتكاراتى از خود نشان مىدهد . به حقيقت بايد گفت : انديشه‌ى سالم و بيان رسائى كه در نهج البلاغه به چشم مى خورد در ادبيات عرب هرگز يافت نخواهد شد .\r\nدايره‌ى خيال در نهج البلاغه چنان گسترده و وسيع است كه بالهاى آن هر سطحى را فرا گرفته است . على « ع » بكمك اين خيال نيرومند - كه بسيارى از متفكران و دانشمندان اعصار از آن محروم\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبودند - مفاهيم واقعى خالص را در چهار چوبه‌اى كه از جالب ترين زيباييها برخوردار بود قرار مى داد و به كمك هوش سرشار و تجربه‌هاى عميق خود به آنها درخشندگى و حيات مى بخشيد . روى اين اصل مفهوم هر چند فكرى و جامد بود اما بمحض اين كه در مخيله‌ى على « ع » مى گذشت داراى بالهائى مى شد كه صفت جمود را از آن سلب ميكرد و حركت و حيات را جايگزين آن مى نمود .\r\nخيال على « ع » خيال فوق العاده‌اى بود كه بر اساس واقع قرار داشت . على « ع » اين واقعيت را به مرحله‌ى بروز مى رسانيد و از طبيعت و بنياد آن ، حدود گسترده‌اى بوجود مى آورد و آن را به رنگهاى فراوانى رنگين مى ساخت . آن گاه حقيقت بيشتر آشكار مى شد و جوينده به آسانى بر آن تسلط مى يافت .\r\nعلى « ع » به حكم نيروى فكرى بى مانندى كه داشت بر ديگران برترى جست . انديشه‌ى بيدارش كه مخزن وسيعى بشمار مى رفت به او امتياز خاصى داده بود . او در مراحل زندگيش از يك سو با احساسات كينه ورزان و حيله گران ، و از سوى ديگر با احساسات پاك دوستان صميمى و باوفا روبرو بود ، بدين جهت براى على « ع » از مجموع اين احساسات ، عناصر نيرومندى كه خيال ابتكارى او را پرورش مى داد آماده شده بود . على « ع » از عناصر مزبور در اين خيال كمك مى گرفت و آنها را در تابلوهائى به تمام معنى زنده و شگفت انگيز مجسم ميكرد .\r\nاين عناصر درست بر يك واقعيت صاف كه داراى شاخه‌هاى برگ دار و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nميوه‌دارى بود تمركز داشت .\r\nشما اگر بخواهيد مى توانيد اين عناصر را از آنجا كه به تمام معنى واقعى و رسا است و بالهاى آن كشيده و خطوطش كاملا نمايان است ، به صورت شكلهاى رنگ آميزى شده‌اى برگردانيد . راستى خيال على « ع » چقدر شگفت آور است آنجا كه مردم بصره را پس از واقعه‌ى جمل مخاطب قرار داده و با رنجى كه از آنان در دل دارد مى گويد : « همانا شهر شما غرق خواهد شد ، گويا من مسجد آن را مى بينم بسان سينه‌ى مرغ ، ميان امواج كوه پيكر دريا قرار گرفته است » چقدر اين تشبيه : « فتنه‌هايى مانند ساعات تاريك شب » سحر آميز است چگونه اين صورت ، متحرك جلوه مىكند : « من مانند ميله‌ى آسيا هستم : آسيا دور من مى چرخد و من در جاى خود مى باشم » و بالاخره چقدر عظمت دارد اين تابلوئى كه در آن ، ارتفاع خانه‌هاى اهل بصره به خرطوم فيل تشبيه شده و كنگره‌هاى آن در نظر على « ع » مانند بالهاى كركسان آشكار مى گردد : « واى بر خيابانهاى آباد و خانه‌هاى آراسته‌ى شما كه بالهائى مانند بالهاى كركسان و خرطومهائى مانند خرطوم پيلان دارد » يكى از مزاياى اين خيال وسيع ، نيروى تمثيل است . تمثيل در ادبيات على « ع » چهره‌ى درخشان و زنده‌اى دارد . براى نمونه موقعيت همنشين سلطان را در نظر بگيريد : مردم به او رشك مى برند و مقام وى را آرزو ميكنند ، در حالى كه او موقعيت خود را بهتر مىداند و از ترس\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو بيم آن آگاه است . او هر چند ديگران را از مركوب خود مى ترساند اما خودش نيز ترس آن دارد كه بواسطه‌ى او كشته شود . اين كه به بينيد على « ع » چگونه اين معنى را مجسم مىكند : « همنشين سلطان مانند سوار بر شير است : مردم به مقام و مرتبه‌ى او رشك مى برند در حالى كه او به جايگاه خود داناتر است » .\r\nبه نمونه‌ى ديگر گوش فرا دهيد : على « ع » در باره‌ى مردى كه براى زيان رساندن به دشمنش در كارى مى كوشيد كه به خودش زيان مى رسانيد ، مى گويد : « تو مانند كسى هستى كه به خود نيزه فرو مىكند تا سوار پشت سر خود را بكشد » و هم اكنون على « ع » شما را به اين شاهراه شگفت انگيز در زمينه‌ى همنشينى با دروغگو رهبرى مىكند : « از طرح دوستى با دروغگو پرهيز كن . زيرا او مانند سراب است : دور را براى تو نزديك و نزديك را دور مى گرداند » .\r\nاما مسئله‌ى هنر كه قائل است هر زشتى در طبيعت بكمك اصول هنرى ، زيبا جلوه مىكند ، مسأله‌اى است كه ريشه‌ى آن را بايد در سخنان پسر ابو طالب - آنجا كه مردگانى را توصيف مىكند - جستجو كرد . راستى مرگ چقدر وحشت زا و چهره‌اش زشت و بدنما است ، و سخن پسر ابو طالب در باره‌ى آن چقدر مهيج و تأثيرش زيبا است اين سخن از ناحيه‌ى عاطفه‌ى عميق على « ع » بهره‌ى فراوان و از خيال بارورش بهره‌ى بيشترى گرفته است ، از اين رهگذر سخن او به صورت يك تابلوى هنرى بى نظير جلوه مىكند . تنها تابلوهاى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nشخصيت هاى هنرى اروپا ، ساعتى كه مرگ و وحشت را به رنگ ويژه‌اى در لباس شعر و آهنگ مجسم ميكنند ، مىتواند به اين تابلو شباهت داشته باشد .\r\nعلى « ع » پس از آنكه مرگ را براى زندگان يادآورى مىكند و بستگى آنان را با مرگ اعلام مى دارد ، در ضمن سخنى كه رنگ تيره و آهنگ غم انگيزش غربت ناگوارى به آن بخشيده به آنان هشدار مىدهد كه بسراى وحشت نزديك شده‌اند : « گويا هر يك از شما به منزل تنهائى خود از زمين رسيده است . شگفتا از خانه‌ى تنهائى و سراى وحشت و جاى بيكسى و غربت » سپس آنان را به آنچه ناخودآگاه بسوى آن شتاب ميكنند تحريك مىكند و با جملاتى كوتاه و پى درپى بسان صداى طبل ، آنان را با خبر كرده و مى گويد : « ساعت هاى روز چه با شتاب مى گذرد ، و روزهاى ماه چه زود سپرى مىشود ، و ماه‌هاى سال چه با سرعت تمام مى گردد ، و سالهاى عمر چه با تندى مى گذرد » بار ديگر على « ع » صورتى اعجاب آميز و عقلانى در ميدان افكار آنان رها مىكند . اين صورت را عاطفه‌ى عميقى شعله‌ور ساخته و خيال جهش دارى عناصر آن را مجسم مىكند و حركاتى پى درپى به شكل چشم هاى گريان و صداى گريه و فغان و اعضاى نالان به آن ارزانى مى دارد و مى گويد : « به حقيقت ، روزها ميان شما و آنان بسيار مى گريند و بر شما زارى ميكنند » . على « ع » دوباره در عالم خيال و عاطفه فرو مى رود و اين تابلوى فنا ناپذير را در ضمن جملاتى زنده\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nابتكار مىكند : « بلكه آنان جا مى نوشيده‌اند كه گويائيشان را به گنگى ، و شنوائيشان را به كرى ، و حركتشان را به سكون تبديل نموده است . - اگر بى انديشه توصيف شوند - گويا در اثر خواب گران به خاك افتاده‌اند همسايگانى هستند كه با هم انس نمى گيرند و دوستانى كه بديدن يكديگر نمى روند .\r\nنسبت هاى آشنائى ميانشان كهنه شده و اسباب برادرى از آنان قطع گرديده است ، از اين رو همگى با اين كه يك جا گرد آمده‌اند ، تنها هستند و با اين كه دوست يكديگر بودند از هم دورند .\r\nنه براى شب صبحى مى شناسند و نه براى روز شبى هر يك از شب و روزى كه در آن كوچ كرده‌اند براى آنان هميشگى است » .\r\nآن گاه على « ع » به اين سخن وحشت زا زبان مى گشايد : « كسى را كه بر سر گورشان بيايد نمى شناسند ، و به كسى كه برايشان گريه كند اهميت نمى دهند ، و به كسى كه آنان را بخواند پاسخ نمى گويند » . آيا شما تاكنون در تصوير مرگ ، وحشت قبر و توصيف مردگان ابتكارى چنين ديده‌ايد : « همسايگانى هستند كه با هم انس نمى گيرند و دوستانى كه بديدن يكديگر نمى روند » آيا تا به حال اين صورت وحشتناك كه تنها على « ع » مىتواند آن را براى ابدى بودن مرگ ترسيم كند ، از نظر شما گذشته است : « هر يك از شب و روزى كه در آن كوچ كرده‌اند براى آنان هميشگى است » اين گونه تعبيرات شگفت آور در نهج البلاغه فراوان است .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nدر ادبيات امام اين هوش سرشار و خيال بارور ، مانند تركيب دو طبيعت ، با عاطفه‌ى عميقى تركيب داشت . اين عاطفه به كمك تابش حيات ، هوش و خيال على « ع » را مى كشانيد . اينجا بود كه انديشه‌ى وى تحرك ويژه‌اى به خود مى گرفت و خونهاى گرم لطيفى در رگهاى آن جارى مى شد . اين انديشه به همان اندازه كه عقل را مورد خطاب قرار مىدهد ، احساسات را نيز تحريك مىكند ، چرا كه انديشه‌ى مزبور از عقلى سرچشمه مى گيرد كه عاطفه با حرارت خاصى آن را مى كشاند .\r\nدر ميدان ادبيات يا هنرهاى ارزنده‌ى ديگر اگر عاطفه ، اشتراك مؤثرى در توليد آثار انديشه يا خيال نداشته باشد آن اثر مورد پسند انسان قرار نمى گيرد . اين بدان جهت است كه تركيب انسانى طبعا چيزى را مى پسندد كه محصول همين مركب باشد . اين اثر ادبى كامل ، درست در نهج البلاغه مشهود است . شما اگر در نهج البلاغه سير كنيد خود را در ميان امواج خروشانى از گرمى احساسات خواهيد يافت .\r\nراستى آيا قلب شما را مهر و محبت فرا نمى گيرد اگر به سخنان على « ع » از اين قبيل گوش فرا دهيد : « اگر كوهى مرا دوست داشته باشد درهم فرو خواهد ريخت » . « از دست دادن دوستان غربت است » .\r\n« خدايا من بر انتقام قريش از تو كمك مى خواهم ، زيرا آنان خويشاوندى مرا قطع كرده و ظرفم را سرازير نمودند و گفتند : آگاه باش حق آن است كه آن را بگيرى و حق آن است كه آن را از تو باز گيرند ، پس با غصه و اندوه بساز يا با تأسف و دلتنگى بمير من ديدم ياور و پشتيبان\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو حمايت گرى جز خاندان خود ندارم » .\r\nو اينك سخن وى را كه هنگام دفن فاطمه ، پسر عمويش پيامبر را با آن خطاب مىكند ، بشنويد : « اى پيامبر خدا ، از من و از دخترت كه در جوار تو فرود آمده به زودى به تو پيوست ، بر تو درود باد اى پيامبر خدا ، از برگزيده‌ى تو صبر من كم گرديد و طاقت و توانائيم از دست برفت ، جز آنكه براى من در فراق عظيم و مصيبت ناگوارت شكيبائى جا دارد » . در قسمت ديگرى از اين سخن چنين مى گويد : « اما اندوه من تمام نشدنى و شبم به بيدارى خواهد گذشت تا آنكه خداوند ، سرائى كه تو در آن اقامت كرده‌اى براى من برگزيند » و هم اكنون به اين رويداد توجه كنيد : از نوف بكالى كه يكى از خطبه‌هاى على « ع » را بازگو مىكند ، نقل كرده‌اند كه گفت : امير المؤمنين اين خطبه را در كوفه براى ما ايراد كرد . او در اين حال بر بالاى سنگى كه آن را جعدة بن هبيرهء مخزومى براى حضرت نصب كرد ايستاده بود . جبه‌اى پشمين به تن داشت و بند شمشير و كفش پايش از برگ درخت خرما بود . او در ضمن سخنانش گفت : « آگاه باشيد آنچه از دنيا روى آورده بود اينك پشت كرده ، و آنچه پشت كرده بود هم اكنون روى آورده است ، و بندگان نيكوكار خدا عازم كوچ كردن شدند و كمى دنياى بى بقا را به فراوانى آخرت\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nفنا ناپذير فروختند برادران ما كه خونهايشان در جنگ صفين ريخته شد چه زيانى بردند از اين كه امروز زنده نيستند تا غصه‌ها به خود راه داده و آب تيره بياشامند راستى - سوگند به خدا - خدا را دريافتند ، خدا هم پاداششان را بطور كامل عطا كرد و آنان را بعد از خوف و ترس ، در سراى ايمنى جاى داد كجا هستند برادران من كه راه درست پيش گرفتند و بر حق و حقيقت در گذشتند كجا است عمار كجا است ابن تيهان كجا است ذو الشهادتين كجا هستند امثال اينان از برادرانشان كه با هم بر مرگ پيمان بستند » .\r\nنوف مى گويد : در اين هنگام على « ع » با دست به ريش خود زد و گريه‌ى بسيار كرد ضرار بن حمزهء ضبائى مى گويد : گواهى مى دهم كه او را ( منظورش امام است ) در جائى كه عبادت ميكرد ديدم ، هنگامى كه شب پرده‌هاى تاريكى را گسترده بود در محراب عبادت ايستاده و ريش خود را در دست گرفته و به خود مى پيچد و بسان محزون گريه مىكند و مى گويد : « اى دنيا اى دنيا ، دور شو از من آيا خود را به من عرضه ميكنى يا خواهان من هستى زمان تو نزديك مباد ، چه دور است آرزوى تو ديگرى را بفريب ، من به تو نيازى ندارم ، ترا سه بار طلاق گفته‌ام كه در آن باز گشتى نيست . زندگى تو كوتاه و اهميت تو ناچيز و آرزوى تو پست است آه از كمى توشه و درازى راه و دورى سفر و عظمت جايگاه ورود » .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nعاطفه‌ى گرمى كه على « ع » در زندگى آن را شناخته بود ، در همه جاى نهج البلاغه با او همراه بود . او در همه حال ، چه در مواردى كه انگيزه‌ى خشم و نارضايتى وجود داشت و چه در مواردى كه موجبات مهربانى و رضايت در ميان بود ، در همه حال از اين عاطفه برخوردار بود ، حتى وقتى مى ديد پيروانش در جانبدارى از حقيقت ، از خود سستى نشان مى دهند - در حالى كه ديگران با جان و اسلحه به باطل كمك ميكنند - احساس رنج كرده و شكايت مى نمود و پيروان سست عنصر خود را توبيخ و سرزنش ميكرد و بسان رعد در رگبارهاى تند شبانه ، نيرومند و غران بود براى نمونه همين بس كه خطبهء جهاد را بخوانيد و عواطف دردناك و هيجان انگيز را درك كنيد . همين عاطفه است كه با كمك از ضربان و جوشش حيات ، اين خطبه را مى كشاند . خطبه با اين كلمات شروع مىشود : « اى مردمى كه بدنهايتان جمع و خواسته‌هايتان گوناگون است ، سخنان شما سنگهاى سخت را سست مىكند . . . » .\r\nاگر ما بخواهيم براى اين عاطفهء زنده كه به كارهاى امام حرارت مى بخشيد مثال هاى متعددى بياوريم ممكن است براى شما خسته كننده باشد . تنها همين بس كه اين عاطفه در اعمال و گفتار وى يك سنجش اساسى بشمار مى رفت . شما فقط اين كتاب را باز كنيد تا از رنگهاى گوناگون عاطفه‌ى پسر ابو طالب ، آن مرد سرشار از عمق و نيرو آگاه شويد\r\n.\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nوحدت وجودى\r\nو همه از يكديگر دورند اما در وحدتى كه دو طرف را ازل و ابد تشكيل داده ، گرد آمده‌اند اصالت در انديشه و احساس و سليقه و خيال را ادب مى گويند . اصالت مزبور ميان صاحب اين صفات و تمامى موجودات ، در وحدت وجود مطلق ارتباط خاصى برقرار مى سازد و خود را در دو چهره نمايش مىدهد : يكى حيات كه بر اصول ويژه‌اى از اين وحدت قائم است ، و ديگر روش زيبا كه بزرگ سازى زنده‌اى از واكنش ادب و جهان هستى محسوب مىشود .\r\nاگر علم ، تجزيه و تحليل اشياء است ، هنر را بايد توحيد و\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nيكى كنندهء اشياء دانست . به عبارت ديگر علم ، موجودات را از اين نظر كه تجزيه و تحليل آنها لازم است ، مورد بررسى قرار مىدهد ، اما هنر ، موجودات را از اين جهت كه در ظاهر جدا جدا ولى در واقع يكى هستند ، بررسى مىكند . يعنى همهء اشياء را به وحدت وجودى بازگشت مىدهد و ميان مظاهر گوناگون وجود ، ارتباط كاملى برقرار مى سازد . مسئلهء ادب نيز از همين وحدت برخوردار است .\r\nاگر فلاسفه در اعصار اخير به وحدت وجود پى برده‌اند ، اديب از روزى كه انسان وجود يافته و احساسات ادبى و هنرى در اعماق او ريشه داشته ، به وحدت وجود پى برده است . اين بدان جهت است كه رهبر فيلسوف ، عقل و قياس اوست و اين دو چيز براى يك انسان زنده ، محدود است . اما راهنماى اديب ، الهام و احساسات او مى باشد كه به صورت يك پديدهء سريع و درخشان از تمام هستى او حكايت مىكند .\r\nاگر نظر فيلسوف را با نظر اديب مقايسه كنيم بايد بگوئيم : نظر فيلسوف به جهان هستى ، سطحى و در حكم وحدت تفاعلى و تكاملى است . زيرا فيلسوف تنها به كمك عقل - كه جزئى از انسان زنده محسوب مىشود - نخست مشاهده و بررسى و مقايسه مىكند ، آن گاه نظر قطعى خود را اعلام مى دارد ، اما اديب هميشه بطور مستقيم با جهان هستى و حيات سر و كار دارد . زيرا او از عقل ، سليقه ، سرشت ، خيال و احساسات و خلاصه از تمام هستى خود الهام مى گيرد . از اين رو اديب سابقه‌دارتر و عميق تر از فيلسوف است . اديب از اول ، استاد و راهنماى\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nفيلسوف بوده و براى هميشه نيز چنين خواهد بود روى همين اصل على « ع » ميان گروه ادباء از جهت نظر و اسلوب يكى از شخصيت هاى بزرگ اين گروه محسوب مى گردد : گروه زنده‌اى كه به ستارگان ، آسمان ، ريگهاى بيابان ، درياها و بطور كلى به پوشش طبيعت نظر ميكنند و همه را از وجود خود مى دانند و در جهان هستى فقط يك نيروى وجودى واحد و جامع و ابدى احساس مى كنند .\r\n« ميخائيل نعيمه » پس از آنكه قدرت هنرمند را در درك عميق وحدت وجود مجسم مىكند ، در زمينهء ادبيات عصر حاضر مى گويد : « چگونه مى توان كسى را كه ريشه‌هاى ازلى ادب را درك نمى كند و از گذشته و آينده بى خبر است اديب ناميد » .\r\nاين درك زيبائى برتر - كه تمام موجودات را با وجود اختلاف مظاهر با يك كمربند بهم وصل مىكند - همان چيزى است كه در آثار شخصيت هاى ادبى با در نظر گرفتن تنوع موضوعات و اختلاف حالات مشاهده مى كنيم .\r\nآرى اگر به صداى اين شاعر بزرگ كه از زبان مسيح سخن مى گويد گوش فرا دهيد ، بزرگترين صدائى را كه جهان هستى شنيده است مى شنويد و بهترين نظر را كه در اعماق زيبائى نفوذ كرده درك خواهيد نمود . اين شاعر بزرگ مى گويد : « در اطراف چگونگى رشد زنبق هاى كشتزار انديشه كنيد ، ولى من بشما مى گويم : سليمان با\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nآن همه عظمت يكى از اين لباس ها را به تن نداشت » . راستى اگر وحدت وجود نبود و زيبائى ، مدار وجود واحد را تشكيل نمى داد و ربط دهندهء اجزاى آن از آغاز تا انجام نبود ، كجا خاكها ، صخره‌ها و ابرهاى آسمان مى توانستند اين زيبائى و جمال را بوجود بياورند همين زيبائى و جمال است كه مدار انديشه و احساسات هنرمند - اين آفريدگار كوچك - را تشكيل مىدهد حضرت مسيح نيز سخنى جالب دارد . او در آن هنگام كه گروهى زن زناكارى را كه تن به قانون آنان داده بود نزد وى آوردند ، به آنان چنين خطاب كرد : « بايد از شما مردم ، آن كس كه گناهكار نيست اين زن بدكاره را سنگسار كند » شاعر بزرگ ديگرى از زبان سليمان بن داود چنين سخن مى گويد : « روزگارى مى گذرد و روزگارى مى آيد ، اما زمين در طول زمان به حال خود باقى است . خورشيد طلوع مىكند و خورشيد غروب مىكند ، آن گاه بسوى جايگاهى كه از آنجا طلوع نموده مى شتابد . باد ، راهى جنوب مىشود و بسوى شمال گردش مىكند ، در مسير خود مى چرخد و سپس به مدارهاى خود باز مى گردد رودها همه به دريا مى ريزند و دريا پر نمى شود آن گاه به همان جائى كه از آنجا جارى شده‌اند باز مى گردند تا دوباره جارى شوند » در جاى ديگر مى گويد :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n« من گل سرخ شارون  و سوسن دره‌ها هستم ، مانند سوسنى كه ميان خارها است معشوقهء من ميان دختران چنين است . مانند يك سيب ميان درختان جنگل معشوق من ميان پسران چنين است . راستى مايل شدم و در سايهء آن نشستم اما ميوه‌اش در گلويم شيرين بود . گلها در زمين پديد آمدند و زمان هرس فرا رسيد و صداى كبوتر چاهى در زمين ما شنيده شد .\r\n« اى كبوتر من كه در شكافهاى صخره‌ها و پنهانى دژها خانه گرفته‌اى ، چهره‌ات را به من بنما و صدايت را به من بشنوان . زيرا صداى تو نمكين و چهره‌ات زيبا است ، تا آنكه روز دگرگون شود و سايه‌ها با شكست مواجه گردند . اى معشوق من ، راه گريز پيش گير و بسان آهو يا بچه گوزن به كوههاى برنده صعود كن .\r\n« اى معشوقه‌ى من ، تو زيبا هستى تو زيبا هستى چشم هايت از پشت نقاب مانند دو كبوتر است و موهايت مانند گله‌ى بزى است كه از كوه جلعاد نمايان است .\r\n« لبهايت مانند رشتهء قرمز گردن بند و حرف زدنت شيرين است .\r\nگونه‌هايت از پشت نقاب مانند دو نيمه‌ى انار و گردنت مثل برج داود است : برجى كه براى اسلحه بنا گرديده و هزارها سپر ، سپرهاى\r\n\r\n","description":"","footnote":" ( 1 ) - شارون جلگه‌اى است در فلسطين كه در ساحل درياى مديترانه قرار گرفته است . مترجم ","page_name":" 40 ","page_number":40},
  {"content":"\r\n\r\nبيدادگران در آن آويخته شده است . آن گاه كه روز دگرگون شود و سايه‌ها با شكست مواجه گردند ، بسوى كوه مر و تپه‌ى لبان روان مى شوم . اى عروس با من نگاه كن كه از قله‌ى امانه ، از بالاى حرمون ، از خوابگاههاى شيرها ، از كوه‌هاى پلنگها ، اى عروس . از لبهاى تو شهد مى ريزد و زير زبانت شير و عسل است و بوى خوش لباسهايت مثل بوى لبنان است .\r\n« چشمهء بوستانها و چاه آبهاى فناناپذير و نهرهاى لبنان ، اى باد شمال وزيدن بگير و اى باد جنوب بيا بر بوستان من ملايم بگذر تا بوى خوش آن جريان يابد » .\r\nآرى اگر به اين جملات گوش فرا دهيد و دقت كنيد درك خواهيد كرد كه شعر سليمان از همان چشمه‌اى كه مسيح سيراب شده ، سيراب مى گردد هر چند موضوع آنها با يكديگر اختلاف دارد .\r\n« ويكتور هوگو » نيز كه يكى از هنرمندان و نوابغ بزرگ بعد از انقلاب فرانسه بشمار مى رود سخنانى از اين نمونه دارد . سخنان وى گفتگوئى ميان ستارگان است . از آنجا كه انسان و زمينى كه انسان در آن زندگى مىكند ، نسبت به جهان وسيع و شگفت آور هستى ، كوچك به نظر مى رسند ، شاعر مزبور در اين گفتگو موقعيت مبهم و پنهان انسان را مجسم مىكند : اين صداى ضعيف و آهسته و بى ارزش چيست اى زمين ، تو از اين گردش در افق تنگ و محدودت چه هدفى دارى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nآيا تو جز ريگى هستى كه آميخته با جزئى خاكستر است .\r\nاما من در آسمان نيلگون دور ، نمايشگر يك حلقه‌ى وحشت زا هستم .\r\nتا آنجا كه فاصله‌ى مكانى كه در ترس و بيم فرو رفته ، سيماى مرا زشت و بدنما مى بيند هاله‌ى من كه رنگ تغيير يافتهء شبها را به سرخى شديد تبديل مىكند .\r\nمانند كره‌هاى طلائى است كه در دست گيرنده‌ى آن جدا جدا بالا و پائين مى روند .\r\nاز يكديگر دور ميشوند و گرد هم جمع مى آيند و قمرهاى هفتگانه‌ى بزرگ و هولناك را نگاه مى دارند و اينك خورشيد پاسخ مىدهد : ساكت باشيد ، آنجا در گوشه‌ى آسمانها ، اى ستارگان ، شما رعيت من هستيد آرام باشيد من فرمانده‌ام و شما رعيت ، شما هر دو به منظور داخل شدن از درب ، مانند دو درشكه دوش به دوش حركت مى كنيد .\r\nكره‌ى مريخ و زمين در كوچكترين كوه آتش فشان از نظر من ، بدون تماس با اطراف ورودگاه ، داخل مى شوند هان اين است ستارگان دب اصغر كه مانند\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nچشمهاى هفتگانه‌ى فناناپذير كه بجاى مردمكهاى آن خورشيدها است ، مى درخشد هان اين است راه كهكشان كه جنگل زيباى سر سبزى را تشكيل مىدهد در حالى كه از ستارگان آسمان پر شده است اى ستارگان پائين ، جايگاه من نسبت به جايگاه شما در فاصله‌ى دورى قرار دارد ، حتى ستارگان ثابت و درخشان من كه به جزيره‌هاى پراكنده‌ى در آب شباهت دارند ، و خورشيدهاى بى شمار من ، به نظر كوتاه و ضعيف شما ، در گوشه‌ى دورى از آسمان ، شبيه به صحراى افسرده‌اى كه صدا در آن محو مى گردد .\r\nبجز اندكى خاكستر سرخ كه در دل شب پاشيده شده ، چيزى نيست » هان اين است ستارگان كهكشان ديگرى كه جهان هائى را مجسم مىكند كه از آن جهانها كمتر نيست ، و در فضا پراكنده شده‌اند ، آن محيطى كه ريگستان نيست و سنگ پاره‌اى در آن يافت نمى شود ، امواج آن روان است اما هرگز به ساحل هاى خود باز نمى گردد .\r\nو در پايان ، اين خداست سخن مى گويد : « پيش من جز اين نيست كه با يك دميدن همه چيز را تيره گردانم »  .\r\n\r\n","description":"","footnote":" ( 1 ) - نظرية الانواع الادبية : ترجمه به عربى از دكتر حسن عون . ","page_name":" 43 ","page_number":43},
  {"content":"\r\n\r\n« و از شگفت ترين مرغ ها در آفرينش ، طاوس است كه خداوند آن را در كامل ترين نظم آفريده و رنگهايش را در بهترين ترتيب منظم گردانيده است با بالى كه بيخ آن را بهم پيوسته و دمى كه كشش آن را دراز قرار داده است . هرگاه بسوى ماده‌اش مى رود دمش را از پيچيدگى باز نموده آن را بلند مىكند در حالى كه بر سرش سايه مى افكند . گمان ميكنى پرهاى آن ميله‌هائى از نقره ، و دايره‌ها و حلقه‌هاى زرين شگفت آورى كه بر آن بالها روييده شده ، طلائى خالص و قطعات زبرجد است . اگر آن را به گياهان زمين تشبيه كنى ميگوئى دسته گلى است كه از شكوفهء هر بهارى چيده شده است ، و اگر به پوشاكى ها تشبيه كنى مانند حله‌هاى زينت يافته با نقش و نگار ، يا مانند جامه‌هاى خوش رنگ و زيباى بافت يمن است ، و اگر آن را به زيورها تشبيه گردانى مانند نگين هاى رنگارنگى است كه در ميان نقره‌ى مزين به جواهر نصب شده است : بسان خراميدن خودبين و شادمان راه مى رود ، و با دقت به دم و بالش مى نگرد ، و از زيبائى پيراهن و رنگهاى جامه‌اش قاه‌قاه مى خندد « هنگامى كه به پاهايش چشم مى اندازد چنان با شيون و فرياد بانك مى زند كه گويا آشكارا فريادرسى مى طلبد و به راستى اندوه خويش گواهى مىدهد . زيرا پاهايش مانند خروس سياه و سفيد ، باريك است . بجاى تاج ، كاكل سبز رنگ نقاشى شده‌اى دارد ، و جاى برآمدگى گردنش مانند گردن ابريق است ، و جاى فرو رفتن آن تا زير\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nشكمش مانند رنگ وسمه‌ى يمنى يا مانند لباس ابريشمى بسان آينه‌ى جلددار است .\r\n« و به شكاف گوش آن خطى است مانند باريكى سر قلم كه به رنگ گل بابونه بسيار سفيد مىباشد ، اين سفيدى ميان سياهى اطراف مى درخشد و كمتر رنگى است كه طاوس از آن بهره‌اى نبرده باشد ، اين رنگها در اثر كثرت جلاء و درخشندگى و برجستگى بر ساير رنگها برترى يافته است ، در حقيقت مانند شكوفه‌هاى پراكنده‌اى است كه بارانهاى بهار و آفتابهاى سوزان آن را تربيت نكرده است .\r\n« و گاهى از پرهاى خود بيرون آمده و از لباس برهنه مى گردد ، پس پى درپى پرش ريخته و مجددا يكى پس از ديگرى مى رويد ، و پرهايش مانند برگهاى شاخه‌ها مى ريزد ، آن گاه پشت سر هم مى رويد تا به صورت پيش از ريختن باز مى گردد : با رنگهاى پيش هيچگونه تفاوتى ندارد و هيچ رنگى در غير جاى خود قرار نمى گيرد . اگر با دقت موئى از موهاى پرش را بنگرى ، سرخ گلى رنگ و گاهى سبز زبر جدى و زمانى زرد طلائى رنگ به تو مى نماياند . آيا زيركيهاى ژرف و عميق چگونه مىتواند آفرينش اين حيوان را دريابد آيا درك خردها چگونه به آن مى رسد و آيا سخنان وصف كنندگان چگونه وصف آن را بنظم مى آورد » .\r\nو هم اكنون به قسمت كوتاهى از سخنانش در زمينهء آفرينش آسمان و زمين گوش فرادهيد :\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n« به قدرت خود مخلوقات را آفريد ، و به مهربانيش بادها را پراكنده كرد ، و به كمك صخره‌ها حركت زمين را استوار گردانيد ، آن گاه شكاف فضا را ايجاد و اطراف آن را باز نمود و راههاى هوائى را احداث كرد . سپس آبى كه امواجش خروشان و رويهم غلطان بود در آن جارى گردانيد . آن آب را بر پشت باد تندى كه نيرومند و با صداى بلند بود بر نشانيد . آن گاه باد ديگرى كه جهت وزش آن را عقيم قرار داد آفريد و وزش آن را تند كرد و جايگاه پيدايش آن را دور گردانيد ، پس آن را به برهم زدن آب فراوان و برانگيختن موج درياها فرمان داد ، آن باد هم آب را مانند مشك جنبانيد و بسان وزش در فضا ، بطورى كه اول آن را به آخرش و ساكنش را به متحركش باز گرداند ، به آن وزيد . . . » خوانندهء محترم ، من شما را به اين نشانه‌هاى شگفتى كه امام « ع » براى انسانها از آن سخن مى گويد ، سفارش ميكنم ، على « ع » تساوى موجودات لطيف و بزرگ ، تساوى ماه و خورشيد ، تساوى آب و سنگ ، تساوى بزرگ و كوچك و تساوى مشكل و آسان را در مفهوم وجود براى انسان مجسم مىكند ، و اشتراك همه‌ى موجودات را در صفت وجود اعلام مى دارد بطورى كه همه با هم با پيروى از يكديگر در يك سرود بزرگ شركت دارند : اين سرود ، سرود وجود واحد است .\r\nدر اين سرود ، بزرگ خواندن درخت كهنسال قوى در برابر گياه كوچك ، و ستودن درياى پهناور در مقابل جوى آبى كه آبهاى آن\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nميان ريگها و علفزارها از بين مى رود ، هرگز صحيح نيست .\r\nعلى « ع » مى گويد : « اگر راههاى انديشه‌ات را بپيمائى تا به پايان آن برسى ، دليل و برهان ترا رهبرى نمى كند مگر به اين كه آفريننده‌ى مورچه همان آفريننده‌ى درخت خرما است ، و بزرگ و كوچك ، سنگين و سبك ، نيرومند و ضعيف در آفرينش او يكسان است و آسمان و فضا و آب و بادها نيز چنين است . بنا بر اين به ماه و خورشيد ، و گياه و درخت ، و آب و سنگ و گردش شب و روز ، و جريان اين درياها ، و كثرت اين كوهها و ارتفاع اين قله‌ها نظر كنيد . . . » .\r\nباز بسوى او گوش فرا دهيد : « به هيچ نعمتى از نعمت هاى دنيا نمى رسيد مگر آنكه نعمت ديگرى را از دست مى دهيد ، و هيچ كهنسالى از كهنسالان شما به يك روز عمر خود نمى رسد مگر آنكه روز ديگرى از عمرش نابود مى گردد ، و براى او افزونى در خوراك تجديد نمى شود مگر آنكه روزى قبلى او از بين مى رود ، و اثر و نشانه‌اى براى او بوجود نمى آيد مگر آنكه اثر ديگرش فانى مى گردد ، و هيچ تازه‌اى براى او تجديد نمى شود مگر بعد از آنكه تازه‌ى او كهنه مىشود ، و هيچ خوشه‌اى براى او نمى رويد مگر آنكه خرمنى از او كم مىشود ، و همانا دودمان هائى كه ما فروع آنها ، هستيم در گذشتند » .\r\nآرى على « ع » وجود واحدى است كه از خودش با زبان خودش\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nسخن مى گويد من فكر ميكنم مقطع قصيده‌ى امرئى القيس با مقاطع زيادى كه در ادبيات على « ع » به چشم مى خورد شباهت تامى دارد كه در هر صورت بازگشت همه‌ى اينها به وحدت وجودى كاملى مىباشد و بالاتر اين كه اين وحدت روش بى مانندى را تعقيب مىكند كه بر ستمگر و تجاوز كار چيره مىشود و در نبات ، حيوان و زمين پست از ضعيف حمايت مىكند تا صحنهء وجود ، بطور مساوى از نيروى درخشانى برخوردار گردد .\r\nامرئى القيس شاعر جهانى آنچه نخست مى گويد خلاصه‌اش اين است : در كمين آن آسمان درخش نشسته بودم . انتظار مى كشيدم ببينم از كدام سوى باران مى آيد . آخ چه وحشت زا بود باران سيل آسا از چهار جهت مى باريد از دور آن را تماشا مى كردم . طرف راست آن به نظر من بر كوه « قطن » و طرف چپش بر دو كوه « ستار » و « يذبل » قرار داشت . آب از اين طرف و آن طرف با صداى مهيبى سرازير شد و گستاخانه درختان را دگرگون نمود و با ترشحات خود بر كوه « قنان » عبور كرد و بزهاى كوهى را به پائين آمدن از كوه مجبور ساخت .\r\nآن گاه مى گويد : بيابان گمراه و خطرناكى كه تنه‌اى از درخت خرما در آن باقى نمانده و ساختمان بلندى در آن ديده نمى شود مگر ساختمانى كه با تخته سنگها بنا شده است .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n« ثبير » در اوايل رگبارهاى شديد خود ، گويا مرد بزرگى است كه در عباى راه راه پيچيده شده است .\r\nبامدادان ارتفاعات قلهء « مجيمر » در اثر سيل و كف گويا فلكه‌ى چرخ ريسندگى است .\r\nباران آبهاى خود را در صحراى « غبيط » فرو ريخت ، مانند مرد يمنى كه با زنبيل هاى بار شده فرا مى رسد .\r\nگويا پرندگان خوش خوان بيابان ، صبحگاهان سرمست شراب تند و خوشبوئى هستند ، شامگاهان درندگان غرق شده در اطراف آن آب بى پايان ، گويا ريشه‌هاى پياز دشتى هستند .\r\nملاحظه مى كنيد : امرئى القيس باران را به صورتى مى بيند كه درختان خرماى بيابان را ريشه كن كرده و ساختمان هاى آن را ويران نموده و تنها ساختمانهاى سنگى را باقى گذاشته است . اما كوه « ثبير » كه به ارتفاع خود بر زمين هاى گود اطراف مى بالد ، در باران فرو رفته و تنها قله‌ى آن از آب بيرون مانده و مانند بزرگ يك طايفه كه خود را به عباى راه راه پيچيده ، جلوه كرده است . باران طوفان هاى پى درپى را در اطراف كوهها روانه ساخته آن گاه آبهاى فراوان خود را در صحراهاى بى آب و علف مى ريزد ، ناگهان گياهها و گلهاى رنگارنگ در صحرا مى رويد . اين گلها و گياهها مانند پارچه‌هاى زيبا و رنگارنگى است كه تاجر يمنى در برابر چشم مردم مى گسترد . باران اين صحراهاى خشك شده را سيراب مىكند ، در نتيجه صحراها به صورت\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nسبزه‌زارهاى باشكوهى در مى آيند كه پرندگان سرمست در آن نغمه خوانى ميكنند اما درندگان وحشى كه دريدن حيوانات و پرندگان ضعيف را براى خود مباح مى دانستند ، باران آنها را ذليل كرده و در خود فرو برده است ، پس از لحظاتى كه روى آب مى افتند گويا ريشه‌هاى پياز درشتى هستند .\r\nآرى ، باران در خيال شاعر بزرگ جاهليت چنين جلوه مىكند .\r\nشاعرى كه مقصد باران را قدم بقدم تا پايان كار دنبال مى نمايد و نيروى پرورش دهنده‌ى وجود را مجسم مىكند . بنا بر اين باران ، نيروى ارزنده‌ى دادگرى است كه به ضعيفانى از قبيل : زمين هاى گود و پرندگان كوچك كمك مىكند ، يعنى بيابان را از گل و گياه و رنگ پر مى سازد و دلهاى پرندگان را شاد كرده آنها را به نغمه‌خوانى وادار مىكند ، و با نيرومندانى مانند كوهها شوخى مىكند و آنها را از هر جهت بيچاره مى سازد و از موقعيت آنها مى كاهد ، و بر زورمندانى چون درندگان يورش مى برد و بر آنها چيره شده غرقشان مىكند و به صورت ناچيزى نمايان مى سازد اينك على « ع » است كه آنچه را امرئى القيس در تمثيل نيروى ارزنده‌ى دادگرى همچون باران ، احساس كرده ، او نيز حس مىكند و در پايان يك سخن طولانى چنين مى گويد : « هنگامى كه ابرها آب فراوانى كه در بر داشتند فرو ريختند ، بسبب باران ، گياهان از زمين هاى خشك و علفها از كوههاى كم\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nعلف سر بر آوردند ، از اين رو زمين به زيبائى مرغزارهاى خود شادى مىكند و به لباسى كه از گلها و شكوفه‌هاى زيبا پوشيده و به آن آراسته گرديده بر خود مى بالد . خداوند آن گياهان را توشه‌ى مردم و روزى چهارپايان قرار داده است » .\r\nآن گاه على « ع » انديشه‌ى دور را - كه امرئى القيس بوسيلهء آن ، عمليات باران را در كوهها و درندگان مشاهده ميكرد - در اين جملهء كوتاه خلاصه مىكند : « هر كس به روزگار بزرگى فروخت روزگار او را زبون ساخت » .\r\nزيباييهاى فراوانى كه در اين فصل تماشا كرديم ، على رغم اختلاف موضوعات و تفاوت آثار و موقعيت ها ، همه از يك جا سرچشمه مى گيرند و در تمام آنها اصالت در انديشه و احساس و سليقه و خيال وجود دارد : اصالتى كه ميان صاحب اين صفات و تمام موجودات ، در وحدت وجودى مطلق ، ارتباط خاصى برقرار مى سازد شما اگر در ادبيات على « ع » سير كنيد اين اصالت را درك خواهيد كرد . اين همان اصالتى است كه على « ع » را بر آن مى داشت كه روابط پوشيده‌ى مظاهر مرگ و زندگى را عميقانه درك كند و پيوستگى اشكال گوناگون را - كه بر يك حقيقت ثابت و تغيير ناپذير اجتماع دارند - بطور كامل دريابند . تمايل سريع يگانه‌سازى على « ع » ، نمونه‌اى از تمايل يك اديب راستين بود كه وجود را بدون تفاوت ، در عقل و قلبش متمركز مى ساخت و آن را بر اصولى كه قديم و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nجديد در آن ممنوع است مبتنى ميكرد از نهج البلاغه آشكار مىشود كه نظريات اخلاقى و اجتماعى پسر ابو طالب ، بطور مستقيم يا غير مستقيم از اين ديد وسيع كه شامل وجود است سرچشمه مى گيرد . بنا بر اين در قانون وجود ، مرگ نزديك ترين چيز به زندگى است ، و خوبى و بدى بسيار بهم نزديكند ، و بسا اندوه و شادى در يك لحظه در يك دل اجتماع ميكنند يا تنبلى و فعاليت در جسم واحدى بروز مى نمايند ، و در ادبيات على : « چه بسا دورى كه از نزديك نزديكتر است ، و بسا اميدى كه به محروميت منتهى مى گردد و تجارتى كه به زيان كشيده مىشود » .\r\nشگفت نيست اگر سخن پسر ابو طالب در بين مردم به حقيقت نايل گردد : « هر كه براى برادرش چاهى حفر كرد خودش در آن افتاد ، و هر كه پرده‌ى حجاب ديگران را دريد پوشيده رويان خانه‌اش آشكار گرديدند و كسى كه بر مردم بزرگى فروخت خوار شد » .\r\nبنا بر اين دايره‌ى وجود واحد ، تسليم در برابر قانون متناسب وجود را بر مردم و بطور كلى بر همه‌ى موجودات لازم ميداند . اين قانونى است كه امام « ع » بوسيلهء عقل و احساس و خيال خود ، آن را درك كرده است ، درك شگفتى كه كثرت وضوح آن محسوس است و صاحب آن را با اجبار بر آشكار ساختن حقايق سوق مىدهد . اينجاست كه درك مزبور به صورت كلماتى كه تركيب دهنده‌ى قواعد رياضى است بروز مىكند . اين قواعد ، مظاهر وجود را در بر مى گيرد و به اصول\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nوجودى ثابت و عميقى كه ماوراى آن است نفوذ مىكند .\r\nعلى « ع » و فرازهاى وجود ، از نظر توجه به وحدت حيات و درك عميق وجود واحد ، بر سطح واحدى در رديف يكديگر قرار دارند .\r\nاز اين رو ادبيات وى فريادهاى پى درپى و بهم پيوسته‌اى است كه از عقل فوق العاده‌اى صادر مى گردد ، عقلى كه مى خواهد براى وصول به اين درك عميق ، در تمام موجودات نفوذ كند و اعماق آنها را ببيند ، موجودات گوناگونى كه همه بر يك اساس قرار گرفته و از يك جا سرچشمه مى گيرند و همه از يكديگر دورند اما در وحدتى كه دو طرفش را ازل و ابد تشكيل داده ، گرد آمده‌اند\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nروش سخنورى على ( ع )\r\nبيانى است كه اگر به ملامت زبان بگشايد ، زبان تند بادها را تحت الشعاع قرار مىدهد و اگر فساد و فسادگران را تهديد كند ، كوههاى آتش فشان را توام با سر و صدا و روشنائى ها از هم مى پاشد و اگر به انديشه فراخواند ريشه‌ى درك و انديشه را در شما بوجود مى آورد و شما را به آنجا كه اراده دارد روانه مىكند و به راستى شما را به جهان هستى مى پيوندد صورت و معنى مانند آتش و حرارت ، و خورشيد و نور و هوا با هوا ، با يكديگر\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمتحد مى گردند . آن گاه شما در برابر آن مانند كسى هستيد كه در مقابل سيل خروشانى قرار گرفته يا با درياى مواج و طوفان شديدى روبرو شده است اما اگر از زيبائى وجود و جمال آفرينش براى شما سخن بگويد ، با ستارگان آسمان بر صفحه‌ى دل شما مى نويسد بعضى الفاظ ، بسان برق درخشندگى دارند و مانند لبخند آسمان در شب هاى زمستانى لبخند مى زنند اين از نظر مواد ، اما از نظر اسلوب ، على « ع » داراى بيان سحرآميزى بود . راستى ادب را جز به اسلوب به چيز ديگرى نمى توان شناخت ، بنا بر اين در ادب ، مبنى و اساس ، ملازم معنى است ، و صورت در هيچ چيز كمتر از ماده نيست ، هر چند شرايط ابراز هر هنرى اهميتش كمتر از شرايط ماده است بهره‌ى على « ع » از ذوق هنرى يا حس زيبائى ، به مرتبه‌اى است كه در ديگران كمتر يافت مىشود . على « ع » در ادبيات خود از اين ذوق به عنوان يك مقياس طبيعى دقيق استفاده ميكرد . سرشت ادبى او\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنمونه‌اى از سرشت صاحبان موهبت و اصالت بود كه با يك نگاه كوتاه ، عميقانه درك ميكنند ، آن گاه به اختيار زبانشان به آنچه در دلهايشان مى جوشد و به آن پى برده‌اند باز مىشود .\r\nاز اين رو ادبيات على « ع » بر اثر راستى امتياز خاصى يافته بود ، همانطور كه زندگانى وى بدين سبب بر زندگى ديگران برترى داشت . آرى راستى ، تنها مقياس هنر برتر و تنها ميزان اسلوب صحيح است .\r\nبه حقيقت بايد گفت : شرايط سخنورى - كه توافق سخن با اوضاع و احوال است - براى هيچ اديبى مانند على « ع » جمع نشده است . زيرا سخنان وى پس از قرآن ، بزرگترين نمونه‌ى بلاغت است ، سخنانى است كوتاه و آشكار اما نيرومند و جوشان . . . در اثر هم آهنگى الفاظ و معانى و اغراض ، به صورت كاملا رسائى در آمده است .\r\nانعكاس آن در گوش آدمى شيرين ، و اثرش با تحريك احساسات توأم است ، بويژه هنگامى كه به منظور حمايت از بينوايان و ستمديدگان ، در باره‌ى منافقان و حيله‌گران و دنياپرستان سخن به ميان آيد . بنا بر اين روش على « ع » در سخنورى بسان عقل و انديشه‌اش ، روشن و مانند وجدانش صحيح و درست است ، پس شگفت نيست سخنان وى شاهراه سخنورى تلقى شود .\r\nاسلوب على « ع » در اثر درستى به حدى رسيد كه حتى سخنان مسجع وى از مرحله‌ى تصنع و مشقت به بلندى گرائيد . اينجا بود كه سخنان مسجع او با وجود اين كه جمله‌هائى جدا جدا و موزون فراوانى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nداشت ، اما دورترين چيز از تصنع و نزديك ترين چيز به طبع سرشار بود .\r\nهم اكنون اين سخن مسجع و حد سلامت طبع را ببينيد : يعلم عجيج الوحوش فى الفلوات و معاصى العباد فى الخلوات ، و اختلاف النينان في البحار الغامرات ، و تلاطم الماء بالرياح العاصفات » يا به اين قسمت از يك خطبه توجه كنيد : « و كذلك السماء و الهواء ، و الرياح و الماء ، فانظر الى الشمس و القمر ، و النبات و الشجر و الماء و الحجر ، و اختلاف هذا الليل و النهار ، و تفجر هذه البحار ، و كثرة الجبال ، و طول هذه القلال ، و تفرق هذه اللغات ، و الالسن المختلفات . . . » و اينك شما را به اين قافيه كه با طبع سالمى همراه است توجه مى دهيم : « ثم زينها بزينة الكواكب ، و ضياء الثواقب ، و اجرى فيها سراجا مستطيرا ، و قمرا منيرا ، في فلك دائر ، و سقف سائر . . . » .\r\nاگر شما بخواهيد در اين جمله‌هاى شگفت انگيز يك كلمه‌ى قافيه‌دار به كلمه‌ى بى قافيه‌اى تبديل كنيد خواهيد ديد چگونه فروغ آن خاموش و زيبائيش محو مى گردد ، و سليقه و اصالت و دقت خود را كه دليل و مقياس ادب است ، از دست مىدهد . بنا بر اين قافيه در سخنان على « ع » يك احتياج هنرى است كه طبع آميخته با صناعت ، اين احتياج را در خود احساس مىكند . طبع مزبور چنان با صناعت آميخته است\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nكه گويا هر دو از يك جا سرچشمه گرفته‌اند . اينجاست كه چنين طبعى مىتواند نثر را به صورت شعرى موزون و آهنگ دار - كه معنى را به اشكال لفظى مربوط به خود مى پيوندد - جلوه دهد .\r\nدر قافيه‌پردازى امام « ع » نمونه‌هاى جالبى به چشم مى خورد كه آهنگ را به صورت زيبائى به آهنگ ديگر باز مى گرداند و تأثيرش بمرتبه‌اى است كه هيچ گوشى موزونتر از آن نشنيده و از نظر ترجيع زيباترين مرحله را واجد شده است . ما آنچه تا كنون از سخنان مسجع على « ع » نقل كرده‌ايم ، براى مثال كافى است ، در عين حال به اين كلمات كه مورد پسند سليقه و شنوايى مىباشد گوش فرا دهيد : « انا يوم جديد ، و انا عليك شهيد ، فاعمل في خيرا ، و قل خيرا » .\r\nاگر مى گوئيم اسلوب على « ع » داراى صراحت معنى و بيان رسا و سلامت ذوق است ، منظور اين است كه خواننده‌ى گرامى را به « زيباييهاى نهج البلاغه » ارجاع دهيم تا ببيند سخنان على « ع » چگونه از چشمه‌هاى عميق و ريشه‌دارى سرازير مىشود و با چه لباس هنرى و زيبائى دلپسندى به جنبش در آمده و جارى مى گردد .\r\nاينك شما را به اين تعبيرات زيبا در سخنان على « ع » توجه مى دهيم : « آدمى زير زبان خويش پنهان است » . « بردبارى قبيله‌اى است » . « آن كس كه چوب او نرم باشد شاخه‌هايش فراوان است » . « هر ظرفى به آنچه در آن مى گذارند پر مىشود مگر ظرف دانش كه فراخ مى گردد » .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاگر كوهى مرا دوست داشته باشد درهم فرو خواهد ريخت .\r\nبه اين سخنان شگفت نيز توجه كنيد : « دانش ، ترا نگهبانى مىكند و تو نگهبان مال هستى . بسا انسانى كه بواسطهء گفتار نيك ديگران در باره‌ى وى ، مورد آزمايش قرار مى گيرد . هرگاه دنيا به كسى روى آورد خوبى هاى ديگران را به او عاريت مىدهد ، و هرگاه به او پشت كند خوبى هاى خودش را هم از او سلب مىكند . بايد كار مردم در حق ، پيش تو يكسان باشد . كار نيك انجام دهيد و هيچ كار خوبى را كوچك مشماريد ، زيرا كوچك آن بزرگ ، و كم آن زياد است .\r\nجمع كنندگان مال نابود شدند در حالى كه زنده هستند . هيچ ثروتمندى بهره‌مند نشد مگر به آنچه فقير بسبب آن گرسنه گرديد » .\r\nهم اكنون به اين تعبير كه به اوج زيبائى هنرى رسيده ، گوش فرا دهيد . على « ع » قدرت خود را بر تصرف شهر كوفه توصيف كرده و مى گويد : « آن نيست مگر كوفه كه آن را در تصرف خود مى گيرم و آن را گسترش مى دهم . . . » .\r\nخوانندهء محترم ، اصالت انديشه و بيان را در اين سخنان ملاحظه كرديد . اين همان اصالتى است كه هميشه با اديب راستين همراه است و تا هنگامى كه شخصيت ادبى او باقى است ، اصالت مزبور از وى جدا نخواهد شد .\r\nدر مواردى كه عاطفه‌ى گرم على « ع » تحريك و خيالش شعله‌ور مى شد و شكلهاى گرمى از تازه‌هاى حيات - كه با آنها در تماس بود -\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nدر خيال او نقش مى بست ، در چنين مواردى روش سخنورى على « ع » به اوج زيبائى مى رسيد . قلب او سرشار از بلاغت مى شد و بسان جريان دريا بر زبانش جارى مى گرديد .\r\nاسلوب على « ع » در چنين مواردى امتياز خاصى داشت . زيرا على « ع » به منظور توضيح و تأثير سخن ، جملات را در ضمن استعمال واژه‌هاى مترادف تكرار مى كرد و كلمات فصيحى كه داراى انعكاس بود انتخاب مى نمود و گاهى اقسام گوناگون تعبيرات را به دنبال يكديگر قرار مى داد : از جمله‌ى خبرى به استفهامى و از استفهام بتعجب و از تعجب بانكار انتقال مى يافت . موارد وقف در آن نيرومند و شفا بخش جانها بود . روح هنر و معنى بلاغت ، آشكارا در آن وجود داشت .\r\nبراى نمونه ، خطبه‌ى معروف جهاد را براى شما نقل مى كنيم .\r\nعلى « ع » اين خطبه را پس از آنكه سفيان بن عوف اسدى در عراق به شهر انبار يورش برد و فرماندار آن را كشت ، براى مردم ايراد كرد : « اين برادر غامد است كه سواران وى به شهر انبار رسيده و حسان بن حسان بكرى را كشته‌اند و سواران شما را از مرزهاى شهر دور كرده و مردان شايسته‌اى را از شما به خاك و خون كشيده‌اند .\r\n« به من خبر رسيده است كه يكى از آنان بر يك زن مسلمان و يك زن ذمى وارد مى شده و خلخال و النگو و گوشواره‌هاى او را مى كنده است . آن گاه لشكريان با غنيمت فراوانى بازگشته‌اند در حالى كه به\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nهيچكدام زخمى نرسيده و خونى از آنان ريخته نشده است . راستى اگر مرد مسلمانى پس از اين حادثه در اثر اندوه بميرد نبايد او را سرزنش كرد بلكه به مرگ سزاوار است » .\r\n« شگفتا به خدا قسم اجتماع آنان بر باطل و تفرقه‌ى شما در حق ، دل را مى ميراند و غم و اندوه ببار مى آورد . واى بر شما ، شما آماج تير آنان قرار گرفته‌ايد : به شما يورش مى برند و شما حمله نمى كنيد ، و با شما مى جنگند و شما نمى جنگيد ، و معصيت خدا را مى كنند و شما خشنود هستيد » قدرت امام « ع » را در اين جملات كوتاه ببينيد : على « ع » به منظور تحريك احساسات شنوندگان خود ، آهسته آهسته پيش مى رود تا بالاخره به كمك آنان به آرزوى خود نايل مى گردد . او در اينجا راهى را كه توأم با بيان رسا و تأثير قوى است پيموده است . زيرا مردم را از تاخت و تاز سفيان بن عوف در شهر انبار ، آگاه مىكند و اين براى آنان يك ننگ و رسوائى محسوب مىشود ، آن گاه به آنان خبر مىدهد كه اين ستمگر ، فرماندار امير المؤمنين « ع » را كشته و تنها به اين اكتفا نكرده بلكه شمشير خود را در گلوى بسيارى از مردان و زنان غلاف كرده است .\r\nعلى « ع » در قسمت دوم خطبه ، غيرت شنوندگان و قدرت و مردانگى هر عربى را در زمينهء احترام زن ، مورد توجه قرار مىدهد . او ميداند بين اعراب كسانى هستند كه بخاطر حفظ شخصيت و احترام زن\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاز جان خود مى گذرند ، از اين رو آنان را سخت سرزنش مىكند كه چرا در برابر جنگجويانى كه به يك زن تجاوز كرده و بسلامت بازگشته‌اند و به هيچيك زخمى نرسيده و خونى از آنان ريخته نشده ، ساكت نشسته‌اند .\r\nآن گاه وحشت و حيرتى را كه در اثر اين كار عجيب در او بوجود آمده ابراز مى دارد ، زيرا دشمنان وى به باطل چنگ زده و از آن پشتيبانى ميكنند و تبهكارى را پيشهء خود ساخته و به شهر انبار هجوم مى برند ، در حالى كه پيروان او از حمايت حق دست برداشته و باعث ضعف و شكست آن مى گردند .\r\nطبيعى است امام « ع » در چنين موردى خشمناك مى گردد و سخنان او كه حاكى از خشم درونيش مىباشد ، توأم با تندى و حرارت ، در ضمن جملاتى مسجع و كوتاه بروز مىكند : واى بر شما ، شما آماج تير آنان قرار گرفته‌ايد به شما يورش مى برند و شما حمله نمى كنيد و با شما مى جنگند و شما نمى جنگيد و معصيت خدا را مى كنند و شما خشنود هستيد » .\r\nگاهى احساسات على « ع » تحريك مىشود و به صورت قطعاتى كه بعضى با بعض ديگر مزاحمت دارند در چهره‌ى اين جملات كوتاه و پى درپى ، بروز ميكنند : « هرگز ناتوان نشدم ، و نترسيدم ، و خيانت نكردم و سستى ننمودم » گاهى هم اين احساسات از ناحيهء يك درد درونى محرك گرم مىشود و جمعيتى را كه على « ع » خير خواه آنان\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاست ، در حالى كه خودشان بر اثر غفلت و سستى اراده خير خواه خود نيستند ، با اين جملهء انقلابى و تؤام با خشم ، مورد خطاب قرار داده و مى گويد : « چه شده است شما را مى بينم بيداريد اما در خوابيد ، و حاضريد اما غائبيد ، و شنوا هستيد اما كر مى باشيد ، و سخن مى گوئيد اما لال هستيد . . . » در عهد جاهليت و اسلام بويژه در عصر پيامبر و خلفاى راشدين ، گويندگان زيادى وجود داشتند و از آنجا كه به سخنرانيها نياز شديدى داشتند با روش سخنورى ، بصورتهاى گوناگون ادبى ، كاملا آشنا بودند . اما در عهد پيامبر ، همه معتقدند كه بزرگترين سخنور آن زمان ، پيامبر اسلام ( ص ) بوده و در عصر خلفاى راشدين و بطور كلى در اعصار بعدى ، هيچكس در سخنورى بپايهء على بن ابي طالب « ع » نرسيده است .\r\nگفتار ساده و بيان نيرومند على « ع » كه از عناصر طبع و صناعت تشكيل مى شد ، از اركان شخصيت او به شمار مى رفت . گذشته از اين ، چنان كه ديديم ، خداوند وسايل كامل ديگرى كه از شرايط سخنورى محسوب مىشود براى او آماده كرده بود . زيرا خداوند بسبب فطرت سالم ، سليقهء رفيع و بلاغت جذاب به او امتياز خاصى داده بود ، همانطور كه بواسطه‌اى ذخاير علمى كه او را از همگنانش جدا مى ساخت و همچنين بخاطر برهان استوار و نيروى اقناع و نبوغ\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبيمانندش در بديهه گوئى ، او را بر ديگران برترى داده بود . علاوه بر اين ، من راستى نامحدود او را كه در هر خطبهء مؤثرى ضرورى مىباشد ، به اينها اضافه ميكنم . چنان كه تجربه‌هاى تلخ فراوان وى را - كه در زمينهء اخلاق و طبايع مردم و صفات اجتماع و عوامل جنبش هاى اجتماعى براى عقل نيرومندش كشف مى شد - نبايد فراموش كرد . گذشته از اينها آن اعتقاد محكم و تزلزل ناپذير ، و آن درد عميقى كه با محبت و پاكدلى و سلامت وجدان و عظمت هدف آميخته بود ، از امتيازات وى بشمار مى رفت .\r\nراستى صرفنظر از على « ع » و عدهء محدود ديگرى ، مشكل است بتوانيم در ميان شخصيت هاى تاريخى كسى را كه جامع اين شرايط باشد و به عنوان سخنگوى نمونه معرفى شده باشد پيدا كنيم . كافى است شما اين شرايط را در نظر بگيريد آن گاه نظرى به گويندگان معروف شرق و غرب بيافكنيد تا بدانيد گفتهء ما صحيح است و هيچ گونه اغراقى در آن وجود ندارد .\r\nپسر ابو طالب بالاى منبر ، خوددار و متين بود و به گفتار درست و به خويشتن كاملا اطمينان داشت . هوش او نيرومند و دركش به حدى سريع بود كه بر افكار مردم و خواسته‌هاى جمعيت تسلط داشت . روح او چنان از حريت و انسانيت و فضيلت سرشار بود كه وقتى زبان سحر آميزش به آنچه در دل داشت گويا مى شد ، مردم به خوبى حس مى كردند كه على « ع » فضايل خواب رفته و احساسات خاموش آنان\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nرا تحريك مىكند .\r\nسخن سازى على « ع » را بايد اساس بلاغت عرب دانست .\r\nابو هلال عسكرى نويسندهء كتاب « الصناعتين » مى گويد : تنها ايراد معانى مهم نيست ، بلكه زيبائى ، صفا و پاكى لفظ كه توأم با صحت تركيب و اسلوب باشد و از بار سنگين نظم و تأليف ، خالى باشد ، نيز شرط است .\r\nبعضى از اين الفاظ بقدرى فصيح است كه گويا دامنهاى ارغوانى را با غرور و خودخواهى مى كشاند . برخى از آنها مانند سربازانى كه در زمين پهناورى يورش مى برند ، غران و بعضى ديگر مانند شمشير ، دو لبه هستند . برخى ديگر مانند نقاب ضخيم ، روى بعضى احساسات قرار مى گيرند تا تندى آن را پوشانده و از شدتش بكاهند . بعضى ديگر مانند لبخند آسمان در شب هاى زمستانى ، لبخند مى زنند . بعضى چون تازيانه كار ميكنند و برخى مانند چشمهء زلال جارى مى گردند .\r\nتمام اينها با مفردات و تعبيراتى كه در خطبه‌هاى على « ع » است تطبيق مىكند . گذشته از اين ، خطبه از نظر نويسندهء كتاب « الصناعتين » در صورتى زيباست كه به اين صفات لفظى نقش پذيرد ، پس آيا مانند خطبه‌هاى پسر ابو طالب كه هيجان صفات لفظى را به هيجان و نيرو و عظمت معنى ضميمه مىكند چگونه است » اينك به قسمتى كوتاه از مطالبى كه در جلد سوم كتابم : « امام\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nعلى « ع » ، نداى عدالت انسانى » در زمينهء بيان امام بويژه در خطبه‌هايش ، نوشته‌ام توجه كنيد : نهج البلاغه از انديشه و خيال و عاطفه نشانه‌هائى دارد . تا هنگامى كه انسان باقى است و از خيال و عاطفه و انديشه برخوردار است اين نشانه‌ها نيز با ذوق هنرى بلندى ، بستگى خواهد داشت . نهج البلاغه با نشانه‌هاى خود ارتباط خاصى دارد و با درك بلند و دورى كه توأم با حرارت واقع و علاقه به شناخت ماوراى اين حقيقت است جارى مى گردد . مجموعه‌اى است كه ميان زيبائى موضوع و زيبائى بيان جمع مىكند تا تعبير و مفهوم و به عبارت ديگر صورت و معنى مانند آتش و حرارت ، و خورشيد و نور ، و هوا با هوا ، با يكديگر متحد گردند . آن گاه شما در برابر آن مانند كسى هستيد كه در مقابل سيل خروشانى قرار گرفته يا با درياى مواج و طوفان شديدى روبرو شده است ، يا مانند كسى هستيد كه در برابر يك پديدهء طبيعى قرار گرفته است پديده‌اى كه بر اساس وحدت استوار است و هيچگونه پراكندگى در عناصر آن ايجاد نمى كند مگر آنكه وجود عناصر را محو كند و آن را بسوى نيستى سوق دهد بيانى است كه اگر به ملامت زبان بگشايد ، زبان تندبادها را تحت الشعاع قرار مىدهد و اگر فساد و فسادگران را تهديد كند كوه‌هاى آتشفشان را توأم با سروصدا و روشنائيها از هم مى پاشد ، و اگر به سخن باز شود ، عقل ها و احساسات را مخاطب قرار داده و\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nهر درى را به روى هر برهانى غير از برهان خود مى بندد و اگر بانديشه فراخواند ريشهء درك و انديشه را در شما به وجود مى آورد و شما را به آنجا كه اراده دارد روانه مىكند و براستى شما را به جهان هستى مى پيوندد و تمام نيروها را در شما به منظور اكتشاف ، يكى مى سازد . بيان مزبور اگر شما را محترم بشمارد ، به مهر پدر و منطق پدرى پى مى بريد و وفاى راستين انسانى و حرارت محبت بى پايان را درك خواهيد كرد اما اگر از زيبائى وجود و جمال آفرينش و كمالات هستى ، براى شما سخن بگويد ، با ستارگان آسمان بر صفحهء دل شما مى نويسد بيانى است كه از بلاغت و تنزيل بهرهء فراوانى گرفته است . بيانى است كه با اسباب بيان عرب ، در گذشته و آينده بستگى دارد . حتى بعضى در بارهء سخنان وى گفته‌اند : آن فروتر از كلام خدا و فراتر از كلام مخلوق است تمام خطبه‌هاى على « ع » بوسيلهء برهان هاى ذاتى آبيارى مىشود ، تا آنجا كه گويا معانى و تعبيرات خطبه‌ها ، پديده‌هاى زمان او و عين افكار و خيالاتش مىباشد پديده‌هائى كه مانند شعله‌ى آتش كوره در زير باد شمال در قلبش شعله مى كشد . گاه با يك درك سرشار و بيان بى اندازه زيبا ، بدون مقدمه ايراد سخن مىكند .\r\nآرى ، سخنان بديهى على « ع » چنين بود . اين سخنان از نظر درستى ، عمق انديشه و هنرى بودن تعبير ، از نيرومندترين سخنان\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبديهى بشمار مى رفت ، تا آنجا كه كلماتى كه از دو لب او صادر مى شد ، بعنوان يك مثل متداول تلقى مى گرديد .\r\nيكى از سخنان زيباى بديهى او سخنى است كه آن را به مردى كه حضرت را به زبان مى ستود اما در واقع وى را متهم مى دانست ، گفته است : « من از آنچه تو با زبان ميگوئى فروتر و از آنچه در دل دارى فراترم » .\r\nهنگامى كه تصميم گرفته بود براى موضوع مهمى كه پيروانش در آن ترديد داشتند و از او پشتيبانى نكردند ، به تنهائى قيام كند ، عده‌اى از پيروانش نزد وى آمدند و در بارهء دشمن به حضرت عرضه داشتند : يا امير المؤمنين ، ما ترا از شر آنان مصون مى داريم . على « ع » فورا در پاسخ گفت : « شما مرا از شر خود حفظ نمى كنيد ، چگونه از شر ديگران حفظ مى كنيد اگر مردم پيش از من ، از ستم حكمرانانشان شكايت مى كردند ، امروز من از ظلم رعيت خود شكايت دارم . گويا من پيرو ، و آنان پيشوا هستند » .\r\nروزى كه پيروان معاويه ، محمد بن ابى بكر را كشتند و خبر كشته شدنش به امام رسيد ، فرمود : « همانا اندوه ما بر او به اندازهء شادى آنان براى او است ، ولى آنان دشمنى كم كردند و ما دوستى از دست داديم » .\r\nاز وى پرسيدند : كدام يك از دادگرى يا بخشش برتر است فرمود : « عدالت ، چيزها را بجاى خود مى گذارد و بخشش ، آن را از جاى خود بيرون مىكند . دادگرى ، نگهدارندهء همگان است و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبخشش ، عطائى خصوصى است . بنا بر اين عدالت ، شريف تر و برتر مى باشد » .\r\nدر وصف مؤمن بطور بديهى فرمود : « مؤمن ، شاديش در چهره و اندوهش در دل است . سينه‌اش از هر چيزى گشاده‌تر و نفسش از هر چيزى خوارتر است . برترى و بزرگوارى را خوش نمى دارد و از خودنمايى بدش مى آيد . اندوه وى دراز و نگرانيش دور است . خاموشيش زياد است . وقتش مشغول است .\r\nسپاسگزار و شكيبا است . طبيعتش نرم و خوى او هموار است » .\r\nروزى نادان خيره سرى از او مشكلى پرسيد . حضرت بيدرنگ در پاسخ گفت : « به منظور فهميدن و آموختن بپرس ، و از روى خيره‌سرى چيزى سؤال مكن ، زيرا نادانى كه فراگيرندهء دانش است به دانشمند شباهت دارد ، و دانشمندى كه در بيراهه قدم نهد به نادان خيره سر مى ماند » خلاصه على « ع » اديب بزرگى بود كه بر اساس تماس با حيات و كشش اسلوب سخنورى ، پرورش يافته بود . ازين رو از اصالتى كه در شخصيت اديب ضرورى است و همچنين از فرهنگ ويژه‌اى كه موجب رشد شخصيت و تمركز اصالت است برخوردار بود .\r\nاما در بارهء زبان ، يعنى زبان محبوب عربى ، « مرشلوس » در جلد اول كتابش « سفرى به شرق » سخنى زيبا دارد . مى گويد : « در ميان زبانها ، زبان عربى غنى ترين و فصيح ترين زبانها است و تأثيرش از همه\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبيشتر و زيباتر است . با تركيب افعال خود ، پرواز انديشه را دنبال مىكند و آن را بدقت ترسيم مى نمايد و با نغمه‌هاى صوتى خود ، از نعرهء حيوانات ، شرشر آبهاى فرارى ، صداى بادها و غرش رعد تقليد مىكند » .\r\nاصول و فروع اين زبان ، و زيبائى رنگها و سحر آميز بودن بيان آن و بطور كلى تمام خصوصياتى كه مرشلوس به برخى از آنها اشاره كرده ، همه بطور كامل در ادبيات على « ع » مشهود است آرى آن ادبى بود در خدمت انسان و تمدن\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\n2 على « ع » نمايشگر عدالت جهانى\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\nتساوى وجودى\r\nعلى « ع » درك كرده بود كه اين جهان عظيم هستى ، بر اساس تعاون و اشتراك قرار گرفته است . از اين رو وقتى باد بشدت مى وزد شاخه‌ها را بطور شديد حركت مىدهد ، و هنگامى كه از جا مى پرد درختان را كنده و ريشه‌هاى آن را به لرزه در مى آورد ، و آن گاه كه آهسته و آرام بر سطح زمين جارى مىشود صفحات آب به وزش آن مست ميشوند و همه چيز در زير آن به آرامش مى گرايد همچنين او درك كرده بود كه نيروى\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nعمومى وجود ، به حكم همان قانونى كه از برگ سبز و از گياهى كه بر ساقه‌اش ايستاده و در برابر باد به حركت در مى آيد ، مواظبت مىكند ، به حكم همان قانون از گياه خرد شده‌ى خشك نيز مراقبت مى نمايد پسر ابو طالب با سخنى كه آن را از روح وجود گرفته ، نظريهء سوداگران را درهم مى كوبد . گويا او بوسيلهء اين سخن ، در فهماندن مقصود خود ، با جهان هستى شركت مىكند نظرى كه انسان به جهان هستى و حالات آن مى افكند : به ستارگان ثابت فضاى وجود ، و كواكب شناور كرانه‌هاى ابد ، به خورشيد تابان و ابرهاى پديدار و بادهاى تند ، به كوههاى بلند و درياهائى كه امواج خروشان آنها را مى شكند يا شب صفحات آنها آرام مى گيرد ، نظرى كوتاه به اينها براى او كافى است اطمينان پيدا كند كه جهان هستى و حالات آن ، قانون و اسرارى دارد كه هر كدام تحت قواى مدركه‌ى انسان قرار گرفته و بر مقياس صحيحى استوار است .\r\nنگاهى كه آدمى به اين طبيعت نزديك و احوال آن مىكند : به تابستان سوزان كه باد در آن ساكن مىشود ، به پائيز آن گاه كه جنگلهاى\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nآن افسرده و هوايش طوفانى و اطراف آسمانش گرفته و عبوس مىشود ، به زمستان گاهى كه آسمان آن رعدى و به سبب برقها پريشان است و باران هاى آن سيل آسا سرازير مىشود و ابرهايش به حدى مى پيچد كه آثار آسمان و زمين را مى پوشاند ، به بهار هنگامى كه جهان را به صورت كرانه‌هاى مرطوب و نهرهاى فراوان و زيبا و باغهاى رنگارنگ مى گسترد ، نگاهى كوتاه به اينها كافى است او را مطمئن كند كه اين طبيعت و حالات آن ، قانون و اسرارى دارد كه هر كدام تحت قواى مدركه‌ى كه انسان قرار گرفته و بر مقياس صحيحى استوار است .\r\nآرى ، نظرى كوتاه و آزمايشى به طبيعت و جهان هستى ، كافى است انسان را دلالت كند بر اين كه اين اسرار و قوانين ، به تمام معنى درست و پايدار و عادل هستند و منطق آنها بر اساس اين صفات استوار است ، و تنها صفات مزبور است كه وجود جهان عظيم هستى را تصديق مىكند پسر ابو طالب چنين نظرى به جهان هستى افكند و اسرار وجود را - كه عبارت از درستى ، پايدارى و عدالت بود - بطور مستقيم درك كرد . آن گاه آنچه ديده بود و به آن پى برده بود او را تكان داد و در خون او جارى گرديد و در وجودش راه يافت و از روى انديشه و احساس به صورت ندائى رسا در آمد و لب هايش به اين جمله حركت كرد : « آگاه باشيد ، آسمانها و زمين بر اساس حق به پا شده‌اند » . اگر شما بخواهيد\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدرستى و پايدارى و عدالت را در يك كلمه جمع كنيد ، هيچ كلمه‌اى جامعتر از كلمه « حقيقت » نخواهيد يافت . زيرا در مفهوم اين كلمه ، درستى و پايدارى و عدالت نهفته است پسر ابو طالب عميقانه درك كرد كه مقايسه‌ى آسمان و زمين - كه بر اساس حقيقت استوار و با مفاهيم سه‌گانه‌ى درستى و پايدارى و عدالت متلازم است - با حكومت كه ناچار صورت كوچكى از اين وجود قائم بر اركان سالم و ثابت بشمار مى رود ، از حيث اصل و فرع مقايسه‌اى صحيح و بجا است . اينجاست كه مقايسهء مزبور - كه افراد دور از انديشه و احساس از آن بى بهره هستند - خود به خود در عقل و وجدانش زنده مىشود ، آن گاه بيدرنگ مى گويد : « و بزرگترين حقى كه خداوند واجب نموده ، حق حاكم بر رعيت و حق رعيت بر حاكم است .\r\nدين حقى است كه خداوند براى هر كدام بر ديگرى واجب كرده و آن را سبب الفت و هماهنگى آنان قرار داده است . بنا بر اين رعيت جز به شايستگى حكمرانان ، و حكمرانان جز به استقامت رعيت شايسته نمى شوند . پس هرگاه رعيت حق حاكم را اداء كرد و حاكم نيز حق رعيت را اداء نمود ، حقيقت ميان آنان عزيز مى گردد و نشانه‌هاى عدالت برپا مىشود و سنت ها در مسير خود جارى مى گردد و بر اثر آن روزگار اصلاح مىشود و در بقاى حكومت اميدى هست . و اگر رعيت بر حاكم چيره شد يا حاكم به رعيت ستم كرد ، آن گاه اختلاف كلمه بروز مىكند و نشانه‌هاى ظلم آشكار مىشود و\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nراههاى سنت ها ترك مى گردد : به خواسته‌هاى نفسانى عمل مىشود و احكام تعطيل مى گردد و بيماريهاى افراد فراوان مىشود ، هيچكس براى حق عظيمى كه تعطيل شده و باطل بزرگى كه انجام مىشود احساس نگرانى نمى كند  . اينجاست كه نيكوكاران خوار و بدكاران عزيز مى گردند و مسئوليت هاى بندگان نسبت به خدا زياد مىشود » اينجا من توجه شما را به دقتى كه بر زبان على « ع » در روابط عمومى بزرگ ، بين عناصر حكومت به عمل آمده جلب ميكنم ، آن گاه شما را به ارتباط دقيقى كه ميان اعمال پسنديده‌ى ثمربخش و ثبوت اين عناصر بر اساس حقيقت ، حكمفرماست توجه مى دهم . اين همان حقيقتى است كه از درستى و پايدارى و عدالت تشكيل يافته و آسمانها و زمين بر اساس آن برقرار شده است .\r\nعلى « ع » درك كرده بود كه اين جهان عظيم هستى بر اساس تعاون و اشتراك قرار گرفته است ، از اين رو وقتى باد به شدت مى وزد شاخه‌ها را بطور شديد حركت مىدهد و هنگامى كه از جا مى پرد درختان را كنده و ريشه‌هاى آن را به لرزه درمى آورد ، و آن گاه كه آهسته و آرام بر سطح زمين جارى مىشود صفحات آب به وزش آن مست ميشوند و همه چيز در زير آن به آرامش مى گرايد .\r\n\r\n","description":"","footnote":" ( 1 ) - يعنى اگر حق تعطيل شود مردم احساس نگرانى نمى كنند ، زيرا به كارهاى باطل عادت كرده و حقوق لازم را تعطيل نموده‌اند و در كارها سستى مى كنند . ","page_name":" 77 ","page_number":77},
  {"content":"\r\n\r\nاو درك كرده بود كه وقتى خورشيد پرتو خود را به زمين مى افكند ، نشانه‌هاى زمين در برابر چشمها و انديشه‌ها آشكار مى گردد ، و هنگامى كه خورشيد از زمين روى مى گرداند پردهء تاريكى بر آن مى گسترد . او دريافته بود كه گياه رشد مىكند و داراى برگ مىشود و گاهى ميوه مىدهد . اين گياه با اين كه در شكل و هدف خود ، با نور خورشيد و هوا و آب و خاك تفاوت دارد ، اما در عين حال ، رشد و برگ دار شدنش وابسته به همين نور و همين هوا و آب و خاك مىباشد .\r\nاو درك كرده بود كه وقتى خورشيد پرتو خود را رويهم غلطان است ، بر پشت باد تندى كه نيرومند و با صداى بلند است بر نشانده شده است و بادى كه « خداوند وزش آن را تند كرده و جايگاه پيدايش آن را دور گردانيده » با وجود دورى محل پيدايش ، مأمور « به برهم زدن آب فراوان و برانگيختن موج درياها است ، و بسان وزش در فضا ، به طورى كه اول آن را به آخرش و ساكنش را به متحركش بازگرداند ، به آن مى وزد تا آب فراوانى بالا بيايد » و اين ستارگان و اين كواكب و روشنائى نورافكن ها و چراغ نورافشان خورشيد و ماه تابان ، زينت زمين و موجب سرور دلهاست على « ع » از آن سوى اينها درك كرده بود كه اين جهان هستى - كه بر اساس حقيقت استوار است - بر عناصر آن يك ارتباط تعاونى حكومت مىكند . چنان كه دريافته بود كه نيروهاى جهان هستى ، از\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nحقوقى كه براى بعضى بر بعض ديگر لازم شده است ، برخوردارند ، و اين نيروها به حكم وجود و استمرارى كه بر آنها حكومت دارد از هر جهت با يكديگر برابرند .\r\nاو عميقانه درك كرده بود كه مقايسه‌ى اين عناصر متعاون و متساوى ، با انسانهائى كه ناچار بايد به حكم وجود و استمرارشان همكار و برابر با يكديگر باشند ، مقايسه‌ائى صحيح و بجا است . زيرا انسانها از موجودات اين جهان هستى بشمار مى روند و آنچه بر عناصر وجود - كه عبارت از شخصيت اشتراكى است - حكومت مىكند و على « ع » آن را براى حيات انسان ضرورى ميداند ، انسانها نيز از آن برخوردارند . اينجاست كه على « ع » جهان طبيعت و جهان انسان را به كمك تابش عقل و جهش احساس ، بهم مى پيچد تا عدالت جهانى را بر اساس وحدتى مركب از درستى و پايدارى و عدالت دريابد . او به اين قانونى كه بوسيله‌ى آن در فهماندن مقصود خود ، با جهان هستى شركت مىكند ، زبان گشوده و مى گويد : « خداوند از جمله حقوق خود ، حقوقى را براى بعضى از مردم بر بعض ديگر واجب كرده و آن حقوق را در حالات گوناگون برابر ساخته است . بعضى از آنها انگيزه‌ى بعض ديگر است و بعضى لازم شمرده نمى شود مگر بسبب بعض ديگر » سخن بزرگ ديگرى كه على « ع » در زمينهء دوام نعمت مى گويد از همين جا سرچشمه مى گيرد . او دوام هر نعمتى را مرهون انجام وظيفهء\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nطبيعى صاحب نعمت نسبت به برادران انسانش دانسته و ترك اين وظيفهء واجب را باعث زوال نعمت ميداند . مى گويد : « كسى كه نعمت هايش فراوان شد نيازمنديهاى ديگران به او زياد مىشود . پس هر كس در نعمت ها به حقوق واجب قيام كند نعمت ها را در معرض بقاء و دوام قرار داده است ، و كسى كه در نعمت ها به حقوق واجب اقدام ننمايد نعمت ها را دستخوش فنا و نابودى ساخته است » .\r\nاين دو سخن در بارهء عدالت جهان هستى - كه انسان نيز از موجودات آن محسوب مىشود - نيازى به توضيح فراوان ندارد . زيرا حقوق بندگان خدا در منطق على « ع » با هم برابر است . در حقيقت ، اين حقوق شباهت تامى به حق آب بر باد ، و حق نبات بر آب ، و حق آب بر خورشيد ، و حق خورشيد بر قانون وجود دارد . و اين سنت ، سنت جهان هستى دادگر است كه هيچ حقى را براى انسان لازم نمى داند مگر آنكه حقوقى كه از ديگران به عهده‌ى اوست اداء كند .\r\nخواننده بايد به اين مطلب عميقانه توجه كند ، آن گاه نظريه‌ى خود را در آنچه ديده اعلام دارد . در اين صورت بدون ترديد درك مىكند كه قانونى كه على « ع » بوسيله‌ى آن به ريشه‌هاى عدالت جهانى نايل گرديد ، قانونى ثابت و تغيير ناپذير است و انحرافى در آن وجود ندارد .\r\nبنا بر اين عناصر اين جهان هستى ، به همان اندازه كه مىدهد به همان اندازه مى گيرد ، و چيزى بدست نمى آورد مگر در صورتى كه چيزى از دست بدهد . مثلا اگر زمين از خورشيد حرارت و نور مى گيرد ،\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبه همان اندازه از عمر خود به موجودات مى بخشد . و همينطور است كه اگر زمين از شب ، تاريكى بگيرد . يا مثلا اگر گل از عناصر فراوان هستى ، وسيله‌ى حيات و رشد و بوى خوش كسب كند ، پس از اندك زمانى ، نور و هوا از رنگ و عطرش به همان اندازه كه به آن داده‌اند از آن مى گيرند ، تا وقتى آن گل به مرحله‌ى كمال و به اوج حيات خود رسيد عواملى كه آن را از عمرش دور مى سازد زيادتر مىشود ، ناگاه مرگ و زندگى بر سر آن نزاع مى كنند و بالاخره ريشه‌ها و برگهاى آن تسليم مرگ مى شوند و زمين هم چيزهائى را كه به آن داده بود در خود مى بلعد . در دل دريا باز نمى گردد مگر همان ابرهائى كه دريا به آسمان داده و بارانهائى كه به بيابان بخشيده است .\r\nانسان نيز در زندگى اختصاصى خود چنين است . او از لذتى برخوردار نمى گردد مگر آنكه خواه ناخواه از لذت ديگرى محروم مىشود ، و به دنيا نمى آيد مگر آنكه بر طبق مقرر به زودى تسليم مرگ شود . على « ع » مى گويد : « مالك مرگ همان مالك حيات است » .\r\nعلى « ع » اين توازن خردمندانه را كه در قانون زمين و آسمان و ستارگان و بطور كلى در موجودات حياتى و جامد وجود دارد ، در ضمن اين جمله حائز تناسب فكر و كمال توجه و سادگى است ، ابراز مى دارد : « انسان به هيچ نعمتى نمى رسد مگر آنكه نعمت ديگرى را از دست مىدهد » بايد انسانها اين سخن را بشنوند و راستى اگر با دقت به اين سخن\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nگوش فرا دهند تصديق مى كنند كه اين يك واقعيتى است كه به صورت كلماتى شبيه به قواعد رياضى غير قابل اعتراض ، نقش بسته است .\r\nاما در زندگى عمومى ، هيچ يك از شئون انسان از اين قاعده‌اى كه على « ع » آن را از ماده‌ى جهان عظيم هستى انتزاع كرده ، مستثنى نيست . بنا بر اين حق شما بر اجتماع اين است كه بهره‌هائى كه به اجتماع مى رسانيد از نظر نوع و مقدار ارزيابى شود و به همان اندازه از اجتماع بهره‌بردارى كنيد . اما اگر از پاداش خود كمتر از آنچه داده‌ايد مالك شويد ، نصيب شما عايد ديگرى شده و ديگرى از نصيب شما بهره مى برد . در نتيجه حق شما غصب گرديده و به شما ستم شده است .\r\nهمچنين اگر از پاداش خود ، بيشتر از آنچه داده‌ايد بگيريد در اين صورت نصيب ديگرى عايد شما شده و ديگرى در اثر آنچه شما خورده‌ايد گرسنه مى ماند و شما حق او را غصب كرده و به او ستم نموده‌ايد ، و وجود ظالم و مظلوم در ميان اجتماع ، موجب فساد اجتماع و بروز نقص در موازين عدالت اجتماعى است ، و عدالت اجتماعى در صورتى به پا مىشود كه در مرز روحبخش عدالت جهانى داخل باشد .\r\nبديهى است كه باطل هيچگاه نمى تواند قانون باشد ، بلكه قانون همان حق است و در قانون هستى و همچنين به عقيده‌ى على « ع » « هيچ چيزى حق را باطل نمى كند » .\r\nتوجه به مظاهر نمايان و عظيم عدالت جهانى ، على « ع » را از\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nتوجه به مظاهر پنهان و دقيق آن باز نداشته است . او در اين جهت مانند شاعران برجسته بود كه از نظر آنان موجودات دقيق مادى و معنوى با موجودات بزرگ تفاوت ندارند ، بدين معنى كه ميان بزرگ و كوچك فرقى نمى گذارند و موجودات را بطور كلى از نظر منشاء و دلالت ، يكى مى دانند .\r\nآرى از نظر اينها آنچه چشمها را خيره مىكند ، بر آنچه ناپيدا و پنهان است برترى ندارد . چه بسا نگاه كوتاهى كه در وجود آنان احساساتى بوجود مى آورد كه چشمه‌هاى سخن نمى تواند آن را ايجاد كند و بسا اشاره‌اى است كه صراحتى را كه در آن درك مى كنند ، بوسيله‌ى هزاران آگهى آن را نمى بينند ، و بسا بواسطه‌ى گلى كه در دامن صخره‌اى شكفته بيشتر پى به عظمت وجود برده مىشود تا بواسطه‌ى يك درخت كهنسال و بلند . بلكه چه بسا كوچكى كه در نظر آنان از بزرگ هم بزرگتر و كمى كه از زياد هم زيادتر است بد نيست اينجا خلاصه‌اى از يك سخن طولانى را براى شما نقل كنم . من اين سخن را در زمينهء موقعيت كسى كه از درك عظيم و انديشهء وسيعى برخوردار است ايراد كرده‌ام انديشه‌ى وسيعى كه به جهان هستى كه پنهان و آشكارش در دلالت داشتن بر عظمت وجود يكسان است ، احاطه دارد : « گويا اين طبيعت ، زيبائى حريت را آن چنان كه آرزوى شاعر است براى او مجسم مىكند . زيرا باد را هرطور و بهر كجا بخواهد روانه مىكند\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nو برايش مهم نيست مردم بر او خشم گيرند يا از او خشنود باشند چشمه‌ها را بدلخواه خود از تخته سنگهاى بزرگ و از خاك نرم جارى مىكند و بطور آرام در جلگه‌ها سرازير مى سازد يا از فراز كوهها آن را پرتاب مىكند . درختها ، صخره‌ها ، قله‌ها و دره‌ها را آن طور كه بخواهد آشكار مى سازد . براى او مهم نيست زنبق ها در كنار خارها برويند يا خارهاى نبات سمى به گلى خوشبو با شاخه‌هاى سبز رنگ بچسبند . به اين پاى بند نيست كه گياه خردشده‌ى خشك را تحقير كند و گياه سر سبز و بلند را بزرگ بشمارد ، يا حشرات كوچك را كه از سوراخ صخره‌ها سركشى مى كنند مسخره نمايد و از وحشيگرى درندگان قوى كه حيوانات ضعيف را با چنگال خود مى درند تمجيد كند »  .\r\nعلى « ع » با اين نظر و احساس ، با مظاهر وجود واحد در دو طبيعت : زنده و خاموش ، روبرو شده بود و با بداهت و عمق خاصى درك كرده بود كه نيروى عمومى وجود به حكم همان قانونى كه از برگ سبز و از گياهى كه بر ساقه‌اش ايستاده و در برابر باد به حركت در مى آيد ، مواظبت مىكند ، به حكم همان قانون از گياه خرد شده‌ى خشك نيز مراقبت مى نمايد ، و همانطور كه درخت كهنسال و بزرگ را مورد توجه قرار مىدهد از درخت هاى ناچيز و كوچك نيز مواظبت مىكند ، و همچنين مراقبت طبيعت از چهارپايان ، حشرات ، ملخ ها و\r\n\r\n","description":"","footnote":" ( 1 ) - به اختصار از كتاب « فاغتروا لمرأة » اثر ديگر نويسنده . ","page_name":" 84 ","page_number":84},
  {"content":"\r\n\r\nپرندگان كوچك ، كمتر از مراقبت آن از حيوانات وحشى و كركس فضا نيست ، و بالاخره هر موجودى در صفحه‌ى گستردهء وجود ، موقعيت ويژه‌اى دارد و از اين وجود وسيع بهره‌اى گرفته است . بدين جهت كوه بلند جلوى ديد على « ع » را نسبت به ريگها و ذرات خاك نمى گرفت ، و توجه به طاوس او را از توجه به مورچهء خاك نشين كه در ميان شكافها و ريگهاى زمين مى جنبد باز نمى داشت ، چرا كه آن هم در جهان هستى ، موجودى بزرگ و چيزى فراوان بشمار مى رود .\r\nعلى « ع » چنان نبود كه مفهوم وجود را در مورچه و طاوس - كه با آمدن روز پراكنده مى شوند - نسبت به خفاش كه شبش روز است و روشنائى آن را در تنگى قرار مىدهد ، بيشتر ببيند ، و براى مورچه و طاوس ارزش وجودى بيشترى نيست به خفاش قائل باشد . او حكمت هائى كه در موجودات بزرگ مى ديد در خفاش نيز همان حكمتها را مشاهده ميكرد .\r\nاز نظر على « ع » تنها همين كه يك موجود ، رمقى داشته باشد كافى است كه نيروى عمومى وجود ، آن را از خطر مرگ قبل از فرا رسيدن زمانش نگهدارى كند و بطور اساسى از آن حمايت نمايد .\r\nزيرا عدالت جهانى وجود هر موجود زنده‌اى را بر پايه‌اى قرار داده كه نگهدارنده‌ى آن موجود در مدت بقاى آن مىباشد ، و همين است آن چيزى كه على « ع » آن مرد فوق العاده دقيق ، از سخن خود اراده مىكند : « براى هر جاندارى قوتى هست و هر دانه‌اى خورنده‌اى دارد » . در اين\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nصورت اگر ميان ميان جاندار و قوتش يا ميان دانه و خورنده‌اش مانعى ايجاد شد ، به موازين عدالت جهانى ستم شده و معنى وجود و ارزش حيات ، مورد افتراء قرار گرفته است .\r\nعلى « ع » مى گويد : « به خدا قسم اگر هفت اقليم را به من بدهند كه خدا را در باره‌ى مورچه‌اى كه پوست جوى از آن بربايم نافرمانى كنم ، نخواهم كرد » .\r\nكيفر تجاوز به موازين عدالت جهانى ، وابسته به طبيعت عدالت عمومى است كه در مرافعه با تجاوز كار ، ملايمت و سنگدلى را اعمال نمى كند بلكه با عدالت و مجازات به مرافعه پايان مىدهد . توجه ارزندهء على « ع » به مفهوم حيات واحد - كم و زياد و بزرگ و كوچكش - از همين جا سرچشمه مى گرفت . بنا بر اين عدالت جهانى كه ميان موجودات زنده ايجاد توازن كرده و آنها را با داشتن موقعيت هاى گوناگون مراعات نموده و اعمال مشترك و حقوق متقابل و واجبات يكسانى ميان آنها برقرار ساخته ، براى هيچيك از مظاهر حيات امتيازى قائل نشده و اجازه نمى دهد نيرومند بخاطر نيروئى كه دارد به ضعيف تجاوز كند يا كثير به خاطر كثرتى كه دارا مىباشد در حق قليل ستم نمايد . اينجاست كه عدالت جهانى ، ظلم بر قليل را بخاطر مصلحت كثير نمى بخشد . روى اين اصل در منطق پسر ابو طالب كسى كه به موجود زنده‌اى ستم كند گويا به تمام موجودات زنده ظلم نموده است ، و كسى كه بنا حق كسى را بكشد گويا همهء مردم را كشته است ،\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nو كسى كه جاندارى را آزار كند گويا به تمام جانداران آزار رسانده است . آرى در منطق على « ع » حيات همان است ، و احترام آن ، اصلى است كه فروعش بر اساس آن رشد مىكند .\r\nاز نظر عدهء زيادى از متفكران و قانونگذاران و همچنين در « افكار » گروهى كه خود را از رجال سياسى معرفى مى كنند ، تجاوز به اقليت بخاطر مصلحت اكثريت كارى شايسته است و در منطق اينها مقياس خوبى ، تنها منحصر به سالم بودن اكثريت و رسيدن آنان به خواسته‌هاست . مثلا اگر هزار نفر در اثر وقوع يك حادثه ستمگرانه كشته شدند از نظر اينها كارى وحشتناك محسوب مىشود و اگر دو هزار نفر كشته شدند آن كار وحشتناكتر است و همينطور . . . اما اگر يك نفر در چنين حادثه‌اى كشته شد مسئله‌ى آسان و كار ساده‌اى است . زيرا در دفتر سوداگران ارواح ، كثير از قلم نمى افتد اما جدول ضرب و عمليات جمع و تقسيم را ممكن است به صورت ساده و آسانى تنظيم نمود .\r\nاما على « ع » نظريات اين سوداگران را با سخنى كه آن را بطور مستقيم از وجودى گرفته كه در مفهوم حيات بلكه در خود حيات براى ارقام ارزشى قائل نيست ، مى كوبد : « به خدا قسم اگر دست نمى يافتند به مسلمانان مگر به يك نفر كه او را عمدا بدون آنكه مرتكب گناهى شده باشد بكشند ، همانا كشتن همه‌ى آن لشكر بر من حلال بود » .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nالبته روشن است كه « كشتن همه‌ى لشكر » موضوع نيست بلكه منظور اين است كه انديشه‌ى احترام حيات ، در افكار زمامداران رسوخ كند و توجه داشته باشند كه كشتن يك نفر از روى قصد ، برابر با كشتن همه‌ى انسانهاست .\r\nاينجا اگر ما نظريهء على « ع » را با نظريات متفكرانى كه ميزان عدالت را در قوت و كثرت مى بينند بسنجيم براى ما روشن مىشود كه چگونه آنان در جائى كه على « ع » اوج مى گيرد ، سرازير مى شوند ، و در جائى كه افق على « ع » گسترش مى يابد و ارزش هاى حيات بدست او بالا مى رود ، آنان سخت و خشن مى گردند آن گاه مى بينيم در مواردى كه اين گروه براى آراء و نظريات « اكتشافى » خود طبل و نى مى زنند و به نيرومند اجازه مى دهند به نيروى خود ببالد و براى اكثريت روا مى دانند آرزوهاى خود را بر اساس اين كثرت گسترش دهند - در حالى كه همهء اينها ستم بر قانون عادلانه‌ى حيات و اراده‌ى نيرومند و خيرانديش انسان محسوب مىشود - مى بينيم در اين موارد پسر ابو طالب پرده از روى آنچه مقياس اعلاى حيات و ارادهء انسان است بر مى دارد و به سخن سادهء بزرگى زبان مى گشايد : « بسا اندكى كه افزون تر از فراوان است » آن گاه با سخن زيباتر و مهم ترى توضيح مىدهد : « آدمى هر چند مقام و مرتبه‌اش بزرگ باشد . بالاتر از اين نيست كه به كمك ديگران در زمينهء حقى كه خدا بر او واجب نموده نيازمند نباشد ، و انسان هر چند در ديده‌ها كوچك باشد و مردم او را خرد\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبشمارند ، چنان نيست كه نتواند ديگران را در اين زمينه مساعدت كند يا ديگران به او كمك نمايند » .\r\nاينجا اگر شما دقت كنيد مى بينيد على « ع » يكى از مظاهر نمايان عدالت جهانى را در اين دو سخن براى مردم بيان مىكند و حقيقتى را كه از دير زمانى بر افكار محدود پوشيده بوده به اثبات مى رساند .\r\nعلى « ع » ثابت مىكند كه مظاهر براق و گسترده‌ى وجود از نظر واقع وجودى ، جز وجود ناچيز و بى ارزش چيزى نيست . اينجا ممكن است مردم نادان و سبك مغز و كسانى كه براى هر زرق و برق دار پوچى كف مى زنند ، از شنيدن اين سخن مبهوت گردند ، لكن اين فرو ريختگى ، هنگامى كه خورشيد حقيقت طلوع كرد و پرتو عظيم آن ، نور خيالى و ساختگى سبك مغزان را جاروب نمود ، بيدرنگ پراكنده مىشود و اين كاه سبك وزن با وزش بادهاى وجود عادل نابود مى گردد اين اضطراب در سنجش كه در بين افراد و اجتماعات حكمفرما است ، در تاريخ و عصر حاضر شواهد فراوانى دارد . اين اضطرابى است كه در اثر انحراف مقياس ها از موازين عدالت جهانى ، آثار زيان بخشى در انسان و تمدن و حيات ببار مى آورد .\r\nمثلا اگر شما در قرون وسطى در اروپا زندگى مى كرديد ، بعضى روزها جمعيت فراوانى پشت سر هم در يكى از ميدانهاى اين شهر يا شهرهاى ديگر مى ديديد . اين جمعيت بخاطر اداى احترام و كف زدن براى شخصى كه با لباس آراسته و تاج زينتى به آنجا آمده ، اجتماع\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nكرده‌اند . در اين ميان مى بينيد مردى بدون توجه به جمعيت ، بى آنكه جمعيت نيز به او اعتنا كنند ، با گامهاى محكم و نگاه تندى تنها از پياده‌رو عبور مىكند . مردم براى شخصيت بزرگى كه در واقع بزرگ نيست داد و فرياد مى كنند ، پس از زمانى كوتاه خورشيد طلوع مىكند و بر تاريكيها چيره مىشود و همه چيز را در جاى مخصوص به خود نشان مىدهد . اينك شما چه مى بينيد مى بينيد آن جمعيت كه وجودشان در حكم عدم است ، براى شخص پستى بنام « لوئى چهاردهم » كف مى زنند ، يا براى فرومايه‌اى بنام « شارل اول » يا « شارل پنجم » و امثال اينها كه از بس كوچكند بدنبال نامشان ارقام زيادى در مى آيد ، داد و فرياد مى كنند . آن گاه پس از آن به چه چيز پى مى بريد پى مى بريد كه مرد پياده‌اى كه جمعيت براى او سر و صدا نمى كردند و كف نمى زدند ، شخصيت واقعى بزرگى بنام « موليير » يا « ميلتون » يا « گاليله » بوده است ، و با گذشت زمان معلوم مىشود صاحبان اسمهائى كه داراى ارقام فراوانى مى باشند ، به كلى ناچيز و بى ارزش اند ، در حالى كه افرادى كه در پياده‌رو راه مى رفتند و نامشان ارقامى نداشت و كسى براى آنان كف نمى زد به تمام معنى از شخصيت و عظمت برخوردارند .\r\nفراموشى ، اين افراد بى ارزش را با آن كف زننده‌هاى ناچيز بهم مى پيچد و آن گروه بر فراز وجود آشكار مى گردند ، و انسانيت ، آنان را نسبت به خود بمنزلهء خورشيد نسبت به تاريكيها تلقى مىكند ، و عده‌ى قليلى ظاهر ميشوند كه به عظمت و ارزش آنان پى مى برند و\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمانند استفادهء زمين از نور خورشيد نيمروز ، از آنان كسب حرارت مى كنند و آنچه را على « ع » درك نموده بود كه : « بسا اندكى افزون تر از فراوان است » آنان نيز درك مى كنند .\r\nآرى اين يك عدالت جهانى است كه با مقياس عظيم خود ، بدون تعارف و نيرنگ ، هر جاندارى را مى سنجد و آن را در جاى مخصوص به خود قرار مىدهد عدالت جهانى يى كه هيچ ارزشى پيش آن پست نمى شود و هيچ ناچيزى سربلند نمى گردد اين مطلب را نبايد فراموش كرد كه اگر على « ع » از اين « اندك » به اندك تعبير مىكند يا « فراوان » را فراوان مى گويد بخاطر آن است كه در نظر مردم زمان و به عقيدهء آنان چنين است ، و گرنه على « ع » ميداند كه مردم در اين عقيده خطا رفته‌اند و آنچه را اندك مى بينند در واقع اندك نيست و چيزى را كه فراوان مى بينند گاهى در مقياس حقيقت ، سبك و كوچك مى باشد .\r\nعلى « ع » به خوبى ارزش حيات را درك كرده بود و به امكانات عظيم حياتى ، در تمام موجودات زنده پى برده بود و مى دانست كه جهان هستى در ارزيابى حيات و احترام موجودات زنده - در هر حال و هر كجا باشند - اراده‌ى عادلانه‌اى دارد ، از اين رو به سخنان حكيمانه‌اى كه به برخى از آنها اشاره كرديم زبان مى گشايد ، حتى هنگامى كه گزاف گويان ، ارزش و امكانات مزبور را براى اندك در مقابل فراوان نمى پذيرند ، روى به آنان كرده و مى گويد : « حق ، بيشتر در چيزهائى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاست كه شما انكار مى كنيد » آن گاه حقيقت ديگرى را با اين سخن بيان مىكند : « . . . و انسان هر چند در ديده‌ها كوچك باشد و مردم او را خرد بشمارند ، چنان نيست كه نتواند ديگران را در اين زمينه مساعدت كند يا ديگران به او كمك نمايند » اين بخاطر آن است كه انسان در هر موقعيتى باشد و در هر مرتبه از كوچكى قرار گرفته باشد برايش امكان دارد به اجتماع خود سود برساند و خودش نيز از اجتماع بهره‌مند شود .\r\nاين نظرى كه على « ع » به انسان كم بهره از موهبت ها افكنده ، حاكى از ايمان عميق وى به عدالت جهانى است . عدالتى كه قطره‌هاى آب را اقيانوس ، و ذرات ريز شن ها را صحرا و بيابان مىكند و هر اندكى را داخل فراوان و هر كوچكى را وابسته به بزرگ ميداند .\r\nاين نظر كوتاه ، از طبيعت حياتى خير انديش حكايت مىكند كه نسبت به فرزندان خود دلسوز است بطورى كه هر يك را در چهار چوب زندگى شايسته‌اى قرار مىدهد و هرگز به آنها ستم نمى كند .\r\nاين نگاه كوتاه ، نمايشگر مهر عميقى است كه على « ع » موجودات زنده را در آن غرق مى سازد و انسانها را شايستهء آن مى بيند كه به تمام معنى از حيات برخوردار باشند و از منافع آن بهره‌مند گردند و ديگران را در اين زمينه مساعدت كنند و خود نيز كمك شوند .\r\nاين نظر علوى - كه به عدالت جهانى و ارزش حيات اطمينان دارد و به امكانات هر انسانى در زمينه‌ى ارزنده شدن وى ، معتقد است - در\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nادبيات ژان ژاك روسو كه بر محور اطمينان به عدالت طبيعت و ارزش حيات مى چرخد ، نيز به چشم مى خورد .\r\nعلى « ع » آن گاه كه مردم را مخاطب قرار داده و مى گويد : « خداوند شما را بيهوده نيافريده است » يا هنگامى كه با ابتكار خاصى اطمينان خود را به طبيعت خير انديش بشر توصيف مىكند و با اين عقيدهء ارزنده با مردم روبرو مىشود : « مادامى كه پراكنده نشويد توبيخى بر شما نيست » يعنى شما همه مادامى كه از روى قصد ، از حق منحرف نشده‌ايد ، از هر جهت خير انديش و سودمند مى باشيد ، على « ع » در اين لحظات آنان را كه در ديده‌ها كوچكند و مردم آنان را خرد مى شمارند ، به اهميت بيشترى اختصاص داده است .\r\nعلى « ع » به منظور تأكيد در اثبات اين عدالت جهانى - كه حاكى از برابرى كاملى بين بزرگ و كوچك و كم و زياد در زمينه‌ى حقوق و واجبات است - به اين مطلب اشاره مىكند كه عموم انسانها از نظر مركز اين عدالت با يكديگر برابرند و ميان آنها فرقى نيست : صفت انسانيت آنان يكى است و در ميزان وجود نيز يكى هستند و جز به عمل و سود رساندن به ديگران ، بر يكديگر امتيازى ندارند و كسى كه كار كند و براى ديگران نافع باشد ، قانون وجود به او پاداش مىدهد ، اما كسى كه تنبلى و ناشكرى كند و حق ديگران را بربايد ، همين قانون ، او را چنان كه مستحق است به كيفر مى رساند . على « ع » مى گويد : « كسى او را از ديگرى باز نمى دارد ، و صدائى او را از صداى ديگر مشغول\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nنمى سازد ، و خشم ، مانع رحمت او نيست ، و مهربانى ، او را از كيفر باز نمى دارد » .\r\nاينك در باره‌ى آنچه سابقا گفتيم توضيح بيشترى مى دهيم . قبلا اشاره كرديم كه على « ع » پرده از روى اين وجود فوق العاده برداشته است .\r\nاين وجود ، حكمران والائى از طبيعت اشياء معين مىكند كه منع و بخشش و كيفر و پاداش به دست آن مى باشد . از اين رو موجودات به مقتضاى طبيعت وجودى خود ، قدرت دارند به منظور امتثال ارادهء عادلانهء جهان هستى ، خودشان با يكديگر مرافعه نمايند .\r\nعلى « ع » وجود را در تمام اشياء برابر مى بيند ، بطورى كه اگر در موردى به وجودى نقص وارد شد ، در مورد ديگر جبران مىشود . اين زيادى و نقص هر دو مساوى هستند يعنى زيادى به مقدار نقص ، و نقص به مقدار زيادى است . در اينجا بايد بگويم : نظريه‌اى كه در زمينهء موجودات جهان هستى قائل به اين تساوى مى باشد ، يكى از نتايج مهمى است كه فعاليت هاى فكرى بشر در ميدان اكتشافات اسرار هستى بدان نايل گرديده است ، و اين خود آغاز جنبشى بزرگ در اين ميدان محسوب مىشود .\r\nآنچه در اينجا لازم به تذكر است اين كه گروهى از متفكران قديم نتوانسته‌اند اين حقيقت را دريابند و حتى بعضى آن را انكار نموده‌اند .\r\nاما آنان كه حقيقت مزبور را با تمام خصوصيات آن درك كرده و به آن\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nمعتقد شده و ديگران را نيز بسوى آن فرا خوانده‌اند ، در كيفيت بررسى و تمثيل و قدرت بيان با يكديگر تفاوت دارند برخى اين تساوى را در بعضى از مظاهر موجودات ملاحظه كرده و در زمينهء بيان حقيقت ، مطالبى ايراد كرده‌اند . برخى ديگر تساوى مزبور را فقط در موجودات بى روح ديده‌اند و از آنجا كه موجودات جامد را از موجودات زنده جدا دانسته‌اند ، به نتايج محسوس آن در مجراى وجود پى نبرده‌اند . لكن بعضى اين تساوى را در طبيعت جامد بررسى كرده و به نتايج محسوس آن در مجراى وجود پى برده و آن را با موجودات زنده در يك رديف تلقى كرده و با روشن ترين بيان و استوارترين سخن در اين زمينه سخن گفته‌اند . على « ع » از اين گروه بشمار مى رود ، بلكه بايد گفت او پيشرو متفكران قديم محسوب مىشود ، زيرا او توانست اين نظريه را بر اساس صحيحى بدون كوچكترين اختلاف و تناقض اثبات كند ، بلكه بايد اين اثبات و ابتكار را مخصوص او بدانيم .\r\nشايد موقعيت على « ع » در بررسى مسئلهء تساوى وجود ، از جهت عملى ، مهمتر از موقعيت همكارانش باشد . زيرا او براى اثبات اين حقيقت پافشارى مى كرد تا به نتايج آن در حيات فردى و اجتماعى انسانها نايل گردد . اين حقيقت به تمام معنى با انسان - كه محور انديشهء على « ع » بشمار مى رفت - هماهنگى داشت .\r\nگفتيم على « ع » وجود را در تمام اشياء برابر مى بيند ، بطورى كه اگر در موردى به وجودى نقص وارد شد در مورد ديگر جبران مىشود و\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاين زيادى و نقص هر دو مساوى هستند يعنى زيادى به مقدار نقص ، و نقص به مقدار زيادى است . على « ع » به منظور آنكه انسان را از راه نزديك ترين چيزها به او ، يعنى از راه ذاتش به اين حقيقت آشنا سازد ، نخستين چيزى كه مى گويد اين است : « هيچ روزى از عمر انسان فرا نمى رسد مگر آنكه روز ديگرى را بخاطر آن از دست مىدهد » راستى آيا انكار اين حقيقت - كه تعادل وجود را به مراتب ، گسترده‌تر از حالات وجود بيان مىكند - براى انسان امكان پذير است آيا هيچ قاعده‌ى رياضى جبرى و هندسى ، نزديك تر به حقايق ثابت ، و دلالت كننده‌تر بر حقيقت مطلق ، و خلاصه‌تر در توصيف ثابت و مطلق ، از اين نشانه‌اى كه على « ع » بواسطه‌ى آن تعادل وجود را در ضمن يك موجود زنده و ايام زندگى او مجسم مىكند ، يافت مىشود اينجا اگر كسى به من ايراد كند كه : اين انديشه براى همه‌ى مردم روشن است ، شما تصور مى كنيد على « ع » كدام حقيقت تازه‌اى را كشف كرده است در پاسخ مى گويم : در صورتى كه حقايق آشكار ، ريشه‌ى حقايق پنهانى محسوب گردد ، يا حقايق پنهانى را اصل حقايق آشكار بدانيم ، يا بگوئيم روش عمومى اقتضا مىكند تمام جزئيات اعم از پنهان و آشكار ضبط شود ، در اين صورت كشف حقايق پنهانى مستلزم آن نيست كه حقايق آشكار به سكوت برگزار شود . زيرا على « ع » كه افكارش با عقايدش متحد بود و عقايدش در يك وحدت فكرى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nشگفتى جلوه مى كرد ، زبان به اين سخنانى « كه براى همهء مردم روشن است » نگشود مگر به منظور آنكه ساختمان مفصلى در زمينه‌ى اثبات نظريه‌ى تساوى وجود ، بر اين اساس مبتنى كند . از اين رهگذر به سخن جالب تر ديگرى زبان گشوده و مى گويد : « نفس انسان ، گامهاى او بسوى مرگ است » .\r\nآرى اگر على « ع » مى گويد : « هيچ روزى از عمر انسان فرا نمى رسد مگر آنكه روز ديگرى را بخاطر آن از دست مىدهد » يا مى گويد : « نفس انسان ، گامهاى او بسوى مرگ است » مى خواهد حقيقتى را كه با افكار مردم فاصله دارد و از درك آنان پنهان است لكن در رديف اين دو سخن آمده ، كشف كند : « انسان به هيچ نعمتى نمى رسد مگر آنكه نعمت ديگرى را از دست مىدهد » لابد شما در زمينه‌ى كشف دقيق و صراحت انديشه و وضوح بيانى كه در اين سخن وجود دارد توضيح بيشترى مى خواهيد : آرى على « ع » به منظور اين كه مضمون اين عبارت را بصورتهاى گوناگونى كه از نظر مورد ، مختلف ولى از جهت ماده و معنى يكى هستند ، ضبط كند ، مى گويد : « بسا يك خوراك جلوى خوراكها را مى گيرد » .\r\n« كسى كه نزديك تر او را رها كند دور تر براى او آماده مى گردد . » « بسا دورى كه از نزديك هم نزديكتر است » . « دوستى يك نوع خويشاوندى مورد بهره‌اى مى باشد » . « كسى كه آنچه طاقت فرسا است بر خود تحميل كند در مى ماند » . « خداوند هرگز پاداش كسى را كه كار نيك\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكرده از بين نمى برد » . « تو در آنچه زياده از روزى خود بدست آوردى براى ديگرى خزانه‌دار هستى » .\r\nاين عبارات و دهها نمونهء آن در جزئيات نظريهء تساوى وجود داراى اختصار آشكارى است . عبارات مزبور با وجود اختلافى كه بر موضوعات نزديك بهم آنها حكمفرماست ، در فاصله و مأخذ دورشان بر محور واحدى كه عبارت از برابرى وجود است دور مى زنند . بنا بر اين اگر اينجا نقصى بود آنجا با زيادى جبران مىشود و اگر آنجا نقصى وجود داشت اينجا جبران مى گردد .\r\nپسر ابو طالب با عمق و نيروى كاملى اين حقيقت وجودى را درك كرد . او زندگى خود را بر اساس حقيقت مزبور بر قرار ساخت و در هر بخشى از زندگى يا در هر سخنى از سخنان خود ، آن را بطور مستقيم يا غير مستقيم به ديگران اعلام مى داشت . او جهتى از جهات عدالت جهانى را درك نمى كرد مگر آنكه به جهت ديگرى به عكس آن در شكل خاصى پى مى برد ، يا بگوئيد جهت مزبور خود به خود از جهت اول صادر مى گرديد ، و اين همان مسئله‌ى مورد بحث ما است كه : طبيعت ، حامل اين مقياس است ، و طبيعت است كه پاداش مىدهد يا كيفر مىكند . در حقيقت ميان مظاهر عدالت جهانى ، آشكارتر از اين مظهر در زمينه‌ى اثبات عدالت عمومى نمى توان يافت .\r\nعلى « ع » معتقد بود هيچ يك از موجودات جهان هستى بيهوده آفريده نشده ، بلكه هر موجودى هدف و نتيجه‌اى دارد . او معتقد بود\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nهر يك از موجودات وظيفه‌اى دارند و هر عضوى از اعضاى انسان داراى وظيفه‌اى است كه جهان عادل هستى ، بوسيلهء آن بر انسان احتجاج مىكند و او را مورد سؤال و حساب قرار مىدهد . روى اين اصل موجودات جهان هستى از نظر حكم وجودى با هم برابرند و بزرگ و كوچك در اين ميزان به يكديگر شباهت دارند . على « ع » مى گويد : « خداوند ، پيش از بررسى كارهاى بزرگ ، كارهاى كوچك ترا به حساب مى آورد » . او از آن جهت كه بيشتر مردم كارهاى كوچك را ناچيز مى دانند به اين سخن زبان گشوده است ، و براى آنكه مطمئن شود عمل تسويه بين بزرگ و كوچك ، در دلها و انديشه‌ها جايگزين شده مردم را توجه مىدهد كه كارهاى كوچك در پاداش يا كيفرى كه دارند بر كارهاى بزرگ مقدم مى شوند .\r\nاز ديدگاه على « ع » اگر جهان هستى به كمك آنچه بر اعضاى انسان لازم شمرده ، بر انسان احتجاج كند و او را در كارهاى بزرگ و كوچك مورد سؤال و محاسبه قرار دهد و جزاى كارهاى خوب و بد او را بدهد ، لازم نيست عمليات : احتجاج و محاسبه و مجازات ، خارج از دايره‌ى انسان باشد . اين عمل واحد مركب با وجود تركيبى كه در آن است ، هميشه در حدود موجودات - كه انسان نيز از جملهء آنها بشمار مى رود - انجام مى گيرد . على « ع » مى گويد : « همانا بر شما نگهبانانى از خود شما و جاسوس هائى از اعضاى خودتان مى باشد » . اين نگهبان هرگز از ديدن و ثبت كردن و كيفر يا پاداش دادن خوددارى نخواهد\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nكرد .\r\nدر لحظات بيمانند درخشندگى عقل و انديشهء رسا ، چنان رنگهاى درخشان عدالت جهانى در برابر چشمان على « ع » آشكار مى گردد كه اگر شما در برابر آن قرار گيريد از اين عقل و انديشه در شگفت مىشويد . آيا پسر ابو طالب چنان كه با زبان اين عدالت سخن مى گويد ، با زبان دانشمندان معاصر - لحظه‌اى كه اين حقيقت را بيان مىكند - سخن نمى گويد : « هر كه اخلاق خود را فاسد ساخت خودش را در شكنجه قرار داده است » آيا او با اين دو زبان سخن نمى گويد آن گاه كه مى گويد : « كسى كه در شك و ترديد قرار دارد ، نزديك است بگويد دريابيد مرا » يا آن گاه كه مى گويد : « خود را از هر گونه زبونى و پستى گرامى دار هر چند ترا به آرزوها نايل گرداند ، زيرا هرگز در برابر آنچه از خودت صرف مى كنى عوض نخواهى گرفت . » امثال اين سخنان خيلى زياد است . جملات شگفت انگيز زير از همين قبيل است : « مرگ انسان به گناهان ، بيشتر از مرگ او به فرارسيدن پايان زندگى است » . « دروغگو مردانگى ندارد و با حسد راحتى نيست و با انتقام برترى وجود ندارد و درستى در ترك مشورت نخواهد بود » .\r\n« هرگاه كسى خصلت خوبى داشت امثال آن را انتظار داشته باشيد » .\r\nآرى على « ع » درك كرده بود كه جهان هستى از وحدت و عدالت برخوردار است و در اين دو حال ، ثابت و برقرار مى باشد ، و جهان هستى است كه نيروى حساب ، و قدرت كيفر و پاداش را\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nدر طبيعت موجودات قرار داده است . او تمام آنچه را درك كرده بود با شگفت ترين بيان اظهار داشت ، جز آنكه جهات ديگرى نيز از جهات عدالت جهانى را بررسى ، و رنگها و اشكال آن را ضبط نموده بود . آيا اين جهات چه بودند\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nمحبت عميق\r\nعلى « ع » درك كرده بود كه منطق محبت ، بالاتر از منطق قانون است ، و مهربانى انسان با انسان و ساير موجودات ، دليل زندگى در برابر مرگ ، وجود در برابر عدم است موقعيت زن از نظر على « ع » آن موقعيتى كه آنان تصور مى كردند نبود برخورد بادهاى سوزان تابستان و ابرهاى پر آب زمستان در يك زمين ، از عدالت جهان هستى و تساوى وجود محسوب مىشود . نابود شدن طوفانها و گردبادها و نسيم هاى ملايم در يك حقيقت ، بر اساس اين\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nعدالت و تساوى برقرار است . تحمل طبيعت ، قانون كيفر و پاداش را در تمام مظاهر خود ، ناشى از عدالت و تساوى مزبور است . بديهى است در اين صورت بايد نيروهاى طبيعت نيز اعم از جماد و حيوان درهم آميخته شوند و بطور اشتراك شروع به فعاليت كنند .\r\nاز آنجا كه صفات انسان و اخلاق و احساسات و اميال او از عناصر تركيبى و اتحادى حيات - كه شخصيت انسان را تشكيل مىدهد - سرچشمه مى گيرند ، صفات و حالات مزبور ، درهم آميخته شده و بطور اشتراك شروع به كار مى كنند . بررسى و سنجش عميق و بدنبال آن قواعد علمى جديد كه اكتشافات خود را بر پايه‌هاى ويژه‌اى استوار ساخته ، مىتواند اين معنى را به اثبات برساند .\r\nقبلا ديديم انسان از نظر على « ع » نمونه‌ى كاملى از جهان هستى بشمار مى رود . از جمله اشعارى كه به او نسبت مى دهند شعرى است كه انسان را در آن مخاطب ساخته و مى گويد : گمان مى كنى تو جسمى كوچك هستى ، در حالى كه جهانى بزرگ در تو پيچيده شده است .\r\nطبيعى است على « ع » در اين موقعيت ، تمام امكاناتى كه وابسته به انسان است جستجو مىكند و مظاهر عدالت جهانى و تساوى وجود را در اين « جسمى كه جهانى بزرگ در آن پيچيده شده » در ضمن چهار چوبه‌اى كه افكارش در آن مى چرخد ، كشف مىكند .\r\nعلى « ع » بطور مستقيم عميقانه درك كرد كه ميان موجودات ،\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nروابطى زوال ناپذير وجود دارد و هر چيزى كه از اين روابط مى كاهد از مفهوم وجود نيز كم مىكند و در صورتى كه انسان يكى از اين موجودات محسوب شود ، ناچار بايد با موجودات ديگر ارتباط وجودى داشته باشد . در اين صورت ارتباط موجود به مانند خود ، سزاوارتر و مناسب تر است . اين موجود اگر از موجودات زنده باشد بستگى آن به موجودات زندهء ديگر قويتر و ثابت تر خواهد بود . اما انسان كه در رأس موجودات زنده قرار دارد ، ارتباط او با برادر انسانش نخستين ضرورت وجودى او از نظر فردى و اجتماعى محسوب مى گردد .\r\nعلى « ع » آن گاه كه جمعيت شايسته را جمعيتى معرفى مىكند كه عدالت اجتماعى با گسترده‌ترين معانى و ارزنده‌ترين اشكالش بر آن حكومت داشته باشد ، در حقيقت ، قانون يا چيزى را كه وابسته به قانون است مورد اجرا قرار مىدهد . اين قانون از آنجا كه طبعا از روح عدالت جهانى سرچشمه مى گيرد ، در انديشه‌ى على « ع » آشكار شده و به صورت يك امر ضرورى جلوه مىكند . بدين جهت مى بينيم پسر ابو طالب اصرار شديدى دارد كه ماوراى قوانين را بررسى كند و بوسيله‌ى محبت انسانى كه بالاتر از قانون است ، قوانين را مراعات نمايد . محبت جز علاقهء عميق روحى و مادى به بلندى و كمال چيزى نيست . از آنجا كه محبت يك ضرورت وجودى محسوب مىشود ، يك ضرورت اخلاقى نيز بشمار مى رود .\r\nعلى « ع » در نخستين صفحه از صفحات محبت يادآورى مىكند\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nكه مردم همگى با هم برادرند ، از اين رو با وجود اين كه خود ، زمامدار مردم است صريحا آنان را به « برادرانم » توصيف مىكند و بدنبال آن به حكمرانان تذكر مىدهد كه آنان با همهء مردم برادراند و اين برادرى ناچار مستلزم محبت خواهد بود ، او به سران لشكرهايش چنين مى گويد : « براى حكمران سزاوار است برترى و نعمتى كه به او اختصاص داده شده ، باعث تغيير حال او بر رعيت نشود ، و نعمت هائى كه خداوند نصيب او ساخته ، او را بيشتر به بندگان خدا نزديك كند و بيشتر به محبت به برادرانش وادارد » .\r\nعلى « ع » از آنكه برادرى خود و فرمانروايان را با مردم در دوستى و محبت اعلام مى دارد ، با يك قضاوت صحيح با عموم انسانها روبرو شده و اين برادرى را بدون پراكندگى يا امتياز به آنان اعلان مىكند و مى گويد : « همانا شما با هم برادريد ، ميان شما چيزى جز ناپاكى دلها و سوء انديشه‌ها جدائى نيافكنده است » . على « ع » بدين وسيله ناپاكى دل و سوء انديشه را در يك سو ، و دوستى و محبت قلبى را در سوى ديگر قرار مىدهد .\r\nاز آنجا كه حق وجودى هر انسانى بهره‌مند شدن از محبت ديگران است ، ناچار بايد طبيعت - كه حامل ارزش ها و مقياس ها است - به انسانى كه همسايگان و نزديكان و كسانش او را رها ساخته و لباس محبت به تنش نكرده‌اند ، با مهر و محبت فراوانى از ناحيه‌ى بيگانگان پاداش دهد . روى همين اصل على « ع » مى گويد : « كسى كه\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nنزديك تر او را رها كند ، دور تر براى او آماده مى گردد » .\r\nعلى « ع » بخاطر مراعات اين اخوت - كه بر اساس محبت انسانى برقرار است - خصلت هاى ناپسند را از آنجا كه با دوستى و محبت سازش اساسى ندارد نمى پذيرد : « اما بعد ، اگر خصلت هاى ناپسند در تو نبود تو در اين كار بر ديگران مقدم بودى » .\r\nاگر قوانين متعارف به پسر ابو طالب اجازه مىدهد با مخالفان خود نبرد كند ، او پس از آنكه تمام جوانب محبت را در قلب خود مراعات نموده و روابط اخوت انسانى را در دلهاى جنگجويان جستجو كرده دست به جنگ مى زند . بنا بر اين اگر او در پايان كار دست به شمشير مى برد ، از روى ناچارى و توأم با گريه و اندوه است نه آنكه از روى اختيار و آميخته با خنده و شادى باشد . در حقيقت ، احساس پيروزى براى على « ع » دردناكتر از احساس شكست براى جنگجويان بود اگر قوانين متعارف به پسر ابو طالب اجازه مىدهد تجاوزگران را پس از مرگ خود رها و فرزندان و پيروان خود را از انتقام و نبرد با آنان باز دارد . محبت به انسان كه ماوراى هر قانونى است كه او را وادار ساخته با اين سخن بزرگ ، پيروان و فرزندان خود را مخاطب قرار دهد : « پس از من با خوارج نجنگيد ، زيرا كسى كه در جستجوى حق بوده و خطا كرده ، مانند كسى نيست كه باطل را طلب نموده و به آن رسيده است » .\r\nعلى « ع » به كمك اين محبت عميق ، سعادت انسان را به\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nسعادت همسايه‌اش بلكه به سعادت تمام انسانها مربوط مى سازد و آنچه براى انسان نسبت به همسايه‌اش روا مى دارند ، براى ساير مردم نيز نسبت به او روا مى شمارد ، و از سعادت انسان اين است كه محبت را از حد بگذراند و فرزندان ديگران را از همان محبتى كه فرزندان خود را بهره‌مند مى سازد ، برخوردار گرداند : « به آنچه فرزندان خود را تربيت مى كنى يتيم را به آن تربيت نما » تا همگى روح عدالت اساسى را درك كنند ، عدالتى كه از نظر ارزش و زيبائى بر قوانين رسمى برترى يافته و حامل حرارت انسانيت است و مردم را به منطق قلب - نه منطق تسليم در برابر قانون - نايل مى گرداند : « بايد خردسالان شما از بزرگسالان پيروى كنند و بزرگسالانتان به خردسالان محبت ورزند » .\r\nاگر درماندگى از انجام دادن كارهاى نيك ، نقص محسوب مىشود ، منطق محبت به زبان على « ع » ، عجز از دوست يا بى را بالاترين نقص معرفى مىكند : « ناتوان ترين مردم كسى است كه از دوست يا بى عاجز باشد » . على « ع » به اين درماندگى ، عجز ديگرى كه تمايل به دشمنى و جدال است ، اضافه مىكند و مى گويد : « از دشمنى و جدال بپرهيزيد » بلكه نرمى سخن بالاتر از اين است . زيرا سخن نرم ، ارتباط دلها را كه سرچشمهء محبت است محكم مىكند : « نرمى سخن از بزرگوارى است » .\r\nراستى ميان خواسته‌هاى دل هيچ چيزى مانند احساس دوست يا بى براى انسان موجب آسايش نيست . على « ع » هنگامى كه از\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبديهاى زمانش رنج مى برد ، پول و راستى و برادرى را كه مايهء بقاى انسان است در يك رديف قرار داده و در بارهء مردم زمانش مى گويد : « به زودى مردم سه چيز را از دست مى دهند : پول حلال ، زبان راست و برادرى كه از ناحيهء او احساس آرامش كنند » .\r\nاگر غربت بخاطر آنكه موجب تنهائى است بزرگترين سختى بشمار مى رود ، شديدترين مرحله‌ى آن ، ساعتى است كه انسان برادران و دوستان خود را از دست مىدهد و بدنبال آن از دلهائى كه مى بايست از مهر و محبت آنها بهره‌مند گردد ، محروم مىشود : « غريب كسى است كه دوست نداشته باشد . » « از دست دادن دوستان غربت است » .\r\nما اينجا ناچاريم موقعيت زن را از نظر على « ع » بطور خلاصه بررسى كنيم . روشن است زن نيمى از انسان محسوب مىشود . آيا ممكن است اين نصف ، از محبت به نصف ديگر خالى باشد آيا نصف ديگر موظف است مقياس هاى عدالت جهانى را كه حاكم به محبت انسان بر انسان است مورد ستم قرار دهد گروهى ، بعضى از سخنان على « ع » را در بارهء زن ، نوعى لطيفه و سرگرمى تفسير كرده و موقعيت زن را از نظر وى مهمل گذاشته‌اند .\r\nاز اين رو به سخنانى كه على « ع » در موقعيت هاى ويژه‌اى به آن زبان مى گشوده ، تكيه كرده و در موردى كه زن شناخته شده‌اى با وى دشمنى داشته و على « ع » در اين زمينه فقط امر به معروف مى كرده ، پافشارى كرده‌اند و فراموش نموده‌اند كه على « ع » چنين سخنانى را كه\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nدر موقعيت محدودى گفته و منظورش روشن ساختن عوامل برخورد انديشه‌هاى مختلف است ، در بارهء برخى از مردان ، سخت تر و محكم تر ايراد كرده است ، در حالى كه منظور على « ع » عموم مردم در تمام موقعيت ها نيستند ، چنان كه اگر امثال اين سخنان را در بارهء زن مى گويد منظورش همهء زنان در تمام حالات نمى باشند . زيرا كسانى كه باعث بروز بدبختى ها و انحرافات مى باشند در معرض اين گونه سخنان قرار گرفته‌اند ، چه مرد باشند يا زنانى كه از نيرو و نفوذ مردان برخوردارند .\r\nآرى ، على « ع » اگر به اين گونه مردان و زنان در موارد مخصوصى هجوم مىكند بخاطر آن است كه آنان در اين موارد از حق و عدالت و پيروان آن جلوگيرى مى كنند . اينجاست كه اعتقاد به بدرفتارى على « ع » با زنان ، به كلى از بين مى رود . من از كسانى كه به اين مطلب توجه دارند درخواست مى كنم يك كلمه كه على « ع » بوسيلهء آن با زن بدرفتارى كرده باشد و آن كلمه راجع به شخص معينى در موقعيت خاصى نباشد ، براى من بياورند على « ع » هنگامى به زن يا مرد حمله مى كرد كه فتنه و آشوب به پا مى كردند . بنا بر اين او تنها با فتنه در ستيز بوده است موقعيت زن از نظر على « ع » بعنوان يك انسان ، درست مانند موقعيت مرد از نظر وى بود و كوچكترين امتيازى ميان آنها وجود نداشت . آيا اندوه عميق على « ع » در مرگ همسرش فاطمه « ع » ، دليل آن نيست كه وى زن را بعنوان انسانى درك كرده بود كه از تمام\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nحقوق انسانى برخوردار گردد و تمام واجبات ، بر عهده‌ى او باشد و بر اساس اين حقوق و واجبات ، از محبت انسانى بهره‌مند شود و ديگران را بهره‌مند گرداند آيا اعراب جاهليت و بعد از جاهليت ، از فرزند پسر خوشحال نمى شدند و آن را به فال نيك نمى گرفتند و فرزند دختر آنان را اندوهناك نمى كرد و آن را به فال بد نمى گرفتند آيا اين سخن شگفت آورى كه فرزدق پس از مرگ همسرش با اين كه او را دوست مى داشت ، در بارهء او گفت ، نمايشگر نظريهء عصر او كه متصل به عصر على « ع » است ، در بارهء زن نمى باشد : براى انسان آسانترين مرده از ميان دوستانش كه مرگ او فرا رسيده ، كسى است كه نقاب داشته باشد .\r\nيعنى آسانترين مرده براى انسان از ميان دوستان و آشنايانش مرده‌اى است كه نقاب مى زند و منظورش زن است . بنا بر اين زن از نظر فرزدق شايستهء آن نيست كه براى او گريه كنند و در مرگ او اندوهناك باشند . چرا فقط بخاطر اين كه زن است على « ع » با وجود اين كه از مردم همان زمان بود لكن از نظر انديشه و ديد و احساس ، نافذترين و ارزنده‌ترين و عميق ترين آنان بشمار مى رفت . او در ضمن سخنانى كه پيروان اين انديشهء احمقانه را سرزنش كرده ، مى گويد : « برخى از آنان پسر را دوست دارند و از دختر بدشان مى آيد . . . » در اين صورت پسر و دختر از نظر على « ع » يكى است و تنها صفت « انسان » همگى را جمع مىكند .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nگذشته از اين على « ع » - همان كسى كه به تمام مردم بويژه به ضعيفان محبت مى ورزد - براى انسان خوش قلب واجب ميداند نسبت به زن بخاطر آنكه ضعيف شمرده شده ، اگر نگوئيم ذاتا ضعيف است ، مهربان تر باشد . از اين رو مى گويد : « ستمديده را يارى كنيد و مچ دست ستمگرى كه باعث بدگمانى است بگيريد و با همسران خود نيكى كنيد » . در مورد ديگرى مى گويد : « من شما را به جلوگيرى از زشتيها و نيكى به همسرانتان فرمان مى دهم » .\r\nپسر ابو طالب به منظور آنكه نخست عموم انسانها و بدنبال آن انسانها با ساير موجودات ، خود را به گرمى محبت به پيچند ، حلقه‌هاى اين زنجير متصل را در دعوت خود تعقيب مىكند و در زمينه‌ى دانش - كه ارزش آن از نظر على « ع » آشكار است - مى گويد : « مهربانى ، آغاز دانش است » .\r\nاگر على « ع » كثرت گناهان را وحشتناك مى بيند بخاطر آن است كه كثرت گناه به حكم كسب عادت ، انسان را به سنگدلى مى كشاند و بجاى آنكه در دلها محبت گرم ايجاد كند ، تنفر سردى در آنها بوجود مى آورد . او در اين زمينه مى گويد : « خشكيدن اشكها بخطر سخت شدن دلها است ، و سخت شدن دلها در اثر كثرت گناهان است » . بنا بر اين اگر انسان گناهكار نباشد مهربان خواهد بود و در اثر اين مهربانى ، از آنچه دارد در راه كمك به برادر انسانش دريغ نمى كند : « اگر نسبت به برادرت اطمينان دارى مال و دست آورد خود را به او\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nببخش و او را كمك كن و خوبى را براى او آشكار ساز » .\r\nدر پايان ، على « ع » به مجموعهء سخنانى كه بر محور دعوت به فانى شدن مردم در مردم از نظر مهر و محبت ، مى چرخد ، زبان مى گشايد .\r\nبه حق بايد گفت اين سخنان بالاترين ميراث بزرگ اخلاقى انسان محسوب مىشود . سخنان زيباى زير از همين قبيل است : « با كسى كه از تو جدا شده ارتباط برقرار كن و به كسى كه ترا محروم كرده عطا كن .\r\nچنان كه دوست دارى ديگران به تو خوبى كنند به عموم مردم نيكى كن .\r\nبه آن كس كه با تو بدرفتارى كرده نيكى كن . خود را به بخشش به كسى كه شما را محروم كرده عادت دهيد . . . » .\r\nپسر ابو طالب به منظور تكميل اين دعوت بزرگ ، چهارپايان ، زمين ها و انسانها را در اين محبت مشترك ساخته و مى گويد : « از خدا بترسيد در باره‌ى بندگان و شهرهاى او ، زيرا شما حتى در بارهء زمين ها و چهارپايان مورد سؤال قرار مى گيرد » .\r\nآرى مهربانى انسان با انسان و ساير موجودات ، دليل زندگى در برابر مرگ ، بلكه يكى از خواسته‌هاى وجود عادل بشمار مى رود\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nراستى حيات\r\nاين راستى ، از شما و بر شما پيمانى است .\r\nزيرا آن ، روح حقيقت و زيبائى است و خواسته‌ى حيات نيرومند پيروز مىباشد شايد در جهان جماد و حيات و بطور كلى در تمام آنچه وابسته به طبيعت وجود و خصوصيات موجودات است ، راستى خالص و كامل ، آشكارترين مظاهر عدالت جهانى محسوب شود . بنا بر اين ، راستى ، محور شب و روز و زمين و فلك مى باشد . تنها در اثر راستى است كه فصول چهارگانه بدنبال يكديگر پديد مى آيند و باران مى بارد و خورشيد مى درخشد . بواسطهء راستى است كه زمين بوعدهء خود وفا مىكند و بدون تقديم و تأخير زمانى ، نباتات را بموقع مى روياند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nايستادگى قوانين طبيعت و حيات به راستى مىباشد . وزش باد ، جريان خون در رگها و توليد نسل موجودات زنده همه به حكم قانون صحيح راستى است .\r\nاين راستى خالص و كامل - كه محور قانون بقاء است - نخستين و بزرگترين چشمه‌اى است كه عدالت جهانى از آنجا سرچشمه گرفته و بسوى آن باز مى گردد .\r\nاز آنجا كه على « ع » در زمينه‌ى راستى وجود ، بررسى كامل و واكنش شديدى دارد ، اصلاح مردم را به حكم عقل و احساس و ديد خود ، نخستين هدف خويش قرار داده است . مفهوم صحيح اصلاح ، جز درك عميق ارزش حيات و شخصيت وجود ، چيزى نيست . از آنجا كه اين مفهوم ، تنها مفهوم اصلاح بشمار مى رود ، راستى در هر موجود مادى و معنوى ، تنها محور اصلاح خواهد بود و چنان كه ديديم محور عدالت جهانى نيز بشمار مى رود .\r\nاينجاست كه بسيارى از قوانينى كه بشر بدون توجه به قوانين عظيم وجود ، بر آن اتفاق نموده و به خيال خودش قوانين اصلاحى است ، از دايرهء اصلاح صحيح خارج مىشود . چنان كه هر چيزى كه با روح حقيقت و زيبائى مخالف است از اصلاح صحيح ساقط مى گردد .\r\nزيرا اصلاح اگر بر اصول صحيح مبتنى نباشد چيزى جز توافق سطحى بر دروغ نخواهد بود . اصلاح صحيح از آنجا كه بر اصول بعيدى استوار است از يك راستى زيبا حكايت مىكند كه آن را با انقلاب حيات\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nپيروز ، متحد مى گرداند . بدين جهت محور اصلاح از نظر على « ع » نگهدارى انسان از دروغ يا بگوئيد نگاهدارى انسان زنده ، از سردى مرگ بود نگهدارى انسان از دروغ باعث آن مىشود كه آدمى در هر حال راستى را بزرگ بشمارد و آن را به عنوان يك ضرورت حياتى تلقى كند و ديگران را - چه تنها باشند و چه در اجتماع - بسوى آن سوق دهد . اينجا على « ع » غولى كه به چشم مردم نمى آيد نشان مىدهد و بسوى آنچه كه مردم نمى دانند اشاره مىكند و كارى كه هم اكنون از عهدهء آنان ساخته نيست و مى خواهد قدرت آن را پيدا كنند ، انجام مىدهد . مى گويد : « از شكستن و دگرگون ساختن اخلاق بپرهيزيد و زبان خود را يكى كنيد » . على « ع » با اين جمله انسان راستگو را به خطرى كه از ناحيهء دروغگوئى و لو يك مرتبه - به او متوجه مىشود آگاه مى سازد . بنا بر اين راستگو اگر يك بار دروغ گفت ، راستى او درهم مى شكند چنان كه هر چيزى كه روى زمين افتاد خواه ناخواه شكسته خواهد شد .\r\nدوروئى و زبان بازى نيز دو رنگ از رنگهاى دروغ محسوب ميشوند . على « ع » در اين مورد مى گويد : « مردمى راستگو باشيد .\r\nدر كارهاى خود تظاهر مكنيد . راستگوى درستكار را عزيز بدانيد و دروغگوى بدكردار را خوار بشماريد . سخن راست بگوئيد و امانت را رد كنيد و به پيمان وفا نمائيد . آن كس كه بسبب باطل در جستجوى\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nعزت باشد خداوند او را بوسيله‌ى حق به ذلت مى كشاند . اگر راستگو باشى به تو پاداش مى دهيم و اگر دروغگو باشى ترا به كيفر مى رسانيم .\r\nكسى كه در سخن گفتن راستى را از دست بدهد مصيبت گرامى ترين اخلاقش را ديده است . هيچ شمشير برنده‌اى در دست شجاع ، ارزنده‌تر از راستى نيست » .\r\nنمونه‌هاى مزبور در زمينهء راستى ، از ميان صدها نمونه‌ى ديگر كه على « ع » دستور عظيم اخلاقى خود را بر آنها مبتنى مىكند ، انتخاب شده است .\r\nو اينك به اين نشانه‌ى بزرگ كه عقل مؤثر و آگاه در آن نصيب فراوانى دارد توجه كنيد . مى گويد : « دروغ انسان را بسوى گناه رهبرى مىكند » . ما در اينجا در زمينه‌ى آشكار ساختن حقيقتى كه در اين كلمه پنهان است و بدنبال آن حقايق پايان ناپذيرى وجود دارد ، احتياج به تفصيل نداريم . چنان كه در زمينه‌ى مجسم نمودن حقيقت اخلاقى راسخى كه اين كلمه حاكى از آن است ، نيازى به اطالهء سخن نيست . نمونه‌ى زير نيز از اين قبيل است : « دروغ جدى و شوخى روا نيست و براى هيچيك از شما شايسته نيست به كودك خود وعده‌اى بدهد و به وعده‌ى خود وفا نكند » .\r\nقسمت اول اين سخن ميان فلاسفهء اخلاق بويژه فلاسفهء اروپا مورد بحث قرار گرفته است . حقيقت اين است كه فلاسفه‌ى اخلاق همه بطور اتفاق معتقدند كه راستى حيات است ، و دروغ مرگ . لكن\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nدر اين مسئله كه آيا دروغ در صورت ناچارى رواست يا نه با يكديگر اختلاف دارند . بعضى موافق و برخى مخالفند و هر كدام از اين دو گروه دلايلى دارند .\r\nاما على « ع » در برابر اين موضوع ، در يك موقعيت قطعى كه با عقيدهء عظيم او در اخلاق هماهنگى دارد ، قرار مى گيرد . عقيده‌اى كه مجددا باز مى گرديم و براى خواننده‌ى محترم يادآورى مى كنيم كه عقيده‌ى مزبور از عدالت عمومى جهانى كه على « ع » آن را درك كرده بود سرچشمه مى گيرد . او بدون ترديد مى گويد : « نشانه‌ى ايمان آن است كه راستى را جائى كه به تو زيان مى رساند بر دروغ ، جائى كه براى تو سودمند است برترى دهى و اين كه سخن تو زيادتر از عملت نباشد » روشن است پسر ابو طالب در دروغ سودى نمى بيند و راستى را مايهء زيان نمى داند ، لكن به منظور آنكه مردم سخن وى را به خوبى درك كنند از ديدگاه آنان سخن مى گويد . از اين رو در تأكيد اين مطلب مى گويد : « بر تو باد كه در تمام كارهاى خود راست بگوئى » و نيز مى گويد : « از دروغ دورى كنيد ، زيرا راستگو مشرف به نجات و عزت است و دروغگو بر پرتگاه هلاكت قرار دارد » اما در قسمت دوم سخن كه على « ع » مى گويد : براى هيچيك از شما شايسته نيست به كودك خود وعده‌اى بدهد و به وعده‌اش وفا نكند . » توجه عميقى به يك حقيقت تربيتى شده است . حقيقت مزبور را مسئله‌ى حيات و اصول اخلاقى يى كه پيشرفت انسان بر آن مبتنى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاست تأييد مىكند . اين اشاره كافى است براى اين كه بدانيم تربيت كودك تنها به اندرز نيست بلكه بوسيله‌ى عمل نيز كودك را مى توان تربيت كرد ، و همين نظريه محور فلسفه‌ى تربيتى ژان ژاك روسو مى باشد حيات اگر توأم با راستى باشد از هرگونه پيچيدگى دور است و همراه با سادگى خواهد بود .\r\nزيرا هر حقيقتى به همان اندازه كه خورشيد ، درخشان و شب قيرگون است ، ساده و بسيط مى باشد . ما اينجا به منظور نشان دادن اين بساطت گرم - از آنجا كه بساطت مزبور بطور زنده خود به خود از راستى صادر مى گردد - مى گوئيم : اگر على « ع » از غرور بيزارى مى جويد بخاطر آن است كه غرور با طبع راست تطبيق نمى كند ، زيرا عظمت و بزرگى راست است نه غرور بنا بر اين مغرور از نظر على « ع » شخصى است كه بر طبيعت خود برترى مى جويد . على « ع » مى گويد : « مانند كسى نباشيد كه بر پسر مادرش بزرگى مىكند » . او در عين حال از فروتنى در صورتى كه مقصود انسان باشد بدش مى آيد . زيرا در اين صورت فروتنى يك سرشت راست نيست ، بلكه احساس اين كه انسان در عظمت و بزرگى با هر انسان ديگرى مساوى است راست مى باشد . بدين جهت على « ع » كسى را كه فروتنى او باعث شده خودش را پست بشمارد . مخاطب قرار داده و مى گويد : « از فروتنى در برابر مردم بپرهيز » آن گاه اين سخن را با جملهء زيباترى تعقيب مىكند : « هرگز با كسى كه آن چنان كه تو او را بر خودت\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبرترى مى دهى او ترا بر خودش ترجيح نمى دهد مسافرت مكن » من در ميان اصولى كه حمايت گران عظمت انسان راستين به آن معتقدند ، سخنى كه بر اين سخن برترى داشته باشد يا از نظر ارزش با آن برابر باشد نيافته‌ام : « انسان آئينه‌ى انسان است » از جمله سخنان على « ع » كه لزوم سادگى حيات را مى رساند سخنان زير است : « چقدر زشت است فروتنى در وقت احتياج و خشونت بهنگام بى نيازى ستودن بيشتر از استحقاق ، چاپلوسى و كمتر از استحقاق ، ناتوانى يا حسد است .\r\nآنچه نمى دانى مگو .\r\nكار نيك را براى تظاهر انجام مده و آن را از روى شرم ترك مكن . اى پسر آدم ، تو در آنچه زياده از روزى خود بدست آوردى براى ديگرى خزانه‌دار هستى . كسى به سخن نيكو گوش ندهد كه بوسيله‌ى آن افتخار كند ، و نه سخن بگويد تا بر ديگران بزرگى نمايد . كسى كه آنچه طاقت فرسا است بر خود تحميل كند در مى ماند . در پشتيبان پست خيرى نيست » .\r\nبدين ترتيب على « ع » هيچ جنبه‌اى از امور انسان و حيات را - كه بوسيله‌ى انديشه و احساس خود به آنها پى برده - متعرض نمى شود مگر آنكه خلاصهء يك دستور العمل كامل را در ضمن آن بيان مىكند .\r\nاو اين كار را درست در آن لحظه كه مردم را بسوى حيات ساده و راستين توجه مىدهد انجام داده و اين سخن گرم را ابراز داشته است : « هرگاه برادرانت شبانه بر تو وارد شدند ، آنچه در خانه دارى از آنان\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nذخيره مكن و خود را در بيرون خانه براى آنان به زحمت ميانداز » .\r\nعلى « ع » پس از آنكه از سخن سيار خود در پيرامون ضرورت مستقيم راستى براى حيات ، فارغ مىشود و در بارهء بساطتى كه توأم با راستى است سخن مى گويد ، مسير خود را در مفاهيم اصلاح - كه در عقيدهء وى متمركز شده و گويا صورتى از موجودات جهان بشمار مى رود - تعقيب مىكند . مفاهيم مزبور هر چند عموم جهات اخلاقى را در بر دارد ليكن راستى ، نخستين مدار آن محسوب مىشود .\r\nاينجاست كه على « ع » توصيه مىكند كه انسان از لغزش هاى ديگران صرفنظر كند . زيرا در اين چشم پوشى ، عطوفت انسان و اصلاح بدكار بوسيلهء رفتار وى ، بمرحله‌ى بروز مى رسد و بطور مسلم رفتار انسان در اصلاح ديگران از اندرز دادن يا دشمنى نمودن مؤثرتر است .\r\nعلى « ع » مى گويد : « بهترين كارهاى بزرگوار اين است كه از آنچه ميداند چشم بپوشد » . على « ع » از آنجا كه بردبارى و تأنى را نتيجه‌ى بلند همتى و بزرگوارى ميداند به دو خصلت مزبور توصيه مىكند « بردبارى و تأنى دو همزادند كه بلند همتى آن دو را مى زايد » . او از غيبت چون بخشى از نفاق و بدرفتارى محسوب مىشود بيزارى مى جويد : « از غيبت دورى كن زيرا بدگوئى مردم نان خورش سگهاى دوزخ است » ، نيرنگ نيز مانند غيبت است و هر دو از خبث باطن محسوب مى شوند ، « از نيرنگ بپرهيز ، زيرا آن از اخلاق فرومايگان\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاست » .\r\nعلى « ع » چنان كه يك دروغ را روا نمى داند و آن را شكنندهء راستى تلقى مىكند ، همچنين هر گناهى را هر چند از نظر مرتكب آن كوچك و كم اهميت باشد سخت ميداند ، بلكه گناه كوچك را در برابر عظمت انسان خطرناكتر از گناه بزرگى ميداند كه مرتكب آن فورا در صدد توبه بر مى آيد : « سخت ترين گناهان گناهى است كه صاحبش آن را كوچك بشمارد » . على « ع » انسان را از شتاب در كار و سخن نهى مىكند ، زيرا اين شتابزدگى انگيزه‌ى سقوط انسان است و انسان پاك نبايد خود را در معرض سقوط قرار دهد : « من ترا از شتاب در كار و سخن نهى ميكنم » . او به منظور اصلاح اخلاق مى خواهد انسان از گناهى كه مرتكب شده پوزش طلبد ، ولى با يك بررسى و بيان فوق العاده توجه مىدهد كه انسان هرگز از كار نيك پوزش نمى طلبد ، بنا بر اين نبايد كارى كند كه به عذرخواهى ناچار گردد : « از آنچه ترا به عذرخواهى مى كشاند بپرهيز ، زيرا از كار نيك عذرخواهى نمى شود » .\r\nعلى « ع » در زمينه‌ى عيبجوئى انسان از ديگران و غفلت از عيوب خود ، از آنجا كه اين عمل را از نظر سلبى و ايجابى باعث سوء اخلاق و سوء روش ميداند ، مى گويد : « بزرگترين عيب ها آن است كه چيزى را كه در خودت هست بر ديگران عيب بگيرى » . « كسى كه به عيب خودش توجه كند از عيب ديگران باز مى ماند » . و اگر با كار زشتى روبرو شدى نخست بايد آن را رد كرده و نپذيرى و در غير اين صورت بر شما لازم\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاست آن عمل را زشت بدانى و گر نه در آن كار شريك خواهى بود : « كسى كه كار زشت را نيكو بداند در آن كار شريك است » .\r\nاز آنجا كه محبت به يكديگر به حكم ضرورت وجودى ، يك ضرورت اخلاقى محسوب مىشود ، منطق عقل و قلب انسان را وادار مىكند كه محبت او نسبت به كسى كه او را گويا ساخته و به او نيكى نموده ، زيادتر و وسيع تر باشد . على « ع » در اين زمينه مى گويد : « تيزى زبانت را به كسى كه ترا گويا ساخته ، و رسائى سخنت را به كسى كه ترا به راه راست رهبرى كرده مگردان » . آن گاه مى گويد : « كسى كه مقام ترا بزرگ شمرده پاداشش آن نيست كه ارزش او را كم كنى ، و كسى كه ترا شاد كرده مزدش آن نيست كه با وى بدرفتارى نمائى » .\r\nعلى « ع » حرص و غرور و حسد را كه موجب انحراف اخلاقى است شديدا مورد حمله قرار مىدهد : « حرص و غرور و حسد باعث سقوط در گناهان هستند » . اگر اخلاقيون قديم ، از بخل بخاطر آنكه ذاتا صفت ناپسندى است مذمت مى كردند ، على « ع » كه با دقت بيشتر و انديشه‌ى عميق ترى اخلاق را مورد توجه قرار داده ، بخل را از اين نظر كه جامع تمام عيوب است و انسان را به هر گونه انحراف اخلاقى و عملى مى كشاند ، مذمت كرده است . زيرا بخيل از دوروئى ، تجاوز ، غيبت ، حسد ، پستى ، تقلب ، حرص ، نارضايتى و ستمگرى برخوردار است . على « ع » مى گويد : « بخل ، جامع هر خصلت ناپسندى است » .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاينجا اگر من بخواهم جزئيات عقيدهء پسر ابو طالب را در زمينهء اخلاق و تهذيب نفس بررسى كنم سخن به درازا مى كشد ، ليكن بايد بگويم : على « ع » هيچ حركتى از حركات انسان را ترك نكرده مگر آنكه آن را به شكلى در آورده و بطور كامل توضيح داده است . اگر شما بگوئيد چنين كارى وسيع و طولانى و طاقت فرسا است ، منظور من نيز همين است . براى شما كافى است به زيبائى هايى كه ما از ادبيات على « ع » در اين كتاب جمع آورى كرده‌ايم سركشى كنيد تا ببينيد بررسى عقيده‌ى على « ع » در زمينه‌ى اخلاق و تهذيب نفس ، و توضيحاتى كه در خور اين برگزيده‌ها است ، ممكن است از چندين جلد تجاوز كند ، ولى كافى است بگويم : اين زيباييها بهترين و گسترده‌ترين و عميق ترين ميراث انسانيت محسوب مىشود .\r\nعلاوه بر اين ما اينك ناچاريم نشانه‌ى اصلاح عظيم را بطور خلاصه بررسى كنيم و آن را به عنوان درك عميق ارزش حيات و عظمت روح و كمال وجود ، مورد بحث قرار دهيم . البته عده‌ى قليلى از اساتيد فن از قبيل مسيح ، بودا ، بتهوون و امثال آنان معتقدند كه در درجه‌ى اول ، نشانه‌ى اصلاح ميان انسان و روح خودش مى باشد ، اما اصلاح ميان انسان و ديگران ، ناشى از حالت اوليه است كه بطور طبيعى از آن صادر مى گردد . على « ع » اين حقيقت را بوسيله‌ى درك روشن و نيرومندى ، خالى از هر گونه ابهام و پيچيدگى درك كرده و از آن تعبير جامعى نموده است . او در زمينه‌ى لزوم احترام انسان نسبت به\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nخودش و كارهايش بدون آنكه نگهبانى بر او گماشته شود ، مى گويد : « در پنهانى ها از گناهان بپرهيزيد » و نيز در همين زمينه مى گويد : « از هر كارى كه پنهانى انجام مى گيرد و آشكارا شرم آور است بپرهيز ، و از هر كارى كه اگر از كننده‌ى آن بپرسند آن را انكار مىكند بر حذر باش » . و اينك به آنچه على « ع » در رابطه‌ى ميان پنهان و آشكار مى گويد و ما آن را نشانه‌ى اصلاح و صدور طبيعى نام گذاشتيم توجه كنيد : « هر كه باطن خود را درست كند خداوند ظاهر او را اصلاح خواهد كرد » .\r\nجمله‌ى زير در باره‌ى تهذيب نفس ، از سخنان زيباى « كنفوسيوس » حكيم چينى مى باشد : « آن طور كه بر سر سفره‌ى پادشاه غذا مى خورى بر سر سفره‌ى خودت غذا بخور » . روشن است منظور حكيم اين است كه هميشه براى خودت احترام قائل باش و احترام خود را مرهون موقعيت خاصى مپندار تا رفتار تو بهنگام تنهايى مانند رفتارت در برابر پادشاه باشد .\r\nعلى « ع » مثل همين معنى را به شكل تازه‌اى بيان مىكند : « هر يك از شما بايد براى برادرش طورى زينت كند كه براى بيگانه زينت مىكند و دوست دارد بيگانه او را در بهترين قيافه ببيند » منظور على « ع » اين است كه انسان بايد در هر حال برادرش را پند دهد و او را در بهتر ساختن اخلاق و رفتار و سليقه‌اش كمك كند . البته اصلاح صحيح اين نيست كه بطور آشكار او را اندرز دهد و بدين سبب به او\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nآزار يا اهانت كند ، بلكه روح اصلاح اصيل بر انسان واجب ميداند كه ملايم و مهربان باشد و ديگران را در پنهانى نصيحت كند . على « ع » مى گويد : « كسى كه برادرش را در پنهانى موعظه كند او را زينت داده و اگر آشكارا به او پند دهد او را رسوا كرده است » .\r\nدر هر صورت شما بايد با خودتان و با مردم و حيات راست باشيد .\r\nزيرا بوسيله‌ى اين راستى مى توانيد زندگى كنيد و در غير اين صورت نابودى بر شما حكمفرما است . بوسيله‌ى همين راستى است كه سلامت جسم و روح و قلب شما محفوظ مى ماند و در غير اين صورت همه چيز را از دست خواهيد داد . در اثر راستى است كه به ديگران محبت مى ورزيد و ديگران با شما مهربانى مى كنند و به شما اطمينان دارند ، و گر نه تنفر و بيزارى و بطور كلى همه‌ى بديها را به طرف خود جلب خواهيد كرد و مردم با نظر حقارت به شما خواهند نگريست . اين راستى از شما و بر شما پيمانى است ، زيرا آن خواسته‌ى حيات نيرومند پيروز مى باشد . خواسته‌اى است كه بر شما حتم مىكند هر روز به پيمان خود نظر بيافكنيد . على « ع » مى گويد : « بر هر كسى لازم است هر روز به پيمان خودش نظر كند »\r\n.\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nخير وجود و انقلاب حيات\r\nمى بينيم انقلاب حيات را به تمام معنى نمايشگر خير وجود ، و خير وجود را نمايانگر انقلاب حيات ميداند انقلاب مى گويد : من ويران كننده و بنا كننده هستم طبيعت وجود عادل بايد بخشنده و نيكوكار باشد . وجود عادل هيچيك از چيزهائى كه بخشيده پس نمى گيرد مگر آنكه بجاى آن ، چيز تازهء ديگرى مى بخشد . خير وجود ، ذاتى و طبيعى آن مى باشد و پيمان على « ع » در باره‌ى وجود ، همين پيمان است و اگر او خير وجود را احساس مىكند در حقيقت عدالت وجود را بدون كم و زياد درك مى نمايد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nعلى « ع » در باره‌ى اين خير ، فراوان سخن گفته است . ما بسيارى از سخنان وى را در زمينه‌ى خير وجود سابقا نقل كرديم ، و اينك شايد بتوانيم آن سخنان زيبا و راستين را در ضمن جمله‌اى كه حاكى از عقيده‌ى او به خير وجود است خلاصه كنيم : « خداوند نسبت به آنچه از او درخواست شده ، بخشنده‌تر از آنچه از او سؤال نشده نيست » . اگر ما دانستيم كلمه « خدا » از نظر قائلين به اصالت انديشه و روح مركز وجود و روابط جهانى است ، آن گاه به هر خير كلى و عمومى پى خواهيم برد و خواهيم دانست كه خير وجود در اين است كه خواسته‌ى انسان را در ضمن شرايطى تأمين مىكند و بالاتر آنكه از خواسته‌ى او بيشتر به او مى بخشد از آنجا كه اين انسان كوچك ، نمايشگر اين جهان بزرگ مى باشد ، ناچار بايد چهره‌اى از عدالت و خير وجود نيز محسوب گردد . بنا بر اين اگر وجود ، بيش از آنچه شما از آن درخواست خير مى كنيد به شما خوبى مى رساند ، بخاطر آن است كه طبيعت خود را نيكوكار معرفى كند ، و شما هم كه نمونه‌اى از وجود محسوب مىشويد بايد به نيكوكارى نيازمندتر باشيد از كسى كه به نيكى شما احتياج دارد ، و اين همان مطلبى است كه على « ع » در ضمن اين سخن تأكيد مىكند : « نيكوكاران به نيكوكارى نيازمندترند از حاجتمندان » و نيز در ضمن جمله‌ى زير و بطور كلى در هر زمانى كه سخن از نيكوكارى مردم به ميان مى آورد اين مطلب را تأكيد مىكند : « برترى و\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nفضيلت براى كسى است كه در ابتدا نيكى كرده است » .\r\nاگر ما در باره‌ى خير و معناى آن از نظر روابط اجتماعى دقتى به عمل بياوريم مى توانيم عقايد پسر ابو طالب را در جهات زير خلاصه كنيم : 1 - نيكوئى در اين است كه مردم با يكديگر مساعدت و همكارى كنند و هر يك از آنان براى خودش و براى ديگران بطور مساوى كار كند و اين كار از ناحيه‌ى يكى تظاهر و از ناحيه‌ى ديگرى اجبار نباشد .\r\nدر حقيقت چنان كه على « ع » مى گويد « كار از روى تمايل و رغبت انجام گيرد نه از روى ترس و اجبار » . آن گاه به منظور ايجاد آسايش بيشتر و اطمينان مردم نسبت به يكديگر ، از هيچ گونه فداكارى دريغ نكنند و اين فداكارى با زور و اجبار و بعد از درخواست نباشد ، بلكه همه در اين فداكارى بر يكديگر سبقت بگيرند . بطور كلى هر چيزى كه نافع و مفيد مى باشد - چه مادى باشد يا روحى - خير خواهد بود .\r\n2 - على « ع » معتقد است كه نيكى ، نخست در چهرهء عمل و سپس به صورت گفتار انجام مى گيرد . زيرا انسان مانند وجود واحد ، يكى محسوب مىشود و بر طبق اين قانون بايد بعضى از او با بعض ديگر همكارى كند و در گفتار و كردار يكى باشد . يكى از سخنان زيباى على « ع » جمله‌اى است كه آن را در باره‌ى كسى كه عملش مطابق با اميدش نيست گفته است : « به گمان خود ادعا مىكند به خدا اميدوار است قسم به خداى بزرگ دروغ مى گويد چه شده است كه اميد وى در\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nعملش نمودار نيست پس هر كه اميدوار است اميدش از كردارش پيداست » بنا بر اين اگر شما كار نيكى انجام داديد بر شما لازم است سخن خوب بگوئيد : « سخن خوب بگو و كار نيك كن » .\r\n3 - على « ع » در برابر نيروهاى خير ، فرصت وسيعى كه از مرز بعيدى برخوردار است در اختيار انسان مى گذارد و پذيرش توبه‌ى از گناه را در ضمن يك قانون عملى شده ، اعلام مى دارد . بنا بر اين اگر كسى با ديگران بدرفتارى كرد مىتواند از در توبه مجددا به سوى جهان نيكى رهسپار شود . على « ع » مى گويد : « عذر كسى را كه از تو پوزش مى طلبد بپذير . و تا مى توانى بدى را به تأخير انداز » .\r\nتاريخ از بدرفتاريهاى ابو موسى اشعرى نسبت به على « ع » آگاه است و مىداند كه على « ع » در مشكلات و بطور كلى در هيچ موقعيتى از عقيده‌ى خود دست بر نمى دارد ، لذا مى بينيم كسى را به سوى ابو موسى مى فرستد و مى گويد : « راستى تو مردى هستى كه خواهش هاى بى جا ترا گمراه نموده و ترا غرور فرا گرفته است ، پس از خدا درخواست گذشت كن تا از لغزشت صرفنظر كند ، زيرا كسى كه از خدا درخواست گذشت كند خداوند از او مى گذرد » 4 - على « ع » معتقد است كه نيروهاى خير در انسان وابسته به يكديگرند و بستگى شديدى بر آنها حكومت مىكند . بنا بر اين اگر در انسانى يك جهت خوب وجود داشت ناچار بايد به جهات خوب ديگر مربوط باشد و بديهى است كه اين جهات در مناسبت هاى ويژه بروز\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمى كنند . اين بررسى كوتاه بطور اشاره مى رساند كه وجود - چه وجود عمومى بزرگ باشد يا مانند انسان وجود خصوصى كوچك - در هر صورت يكى است و از برابرى و عدالت و خير انديشى برخوردار است : « هرگاه كسى خصلت خوبى داشت امثال آن را انتظار داشته باشيد » .\r\n5 - سرايتى كه ميان خصلت هاى پسنديده وجود دارد ، درست مشابه آن در سرايت خوبى و بدى بين مردم احساس مىشود : « با نيكوكاران معاشرت كن تا از آنان باشى » . « نيكى و نيكوكاران را جستجو كنيد » .\r\n6 - على « ع » ايمان دارد كه انسان - هر كه باشد - مىتواند در راه خير قدم نهد و اين مسير را تعقيب كند و در اين راه هيچكس از ديگرى شايسته‌تر نيست : « هيچيك از شما نبايد بگويد فلانى در انجام دادن كار خوب ، بهتر از من است » .\r\n7 - انسان نبايد كار نيكى كه انجام داده زياد بشمارد ، بلكه بايد كار خير را هر چند زياد باشد كم بداند ، زيرا اگر به اندازه‌ى معيّنى اكتفا كند خير وجود عظيم را انكار نموده و توانائى انسان را - كه جهانى بزرگ در او نهفته شده - نپذيرفته است . على « ع » در باره‌ى نيكوكاران مى گويد : « آنان از كردار اندك خود خشنود نمى شوند و زياد را زياد نمى شمرند و خود را متهم مى دانند و از اعمال خويش\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nترسانند  » .\r\n8 - اينجا بايد بطور اشاره نظر عميقى را كه على « ع » به مفاهيم تمايل انسانى افكنده و بدين وسيله عموم مردم را به آسايش فرا خوانده مورد بررسى قرار دهيم .\r\nاگر ما به نوشته‌هاى متفكرين بزرگ كه توجه خود را فقط به شئون مردم معطوف ساخته‌اند مراجعه كنيم مى بينيم كلمه‌ى « خوشبختى » در اين نوشته‌ها زياد به چشم مى خورد و متفكرين بطور كلى اين كلمه را محور بحث خود قرار داده و روى آن سخن گفته‌اند .\r\nليكن على « ع » اين كلمه را به كلمه ديگرى كه وسيع تر و از نظر معنى عميق تر است و اتصاف طبيعت به آن مناسبت تر مى باشد تبديل نموده است . على « ع » كلمه‌ى خوشبختى را به كلمه‌ى « خير » تبديل نموده و دلها را بسوى اين كلمه توجه داده است . زيرا خوشبختى بر خلاف خير ، در دايره‌ى فرد مى باشد . بنا بر اين خير ، بزرگتر است . بعلاوه خير شامل خوشبختى مى باشد ، در حالى كه خوشبختى ممكن است منهاى خير تحقق يابد . گذشته از اين برخى از مردم گاهى در اثر موقعيتى كه اصلا براى انسان ايجاد شرافت نمى كند بلكه گاهى باعث آزار ديگران مىشود خوشبخت مى شوند و حتى گاهى با وجود اين كه در مرحله‌ى پستى قرار گرفته‌اند گمان مى كنند خوشبخت هستند ، ليكن خير چنين\r\n\r\n","description":"","footnote":" ( 1 ) - يعنى از كوتاهى در اعمال خود مى ترسند . ","page_name":" 131 ","page_number":131},
  {"content":"\r\n\r\nنيست ، زيرا معدن خوشبختى ، معدن خير است . بنا بر اين خير سعادتى است كه وابسته به سعادت عموم مردم است و با جسم و جان و عقل ارتباط دارد از اين رو على « ع » هنگامى كه انسان را به عوامل ترقى دعوت مىكند در دعوت گرم خود از اين كلمه كمك مى گيرد .\r\nمن در آثار على « ع » كلمه‌ى « خوشبختى » را جز يك بار نديدم ، در عين حال معنى كلمه مزبور در اين مورد نيز از مفهوم وسيع خير بيرون نيست . جمله‌اى كه كلمه‌ى « خوشبختى » در آن به كار رفته اين است : « خوشبختى مرد در آن است كه همسرش شايسته و فرزندانش نيكو كار و برادرانش بزرگوار و همسايگانش شايسته باشند و روزى او در شهر خودش باشد » . ببينيد على « ع » چگونه خوشبختى انسان را وابسته به خوشبختى افراد خانواده و برادران و همسايگانش دانسته و سپس سعادت همين انسان را به سعادت شهرهاى خودش مربوط ساخته و به اين تكيه كرده است كه اين شهرها بوجود آورنده‌ى خوراك فرزندان خود - كه او هم يكى از آنها محسوب مىشود - مى باشد 9 - خير وجود و خير انسان ناچار اطمينان به وجدان انسان را بدنبال دارند : اطمينانى كه وجدان را بعنوان آخرين داور در زمينه‌ى سود و زيان اشياء معرفى مىكند . ما در بارهء اين موضوع عقيده‌اى داريم كه بطور تفصيل ذيلا شرح مى دهيم : سخنان زيباى على « ع » از سه قسم بيرون نيست ، بعضى از آنها\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nفقط عقل را مخاطب قرار مىدهد و برخى تنها وجدان انسان را بدنبال دارند : اطمينانى كه وجدان را بعنوان آخرين داور در زمينه‌ى سود و زيان اشياء معرفى مىكند ، ما در باره‌ى اين موضوع عقيده‌اى داريم كه بطور تفصيل ذيلا شرح مى دهيم : سخنان زيباى على « ع » از سه قسم بيرون نيست ، بعضى از آنها فقط عقل را مخاطب قرار مىدهد و برخى تنها وجدان را مورد خطاب قرار داده و بيشتر آنها عقل و وجدان را با هم مخاطب ساخته است .\r\nاما در باره‌ى سخنانى كه تنها عقل را مخاطب قرار داده بايد گفت : اين سخنان ، هدف اصلى و نتيجه‌ى قطعى فعاليت هاى عقل بشمار مى رود .\r\nعقلى كه با بررسى و دقت خود ، خوبى و بدى زمان را درك نموده و در اثر تجربه‌هاى فراوان ، تمام حقايقى كه براى او كشف مىشود شناخته است . بدين جهت سخنان مزبور از آنجا كه ارتباط محكمى با حقايق دارد ، درست بر طبق قواعد هندسى ، داراى حدود و ابعاد ويژه‌اى القاء مى گردد ، از آن سو چون بستگى كاملى نيز با زيبائى بيان دارد در ميان اصول ادبى كلاسيكى عرب ، در زيباترين چهارچوب هنرى از نظر ماده و صورت ، جلوه مىكند .\r\nدر اين نوع حكمت هائى كه به عقل متوجه شده مى بينيم على « ع » اختيار را بدست مردم داده تا خودشان در آنچه مى بينند قضاوت كنند و به اختيار خودشان آن را گرفته يا ترك كنند ، و لذا در اين نوع حكمت ها صيغه‌ى طلب به چشم نمى خورد ، تنها چيزى كه مى بينيم\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nحكمت هائى است كه در قالب خبرى خالص ، بدون امر و نهى ، ترتيب يافته است : حكمت هائى كه در آن طبيعت دوست و دشمن ، نيكوكار و بدكار ، عاقل و نادان ، بخشنده و بخيل ، راستگو و منافق ، ستمگر و ستمديده ، پرخور و تهى دست ، پيرو حق و پيرو باطل ، اخلاق سالم و اخلاق بيمار ، موقعيت دانا و نادان ، سخنگو و ساكت ، تندخو و بردبار ، طمعكار و قانع ، سختى و آسانى و دگرگونيهاى زمان و اثرات آن در اخلاق انسانها و ساير امورى كه آن را در يك فصل يا يك باب نمى توان بشمار آورد ، آشكار مى گردد .\r\nاما در زمينه‌ى سخنانى كه وجدان يا عقل و وجدان را با هم مخاطب قرار داده شما را به مطالب زير توجه مى دهيم : روشن است كسانى كه سلامت انسان و رضايت اجتماع را تنها در قانونگذارى ها و تنظيم برنامه‌ها مى دانند ، خطاى بزرگى نموده‌اند .\r\nزيرا اين برنامه‌ها و قوانين - كه حاكى از حقوق انسان و جانبدارى از آنهاست - انسان را درست به نتيجه نمى رساند ، بلكه بايد عقل سالم و روح پاك و وجدان والائى ، حقوق مزبور را كشف و ابتكار كند . زيرا تمام آنچه در دنياى مردم است به همان اندازه كه با وجدان جمعيتى كه ميدان را براى برنامه‌ها و قوانين آماده نموده و وجود آنها را تصديق مى كنند ، بستگى دارد ، طبعا در ضمن حدود معينى با اخلاق سرپرستان اين برنامه‌ها و با مرزهاى خير كه در آنان توسعه و تضييق مى يابد نيز بستگى خواهد داشت . اين را نيز نبايد فراموش كرد كه برنامه‌هاى جديد\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاجتماعى ، به حكم طبيعت و به نسبت امكانات اجرائى اصول آنها ، در اين كه نسبت به سرپرستان خود اجازه‌اى موافقت يا اعتراض مى دهند با يكديگر تفاوت دارند . اما برنامه‌ها و قوانين قديم در برابر اخلاق سرپرستان خود - كه بر اقامه‌ى حدود اقتضائى قوانين مسلط بودند - عكس العمل بيشترى داشت ، و اين خود عللى دارد كه فعلا مورد بحث ما نيست .\r\nعلى رغم اين كه برنامه‌ها و قوانين مناسب مىتواند رهبرى مردم را عهده‌دار شود و آنان را به جلب منافع ملزم سازد ، ليكن در صورتى كه اين رهبرى و الزام ، با عمل ناشى از وجدان ، موافقت نداشته باشد از حدود ارزش انسانيت بيرون خواهد بود . بعقيدهء ما هر عملى كه انسان انجام مىدهد اگر حامل تابش وجدان و فشارهاى روحى و بخشش از روى ميل ، نباشد بطور مسلم فاقد حرارت انسانيت كه بزرگترين و گرانبهاترين چيز در عمل محسوب مىشود ، خواهد بود .\r\nبرنامه‌ها و قوانين هنگامى مى توانند در تحكيم روابط انسانى به پيروزى نائل گردند كه با عقل و وجدان ارتباط داشته و آنها را بسوى خير بكشانند و همآهنگى جالبى ميان آمادگى فرصت براى عمل نافع و اراده‌ى فاعل كه ارتقاء به تمدن را براى فرد و اجتماع ضمانت مىكند ، ايجاد نمايند .\r\nآنچه در اين زمينه در چهار چوب فرد و اجتماع صدق مىكند ، در تاريخ متفكران ، قانونگذاران ، دانشمندان مكتشفين و امثال آن نيز\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nصادق است . از اين رو اگر تاريخ خدمت گزاران انسان و تمدن را از نظر بگذرانيد مى بينيد تنها عقل ، آنان را در هر مى دانى به راه صحيح رهبرى نكرده است ، زيرا عقل به تنهائى سرد و خشك مى باشد و جز با ارقام و اقسام و جهات محدودى با چيز ديگر سر و كار ندارد و لذا فقط راه را به شما نشان مىدهد ، اما شما را در راه‌پيمائى كمك نمى كند و در پستى و بلندى آن شما را پيش نمى برد ، پس آنچه مىتواند شما را به جلو سوق دهد وجدان سالم و عاطفه‌ى گرم مى باشد .\r\nراستى آيا غير از وجدان و عاطفه ، چيز ديگرى « ماركونى » را بر آن گوشه‌نشينى و تنهائى وحشتناك واداشت آرى وجدان بود كه كناره‌گيرى از زيباييهاى حيات و تحمل تنهائى را بخاطر تمدن و انسان ، در نظر او زيبا جلوه داد ، و عاطفه‌ى او بود كه اين وجدان سالم را آن چنان غرق حرارت نمود كه هرگز سستى در آن راه نيافت .\r\nآنچه در باره‌ى ماركونى گفتيم ، در بارهء پاستور ، گاليله ، گاندى ، بتهوون ، بودا ، افلاطون ، گوته و انسانهاى تكامل يافته‌ى ديگر نيز بايد بگوئيم .\r\nبراى توضيح بيشتر ، بدنبال دليل ايجابى اين حقيقت ، دليل سلبى آن را نيز نبايد فراموش كرد . براى نمونه مى توان ادولف هيتلر ، چنگيز خان ، هلاكوخان ، حجاج بن يوسف ثقفى و قيصر بورگيا قهرمان شوم كتاب « شهريار » اثر ماكياولى  را نام برد ، چنان كه\r\n\r\n","description":"","footnote":" ( 1 ) - ماكياولى نابغهء ايتاليائى در عصر « رافائيل » نقاش بزرگ زندگى مى كرد و همكار و دوست وى بود . عقل بيمانند و اخلاق پاكش او را بر آن داشت كه ظلم بربريت زمامداران تاريخ را مورد انتقاد قرار دهد ، از اين رو كتاب معروف خود « شهريار » را نوشت . او در اين كتاب پس از آنكه بيوگرافى يك زمامدار خالى از سليقه و عقل و وجدان را - كه به منظور حفظ موقعيتش به قتل و ارعاب و تبعيد و ساير اعمال ننگين پناهنده مىشود . به خواننده ارائه مىدهد ، گستاخى زمامداران مزبور و موقعيت هاى پست آنان را بطور غير مستقيم توصيف مىكند و گوشزد كرده كه حكومت هاى تاريخ ، و عصرى كه آنها در آن زندگى مى كردند ، بر اساس اين رفتار كه زشت استوار گرديده است . ماكياولى در كتاب خود ، صفات « زمامدار » را از شخصيت قيصر بورگيا پسر اسكندر بورگيا ستمگر معروف گرفته بود . پناهنده شدن به اين اسلوب به منظور رسيدن به حكومت و تثبيت آن ، اصلى است كه آن را به مناسبت نام نويسنده‌ى كتاب ، ماكياولى مى گويند ","page_name":" 136 ","page_number":136},
  {"content":"\r\n\r\nبعضى از اتم شناسان معاصر نيز - كه عمليات خود را روى انسانها آزمايش مى كنند - از اين دسته محسوب مى شوند . راستى آيا اين گروه جز بخاطر عقل وسيع و درك سريع خود كه درك ديگران در برابر آن ناچيز است ، امتياز يافته‌اند در عين حال مى بينيم كارشان جز آدم كشى ، تجاوز به مقدسات تمدن و بقاياى كوشش هاى انسانى و ستم به ارزش حيات و زندگان و خير وجود ، چيزى نبوده است . اين بدان جهت است كه عقل آنان همراه با وجدان سالم و عواطف پاك نبوده ، و آنجا كه وجدان و عاطفه نيست از عقل بهره‌اى نمى توان برد بلكه بايد گفت چنين عقلى به زيان نزديكتر است .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمن اينجا در صدد توضيح عاطفه و عقل و وجدان و ساير نيروهاى انسانى نيستم . زيرا نيروهاى مزبور بدون ترديد از واكنش و همكارى خاصى برخوردارند . منظور من از عقل ، نيروئى است كه مطالب را در سطح ويژه‌اى كه سبب را به نتيجه مربوط مى سازد و ميان علت و معلول حكم مىكند ، درك مى نمايد و در چهار چوب ارقام و حدودى كه ذاتا در اثر موقعيت خصوصى و عمومى انسان تحت تأثير قرار نمى گيرند ، گردش مىكند . من روى اين اصل توضيح مزبور را يادآور شدم .\r\nبنا بر اين كسى كه داراى چنين عقلى هست ناچار بايد از وجدان و عاطفه‌اى كه او را بسوى خير سوق مىدهد برخوردار باشد ، و آنچه در باره‌ى قانونگذار مى گوئيم بايد در باره‌ى افرادى كه قانون براى آنان وضع شده نيز بگوئيم . بنا بر اين افرادى كه از آنان انتظار مى رود بر طبق اين روش پسنديده گام بردارند بايد علاوه بر ايمان عقلى مجرد ، از اعتقاد وجدانى نيز بهره‌مند باشند تا به منظور ايجاد يك اجتماع شايسته ، در راه تهذيب والاى انسانى گام نهند . بايد با فضائل اخلاقى - كه قوانين و برنامه‌ها را در دژهاى بلند و محكمى احاطه مىكند - آشنا و پيوسته خير انديش باشند على « ع » روى همين اصل - چنان كه قبلا ديديم - عواطف پاك را در انسان ها تحريك مى كرد و وجدانهاى سالم آنان را كه رنگ ديگرى به خود گرفته بود بيدار مى ساخت و براى رشد آن كوشش\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nمى كرد و مردم را به رعايت آن اندرز مى داد .\r\nعلى « ع » در خطبه‌ها ، سفارش ها ، عهدها و بطور كلى در تمام سخنانش به وجدان ها توجه داشت . زيرا مى دانست تهذيب اخلاق ، در مراعات نظام عادلانه و ايجاد حرارت در رفتار مردم ، اثر بسزائى دارد . او مى دانست اين تهذيب همانطور كه براى پشتيبانى از عدالت و سنن اجتماعى در زمينه‌ى نگهدارى بيگانگان و رهبرى ديگران ، امرى لازم بشمار مى رود ، ذاتا نيز يكى از ارزش هاى انسانى محسوب مىشود .\r\nگذشته از اين على « ع » از نيروى فوق العاده‌ى ديگرى برخوردار بود كه بوسيله‌ى آن در اعماق انسانها نفوذ مى كرد و خواسته‌هاى آنان را درك مى نمود و به سرشت و اخلاق آنان پى مى برد ، آن گاه بد و خوب آنها را تصور و مقايسه ميكرد و در پرتو اطمينان عميق به وجدان انسان ، زبان به امر و نهى مى گشود .\r\nاطمينان پسر ابو طالب به وجدان انسان مانند اطمينان شخصيت هاى بزرگى بود كه از عقلى تابناك و قلبى سرشار از حرارت انسانيت و توأم با محبت عميق برخوردار بودند . اطمينان او به اين وجدان مانند اطمينان بودا ، بتهوون ، روسو ، گاندى و امثال آنان بود كه به نور دل كه هر نورى در برابر آن خاموش مى گردد رهبرى يافته بودند . پسر ابو طالب سخنان حكمت آميز خود را بر اساس همين اطمينان استوار ساخته بود . بر اساس چنين اطمينانى است كه انديشه‌ها و رهبريهائى كه وجدان انسان را مخاطب قرار مىدهد ، با يكديگر\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nارتباط پيدا مى كنند .\r\nاگر على « ع » با وجود مصائب و حادثه‌هاى ناگوارى كه از ناحيه‌ى مردم تحمل كرد ، اين چنين به جهات خير در آنان اطمينان دارد بخاطر آنست كه تخم اين اطمينان را در دلهايشان بيافشاند . او مىداند كه « حق و باطل و راست و دروغ در اختيار مردم قرار دارد » ليكن براى انسان سزاوار است چشم و قلب خود را بسوى جهات خير باز كند ، زيرا اين جهات بر خلاف جهات شر ، رشد مىكند و افزايش مى يابد و شايد آموختن بواسطه‌ى تاريخ و حكمت ، مهمتر و نافعتر باشد .\r\nعلى « ع » بطور مكرر در زمينه‌ى لزوم اطمينان به وجدان انسان ، توصيه مى كرد . از جمله مى گفت : « كسى كه به تو گمان نيك برد گمانش را تصديق كن » . در مورد ديگرى مى گويد : « هرگز به سخنى كه از دهان كسى خارج شده و تو احتمال نيكى در آن مى دهى گمان بد مبر » . « از دادگرى نيست كه بر شخص مورد اعتماد با بدگمانى قضاوت شود » . « هرگاه نيكوكارى ، روزگار و مردم آن را فرا گرفت ، سپس كسى نسبت به انسانى كه بدنامى او آشكار نشده بد گمان شود همانا به او ستم نموده است » . « بدحال ترين مردم كسى است كه به خاطر بدگمانى خود به هيچكس اطمينان ندارد و ديگران نيز بخاطر بدرفتارى او به وى اعتماد ندارند » .\r\nگروهى از كسانى كه شخصيت على « ع » را مورد بررسى قرار داده‌اند دچار اشتباه شده‌اند ، زيرا تصور كرده‌اند على « ع » نسبت به\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمردم بدبين و از آنان به كلى بيزار بوده است . اين گروه براى اثبات نظريه‌ى خود ، به سخنان خشن على « ع » - كه مردم زمانش را بوسيله‌ى آن مورد حمله قرار مى داده - احتجاج كرده‌اند . ليكن ما موضوع را به عكس مى دانيم . ما معتقديم كه على « ع » هر چند در موقعيت هاى خاصى اطمينان خود را از بعضى مردم سلب مى كرده ، ولى بايد گفت او حتى براى يك لحظه اطمينان خود را نسبت به انسان از دست نداده است . راستى اگر كسى تحمل على « ع » را در برابر ناراحتى هائى كه از مردم به او مى رسيد ، از نظر بگذراند ، و به بردبارى عجيب او در مقابل سختى هاى وحشت زا كه ناشى از خيانت و نيرنگ دشمنان و يارانش بود پى ببرد ، و از آن سو روش على « ع » را با آنان در نظر بگيرد كه چگونه تا حد امكان با آنها مهربانى و محبت مى كرد ، من معتقدم اگر كسى اينها را بداند بطور مسلم درك خواهد كرد كه على « ع » به حقيقت و فطرت انسان - كه متأسفانه اجتماع در بعضى موارد آن را گمراه مىكند - خوش بين بوده و در اين جهت با « روسو » اختلافى ندارد .\r\nآرى اگر على « ع » خيانتگران و ستمگران و نيرنگ بازان را توبيخ مىكند ، در عين حال معترف است كه انسان هر چند زمانى طولانى بر او گذشته باشد باز قابل اصلاح خواهد بود . زيرا همين كسى كه به انسان خوشبين است ، چنان كه از نيكوكار تمجيد مىكند ، بدكار را به اميد آنكه در اخلاق و رفتارش تغييرى ايجاد كند سرزنش\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمى نمايد . راستى اگر پسر ابو طالب چنين اميدى نداشت نمى توانست سختى هاى روزگار را كه از ناحيهء دشمنان به او مى رسيد تحمل كند و در برابر حوادث ناگوار صبر نمايد اگر على « ع » در باره‌ى دنيا و دنيا پرستان مى گويد : « دنيا پرستان ، سگهاى فرياد كننده و درندگان وحشى هستند ، بعضى بر سر بعضى فرياد مى كشند ، نيرومند آنها ناتوانشان را مى خورد و بزرگشان بر كوچكشان پيروز مىشود » بخاطر آن است كه از مكر نيرنگ بازان و گناه معصيت كاران رنج مى كشد ، از اين رو آنان را سخت سرزنش مىكند تا كسى را كه گناهكار و مكار و سگ زوزه كش و درندهء وحشى نيست ترجيح دهد آرى على « ع » اين سخن را مى گويد آن گاه با درنده‌اى وحشى و نيرومند ستمگر و بزرگ ظالم مبارزه مىكند همانطور كه پزشك به منظور سلامت روح و بدن ، بلكه به منظور ترجيح حيات بر مرگ و بخاطر خوش بين بودن به خوبى نجات ، با ريشهء بيماريها مبارزه مىكند بنا بر اين على « ع » همان كسى كه به حيات ، بزرگترين مخلوق خدا احترام مى گذارد و براى انسان زنده كه زيباترين نمونه‌ى حيات است احترام قائل است ، اطمينان عظيمى به خير انسان دارد و به او خوش بين است و مى خواهد او چنان كه بايد آزاد باشد اگر على « ع » از اين اطمينان و خوش بينى برخوردار نبود با مردم چنين رفتار نمى كرد و نمى گفت : « هرگز به سخنى كه از دهان كسى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nخارج شده و تو احتمال نيكى در آن مى دهى گمان بد مبر » و بوسيله‌ى وصاياى خود كه حائز درك عميق و حرارت عاطفه و عظمت هدف است ، به وجدان فردى و اجتماعى توجه نمى يافت : وصايائى كه قلعه‌ى محكمى براى اخلاق عمومى و عاطفه‌ى انسانى بشمار مى رفت و عمل نافع را بر اساس هاى ايجابى در عقل و وجدان استوار مى ساخت . على « ع » به استناد همين اطمينان و به منظور برقرارى عمل پسنديده ، ديده‌بان هائى از خود انسانها و جاسوس هائى از اعضايشان بر آنان معيّن مىكند و به آنان چنين خطاب مىكند : « بدانيد بر شما ديده‌بانانى از خودتان و جاسوس هائى از اعضايتان و نگهبانان راستگوئى كه اعمال شما و شماره‌ى نفس هايتان را حفظ ميكنند گماشته شده است » على « ع » به استناد اطمينان به عدالت و خير وجود و اعتماد به عظمت حيات و جانداران ، مردم زمانش را با سخنانى بيدار كننده مخاطب قرار داده و به آنان هشدار مىدهد كه حيات ، توأم با آزادى و بقاى آن ابدى است و با هيچگونه قيدى سازگار نخواهد بود . تنها آنچه واسطه در بقاى حيات است و قاعده‌اى از قواعد آن يا پاره‌اى از نور آن بشمار مى رود مىتواند از قيود حيات باشد . پس انسان نمى تواند در صدد مقيد ساختن حيات برآيد و گر نه حيات به نابودى خواهد گرائيد . بنا بر اين حيات نيز مانند وجود ، زيبا و آزاد و خير انديش است و خود را بوسيله‌ى قوانين ثابت خود حفظ مىكند و براى قوانينى كه\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبدبينان براى او خواسته‌اند ارزشى قائل نيست .\r\nاين حيات پيوسته به تجدد و تكامل گرايش دارد تا آنجا كه هيچ چيز جايگزين آن دو نخواهد شد . اين تجدد و تكامل ، اسلوبى است كه حيات در فتوحات خود - كه عبارت از خير بيشتر و بقاى اصلح است - آن را دنبال مىكند . بررسى عميق پسر ابو طالب در زمينه‌ى حيات و نواميس آن كه بزرگترين موجود در جهان خيرانديش هستى محسوب مىشود ، او را معتقد ساخته است كه حيات ، موجودى انقلابى است كه پيوسته به جلو مى نگرد و هميشه در مسير خير بيشتر ، در حركت است .\r\nانقلابى بودن حيات ، ريشه‌ى تحرك حيات و باعث تكامل آن مى باشد بدين جهت حيات مقيد به چيزى جز به شرايط وجودش نمى باشد . انقلابى بودن حيات ، ريشه‌ى جنبش هاى اجتماعى و باعث تكامل اجتماع است و اگر اين خصوصيت وجود نداشت حيات جز مرگ و جانداران جز جماد چيزى نبودند .\r\nعلى « ع » به انقلاب حيات ايمان راسخى داشت . ايمان وى به انقلاب حيات به معرفت شبيه‌تر بود ، بلكه اين ايمان خود معرفت بود .\r\nعلى « ع » بر اساس اين ايمان عظيم معتقد بود كه افراد زنده قدرت دارند خود را اصلاح كنند و اين اصلاح وابسته به اين است كه با قوانين حيات سير كنند ، و قدرت دارند بر سرنوشت خود حاكم باشند به اين كه در برابر عظمت حيات تسليم گردند .\r\nما قبلا در ضمن بحثى گفتيم كه انقلاب حيات ، نزديكترين\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمزاياى حيات و عظيم ترين آنها از نظر دلالت بر امكانات عظيم حياتى بشمار مى رود . بر كسانى كه به انقلاب حيات ايمان دارند لازم است عمليات خود را بر اساس اطمينان كلى به تكامل حتمى استوار كنند ، به علاوه انديشه‌ها را بسوى تكامل مزبور متوجه سازند و افرادى را كه به گمان خود مى توانند در برابر حيات انقلابى و توأم با تكامل ، ايستادگى كنند ، با دليل و برهان از هر گونه رفتار احمقانه‌اى باز دارند .\r\nپسر ابو طالب انسان را به همين ايمان و اطمينان مخاطب قرار داده و مى گويد : « تو در آغاز آفرينش خود ، نادان بودى آن گاه ديگران به تو آموختند ، و چه بسيار چيزهائى كه نمى دانى و انديشه‌ى تو در آن سرگردان و چشمت در آن گمراه است سپس به آن بينا مى شوى » در اين سخن اعتراف است به اين كه حيات داراى تكامل است ، و بهره‌بردارى از حياتى كه در سينه‌ى زندگان مخزون است همان آموختن مجهولات است . سخن مزبور مى رساند كه انسان براى پيشرفت يا بگوئيد براى خوبيها ، آمادگى و قابليت عظيمى دارد .\r\nدعوت گرم على « ع » بسوى معرفتى كه هر روز تازه‌اى را كشف و جديدى را بنا مىكند ، بهترين دليل ايمان وى به انقلاب حيات و امكانات زندگان بشمار مى رود . بنا بر اين معرفت از نظر او يك پيروزى و اكتشاف آرامش ناپذير خواهد بود .\r\nعلى « ع » مردم زمانش را به همين اطمينان و ايمان مخاطب قرار داده و مى گويد : « فرزندانتان را به اخلاق خود مجبور نسازيد زيرا آنها\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبراى زمانى غير از زمان شما آفريده شده‌اند » . آرى اگر خوش بينى على « ع » به زيبائى حيات و قابليت مردم براى تكامل نبود هرگز على « ع » اين سخن را ايراد نمى كرد ، سخنى كه حاكى از علم او به انقلاب حيات است و خوش بينى او را نسبت به امكانات انسان تكامل يافته ، خلاصه مىكند ، سخنى كه روح تربيت صحيح را بطور خلاصه اعلان مىكند و هر نسلى را از قيود عرفى و عادى نسل سابق رهائى مى بخشد .\r\nپسر ابو طالب در اين زمينه سخنان فراوانى دارد . نمونه‌هاى زنده‌ى زير كه عمل انسان را بعنوان يك حقيقت و انقلاب و خير توصيف مىكند ، از اين قبيل است : « كسى كه عملش او را كند گرداند خويشاونديش او را تند نخواهد ساخت » . « ارزش هر كسى به خوبى هاى او است » . « بدانيد مردم فرزندان كارهاى شايسته‌ى خويش مى باشند » . « سود كار هر كس ويژه‌ى خود اوست » .\r\nعلى « ع » در ضمن بعضى از سخنانش انسان را وادار مىكند كه در عمل ، خواهان پيشرفت باشد و اگر از كم يا زياد محروم گرديد دست از كوشش برندارد ، زيرا وجود خيرانديش هرگز فرزندان خود را از آنچه استحقاق دارند محروم نمى كند و اگر محروم كند ، محروميت جزئى است نه كلى . علاوه بر اين گاهى آن محروميت در دومين بار عمل جبران مىشود . على « ع » مى گويد : « كسى كه در جستجوى چيزى بر آمد ، به آن چيز يا به بعض آن خواهد رسيد » . من تصور مى كنم خواننده‌ى محترم روح اين عبارت درخشان را درك كرده\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاست . گويا اين جمله از سخن معروف مسيح سرچشمه گرفته است : « بكوبيد بكوبيد تا براى شما باز شود » .\r\nشايد زيباترين چيزى كه در اين زمينه در عقيده‌ى على « ع » به چشم مى خورد ، اتحادى است كه على « ع » ميان انقلاب حيات و خير وجود از نظر ماده و معنى مجسم مىكند . مى بينيم على « ع » مفهوم تكامل ، يا انقلاب حيات را با مفهوم خير وجود طورى متحد مى گرداند كه خير وجود ، جزئى از انقلاب حيات يا انقلاب حيات ، جزئى از خير وجود محسوب نمى شود بلكه انقلاب حيات به تمام معنى نمايشگر خير وجود است و خير وجود نيز نمايانگر انقلاب حيات مى باشد .\r\nسخنان على « ع » در اين زمينه بهترين دليل درستى گفتار ما مى باشد . اينك به نمونه‌هائى از آن توجه كنيد : « خردمند كسى است كه امروزش بهتر از روز گذشته‌اش باشد » . « كسى كه فردايش بدتر از امروزش باشد محروم است » . « آن كس كه دو روزش برابر باشد فريب خورده است » .\r\nدر پايان به اين سخن زيبا كه شامل بحث كنونى ما است و از حرارت محبت عميق ، و زيبائى هنر اصيل برخوردار است ، و روزها را با احساسات بشر شريك ميداند توجه كنيد : « هيچ روزى بر پسر آدم نمى گذرد مگر آنكه به او مى گويد : من روز جديدى هستم و بر تو گواه مى باشم ، در من سخن نيك بگو و كار شايسته كن ، زيرا ديگر مرا براى هميشه نخواهى ديد »\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nما اكنون سخنان زيباى پسر ابو طالب را در اين كتاب نقل مى كنيم . اين سخنان در زمينه‌ى اخلاق پاك و خودسازى والاى انسانى كه از انقلاب حيات و خير وجود سرچشمه مى گيرد ، شاهراهى بزرگ تشكيل مىدهد . اين سخنان زيبا تا روزى كه انسان خيرانديش باقى است ، جاويد خواهد بود بيروت - جرج جرداق\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\n3 على « ع » در آغاز سخن\r\n\r\n","description":"","footnote":"","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\nعلى ( ع ) در آغاز سخن آيا از خودم به اين قانع باشم كه به من زمامدار مؤمنان بگويند در حالى كه با مردم در سختى هاى روزگار شريك نباشم از احتكار جلوگيرى كن .\r\nهرگز آنچه را تمام مردم در آن يكسانند به خود اختصاص مده .\r\nآگاه باشيد ، من با دو كس مى جنگم : كسى كه چيزى را كه ندارد ادعا كند و كسى كه چيزى را كه به عهده‌ى او است دريغ نمايد .\r\nهيچ فقيرى گرسنه نشد مگر به آنچه ثروتمند از آن بهره‌مند گرديد .\r\nنعمتى را فراوان نديدم مگر آنكه در كنار آن حقى ضايع شده است .\r\nهميشه ويرانى زمين بخاطر تنگدستى اهل آن است ، راستى مردم\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nدر اثر توجه حكمرانان به جمع آورى مال ، پريشان مى شوند بايد فكر تو در آبادانى زمين ، از فكر گرفتن ماليات بيشتر باشد .\r\nهيچ شهرى از شهر ديگر براى تو سزاوارتر نيست ، بهترين شهرها شهرى است كه ترا بدوش گيرد .\r\nتنگدستى در وطن غربت است .\r\nاگر فقر براى من به صورت انسانى مجسم شود او را خواهم كشت .\r\nروز رستاخيز آدمى را از مالش سؤال مى كنند كه از كجا بدست آورده است .\r\nچگونه آشاميدنى و غذا را بر خود گوارا مى دارى در حالى كه مى دانى حرام مى خورى و حرام مى آشامى زشت ترين ستمها ستم بر ناتوان است . ستم به شمشير مى كشاند .\r\nنوميد گرديد آن كس كه ستمى بدوش گرفت .\r\nروز ستمديده بر ستمگر سخت تر از روز ستمگر بر ستمديده است .\r\nستمگر و كمك دهنده‌ى او و كسى كه به ستم راضى است هر سه با يكديگر شريكند .\r\nهرگز حق برادرات را بخاطر اعتماد به آنچه ميان تو و او مى باشد ضايع مكن ، زيرا كسى كه حقش را تباه گردانى برادر تو نيست .\r\nاگر در نويسندگان تو نقصى باشد و تو از آن غافل باشى آن را به گردن تو مى گذارند .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبدترين وزيران تو وزيرى است كه پيش از تو وزير اشرار و با آنان در گناهان شريك بوده است .\r\nدر امور كارگردانان خود انديشه كن و بر اساس تجربه آنان را استخدام نما و از روى طرفدارى بى جا و به ميل خود ، آنان را به كارى نصب مكن ، زيرا دلبخواهى و حمايت بى جا از فروع ستم و خيانت محسوب مى شوند .\r\nاز هر كارى كه پنهانى انجام مى گيرد و آشكارا شرم آور است بپرهيز .\r\nخداوند بر پيشوايان عادل مقرر كرده است كه خود را با مردم ناتوان مقايسه كنند .\r\nدلهاى رعيت خزانه‌ى فرمانرواى آنها است ، همان عدالت يا ستمى كه در آن سپرده است خواهد يافت .\r\nدوستى و اندرز رعيت هنگامى آشكار مى گردد كه حكومت هاى خود را سنگين نشمارند .\r\nهنگامى كه زمامدار تغيير يافت زمان دگرگون مىشود .\r\nخشم خصوصى در برابر رضايت عمومى قابل اغماض است .\r\nهرگاه خداوند بر ملتى خشم گرفت نرخهاى آنان بالا مى رود و تبهكاران بر آنان چيره مى شوند .\r\nولى من تأسف مى خورم از اين كه كار اين ملت را بيخردان و تبهكارانشان به عهده مى گيرند و مال خدا را دست بدست گردانده و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبندگانش را برده مى كنند .\r\nدانشمندان ، فرمانرواى پادشاهانند و ستم پايان زمامدارى آنان است . دانش دينى است كه بسبب آن پاداش داده مىشود .\r\nپست ترين مردم كسى است كه نزد زمامدار ستمگر از انسان ناتوان بدگوئى كند .\r\nاين ساعتى است - از شب - كه هر بنده‌اى در آن دعا كند دعايش مستجاب مىشود مگر آنكه باجگير يا جاسوس يا شرطى باشد .\r\nسه كس مال را برترى مى دهند : بازرگان دريا و همنشين سلطان و كسى كه در قضاوت رشوه مى گيرد .\r\nاگر گرگ چوپان باشد چه كسى گوسفندان را نگاهدارى مىكند خدا لعنت كند كسانى را كه به معروف امر مى كنند و خودشان آن را انجام نمى دهند ، و كسانى را كه از منكر جلوگيرى مى كنند و خود مرتكب آن مى شوند .\r\nبدانيد شما در زمانى هستيد كه گوينده‌ى حق در آن كم است و زبان از راستگوئى كند و پيرو حقيقت خوار است .\r\nذليل ، نزد من عزيز است تا آنكه حق او را بستانم ، و نيرومند ، نزد من ناتوان است تا آنكه حق را از او بگيرم .\r\nروزگارى براى مردم خواهد آمد كه در آن مقرب نيست مگر سخن چين ، و زيرك خوانده نمى شود مگر تبهكار ، و ناتوان شمرده نمى شود مگر شخص با انصاف\r\n.\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\n4 پاره‌اى از نامه‌ها ، خطبه‌ها ، عهدها و وصاياى على « ع »\r\n\r\n","description":"","footnote":"","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\n\r\nپرستش آزادگان\r\nسخن زيباى على « ع » در معنى عبادت : گروهى خدا را بر اساس آرزو و پرستش مى كنند و اين عبادت بازرگانان است و گروهى خدا را از روى ترس عبادت مى نمايند و اين عبادت بردگان است . و گروهى خدا را از روى سپاسگزارى بندگى مى كنند و اين پرستش آزادگان است\r\n\r\nاى مردم . . .\r\nقسمتى از خطبه‌اى است كه على « ع » در مدينه ايراد كرده است : احتكار مركب رنج ، و حرص انگيزه‌ى سقوط در گناهان و جامع هر خصلت ناپسندى است .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nاى مردم ، هيچ گنجى سودمندتر از دانش و هيچ عزتى والاتر از بردبارى و هيچ كار زشتى بدتر از دروغ و هيچ غايبى نزديك تر از مرگ نيست اى مردم ، كسى كه در عيب خويش بنگرد از عيب ديگران باز مى ماند ، و كسى كه شمشير ستم در كشد به همان شمشير كشته خواهد شد ، و كسى كه چاهى حفر كند در آن خواهد افتاد ، و كسى كه لغزش خويش را فراموش كند اشتباهات ديگران را بزرگ مى شمارد ، و كسى كه رأى خود را پسنديد گمراه مى گردد ، و كسى كه به عقل خود بى نيازى جست مى لغزد ، و كسى كه به مردم بزرگى فروخت خوار گرديد .\r\nدر دگرگونيهاى حالات ، حقيقت افراد دانسته مىشود . روزها اسرار پنهان را آشكار مى سازند . آنچه از ديگران ناپسند مى دانى براى تربيت تو كافى است . كسى كه به راههاى انديشه‌ها روى آورد موارد اشتباه را مى شناسد . دوستى يك نوع خويشاوندى مورد بهره‌اى مى باشد . همان حقوقى كه تو بر برادرت دارى برادرت نيز به تو دارد . به هيچ نعمتى نمى رسيد مگر آنكه نعمت ديگرى را از دست مى دهيد .\r\nهر جاندارى قوتى و هر دانه‌اى خورنده‌اى دارد و تو قوت مرگ هستى .\r\nاى مردم از نيرنگ بپرهيزيد ، زيرا آن از اخلاق فرومايگان است .\r\nاخلاص در عمل مشكل تر و انديشه را از فساد رهائى دادن از درازى جهاد سخت تر است .\r\nهيهات اگر پرهيزكارى نبود من زيرك ترين مردم عرب بودم\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nدر حال خشنودى و خشم ، سخن حق بگوئيد و در حال بى نيازى و فقر اعتدال را از دست ندهيد و با دوست و دشمن دادگرى كنيد و در آسايش و سختى خشنود باشيد .\r\nكسى كه خواسته‌هاى نفسانى را ترك كند آزاده است .\r\nخود پسندى دليل سستى عقل انسان است . ستم بر بندگان خدا براى آخرت بد توشه‌اى است\r\n\r\nسخنى با ابو ذر\r\nسخنى است كه امام « ع » به ابو ذر غفارى صحابى بزرگ ، هنگامى كه خليفهء سوم او را به « ربذه » تبعيد كرد فرموده است .\r\nربذه سرزمين بى آب و علفى در نزديكى مدينه بود . خليفهء سوم هنگام تبعيد ابو ذر كسى را فرستاد تا به مردم اعلان كند كه : « هيچكس حق ندارد با ابو ذر سخن بگويد و او را مشايعت نمايد » روى اين اصل مردم از وى دورى جستند اما على بن ابي طالب « ع » و برادرش عقيل و دو فرزندش حسن و حسين « ع » و عمار او را مشايعت نمودند :\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاى ابو ذر ، تو براى خدا بخشم آمدى پس به آن كسى كه براى او خشمگين شدى اميدوار باش . اين مردم بر دنياى خود از تو ترسيدند و تو بر دين خود از آنان ترسيدى ، پس آنچه را كه بخاطر آن از تو مى ترسيدند به دستشان بسپار و براى آنچه بخاطر آن از آنان مى ترسيدى فرار كن . راستى چقدر آنان به آنچه تو منعشان كردى نيازمندند و چقدر تو از آنچه آنان ترا منع كردند بى نيازى اگر آسمانها و زمين به روى بنده‌اى بسته شود و آن بنده از خدا بترسد خداوند براى او راه خلاصى قرار مىدهد البته جز حق چيزى با تو انس نمى گيرد و جز باطل چيزى از تو وحشت ندارد . اگر دنياى آنان را مى پذيرفتى البته ترا دوست داشتند و اگر چيزى از دنيا براى خود جدا مى كردى ترا در امان مى گذاشتند .\r\n\r\nاطمينان به دنيا\r\nقسمتى از نامه‌اى است كه على « ع » پيش از خلافتش به سلمان فارسى نوشته است : هرگاه به دنيا بيشتر انس گرفتى از آن بيشتر بر حذر باش ، زيرا دنياپرست اگر در دنيا به شادى اطمينان يابد ، دنيا او را از آن شادى بسوى اندوه مى كشاند\r\n.\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nدرود بر تو اى پيامبر خدا\r\nسخنى است كه على « ع » هنگام دفن همسرش فاطمه « ع » فرموده است : اى پيامبر خدا ، از من و از دخترت كه در جوار تو فرود آمده و به زودى به تو پيوست بر تو درود باد . اى پيامبر خدا از برگزيدهء تو صبر من كم گرديد و طاقت و توانائى من از دست برفت ، جز آنكه براى من در فراق بزرگ و مصيبت ناگوارت شكيبائى جا دارد .\r\nاما اندوه من تمام نشدنى و شبم به بيدارى خواهد گذشت تا آنكه خداوند ، سرائى كه تو در آن اقامت كرده‌اى براى من برگزيند .\r\n\r\nبهترين و بدترين مردم\r\nقسمتى از سخنانى است كه على « ع » هنگامى آن را ايراد كرد كه مردم نزد وى اجتماع نمودند و از اعمال ناپسند عثمان شكايت كردند و از او خواستند با خليفه سوم گفتگو كند و از وى بخواهد رضايت آنان را فراهم نمايد . امام « ع » نزد عثمان رفت و فرمود : مردم پشت سر من هستند و مرا ميان تو و خودشان واسطه قرار داده‌اند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبه خدا قسم نمى دانم به تو چه بگويم چيزى نمى دانم كه تو آن را ندانى و ترا به چيزى كه آن را نشناسى راهنمايى نمى كنم ، آنچه ما مى دانيم تو نيز مى دانى و در چيزى بر تو سبقت نگرفتيم تا ترا از آن آگاه سازيم و با چيزى خلوت نكرديم تا آن را به تو ابلاغ كنيم . آنچه ما ديده و شنيده‌ايم تو نيز ديده و شنيده‌اى . پس در بارهء خود از خدا بترس ، از خدا بترس ، زيرا - به خدا قسم - تو از كورى بينا نمى شوى و راهها آشكار است . بدان كه بهترين بندگان نزد خداوند پيشواى دادگرى است كه هدايت شده و راهنما باشد و بدترين مردم نزد خدا پيشواى ستمگرى است كه گمراه شده و ديگران بوسيله‌ى او ضلالت يافته‌اند . من از پيامبر خدا شنيدم كه مى فرمود : « روز قيامت پيشواى ستمگر را مى آورند در حالى كه مددكار و عذرخواهى ندارد ، او را در آتش دوزخ مى اندازند و چنان كه آسيا مى چرخد در آتش گردش مىكند آن گاه در قعر دوزخ بازداشت مىشود » من ترا به خدا سوگند مى دهم كه مبادا پيشواى مقتول اين امت باشى ، زيرا قبلا گفته مى شد : در اين امت ، پيشوائى كشته مىشود كه جنگ و خونريزى را تا روز قيامت بر آنان مى گشايد و كارها را بر آنان مشتبه مى سازد و تبهكاريها را ميان آنان گسترش مىدهد ، در نتيجه حق را از باطل تشخيص نمى دهند ، در فتنه‌ها دست از حق برمى دارند و آشفته و نگران مى شوند . پس تو بعد از زيادى سن و سپرى شدن عمر ، براى مروان  مانند چارپائى كه دشمن آن را\r\n\r\n","description":"","footnote":" ( 1 ) - مروان پسر حكم ، معروف است ، او نويسنده و رايزن عثمان بود و در عواملى كه باعث شد مردم بر ضد خليفهء سوم شورش كنند شركت داشت . ","page_name":" 162 ","page_number":162},
  {"content":"\r\n\r\nبه تندى ميراند مباش كه ترا به هر كجا خواست براند\r\n\r\nاستبداد و خودكامى عثمان\r\nسخنى است كه على « ع » در بارهء كشتن عثمان فرموده است : اگر به كشتن عثمان فرمان داده بودم خودم كشنده‌اى او بودم ، و اگر جلوگيرى كرده بودم پشتيبانش بودم  ليكن كسى كه او را يارى كرده نمى تواند بگويد : من بهترم از كسى كه او رها كرده و كسى كه او را رها كرده نمى تواند بگويد : كسى كه او را يارى كرده بهتر از من است  . من اكنون سبب قتل او را براى شما مى گويم : عثمان\r\n\r\n","description":"","footnote":" ( 1 ) - منظور على « ع » اين است كه به كشتن عثمان فرمان نداده بود و گر نه خودش كشندهء او بود ، در حالى كه مى دانيم على « ع » در اين باره بى تقصير بوده ، و از طرفى با شمشير خود از او دفاع نكرده و گر نه ياور او بود . جلوگيرى على « ع » از كشتن عثمان قابل ترديد نيست ، زيرا او بود كه فرزندان خود حسن و حسين « ع » را فرستاد تا مردم را از وى دور سازند .  ( 2 ) - يعنى كسانى كه او را يارى كردند از كسانى كه دست از وى كشيدند بهتر نيستند . بنا بر اين پشتيبان او نمى تواند بگويد : من بهترم از كسى كه او را رها كرده ، و كسى كه دست از او كشيده ، نمى تواند بگويد : پشتيبان او از من بهتر است . منظور امام « ع » اين است كه عقيده‌ها بر اين اتفاق دارند كه پشتيبانان عثمان داراى فضيلتى نبودند كه بر دست كشندگان برترى داشته باشند . ","page_name":" 163 ","page_number":163},
  {"content":"\r\n\r\nبا خودكامى ، خلافت را به خود اختصاص داد و بد كرد كه چنين كارى نمود و شما هم بى صبرى كرديد و در اين بى صبرى بد كرديد ، و خداوند در بارهء خودسر و بى طاقت حكم ثابتى دارد .\r\n\r\nمن يكى از افراد شما هستم\r\nسخن زيبائى است كه امام « ع » پس از كشته شدن عثمان ، هنگامى كه مردم با وى بيعت مى كردند ، ايراد كرده است : دست از من بداريد و ديگرى را طلب كنيد ، زيرا ما با كارى روبرو هستيم كه راهها و رنگهاى گوناگونى دارد . كارى كه دلها در برابر آن ايستادگى نمى كنند و خردها توانائى تحمل آن را ندارند . راستى كرانه‌ها را ابر فرا گرفته و راه تغيير يافته است  بدانيد اگر من دعوت\r\n\r\n","description":"","footnote":" ( 1 ) - در عهد خليفهء سوم در اثر بخشش هائى كه به گروهى اختصاص يافته بود حس طمع در عدهء زيادى زنده شده بود . طبعا اين گروه كه اغلب از رؤساء و سرشناسان بودند ، برابرى با ديگران را براى خود سخت مى پنداشتند و اگر عدالت بر آنها حكومت مى كرد از اين قيد فرار كرده و بخاطر رسيدن به تمايلات خود آشوب مى كردند . بنا بر اين اگر امام « ع » آنان را به همان امتياز باقى بدارد ستم كرده در حالى كه او با ستمگرى مخالف است . از طرفى شورشيان بر عثمان از على « ع » درخواست عدالت مى كنند اگر به عدالت نائل نشوند آمادهء انقلاب هستند روى اين اصل كدام راه مىتواند براى رسيدن به حق از شورش و انقلاب سالم باشد بالاخره همان مسائلى كه پيش از بيعت انتظار آن مى رفت بعد از بيعت اتفاق افتاد . ","page_name":" 164 ","page_number":164},
  {"content":"\r\n\r\nشما را بپذيرم شما را بر آنچه مى دانم سوار خواهم كرد و به سرزنش نكوهش كننده و حرف كسى گوش نمى دهم ، و اگر مرا رها كنيد من مانند يكى از افراد شما هستم و شايد من در برابر كسى كه وى را زمامدار كار خود قرار مى دهيد از شما شنونده‌تر و فرمانبردارتر باشم ، و من وزير شما باشم براى شما بهتر است از اين كه زمامدار باشم\r\n\r\nحق باطل شدنى نيست\r\nخطبهء زيبائى است كه على « ع » آن را در مدينه در دومين روز بيعتش براى مردم مدينه ايراد كرده است . اين خطبه در باره‌ى بازگرداندن زمينها و اموالى كه عثمان از مال عموم بخشيده بود سخن مى گويد : اى مردم ، من مردى از شما هستم ، آنچه به سود و زيان شما است به سود و زيان من نيز خواهد بود . آگاه باشيد هر قطعه زمينى كه عثمان تيول كرده و هر مالى از اموال خدا را بخشيده به بيت المال باز مى گردد ، زيرا\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nهيچ چيز حق نخست را باطل نمى كند و اگر بخشيده‌ى عثمان را بيابم آن را به صاحبش باز مى گردانم هر چند در شهرها پراكنده شده باشد يا زنان بوسيله‌ى آن ازدواج كرده باشند و يا كنيزانى خريده شده باشند ، زيرا در عدالت گشايش است و بر كسى كه عدالت تنگ گردد ستم تنگتر خواهد بود .  اى مردم ، آگاه باشيد اگر من افرادى از شما را كه دنيا آنان را در خود فرو برده و املاك را متصرف شده‌اند و نهرها را جارى و بر اسبها سوار گرديده و كنيزان نازك اندام را براى خود گرفته‌اند ، از آنچه در آن غرق شده‌اند جلوگيرى كنم و آنان را بسوى حقوقشان كه مى دانند بازگردانم ، مى گويند : پسر ابو طالب ما را از حقوقمان محروم ساخت آگاه باشيد هر مردى از ياران پيامبر از مهاجران و انصار معتقد باشد كه به سبب مصاحبت با پيامبر بر ديگرى امتياز دارد ، فرداى قيامت برترى نزد خدا است . شما همه بندگان خدا هستيد و مال مال خداست كه ميان شما بطور مساوى تقسيم مىشود ، و در اين زمينه هيچكس بر ديگرى برترى ندارد\r\n\r\n","description":"","footnote":" ( 1 ) - يعنى كسى كه از تدبير كار خود بواسطهء عدالت ناتوان باشد بواسطه ستم ناتوان تر است . ","page_name":" 166 ","page_number":166},
  {"content":"\r\n\r\n\r\nپست ترين شما بمقام والاترين شما باز مى گردد\r\nقسمتى از خطبه‌اى است كه على « ع » پس از آنكه مردم مدينه با وى بيعت كردند ، آن را ايراد كرده است : آگاه باشيد ، بدبختى شما به صورت بدبختى روزى كه خداوند پيامبر شما را برانگيخت ، بازگشته است  . قسم به آن كسى كه پيامبر را به حق مبعوث كرد شما غربال مىشويد و مانند آنچه در ديگ است درهم آميخته خواهيد شد تا پست ترين شما به مقام والاترين شما ، و بلندترين شما به مرتبه‌ى پست ترين شما بازگردد و كسانى كه در اسلام بر ديگران سبقت داشتند اما از موقعيت معنوى برخوردار نبودند سبقت مى گيرند ، و آنان كه در اسلام تقدم بيشترى داشتند باز مى مانند . به خدا قسم هيچ سخنى را پنهان نساختم و يك بار هم دروغ نگفتم آگاه باشيد گناهان ، اسبهاى سركش و لجام گسيخته‌اى هستند كه صاحبانشان بر آنها سوار شده و آنها سواران خود را در آتش مى اندازند بدانيد پرهيزكارى مركوب رامى است كه صاحبش بر پشت آن سوار شده و مهارش\r\n\r\n","description":"","footnote":" ( 1 ) - بدبختى هائى كه هنگام بعثت پيامبر گريبانگير عرب شده بود اختلاف ، تعصب ، ظلم قوى بر ضعيف و تسلط ثروتمند بر فقير بود . درست همين وضع خطرناك پس از كشته شدن عثمان براى مردم پيش آمد . ","page_name":" 167 ","page_number":167},
  {"content":"\r\n\r\nبدست او است و صاحبش را وارد بهشت مىكند . آرى اين دو حق و باطلند و هر كدام بستگانى دارند كسى كه بنا حق ادعا كرد هلاك گرديد و هر كه بهتان بست نااميد شد و كسى كه چهرهء خود را در برابر حق آشكار ساخت نابود گرديد  . از نادانى مرد همين بس كه ارزش خود را نداند . در خانه‌هاى خود پنهان شويد و آشتى را ميان خود حكومت دهيد و توبه پشت سر شما است . هيچ سپاسگزارى جز پروردگار خود را سپاس نكند و هيچ سرزنشگرى جز خويشتن را ملامت ننمايد\r\n\r\nخدا گذشته‌ها را مى بخشد\r\nقسمتى از خطبه‌اى است كه امام « ع » پس از كشته شدن عثمان در آغاز خلافت خود ايراد كرده است : اى مردم ، راستى دنيا اميد دارنده و اعتماد كنندهء به خود را فريب مىدهد و به كسى كه شيفتهء آن شده بخل نمى ورزد و به كسى كه بر آن پيروز شده غلبه خواهد يافت . به خدا قسم هرگز نعمتى از ملتى كه در طراوت زندگى بوده‌اند سلب نشده مگر بخاطر گناهانى كه مرتكب شده‌اند ، زيرا خداوند به بندگانش ستم نمى كند . و اگر مردم هنگامى كه سختى ها\r\n\r\n","description":"","footnote":" ( 1 ) - يعنى كسى كه حق را با دشمنى ابراز كند و صريحا با آن عداوت نمايد . ","page_name":" 168 ","page_number":168},
  {"content":"\r\n\r\nبه آنان روى مى آورد و نعمتها از ايشان سلب مىشود با نيت هاى راست و دلهاى شيفته به پروردگارشان پناه ببرند هر گمشده‌اى را به آنان باز مى گرداند و هر فسادى را براى آنان اصلاح مى نمايد .\r\nراستى من مى ترسم شما در ضعف و سستى واقع شويد . كارهائى بود كه گذشت و شما نسبت به آن تمايل داشتيد و در اين امور مورد پسند من نبوديد . اينك اگر كارتان به شما باز گردد از سعادتمندان خواهيد بود . من جز كوشش وظيفه‌اى ندارم ، اگر مى خواستم بگويم مى گفتم . خدا گذشته‌ها را ببخشد\r\n\r\nرشوه\r\nنامه‌اى است كه على « ع » پس از رسيدن به خلافت به سرلشكران نوشته است : پس از سپاس و درود ، هلاكت پيشينيان شما بدان جهت بود كه مردم را از حق بازداشتند ، پس مردم . آن را خريدند  از آن سو آنان را بباطل وادار ساختند آنها هم از باطل پيروى كردند  .\r\n\r\n","description":"","footnote":" ( 8 ) - يعنى مردم را از حق خود باز داشتند و مردم ناچار شدند بواسطهء رشوه حق را از آنان بخرند .  ( 9 ) - يعنى مردم را به انجام باطل واداشتند تا آنجا كه باطل سرمشق فرزندان بعد از پدران گرديد . ","page_name":" 169 ","page_number":169},
  {"content":"\r\n\r\n\r\nاگر پايدار نباشيد\r\nقسمتى از نامه‌اى است كه على « ع » به فرماندهان مرزى خود نوشته است : پس از سپاس و درود ، براى حكمران سزاوار است برترى و نعمتى كه به او اختصاص داده شده ، باعث تغيير حال او بر رعيت نشود و نعمت هائى كه خداوند نصيبش ساخته او را بيشتر به بندگان خدا نزديك كند و بيشتر به محبت نسبت به برادرانش وادارد .\r\nآگاه باشيد حق شما بر من اين است كه هيچ حقى را از مورد خود براى شما جلوگيرى نكنم و شما در حق نزد من برابر باشيد ، پس هرگاه من چنين كردم بر خدا لازم است نعمت را بر شما تمام كند و شما اطاعت مرا نمائيد و از دعوت من كناره‌گيرى نكنيد و در صلاح خود كوتاهى ننمائيد و در راه حق در سختى ها فرو رويد .\r\nاگر شما در اين امور پايدار نباشيد هيچكس از شما در نظر من پست تر از كسى كه انحراف يافته نخواهد بود ، آن گاه كيفر او را بزرگ مى شمارم و او از اين كيفر نزد من رهائى نخواهد يافت\r\n\r\nبا مردم از روى انصاف رفتار كنيد\r\nقسمتى از نامه‌اى است كه على « ع » به مأمورين ماليات نوشته است :\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبا مردم از روى انصاف رفتار كنيد و در برابر خواسته‌هايشان بردبار باشيد ، زيرا شما خزانه‌داران رعيت  و نمايندگان ملت هستيد .\r\nهرگز هنگام گرفتن ماليات ، لباس زمستانى و تابستانى مردم و چهارپائى را كه با آن كار مى كنند نفروشيد  و به هيچكس بخاطر درهمى تازيانه نزنيد و به مال هيچيك از نمازگزاران و هم پيمانها دست دراز نكنيد  .\r\n\r\nآيا پيروزى را در سايهء ظلم جستجو كنيم\r\nهنگامى كه امام « ع » را بخاطر برابرى در بخشش سرزنش كردند فرمود : آيا به من فرمان مى دهيد در حق كسى كه بر او زمامدار شده‌ام ، پيروزى را در سايه‌ى ظلم جستجو كنم به خدا قسم تا هنگامى كه روزگار باقى است و ستاره‌اى در آسمان ستارهء ديگر را قصد مىكند ، به اين كار\r\n\r\n","description":"","footnote":" ( 10 ) - منظور اين است كه حكمرانان بايد اموال رعيت را در بيت المال جمع آورى كنند و در مصالح و نيازمنديهاى مردم مصرف نمايند .  ( 11 ) - على « ع » مى گويد : مردم را ناچار نكنيد براى پرداخت ماليات لباس و چهارپاى خود را كه در كشاورزى و باربرى به آن نيازمندند بفروشند .  ( 12 ) - منظور از هم پيمان اهل كتاب هستند . ","page_name":" 171 ","page_number":171},
  {"content":"\r\n\r\nفرمان نمى دهم و نزديك آن نمى شوم . اگر مال مال من بود آن را بطور مساوى ميان مسلمانان تقسيم مى كردم ، پس چگونه است و حال آنكه مال مال خدا است آگاه باشيد بخشيدن مال در غير مورد حق ، زياده‌روى و اتلاف است .\r\n\r\nمردم در حقوق با يكديگر برابرند\r\nسخنى است كه امام « ع » با طلحه و زبير پس از بيعت آنان بخلافت ، در حالى كه آن حضرت را بر مشورت نكردن و كمك نگرفتن از آنان در كارها ، نكوهش مى كردند ، ايراد فرموده است : راستى شما براى چيز اندك خشم نموديد و فراوان را به تأخير انداختيد . بگوئيد ببينم شما در چه چيزى حق داشته‌ايد كه من شما را از آن بازداشته‌ام يا كدام بهره‌اى را به خود اختصاص داده و شما را از آن محروم ساخته‌ام يا از كدام حقى كه مسلمانى نزد من آورده ناتوان مانده‌ام يا نسبت به آن نادان بوده يا در بارهء آن اشتباه كرده‌ام به خدا قسم من هرگز خواهان خلافت و در جستجوى حكومت نبوده‌ام . اين شما بوديد كه مرا به آن دعوت نموديد . هنگامى كه خلافت به من رسيد به كتاب خدا نظر نمودم و لذا در اين زمينه به رأى شما و رأى ديگران نيازمند نشدم ، و حكمى پيش نيامد كه نسبت به آن نادان باشم\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nتا با شما و برادران مسلمانم مشورت نمايم ، اگر چنين بود از شما و ديگران روى گردان نبودم .\r\nاما مسئلهء برابرى كه يادآورى كرديد ، مسأله‌اى است كه من به رأى خود و از روى هوس در بارهء آن حكم نكردم ، بلكه من و شما آنچه را پيامبر خدا « ص » آورده و از آن فارغ شده بدست آورديم . بنا بر اين من در آنچه خداوند از تقسيم آن فارغ گرديده به شما نيازمند نبودم .\r\nخداوند دلهاى ما و شما را بسوى حق گرايش دهد و به ما و شما صبر عطا فرمايد . خدا رحمت كند مردى را كه حقى ببيند و به آن كمك نمايد يا ستمى ببيند و از آن جلوگيرى كند و به زيان ستمگر مددكار ستمديده باشد\r\n\r\nبسوى اصحاب جمل\r\nنامه‌اى است كه على « ع » پيش از واقعهء جمل به طلحه و زبير و عايشه نوشته است : اين نامه‌اى است از بندهء خدا على پيشواى مؤمنان به طلحه و زبير و عايشه ، سلام بر شما .\r\nپس از سپاس و درود ، اى طلحه و زبير شما خود مى دانيد كه من قصد بيعت نكردم تا آنكه به آن مجبور شدم و شما از افرادى بوديد كه بيعت مرا پذيرفتيد ، پس اگر از روى اطاعت بيعت كرده‌ايد ، بسوى خدا توبه نموده و از تصميمى كه داريد منصرف شويد و اگر با اكراه بيعت\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nنموده‌ايد با آشكار ساختن اطاعت و پنهان نمودن گناه ، براى من به زيان خود راه گشوده‌ايد .\r\nاى طلحه تو بزرگ مهاجران هستى و اى زبير تو قهرمان قريش مى باشى . نرفتن شما زير بار بيعت پيش از آنكه داخل آن شويد ، از خارج شدن شما از آن پس از پذيرفتن براى شما آسان تر بود .\r\nاى عايشه تو براى طلب كردن كارى كه از عهدهء تو بيرون بود ، خدا و پيامبرش را معصيت كردى و از خانه‌ات خارج شدى و گمان مى كنى مى خواهى ميان مردم را اصلاح دهى به من بگو زنان را با فرماندهى سپاه و نمايان شدن در برابر مردان چه كار به خيال خودت خون عثمان را مى طلبى در حالى كه عثمان از بنى اميه و تو از قبيلهء تميم هستى . تو ديروز در برابر گروهى از اصحاب پيامبر خدا مى گفتى : اين پيرمرد احمق را كه كافر شده بكشيد خدا او را بكشد » و امروز خون او را مى طلبى از خدا بترس و به خانه‌ات بازگرد و پوشش خود را بياويز ، و السلام .\r\n\r\nاز لانه‌ات بيرون بيا\r\nقسمتى از نامه‌اى است كه على « ع » آن را به ابو موسى اشعرى فرماندار خود در كوفه ، نوشته است . على « ع » پس از آنكه مردم را براى جنگ با اصحاب جمل\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nدعوت كرد به او خبر رسيد كه ابو موسى مردم را از آمدن بسوى او جلوگيرى كرده است ، امام « ع » به او نوشت : از بندهء خدا على پيشواى مؤمنان به عبد الله بن قيس .\r\nپس از سپاس و درود ، سخنى از تو به من رسيده كه هم به سود تو و هم به زيان تست . هرگاه فرستادهء من بر تو وارد شد دامن خود را بالا بزن و كمربندت را محكم كن و از لانه‌ات بيرون بيا و كسانى را كه با تو هستند دعوت كن  .\r\nعقلت را مقيد نما و زمام كارت را در دست گير و بهره و نصيب را درياب . اگر از اين پيشنهاد كراهت دارى بجاى تنگى كه رهائى در آن نيست دور شو به خدا قسم اين جنگ ، بر حق و بدست كسى است كه بر حق است و من از آنچه كافران كرده‌اند باك ندارم\r\n\r\nاتمام حجت\r\nسخنى است كه امام « ع » با مردى بنام « كليب جرمى » در ميان گذاشته ، پس از\r\n\r\n","description":"","footnote":" ( 13 ) - بالا زدن دامن و محكم كردن كمربند ، كنايه از آمادگى براى جهاد است و مقصود از لانه ، جايگاه است . ","page_name":" 175 ","page_number":175},
  {"content":"\r\n\r\nآنكه گروهى از مردم بصره وى را نزد حضرت فرستادند تا حقيقت حال او را با اصحاب جمل معلوم نمايد و شبهء آنان بر طرف شود . امام « ع » رفتار خود را با آنان طورى توضيح داد كه از آن پس مرد دانست وى بر حق است ، پس امام « ع » به او فرمود : بيعت كن آن مرد گفت : من فرستادهء گروهى هستم و از پيش خود كارى نمى كنم تا بسوى آنان باز گردم .\r\nامام « ع » اين سخن زيبا را بيان فرمود : بگو ببينم اگر كسانى كه از طرف آنها بسوى من آمده‌اى ، ترا بعنوان راهنما بفرستند كه براى آنان زمينى كه در آن باران آمده پيدا كنى و تو بسوى آنان باز گردى و به آنها از گياه و آب خبر دهى و آنها با تو مخالفت كنند و در زمينهاى بى آب و گياه فرود آيند ، تو در اين صورت چه مى كنى آن مرد گفت : من آنان را رها كرده و با آنان مخالفت مى كنم و در جائى كه آب و گياه وجود دارد فرود مى آيم . امام « ع » فرمود : پس اكنون دستت را دراز كن آن مرد گفت : به خدا قسم هنگامى كه حجت بر من تمام گرديد نتوانستم از بيعت امتناع كنم ازين رو با امام « ع » بيعت نمودم\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nوقتى از امام « ع » پرسيدند : به چه چيز بر همگنانت پيروز شدى فرمود : به هيچكس روبرو نشدم مگر آنكه بر زيان خودش مرا يارى كرد\r\n\r\nاو خواست مغالطه كند\r\nسخنى است منطقى كه امام « ع » در بارهء طلحه و موقعيت او پيش از كشته شدن عثمان و بعد از آن ، ايراد كرده است : من تا به حال به جنگ تهديد نمى شدم و كسى مرا از ضرب شمشير نمى ترسانيد . به خدا قسم او با برهنگى  براى خونخواهى عثمان شتاب نكرده مگر بخاطر آنكه مى ترسد از او خونخواهى كنند ، زيرا وى مورد گمان قتل است و ميان مردم كسى حريص تر از او در ريختن خون عثمان نبوده ، از اين رو خواسته بوسيله‌ى جمع آورى لشكر مغالطه كند تا امر اشتباه شود و ترديد صورت گيرد به خدا قسم او در باره‌ى عثمان هيچيك از سه كار را انجام نداد : اگر پسر عفان - چنان كه او گمان مى كرد - ستمگر بود مى بايست از قاتلان او پشتيبانى كند و با يارانش مخالفت نمايد ، و اگر مظلوم بود سزاوار بود از كسانى باشد كه از قاتلانش جلوگيرى مى كردند و براى\r\n\r\n","description":"","footnote":" ( 1 ) - مانند شمشيرى كه از نيام بيرون كشيده شده است . ","page_name":" 177 ","page_number":177},
  {"content":"\r\n\r\nاو عذرخواهى مى نمودند ، و اگر در اين دو خصلت شك و تردى داشت مى بايست از او كناره‌گيرى كند و در گوشه‌اى قرار گيرد و مردم را با او بگذارد و او هيچيك از سه كار را انجام نداد و كارى كرد كه راهش شناخته نشده و عذرهاى او صحيح نبوده است\r\n\r\nمن همراه آنان خواهم بود\r\nعبد الله بن عباس مى گويد : در ذى قار  بر امير المؤمنين وارد شدم در حالى كه كفش خود را مى دوخت ، به من گفت : قيمت اين كفش چند است گفتم : ارزشى ندارد .\r\nفرمود : به خدا قسم اين كفش در نظر من از حكومت بر شما محبوب تر است ، مگر آنكه حقى به پا كنم يا از باطلى جلوگيرى نمايم .\r\nآن گاه بيرون آمد و براى مردم خطبه‌اى ايراد كرد - و اين هنگامى بود كه براى جنگ با مردم بصره خارج شده بود - فرمود : من هرگز ناتوان نشدم و ترس به خود راه ندادم . رفتن من به اين\r\n\r\n","description":"","footnote":" ( 1 ) - ذى قار محلى است در نزديكى بصره كه بين واسط و كوفه واقع شده است . ","page_name":" 178 ","page_number":178},
  {"content":"\r\n\r\nجنگ مانند رفتن به جنگ هاى ديگر است  همانا باطل را مى شكافم تا حق از پهلوى آن خارج گردد  مرا با قريش چه كار به خدا قسم وقتى كافر بودند با آنان جنگيدم و اكنون هم كه در گمراهى قرار گرفته‌اند با آنان نبرد خواهم كرد . من همانطور كه ديروز با آنان همراه بودم امروز نيز همراه خواهم بود\r\n\r\nبا چه چيز پاسخ داده مىشود\r\nعلى « ع » در بارهء اصحاب جمل سخن مى گويد : آگاه باشيد شيطان حزب خود را تحريك كرده و سپاهش را گرد آورده تا ستم به جايگاههاى خود باز گردد و باطل به ريشه‌اش برسد  . به خدا\r\n\r\n","description":"","footnote":" ( 1 ) - يعنى چنان كه در گذشته در جنگهاى اسلامى بر ضد مشركان قيام مى كردم امروز نيز همچنان در راه حق جهاد مى كنم .  ( 2 ) - اصولا باطل بسوى بينش انسان شتاب مىكند و آن را از رسيدن به حق باز مى دارد ، گويا باطل حق را فرا گرفته و آن را پوشانده است . راستى على « ع » در زمينهء موقعيت باطل در برابر حق ، و موقعيت خودش در آشكار ساختن حق و باطل ، زيبا سخن گفته است .  ( 3 ) - اين سخن صريحا مى رساند كه گروهى كه منظور على « ع » بودند مى خواستند حكومت را بر طبق حكومت خليفهء سوم ، در سايهء خودبينى و ظلم و به چنگ آوردن غنائم اداره كنند و اين براى آنان ممكن نبود مگر آنكه مردم را بر ضد خليفهء جديد يعنى على - « ع » گرد آوردند ، زيرا در زمان خلافت او اميد آن آزادى را كه قبلا در تصرف اموال و اوضاع و احوال مردم داشتند ، نخواهند داشت . ","page_name":" 179 ","page_number":179},
  {"content":"\r\n\r\nقسم هيچ كار زشتى را بر من انكار نكردند و ميان من و خودشان از روى عدالت حكم ننمودند . اين گروه حقى را كه خود ترك كردند و خونى را كه خود ريختند از من مى طلبند . اگر من در اين خون شريك آنان بودم آنها نيز از آن بهره‌اى داشتند و اگر بدون من عهده‌دار بودند مسئوليت بر خودشان هست و بزرگترين دليلشان بر زيان خودشان مى باشد اى نوميدى كه دعوت كننده هستى چه كسى دعوت كرده و با چه چيز پاسخ داده مىشود  من به حجت خدا بر آنان و علم او در بارهء آنها راضى هستم . اگر امتناع كردند آنها را از تيزى شمشير برخوردار خواهم ساخت و شمشير براى درمان باطل و يارى حق كافى خواهد بود شگفت اين است كه براى من پيام آورده‌اند كه براى نيزه زدن بيرون بيايم و در شمشير كشيدن بردبار باشم مادر به عزايشان بنشيند  من تا به حال به جنگ تهديد نمى شدم و كسى مرا از ضرب\r\n\r\n","description":"","footnote":" ( 1 ) - منظور امام « ع » از دعوت كننده ، يكى از سرلشكران دشمن در واقعهء جمل است . او از امام « ع » درخواست كرد كه براى نيزه زدن آماده گردد ، گويا امام « ع » را نسبت به جنگ و نتايج آن تهديد مى كرد . امام « ع » با جملهء : « چه كسى دعوت كرده » دعوت و دعوت كننده را تحقير مىكند .  ( 2 ) - اين جمله نفرين بر آنها است ، زيرا آنها ارزش خود را نشناختند . . . آيا پسر ابو طالب به جنگ تهديد مىشود ","page_name":" 180 ","page_number":180},
  {"content":"\r\n\r\nشمشير نمى ترسانيد . من به پروردگار خود يقين دارم و در دينم شبه‌اى نخواهم داشت .\r\n\r\nدر ميان امواج كوه پيكر دريا\r\nعلى « ع » پس از واقعهء جمل مردم بصره را سرزنش مىكند : شما سپاه آن زن و پيرو حيوان بوديد  : صداى شتر را پاسخ مى داديد و هنگامى كه او را پى كردند فرار نموديد . اخلاق شما پست و پيمان شما ناسازگارى و دين شما نفاق و آب شما شور است . كسى كه در ميان شما اقامت گزيند به گناه خويش كيفر مىشود و هر كس از ميان شما بيرون رود رحمت پروردگارش را درك خواهد كرد . به خدا قسم شهر شما غرق خواهد شد ، گويا من مسجد آن را مى بينم بسان سينهء مرغ در ميان امواج كوه پيكر دريا قرار گرفته است .\r\n\r\nآنان را با نيرنگ كشتند\r\nقسمتى از خطبه‌اى است كه على « ع » در بارهء اصحاب جمل ايراد كرده است :\r\n\r\n","description":"","footnote":" ( 1 ) - منظور از حيوان شتر عايشه است . ","page_name":" 181 ","page_number":181},
  {"content":"\r\n\r\nآنها بيرون آمدند و همسر پيامبر خدا را بسوى بصره مى كشيدند : زنان خود را در خانه‌ها نگاه داشته بودند و نگاهداشته‌ى پيامبر خدا را در برابر خود و ديگران در ميان لشكر نمايان ساختند . لشكرى كه از آنان مردى نبود مگر آنكه اطاعت مرا به گردن گرفته و بدون اكراه ، از روى ميل با من بيعت كرده بودند . آنان به فرماندار من در بصره و خزانه‌داران بيت المال مسلمين و مردم بصره وارد شده و گروهى را از روى نيرنگ كشته و عده‌اى را آن قدر زدند كه مردند به خدا قسم اگر دست نمى يافتند به مسلمانان مگر به يك نفر كه او را عمدا بدون آنكه مرتكب گناهى شده باشد بكشند همانا كشتن همه‌ى آن لشكر بر من حلال بود\r\n\r\nكسانى كه با من جنگيدند\r\nعلى « ع » در باره‌ى خصوصيات جنگ جمل سخن مى گويد : من در جنگ جمل دچار شجاع ترين و ثروتمندترين و بخشنده‌ترين مردم گرديدم . با افرادى روبرو شدم كه در ميان مردم از همه بيشتر فرمانبردار داشتند و از نظر جمعيت و نيرنگ بازى كامل ترين مردم بودند : دچار زبير گرديدم كه هرگز روى گردان نبود . گرفتار يعلى بن منيه شدم كه اموال را بر شتران فراوانى حمل مى كرد و به هر نفرى يك اسب و سى دينار مى داد تا با من بجنگد . دچار عايشه شدم كه هرگز چيزى را با دست اشاره نكرد مگر آنكه مردم از او پيروى\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nكردند . گرفتار طلحه شدم كه باطنش درك نشدنى و نيرنگش پايان ناپذير بود\r\n\r\nسخن مى گوئيد اما لال هستيد\r\nقسمتى از خطبه‌اى است كه على « ع » در ضمن آن پيروان خود را در كوفه سرزنش مىكند : اگر خداوند به ستمگر مهلت دهد كيفر او از بين نمى رود و خداوند بر گذرگاه راهش در كمين است . آگاه باشيد ، قسم به آن كسى كه جانم در دست او است اين گروه بر شما چيره خواهند شد ، اين بدان جهت نيست كه آنان از شما به حق سزاوارترند بلكه بخاطر اين است كه آنها بسوى باطل زمامدار خود شتاب ميكنند و شما در حق من كندى مى كنيد . هميشه ملتها از ظلم حكمرانان خود مى ترسيدند و اينك من از ستم افراد ملتم هراس دارم من شما را براى جهاد روانه كردم شما نرفتيد ، به شما گوشزد كردم نشنيديد ، آشكارا و پنهانى از شما دعوت نمودم اجابت نكرديد ، به شما اندرز دادم نپذيرفتيد . راستى آيا شما حاضريد و مانند غائبان هستيد و بنده‌ايد و همچون اربابان مى باشيد حكمت ها را براى شما مى خوانم از آن فرار مى كنيد ، با موعظه به شما پند مى دهم از آن دورى مى جوئيد و شما را به جهاد با ستمگران تحريك مى كنم هنوز سخنم تمام نشده مى بينم مانند جمعيت سبا پراكنده\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nشده‌ايد و به مجالس خود باز مى گرديد و يكديگر را به پندهاى خود فريب مى دهيد .\r\nاى كسانى كه بدنهايشان حاضر و عقلهايشان ناپيدا و خواسته‌هايشان گوناگون است و زمامدارانشان به سبب آنان گرفتار شده‌اند ، زمامدار شما اطاعت خدا مىكند در حالى كه شما نافرمانى او مى كنيد ، و زمامدار مردم شام معصيت خدا مىكند در حالى كه مردم از او اطاعت ميكنند به خدا قسم دوست داشتم معاويه - همانطور كه دينار را با درهم مبادله مىكند - شما را مبادله ميكرد و ده نفر از شما را از من مى گرفت و يك نفر از خودشان به من تحويل مى داد .\r\nاى مردم كوفه ، من از ناحيه‌ى شما به سه مصيبت و دو مصيبت گرفتار آمدم : گوش داريد اما كر هستيد و سخن مى گوئيد اما لال هستيد و چشم داريد اما نابينا هستيد ، نه هنگام ملاقات ، آزادگانى راستين هستيد و نه موقع گرفتارى ، برادرانى مورد اطمينان\r\n\r\nهرگز از دشمن انتقام نگيريد\r\nقسمتى از نامه‌اى است كه على « ع » به عبد الله بن عباس فرماندار خود در بصره نوشته است . قبيله‌ى بنى تميم چون در حادثهء جمل با طلحه و زبير بودند عبد الله بن عباس بر آنان سخت گرفت و\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبسيارى از آنان را از خود دور كرد . اين عمل براى على « ع » - كه قلب عظميش از انتقام بيزار بود - بزرگ تلقى شد ، از اين رو به عبد الله بن عباس نامه‌اى نوشت و او را سرزنش نمود و از اين عمل جلوگيرى كرد و حقيقتى را كه ما امروز نسبت به آن تجاهل مى كنيم بيان فرمود ، آن حقيقت اين كه : رئيس حكومت نيز نسبت به كارهاى مأمورين خود كه بر مردم گماشته شده‌اند مسئوليت دارد . فرمود : مردم بصره را با احسان و نيكوئى شاد گردان و گره ترس را از دلهايشان باز كن به من خبر رسيده است كه با بنى تميم بداخلاقى و خشونت مى كنى ، اى ابو العباس - خدا ترا رحمت كند - در نيكى و بدى كه بر دست و زبانت جارى مىشود مدارا كن  زيرا ما هر دو در اين جهت با هم شريك هستيم و چنان كن كه گمان نيكوى من به تو باشد و انديشهء من در بارهء تو سست نگردد\r\n\r\n","description":"","footnote":" ( 1 ) - امام « ع » مى خواهد به او دستور دهد كه در تمام گفته‌ها و كارهاى خوب و بد تحقيق كند و هرگز شتاب ننمايد ، زيرا وى فرماندار و نمايندهء او است و بايد در كارها با يكديگر شريك باشند . ","page_name":" 185 ","page_number":185},
  {"content":"\r\n\r\n\r\nزنان\r\nقسمتى از خطبه‌اى است كه امام « ع » پس از جنگ جمل در نكوهش زنان ايراد فرموده است : از زنان بد پرهيز كنيد و از خوبان آن بر حذر باشيد و در كارهاى شايسته اطاعت آنان را مكنيد تا در كارهاى زشت طمع نكنند\r\n\r\nزمامداران ننگين\r\nقسمتى از خطبه‌اى است كه امام « ع » در ضمن آن مردم را از بنى اميه بر حذر مى دارد : آگاه باشيد ، به نظر من ترسناك ترين فتنه‌ها بر شما ، فتنهء بنى اميه است .\r\nزيرا آن فتنهء تاريك و كور كورانه‌اى است . به خدا قسم بعد از من بنى اميه براى شما زمامداران بدى خواهند بود . آنها مانند شتر پير بدخو هستند كه با دهان گاز مى گيرند و با دست مى كوبند و با پا لگد مى زنند و از دوشيدن شير جلوگيرى مى كنند . پيوسته بر شما تسلط دارند تا از شما كسى را - جز آنكه بحالشان نافع است ، باقى نمى گذارند و همواره بلاى آنان برقرار است تا آنكه انتقام شما از آنان مانند انتقام بنده از\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمولا و انتقام تابع از متبوعش مى باشد  . فتنهء آنان به صورتى زشت و هولناك و بر طبق روش جاهليت بر شما وارد مى گردد\r\n\r\nخانه و خيمه‌اى باقى نمى ماند\r\nعلى « ع » در بارهء بنى اميه سخن مى گويد : به خدا سوگند بنى أميه پيوسته ستم مى كنند تا محرمات خدا را حلال گردانند و پيمانها را بشكنند ، در آن هنگام خانه و خيمه‌اى باقى نمى ماند مگر آنكه ظلم آنها در آن داخل مى گردد ، و مردم دو دسته مى شوند و هر دو دسته گريه مى كنند : يكى براى دينش مى گريد و ديگرى براى دنيايش گريان است . آن روز يارى شما براى آنان مانند يارى بنده نسبت به مولايش مى باشد كه اگر حاضر شد از او اطاعت مىكند و اگر غائب گرديد از او بدگوئى مى نمايند\r\n\r\nگشاده گلو\r\nعلى « ع » با اصحاب خود سخن مى گويد : آگاه باشيد به زودى بعد از من مردى گشاده گلو و شكم بر آمده بر شما چيره مىشود ، آنچه پيدا كند مى خورد و آنچه نيابد جستجو مىكند\r\n\r\n","description":"","footnote":" ( 1 ) - يعنى انتقام ذلت بارى است كه نام آن را انتقام نمى توان گذاشت . ","page_name":" 187 ","page_number":187},
  {"content":"\r\n\r\nآگاه باشيد به زودى او شما را به ناسزاگوئى و بيزارى از من فرمان مىدهد ، اما در بارهء ناسزاگوئى پس مرا دشنام دهيد زيرا آن باعث پاكى من و موجب نجات شما است و اما در بارهء بيزارى جستن پس هرگز از من بيزارى مجوئيد ، زيرا من بر فطرت اسلام تولد يافته‌ام و بسوى ايمان و هجرت سبقت گرفته‌ام\r\n\r\nحرص توانگران\r\nنامه‌اى است كه امام « ع » به معاويه نوشته است . در اين نامه نظريهء صحيح وى را در بارهء توانگرانى كه زيادى مال ، آنان را حريص تر مى سازد ، مى خوانيم : پس از سپاس و درود ، راستى دنيا آدمى را از غير خودش باز مى دارد دنيا پرست به چيزى از دنيا نمى رسد مگر آنكه دنيا در حرص و ولع بيشترى بسوى او مى گشايد ، و هرگز به سبب آنچه در دنيا به آن رسيده از آنچه به آن نرسيده بى نياز نمى گردد ، و به دنبال اين جمع آورى و استوار سازى ، جدائى و شكست خواهد بود . تو اگر از گذشته عبرت بگيرى بقيه را نگاهدارى خواهى كرد . و السلام .\r\n\r\nبسوى حق\r\nمعاويه نامه‌اى به على « ع » نوشت و از وى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nدرخواست كرد كه شام را به او واگذار نمايد . امام « ع » در پاسخ او نامه‌اى نوشت كه متضمن جملات زير بود : اما اين كه شام را از من خواسته‌اى ، من چنين نبودم كه چيزى را كه ديروز از تو منع كردم امروز آن را به تو ببخشم . و اما اين كه مى گوئى : « جنگ ، عرب را بجز نيمه جانهائى كه باقى مانده‌اند خورده است » آگاه باش هر كه را حق خورده بسوى بهشت رهسپار شده ، و هر كه را باطل خورده بسوى دوزخ روانه مىشود . و اما برابرى ما از نظر سپاه و جنگ ، پس تو در شك و ترديد ، قوى تر از من در يقين نيستى\r\n\r\nخرما به « هجر » بردن\r\nنامه ديگرى است كه امام « ع » در پاسخ معاويه نوشته است : پس از سپاس و درود ، نامه‌ى تو به من رسيد . در نامه‌ى خود يادآور شده بودى كه خداوند محمد « ص » را براى دين خود برگزيد و او را بواسطه‌اى اصحابش كمك كرد . راستى روزگار مسئلهء شگفت انگيزى را از تو بر ما پنهان داشته بود زيرا تو شروع كرده‌اى ما را از امتحان خدا و نعمت او بر ما در بارهء پيامبر ، آگاه مى سازى تو در اين كار مانند كسى هستى كه خرما به « هجر »  بار كند ، يا مانند كسى كه معلم خود را به\r\n\r\n","description":"","footnote":" ( 1 ) - هجر شهرى است در بحرين كه درخت خرما در آن فراوان است . ","page_name":" 189 ","page_number":189},
  {"content":"\r\n\r\nمسابقهء تيراندازى دعوت نمايد .\r\nآن گاه مسئلهء مربوط به من و عثمان را يادآور شدى ، تو بايد بخاطر خويشاوندى با عثمان خودت از اين سخن پاسخ دهى  . راستى آيا كداميك از ما با او دشمن تر و به راههاى كشته شدنش آشناتر بوديم : آيا كسى كه او را يارى كرد و او درخواست خوددارى از پشتيبانى و ياورى نمود ، يا كسى كه عثمان از او درخواست يارى كرد و او از ياريش دريغ نمود و مرگ را بسوى او روانه ساخت تا به سرنوشت خود رسيد  من تاكنون در عيب جوئى از عثمان - بخاطر بدعتهائى كه مى گذاشت - عذرخواهى نكرده‌ام ، اگر گناه من اين است كه او را ارشاد و راهنمائى كرده‌ام پس چه بسا سرزنش شده‌اى است كه گناهى ندارد .\r\n\r\nاز خدا بترس\r\nقسمتى از نامه‌اى است كه امام « ع » به معاويه نوشته است : در باره‌ى آنچه نزد تو است از خدا بترس ، و در حقى كه خدا بر تو دارد\r\n\r\n","description":"","footnote":" ( 1 ) - يعنى بخاطر نسبتى كه با او دارى مى توان با تو در باره‌ى او بحث كرد .  ( 2 ) - منظور از كسى كه عثمان را يارى كرد خود امام است ، و كسى كه درخواست خوددارى نمود و عثمان بود ، و كسى كه از يارى عثمان دريغ كرد معاويه و امثال وى از بنى أميه بودند . ","page_name":" 190 ","page_number":190},
  {"content":"\r\n\r\nنظر كن ، و بسوى شناخت چيزهائى كه به نادانى آن معذور نيستى باز گرد . نفس تو ترا در بديها داخل كرده و در گمراهى افكنده و در تبهكاريها وارد ساخته و راهها را بر تو سخت و ناهموار نموده است .\r\n\r\nگروهى را هلاك ساختى\r\nقسمتى از نامه‌اى است كه امام « ع » به معاويه نوشته است : و گروه زيادى از مردم را هلاك ساختى : آنان را به گمراهى خود فريب دادى و در موج درياى خود افكندى آن چنان كه تيره‌گيها آنان را فرا گرفته و اشتباهات بر آنها مى خروشد ، ازين رو از مقصد خود دور شدند  و به عقب برگشته و پشت كردند و به شرافت نياكان خود اعتماد نمودند  . تنها كسانى كه بينش داشتند ( بسوى حق ) بازگشتند .\r\n\r\nفريب دادن كودك\r\nقسمتى از نامه‌اى است كه على « ع »\r\n\r\n","description":"","footnote":" ( 1 ) - يعنى اراده رسيدن به حق داشتند ليكن بسوى باطل منحرف شدند .  ( 2 ) - يعنى بشرافت قبايل خود تكيه كرده و تعصب جاهليت را پيشه ساختند و دست از يارى حق برداشتند . ","page_name":" 191 ","page_number":191},
  {"content":"\r\n\r\nدر پاسخ معاويه نوشته است : ياد آور شده‌اى كه من طلحه و زبير را كشته‌ام و عايشه را دور كرده و كارش را بر هم زده‌ام و در بصره و كوفه فرود آمده‌ام البته اين كارى است كه تو از آن بر كنار بودى ، بنا بر اين زيانى بر تو نيست و عذرخواهى آن به تو مربوط نخواهد بود .\r\nدر بارهء قاتلان عثمان زياد سخن گفتى ، تو نيز در آنچه مردم داخل شده‌اند داخل شو ، آن گاه قضاوت را بعهدهء من بگذاريد تا تو و مردم را بر كتاب خداى تعالى وادار كنم ، و اما آنچه تو مى خواهى  فريب دادن كودك براى نخوردن شير است .\r\n\r\nشگفتا\r\nنامه‌اى است كه امام « ع » به معاويه نوشته است : سبحان الله چقدر با تباه ساختن حقايق ، هواپرستى و خواهش هاى تازه را بر خود لازم مى دانى اما اين كه در بارهء عثمان و قاتلان وى زياد احتجاج مى كنى ، تو عثمان را هنگامى كه به نفع خودت بود يارى كردى اما وقتى به سود او بود دست از ياريش برداشتى  و السلام .\r\n\r\n","description":"","footnote":" ( 1 ) - منظور حكومت شام است زيرا امام « ع » با ادامهء حكومت معاويه بر شام مخالف بود .  ( 2 ) - يعنى هنگامى كه يارى كردن عثمان براى تو سودمند بود او را وسيله‌ى جمع آورى مردم قرار دادى ، اما وقتى كه مى بايست او را يارى كنى دست از او برداشتى و در باره‌ى او سستى كردى . ","page_name":" 192 ","page_number":192},
  {"content":"\r\n\r\n\r\nگناه و نيرنگ\r\nعلى « ع » در باره‌ى روش خود و معاويه سخن مى گويد : به خدا قسم معاويه از من زيرك تر نيست ، ولى او نيرنگ و گناه مىكند ، و اگر مكر و حيله زشت نبود من زيركترين مردم بودم\r\n\r\nبهاى بيعت\r\nقسمتى از خطبه‌اى است كه على « ع » ايراد كرده است : او ( عمرو بن عاص ) بيعت نكرد تا آنكه شرط كرد معاويه بهائى در مقابل بيعت او بدهد هرگز دست فروشنده كامياب نگردد ، و امانت خريدار به رسوائى گرايد . پس شما آمادهء جنگ شويد و وسايل آن را فراهم سازيد\r\n\r\nرشوه‌خواران\r\nعلى « ع » نامه‌اى نيز به همين مضمون براى گروهى از اصحابش فرستاده است :\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nهمانا شما با رشوه‌خواران و دنياپرستان و بدعتگزاران مى جنگيد . به من خبر داده‌اند كه فرزند ستمگر ( عمرو بن عاص ) با معاويه بيعت نكرده تا آنكه شرط نموده معاويه رشوه‌اى كه بزرگتر از حكومت اوست به او بدهد . دست اين فروشنده كه دينش را به دنيا فروخت تهى شد ، و دست اين خريدار كه پيروزى يك مرد جنايتكار گمراه را به اموال مردم خريد ، محتاج گرديد\r\n\r\nدنيا و آخرت خود را به باد دادى\r\nروزى كه عمرو عاص به معاويه پيوست على « ع » به او چنين نوشت : تو دين خود را تابع دنياى مردى ننگين قرار دادى كه گمراهى او آشكار است . در مجلس خود از شخص بزرگ عيبجوئى مىكند و در معاشرت خود ، بردبار را احمق مىداند . تو بدنبال او رفتى و مانند پيروى سگ از شير - كه به چنگال هاى او پناه مى برد و انتظار دارد از باقيماندهء شكارش بسويش بيافكند - بخشش او را طلب كردى و دنيا و آخرت خود را به باد دادى اگر حق را مى گرفتى ، به آنچه مى خواستى مى رسيدى . اگر خدا مرا بر تو و پسر ابو سفيان مسلط ساخت شما را بخاطر كارهاى گذشته كيفر خواهم كرد\r\n.\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nبر تو سخت خواهم گرفت\r\nامام « ع » به زياد بن ابيه كه بر حكومت بصره گماشته شده بود چنين مى نويسد : من براستى به خدا قسم مى خورم كه اگر به من برسد كه تو به بيت المال مسلمين ، كم يا زياد خيانت كرده‌اى چنان بر تو سخت خواهم گرفت كه مال تو اندك و پشت تو سنگين و كار تو ناچيز گردد ، و السلام .\r\n\r\nدر خوشگذرانى غلطانى\r\nنامه‌ى ديگرى است كه على « ع » به زياد بن ابيه نوشته است : آيا آرزو دارى خداوند پاداش فروتنان را به تو بدهد در حالى كه تو نزد او از گردنكشان هستى و طمع دارى پاداش صدقه دهندگان را براى تو لازم گرداند و حال آنكه تو در خوشگذرانى غلطانى و ناتوان و بيوه‌زن را از نعمت ها محروم مى كنى البته انسان به كارهاى گذشتهء خود پاداش داده مىشود و بر آنچه پيش فرستاده وارد مى گردد .\r\n\r\nاز معاويه بر حذر باش\r\nهنگامى كه به على « ع » خبر رسيد كه معاويه به زياد بن ابيه نامه نوشته و\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمى خواهد او را با ملحق ساختن به خود فريب دهد ، به زياد چنين نوشت : آگاه شدم كه معاويه نامه‌اى به تو نوشته و مى خواهد عقلت را بلغزاند و تيزى ترا كند نمايد ، پس از او برحذر باش ، زيرا او شيطانى است كه از پس و پيش و چپ و راست انسان مى آيد تا ناگهان در غفلت او وارد گردد و عقل ساده‌اش را بربايد .\r\n\r\nمردم نزد ما برابرند\r\nعلى « ع » در بارهء گروهى از مردم مدينه كه به معاويه پيوستند ، به سهل بن حنيف انصارى ، فرماندار خود در مدينه چنين نوشته است : پس از سپاس و درود ، به من خبر رسيده كه گروهى از نزد تو بطور پنهانى بسوى معاويه مى شتابند . تو بخاطر از دست رفتن آنان و محروم شدن از كمكشان افسرده مباش . همين بس كه آنها گمراه باشند و تو از ناحيهء آنان درمان شوى  . اين گروه ، عدالت را شناختند و آن را\r\n\r\n","description":"","footnote":" ( 1 ) - منظور امام « ع » اين است كه فرار اين گروه ، در دلالت داشتن بر گمراهى آنان كافى است ، و ضلالت در ساختمان اجتماع درد شديدى محسوب مىشود و فرار كردن اين جمعيت گمراه ، باعث درمان اجتماع از اين درد مى باشد . ","page_name":" 196 ","page_number":196},
  {"content":"\r\n\r\nديدند و شنيدند و بخاطر سپردند و دانستند كه مردم نزد ما در حق برابرند ، در عين حال بسوى خودپرستى گريختند ، خدا آنان را از رحمتش دور گرداند سوگند به خدا آنها از ستم فرار نكردند و به عدل و داد نپيوستند\r\n\r\nاى مرد مانندها . . .\r\nخطبه‌اى است كه امام « ع » پس از يورش سفيان بن عوف به شهر انبار ، ايراد كرده است . شهر انبار در ساحل شرقى فرات قرار دارد . معاويه به منظور آنكه مردم عراق را بترساند سفيان بن عوف را به آن سامان روانه ساخت . على « ع » به مردم چنين خطاب مىكند : اين برادر غامد است كه سوارانش به شهر انبار رسيده و حسان بن حسان بكرى را كشته‌اند و سواران شما را از مرزهاى شهر دور كرده و مردان شايسته‌اى را از شما به خاك و خون كشيده‌اند . به من خبر رسيده كه يكى از آنان بر يك زن مسلمان و يك زن ذمى وارد مى شده و خلخال ، النگو ، گردن بند و گوشواره‌هاى او را مى كنده و آن زن جز با گريه و زارى و درخواست بخشش ، نمى توانسته از او جلوگيرى كند .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nآن گاه لشكريان با غنيمت فراوانى باز گشته‌اند در حالى كه به هيچكدام زخمى نرسيده و خونى از آنان ريخته نشده است . راستى اگر مرد مسلمانى پس از اين حادثه در اثر اندوه بميرد نبايد او را سرزنش كرد بلكه به مرگ سزاوار است .\r\nشگفتا به خدا قسم اجتماع آنان بر باطل و تفرقهء شما در حق ، دل را مى ميراند و غم و اندوه ببار مى آورد . واى بر شما ، دلهايتان از غم و اندوه پر باد . شما آماج تير آنان قرار گرفته‌ايد : به شما يورش مى برند و شما حمله نمى كنيد ، با شما مى جنگند و شما نمى جنگيد و معصيت خدا را مى كنند و شما خشنود هستيد .\r\nاگر در تابستان شما را به جنگ با آنان فرمان دهم مى گوئيد اينك شدت گرما است به ما مهلت ده تا از شدت گرما كاسته شود ، و اگر در زمستان شما را به نبرد با آنان دستور دهم مى گوئيد اكنون شدت سرما است به ما فرصت ده تا سرما بر طرف گردد ، همه‌ى اينها براى فرار از سرما و گرما است ، به خدا قسم شما از شمشير زودتر فرار خواهيد كرد .\r\nاى مرد مانندهائى كه مرد نيستيد و عقلهاى شما مانند عقل كودكان و پرده‌نشينان است ، اى كاش شما را نمى ديدم و نمى شناختم شناختنى كه به خدا قسم پشيمانى و تأسف و اندوه بدنبال دارد خدا شما را بكشد كه سينه‌ى مرا از خشم پر كرديد و با نافرمانى و بى اعتنائى به من ، رأى و انديشه‌ام را تباه ساختيد تا آنكه قريش گفتند : پسر ابو طالب\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nمرد دليرى است ولى علم جنگ ندارد خدا پدرشان را بيامرزد آيا كداميك از آنان نيرومندتر و سابقه‌دارتر از من در جنگ بودند هنوز بسن بيست سالگى نرسيده بودم كه آماده‌ى جنگ شدم و اكنون زياده از شصت سال از عمرم مى گذرد ، و ليكن كسى كه فرمانش را نمى برند رأى و تدبير ندارد\r\n\r\nاگر با اين شمشيرم بينى مؤمن را بزنم\r\nسخنى از على « ع » : اگر با اين شمشيرم بينى مؤمن را بزنم كه با من دشمن شود دشمنى نخواهد كرد ، و اگر دنيا را دربست بر منافق سرازير كنم تا مرا دوست داشته باشد ، مرا دوست نخواهد داشت\r\n\r\nآيا ندانسته سخن مى گوئيد\r\nقسمتى از خطبه‌اى است كه على « ع » در ضمن آن اصحاب سهل انگار خود را سرزنش مىكند : اى مردمى كه بدنهايتان جمع و خواسته‌هايتان گوناگون است ، سخن شما سنگهاى سخت و محكم را نرم مىكند و كار شما دشمنان را\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nدر باره‌ى شما به طمع مى اندازد  . دعوت كسى كه شما را خواند پذيرفته نشد و دل كسى كه در حق شما رنج كشيد آسايش نيافت آيا شما كدام خانه را بعد از خانه‌ى خود باز مى داريد و به همراه كدام پيشوائى بعد از من به جنگ مى رويد قسم به خدا ، فريب خورده كسى است كه شما او را فريب داده‌ايد . كسى كه به كمك شما رستگار شود با تير بى نصيب ترى به رستگارى نائل گرديده است به خدا سوگند صبح كردم در حالى كه سخن شما را تصديق نمى كنم و در يارى شما طمع ندارم و دشمن را به سبب شما تهديد نمى كنم شما را چه مىشود در شما چيست به چه چيز درمان مىشويد گروه دشمن مردمى مانند شما هستند آيا ندانسته سخن مى گوئيد و بدون پرهيزكارى در غفلتيد و در غير حق طمع داريد\r\n\r\nشما را با فاسد ساختن خود اصلاح نمى كنم\r\nعلى « ع » در ضمن سخن ديگرى نيز اصحاب سهل انگار خود را سرزنش مىكند :\r\n\r\n","description":"","footnote":" ( 1 ) - يعنى سخن گفتن شما چنان است كه سنگ را با آن سختى و استحكام مى شكافد ليكن در اثر ضعف و سستى كه در كار شما هست دشمن در شما طمع مىكند . ","page_name":" 200 ","page_number":200},
  {"content":"\r\n\r\nچقدر با شما مدارا كنم ، مانند مدارا كردن با لباس كهنه و پاره‌اى كه هرگاه يك طرف آن را بدوزند از طرف ديگر پاره مىشود آيا اگر دسته‌اى از لشكر شام به شما نزديك شوند ، هر يك از شما در خانه‌ى خود را بسته و مانند پنهان شدن سوسمار و كفتار در لانه‌هاى خود پنهان مىشويد به خدا سوگند ذليل كسى است كه شما او را يارى كنيد به خدا قسم شما در ميان خانه‌ها زياد ، اما زير پرچم ها كم هستيد .\r\nمن به آنچه شما را اصلاح مىكند و انحراف شما را به راستى مبدل مى نمايد دانا هستم ، ليكن اصلاح شما را با فاسد ساختن خود روا نمى دانم\r\n\r\nبه نظر من بايد صبر كرد\r\nعلى « ع » پس از آنكه جرير بن عبد الله بجلى را براى گرفتن بيعت بسوى معاويه فرستاد ، اصحاب به آن حضرت پيشنهاد كردند كه آماده‌ى نبرد گردد ، حضرت فرمود : اگر من براى جنگ با مردم شام - با اين كه جرير نزد آنان است - آماده شوم ، در حقيقت درب را به روى آنان بسته‌ام و آنان را از خوبى - اگر آن را اراده كرده باشند - باز داشته‌ام . به نظر من بايد صبر كرد .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمن بينى و چشم اين كار را زده‌ام  و ظاهر و باطن آن را زيرورو كرده‌ام و چاره‌اى براى خود نديدم جز آنكه بجنگم يا كافر گردم .  او ( عثمان ) بر مردم حكومت مى كرد و بدعتهائى پديد آورد و باعث گفتگو بين مردم شد ، مردم هم حرفها زدند آن گاه خشم كرده و او را دگرگون ساختند .\r\n\r\nاز سرزنش شما خسته شدم\r\nقسمتى از خطبه‌اى است كه امام « ع » آن را در زمينهء وادار كردن اصحاب خود به جنگ با مردم شام ، ايراد نموده است : اف بر شما ، راستى من از سرزنش شما خسته شدم وقتى شما را به جنگ دشمن دعوت مى كنم چشمهايتان دور مى زند ، گويا در سختى مرگ و مستى غفلت قرار گرفته‌ايد شما درست مانند شترانى هستيد كه ساربانهايشان آواره شده‌اند ، هرگاه از طرفى جمع مى شوند از سوى ديگر پراكنده مى گردند با شما حيله مى كنند و شما حيله\r\n\r\n","description":"","footnote":" ( 1 ) - اين جمله مثل معروفى است كه عرب در زمينهء كنجكاوى در بحث و انديشه به كار مى برد .  ( 2 ) - منظور از كفر در اينجا گناه است زيرا ترك جنگ ، بى اعتنائى به نهى از منكر است و اين خود گناه محسوب مىشود . ","page_name":" 202 ","page_number":202},
  {"content":"\r\n\r\nنمى كنيد . شهرهاى شما را تصرف مى كنند و شما خشمگين نمى شويد . دشمن به خواب نمى رود و شما در غفلت و فراموشى هستيد . به خدا قسم كسانى كه دست از يارى يكديگر بردارند شكست خورده‌اند سوگند به خدا گمان مى كنم اگر جنگ شدت يابد و آتش مرگ شعله‌ور گردد شما مانند جدا شدن سر از بدن ، از پسر ابو طالب جدا خواهيد شد . به خدا قسم كسى كه دشمن را بر خودش مسلط كند تا گوشتش را از استخوان جدا كند و استخوانش را درهم بشكند و پوستش را بشكافد ، چنين كسى ناتوان و قلبش ضعيف است . اى شنونده اگر مى خواهى تو نيز چنين باش  .\r\nاما من به خدا قسم پيش از آنكه اين موقعيت را به دشمن بدهم چنان با شمشيرهاى مشرفى به او مى زنم كه ريزه استخوانهاى سرش بپرد ، آن گاه خدا هر چه خواست انجام مىدهد\r\n\r\nبقاى حكومت\r\nقسمتى از خطبه‌اى است كه امام « ع » آن را در صفين ايراد كرده است :\r\n\r\n","description":"","footnote":" ( 1 ) - ممكن است اين جمله خطاب به هر كسى باشد كه دشمن را بر خود مسلط مىكند . بعضى مى گويند طرف خطاب ، اشعث بن قيس است ، او هنگامى كه به على « ع » گفت : « چرا كار عثمان را نكردى » امام « ع » با اين جمله به او پاسخ گفت . ","page_name":" 203 ","page_number":203},
  {"content":"\r\n\r\nپس از سپاس و درود ، خداوند به سبب حكومت من بر شما ، حقى براى من بر شما قرار داده است ، و چنان كه من بر شما حق دارم شما نيز بر من حق داريد . حق بهنگام توصيف ، گسترده‌ترين چيز و موقع انصاف ، تنگ ترين چيز است . براى هيچكس حقى بر ديگرى نيست جز آنكه ديگرى بر او حقى دارد ، و بر كسى حقى نيست مگر آنكه براى او حقى مى باشد .\r\nآن گاه خداوند از جمله حقوق خود ، حقوقى را براى بعضى مردم بر بعض ديگر واجب كرده و آن حقوق را در حالات گوناگون برابر ساخته است . بعضى از آنها انگيزه بعضى ديگر است و بعضى لازم شمرده نمى شود مگر به سبب بعض ديگر . و بزرگترين حقى كه خداوند واجب كرده ، حق حاكم بر رعيت و حق رعيت بر حاكم است . بنا بر اين رعيت جز به شايستگى حكمرانان شايسته نمى شود و حكمرانان جز به استقامت رعيت شايسته نمى گردند ، پس هرگاه رعيت حق حاكم را ادا كرد و حاكم نيز حق رعيت را ادا نمود ، حقيقت ميان آنان عزيز مى گردد و نشانه‌هاى عدالت برپا مىشود و بر اثر آن روزگار اصلاح مىشود و در بقاى حكومت اميد مى رود و طمع دشمنان به نابودى مى گرايد . و اگر رعيت بر حاكم چيره شد يا حاكم به رعيت ستم كرد آن گاه اختلاف كلمه بروز مىكند و نشانه‌هاى ظلم آشكار مى گردد ، به خواسته‌هاى نفسانى عمل مىشود و احكام تعطيل مى گردد و بيماريهاى افراد فراوان مىشود ، هيچكس براى حق عظيمى كه تعطيل\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nشده و باطل بزرگى كه انجام مىشود احساس نگرانى نمى كند اينجا است كه نيكوكاران خوار و بدكاران عزيز مى گردند .\r\nآدمى هر چند مقام و مرتبه‌اش بزرگ باشد بالاتر از اين نيست كه در حقى كه خدا بر او واجب نموده به كمك ديگران نيازمند نباشد ، و انسان هر چند در ديده‌ها كوچك باشد و مردم او را خرد بشمارند چنان نيست كه نتواند ديگران را در اين زمينه مساعدت كند يا ديگران به او كمك نمايند .\r\nدر اينجا يكى از اصحاب امام « ع » در ضمن سخنانى طولانى آن حضرت را بسيار ستايش نمود و پيروى و فرمانبردارى خود را اعلام كرد . بدنبال آن ، حضرت به اين سخنان زيبا زبان گشود : پست ترين حالات زمامداران از نظر مردم شايسته ، اين است كه گمان خودستائى به آنان برده شود و كارشان بر تكبر و غرور حمل گردد .\r\nراستى من دوست ندارم در خيال شما راه يابد كه من ستودن و شنيدن ستايش را دوست دارم . شكر خداى را كه چنين نيستم ، بنا بر اين سخنانى كه با گردنكشان مى گويند با من مگوئيد و آنچه را از مردم خشمگين خوددارى كرده و پنهان مى دارند از من پنهان مداريد و با مدارات و تملق با من معاشرت مكنيد و تصور نكنيد اگر در بارهء حقى با من گفتگو شود بر من سنگين است ، زيرا كسى كه سخن حق يا\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nپيشنهاد عدالت براى او دشوار باشد ، عمل به حق و عدالت براى او مشگل تر خواهد بود . پس هرگز از حقگوئى يا مشورت عادلانه خوددارى مكنيد ، زيرا من پيش خودم بالاتر نيستم از اين كه خطا كنم .\r\n\r\nصلح بهتر است\r\nهنگامى كه اصحاب على « ع » در وقعه‌ى صفين تأخير اجازهء حضرت را به جنگ ، مورد اعتراض قرار دادند ، على « ع » اين سخن را ايراد فرمود : اما اين كه مى گوئيد : آيا درنگ كردن من به خاطر ترس از كشته شدن است به خدا قسم باكى ندارم بسوى مرگ رهسپار شوم يا مرگ بسوى من بيايد و اما اين كه مى گوئيد در بارهء مردم شام ترديد دارم به خدا سوگند هرگز يك روز جنگ را به تأخير نيانداختم مگر آنكه مى خواهم گروهى به من ملحق شده و بوسيلهء من هدايت گردند و به نور من راه يابند . و اين نزد من بهتر است از اين كه آن گروه را در حال گمراهى بكشم هر چند آنان با گناهان خويش باز مى گردند .\r\n\r\nيك سفارش ارزنده\r\nعلى « ع » در حادثهء صفين پيش از ملاقات با دشمن ، لشكرش را چنين سفارش مىكند :\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nبا آنها نجنگيد تا جنگ را آغاز كنند ، زيرا - شكر خداى را - شما داراى حجت هستيد ، اگر آنان را رها كنيد تا آنها جنگ را شروع كنند شما حجت ديگرى به زيان آنان خواهيد داشت . اگر بخواست خدا شكست روى داد ، گريخته را نكشيد و به درمانده كارى نداشته باشيد و زخمى را از پاى در نياوريد و زنان را - اگر چه به ناموس شما دشنام دهند و فرماندهان شما را ناسزا گويند - با اذيت و آزار تحريك مكنيد\r\n\r\nخدايا پيروزى يافته را از ستمگرى دور گردان\r\nهنگامى كه تصميم گرفت با مردم شام در صفين روبرو شود چنين فرمود : بار خدايا ، اى پروردگار اين زمينى كه آن را اقامتگاه مردم و محل رفت و آمد حشرات و چهارپايان و حيواناتى كه بشمار نمى آيند از آنها كه ديده مى شوند و آنها كه ديده نمى شوند قرار دادى اى پروردگار كوههاى استوارى كه آنها را ميخهاى زمين و تكيه‌گاه مخلوقات گردانيدى  اگر ما را بر دشمن پيروز ساختى ستمگرى را از ما دور\r\n\r\n","description":"","footnote":" ( 1 ) - يعنى كوهها را پناهگاه مردم قرار دادى كه هنگام پيش آمدن غارتها در بيابان به آن پناهنده مى شوند ، و همانطور كه كوههاى محكم پناهگاه انسان است پناهگاه حيوانات نيز مى باشد . ","page_name":" 207 ","page_number":207},
  {"content":"\r\n\r\nگردان و ما را بر حق و حقيقت استوار كن ، و اگر آنان را بر ما چيره كردى شهادت را روزى ما كن و ما را از تبهكارى محفوظ دار\r\n\r\nخدايا ميان ما و آنان را اصلاح كن\r\nچون مردم شام در وقعهء صفين به على « ع » دشنام مى دادند ، گروهى از اصحاب على « ع » نيز به منظور پاسخ ، به آنها ناسزا مى گفتند ، على « ع » به اصحاب خود فرمود : من دوست ندارم شما دشنام دهيد ، شما اگر اعمال آنان را توصيف كنيد و حالشان را بخاطر بياوريد سخن بهترى گفته‌ايد و عذر رساترى داريد ، بجاى اين كه به آنان دشنام دهيد بگوئيد : خدايا خونهاى ما و خونهاى آنان را از ريختن حفظ كن و ميان ما و آنان را اصلاح نما و آنان را از گمراهى رهبرى كن تا آنكه به حق نادان است آن را بشناسد و آنكه شيفتهء گمراهى و دشمنى است دست از آن بردارد و باز گردد .\r\n\r\nبا زبانهاى آنان سخن گفت\r\nعلى « ع » در يكى از خطبه‌هايش چنين مى گويد :\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nآنها در كار خود به شيطان اعتماد كردند و شيطان آنان را در دام خود قرار داد و در سينه‌هايشان تخم كرد و جوجه گذاشت و در دامنشان تربيت يافت ، از اين رو با چشمهاى آنان نگاه كرد و با زبانهايشان سخن گفت . پس آنان را بر مركب گمراهى سوار كرد و زشت ترين گناهان را در نظرشان زينت داد . كارهاى آنان مانند كار كسى بود كه شيطان او را در قدرت خود شريك ساخته و به زبان وى سخن باطل مى گويد .\r\n\r\nآنان را بر مردم حكومت دادند\r\nشخصى از امام « ع » از احاديث ساختگى و خبرهاى مختلفى كه در دسترس مردم است سؤال كرد . امام « ع » در پاسخ وى سخنانى ايراد كرد ، در ضمن فرمود : البته حق و باطل و راست و دروغ در دسترس مردم مى باشد . خداوند از منافقان به تو خبر داده و آنان را براى تو توصيف كرده است . منافقان بعد از پيامبر « ص » باقى ماندند و به پيشوايان ضلالت و به آنان كه مردم را به وسيلهء دروغ و بهتان بسوى آتش مى خواندند نزديك شدند و كارها را بدست آنان سپردند و آنها را بر مردم حكومت دادند و بوسيلهء آنان دنيا را خوردند . البته مردم با زمامداران همراهند مگر آنان را كه خدا نگاه داشته است\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nدو دسته\r\nعلى « ع » در بارهء دوستان و دشمنان خود مى گويد : به زودى دو دسته در بارهء من هلاك خواهند شد : يكى دوستى كه در اثر افراط در محبت به باطل مى گرايد ، و ديگر دشمنى كه به سبب تجاوز از عداوت به باطل رهسپار مى گردد . بهترين مردم در بارهء من كسانى هستند كه ميانه‌رو مى باشند ، پس با آنان همراه باشيد و از اكثريت پيروى نمائيد زيرا دست خدا با جماعت است در مورد ديگرى در بارهء اين گروه مى گويد : دو كس در بارهء من هلاك شدند : دوستى كه در محبت خود افراط كند و دشمنى كه در عداوتش زياده‌روى نمايد .\r\nسهل بن حنيف انصارى از بزرگترين ياران امام « ع » بشمار مى رفت . او پس از آنكه به همراه حضرت از جنگ صفين بازگشت در كوفه وفات كرد . على « ع » پس از مرگ وى فرمود : اگر كوهى مرا دوست داشته باشد درهم فرو خواهد ريخت\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nپيشوايان دادگر\r\nعلاء بن زياد حارثى از اصحاب على « ع » به شمار مى رفت . هنگامى كه على « ع » در بصره به عيادت او آمد و وسعت خانه‌اش را ديد به او فرمود : تو با اين خانهء وسيع در دنيا چه كردى در حالى كه به چنين خانه‌اى در آخرت نيازمندترى آرى اگر بخواهى بوسيلهء اين خانه به آخرت نائل گردى به اين كه در آن از مهمان پذيرائى كنى و با خويشاوندانت در آن ارتباط داشته باشى و حقوق را آن چنان كه لازم است از آن آشكار سازى ، در اين صورت بوسيلهء آن به آخرت رسيده‌اى علاء به آن حضرت عرض كرد : يا امير المؤمنين ، از برادرم عاصم بن زياد به تو شكايت مى كنم . امام « ع » فرمود : چرا گفت : عبائى پوشيده و از دنيا دست كشيده است . حضرت فرمود : او را نزد من بياوريد ، وقتى آمد حضرت فرمود : اى دشمنك خود ، پليد ناپاك ترا سرگردان كرده ، آيا به زن و فرزندت رحم نكردى آيا فكر مى كنى خدا چيزهاى پاك را براى تو حلال كرده و دوست ندارد تو از آنها استفاده كنى تو در برابر خدا از اين\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nپست ترى  .\r\nعاصم گفت : يا امير المؤمنين ، اين تو هستى كه لباست خشن و خوراكت سخت است امام « ع » فرمود : واى بر تو ، من مانند تو نيستم . خداوند بر پيشوايان دادگر لازم دانسته كه خود را با مردم ناتوان تطبيق دهند تا فقير را رنج فقر نگران نسازد .\r\n\r\nاگر هفت اقليم را به من بدهند . . .\r\nهنگامى كه عقيل برادر على « ع » تهى دست گرديد و از آن حضرت درخواست بخشش نمود ، على « ع » در زمينه‌ى نگهدارى اموال عموم ، در ضمن سخن زيبائى ، خود را چنين توصيف كرد : به خدا قسم اگر شب را به بيدارى روى خار سعدان سپرى كنم و مرا در غلها بسته و به زمين بكشند نزد من بهتر است از اين كه خدا و پيامبرش را روز قيامت ملاقات كنم در حالى كه به بعضى از بندگان ستم نموده و چيزى از مال دنيا را غصب كرده باشم .\r\n\r\n","description":"","footnote":" ( 1 ) - اين سخن مى رساند كه خوبيهاى دنيا مادامى كه از آنها سوء استفاده نشود طبعا انسان را از خدا دور نمى كند . ","page_name":" 212 ","page_number":212},
  {"content":"\r\n\r\nسوگند به خدا ، اگر هفت اقليم را با هر چه زير آسمانهاى آنها است به من بدهند كه خدا را در بارهء مورچه‌اى كه پوست جوى از آن بربايم نافرمانى كنم ، نخواهم كرد . راستى دنياى شما نزد من پست تر از برگى است كه در دهان ملخى قرار گرفته و آن را مى جود على را با نعمت فناپذير و لذت تمام شدنى چكار از خواب عقل ، و زشتى لغزش ها به خدا پناه مى بريم و از او كمك مى خواهيم .\r\n\r\nبادهاى تند آن را نمى جنباند\r\nسخنى از على « ع » كه در حكم خطبه است : من مانند كوه بودم كه بادهاى شكننده و تند آن را نمى جنباند و از جا نمى كند : هيچكس از من عيب و نقصى نگرفته است . ذليل نزد من عزيز است تا آن گاه كه حق او را بستانم و نيرومند نزد من ناتوان است تا وقتى كه حق را از او بگيرم\r\n\r\nپرخورى ستمگر و گرسنگى ستمديده\r\nبه قسمتى از خطبهء معروف شقشقيه توجه كنيد :\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n. . . تا آنكه سومين نفر از آن گروه ( يعنى عثمان ) در حالى كه پهلوهاى خود را باد كرده بود به پا خاست و فرزندان پدرش با او همدست شدند و مانند شترى كه گياه بهار را مى خورد ، مال خدا را مى خورند ، تا بالاخره رفتارش كار او را ساخت و پرخوريش او را برو در انداخت . آن گاه چيزى مرا به وحشت نيانداخت مگر اين كه مردم از هر طرف بسوى من هجوم آوردند بطورى كه حسن و حسين پايمال گرديدند و دو طرف جامه‌ام پاره شد و سرانجام مانند گلهء گوسفندى كه در جايگاه خود قرار گرفته است دور من اجتماع كردند . هنگامى كه من به كار خلافت مشغول شدم ، گروهى بيعت مرا شكستند و جمعى از دين خارج شدند و برخى انحراف يافتند  گويا سخن خدا را نشنيده‌اند كه مى گويد : « اين سراى آخرت را براى كسانى كه در زمين سركشى و فسادى نمى خواهند قرار مى دهيم و عاقبت براى پرهيزكاران است .  آرى به خدا قسم آن را شنيده و بخاطر سپرده‌اند ليكن دنيا در نظر آنان زينت يافته و زيورش آنان را به خود جلب نموده است .\r\nآگاه باشيد ، قسم به آن كسى كه دانه را شكافت و انسان را آفريد اگر گروه ( بيعت كنندگان ) حاضر نمى شدند و به وجود\r\n\r\n","description":"","footnote":" ( 1 ) - كسانى كه نقض بيعت نمودند اصحاب جمل ، و گروهى كه از دين خارج شدند خوارج نهروان ، و انحراف يافتگان ، اصحاب صفين بودند .  ( 2 ) - سورهء قصص آيهء 83 . ","page_name":" 214 ","page_number":214},
  {"content":"\r\n\r\nپشتيبان ، حجت برقرار نمى شد و خدا با دانشمندان عهد نمى كرد كه به پرخورى ستمگر و گرسنگى ستمديده راضى نگردند ، ريسمان خلافت را بر پشتش مى انداختم و آخر آن را به كاسه‌ى اولش سيراب مى كردم ، آن گاه در مى يافتيد كه اين دنياى شما نزد من ناچيزتر از عطسه‌ى بز ماده است .\r\n\r\nنيرنگ بازان\r\nعلى « ع » در بارهء مكر و حيله سخن مى گويد : وفا با راستى همراه است و من هيچ سپرى را نگهدارنده‌تر از آن نمى دانم . كسى كه ميداند باز گشتش چگونه است مكر نمى كند . ما در زمانى واقع شده‌ايم كه بيشتر مردم آن ، نيرنگ را زيركى تلقى كرده‌اند و افراد نادان ، آنان را به حسن انديشه نسبت مى دهند . راستى نيرنگ بازان چه سودى مى برند خدا آنان را بكشد بسا شخص زيرك و كاردان راه حيله را مىداند ليكن امر و نهى خدا مانع او مىشود و با وجود اين كه نيرنگ را ديده و توانائى آن را دارد آن را ترك مىكند ، اما كسى كه در دين باكى ندارد از اين فرصت استفاده مىكند  .\r\n\r\n","description":"","footnote":" ( 1 ) - على « ع » مى گويد : مردم اين زمان نيرنگ را از زيركى و حسن انديشه مى دانند و اين گمانى بى جا است ، اما شخص زيرك و كاردان گاهى در رسيدن به هدف راه حيله - را ميداند ولى امر و نهى خدا او را از به كار بدن حيله باز مى دارد ، ازين رو با اين كه توانائى نيرنگ را دارد از ترس خدا و بازداشت در برابر او آن را ترك مىكند ","page_name":" 215 ","page_number":215},
  {"content":"\r\n\r\n\r\nتو و برادر انسانت\r\nقسمتى از وصاياى امام « ع » كه پس از مراجعت از صفين به فرزندش حسن « ع » نوشته است : اى پسرك من ، خويشتن را در آنچه ميان تو و ديگران است ميزان قرار ده ، پس آنچه را براى خود دوست مى دارى براى ديگران دوست بدار ، و آنچه را براى خود نمى پسندى براى ديگران مپسند ، و چنان كه دوست ندارى به تو ستم شود تو نيز ستم مكن ، و همانطور كه مى خواهى به تو خوبى شود تو نيز نيكى كن ، و آنچه را از ديگران زشت مى دانى از خود زشت بشمار و به آنچه از جانب خود براى مردم خشنود مى شوى به همان چيز از مردم راضى باش ، و آنچه نمى دانى مگو هر چند دانستنى هاى تو كم باشد ، و به آنچه دوست ندارى در بارهء تو گفته شود زبان مگشاى .\r\nاى پسرك من ، بر حذر باش از اين كه به دلبستگى و اعتماد دنياپرستان و حمله بردن آنان بر سر دنيا ، فريب بخورى ، زيرا خداوند ترا از آن خبر داده است ، و دنيا خود را براى تو وصف كرده و بديهايش را براى تو آشكار ساخته است . دنياپرستان سگهاى فرياد كننده و\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nدرندگان وحشى هستند ، بعضى بر سر بعضى فرياد مى كشند ، نيرومند آنها ناتوانشان را مى خورد و بزرگشان بر كوچكشان پيروز مىشود .\r\nبدان اى پسرك من ، هر كس مركوبش شب و روز باشد ، هر چند ايستاده باشد او را مى برند و اگر چه در استراحت و آرامش باشد راه مى پيمايد .\r\nخويشتن را از هر پستى و فرومايگى گرامى دار هر چند ترا به آرزوهايت نائل گرداند ، زيرا تو هرگز در برابر آنچه از خود صرف مى كنى عوض نخواهى يافت ، و بندهء ديگرى مباش در حالى كه خدا ترا آزاد قرار داده است . آيا خيرى كه از راه شر مى رسد و گشايشى كه به سختى حاصل مى گردد چه خوبى دارد  با نيكوكاران همنشين باش تا از آنان باشى و بدكاران را رها كن تا از آنها جدا باشى . حرام ، بد خوراكى است و ستم بر ناتوان زشت ترين ستم است .\r\nاگر برادرت از تو قطع كرد تو خود را بر پيوستگى با او وادار كن و اگر از تو اعراض كرد با او دوستى و مهربانى نما و اگر نسبت به تو بخل ورزيد به او بخشش كن و اگر از تو دورى كرد به او نزديك شو و اگر با تو سختى كرد با او نرم باش و اگر در باره‌ى تو گناهى مرتكب شد\r\n\r\n","description":"","footnote":" ( 1 ) - يعنى چيزى را كه مردم نيكو مى دانند و از طريق شر به آن نائل مى شوند چه خوبى دارد ، زيرا اگر راه آن شر است چگونه مى توان آن را خير ناميد ","page_name":" 217 ","page_number":217},
  {"content":"\r\n\r\nمعذورش دار آن چنان كه گويا او به تو بخشش كرده است .\r\nبا كسى كه به تو درشتى كرده نرم باش زيرا به زودى نسبت به تو نرمى مىكند ، و دشمن خود را با نيكى و احسان مجازات كن ، و اگر خواستى از برادرت قطع كنى مقدارى از ارتباط خود را باقى بگذار تا اگر روزى از روزها خواست به آن باز گردد بتواند . و هر كس به تو گمان نيك برد گمانش را تصديق كن . و هرگز بخاطر اعتماد به آنچه ميان تو و برادرت مى باشد حق برادرت را ضايع مكن ، زيرا كسى كه حق او را تباه ساخته‌اى برادر تو نيست . و نبايد برادرت در بريدن از تو و بدى كردن ، نيرومندتر از تو در حفظ ارتباط و احسان باشد  و پاداش كسى كه ترا شادمان ساخته آن نيست كه با او بدرفتارى كنى .\r\nچه زشت است فروتنى بهنگام نيازمندى ، و ستم بهنگام بى نيازى اگر نسبت به آنچه از دستت رفته نگران هستى پس نسبت به آنچه به تو نرسيده نگران باش . و به آنچه بوده بر آنچه نبوده استدلال كن زيرا امور مانند يكديگرند . و از كسانى مباش كه موعظه به آنان سود نمى رساند ، مگر هنگامى كه در آزردن آنان بكوشى .\r\n\r\n","description":"","footnote":" ( 1 ) - يعنى اگر برادرت اسباب قطع رابطه را فراهم كرد تو عوامل ارتباط را آماده كن تا محبت و دوستى غالب گردد ، و صحيح نيست كه برادرت در ايجاد عوامل قطع رابطه ، نيرومندتر از تو در ايجاد عوامل ارتباط باشد . اين رساترين سخن در زمينهء لزوم حفظ روابط اجتماعى است . ","page_name":" 218 ","page_number":218},
  {"content":"\r\n\r\nهر كه اعتدال را از دست داد از حق منحرف گرديد . دوست كسى است كه نهان او راست باشد . چه بسا نزديكى كه از دور هم دور تر است و بسا دورى كه از نزديك هم نزديكتر است . غريب كسى است كه دوست نداشته باشد . پيش از راه از رفيق و پيش از خانه از همسايه بپرس .\r\nهرگاه زمامدار تغيير كند زمانه دگرگون مىشود\r\n\r\nبه سخنم گوش فرا دهيد . . .\r\nعلى « ع » هنگامى كه به اردوگاه خوارج رفت به آنان چنين خطاب كرد : آيا همهء شما در صفين با ما حاضر بوديد در پاسخ گفتند : بعضى از ما حاضر بوده و برخى حاضر نبوده‌ايم .\r\nعلى « ع » فرمود : پس دو دسته شويد ، كسانى كه در صفين حاضر بوده‌اند يك دسته و آنان كه حاضر نبوده‌اند دسته‌ى ديگر شوند تا با هر كدام سخن خودشان را بگويم .\r\nآن گاه ندا در داد : از سخن گفتن خوددارى كنيد و به سخنم گوش فرا دهيد و دلهاى خود را به من متوجه سازيد ، و اگر از كسى گواهى خواستم به همان اندازه كه اطلاع دارد سخن بگويد .\r\nسپس با آنان سخنان زيادى گفت ، از جمله فرمود :\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nآيا هنگامى كه ( اهل شام ) از روى مكر و نيرنگ و خدعه و حيله ، قرآنها را بر نيزه‌ها بالا بردند نگفتيد اينها برادران ما و اهل دعوت ما هستند كه از ما درخواست ترك جنگ كرده و به كتاب خداوند سبحان آرامش جسته‌اند و مصلحت است كه درخواستشان پذيرفته شود و غم و اندوهشان بر طرف گردد آن گاه من به شما گفتم : اين كارى است كه ظاهرش ايمان و باطنش دشمنى و اولش مهربانى و آخرش پشيمانى است ، روش خود را دنبال كنيد و براهى كه مى رفتيد ادامه دهيد و بصداى فرياد كننده توجه نكنيد كه اگر درخواست او پذيرفته شود گمراه مىكند و اگر رها شود ذليل و خوار مى گردد ولى اين كار انجام گرفت و ديدم شما بر آن اقدام و كوشش نموديد . به خدا قسم اگر از پذيرفتن حكومت حكمين امتناع كرده بودم هيچ واجبى از آن بر من لازم نمى شد و خداوند گناه امتناع آن را بر من بار نمى كرد و به خدا سوگند اگر به آن اقدام مى كردم سزاوار بودم كه از من پيروى شود ، و كتاب خدا با من است ، از روزى كه با آن مصاحبت كرده‌ام از آن جدا نشده‌ام ما با پيامبر خدا « ص » بوديم و قتل و خونريزى ميان پدران ، فرزندان ، برادران و خويشاوندان دور مى زد و ما در برابر مصيبت ها و سختى ها ، به ايمان و اقدام به حق و تحمل درد زخمها مى افزوديم . ولى امروز در اثر انحراف و اشتباه و تأويلى كه در اسلام داخل شده است با برادران مسلمان خود مى جنگيم . پس اگر وسيله‌اى كه خداوند به سبب آن پراكندگى ما را جمع آورى كند ،\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبدست آورديم و بر اثر آن به آنچه كه ميان ما باقى است نزديك شديم ، البته مورد رغبت خواهد بود و از غير آن خوددارى خواهيم كرد\r\n\r\nبا اين كه حق را مى ديدند آن را رها كردند\r\nقسمتى است از سخنان امام « ع » كه در ضمن آن اشتباه خوارج را آشكار ساخته و رأى حكمين را نقض مىكند : اگر گمان مى كنيد من خطا كرده و گمراه شده‌ام پس چرا عموم امت محمد « ص » را به گمراهى من گمراه مى دانيد و آنان را به خطاى من مؤاخذه مى كنيد و به گناه من تكفيرشان مى نمائيد شمشيرهاى خود را بر دوشها گرفته و به جاهاى سلامت و بيمارى فرود مى آوريد و گناهكار را با بيگناه خلط مى كنيد .\r\nاى بى پدرها ، من نه شرى بجا آوردم و نه شما را در كارتان فريب دادم و نه شما را به اشتباه انداختم ، اين رأى خودتان بود كه آن دو مرد  را انتخاب نموديد و ما هم از آنان پيمان گرفتيم كه از قرآن تجاوز نكنند ، ولى آنها گمراه شدند و با اين كه حق را مى ديدند آن را رها كردند ، زيرا ظلم و ستم خواستهء آنها بود كه به آن اقدام نمودند ، در حالى كه قبلا\r\n\r\n","description":"","footnote":" ( 1 ) - منظور ابو موسى و عمرو عاص هستند . ","page_name":" 221 ","page_number":221},
  {"content":"\r\n\r\nبر آنها شرط كرده بوديم كه بر اساس عدالت و ايستادگى بر حق حكم كنند ولى بدرأيى و حكم ستمگرانهء آنها ميان ما و آنان جدائى انداخت .\r\n\r\nمن شما را مى ترسانم\r\nخطبه‌اى است كه على « ع » در ضمن آن اهل نهروان  را قبل از شروع به جنگ تحذير كرده است : من شما را مى ترسانم از اين كه صبح كنيد در حالى كه بدون داشتن دليلى از پروردگار خود و بدون آنكه برهان روشنى با شما باشد ، در ميان اين نهر و در پستى هاى اين زمين گود افتاده باشيد : راستى دنيا شما را پرتاب كرده و سرنوشت به دامتان انداخته است  . من شما را مكرر از اين حكومت نهى كردم ، اما شما مانند مخالفان ستيزه جو ، از پذيرفتن سخنم امتناع نموديد . سرانجام من از رأى خود منصرف شده و به خواستهء شما عمل كردم . شما گروهى سبك سر و احمق هستيد . اى\r\n\r\n","description":"","footnote":" ( 1 ) - نهروان اسم موضعى است كه در نزديكى نهرى نزديك كوفه قرار دارد .  ( 2 ) - منظور اين است كه شما در راه پر پيچ و تابى از گمراهى قرار گرفته‌ايد بطورى كه راهى بسوى يقين نخواهيد يافت و مانند كسى هستيد كه دنيا او را پرتاب كرده است و شما آن چنان در قيد هلاكت هستيد كه قدرت فرار نخواهيد داشت . ","page_name":" 222 ","page_number":222},
  {"content":"\r\n\r\nبى پدرها من شرى بجا نياوردم و زيان شما را نخواستم .\r\n\r\nكجا هستند عمالقه\r\nقسمتى از خطبه‌اى است كه امام « ع » آن را در كوفه براى مردم ايراد كرده است . او در اين حال بر بالاى سنگى كه آن را جعدة بن هبيره مخزومى براى حضرت نصب كرد ، ايستاده بود . جبه‌اى پشمين به تن داشت و بند شمشير و كفش پايش از برگ درخت خرما بود : اى بندگان خدا ، شما را به پرهيزكارى و ترس از خدا سفارش مى كنم ، خدائى كه بشما لباس آراسته پوشانيد و وسايل زندگى را برايتان كامل گردانيد . اگر كسى براى بقاء وسيله‌اى داشت يا براى جلوگيرى از مرگ راهى مى يافت همانا او سليمان بن داود « ع » بود كه علاوه بر نبوت و مقام عظيم بر جن و انس تسلط داشت . هنگامى كه روزى خود را بطور كامل دريافت كرد و مدت زندگانيش را بپايان رسانيد ، كمان هاى فنا او را با تيرهاى مرگ هدف قرار دادند و شهرها از او خالى گرديد و خانه‌ها تهى ماند و گروهى ديگر آن را به ميراث بردند .\r\nراستى براى شما در قرنهاى گذشته عبرتى است كجا هستند عمالقه و فرزندان عمالقه كجا هستند فراعنه و\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nفرزندان فراعنه كجا هستند مردم شهرهاى رس كه پيامبران را كشتند و احكام انبياء را خاموش كردند و روش گردنكشان را زنده ساختند كجا هستند كسانى كه سپاهها را رهبرى كردند و هزاران نفر را شكست دادند و سپاهها گرد آورده و شهرها بنا كردند\r\n\r\nكجاست عمار\r\nبه قسمت ديگرى از همين خطبه توجه كنيد : آگاه باشيد ، آنچه از دنيا روى آورده بود اينك پشت كرده ، و آنچه پشت كرده بود هم اكنون روى آورده است ، و بندگان نيكوكار خدا عازم كوچ كردن شدند برادران ما كه خونهايشان در جنگ صفين ريخته شد ، چه زيانى بردند از اين كه امروزه زنده نيستند تا غصه‌ها به خود راه داده و آب تيره بياشامند كجا هستند برادران من كه راه درست پيش گرفتند و بر حق و حقيقت درگذشتند كجا است عمار كجا است ابن تيهان كجا است ذو الشهادتين  كجا هستند امثال اينان\r\n\r\n","description":"","footnote":" ( 1 ) - عمار پسر ياسر و همان كسى است كه در آغاز دعوت اسلام ، او و برادر و پدر و مادرش را شكنجه دادند . ابن تيهان ، ابو الهيثم مالك بن تيهان از بزرگان صحابه است ، و ذو الشهادتين ، خزيمة بن ثابت انصارى است . اين سه نفر در وقعهء صفين حاضر شده و به شهادت نائل گرديدند . ","page_name":" 224 ","page_number":224},
  {"content":"\r\n\r\nاز برادرانشان كه با هم بر مرگ پيمان بستند و سرهايشان براى تبهكاران فرستاده شد\r\n\r\nخودبينى ، تعصب ، ستمگرى\r\nقسمتى از خطبهء مفصلى است كه بنام « قاصعه »  خوانده مىشود : مانند ( قابيل ) مباشيد كه بدون آنكه خداوند فضيلتى در او قرار داده باشد بر پسر مادرش تكبر ورزيد و در اثر حسد به خودبينى گرائيد و آتش خشم در دل او تعصب را شعله‌ور ساخت و شيطان باد تكبر را در بينى او دميد و بدنبال آن خداوند او را از پشيمانى برخوردار نمود . پس از تكبر توأم با تعصب و خودبينى جاهليت از خدا بترسيد از خدا بترسيد ، زيرا آن دميدن گاههاى شيطان است كه بوسيلهء آن ملل گذشته و پيشينيان را فريب داده است .\r\nاز افراد بد كه به نيكى خوانده مى شوند پيروى مكنيد كه آنان كسانى هستند كه شما آب تيره‌شان را با آب صاف خود نوشيده و باطلشان را در حق خود داخل ساختيد . آنها اساس گناه هستند كه شيطان آنان را مركب گمراهى و سپاه خودش قرار داده تا بوسيلهء آنها\r\n\r\n","description":"","footnote":" ( 1 ) - وجه تسميهء اين خطبه به قاصعه بخاطر آنست كه على « ع » در اين خطبه ، گردنكشان و ستمگران را تحقير كرده است و « قصع » بمعنى تحقير كردن است . ","page_name":" 225 ","page_number":225},
  {"content":"\r\n\r\nبر مردم چيره شود و آنها را براى خود مترجم گرفته تا به منظور ربودن افكار شما و ورود در چشمها و دميدن در گوشهايتان به زبان آنها سخن بگويد ، روى اين اصل شما را هدف تير و جاى پا و دستگيرهء خود قرار داده است . پس شما از كيفر خدا - كه به ملل متكبر و خودخواه پيش از شما رسيده - عبرت بگيريد و از جايگاههاى چهره‌ها و محل افتادن پهلوهايشان ( يعنى از قبرها ) پند بياموزيد و از چيزهائى كه ايجاد كنندهء تكبر است به خدا پناه ببريد چنان كه از حوادث ناگوار روزگار به او پناهنده مىشويد من نظر كردم هيچيك از جهانيان را نيافتم كه بدون علتى كه اشتباهكارى نادانان را در بر دارد يا دليلى كه به افكار بيخردان مى چسبد ، براى چيزى از چيزها تعصب نشان دهد ، تنها شما هستيد كه براى امرى كه علت و سبب آن معلوم نيست اظهار تعصب مى كنيد ، اما شيطان براى اصل خود بر آدم تعصب نمود و او را در خلقتش سرزنش كرد و گفت : « من از آتشم و تو از گلى » اما ثروتمندان و خوشگذرانان ملتها از جهت نعمتها تعصب بخرج دادند پس گفتند : « ما اموال و اولاد بيشترى داريم و معذب نخواهيم بود »  .\r\nاگر چاره‌اى جز تعصب نيست بايد تعصب شما براى خصلتهاى پسنديده و كارهاى شايسته و امور نيك باشد : خصلت ها و كارهائى كه بزرگان و دليران به وسيلهء اخلاق پسنديده و عقلهاى عظيم در آن بر\r\n\r\n","description":"","footnote":" ( 1 ) - سورهء سبا آيهء 35 . ","page_name":" 226 ","page_number":226},
  {"content":"\r\n\r\nيكديگر برترى مى جويند . پس براى خصلتهاى ستوده از قبيل : حفظ حق همسايه ، وفاى به عهد ، پيروى از نيكوكاران ، نافرمانى گردنكشان ، خوددارى از ستم ، بزرگ شمردن خون ريزى ، انصاف با مردم ، فرو بردن خشم و دورى جستن از تبهكارى در زمين ، تعصب به خرج دهيد ، و از كيفرهائى كه در اثر بدرفتارى و اعمال ناپسند بر ملل پيش از شما فرود آمده بترسيد و خوبى و بدى حالات آنان را بخاطر بياوريد و بترسيد از اين كه مانند آنها باشيد .\r\nآگاه باشيد خداوند مرا به جنگ با ستمگران و پيمان شكنان و فسادگران در زمين فرمان داده است . من با پيمان شكنان مبارزه كردم و با انحراف يافتگان جهاد نمودم و آنان را كه از دين خارج شدند ذليل و خوار گردانيدم . اما از شيطان گودال  بوسيله‌ى صداى وحشتناكى كه در اثر آن ، طپش قلب و لرزش سينه‌اش را شنيدم ، بى نياز گرديدم .\r\nاگر خداوند در يورش بر بقيه‌ى ستمگران اجازه دهد آنان را هلاك ساخته و دولت را از آنها مى گيرم مگر كسانى كه در اطراف شهرها پراكنده شوند .\r\nمن از گروهى هستم كه آنان را ملامت سرزنش كننده‌اى در راه خدا باز نمى دارد : سيماى آنان سيماى راستگويان و سخنانشان سخن\r\n\r\n","description":"","footnote":" ( 1 ) - شيطان گودال ، يكى از روساى خوارج بود كه او را ذو الثديه مى گفتند و او را در گودالى كشته يافتند . ","page_name":" 227 ","page_number":227},
  {"content":"\r\n\r\nنيكوكاران است . آباد كنندهء شب  و نشانه و راهنماى روز هستند . تكبر ، سرفرازى ، فساد و خيانت نمى كنند . دلهايشان در بهشت و بدنهايشان مشغول كار است .\r\n\r\nدنيا از پى شما پيچيده مىشود\r\nعلى « ع » هنگامى كه حكومت مصر را به محمد بن ابى بكر واگذار كرد عهدنامه‌اى به او نوشت . على « ع » در اين عهدنامه حالات دنيا را يادآور مىشود و با جالب ترين بيانى كه بقلم يك شخصيت فوق العاده جارى مى گردد حكمرانان را به عدالت و مهربانى ترغيب مىكند و آنان را از عذاب خدا بر حذر مى دارد . اينك به قسمت كوتاهى از آن توجه كنيد : شما رانده شدهء مرگ هستيد : اگر در برابر آن بايستيد شما را مى گيرد و اگر از آن فرار كنيد شما را گير مى آورد . مرگ از سايهء شما با شما همراه‌تر است مرگ به موهاى پيشانى شما بسته شده است ، و دنيا از پس شما پيچيده مىشود . پس بترسيد از آتشى كه گودى آن دور و\r\n\r\n","description":"","footnote":" ( 1 ) - يعنى شب را در انديشه و عبادت به بيدارى آباد مى كنند . ","page_name":" 228 ","page_number":228},
  {"content":"\r\n\r\nحرارتش شديد و عذابش جديد است و در آن رحمتى نيست و هيچ درخواستى در آن پذيرفته نمى گردد\r\n\r\nقانون اساسى حكمرانان\r\nقسمتى از نامه‌اى است كه على « ع » آن را به مالك اشتر نخعى هنگامى كه او را در زمان خلافت خود به حكومت مصر گماشت ، نوشته است . اين نامه از مهمترين نامه‌ها و از نظر قوانين آن حضرت به شمار مى رود و از نظر قوانين مدنى و حقوق فردى و اجتماعى جامعترين آنها است . چنان كه در بارهء مفهوم حكومت و تأكيد روابط حاكم و محكوم ، زيباترين محصول عقل و انديشه محسوب مىشود . على « ع » بيش از هزار سال قبل ، مضامين اين قانون اساسى را كه از عقلى درخشان و قلبى خير انديش سرچشمه مى گرفت ، در نامهء خود درج كرده است : پس بدان اى مالك : من ترا به شهرهائى فرستادم كه پيش از تو حكومتهاى دادگر و ستمگرى در آنها بوده است ، و بدان كه مردم در\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nكارهاى تو آن گونه نظر مى كنند كه تو در كارهاى حكمرانان پيش از خودت نظر مى كنى و در بارهء تو چيزى را مى گويند كه تو در بارهء آنان ميگوئى . به سبب آنچه خداوند به زبان بندگانش جارى مىكند مى توان شايستگان را شناخت ، پس بايد بهترين اندوخته‌هاى تو عمل شايسته باشد . بنا بر اين برخواستهء خود مسلط باش و از آنچه براى تو حلال نيست بر خود بخيل باش ، زيرا بخل به نفس آنست كه در آنچه دوست دارى يا كراهت دارى از خود انصاف دهى  و مهربانى و محبت و خوشرفتارى با رعيت را در دل خود جايگزين كن و نسبت به آنان درندهء وحشى مباش كه خوردنشان را غنيمت بدانى ، زيرا آنان دو دسته‌اند : يا برادر دينى تو هستند يا در خلقت مانند تو مى باشند و اگر در گذشته از آنان لغزشى صادر شده و عوامل گناه به آنان روى آورده و عمدا يا از روى خطا مرتكب گناه شده‌اند ، پس همانطور كه دوست دارى خدا عفو و گذشت خود را به تو عطا كند تو نيز آنان را از عفو و بخشش خود برخوردار كن ، زيرا تو از آنان برترى و كسى كه ترا به حكمرانى فرستاده از تو برتر است و خداوند از كسى كه ترا حاكم قرار داده برتر است و هرگز از عفو و بخشش پشيمان مباش و به كيفر شادى مكن و به خشمى كه راه فرار از آن دارى شتاب منما .\r\n\r\n","description":"","footnote":" ( 1 ) - يعنى نسبت به خود بخل داشته باش و در آنچه دوست دارى نفس خويش را آزاد مگذار ، چنان كه اگر در مورد حق از چيزى كراهت دارى آن را بر خود تحميل كن . ","page_name":" 230 ","page_number":230},
  {"content":"\r\n\r\nبا خدا انصاف داشته باش و نسبت به مردم و خويشاوندان نزديك و هر رعيتى كه به او علاقه دارى با انصاف رفتار كن ، زيرا اگر چنين نكنى ستم كرده‌اى و هر كس به بندگان خدا ستم كند خدا بجاى بندگانش با او دشمن است . و هيچ چيزى مانند ظلم ، نعمت خدا را تغيير نمى دهد و او را زود بخشم نمى آورد ، زيرا خداوند دعاى ستمديدگان را مى شنود و در كمين ستمگران است .\r\nبايد ميانه‌روى در حق و عدالت همگانى و جلب رضايت رعيت ، از نظر تو بهترين كارها باشد ، زيرا خشم عموم ، خشنودى چند نفر را از بين مى برد و خشم چند تن در برابر خشنودى عموم قابل اغماض است  از رعيت ، هيچكس بر حكمران هنگام آسايش گران بارتر و در گرفتارى كم يارى كننده‌تر و در انصاف ناراضى تر و در خواهش پر اصرارتر و هنگام بخشش كم سپاس تر و هنگام جلوگيرى كند پوزش تر و در مصيبت ها كم صبرتر از خواص نيست  .\r\n\r\n","description":"","footnote":" ( 1 ) - منظور على « ع » اين است كه اگر چند تن از تو خشنود باشند در حالى كه عموم مردم از تو ناراضى هستند خشنودى آن چند نفر بى فايده است . اما اگر عموم مردم از تو راضى باشند و بطور مسلم چيزى جز عدالت آنان را راضى نمى كند ، در اين صورت خشم چند تن اهميت ندارد .  ( 2 ) - على « ع » مى گويد : هيچكس بر حاكم ، گران بارتر و زيانبارتر و كم سودتر از خواص و نزديكان وى كه سرشناس و ثروتمند هستند نمى باشد ، زيرا خواص پيوسته ملازم حاكم هستند و در تأمين خواسته‌هاى خود اصرار مى ورزند و با درخواستها و وساطتهاى خود به او اجحاف مى كنند و از طريق او به غنائمى نائل مى گردند و آن را به حساب عموم مى گذارند و با وجود اينها منكر همهء اين خوبيها مى شوند و حاكم را در پيش آمدها و سختى ها كمك نمى كنند ، از اين رو بر حاكم شايسته لازم است چنين افرادى را طرد كند و بجاى آنان عموم را مورد اعتماد قرار دهد . ","page_name":" 231 ","page_number":231},
  {"content":"\r\n\r\nگره هر كينه‌اى را از مردم بگشاى و رشتهء هر عداوتى را از خود جدا كن  و هرگز در تصديق سخن چين شتاب مكن ، زيرا سخن چين هر چند خود را به صورت پند دهندگان در آورد فريبكار است .\r\nبدترين وزيران تو وزيرى است كه پيش از تو وزير اشرار و با آنان در گناهان شريك بوده است ، پس نبايد چنين كسى از خواص تو باشد ، زيرا آنان كمك كار گناهكاران و برادر ستمگران هستند ، در حالى كه تو بجاى آنان مى توانى بهترين وزير را بيابى كه ستمگرى را بر ظلمش و گناهكارى را بر گناهش كمك نكرده است . و بايد برگزيده‌ترين آنان در نزد تو وزيرى باشد كه تلخى حق را براى تو گوياتر باشد  و در كارهائى كه خدا آن را براى دوستانش نمى پسندد ترا كمتر كمك\r\n\r\n","description":"","footnote":" ( 1 ) - يعنى گره كينه را بوسيلهء عدالت و خوشرفتارى با مردم ، از دلهاى آنان بگشاى و با احسان در گفتار و كردار ، رشتهء دشمنى آنان را با خود قطع كن .  ( 2 ) - يعنى بايد بهترين وزيران و ياران تو كسانى باشند كه از همه راستگوتر و حقگوتر باشند ، هر چند براى تو دشوار باشد . ","page_name":" 232 ","page_number":232},
  {"content":"\r\n\r\nكند ، هر چند خواسته‌ى نفسانى تو بر خلاف اين است . و خود را به پرهيزكاران و راستگويان بچسبان و آنان را عادت ده كه ترا نستايند و به باطلى كه بجا نياورده‌اى ترا شاد نگردانند .\r\nو نبايد نيكوكار و بدكار نزد تو در يك رتبه باشند ، زيرا اين تساوى ، نيكوكاران را به احسان بى رغبت و بدكاران را به بدى وادار مىكند و براى هر يك از آنان آنچه را بر خود لازم كرده‌اند ، لازم بشمار  و بدان كه هيچ چيز مانند احسان حاكم بر رعيت و سبكبار كردن آنان و كراهت نداشتن از آنان بر چيزى كه حقى به آنها ندارد ، موجب حسن ظن حاكم بر رعيت نيست  . پس بايد در اين زمينه كارى كنى كه حسن ظن به رعيت را براى خود تحصيل كنى . و شايسته‌ترين كسى كه بايد به او خوش بين باشى كسى است كه كردار تو نزد او نيكو باشد ، و سزاوارترين كسى كه بايد به او بدبين باشى كسى است كه عمل تو از نظر او بد باشد .\r\n\r\n","description":"","footnote":" ( 1 ) - يعنى با نيكوكار نيكى كن و بدكار را به كيفر برسان ، زيرا نيكوكار احسان را بر خود لازم شمرده و بدكار نيز كيفر را بر خود واجب نموده است .  ( 2 ) - يعنى هيچ چيز مانند احسان و عدالت نسبت به رعيت و سبكبار كردن آنان ، حاكم را مطمئن به رضايت مردم از وى نمى سازد ، زيرا در غير اين صورت مردم دشمن او مى شوند و در جستجوى فرصت براى شورش عليه او بر مى آيند . اينجاست كه حاكم به مردم بدگمان مىشود . ","page_name":" 233 ","page_number":233},
  {"content":"\r\n\r\nدر استوار ساختن صلاح كار شهرهاى خود و بپاداشتن آنچه مردم پيش از تو به پا داشته‌اند ، بسيار با دانشمندان مذاكره و با خردمندان گفتگو كن .\r\nاز سپاهيانت آن كس را كه براى خدا و پيامبرش و براى تو پند دهنده‌تر است و از همه پاكدل تر و بردبارتر مى باشد به كار بر گمار كسى كه دير بخشم آيد و از پوزش خشنود گردد و نسبت به ضعيفان مهربان باشد و بر زورمندان سخت گيرى و سربلندى نمايد  ، كسى كه تندى ، او را تحريك نكند و ناتوانى ، او را از كار برننشاند .\r\nبهترين چيزى كه حكمرانان را خشنود مى سازد بپاداشتن عدل در شهرها و آشكار ساختن محبت رعيت است . البته محبت رعيت هنگامى آشكار مى گردد كه سينه‌هاى آنان سالم باشد ، و نصيحت آنان هنگامى صحيح است كه حكمرانان را نگهدارى كنند و حكومتشان را سنگين نشمارند  .\r\n\r\n","description":"","footnote":" ( 1 ) - حكمران فرمان دهد كه از سپاهيانش كسى به كار گماشته شود كه در برابر زورمندان و ثروتمندان و افراد متنفذ از خود سستى نشان ندهد بلكه بر آنها بزرگى و سخت گيرى كند تا آن را از ستم بر ضعيفان و بيچارگان و ساده‌لوحان باز دارد .  ( 2 ) - منظور اين است كه آشكار ساختن محبت رعيت و درست بودن نصيحت آنان به همان اندازه است كه حكمرانانشان را محافظت مى كنند و بر بقاى آنان حريص هستند و مدت حكومتشان را سنگين نمى شمارند . ","page_name":" 234 ","page_number":234},
  {"content":"\r\n\r\nپس رنج و كوشش هر يك از آنان را براى خودش بدان و رنج كسى را به ديگرى نسبت مده ، و شرافت كسى تو را وادار نكند كه كار كوچك او را بزرگ بشمارى ، و پستى كسى تو را بر آن ندارد كه كار بزرگ او را كوچك پندارى .\r\nبراى قضاوت بين مردم ، بهترين رعيت خود را انتخاب كن  ، كسى كه كارها براى او سخت نيايد و دشمنان با او ستيزه نكنند و بر لغزش مداومت ننمايد و نفس او به طمع نزديك نباشد و بجاى درك وسيع ، به فهم نزديك اكتفا نكند  . كسى كه در شبهه‌ها بيشتر از همه تأمل كند  و بيش از همه حجت و دليل فراگيرد و از مراجعهء دادخواه ، كمتر از همه رنجيده شود و در آشكار ساختن كارها از همه بردبارتر و هنگام روشن شدن حق از همه برنده‌تر باشد . كسى كه ستايش ديگران او را به خودبينى وادار نكند و فريب دادن آنان وى را منحرف نگرداند و اين گروه كم هستند . آن گاه قضاوت او را زياد مورد بررسى قرار ده و به قدرى بذل و بخشش را نسبت به او گسترده كن كه عذر او را\r\n\r\n","description":"","footnote":" ( 1 ) - انتقال از سخن در زمينهء سپاه به سخن در بارهء قضاوت است .  ( 2 ) - يعنى به آنچه بار اول درك كرد اكتفا نكند بلكه تأمل و بررسى كند تا به آخرين مرتبهء فهم كه به حقيقت نزديكتر است نائل گردد .  ( 3 ) - شبهه چيزى است كه حكم آن بطور صريح آشكار نيست ، از اين رو بايد در زمينهء شبهات به اصل صحيحى استناد كرد . ","page_name":" 235 ","page_number":235},
  {"content":"\r\n\r\nاز بين ببرد و بوسيله‌ى آن احتياجش به مردم كم گردد و نزد خود مقامى به او عطا كن كه خواص تو در وى طمع نكنند و از نابود شدن بوسيلهء مردم ، در نزد تو ايمن باشد .\r\nآن گاه در امور كار گردانانت انديشه نما و بر اساس تجربه آنان را استخدام كن ، و از روى طرفدارى بى جا و به ميل خود ، آنان را بكارى نصب مكن ، زيرا دلبخواهى و حمايت بى جا از فروع ستم و خيانت محسوب مى شوند . پس كارهاى آنان را بررسى كن و بازرسهائى راستگو و باوفا بر آنان بگمار ، زيرا بازرسى پنهانى تو در كارهاى آنان باعث مىشود كه آنها به امانت دارى مجبور گردند و با رعيت مدارا نمايند ، و از ياران ( خيانتكار ) پرهيز كن ، بنا بر اين اگر يكى از آنان دستش را به خيانت دراز كرد و خبرهاى بازرسانت به خيانت وى ، نزد تو متفق گرديد بايد به اين اخبار به عنوان شهادت اكتفا كنى و او را به كيفر بدنى برسانى و او را در كارش مؤاخذه كنى و به مقام ذلت نصبش نمائى و نشان خيانت بر او بزنى و ننگ تهمت بر گردنش بگذارى .\r\nدر كار ماليات بطرزى كه به صلاح پرداخت كنندگان ماليات باشد كنجكاوى كن ، زيرا آنچه به صلاح ماليات و پرداخت كنندگان آن است به صلاح ديگران نيز مى باشد ، و جز به واسطه‌ى ماليات دهندگان براى كسى آسايش و راحتى بوجود نمى آيد ، زيرا مردم همگى نان خور ماليات و پرداخت كنندگان آن هستند . و بايد انديشه‌ى تو در آبادانى زمين از انديشه در گرفتن ماليات بيشتر باشد ،\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nزيرا ماليات جز از راه عمران بدست نمى آيد ، و كسى كه ماليات را بدون عمران زمين طلب كند شهرها را ويران كرده و بندگان را بنابودى كشانده است و كارش جز اندكى پايدار نمى ماند . و نبايد تخفيفى كه براى آنان قائل مىشود بر تو گران آيد ، زيرا اين تخفيف ، اندوخته‌اى است كه آن را در آبادانى شهرها به تو باز مى گردانند .\r\nو آنچه بر عمران و آبادى بار كنى مىتواند آن را بكشد ، و هميشه ويرانى زمين بخاطر تنگدستى اهل آن است ، و بواسطه‌ى توجه حكمرانان به جمع آورى مال و بدگمانى آنان به پايدارى و كم بهره بردن از عبرتها ، مردم زمين پريشان مى شوند .\r\nپس در حال نويسندگانت نظر كن و بهترين آنان را به كارهاى خود بگمار ، كسى كه اندازهء مقام خود را در كارها بداند ، زيرا اگر كسى به مقام خويش نادان بود به مقام ديگرى نادان تر است . آن گاه آنان را نبايد از روى فراست و اطمينان و خوش گمانى خود انتخاب كنى  زيرا مردان با آراستن و حسن خدمت خود ، خويشتن را به حكمرانان مى شناسانند  در حالى كه غير از خير خواهى و امانت چيزى در كار نيست . و اگر در نويسندگانت نقصى باشد و تو از آن غافل باشى آن را\r\n\r\n","description":"","footnote":" ( 1 ) - يعنى نبايد از روى خواستهء شخصى و بر طبق شناخت خود كه گاهى بخطا مى رود ، براى خود نويسندگانى انتخاب كنى .  ( 2 ) - يعنى به منظور آنكه حكمرانان نسبت به آنان خوش گمان شوند ، بر طبق خواسته‌شان به آنان خدمت مى كنند . ","page_name":" 237 ","page_number":237},
  {"content":"\r\n\r\nبه گردن تو مى گذارند .\r\nپس سفارش در باره‌ى بازرگانان و صنعتگران را بپذير و در زمينهء نيكى كردن به آنان ، چه مقيم باشند چه دوره گرد ، سفارش كن . زيرا آنان اسباب و ريشه‌هاى منافع هستند . و كارهاى آنان را در حضور خود و در اطراف شهرهايت بررسى كن . با وجود اين بدان كه بسيارى از آنان از سخت گيرى بى اندازه ، و بخل زشت برخوردارند و در اجناس مورد معامله بدلخواه خود نرخ مى گذارند و اين باعث زيان عموم و نقص حكمرانان است . پس از احتكار جلوگيرى كن ، پيامبر خدا « ص » از آن جلوگيرى كرده است . و بايد خريد و فروش بطور آسان انجام گيرد : با ترازوهاى درست و نرخهائى باشد كه به هيچيك از فروشنده و خريدار اجحاف نشود ، پس كسى كه بعد از جلوگيرى تو احتكار كند او را به كيفر برسان و او را بدون زياده‌روى مجازات كن  .\r\nآن گاه امام « ع » در نامهء خود به مالك اشتر ، از سر و صداى فقر و تنگدستى سخن مى گويد : و براى رضاى خدا آنچه را خداوند از حق خود در باره‌ى آنان به تو\r\n\r\n","description":"","footnote":" ( 1 ) - يعنى كسى كه بعد از جلوگيرى از احتكار ، احتكار كرد او را مجازات كن ولى نبايد در مجازات زياده‌روى كنى و از مرز عدالت تجاوز نمائى . ","page_name":" 238 ","page_number":238},
  {"content":"\r\n\r\nفرمان داده نگهدارى كن و سهمى از بيت المال خود را به آنان اختصاص ده ، زيرا همان سهمى كه نزديكترين آنها دارد دورترين آنان نيز خواهد داشت ، و مراعات حق هر يك از آنان از تو خواسته شده است ، بنا بر اين طغيان نعمت ، ترا از رسيدگى به آنان باز ندارد ، زيرا تو در ضايع ساختن كار كوچك به منظور كامل كردن كار مهم معذور نيستى ، پس سعى و كوشش خود را از آنان دريغ مدار و از روى بى اعتنائى و تكبر از آنان روى بر مگردان . و به كارهاى كسانى كه به تو دسترسى ندارند و چشمها آنان را بخوارى مى نگرند و مردم كوچكشان مى شمارند رسيدگى كن ، زيرا اين گروه در بين رعيت به عدل و انصاف از ديگران نيازمندترند . و از يتيمان و سالخوردگانى كه چاره‌اى ندارند و خود را در معرض سؤال قرار نمى دهند مواظبت كن ، البته اينها براى حكمرانان سنگين است و هر حقى سنگين خواهد بود و قسمتى از وقت را به نيازمندان خود اختصاص ده كه در آن وقت ، خود را براى آنان آماده ساخته و در مجلس عمومى بنشينى و براى خدائى كه تو را آفريده است فروتنى كنى ، و لشكريان و ياوران از نگهبانان و پاسداران خود را از آنان بازدار  تا سخنگوى آنها بدون لكنت با تو سخن گويد ، همانا من بارها از پيامبر خدا « ص » شنيدم كه\r\n\r\n","description":"","footnote":" ( 1 ) - يعنى دستور ده لشكريان و ياوران تو دست از آنان بردارند و متعرضشان نشوند . ","page_name":" 239 ","page_number":239},
  {"content":"\r\n\r\nمى فرمود : « هرگز ملتى كه در آن حق ضعيف ، بدون لكنت از نيرومند گرفته نشود ، به پاكى نخواهد گرائيد » پس درشتى و ناتوانى در سخن گفتن را از آنان تحمل كن  و تندى و خودپسندى را از خود دور ساز .\r\nآن گاه در ميان كارهائى است كه ناچار بايد خودت انجام دهى : يكى اين كه كارگردانان خود را در آنچه نويسندگانت از آن درمانده‌اند پاسخ دهى و ديگر اين كه خواسته‌هاى مردم را كه ياوران تو به سبب آن تنگدل مى شوند ، همان روز كه به تو مى رسد ، انجام دهى  و در هر روز كار آن روز را بجاى آور ، زيرا براى هر روزى كارى هست .\r\nو نبايد خود را از رعيت ، زياد پنهان كنى ، زيرا پنهان بودن حكمرانان از رعيت ، يكى از فروع تنگى و كم اطلاعى در كارها محسوب مى گردد و باعث مىشود حكمرانان از اطلاع بر چيزهائى كه از نظر آنان پوشيده است محروم گردند . اينجا است كه نزد حكمرانان\r\n\r\n","description":"","footnote":" ( 1 ) - يعنى از ناتوانى آنان در سخن گفتن آزرده مشو - و بخاطر درشتى آنان خشم مكن .  ( 2 ) - منظور اين است كه ياوران نسبت به تأمين خواسته‌هاى مردم دلتنگ مى شوند و براى جلب منفعت يا اظهار قدرت ، در انجام دادن خواسته‌هاى آنان امروز و فردا مى كنند . ","page_name":" 240 ","page_number":240},
  {"content":"\r\n\r\nكار بزرگ ، كوچك و كار كوچك ، بزرگ جلوه مىكند و زيبائى به زشتى و زشتى به زيبائى تبديل مىشود و حق به باطل آميخته مى گردد .\r\nالبته حكمران بشر است و از كارهائى كه مردم از او پنهان مى دارند اطلاع ندارد ، و حق هم داراى نشانه‌هائى نيست كه به سبب آنها انواع راستى از دروغ شناخته شود ، و تو يكى از اين دو نفر هستى : يا كسى هستى كه در بخشيدن حق سخاوت دارى ، پس سبب پنهان بودن تو در برابر حق واجبى كه عطا كنى يا كار نيكوئى كه بجاى آورى چيست  يا كسى هستى كه از بخشش امتناع مى كنى ، پس به زودى مردم از درخواست از تو ، دست برمى دارند و از بخشش تو مأيوس مى شوند  با اين كه بيشتر احتياجات مردم به تو از قبيل : شكايت از ستم يا درخواست انصاف در معامله ، از چيزهائى است كه براى تو زحمتى ندارد .\r\nحكمران ، نزديكان و درباريانى دارد كه در ميان آنها خودسرى ، درازدستى و كم انصافى در معامله وجود دارد . بنا بر اين تو با بريدن عوامل اين حالات ، ريشهء آنان را قطع كن  و هرگز به اطرافيان و\r\n\r\n","description":"","footnote":" ( 1 ) - يعنى چرا از اداى حق مردم و بجا آوردن كار نيك پنهان مى شوى  ( 2 ) - منظور اين كه : اگر مردم در تأمين خواسته‌هاى خود از تو مأيوس شدند به زودى از تو دور مى گردند ، بنا بر اين نيازى به پنهان شدن تو نيست .  ( 3 ) - يعنى با بريدن عوامل تجاوز ، ريشهء فساد آنان را از مردم جدا كن . البته اين در صورتى است كه آنان را از تصرف در شئون مردم جلوگيرى كنند . ","page_name":" 241 ","page_number":241},
  {"content":"\r\n\r\nخويشاوندانت زمينى واگذار مكن ، و مبادا كسى از نزديكان تو در تصرف مزرعه‌اى طمع كند و به مردم همسايه‌ى آن در سيراب شدن زمين يا در كار مشتركى كه رنج آن را بر ديگران تحميل مى كنند زيان برساند ، آن گاه سود گوارايش براى آنان و عيبش در دنيا و آخرت بر عهدهء تو باشد .\r\nحق را براى كسى كه شايسته‌ى آن است - دور باشد يا نزديك - لازم بشمار و در اين كار شكيبا و حسابگر باش اگر چه به خويشان و نزديكانت برسد آنچه برسد ، و پايان حق را به سبب آنچه بر تو گران است جستجو كن كه آن پسنديده خواهد بود  .\r\nاگر رعيت در بارهء تو گمان ستم بردند ، عذر خود را براى آنان آشكار كن و بوسيلهء آشكار سازى خود ، گمان آنان را از خويشتن دور گردان ، زيرا در اين كار ، خود را ( به دادگرى ) عادت داده و با رعيت مهربانى كرده‌اى و عذرى آورده‌اى كه بوسيله‌ى آن به برپا كردن آنان بر حق كه خواستهء تو است نائل مى گردى .\r\nهرگز از صلحى كه دشمنت ترا به آن فراخوانده و رضايت خدا در آن است خوددارى مكن ، زيرا راحتى لشكريان و آسايش اندوهها و امنيت شهرهاى تو در سايهء صلح است ، و اگر ميان خود و دشمنت\r\n\r\n","description":"","footnote":" ( 1 ) - يعنى لازم شمردن حق براى كسى كه شايستهء آن است هر چند براى حكمران گران است ولى پايان آن پسنديده و باعث محفوظ ماندن حكومت است . ","page_name":" 242 ","page_number":242},
  {"content":"\r\n\r\nپيمانى بستى يا از جانب خود لباس امان بر او پوشاندى ، به پيمانت وفادار باش و امان خود را به درستى مراعات كن و خود را در برابر پيمانى كه بسته‌اى سپر قرار ده و به امان و پيمان خود خيانت مكن و دشمنت را فريب مده و پيمانى مبند كه انحراف و تأويل در آن راه داشته باشد ، و بعد از برقرارى و استوار ساختن پيمان بر سخن دو پهلو اعتماد مكن  ، و سختى كارى كه عهد خدا را بايد در آن مراعات كنى تو را بدون حق به شكستن آن وادار نكند .\r\nهرگز با ريختن خون حرام ، حكومت خود را تقويت مكن ، زيرا اين از چيزهائى است كه حكومت را ضعيف و سست مى گرداند بلكه آن را از بين برده و ( به ديگرى ) انتقال مىدهد ، و تو در نزد خدا و نزد من در قتل عمدى هيچگونه عذرى نخواهى داشت بپرهيز از اين كه به احسان خود بر رعيت منت گذارى يا در كارى كه انجام داده‌اى اظهار زيادى كنى يا اين كه به آنان وعده‌اى بدهى و به وعدهء خود وفا نكنى ، زيرا منت گذاردن ، احسان را بى اثر مىكند و اظهار زيادى پرتو حق را از بين مى برد و وفا نكردن به وعده باعث خشم خدا و مردم مى گردد .\r\n\r\n","description":"","footnote":" ( 1 ) - منظور اين كه : اگر از ملتزم شدن به پيمان احساس نگرانى كردى ، براى گريز از آن به سخن دو پهلو اعتماد مكن بلكه آشكارترين راهها را به سود و زيان خود انتخاب كن . ","page_name":" 243 ","page_number":243},
  {"content":"\r\n\r\nبپرهيز از اين كه در كارها پيش از رسيدن وقت آن شتاب نمائى يا هنگام آشكار بودن و امكان آن اظهار سستى كنى ، يا آن را پشت گوش بياندازى . پس هر كارى را بجاى خود بگذار و هر عملى را بموقع انجام ده .\r\nبپرهيز از اين كه آنچه را كه مردم در آن برابرند به خود اختصاص دهى  و در چيزى كه ديگران از تو انتظار دارند و براى همه آشكار است خود را به نادانى بزنى ، زيرا آن چيز از تو براى ديگرى گرفته خواهد شد ، و به زودى پرده از روى كارها برداشته مىشود و انتقام ستمديده را از تو مى گيرند . هنگام خشم و تيزى قدرت و حملهء دست ، و تندى زيانت ، بر خود مسلط باش و با تأخير انداختن حمله و خوددارى از تندى زبان ، از تمام اين كارها حذر كن تا خشم تو فرو نشيند و بر ارادهء خويش مسلط گردى .\r\nبر تو لازم است كه حكومت عادلانه يا روش نيكوى پيشينيان خود را بخاطر بياورى و در پيروى از آنچه در اين عهدنامه به تو سفارش كردم كوشش كنى . من با اين عهدنامه حجت خود را بر تو استوار ساختم تا هنگامى كه نفس تو بتمايلات خود شتاب مىكند بهانه‌اى نداشته باشى . از خدا درخواست مى كنم كه من و تو را در بپاداشتن عذر\r\n\r\n","description":"","footnote":" ( 1 ) - يعنى بر حذر باش از اين كه چيزى را به خودت بيشتر از مردم اختصاص دهى . اين سخن برابرى در حقوق عمومى را لازم مى شمارد . ","page_name":" 244 ","page_number":244},
  {"content":"\r\n\r\nآشكار در برابر او و خلقش ، موفق بدارد  .\r\n\r\nحدود ماليات\r\nقسمتى از توصيه‌اى است كه معمولا امام « ع » آن را براى كسى كه او را در جمع آورى صدقات استخدام مى كرده ، مى نوشته است . اين توصيه سرشار از محبت حكمران - پدر به فرزندانش مى باشد ، و شايسته است در قوانين نمونهء دولتى كه افراد برجسته آن را در خواب مى بينند داخل گردد : هنگامى كه بر قبيله‌اى وارد شدى ، بدون آنكه به خانه‌هايشان در آئى بر سر آب آنها فرود آى ، سپس با متانت و آرامش بسوى آنان برو ، تا بين آنها بايستى و بر آنان سلام كنى ، و درود بر آنان را كوتاه مكن .\r\nپس مى گوئى : اى بندگان خدا ، ولى خدا و خليفهء او مرا بسوى شما فرستاده\r\n\r\n","description":"","footnote":" ( 1 ) - منظور از عذر آشكار ، عدالت است ، زيرا در حق كسى كه عليه او حكم كرده‌اى عذر تو عدالت است ، و همچنين در حق كسى كه او را به كيفر رسانده يا او را از سودى محروم كرده‌اى ، نزد خدا عدالت را اجرا كرده‌اى . ","page_name":" 245 ","page_number":245},
  {"content":"\r\n\r\nتا حق خدا را در اموالتان از شما بگيرم ، آيا خدا در اموال شما حقى دارد كه آن را به ولى او بپردازيد پس اگر كسى گفت : نه به او مراجعه مكن ، و اگر كسى گفت : آرى بدون آنكه او را بترسانى و بيم دهى يا بر او سخت بگيرى يا او را به زحمت بياندازى ، همراهش برو و آنچه طلا و نقره به تو مىدهد بگير ، و اگر گاو و گوسفند يا شتر داشته باشد بى اجازهء او نزد آنها مرو ، پس اگر نزد چارپايان آمدى ، مانند كسى كه بر صاحب آن تسلط دارد و سخت گيرى مىكند بر آنها وارد مشو ، و هرگز چارپائى را رم مده و مترسان و در مورد آن با صاحبش بدرفتارى مكن ، و مال را به دو قسمت تقسيم كن و او را مخير گردان : پس اگر اختيار نمود ، متعرض چيزى كه انتخاب كرده مشو ، و همچنين پيوسته قسمت نما تا مقدارى كه حق خدا در مال او است باقى بماند ، پس حق خدا را از او بگير ، پس اگر از تو تقاضاى فسخ تقسيم نمود تو فسخ كن  و دو قسمت را درهم مخلوط نما و آنچه را نخست بجا آورده بودى دوباره بجاى آور ، تا حق خدا را در مال او بستانى .\r\n\r\n","description":"","footnote":" ( 1 ) - يعنى اگر پيش خود گمان كرد كه انتخاب مزبور خوب نيست و آنچه را از او به عنوان ذكات گرفته‌اى بهتر است از آنچه در دستش باقى مانده و از تو درخواست كرد از اين تقسيم صرفنظر كنى ، تو نيز صرفنظر كن و مال او بهم مخلوط نما و دوباره تقسيم كن . ","page_name":" 246 ","page_number":246},
  {"content":"\r\n\r\n\r\nبيخردان و تبهكاران\r\nقسمتى از نامه‌اى است كه امام « ع » آن را بوسيلهء مالك اشتر هنگامى كه حكومت مصر را به او واگذار كرد براى مصريان فرستاده است : به خدا قسم اگر من به تنهائى با آنان روبرو شوم و آنها همهء روى زمين را پر كرده باشند باك ندارم ، و نمى هراسم  . من در بارهء گمراهى كه در آن قرار گرفته‌اند و هدايتى كه خود بر آن ثابت هستم از جانب خودم بينا و از طرف پروردگارم ايمان و يقين دارم ولى من تأسف مى خورم از اين كه كار اين ملت را بيخردان و تبهكارانشان به عهده مى گيرند و مال خدا را دست بدست گردانده و بندگانش را برده مى كنند و شايستگان را دشمن و بدكاران را ياران خود قرار مى دهند . اگر اين جهات در كار نبود در جمع آورى و تحريك و سرزنش شما زياد كوشش نمى كردم\r\n\r\nرشوه‌خوارى در قضاوت\r\nبه سخن زير توجه كنيد :\r\n\r\n","description":"","footnote":" ( 1 ) - منظور على « ع » از اين گروه ، دشمنان و جنگجويان سرشناس زمان وى هستند . على « ع » مى گويد : اگر من يك تنه باشم و آنها زمين را پر كنند از آنان باك ندارم . ","page_name":" 247 ","page_number":247},
  {"content":"\r\n\r\nاى انسانهاى گوناگون و دلهاى پراكنده كه بدنهايتان حاضر و خردهايتان از شما پنهان است من شما را بسوى حق توجه مى دهم و شما مانند رم كردن بز از صداى شير ، از آن فرار مى كنيد اى كاش مى شد به وسيله‌ى شما عدالت پنهان را آشكار سازم يا انحراف حق را راست گردانم .\r\nخدايا تو مى دانى كه آنچه از ما انجام گرفت بخاطر هم چشمى در سلطنت و بدست آوردن مال دنيا نبود ، بلكه براى اين بود كه آثار دين تو را باز گردانيم و صلح و آرامش را در شهرهاى تو آشكار سازيم تا بندگان ستمديده‌ات از امن و آسودگى برخوردار گردند .\r\nشما دانستيد كه سزاوار است حكمران بخيل نباشد تا به اموال مردم چشم طمع بدوزد ، و جاهل نباشد تا مردم را به نادانى خود گمراه كند ، و ستمگر نباشد تا در اثر ظلم خود مردم را نابود سازد ، و به اموال خيانت نكند تا طايفه‌اى را بر گروه ديگر برترى دهد ، و در قضاوت رشوه نگيرد تا حقوق مردم را از بين ببرد .\r\n\r\nبه كمك ستمديده\r\nبه سخن ديگرى از على « ع » توجه كنيد من شما را براى خدا مى خواهم و شما مرا براى خود مى خواهيد اى مردم ، مرا بر زيان خود كمك دهيد . به خدا قسم با ستمديده از روى عدالت رفتار مى كنم و حق او را از ستمگر مى گيرم و ستمكار را با\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nحلقه‌ى بينى اش مى كشم تا او را بسر چشمهء حق وارد سازم اگر چه از آن كراهت داشته باشد\r\n\r\nمال مردم\r\nهنگامى كه عبد الله بن زمعه كه يكى از ياران على « ع » بشمار مى رفت ، در زمان خلافت حضرت نزد وى آمد و از او مالى درخواست كرد ، حضرت با اين سخن زيبا به او پاسخ گفت : اين مال نه اختصاص به من دارد و نه اختصاص به تو چيده‌ى دستهاى آنان  براى دهانهاى ديگران نمى باشد\r\n\r\nامانت\r\nنامه‌اى است كه امام « ع » آن را به اشعث بن قيس ، فرماندار آذربايجان نوشته است : عمل تو غذا و خوراك نيست  ولى در گردن تو امانتى است . تو\r\n\r\n","description":"","footnote":" ( 1 ) - يعنى دستهاى مردم .  ( 2 ) - منظور از عمل ، حكمرانى و سرپرستى شئون مردم است . ","page_name":" 249 ","page_number":249},
  {"content":"\r\n\r\nحق ندارى در كار رعيت به ميل خود رفتار نمائى ، در حالى كه در دستهاى تو مالى از مال خداوند بزرگ وجود داشته باشد و تو از خزانه‌داران آن باشى تا آن را به من تسليم كنى . آرزو دارم من بدترين حكمرانان براى تو نباشم والسلام .\r\n\r\nبا شمشيرم ترا مى زنم\r\nقسمتى از نامه‌اى است كه امام « ع » آن را به يكى از فرمانداران خود كه بيت المال را ربوده و به حجاز فرار كرده بود ، نوشته است : پس هنگامى كه در اثر خيانت شديد به مردم ، قدرت يافتى ، در حمله سرعت نموده و زود برجستى و مانند گرگى كه بى پروا ، بز از پا افتاده را مى ربايد ، اموال آنان را كه براى بيوه‌زنان و يتيمان خود اندوخته بودند و تو بر آن دست يافتى ربودى و با گشادگى سينه ، بدون آنكه از گناه ربودن آن بپرهيزى ، آن را بسوى حجاز بردى .\r\nچگونه آشاميدنى و غذا را بر خود گوارا مى دارى در حالى كه مى دانى حرام مى خورى و حرام مى آشامى پس از خدا بترس و اموال اين گروه را به آنان بازگردان كه اگر اين كار را نكنى و خداوند مرا بر تو قدرت دهد همانا در بارهء تو نزد خدا عذر مى آورم  و با شمشيرم ترا\r\n\r\n","description":"","footnote":" ( 1 ) - يعنى ترا به كيفرى مى رسانم كه از اين كار تو ، نزد خدا معذور باشم . ","page_name":" 250 ","page_number":250},
  {"content":"\r\n\r\nمى زنم ، شمشيرى كه هيچكس را به آن نزده‌ام مگر آنكه داخل آتش شده است به خدا قسم اگر حسن و حسين كارى كه تو كردى انجام داده بودند ، با آنان صلح و آشتى نمى كردم و از ناحيهء من به خواسته‌اى نمى رسيدند تا آنكه حق را از آنها بگيرم و باطل ناشى از ستم آنان را زايل سازم\r\n\r\nحكمران و رشوه\r\nهنگامى كه به حضرت خبر رسيد كه عثمان بن حنيف انصارى فرماندار وى در بصره ، دعوت مهمانى گروهى از بصريان را پذيرفته و به مهمانى مزبور رفته ، براى او نامه‌اى چنين نوشت : پس از سپاس و درود ، اى پسر حنيف ، به من خبر رسيده كه يكى از جوانان اهل بصره تو را به مهمانى دعوت كرده و تو شتابان به آن مهمانى رفته‌اى و غذاهاى رنگارنگ براى تو خواسته‌اند و كاسه‌هاى بزرگ پيش تو آورده‌اند گمان نمى كردم تو به مهمانى گروهى به روى كه نيازمندانشان را دور و ثروتمندانشان را دعوت مى كنند .\r\nآگاه باشيد ، پيشواى شما از دنياى خود به دو جامعهء كهنه ، و از خوراكش به دو گردهء نان اكتفا كرده است آگاه باشيد شما بر چنين\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nكارى قدرت نداريد ، ولى مرا به پرهيزكارى و كوشش و پاكدامنى و درستكارى كمك كنيد . به خدا قسم من از دنياى شما زرى نياندوخته و از غنائم آن مال فراوانى ذخيره نكرده‌ام و با جامهء كهنه‌ام لباس كهنهء ديگرى آماده ننموده و وجبى از زمين را در تصرف نگرفته‌ام .\r\nاگر مى خواستم ، به صاف شده‌ى اين عسل و مغز اين گندم و بافته‌هاى اين ابريشم راه مى بردم ، ولى هيهات كه خواستهء بى جا بر من پيروز گردد و حرص ، مرا به انتخاب خوراكها بكشاند ، در حالى كه شايد در حجاز يا يمامه كسى باشد كه طمع در قرص نان نداشته و سيرى را به ياد ندارد يا با شكم پر بخوابم در حالى كه اطراف من شكم هاى گرسنه و جگرهاى تشنه باشند .\r\nآيا از خودم به اين قانع باشم كه به من زمامدار مؤمنان بگويند ، در حالى كه با مردم در سختى هاى روزگار شريك نباشم گويا من گوينده‌اى از شما را مى بينم كه مى گويد : « اگر خوراك پسر ابو طالب اين است پس ضعف و سستى ، او را از جنگ با همرديفان و برابرى با دليران باز مى دارد » بدانيد درخت بيابانى چوبش سختتر ، و درختهاى سبز و خرم پوستشان نازكتر است و گياههاى صحرائى سوخت آنها قويتر و خاموشى آنها ديرتر است به خدا قسم اگر عرب بر جنگ من يكديگر را پشتيبانى و كمك كنند هرگز روى از آنان بر نمى گردانم .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nحكمران و تمايلات بى جا\r\nقسمتى از نامه‌اى است كه امام « ع » آن را به اسد بن قطبه سردار سپاه حلوان كه يكى از استانهاى فارس محسوب مى شد نوشته است : پس از سپاس و درود ، اگر خواستهء حكمران اختلاف يابد او را بسيار از عدالت باز مى دارد . پس بايد كار مردم در حق نزد تو يكسان باشد ، زيرا عدالت بجاى ستم قرار نمى گيرد . بنا بر اين از كارى كه نظائر آن را نمى پسندى دورى كن .\r\nبدان كه هرگز چيزى تو را از حق بى نياز نمى گرداند ، و حقى كه بر خويشتن دارى اين است كه خود را نگاهدارى كنى و با كوشش خود ، كار رعيت را مواظبت و فساد آنان را اصلاح نمائى .\r\n\r\nبال خود را فرود آور\r\nقسمتى از نامه‌اى است كه امام « ع » به بعضى از فرماندارانش نوشته است : بال خود را براى رعيت فرود آور و چهره‌ات را بگشاى و پهلويت را نرم كن و در نگريستن به گوشهء چشم و خيره نگاه كردن و اشاره نمودن و درود گفتن ، با آنان يكسان رفتار كن تا بزرگان در ستم كردن تو طمع\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنكنند و ضعيفان از عدالت تو مأيوس نگردند\r\n\r\nنادان را بياموز\r\nقسمتى از نامه‌اى است كه على « ع » آن را به قثم بن عباس ، فرماندار خود در مكه ، نوشته است : نادان را بياموز و با دانا گفتگو كن . بايد در برابر مردم نماينده‌اى جز زبانت و دربانى جز چهره‌ات نداشته باشى . هيچ حاجتمندى را از ملاقات خود جلوگيرى مكن ، زيرا اگر آن حاجت در ابتداى عرضهء آن ، از درهاى تو جلوگيرى شود ، در آخر كار هنگام روا كردن آن ، مورد ستايش قرار نخواهى گرفت  .\r\nبه آنچه از مال خدا نزد تو جمع شده است نظر كن و آن را به عيالمندان و گرسنگانى كه نزد تو هستند انفاق كن ، البته بايد آن را به موارد فقر و تنگدستى برسانى ، و آنچه از آن زياد آمد بسوى ما بفرست تا به كسانى كه نزد ما هستند تقسيم نمائيم ، و به اهل مكه فرمان ده از كسانى كه در مكه اقامت گزيده‌اند كرايه نگيرند .\r\n\r\n","description":"","footnote":" ( 1 ) - منظور اين كه : اگر از تأمين خواستهء كسى در ابتداى عرضهء آن امتناع كردى ، اگر چه بعدا آن را تأمين كنى ترا ستايش نمى كنند ، زيرا خوبى روا كردن حاجت ، در برابر بدى جلوگيرى ، قابل توجه نيست . ","page_name":" 254 ","page_number":254},
  {"content":"\r\n\r\n\r\nحكمران خائن\r\nپس از آنكه منذر بن جارود عبدى در بعضى از كارهائى كه حضرت او را بر آن گماشته بود خيانت كرد ، امام « ع » به او چنين نوشت : اگر آنچه از تو به من خبر رسيده راست باشد ، شتر بستگان تو و بند كفشت از تو بهتر است ، و كسى كه صفت تو را داشته باشد شايسته نيست بوسيلهء او رخنه‌اى مسدود شود يا كارى انجام گيرد ، يا مقام او را بالا ببرند يا در امانتى شريكش كنند ، يا براى جلوگيرى از خيانت امينش بدانند . پس هنگامى كه اين نامه‌ام به تو مى رسد ، بخواست خدا نزد من بيا \r\n\r\nاخلاق پاك\r\nقسمتى از نامه‌اى است كه حضرت به حارث همدانى نوشته است : از هر كارى كه پنهانى انجام مى گيرد و آشكارا شرم آور است بپرهيز ، و از هر عملى كه اگر از كنندهء آن بپرسند ، آن را انكار مىكند يا از آن\r\n\r\n","description":"","footnote":" ( 1 ) - سيد رضى مى گويد : منذر بن جارود همان است كه امير المؤمنين در باره‌ى او فرمود : او به دو جانب خود بسيار نظر مىكند و در دو بر خويش مى خرامد ","page_name":" 255 ","page_number":255},
  {"content":"\r\n\r\nعذر مى خواهد دورى كن ، و هر چه شنيدى براى مردم مگو كه اين دليل دروغگوئى است ، و تمام آنچه مردم به تو گفته‌اند رد مكن كه اين دليل نادانى است ، و هنگام قدرت چشم پوشى كن ، و موقع خشم بردبار باش و با وجود تسلط گذشت كن .\r\nاز همنشينى با بدكاران بپرهيز ، زيرا بدى به بدى ملحق مىشود . و از خشم بر حذر باش ، زيرا آن لشكر بزرگى از لشكرهاى شيطان است .\r\n\r\nطمعكاران و تنگدستان\r\nقسمتى از خطبه‌اى است كه در بارهء طمعكاران و تنگدستان ايراد شده است : شما در روزگارى واقع شده‌ايد كه نيكوئى به آن پشت كرده و بدى به آن روى آورده و شيطان در تباه ساختن مردم طمع دارد .\r\nبه مردم هر وقت مى خواهى نظر كن : آيا جز فقيرى كه از تنگدستى رنج مى برد يا ثروتمندى كه نعمت خدا را كفران مىكند كسى مى بينى كجا هستند نيكان و شايستگان شما و آزادگان و بخشندگانتان كجا هستند پرهيزكاران در كسب و تجارت و پاكان در عقيده و ايمان آيا همگى از اين دنيا كوچ نكردند آيا شما جز جانشين مردم نخاله‌اى هستيد كه از جهت بى ارزشى و از بين رفتن نامشان ، لبها در سرزنش آنان به هم نمى رسد خدا لعنت كند كسانى را كه به معروف امر مى كنند و خودشان آن را بجا نمى آورند و كسانى\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nرا كه از منكر جلوگيرى مى كنند و خود مرتكب آن مى شوند\r\n\r\nقاضى نادان\r\nقسمتى از سخنان امام « ع » در توصيف كسى كه شايستهء منصب قضاوت نيست و ميان مردم قضاوت مىكند : هنگامى كه از آب گنديده سيراب گرديد  و از مطالب بيهوده پر شد .\r\nميان مردم به قضاوت نشست و بيان اشتباه ديگران را به عهده گرفت .\r\nاگر يكى از مسائل مبهم به او عرضه شود ، در پاسخ آن از رأى خود سخنان كهنه و بى معنى ، آماده مىكند و به آن معتقد مىشود . پس او در اشتباه كارى مانند عنكبوت و تار آن است ، نمى داند آيا درست قضاوت كرده يا به خطا رفته است ، اگر درست قضاوت كرده باشد مى ترسد مبادا خطا نموده باشد ، و اگر خطا كرده باشد آرزو دارد درست حكم نموده باشد  .\r\n\r\n","description":"","footnote":" ( 1 ) - امام « ع » مجهولات قاضى را كه به گمان خودش معلومات است به آب گنديده تشبيه كرده است .  ( 2 ) - منظور اين كه : اگر قاضى نادان چيزى را اثبات كند براى او ايجاد شبهه مىشود كه شايد چنين نباشد ، و همينطور اگر چيزى را نفى كند احتمال اثبات آن را مىدهد . بنا بر اين قضاوت او مانند تار عنكبوت ، سست است و راه درست را از خطا تشخيص نمى دهد . امام « ع » در تشبيه قاضى نادان - چنان كه ابن ابى الحديد مى گويد - رساترين بيان را ابراز داشته است . ","page_name":" 257 ","page_number":257},
  {"content":"\r\n\r\nنادانى كه در نادانيها اشتباه فراوان دارد ، مانند بادى كه گياه خشكيده را پراكنده مىكند ، روايات را به باد مىدهد . چيزى را كه انكار كرده گمان علم به آن نمى برد و باور نمى كند كه غير از رأى او عقيدهء ديگرى وجود داشته باشد . اگر امرى بر او تاريك باشد از آنجا كه خود را نادان مىداند آن را مى پوشاند . بر اثر قضاوت هاى ستمگرانهء او خونها نعره مى كشند و ميراثها فرياد مى كنند  .\r\nبه خدا شكايت مى كنم از گروهى كه در سايهء جهالت زندگى مى كنند و بر گمراهى مى ميرند ، در ميان آنان متاعى بى ارزش تر از كتاب خدا - آن گاه كه به درستى خوانده شود - وجود ندارد ، و كالائى رايج تر و گرانبهاتر از آن ، هنگامى كه تحريف شود نيست . نزد آنان چيزى زشت تر از معروف و نيكوتر از منكر نمى باشد .\r\n\r\nبه رأى خود قضاوت مىكند\r\nبه سخن ديگرى از امام « ع » در همين زمينه توجه كنيد : مسأله‌اى در بارهء حكمى از احكام دين به يكى از آنان عرضه مىشود ، او\r\n\r\n","description":"","footnote":" ( 1 ) - نعرهء خونها و فرياد ميراثها ، براى شدت ظلم و ستم مثال آورده شده است . ","page_name":" 258 ","page_number":258},
  {"content":"\r\n\r\nبه رأى خود در آن قضاوت مىكند . همان مسئله از قاضى ديگرى سؤال مىشود . او بر خلاف قاضى اول در آن مسئله حكم مىكند آن گاه قضات با حكمهاى گوناگون نزد پيشوائى كه آنان را قاضى قرار داده اجتماع مى كنند . پيشواى مزبور رأى همهء آنها را تصويب مىكند ، در حالى كه خداى آنان يكى و پيامبرشان يكى و كتابشان يكى است\r\n\r\nدانشمندشان منافق است\r\nعلى « ع » مردم زمانش را چنين توصيف مىكند : بدانيد شما در زمانى هستيد كه گويندهء حق در آن كم است و زبان از راستگوئى كند و پيرو حقيقت خوار است . مردم آن سرگرم گناه هستند . جوانشان بدخو و پيرشان گناهكار و دانشمندشان منافق است . كوچكشان به بزرگشان احترام نمى گذارد و ثروتمندشان از فقيرشان دستگيرى نمى كند\r\n\r\nاشتباه كارى ميكنند\r\nهر دلدارى خردمند نيست و هر گوش دارى شنوا نيست و هر بيننده‌اى بينا نيست . شگفتا چگونه از خطاى اين فرقه‌ها كه دلايل آنان در دينشان با يكديگر اختلاف دارد ، در شگفت نباشم اشتباه\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nكارى مى كنند و در مسير تمايلات نفسانى گام برمى دارند . كار نيك از نظر آنان كارى است كه خود نيكو شناخته‌اند ، و كار زشت ، كارى است كه خود زشت پنداشته‌اند  . در مشگلات بسوى خود پناه مى برند و در موضوعات مهم بر افكار خويش اعتماد مى كنند . گويا هر يك از آنان پيشواى خود مى باشد كه در رأى خود دستگيره‌هاى استوار و دلايل محكم را از خويش گرفته است  .\r\n\r\nخوددارى\r\nقسمتى از خطبه‌اى است كه امام « ع » آن را براى مردم ايراد كرده است : بندگان خدا ، پيش از آنكه سنجيده شويد خود را بسنجيد و پيش از آنكه مورد حساب قرار گيريد به حساب خويش رسيدگى كنيد و پيش از تنگ شدن گلو نفس بكشيد و پيش از آنكه به سختى شما را ببرند تسليم گرديد  و بدانيد كسى كه خود را كمك نكند تا از جانب خود\r\n\r\n","description":"","footnote":" ( 1 ) - يعنى هر چه به نظر آنان خوب آمد آن را نيكو مى شمارند و هر چه را زشت پندارند آن را قبيح مى دانند بدون آنكه به دليل آشكار يا قانون واضحى مراجعه كنند .  ( 2 ) - يعنى هر يك از آنان با وجود جهل و نقصى كه در آنها است به آراء خود مطمئن شده و آن را دستگيرهء محكمى تلقى مى كنند .  ( 3 ) - يعنى آنچه را با مدارات از شما خواسته‌اند اطاعت كنيد پيش از آنكه شما را به سختى سوى آن سوق دهند . ","page_name":" 260 ","page_number":260},
  {"content":"\r\n\r\nپند دهنده و باز دارنده‌اى و پند دهنده باشد\r\n\r\nبپرهيز\r\nعلى « ع » به فرزندش حسن « ع » چنين پند مىدهد : اى پسرك من ، از دوستى با احمق پرهيز كن ، زيرا او مى خواهد به تو سود رساند زيان مى رساند ، و از دوستى با بخيل بر حذر باش ، زيرا او چيزى را كه به آن بسيار نيازمندى از تو دور مىكند ، و از دوستى با تبهكار بپرهيز كه تو را به اندك چيزى مى فروشد ، و از دوستى با دروغگو حذر كن ، زيرا او مانند سراب است كه دور را براى تو نزديك ، و نزديك را دور مى گرداند\r\n\r\nخشنودى و خشم\r\nبه اين سخن توجه كنيد : اى مردم ، در راه هدايت از جهت كمى پيروان آن نگران نباشيد ، زيرا مردم بر سر سفره‌اى گرد آمده‌اند  كه سيرى آن كوتاه و گرسنگيش طولانى است اى مردم ، انسانها را تنها خشنودى و خشم گرد مى آورد .\r\n\r\n","description":"","footnote":" ( 1 ) - منظور از سفره دنيا است . ","page_name":" 261 ","page_number":261},
  {"content":"\r\n\r\nاى مردم ، هر كه راه آشكار بپيمايد به آب و آبادى مى رسد و هر كه بيراهه رود در بيابان بى آب و علف قرار مى گيرد .\r\n\r\nدوروئى و ستم\r\nقسمتى از خطبه‌اى را در ضمن جملات زير مى خوانيد : از شكستن و دگرگون ساختن اخلاق بر حذر باشيد  . همانا زبان مؤمن پشت قلب او است ، و قلب منافق در پشت زبان او قرار دارد  .\r\nزيرا مؤمن هرگاه بخواهد سخنى بگويد در آن انديشه مىكند : اگر نيكو بود آن را آشكار مىكند و اگر بد بود آن را مى پوشاند ، و منافق آنچه به زبانش بيايد مى گويد و نمى داند كدام سخن به سود و كدام به زيان او است اما ستمى كه قابل اغماض نيست ، ستم بندگان نسبت به يكديگر است . گرد آمدن بر حقى كه از آن كراهت داريد بهتر از جدائى در\r\n\r\n","description":"","footnote":" ( 1 ) - مثلا راستگو اگر دروغ گفت راستى او شكسته ، و بزرگوار اگر پست گرديد به شخصيت او خلل وارد شده است .  ( 2 ) - يعنى زبان مؤمن پيرو عقيده او است . او تنها به آنچه معتقد است زبان مى گشايد . اما منافق بر طبق نيت ناپاكش سخن مى گويد ، اگر امروز مطلبى گفت فردا آن را باطل مىكند . بنا بر اين قلب او پيرو زبانش مى باشد . ","page_name":" 262 ","page_number":262},
  {"content":"\r\n\r\nباطلى است كه آن را دوست مى داريد  . خوشا به حال كسى كه عيب خودش را از عيب مردم باز دارد ، در نتيجه به كار خود مشغول گردد و مردم از ناحيهء او در آسايش باشند\r\n\r\nخويشاوندان\r\nقسمتى از خطبه‌اى كه امام « ع » براى مردم ايراد كرده است : اى مردم ، انسان هر چند ثروتمند باشد از خويشاوندان خود بى نياز نيست و به دفاع آنان بوسيلهء دست و زبانشان ، احتياج دارد .\r\nخويشاوندان شخص براى حمايت غايبانهء او بزرگترين افراد محسوب مى شوند و پراكندگى وى را از همه بهتر مى توانند بر طرف نمايند و در حوادث ناگوارى كه براى او پيش مى آيد نسبت به او از همهء مردم مهربانترند .\r\n\r\n","description":"","footnote":" ( 1 ) - يعنى كسى كه خواهان همبستگى و اجتماع است هر چند اداى حقوق اجتماع و اقامهء حق بر او سنگين و دشوار است ليكن چنين فردى شايستهء خوشبختى خواهد بود ، بر خلاف كسى كه در خرابى نظم اجتماع كوشش مىكند ، او هر چند بنا حق به خواسته‌ى موقتش نايل مى گردد ، اما در لذت موقت او بدبختى ابدى نهفته است ، زيرا اگر جدائى بر مردم حكومت كند هر فردى در معرض آسيب ديگرى قرار مى گيرد و آسايش به جمعيت پشت مىكند و زندگى تباه مى گردد . ","page_name":" 263 ","page_number":263},
  {"content":"\r\n\r\nكسى كه از خويشاوندان خود دست بكشد ، در حقيقت يك دست از آنها گرفته شده ، اما از او دستهاى زيادى گرفته شده است\r\n\r\nسرشت انسان\r\nعلى « ع » در زمينهء سرشت انسان چنين مى گويد : قلب آدمى داراى صفات پسنديده و صفات ناپسندى بر خلاف آنها مى باشد : اگر اميد ، به آن روى آورد طمع آن را خوار مى گرداند . و اگر طمع در آن به جوش آيد ، حرص نابودش مى سازد و اگر خشم براى آن پيش آيد تندى و غضب به آن سخت مى گيرد . و اگر خشنودى آن را خوشبخت كند خوددارى ( از زيانها ) را فراموش مىكند . و اگر ترس آن را فراگيرد دورى جستن ( از كار ) مشغولش مى دارد ، و اگر امنيت آن گسترش يابد غفلت آن را مى ربايد . و اگر مالى بدست آورد بى نيازى آن را به ناسپاسى مى كشاند . و اگر به مصيبتى دچار شود بى تابى رسوايش مىكند . و اگر فقر و تنگدستى آن را بگزد سختى و بلا گرفتارش مىكند . و اگر گرسنگى بر آن سخت گيرد ناتوانى آن را از پاى در مى آورد . و اگر سيرى آن از حد بگذرد پرى شكم آن را آزار مىدهد . پس هر كوتاهى در بارهء آن زيان آور و هر زياده‌روى نسبت به آن تباه كننده مى باشد\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nروزگار و مردم آن\r\nدر اين سخن زيبا دقت كنيد : هرگاه نيكوكارى ، روزگار و مردم آن را فرا گرفت ، سپس مردى نسبت به مردى كه بدنامى او آشكار نشده بدگمان شود به او ستم نموده است و هرگاه تباهكارى بر روزگار و اهلش حكومت يافت پس مردى نسبت به مردى خوش گمان باشد خود را در خطر قرار داده است\r\n\r\nبسا روزه‌دارى كه . . .\r\nعلى « ع » در بارهء نماز و روزه چنين مى گويد : بسا روزه‌دارى كه از روزه داشتنش جز گرسنگى چيزى ندارد ، و بسا نمازگزارى كه از ايستادنش جز بيدارى و رنج چيزى نمى ماند . چه خوبست خواب زيركان و افطار كردنشان\r\n\r\nاصناف مردم\r\nقسمتى از خطبه‌اى است كه امام « ع » در بارهء سرشت ناپاك مردم زمانش ايراد كرده است : اى مردم ، ما در روزگارى ستمگر و زمانى ناسپاس قرار گرفته‌ايم .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nنيكوكار در آن بدكار محسوب مىشود و ستمكار به گردنكشى خود مى افزايد . از آنچه مى دانيم بهره‌اى نمى بريم و آنچه نمى دانيم سؤال نمى كنيم و از هيچ حادثهء ناگوارى نمى ترسيم تا آنكه بر ما فرود آيد .\r\nپس مردم بر چهار دسته هستند : اول : كسى كه جز بيچارگى و كندى شمشير و كمى مال ، چيزى او را از فساد باز نمى دارد  .\r\nدوم : كسى كه شمشير كشيده و شر خود را آشكار ساخته و بخاطر آنكه متاعى به غنيمت ببرد يا پيشرو اسبهاى سوارى گردد يا بر منبرى بالا برود ، خود را براى فتنه آماده كرده و دينش را تباه ساخته است . بد تجارتى است كه دنيا را بهاى خود بدانى .\r\nسوم : كسى كه دنيا را به عمل آخرت مى طلبد و به عمل دنيا در جستجوى آخرت نيست : خود را باوقار نشان داده و گام خويش را نزديك بهم گذارده و لباسش را بالا زده و خود را به امانت دارى آراسته و پردهء خداوند را وسيلهء معصيت قرار داده است .\r\nچهارم : كسى كه در اثر پستى و نداشتن وسيله از سلطنت جوئى محروم شده و به حال خود باقى مانده ، ازين رو خود را بنام قناعت و در لباس پارسايان زينت مىدهد\r\n\r\n","description":"","footnote":" ( 1 ) - يعنى چيزى جز حقارت و ضعف سلاح و كمى مال ، آنان را از طلب كردن حكومت باز نمى دارد . ","page_name":" 266 ","page_number":266},
  {"content":"\r\n\r\nو مردانى چند باقى مانده‌اند كه ياد روز رستاخيز چشمهاى آنان را پوشانده و ترس از محشر ، اشكهايشان را جارى ساخته است . پس بعضى از آنان رانده ، و فرارى ، و برخى ترسناك و شكست خورده ، و جمعى خاموش و دهان بسته هستند ، و بعضى از روى اخلاص دعوت مى كنند ، و گروهى اندوهگين و رنجورند . تقيه آنان را گمنام كرده و ذلت آنان را فرا گرفته است ، و مردم را بقدرى پند داده‌اند كه خسته شده‌اند ، و تا آنجا شكست خورده‌اند كه ذليل گشته‌اند ، و به قدرى از آنان كشته شده كه كم شده‌اند . بنا بر اين از گذشتگان خود پند بگيريد ، پيش از آنكه آيندگان از شما پند بگيرند ، و دنياى نكوهيده را رها كنيد ، زيرا دنيا به كسى كه بيش از شما دلباختهء آن بوده ، وفا نكرده است\r\n\r\nبا هر بادى مى روند\r\nعلى « ع » مردم زمانش را چنين توصيف مىكند : مگسان كوچك و ناتوانى كه از هر آوازى پيروى مى كنند و با هر بادى مى روند . از پرتو دانش روشنى نگرفته و به پايهء استوارى پناه نبرده‌اند\r\n.\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nبسا كوچكى كه بر بزرگ پيروزى يافته است\r\nبه اين سخن توجه كنيد : از سخن گفتن در مجالسى كه ترس بر آن حكمفرما است برحذر باش ، زيرا ترس ، عقل ترا كه از آن كمك مى جوئى پريشان مىكند و آن را از نگهبانى ايمان كه خواهان پيروزى آن هستى ، بواسطهء نگهبانى خودت باز مى دارد . از خشم در برابر كسى كه ترا به آن وادار مىكند بپرهيز ، زيرا خشم انديشه‌ها را مى ميراند و از يقين باز مى دارد . و از محافلى كه اهل آن در برابرى ميان تو و دشمنت از جهت توجه نمودن و گوش دادن ، انصاف را مراعات نمى كنند و داراى لياقتى كه آنان را از قضاوت ستمگرانه نسبت به تو باز دارد نيستند ، پرهيز كن . و از سخن گفتن با كسى كه سخن ترا درك نمى كند بر حذر باش ، زيرا او تو را آزرده مى سازد . و از كوچك شمردن دشمن بپرهيز ، زيرا تحقير دشمن مانع احتياط است ، بسا كوچكى كه بر بزرگ پيروزى يافته است\r\n\r\nچراغ شبش ماه بود\r\nقسمتى از خطبه‌اى است كه شامل سخن زيبائى در بارهء حضرت محمد « ص » و مسيح مى باشد :\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nپيروى از پيامبر خدا - صلّى اللّه عليه و آله - براى تو كافى است . او بر نكوهش و نقص دنيا و رسوائيها و بديهاى فراوان آن راهنماى تو مى باشد ، زيرا اطراف آن از او گرفته شده و جوانبش براى ديگران آماده گرديده و از نوشيدن شيرش جلوگيرى شده و از زينت هايش بر كنار گرديده است .\r\nاگر بخواهى ، در بارهء عيسى بن مريم بگويم كه سنگ را بالش خود قرار مى داد و لباس زبر مى پوشيد و خورش او گرسنگى و چراغ شبش ماه بود . جايگاهش در زمستان ، مشرقها و مغربهاى زمين بود . ميوه و سبزى ختوشبويش گياهى بود كه زمين براى چهارپايان مى رويانيد . نه همسرى داشت كه او را فريفتهء خود كند و نه ثروتى كه او را منحرف سازد و نه طمعى كه او را خوار گرداند . مركب او پاهايش و خدمت گزار او دستهايش بود .\r\n\r\nبه روش مسيح\r\nنوف بكالى مى گويد : شبى امير المؤمنين « ع » را ديدم كه از بسترش بيرون آمد و به ستارگان نگاه كرد و به من گفت : اى نوف خوابى يا بيدار گفتم بيدار . فرمود : خوشا به حال پارسايان در دنيا كه به آخرت دل بسته‌اند . آنان گروهى هستند كه زمين را فرش و خاك آن را بستر و آب آن را گوارا قرار\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nداده‌اند و قرآن را پيراهن ، و دعا را روپوش خود گرفته‌اند . پس به روش مسيح ، دنيا را از خود جدا ساخته‌اند داود « ع » در مثل چنين ساعتى از شب برخاست و گفت : اين ساعتى است كه هر بنده‌اى در آن دعا كند دعايش مستجاب مىشود مگر آنكه باجگير يا جاسوس باشد .\r\n\r\nآنچه نمى دانيد مگوئيد\r\nقسمتى از خطبه‌اى است كه امام « ع » در توصيف خيرانديشان ايراد كرده است : اى بندگان خدا ، محبوب ترين بندگان نزد خدا ، بنده‌اى است كه عدالت را ملازم خود قرار داده است . پس نخستين مرحلهء عدالتش اين است كه تمايلات نفسانى را از خود دور ساخته است . حق را توصيف مىكند و بر طبق آن رفتار مى نمايد . براى كار نيك پايانى باقى نمى گذارد مگر آنكه آهنگ آن مىكند و گمان خوبى در چيزى نمى برد مگر آنكه آن را قصد مىكند .\r\nاى مردم ، آنچه نمى دانيد مگوئيد ، زيرا غالبا حق در چيزى است كه آن را نمى شناسيد و كسى را كه حجت و دليلى بر او نداريد معذور داريد\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nگفتارشان توأم با راستى است\r\nنقل شده است كه يكى از اصحاب پسر ابو طالب كه او را « همام » مى گفتند به آن حضرت گفت : يا امير المؤمنين ، پرهيزكاران را براى من چنان توصيف كن كه گويا آنان را مى بينم امام « ع » در پاسخ او كمى درنگ كرد آن گاه در توصيف پرهيزكاران سخنان زيباى فراوانى گفت كه قسمتى از آن را ذيلا مى خوانيد : پس از سپاس و درود ، خداوند سبحان مردم را آفريد در حالى كه از اطاعتشان بى نياز و از نافرمانيشان ايمن بود ، زيرا معصيت گناهنكاران به او زيانى نمى رساند و اطاعت فرمانبرداران براى او سودى ندارد . پس روزى و وسايل زندگيشان را ميان آنان تقسيم نمود و هر كس را در دنيا در مرتبهء خود قرار داد . در دنيا پرهيزكارانند كه داراى فضيلت ها مى باشند : گفتارشان توأم با راستى و پوشاكشان بر اساس اقتصاد و رفتارشان از روى فروتنى است . از آنچه خداوند بر آنان حرام كرده چشم پوشيده‌اند و بسوى دانشى كه براى آنان سودمند است گوش فرا داده‌اند . در گرفتارى ، خود را چنان مى بينند كه در آسايش مى بينند \r\n\r\n","description":"","footnote":" ( 1 ) - يعنى اگر به بلائى گرفتار آمدند به خدا اميدوار مى شوند و بى تابى نمى كنند گوئى در آسايش و راحتى هستند ، و اگر در آسايش قرار گرفتند از خدا و كيفر او مى ترسند و گردنكشى و ناسپاسى نمى كنند گويا در بلا و گرفتارى هستند . ","page_name":" 271 ","page_number":271},
  {"content":"\r\n\r\nو اگر نبود اجل و مدتى كه براى آنان معين شده ، لحظه‌اى جان در بدنشان قرار نمى گرفت .\r\nبه اعمال اندك خود خشنود نمى شوند و عمل زياد را زياد نمى دانند . ازين رو خود را متهم مى دانند و از كردار خويش هراسانند  اگر يكى از آنان را بستايند ، از آنچه در بارهء او گفته شده مى ترسد و مى گويد : من از ديگرى به خود داناترم و پروردگارم به من داناتر از من است . خداوندا مرا به آنچه مى گويند مؤاخذه مكن و مرا بهتر از آنچه مى پندارند قرار ده و گناهان مرا كه نمى دانند ببخش .\r\nنشانهء پرهيزكار آن است كه مى بينى در خوش خوئى دورانديش و در يقين با ايمان است . در ثروت ، ميانه‌رو ، و در عبادت فروتن است .\r\nهنگام تنگدستى آراسته جلوه مىكند و در سختى بردبار و در هدايت شادمان است و از طمع دورى مى جويد . بردبارى را با دانش و گفتار را با كردار مى آميزد . از او انتظار خوبى مى رود و از شر او ايمنى است .\r\nكسى را كه به او ستم نموده مى بخشد و به كسى كه او را محروم نموده احسان مىكند و به كسى كه از او جدا گرديده مى پيوندد ، در حالى كه از سخن زشت دور است و گفتارش نرم و كار پسنديده‌اش آشكار\r\n\r\n","description":"","footnote":" ( 1 ) - يعنى بخاطر كوتاهى در اعمال خود ترسانند . ","page_name":" 272 ","page_number":272},
  {"content":"\r\n\r\nمى باشد . به كسى كه او را دشمن مى دارد ستم نمى كند و در بارهء كسى كه او را دوست مى دارد گناه نمى كند . پيش از آنكه براى حق گواه آورده شود به حق اعتراف مىكند . كسى را به لقب هاى زشت نمى خواند و به همسايه زيان نمى رساند و در مصائب ديگران شادى نمى كند . در باطل وارد نمى گردد و از حق خارج نمى شود . خودش از ناحيهء خويش در زحمت و مردم از دست او راحتند . دورى او از اشخاص بر اساس زهد و پاكى ، و نزديكى او به آشنايان از جهت خوش خوئى و مهربانى است .\r\nدورى او توأم با خودخواهى و بزرگى نيست و نزديكيش بر اثر مكر و نيرنگ نمى باشد .\r\n\r\nمنافقان\r\nقسمتى از خطبه‌اى است كه امام « ع » در ضمن آن منافقان را توصيف مىكند : به رنگهاى گوناگون و حالات مختلف در مى آيند  در هر راهى براى آنان به خاك افتاده‌اى مى باشد  و نزد هر دلى واسطه‌اى دارند و در هر اندوهى اشكها مى ريزند  ستايش يكديگر را بهم وام داده و\r\n\r\n","description":"","footnote":" ( 1 ) - يعنى به انواع گوناگون سخن مى گويند و بر يك عقيده استوار نيستند .  ( 2 ) - يعنى چه بسيار افرادى كه فريب داده و آنان را به هلاكت افكنده‌اند .  ( 3 ) - يعنى هر وقت بخواهند خود را به گريه مى اندازند . ","page_name":" 273 ","page_number":273},
  {"content":"\r\n\r\nپاداش آن را انتظار مى برند . اگر سؤال كنند اصرار مى ورزند و اگر سرزنش نمايند رسوا مى كنند و اگر حكم كنند اسراف مى كنند . براى هر حقى باطلى و براى هر راستى انحرافى و براى هر زنده‌اى قاتلى و براى هر دردى كليدى و براى هر شبى چراغى آماده ساخته‌اند : براى آنكه بازار خود را به پا دارند و كالاى نفيس  خود را رواج دهند ، به سبب نوميدى به طمع متوسل مى شوند .\r\n\r\nبراى آنان هميشگى است\r\nعلى « ع » در ضمن يكى از سخنانش كسانى را كه از دنيا دورى جسته‌اند ، چنين توصيف مىكند : وحشت ها آنان را نمى ترساند و نامناسب شدن اوضاع ، آنان را اندوهگين نمى سازد . از زلزله‌ها نگرانى ندارند و به رعدهاى سخت گوش نمى دهند . غايبانى هستند كه كسى منتظرشان نيست و حاضرانى هستند كه در مجالس حاضر نمى شوند . گرد هم بودند ولى پراكنده شدند . پنهانى خبرها و خاموشى شهرهايشان در اثر طولانى بودن مدت و دورى جايگاهشان نيست ، بلكه آنان جامى نوشيده‌اند كه گويائيشان را به گنگى و شنوائيشان را به كرى و حركتشان را به سكون تبديل\r\n\r\n","description":"","footnote":" ( 1 ) - منظور از كالاى نفيس ، نيرنگهائى است كه آن را زينت داده‌اند . ","page_name":" 274 ","page_number":274},
  {"content":"\r\n\r\nنموده است .\r\nهمسايگانى هستند كه با هم انس نمى گيرند و دوستانى كه بديدن يكديگر نمى روند . نسبت هاى آشنائى ميان آنها كهنه شده و اسباب برادرى از آنان قطع گرديده است ، ازين رو همگى با اين كه يك جا گرد آمده‌اند تنها هستند و با اين كه دوست يكديگر بودند از هم دورند . نه براى شب صبحى مى شناسند و نه براى روز شبى هر يك از شب و روزى كه در آن كوچ كرده‌اند براى آنان هميشگى است  .\r\n\r\nبه ترس و وحشت مبتلا مى سازند\r\nقسمتى از خطبهء زيبائى است كه امام « ع » در ضمن آن در بارهء دنيا سخن مى گويد : ساكن آن كوچ كننده و مقيم آن جدا شونده است . مانند بادهاى سختى كه كشتى را در ميان امواج كوه پيكر دريا مى شكند ، اهل خود را به جنبش در مى آورد . در نتيجه بعضى از مردم غرق مى گردند و برخى رهائى يافته در دل موجها دست و پا مى زنند و بادها با دامن خود آنان را به حركت در آورده و به ترس و وحشت مبتلا مى سازند  پس\r\n\r\n","description":"","footnote":" ( 1 ) - اگر روز بميرند براى آن شبى نمى شناسند و اگر شب بميرند براى آن روزى نمى شناسند .  ( 2 ) - يعنى هنگام شكستن كشتى برخى از مردم نابود مى شوند و بعضى زنده مى مانند و بر دل موجها قرار مى گيرند ، موجها در عظمت گوئى حيوانى است كه شكم و پشتش به طرف بالا زيرورو مىشود . آنان كه زنده مانده و دستخوش بادها قرار گرفته‌اند سرانجام پس از رنج طولانى به نابودى رهسپار مى گردند . ","page_name":" 275 ","page_number":275},
  {"content":"\r\n\r\nكسى كه غرق شد دريافت او ممكن نيست و كسى كه نجات يافت بسوى هلاكت رهسپار مى گردد .\r\n\r\nعمر آنان طولانى تر بود\r\nقسمتى از خطبه‌اى است كه امام « ع » آن را در زمينهء حالات دنيا ايراد كرده است : پس از سپاس و درود ، من شما را از دنيا بر حذر مى دارم ، زيرا دنيا شيرين و سرسبز است ، به خواسته‌هاى بى جا پيچيده شده و به آروزها زينت يافته و به نيرنگ آراسته گرديده است .\r\nهيچكس از ناحيهء دنيا در نعمت و شادى قرار نگرفته ، مگر آنكه بدنبال آن گريان شده است ، و خوشى هاى آن به كسى روى نياورده مگر آنكه بديهايش را به او بخشيده و به او پشت كرده است ، و سزاوار است كه بامدادان پشتيبان انسان و شامگاهان دشمنش گردد ، و اگر يك طرف آن شيرين و گوارا شود طرف ديگرش تلخ و پروبا مى گردد . هيچكس از خوشى و آسايش آن به آرزو نمى رسد مگر آنكه از حوادث ناگوارش رنج و سختى را تحمل مىكند ، و بر بال\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nآسايش آن شام نمى كند مگر آنكه بر شاهپرهاى ترس ، شب را به روز مى آورد چه بسيار كسى كه به دنيا اعتماد داشته و دنيا او را دردمند ساخته است و چه بسيار كسى كه به دنيا اعتماد داشته و دنيا او را به خاك افكنده است ، و چه بسيار كسى كه عظمت داشته و دنيا او را پست نموده است ، و چه بسيار كسى كه داراى تكبر بوده و دنيا او را ذليل گردانده است .\r\nسلطنت آن از دست رفته ، و ارجمند آن شكست خورده ، و ثروتمند آن بلاديده ، و همسايهء آن غارت زده است آيا شما در خانه‌هاى كسانى كه پيش از شما بودند نيستيد در حالى كه عمر آنان طولانى تر و آثارشان پاينده‌تر و آرزوهايشان دور تر و جمعيتشان بيشتر و لشكريانشان انبوه‌تر بود دنيا را آن چنان كه خواستند پرستيده و برگزيدند ، آن گاه بدون توشه از آن كوچ كردند آيا به شما خبر رسيده كه دنيا كسى را به آنان فديه داده باشد ، يا آنان را كمك نموده ، يا به خوبى با آنان همراهى كرده باشد\r\n\r\nواى بر خيابانهاى آباد شما\r\nعلى « ع » در بارهء سرنوشت بصره سخن مى گويد : واى بر خيابانهاى آباد و خانه‌هاى آراستهء شما ، كه بالهائى مانند بالهاى كركسان و خرطومهائى مانند خرطوم پيلان دارد ، از آن\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nگروهى كه بر كشتهء آنان كسى گريه نمى كند و از غايبشان جستجو نمى شود . من دنيا را به رو واژگون كرده‌ام ، و مقدار آن را اندازه گرفته‌ام و به حقيقت آن بينا هستم\r\n\r\nخدايا كوههاى ما شكافته شده\r\nخطبه‌اى است كه امام « ع » آن را هنگام طلب باران ايراد كرده است . اين خطبه از خطبه‌هائى است كه سرشار از عاطفه و محبت و فروتنى در برابر آفريدگار جهان و عظمت وجود است : خدايا كوههاى ما شكافته و زمينهاى ما گرد آلود شده و چهارپايان ما تشنه و در خوابگاهايشان سرگردانند و مانند ناله‌ى مادران بر فرزندانشان ، ناله مى كنند و از آمد و رفت در چراگاهها و اشتياق به آبگيرها خسته شده‌اند . خدايا به ناله‌ى ناله كنندگان و اشتياق آرزومندان رحم كن خدايا به سرگردانى چهارپايان در گذرگاهها و به ناله‌ى آنها بر درب خوابگاههايشان رحم كن خدايا هنگامى بسوى تو بيرون آمديم كه شترهاى لاغر قحطى به ما روى آورده و ابرهائيكه احتمال باران داشتند با ما مخالفت نموده‌اند . تو اميد اندوهگين هستى و خواسته‌ى درخواست كننده را تأمين مى كنى : در اين هنگام كه مردم نا اميد شده و ابرها نباريده و چهارپايان نابود شده‌اند ترا مى خوانيم كه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nما را به اعمال و گناهانمان مؤاخذه نكنى و بوسيلهء ابر پر باران و بهار پر بركت و گياه زيبا و شگفت انگيز ، رحمتت را بر ما گسترش دهى ، باران درشت قطره‌اى كه بوسيلهء آن آنچه مرده است زنده نمائى و آنچه از بين رفته است بازگردانى .\r\nخدايا از تو درخواست آب مى كنيم ، آبى كه زنده كننده ، كامل ، فراوان ، پاك ، پر بركت ، گوارا ، گياه آور و سيراب كننده باشد كه گياهش رشد كند و شاخه‌اش ميوه دهد و برگش سبز و خرم باشد تا بدين وسيله بندگان ناتوان خود را نيرو بخشى و شهرهاى مرده‌ات را زنده گردانى . خدايا آبى از تو مى خواهيم كه به سبب آن زمينهاى مرتفع ما پرگياه شود و در زمينهاى گود ما جارى گردد و نواحى حاصلخيز و ميوه‌هاى ما فراوان گردد و چهارپايان ما زنده بمانند و مردم دور دست بهره ببرند و حومهء ما از بركتهاى گستردهء تو استفاده كنند\r\n\r\nبدگوئى مردم\r\nعلى « ع » در نهى از غيبت مردم چنين مى گويد : براى كسانى كه از گناهان دورى جسته‌اند سزاوار است با گناهكاران و معصيت كاران مهربانى كنند و سپاسگزارى بر آنان مسلط باشد ، پس چگونه است حال غيبت كننده‌اى كه از برادرش بدگوئى مىكند و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nاو را در مصيبتش سرزنش مى نمايد اى بندهء خدا ، در عيبجوئى كسى بر اثر گناهش ، شتاب مكن كه شايد او آمرزيده شده باشد و از هيچ گناه كوچكى بر خود ايمن مباش كه شايد بر اثر آن به عذاب گرفتار شوى\r\n\r\nامروز مى گذرد و فردا فرا مى رسد\r\nقسمتى از خطبه‌اى است كه امام على « ع » براى مردم ايراد كرده است : اى بندگان خدا ، بدانيد بر شما ديده‌بانانى از خودتان  و جاسوس هائى از اعضايتان و نگهبانان راستگوئى كه اعمال شما و شمارهء نفس هايتان را حفظ مى كنند ، گماشته شده است . تاريكى شب تار ، شما را از آنان نمى پوشاند ، و درب بزرگى كه محكم بسته شده شما را از آنها پنهان نمى كند . راستى فردا به امروز نزديك است .\r\nامروز با هر چه در آن است مى گذرد و فردا از پى آن فرا مى رسد . گويا هر يك از شما به منزل تنهائى خود از زمين رسيده است . شگفتا از خانهء تنهائى و سراى وحشت و جاى بى كسى و غربت\r\n\r\n","description":"","footnote":" ( 1 ) - منظور از ديده‌بان ، وجدان است كه نگهبان و پنددهندهء پنهانى انسان است و هرگز از توجه دادن آدمى غافل نيست و در تخدير و ترساندن خطا نمى كند . ","page_name":" 280 ","page_number":280},
  {"content":"\r\n\r\n\r\nآه از دورى سفر\r\nروزى ضرار بن حمزه ضبائى بر معاويه وارد شد . معاويه از او در بارهء امير المؤمنين « ع » سؤال كرد . ضرار گفت : گواهى مى دهم كه او را در جائى كه عبادت مى كرد ديدم ، هنگامى كه شب پرده‌هاى تاريكى را گسترده بود در محراب عبادت ايستاده و ريش خود را در دست گرفته و مانند مارگزيده به خود مى پيچيد و بسان محزون گريه مى كرد و مى گفت : اى دنيا اى دنيا ، دور شو از من آيا خود را به من عرضه مى كنى يا خواهان من هستى زمان تو نزديك مباد  چه دور است آرزوى تو ديگرى را بفريب . من به تو نيازى ندارم . زندگى تو كوتاه و اهميت تو ناچيز و آرزوى تو پست است آه از كمى توشه و درازى راه و دورى سفر و عظمت جايگاه ورود \r\n\r\nطبيعت وجود\r\nاين خطبه يكى از خطبه‌هائى است كه\r\n\r\n","description":"","footnote":" ( 1 ) - يعنى نيايد روزى كه به قلب من برسى و محبت تو در دلم جايگزين شود .  ( 2 ) - منظور ايستادن در برابر خدا براى بررسى عمل است . ","page_name":" 281 ","page_number":281},
  {"content":"\r\n\r\nحاكى از درك عميق على « ع » نسبت به طبيعت و حالات وجود مى باشد : با هر جرعه‌اى جستن در گلو ، و در هر خوردنى گلو گرفتنى مى باشد . به هيچ نعمتى از نعمتهاى دنيا نمى رسيد مگر آنكه نعمت ديگرى را از دست مى دهيد ، و هيچ كهنسالى از كهنسالان شما به يك روز عمر خود نمى رسد مگر آنكه روز ديگرى از عمرش نابود مى گردد ، و براى او افزونى در خوراك تجديد نمى شود مگر آنكه روزى قبلى او از بين مى رود ، و اثر و نشانه‌اى براى او بوجود نمى آيد ، مگر آنكه اثر ديگرش فانى مى گردد ، و هيچ تازه‌اى براى او تجديد نمى شود مگر بعد از آنكه تازهء او كهنه مىشود ، و هيچ خوشه‌اى براى او نمى رويد مگر آنكه خرمنى از او كم مىشود . همانا دودمانهائى كه ما فروع آنها هستيم در گذشتند\r\n\r\nماه تابانى در آن به جريان انداخت\r\nقسمتى از خطبه‌اى است كه امام « ع » در ضمن آن از آغاز آفرينش آسمان و زمين سخن مى گويد : آن گاه شكاف فضا را ايجاد و اطراف آن را باز نمود و راههاى هوائى را احداث كرد ، سپس آبى كه امواجش خروشان و رويهم غلطان بود در آن جارى گردانيد . آن آب را بر پشت باد تندى كه نيرومند و\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبا صداى بلند بود برنشانيد . آن گاه باد ديگرى كه وزش آن را تند قرار داد آفريد ، سپس آن را به برهم زدن آب فراوان و بر انگيختن موج درياها فرمان داد . آن باد هم آب را مانند مشگ جنبانيد و بسان وزش در فضا بطورى كه اول آن را به آخرش و ساكنش را به متحركش باز گرداند ، به آن وزيد تا آب فراوانى بالا آمد .\r\nآن گاه آسمانها را به زينت ستارگان و روشنى نورافكنها بياراست و در آنها چراغ نورافشان خورشيد و ماه تابان را در مدارى دايره مانند و سقفى متحرك به جريان انداخت\r\n\r\nخروش آب\r\nقسمتى از خطبه‌اى است كه در ضمن آن سخن از قدرت خدا به ميان آمده است : خداوند به نعرهء درندگان در بيابانها ، و گناهان بندگان در خلوتها ، و آمد و رفت ماهيان در درياهاى بزرگ ، و خروش آب بوسيلهء تندبادها ، دانا است\r\n\r\nآفرينش شبكور\r\nعلى « ع » در اين خطبه از آفرينش شبكور سخن مى گويد : يكى از صنايع دقيق و حكمت هاى شگفت انگيزش آفرينش مرموز اين\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nشبكورها است كه روشنائى روز - كه گشايندهء هر چيز است - ديدهء آنها را مى بندد ، و تاريكى شب كه چشم هر زنده‌اى را مى بندد ، ديده‌ى آنها را باز مىكند . چگونه چشم هايشان نابينا است از اين كه از پرتو خورشيد فروزان كمك بگيرند و در گذرگاههاى خود بوسيلهء آن رهبرى شوند و هنگام آشكار شدن نور خورشيد به مطلوب خود نائل گردند و چگونه تابش نور خورشيد ، آنها را از رفتن به جاهائى كه در معرض نور است بازداشته و آنها را در كمينگاههاى خودشان از رفتن در جائى كه درخشندگى خورشيد آشكار است ، پنهان نموده است آنها در روز ، حدقه‌هاى چشمان خود را بوسيلهء پلكها پوشانده و شب را چراغى قرار داده‌اند كه بوسيلهء آن در جستجوى روزى راه مى جويند . تاريكى شب مانع ديدگان آنها نيست و بر اثر شدت تاريكى از رفتن باز نمى ايستند . هنگامى كه خورشيد پرده از رخسار برداشت و روشنيهاى روزش آشكار گرديد و درخشندگى نور آن بر لانه‌هاى سوسمارها در آمد ، پلكها را بر اطراف چشمها گذاشته و به آنچه در تاريكى شبها به دست آورده‌اند اكتفا مى كنند . منزه است خدائى كه شب را بجاى روز وسيله‌ى روزى ، و روز را وسيله‌ى استراحت و آرامش آنها قرار داده ، و از گوشتهايشان براى آنها بالهائى آفريده تا هنگام احتياج به پرواز ، بوسيلهء آن بالا بروند ، گوئى بالهايشان مانند لاله‌هاى گوش داراى پر و استخوان نيست ، فقط جاى رگها را آشكار و هويدا مى بينى . آنها داراى دو بال مى باشند كه نه نازك هستند تا پاره\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nشوند و نه كلفت تا سنگين باشند . پرواز مى كنند در حالى كه بچه‌شان چسبيده و پناهنده به آنها است : هرگاه مادرش بنشيند آن هم مى نشيند و وقتى مادرش پرواز كند آن هم مى پرد ، از مادر جدا نمى شود تا اعضايش قوت گرفته و بالهايش بتواند آن را حمل كند و تا گاهى كه راههاى زندگى و سود خود را بشناسد . پس منزه است آفريدگار اشيائى كه قبلا از غير او آفريده شده باشد\r\n\r\nآفرينش طاوس\r\nقسمتى از خطبه‌اى است كه امام « ع » در ضمن آن از شگفتى آفرينش طاوس سخن مى گويد : از شگفت ترين مرغ ها در آفرينش ، طاوس است كه خداوند آن را در كاملترين نظم آفريده و رنگهايش را در بهترين ترتيب ، منظم گردانيده است ، با بالى كه بيخ آن را بهم پيوسته و دمى كه كشش آن را دراز قرار داده است . هرگاه بسوى ماده‌اش مى رود دمش را از پيچيدگى باز نموده آن را بلند مىكند ، در حالى كه بر سرش سايه مى افكند ، گويا آن بادبان ( كشتى ) دارى است كه ناخدا آن را از سوئى بسوى ديگر مى كشاند .\r\nبه رنگهايش تكبر مىكند . و به حركات دمش مى خرامد . گمان مى كنى پرهايش ميله‌هائى از نقره ، و دايره‌ها و حلقه‌هاى زرين شگفت آورى كه بر آن بالها روئيده شده ، طلاى خالص و قطعات\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nزبرجد است . اگر آن را به گياهان زمين تشبيه كنى مى گوئى : دسته گلى است كه از شكوفه‌ى هر بهارى چيده شده است و اگر به پوشاكيها تشبيه كنى مانند حله‌هاى زينت يافته با نقش و نگار است و اگر به زيورها تشبيه كنى مانند نگين هاى رنگارنگى است كه ميان نقرهء مزين به جواهر نصب شده است . بسان خراميدن خودبين و شادمان ، راه مى رود و با دقت به دم و بالش مى نگرد و از زيبايى پيراهن و رنگهاى جامه‌اش قاه‌قاه مى خندد هنگامى كه به پاهايش چشم مى اندازد چنان با شيون و فرياد بانگ مى زند كه گويا آشكارا فرياد رسى مى طلبد و به راستى اندوه خويش گواهى مىدهد ، زيرا پاهايش مانند پاهاى خروس سياه و سفيد و باريك است . بجاى تاج ، كاكل سبز رنگ نقاشى شده‌اى دارد و جاى برآمدگى گردنش مانند گردن ابريق است و جاى فرو رفتن آن تا زير شكمش مانند رنگ وسمهء يمنى يا مانند لباس ابريشمى بسان آئينه‌ى جلادار است . گوئى طاوس ، خود را به چادر سياه رنگى پيچيده ولى در اثر كثرت شادابى و شدت براقى ، گمان مى رود كه رنگ سبز زيبائى به آن آميخته شده است .\r\nبه شكاف گوشش خطى است مانند باريكى سر قلم كه به رنگ گل بابونه بسيار سفيد مىباشد . اين سفيدى ميان سياهى اطراف مى درخشد ، و كمتر رنگى است كه طاوس از آن بهره‌اى نبرده باشد .\r\nاين رنگها در اثر كثرت جلاء و درخشندگى و برجستگى ، بر ساير\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nرنگها برترى يافته است ، در حقيقت مانند شكوفه‌هاى پراكنده‌اى است كه باران هاى بهار و آفتابهاى سوزان ، آن را تربيت نكرده است .\r\nگاهى از پرهاى خود بيرون آمده و از لباس برهنه مى گردد ، پس پى درپى ، پرش ريخته و باز ، يكى پس از ديگرى مى رويد ، و پرهايش مانند برگهاى شاخه‌ها مى ريزد ، آن گاه پشت سر هم مى رويد تا به صورت پيش از ريختن باز مى گردد : با رنگهاى پيش هيچگونه تفاوتى ندارد و هيچ رنگى در غير جاى خود قرار نمى گيرد .\r\nاگر با دقت ، به موئى از موهاى پرش نگاه كنى ، سرخ گلى رنگ و گاهى سبز زبرجدى و زمانى زرد طلائى رنگ به تو مى نماياند . آيا زيركيهاى ژرف و عميق چگونه مىتواند آفرينش اين جيوان را دريابد آيا درك خردها چگونه به آن مى رسد و آيا سخنان وصف كنندگان چگونه آن را به نظم مى آورد در حالى كه كوچكترين اجزايش ، انديشه‌ها را از درك آن و زبانها را از وصفش عاجز نموده است\r\n\r\nآفرينش مورچه\r\nامام « ع » در اين خطبه از آفرينش مورچه سخن مى گويد : به مورچه نگاه كنيد ، با كوچكى جثه و نازكى اندامش كه به گوشهء چشم ديده نمى شود و به انديشهء دقيق درك نمى گردد ، چگونه در مسير\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nخود راه مى رود و براى روزيش مى شتابد دانه را به لانه‌اش انتقال مىدهد و آن را در قرارگاهش آماده مى گذارد . دانه‌ها را در تابستان براى زمستان آمدن و هنگام بازگشتن جمع مىكند . روزى آن ضمانت شده ، و مناسب حالش به او روزى داده شده است . خداوند بخشنده از آن غافل نيست ، و پروردگار پاداش دهنده محرومش نمى كند ، اگر چه در سنگ خشك و سخت باشد . اگر در مجراهاى خوردن و در بالا و پائين و تقاطع اضلاع شكمش كه در درون آن است بيانديشى و در اطراف چشم و گوش آن كه در سرش قرار دارد فكر كنى ، از آفرينش آن به شگفت آمده و در توصيفش رنج خواهى دهيد پس برتر است خدائى كه مورچه را روى دست و پايش برقرار داشت ، و آن را بر ستون هايش بنا كرد در حالى كه در آفرينش آن هيچ آفريدگارى شركت نداشته و هيچ توانايى او را يارى نكرده است .\r\nاگر راههاى انديشهء خود را به پيمائى تا به پايان آن برسى ، دليل و برهان ، تو را رهبرى نمى كند ، مگر به اين كه آفرينندهء مورچه ، همان آفرينندهء درخت خرما است ، زيرا هر چيزى امتيازى دقيق و هر جاندارى تفاوتهاى مرموزى دارد بزرگ و كوچك ، سنگين و سبك و نيرومند و ناتوان همه در آفرينش يكسانند\r\n\r\nآفرينش ملخ\r\nقسمتى از خطبه مزبور در توصيف ملخ\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nاست : اگر مى خواهى در بارهء ملخ بگو ، كه خداوند براى آن دو چشم سرخ آفريده و دو حدقهء مهتابى براى آن برافروخته است ، و گوش پنهان برايش قرار داده ، و دهانهاى مناسب برايش گشوده ، و براى آن درك قوى و دو دندان كه بوسيله آنها گياه را چيده و دو داس  كه به كمك آنها مى گيرد قرار داده است . كشاورزان در زراعت خود از آن مى ترسند و قادر به جلوگيرى آن نيستند اگر چه همگى با هم اجتماع كنند ، تا آنكه سرانجام با جست و خيزهاى خود وارد كشتزار مىشود و خواسته‌هايش را از آن تأمين مىكند ، در حالى كه همهء جثه‌اش به اندازهء يك انگشت باريك نيست\r\n\r\nخدايا ، مرا بيامرز\r\nعلى « ع » با اين جملات دعا ميكرد : خدايا آنچه را كه تو از من به آن داناترى بيامرز ، پس اگر من تكرار كردم تو آمرزش را به من باز گردان خدايا آنچه را كه من بوسيلهء آن با زبانم بسوى تو تقرب جستم و قلبم بر خلاف آن بود بيامرز خدايا اشاره‌هاى گوشه‌هاى چشم ، و سخنان بيهوده و خواسته‌هاى دل و لغزش هاى زبان مرا ، بيامرز\r\n\r\n","description":"","footnote":" ( 1 ) - منظور از داس در اينجا پاهاى ملخ است كه بخاطر زبرى و كجى به داس تشبيه شده است . ","page_name":" 289 ","page_number":289},
  {"content":"\r\n\r\n\r\nچه ديدم\r\nعلى « ع » در سحرگاه روزى كه ضربت به او وارد شد ، فرمود : نشسته بودم ، خواب بر چشمم مسلط شد ، پيامبر خدا را در خواب ديدم ، گفتم : اى رسول خدا ، بسيار انحراف و دشمنى از امت تو ديدم فرمود : آنان را نفرين كن گفتم : خدا بجاى آنان بهترين افراد را به من بدهد و بجاى من بدترين كس را بر آنان بگمارد .\r\n\r\nاو را ببخشيد\r\nعلى « ع » پيش از مرگ ، پس از آنكه ابن ملجم به او ضربت زد ، به عنوان وصيت چنين فرمود : من ديروز همنشين شما بودم و امروز براى شما عبرتى هستم و فردا از شما جدا مى شوم اگر زنده بمانم صاحب اختيار خون خود مى باشم ، و اگر بميرم مرگ من وعده‌ى من است ، و اگر ببخشم بخشش براى من نزديكى به خدا و براى شما ، نيكوكارى است ، پس ببخشيد\r\n\r\nستمديده\r\nعلى « ع » در بارهء ستمهائى كه به او مى رسيده سخن مى گويد :\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاز روزى كه خداوند جان پيامبرش را گرفت تا امروز پيوسته مظلوم بودم . پيش از ظهور اسلام نيز به من ستم مى شد . برادرم عقيل در بارهء برادرم جعفر مرتكب گناه مى شد و به من كتك مى زد\r\n\r\nگاوهاى سه‌گانه\r\nمناسب ديدم اين مثل را ذيلا نقل كنم ، زيرا آن از زيباترين مثلهاى عربى در بارهء حيوان محسوب مىشود ، بعلاوه اين نخستين مثلى است كه بعدها بوسيلهء « ابن مقفع » در كتاب معروف « كليله و دمنه » شيوع يافته است . مثل مزبور دعوت به اتحاد مىكند و از فتنه و آشوب بر حذر مى دارد . شگفت اينجاست كه اين مثل با اين كه منسوب به على « ع » است ولى در نهج البلاغه با اين همه چاپهاى گوناگون و اين همه توجهاتى كه به آن شده ، از آن سخنى به ميان نيامده و حتى كسانى كه نهج البلاغه را تكميل نموده و جمع آورى كرده‌اند متعرض آن نشده‌اند : سه گاو در بيشه‌اى زندگى مى كردند : يكى سفيد و ديگرى سياه و\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nسومى سرخ رنگ . شيرى با آنها زندگى ميكرد ، از آنجا كه گاوها با يكديگر اتحاد داشتند ، شير نمى توانست آسيبى به آنها برساند . روزى به گاو سياه و گاو سرخ گفت : در اين بيشه فقط گاو سفيد ما را نشان مىدهد ، زيرا رنگ آن معروف است و رنگ من هم كه مانند رنگ شما است ، اگر اجازه بدهيد من گاو سفيد را بخورم تا بيشه صفائى به خود بگيرد آن دو گاو گفتند : پس آن را بخور . شير گاو سفيد را خورد . پس از چند روز كه گذشت به گاو سرخ گفت : رنگ من مانند تو است ، بگذار گاو سياه را بخورم تا بيشه صفا پيدا كند گاو سرخ گفت : آن را بخور سپس به گاو سرخ گفت : ناچار ترا هم خواهم خورد گاو سرخ گفت : بگذار سه مرتبه فرياد بزنم ، پس فرياد برآورد : بدانيد من خورده شدم همان روز كه گاو سفيد خورده شد\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\n5 پاره‌اى از سخنان حكمت آميز على « ع »\r\n\r\n","description":"","footnote":"","page_name":" 293 ","page_number":293},
  {"content":"\r\n . \r\n","description":"","footnote":"","page_name":" 294 ","page_number":294},
  {"content":"\r\n\r\nكسى كه به تو گمان نيك برد گمانش را تصديق كن .\r\nهرگز به سخنى كه از دهان كسى خارج شده و تو احتمال نيكى در آن مى دهى ، گمان بد مبر .\r\nبدحال ترين مردم كسى است كه بخاطر بدگمانى خود ، به هيچكس اطمينان ندارد و ديگران نيز بخاطر بدرفتارى وى به او اعتماد ندارند .\r\nاين از دادگرى نيست كه بر شخص مورد اعتماد با بدگمانى قضاوت شود .\r\nبدگمانى ، دلها را بيمار و شخص امين را متهم و مأنوس را وحشت زده ، و دوستى برادران را دگرگون مىكند .\r\nپاداش جهاد كننده‌اى كه در راه خدا شهيد شده ، بيشتر نيست از كسى كه توانائى دارد و پاكدامنى به كار مى برد . نزديك است پاكدامن فرشته‌اى از فرشتگان گردد .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nبخشش ، ذكات پيروزى است .\r\nسزاوارترين مردم به گذشت ، كسى است كه در كيفر رساندن از همه تواناتر باشد .\r\nعورت برادرت را بپوشان و از لغزش دوستت بگذر .\r\nبر تو باد كه در تمام كارهاى خود راست بگويى .\r\nهيچ كار زشتى بدتر از دروغ نيست .\r\nدروغگو با اين كه در امان است خود را مى ترساند .\r\nنشانه‌ى ايمان آن است كه راستى را آنجا كه به تو زيان مى رساند ، بر دروغ جائى كه براى تو سودمند است ، ترجيح بدهى .\r\nاز دروغ دورى كنيد ، زيرا راستگو مشرف به نجات و عزت است و دروغگو بر پرتگاه هلاكت قرار دارد .\r\nدروغگو با مرده يكسان است ، زيرا برترى زنده بر مرده بواسطه‌ى اطمينان به او است ، پس اگر سخن وى مورد اعتماد نبود ، حياتش بى اثر است .\r\nاگر راستگو باشى ترا پاداش مى دهيم و اگر دروغگو باشى ترا كيفر خواهيم كرد .\r\nدروغ جدى و شوخى روا نيست ، و براى هيچيك از شما شايسته نيست به كودك خود وعده‌اى بدهد و به وعده‌اش وفا نكند .\r\nدروغ آدمى را به سوى گناه رهبرى مىكند .\r\nكسى كه در سخن گفتن ، راستى را از دست بدهد ، مصيبت\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nگرامى ترين اخلاقش را ديده است .\r\nهيچ شمشير برنده‌اى در دست شجاع ، ارزنده‌تر از راستى نيست .\r\nزشت ترين راستگوئى آن است كه انسان خود را بستايد .\r\nوجدان من گرو سخنانى است كه مى گويم .\r\nپيوسته ملازم پيمانها باشيد .\r\nبه امان و پيمان خود خيانت مكن و دشمنت را فريب مده .\r\nبه قرار داد خود عمل كنيد و در قضاوت ، دادگر باشيد و به پدران افتخار مكنيد .\r\nاز كسانى مباش كه باز مى دارد و خود باز نمى ايستد ، و فرمان مىدهد به آنچه خود بجا نمى آورد ، و عبرت را توصيف مىكند و خود عبرت نمى گيرد ، چنين كسى از مردم بدگوئى مىكند و نسبت به خود چاپلوس است .\r\nبا احمق معاشرت مكن ، زيرا او كارش را براى تو زينت مىدهد و دوست دارد تو مانند او باشى .\r\nدمدمى مزاج دوست ، و دروغگو وفا ، و حسود آسايش ، و فرومايه جوانمردى ندارد .\r\nفرصتهاى نيكو را غنيمت بشماريد .\r\nكار نيكو انجام دهيد و آن را كوچك مشماريد . زيرا كوچك آن بزرگ ، و اندكش بسيار است .\r\nسخن نيك بگوئيد تا بوسيلهء آن شناخته شويد و كار نيك انجام\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nدهيد تا از اهل آن باشيد .\r\nكسى كه در كار نيك كوشش مىكند مانند كسى است كه آن را انجام مىدهد ، اما كسى كه در كار بد ، فعاليت مىكند و با نيكى در ستيز است ، دشمن خدا و انسان مىباشد .\r\nمبادا كسى از شما بگويد ، ديگرى در انجام دادن كار نيك از من سزاوارتر است ، زيرا سوگند به خدا چنين خواهد بود .\r\nهرگاه صورت شر به حركت در آمد و آشكار نگرديد ، ترس بوجود مى آيد ، پس اگر آشكار شد موجب رنج مىشود ، و هرگاه صورت نيكى بجنبش در آمد و نمايان نگرديد گشايش بوجود مى آيد ، پس اگر نمايان شد باعث لذت مىشود .\r\nكسى كه دو روزش برابر باشد فريب خورده است .\r\nزيرك كسى است كه امروزش بهتر از ديروز باشد .\r\nكسى كه در كار نيك منت گذاشت آن را تباه كرده است .\r\nمبادا كسى كه سپاس احسان تو را نمى كند ، تو را به نيكى بى رغبت سازد .\r\nنيكوكاران به نيكوكارى نيازمندترند از حاجتمندان .\r\nهرگز بخاطر انجام دادن نيكى بيشتر ، احسان كم را كه قادر به انجام آن هستى كوچك مشمار ، زيرا كم در صورت احتياج ، سودمندتر از فراوان در حال بى نيازى است .\r\nكننده‌ى كار نيك از نيكى بهتر و كنندهء كار بد از بدى بدتر\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nاست .\r\nكار نيك را براى تظاهر انجام مده و آن را از روى شرم ترك مكن .\r\nكسى كه خوبى را از بدى نشناسد مانند حيوان است .\r\nهرگز خداوند پاداش كسى را كه كار نيك كرده ضايع نمى كند .\r\nخوبى و اهل آن را جستجو كنيد و بدانيد كه كننده‌ى خوبى ، بهتر از خوبى و كنندهء بدى ، بدتر از بدى است .\r\nهيچ روزى بر پسر آدم نمى گذرد مگر آنكه به او مى گويد : من روزى جديد هستم و بر تو گواه مى باشم ، در من سخن نيك بگو و كار شايسته كن ، زيرا ديگر مرا براى هميشه نخواهى ديد در توصيف انسان با شرافت مى گويد : خوبيهاى زيادى در نظر مى گيرد و پاره‌اى از آنها را انجام مىدهد و نسبت به آنچه از دستش رفته افسوس مى خورد كه چرا انجام نداده است .\r\nو نيز در بارهء انسان مى گويد : عدالت را ملازم خود قرار داده است .\r\nحق را توصيف مىكند و بر طبق آن رفتار مى نمايد . براى كار نيك پايانى باقى نمى گذارد ، مگر آنكه آهنگ آن مىكند ، و گمان خوبى در چيزى نمى برد مگر آنكه آن را قصد مىكند .\r\nبا كندن بدى از سينهء خود ، بدى را از سينهء ديگران دور كن .\r\nكسى كه كار زشت را نيكو بشمارد در آن شريك خواهد بود .\r\nهرگاه خواستى سرشت كسى را بشناسى ، با او مشورت كن ، زيرا\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nدر مشورت ، از عدالت و ستم و خوبى و بدى او آگاه مى شوى .\r\nكسى كه در تاريكى فرو رفته ، از برق خيره كننده بهره‌اى نمى برد .\r\nعذر كسى را كه از تو پوزش خواسته بپذير و تا مى توانى بدى را بتأخير انداز .\r\nبايد كار مردم در حق ، پيش تو يكسان باشد .\r\nهر كه از حق تجاوز كند ، عقيدهء خود را تباه ساخته است .\r\nكسى كه با حق در افتد به زمين مى خورد .\r\nجز حق چيزى با تو انس نمى گيرد و جز باطل چيزى از تو وحشت ندارد .\r\nبدانيد آسمانها و زمين بر اساس حق به پا شده‌اند .\r\nاز روزى كه حق را شناختم در آن ترديد نكردم .\r\nاز حق و اهل حق هر كجا باشند پيروى كنيد .\r\nكثرت مردم در اطراف من ، عزتم را زياد نمى كند ، و پراكندگى آنان از دور من ، بر وحشتم نمى افزايد ، و از مرگ در راه حق كراهت ندارم .\r\nكسى كه در جستجوى حق بوده و بخطا رفته ، مانند كسى نيست كه باطل را تعقيب كرده و به آن رسيده است .\r\nهر كس از راه باطل در جستجوى عزت باشد خداوند او را به حق دچار ذلت مىكند .\r\nكسى كه سخن حق يا پيشنهاد عدالت براى او دشوار باشد ، عمل\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبه حق و عدالت براى او مشكل تر خواهد بود .\r\nما حقى داريم كه اگر آن را بما بدهند مى گيريم و گر نه بر پشت شترها سوار مى شويم هر چند سير شبانه طولانى گردد .\r\nدر راه هدايت ، از جهت كمى پيروان آن ، نگران نباشيد .\r\nكار خود را بدون تظاهر انجام دهيد .\r\nريا كار سه علامت دارد : وقتى مردم را مى بيند شاد مىشود ، و در تنهائى كسل است و دوست دارد در همه حال او را بستايند بايد نزديكى تو به مردم ، توأم با خوش خوئى و مهربانى باشد .\r\nبرادرات را با احسان سرزنش كن و او را با بخشش دور گردان .\r\nبا كسى كه از تو جدا شده ، ارتباط برقرار كن ، و به كسى كه ترا محروم نموده بخشش كن ، و با كسى كه به تو بدى كرده خوبى كن ، و حق را بگو هر چند به زيان تو باشد .\r\nبدكار را به پاداش نيكوكار سرزنش كن .\r\nاگر بردبار نيستى خود را به بردبارى وادار كن ، زيرا كم كسى است كه به جمعيتى شبيه شود و به زودى از زمرهء آنان نشود .\r\nپاداش كسى كه ترا شاد كرده اين نيست كه با او بدرفتارى كنى .\r\nكسى كه گناه بر او پيروز شود ، پيروز نيست .\r\nو كسى كه به سبب بدى غلبه يابد شكست خورده است .\r\nكسى كه بدخلقى كند خويشتن را معذب ساخته است .\r\nبراى آسايش و نعمت ، خوش خوئى كافى است .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nهرگز وعده‌اى مده كه بر اثر كمى اعتماد به خود ، آن را كوچك بشمارى ، و در صورتى كه سرازيرى ناهموار باشد ، به سربالائى هموار مغرور مشو .\r\nرحم كن تا به تو رحم كنند . سخن نيك بگو تا ترا به خوبى ياد كنند .\r\nاز غيبت دورى كن ، زيرا بدگوئى مردم ، نان خورش سگهاى دوزخ است .\r\nبايد بزرگ شما با كوچكتان مهربان باشد .\r\nكسى كه برادرش را در پنهانى موعظه كند او را زينت داده و اگر آشكارا به او پند دهد او را رسوا كرده است .\r\nشما بايد در حال خشنودى و خشم ، سخن حق بگوئيد و با دوست و دشمن دادگرى كنيد .\r\nشنوندهء غيبت ، يكى از غيبت كنندگان محسوب مىشود .\r\nغيبت ، كوشش ناتوان است .\r\nعلى « ع » مردى را ديد كه نزد فرزند حسن « ع » از ديگرى غيبت مىكند ، به او فرمود : پسرك من ، گوش خود را از غيبت پاك نگه دار ، زيرا او به پست ترين چيزى كه در ظرفش هست نظر كرده و آن را در ظرف تو خالى نموده است .\r\nپند و اندرز را براى برادرت خالص گردان و او را در هر حال همراهى كن ، و از برادرت در اثر ترديد كناره مگير و بدون درخواست رضايت از وى جدا مشو ، زيرا شايد او عذرى داشته باشد و تو او را\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nسرزنش ميكنى .\r\nواى بر كسى كه آنچه را براى ديگران ناپسند مىداند براى خود نيكو بشمارد ، و كارهائى را كه خود انجام مىدهد بر مردم عيب بگيرد .\r\nخردمند نيست كسى كه از سخن نادرستى كه در بارهء او گفته شده ناراحت گردد ، و دانا نيست كسى كه از ستايش نادان خشنود شود .\r\nكسى كه بسود تو جرأت يابد به زيان تو جرأت خواهد داشت .\r\nكسى كه ترا به سبب كار نيكوئى كه در تو نيست بستايد و از تو خشنود باشد ، تو را به سبب كار زشتى كه در تو نيست سرزنش مىكند و بر تو خشم مى گيرد .\r\nعجب از كسى كه براى سخن نيكوئى كه در بارهء او گفته شده و آن خوبى در او نيست شادى مىكند ، و عجب از كسى كه براى سخن بدى كه در بارهء او گفته شده و آن بدى در او نيست خشم مىكند بايد خودشناسى از نظر تو استوارتر از ستايش ستايشگران باشد .\r\nكسى كه از مردم شرم داشته باشد و از خود حيا نكند ، ارزشى براى خود قائل نيست مهربانى ، آغاز دانش است .\r\nمهربانى در چيزى راه نيافت مگر آنكه آن را زينت داد .\r\nغايبى كه شب و روز او را ميراند ، سزاوار است بسرعت باز گشت نمايد .\r\nخوشا به حال كسى كه عيب خودش او را از عيب مردم باز دارد .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nكسى كه به عيوب مردم نظر كند و آن را ناپسند بداند سپس آن را براى خودش بپسندد احمق است .\r\nكسى كه لغزش هاى خود را فراموش كند ، اشتباهات ديگران را بزرگ مى شمارد ، و كسى كه به مردم بزرگى بفروشد خوار مى گردد .\r\nاز نادانى مرد همين بس كه ارزش خود را نداند .\r\nكسى كه به ارزش خود نادان باشد به ارزش ديگران جاهل تر است .\r\nكسى كه خود را شناخت پروردگارش را مى شناسد .\r\nمردى كه ارزش خود را نداند نابود مىشود .\r\nهميشه صورت خود را در آئينه ببين ، اگر صورتت زيبا است ، پيوستن كار زشت را به آن و ننگين كردن آن را زشت بدان ، و اگر صورتت زشت است ، جمع آورى دو زشت را قبيح بشمار .\r\nانسان آئينهء انسان است ، به دقت در او مى نگرد و احتياجات او را تأمين مىكند .\r\nهرگاه كسى خصلت خوبى داشت امثال آن را انتظار داشته باشيد .\r\nبدترين شما كسانى هستند كه سخن چينى مى كنند و ميان دوستان جدائى مى اندازند و بر بى گناهان عيب مى گيرند .\r\nبا انتقام ، برترى وجود ندارد و درستى در ترك مشورت نيست .\r\nشهادت گناهكار را جز بر زيان خودش نمى پذيرم .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nهرگاه كسى به تو درود فرستاد تو بهتر از آن درود بفرست ، و هرگاه دستى به منظور احسان بسوى تو دراز شد آن را از پاداش بيشترى برخوردار ساز ، البته فضيلت براى كسى است كه نخست نيكى كرده است .\r\nهرگاه انسان از دنيا به بالاتر از مرتبهء خودش رسيد اخلاقش در برابر مردم دگرگون مىشود .\r\nاگر كسى را بيشتر از مرتبه‌اش بالا بردى ، انتظار داشته باش به همان اندازه تو را در مرتبه‌ات تنزل دهد در مصائب ديگران شادى مكن و در مسير باطل قدم مگذار و از راه حق كناره مگير .\r\nبه لغزش ديگران شادى مكن ، زيرا نمى دانى روزها با تو چگونه رفتار مى كنند خود را از هر گونه پستى و زبونى گرامى دار .\r\nجز دراز گوش كسى از بزرگى و شرافت امتناع ندارد .\r\nاز كفاره‌هاى گناهان بزرگ ، دادرسى ستمديده و تسكين دادن محزون است .\r\nهر كه مادر فرزند مرده را تسليت دهد خداوند او را زير سايهء عرشش جاى مىدهد .\r\nبه آنچه فرزندان خود را تربيت ميكنى ، يتيم را به آن تربيت نما .\r\nضعيفان خود را در خوراك ، با خود برابر بدانيد .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبايد بستگان تو در ظلم و ستم تو طمع نكنند و دشمنانت از عدالت تو مأيوس نگردند .\r\nهرگز با كسى كه آن چنان كه تو او را بر خودت برترى مى دهى او تو را بر خودش ترجيح نمى دهد ، مسافرت مكن .\r\nراه رفتن پياده بهمراه سواره ، موجب فساد سواره و خوارى پياده است .\r\nدر مجلس خود با كسى نجوى مكن ، و اگر بخشم آمدى بلند شو ، و در حال خشم قضاوت مكن .\r\nآگاه باشيد چنان كه از روى ترس كار مى كنيد از روى رغبت نيز كار كنيد .\r\nهرگاه برادرانت شبانه بر تو وارد شدند آنچه در خانه‌دارى از آنان ذخيره مكن و خود را در بيرون خانه براى آنان به زحمت ميانداز .\r\nبدترين برادران كسى است كه انسان بخاطر او به زحمت بيافتد .\r\nاز هر كارى كه اگر از كنندهء آن بپرسند ، آن را انكار مىكند ، بر حذر باش .\r\nكسى كه در پنهانى كارى كند كه آشكارا از آن شرم دارد براى خود ارزشى قائل نيست .\r\nهر كه باطن خود را درست كند ظاهرش را نيز درست خواهد كرد .\r\nكسى كه ترا بر حذر دارد مانند كسى است كه تو بشارت داده است .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nحسود از تو خشنود نمى شود مگر آنكه يكى از شما بميريد .\r\nحسادت دوست ، بيمارى دوستى است .\r\nفروتنى نعمتى است كه حسود پى به آن نمى برد .\r\nهيچ ستمگرى را شبيه‌تر به ستمديده مانند حسود نديدم : چشمى شور و دلى ديوانه دارد و پيوسته با اندوه دمساز است ، بر بى گناهان خشم مى گيرد و به چيزى كه مالك آن نيست بخل مى ورزد ستايش بيش از استحقاق ، چاپلوسى و كمتر از استحقاق ، ناتوانى يا حسادت است .\r\nبا مردم چنان معاشرت كنيد كه اگر مرديد بر شما گريه كنند و اگر زنده بوديد به شما اشتياق داشته باشند .\r\nدوست ، دوست نيست مگر آنكه برادر خود را در سه مورد نگهدارى كند : در گرفتارى او و در نبودن او و در مردن او .\r\nدشمن دانا بهتر از دوست نادان است .\r\nبهترين اعمال بزرگوار اين است كه از آنچه ميداند چشم بپوشد .\r\nبزرگترين دشمنان كسى است كه مكرش از همه پنهان تر باشد .\r\nكسى كه جامه‌ى حيا به تن كند ، عيبش را مردم نمى بينند .\r\nاشكها خشك نمى شود مگر در اثر سنگدلى ، و دلها سخت نمى شود مگر بخاطر زيادى گناهان .\r\nخويشاوندى به دوستى نيازمند است ولى دوستى به خويشاوندى نيازمند نيست .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبسا نزديكى كه از دور هم دور تر است و بسا دورى كه از نزديك هم نزديك تر است . غريب كسى است كه دوست ندارد .\r\nدوستى يك نوع خويشاوندى مورد بهره‌اى مىباشد .\r\nاز دست دادن دوستان ، غربت است .\r\nاز بزرگوارى مرد آن است كه بر گذشته زمانش بگريد و به وطن خود علاقمند باشد و برادران قديمى خود را نگاه دارد .\r\nطمع ، بردگى دائمى است .\r\nسقوط عقلها ، بيشتر زير درخشندگى هاى طمع ها است .\r\nبسا عقلى كه تحت فرمان تمايلات بى جا اسير است .\r\nاگر براى آنچه از دستت رفته بى تابى ميكنى ، پس براى آنچه به تو نرسيده نيز بى تابى كن .\r\nتمايلات بى جا ، مركب فتنه و فساد است .\r\nاگر ثروتمندى گردى ، تمام مردم با تو هستند و اگر تنگدست شوى بستگانت دست از تو برمى دارند .\r\nهرگاه دنيا به كسى روى آورد خوبيهاى ديگران را به او عاريه مىدهد و اگر به او پشت كند خوبى هايش را از او سلب مىكند .\r\nاز دست رفتن حاجت ، بهتر از بردن حاجت نزد افراد نالايق است .\r\nسه كس مورد ترحم قرار مى گيرد : خردمندى كه او را نادان پندارند و ناتوانى كه در دست ستمگر نيرومندى گرفتار باشد و بزرگوارى كه\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبه فرومايه محتاج گردد .\r\nهرگاه از شخص بزرگوارى حاجتى خواستى بگذار فكر كند ، زيرا او جز در كار خير نمى انديشد ، و هرگاه از شخص فرومايه‌اى چيزى درخواست كردى شتاب كن ، زيرا اگر فكر كند به طبع خود باز مى گردد .\r\nالتماس كردن ، بزرگوار را به بذل و بخشش ، و فرومايه را به ممانعت تحريك مىكند .\r\nبزرگوار ، از روى اكراه نرمى نمى كند و در حال گشايش سخت نمى گيرد .\r\nآرزوهاى خود را بسوى كسى كه مورد محبت دلهاى شما است ، معطوف داريد .\r\nبخشش آن است كه بى مقدمه انجام گيرد ، اما اگر بر اساس سؤال باشد نوعى شرم و فرار از سرزنش است .\r\nحرص ، جامع هر خصلت ناپسند است و مهارى است كه آدمى بوسيلهء آن بسوى هر شرى كشيده مىشود .\r\nبخل ، روپوش بينوائى است .\r\nغفلت مردم بخيل از گناه بزرگ ، براى آنان آسانتر از پاداش دادن به احسان كم است .\r\nاى پسر آدم ، آنچه بيشتر از روزى خود بدست آورده‌اى تو در آن خزانه‌دار ديگران هستى .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nاى پسر آدم تو در مال خود وصى خويش باش و همان كارى كه مى خواهى پس از تو در مال تو انجام دهند خودت انجام ده .\r\nكسى كه ثروتمند باشد بايد بوسيلهء مال خود ، زندانى و اسير را آزاد كند .\r\nهر كه خويشتن را گرامى دارد ثروت از نظر او ناچيز است .\r\nحرص و خودبينى و حسد انگيزه‌هاى سقوط در گناهان هستند .\r\nخصلتهاى پسنديدهء خود را بخاطر تكبر و خودبينى از دست مده .\r\nاگر مى خواهى تو را ستايش كنند بايد نسبت به ستايش ، اظهار حرص ننمائى .\r\nبزرگترين افتخار آن است كه خود بين نباشى .\r\nشكيبائى به اندازهء مصيبت است .\r\nمصيبت ، يكى است ، اگر بى تابى كردى دو تا مىشود .\r\nخويشتن را به صبر در ناراحتى عادت ده .\r\nهنگامى كه سختى به پايان رسيد گشايش آغاز مى گردد .\r\nشكيبائى ، مركبى سقوط ناپذير است .\r\nصبر دو نوع است : صبر بر آنچه كراهت دارى و صبر از آنچه دوست دارى .\r\nروزگار دو روز است : روزى بسود تو و روزى به زيانت ، پس اگر به سود تو باشد ناسپاسى مكن و اگر به زيان تو باشد شكيبا باش .\r\nكسى كه مانند آزادگان صبر كند شكيبا است و اگر صبر نكند\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمانند نادان بى تجربه ، فراموش مىكند .\r\nبه هنگام آسايش ناسپاسى مكن و در گرفتارى نااميد مباش .\r\nتكبر در برابر افراد خودبين ، عين تواضع است .\r\nهر كه در جستجوى چيزى باشد به تمام آن يا بعض آن مى رسد .\r\nكسى كه زبانش را حكمران خود گرداند نزد خويش خوار است .\r\nزبان خردمند پشت قلبش ، و قلب نادان پشت زبانش مىباشد .\r\nهر كارى انجام داده‌اى مانند كسى باش كه كارى نكرده است .\r\nدر خاموشى از حكمت خيرى نيست ، چنان كه در سخن از روى جهل ، خيرى نمى باشد .\r\nآدمى زير زبان خويش پنهان است .\r\nزبان خود را از سخن گفتن بازدار ، زيرا جبران كردن چيزى كه در اثر خاموشى از دستت رفته ، آسان تر است از دريافت چيزى كه به سبب گفتارت از تو فوت شده است .\r\nاز آنچه وجود ندارد مپرس ، زيرا در آنچه وجود دارد براى تو كارى هست .\r\nوفا با نيرنگ بازان نزد خدا نيرنگ است .\r\nاگر كارها مشتبه شد پايان آن با آغازش مقايسه مىشود .\r\nكسى كه انديشه كند درست يافته يا نزديك است درست بيابد ، و كسى كه شتاب نمايد خطا كرده يا نزديك است خطا نمايد .\r\nچه بسيار است عبرتها و كم است پند گرفتن\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nانديشه‌ى پيرمرد را از دلاورى جوان بيشتر دوست دارم .\r\nبه حضرت گفتند : خردمند را براى ما توصيف كن ، فرمود : خردمند كسى است كه چيزها را به جاى خود مى گذارد ، سپس به وى گفتند : نادان را براى ما توصيف كن ، فرمود : توصيف كردم .\r\nاگر كار كسى بر شما مشتبه گرديد به همنشينانش نظر كنيد .\r\nهنگامى كه تو پشت ميكنى و مرگ روى مى آورد ، چه زود ملاقات فرا مى رسد .\r\nكسى كه دورى سفر را بخاطر بياورد آماده مى گردد .\r\nنفس كشيدن آدمى ، گامهاى او بسوى مرگ است .\r\nبسا يك خوراك كه جلوى خوراكها را مى گيرد .\r\nمخالفت ، انديشه را ويران مىكند .\r\nكسى كه پيرو ندارد انديشه ندارد .\r\nهنگامى كه شنيد خوارج مى گويند : « حكم مخصوص خداوند است » فرمود : سخن حقى است كه بوسيلهء آن باطل را اراده مى كنند كسى كه به چيزى جاهل باشد از آن عيب مى گيرد .\r\nمردم دشمن مجهولات خود هستند .\r\nكسى كه چوبش نرم باشد شاخه‌هايش فراوان است .\r\nخوابى كه بر اساس يقين باشد بهتر است از نمازى كه در حال ترديد باشد .\r\nيك دانشمند دينى از هزار عابد براى شيطان سخت تر است .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nبهترين پارسائى ، پنهان داشتن زهد است .\r\nنماز ، ايستادن و نشستن نيست ، نماز اخلاص تو است .\r\nسخت ترين گناهان گناهى است كه صاحبش آن را كوچك بشمارد .\r\nهيچ كوچكى را كوچك مشمار ممكن است بزرگ باشد . و هيچ كمى را كم مدان ، ممكن است زياد باشد .\r\nروزگارى براى مردم خواهد آمد كه در آن مقرب نيست مگر سخن چين ، و زيرك خوانده نمى شود مگر تبهكار ، و ناتوان شمرده نمى شود مگر شخص با انصاف .\r\nدنيا نادانى است كه جز به مانندهاى خود رغبت ندارد من دنيا را به رو واژگون كرده‌ام و مقدار آن را اندازه گرفته‌ام و به حقيقت آن بينا هستم .\r\nاى مردم ، به خدا قسم من شما را به هيچ طاعتى وادار نمى كنم مگر آنكه خودم در آن بر شما سبقت مى گيرم ، و از هيچ گناهى شما را نهى نمى كنم مگر آنكه خودم پيش از شما دست از آن بر مى دارم .\r\nكسى كه خود را پيشواى مردم قرار داد بايد پيش از آموختن ديگران ، نخست خويشتن را بياموزد و بايد پيش از آنكه ديگرى را بوسيلهء زبان تأديب كند ، به روش خود ، او را تأديب نمايد . در هر صورت كسى كه آموزنده و ادب كنندهء خويش باشد به تعظيم و احترام سزاوارتر است از كسى كه آموزنده و ادب كنندهء مردم باشد .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nكسى كه كار ملتى را به عهده گرفت سزاوار است پيش از شروع به اصلاح جمعيت ، نخست خود را اصلاح كند و گر نه مانند كسى است كه مى خواهد سايه‌ى چوب را پيش از راست كردن چوب ، راست كند شگفتا آيا خلافت به مصاحبت و خويشاوندى ( با پيامبر ) است بدبخت ترين زمامداران كسى است كه ملتش به وسيلهء او بدبخت شوند .\r\nچه زشت است نيرنگ از زمامدار شخص بدخو لايق پيشوائى نيست .\r\nاگر چوپان گرگ باشد ، چه كسى از گوسفند مراقبت مىكند هرگز در استخدام كارگردانان و حكمرانان خود ، وساطتى را جز وساطت كاردانى و امانت مپذير .\r\nكسى كه اطرافيانش فاسد باشند مانند كسى است كه آب در گلويش گير كرده ، زيرا اگر چيزى غير از آب در گلويش گير كرده بود ، بوسيلهء آب فرو مى رفت دادگرى يك شكل و ستمگرى اشكال فراوانى دارد ، از اين رو ستمگرى آسان ، و جستجوى عدالت مشكل است . عدالت و ستمگرى مانند اصابت و خطا در تيراندازى است كه اصابت آن احتياج به تمرين دارد .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nدادگرى را بر دلاورى مقدم دار و جائى كه سخن گفتن مفيد است از عمل استفاده مكن .\r\nبدترين مردم ، پيشواى گمراهى است كه ديگران بوسيلهء او گمراه مى شوند .\r\nستم ، پايان مدت زمامداران است .\r\nعدالت زمامدار بهتر از بارورى زمان است .\r\nكسى كه از او چيزى خواسته شده ، تا هنگامى كه وعده نداده آزاد است .\r\nدلهاى رعيت ، خزانهء فرمانرواى آنها است ، همان عدالت يا ستمى كه در آن سپرده است خواهد يافت .\r\nآگاه باشيد ، من با دو كس مى جنگم : كسى كه چيزى را كه ندارد ادعا كند و كسى كه چيزى را كه به عهده‌ى او است دريغ نمايد .\r\nدست خدا با مهربانى بر سر حكمران قرار مى گيرد ، پس هنگامى كه ستم نمود خداوند او را به حال خودش واگذار مىكند .\r\nدر توصيف خداوند مى گويد : كوههاى آن ( زمين ) را از جا كنده و پراكنده مى سازد ، و از هيبت عظمت خداوند بعضى كوهها بعض ديگر را درهم مى كوبند سپاس خداوندى را كه آسمان و زمين ، آسمان و زمين ديگر را از او نمى پوشاند .\r\nپيشوايان دادگر بايد خود را با عموم مردم بسنجند .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nيكى از كارگردانان حضرت ساختمان بزرگى بنا كرد ، امام « ع » فرمود : سكه‌ها سرهاى خود را آشكار كردند . اين ساختمان توانگرى تو را توصيف مىكند هرگاه خداوند بر ملتى خشم گيرد نرخهاى آنان بالا مى رود و تبهكاران بر آنان چيره مى شوند .\r\nسه كس مال را بر خويشتن برترى مى دهند : بازرگان دريا و همنشين سلطان و كسى كه در قضاوت رشوه مى گيرد خدايا ما را بهتر از آنچه مى پندارند قرار ده و آنچه را كه براى ما نمى دانند بيامرز .\r\nعثمان ، حضرت را بسيار سرزنش كرد ، در حالى كه امام « ع » ساكت بود . به حضرت گفت : چرا سخن نمى گوئى فرمود : اگر سخن بگويم ، چيزى جز آنچه براى تو ناپسند است نمى گويم و تو نزد من چيزى جز آنچه دوست دارى نخواهى داشت .\r\nهرگز دعوت كنندهء به جنگ نباشيد .\r\nاز ستيزه و دشمنى بپرهيزيد ، زيرا اين دو خصلت دل را بيمار مىكند و نفاق ببار مى آورد .\r\nاگر از آزار كسى ايمن بودى ، در برادرى او رغبت داشته باش .\r\nخداوند شما را حفظ كرده از اين كه به شما ستم نمايد .\r\nبه ناتوان كمك كنيد و پشتيبان ستمديده باشيد و همكارى نماييد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nخدايا من آنان را به ستم بر بندگانت وادار نكردم .\r\nروز ستمديده بر ستمگر ، سخت تر از روز ستمگر بر ستمديده است .\r\nشيعيان ما كسانى هستند كه در حال خشم ستم نمى كنند . براى همسايگان خود باعث بركت و با همنشينان خود در صلح و آشتى هستند .\r\nستمگرى و نادرستى ، مرد را بى ارزش مىكند .\r\nهر كه ستمى بدوش گرفت نااميد گرديد .\r\nچه زشت است به همسايه سختگيرى كردن هر كه ادعا كرد نابود گرديد و هر كه تهمت زد نااميد شد .\r\nكسى كه تخم دشمنى كاشت زيان درو كرد .\r\nستم بر بندگان بدكارى است .\r\nستم به شمشير مى كشاند .\r\nهرگز با ريختن خون حرام حكومت خود را تقويت مكن .\r\nبه خدا قسم با ستمديده از روى عدالت رفتار مى كنم و حق او را از ستمگر مى گيرم و ستمكار را با حلقهء بينى اش مى كشم تا او را به سرچشمهء حق وارد سازم اگر چه از آن كراهت داشته باشد .\r\nاين را انتخاب كن كه شكست خورده و با انصاف باشى ، نه پيروز و ستمگر .\r\nپست ترين مردم كسى است كه نزد زمامدار ستمگر از انسان\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nناتوان بدگوئى كند .\r\nستم بر ناتوان ، زشت ترين ستم است .\r\nگناه نابخشودنى ، ستم نمودن بندگان نسبت به يكديگر است .\r\nهمكار ستمگر مباش .\r\nستمگر سه علامت دارد : نسبت به بالاتر از خود با گناه ظلم مىكند و در حق پائين تر از خود با چيرگى ستم مى نمايد و با گروه ستمگران همكارى مىكند .\r\nخدا رحمت كند مردى را كه حقى را ببيند و به آن كمك نمايد ، يا ستمى را ببيند و از آن جلوگيرى كند و به زيان ستمگر مددكار ستمديده باشد .\r\nستمگر و كمك دهندهء او و كسى كه به ستم راضى است هر سه با يكديگر شريكند .\r\nكسى كه از عمل گروهى خشنود باشد مانند كسى است كه با آنان در آن كار داخل باشد و هر كه در باطل وارد شود دو گناه دارد : گناه ارتكاب باطل و گناه راضى بودن به آن .\r\nاز حضرت پرسيدند : چه گناهى كيفرش سريعتر و نابودى صاحبش زودتر است فرمود : ستم بر كسى كه ياورى جز خدا ندارد ، و گردنكشى ثروتمند در برابر فقير .\r\nبه هنگام ستم ، عدالت خدا را در بارهء خود ياد كن ، و موقع توانائى ، قدرت خدا را به ياد آور .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nگناه ، دژى ذلت بار است : ساكن خود را نگاه نمى دارد و پناهندهء خود را حفظ نمى كند .\r\nحكمت را در بين كسانى كه شايستگى آن را ندارند مگذاريد كه به آن ستم كرده‌ايد .\r\nبراى هر كسى همان چيزى است كه به دست آورده .\r\nارزش هر كس به خوبيهاى او است .\r\nبدانيد مردم فرزندان كارهاى نيك خويش هستند .\r\nهيچ نسبتى مانند فروتنى و هيچ شرافتى مانند دانش و هيچ همنشينى مانند خوش خوئى نيست .\r\nدانش شريف ترين چيز است و خداوند بزرگ دانا است و هر دانشمندى را دوست دارد .\r\nكسى كه كردارش او را كند سازد ، نسبت و خويشاونديش او را تند نمى گرداند .\r\nهر كه در عمل كوتاهى كند به اندوه مبتلا مى گردد .\r\nاز كسانى مباش كه بيش از عملشان به خود اميدوارند .\r\nبراى دنياى خود چنان كار كن كه گويا هميشه زنده‌اى .\r\nاز كسانى مباش كه بدون عمل به آخرت اميدوارند .\r\nدانش بياموزيد هر چند بهره‌اى از آن نبريد ، زيرا روزگار را براى شما مذمت كنند بهتر است از اين كه زمان را بخاطر شما مذمت نمايند .\r\nهيچ حركتى نيست مگر آنكه تو در زمينهء آن به شناسائى\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nنيازمندى .\r\nكسى كه از روى نادانى كارى انجام دهد مانند كسى است كه بيراهه مى رود ، پس دور شدنش از راه ، او را از خواسته‌اش دور تر مى گرداند ، و كسى كه از روى دانائى عمل كند مانند كسى است كه راه آشكارى مى پيمايد ، بنا بر اين بينا بايد ببيند آيا راه مى پيمايد يا بر مى گردد انديشه موجب روشنى ، و غفلت باعث تاريكى است .\r\nبه منظور فهميدن و آموختن سؤال كن و از روى خيره سرى چيزى مپرس .\r\nداناترين مردم كسى است كه علم مردم را به عمل خود ضميمه كرده است .\r\nكسى كه در انديشهء خود استبداد داشته باشد نابود مى گردد و كسى كه با مردان مشورت كند در عقلهاى آنان شركت جسته است .\r\nكسى كه به راههاى انديشه روى آورد ، موارد اشتباه را مى شناسد .\r\nهيچ گنجى سودمندتر از دانش و هيچ عزتى بالاتر از بردبارى نيست .\r\nدانائى ، جلوى عذر بهانه‌جويان را مى گيرد .\r\nخوبى آن نيست كه ثروت و فرزندان تو زياد شوند ، خوبى آن است كه دانش تو افزون گردد .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nگرد آورندگان مال نابود شده‌اند ، در حالى كه زنده هستند ، و دانشمندان تا هنگامى كه روزگار باقى است پايدار مى باشند .\r\nزمامداران ، فرمانرواى مردمند و دانشمندان ، فرمانرواى زمامداران .\r\nدانشمند زنده است هر چند مرده باشد و نادان مرده است اگر چه زنده باشد .\r\nدانش ، يكى از دو حيات ، و دوستى ، يكى از دو خويشاوندى ، و آوازه‌ى نيكو يكى از دو عمر محسوب مىشود .\r\nهرگز كسى در برابر سؤالى كه از او شده و نمى داند ، از گفتن « نمى دانم » شرم نكند و اگر چيزى را نمى داند از آموختن آن حيا نداشته باشد .\r\nچه بسيار چيزهائى كه نمى دانى و انديشه‌ات در آن حيران و چشمت گمراه است ، آن گاه به آن بينا مى شوى .\r\nهيچ فقرى سخت تر از نادانى نيست .\r\nخويشاوندى و همسايگى ، ترا از شر نادان ايمن نمى سازد .\r\nهرگاه خداوند بنده‌اى را پست گردانيد ، دانش را از او جلوگيرى مىكند .\r\nهر ظرفى بواسطهء آنچه در آن قرار داده مىشود ، پر مى گردد ، مگر ظرف دانش كه فراخ مىشود .\r\nچنان كه بدنها خسته مى شوند ، اين دلها نيز ملول مى گردند ، پس\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبراى دلها حكمت هاى جديدى طلب كنيد .\r\nبار شعله شوق ، سبك تر از رنج خستگى است .\r\nاز شرافت دانش همين بس كه شخص كم اطلاع ادعاى آن را مىكند و كسى كه از اهل دانش نيست اگر نسبت دانائى به او بدهند شادمان مىشود ، و از گمنامى جهل همين بس كه آدم نادان از آن بيزارى مى جويد و اگر نسبت جهل به او بدهند خشمگين مىشود .\r\nكم ارزش ترين مردم كسى است كه دانشش از همه كمتر باشد .\r\nدانش ، دينى است كه به سبب آن پاداش داده مىشود .\r\nدانش ، بيشتر از آن است كه به شمار آيد ، پس از هر چيزى بهترش را بگيريد .\r\nكسى كه از روى نادانى فتوى دهد ، آسمان و زمين او را لعنت مى كنند .\r\nدانشمندان بخاطر كثرت مردم نادان ، در غربت قرار دارند .\r\nخداوند از مردم نادان در تعليم گرفتن پيمان نگرفته تا آنكه از دانشمندان در تعليم دادن پيمان گرفته است .\r\nسپاسگزارى دانشمند بر دانشش اين است كه علم خود را به كسانى كه استحقاق دارند بذل نمايد .\r\nبلند همت هر چند خود را تنزل دهد ليكن جز بلندى چيزى نمى پذيرد ، مانند شعلهء آتش كه صاحبش آن را مى پوشاند ولى شعله زبانه مى كشد .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nاگر نزد دانشمندى نشستى ، در شنيدن حريصتر باش تا سخن گفتن .\r\nعلم با عمل مقرون است : پس كسى كه بداند عمل مىكند . عمل ، عمل را صدا مى زند اگر عمل پاسخ گفت ، مى ايستد و گر نه كوچ مىكند .\r\nاى حاملان دانش ، آيا دانش را حمل مى كنيد دانش براى كسى است كه بياموزد و به آنچه آموخته عمل كند و علمش با عملش موافق باشد .\r\nعالم بى عمل مانند نادان سرگردانى است كه از جهل خود بيدار نمى شود ، بلكه حجت بر او بزرگتر است .\r\nعلم خود را به جهل ، و يقينتان را به ترديد مبدل مكنيد ، هرگاه دانستيد عمل كنيد و هرگاه يقين پيدا كرديد اقدام نمائيد .\r\nچه خوبست علمى كه به مدارات زينت يابد شما گفتيد : فلان شخص ثروت عظيمى به دست آورده آيا روزهائى كه در طول آنها انفاق كند بدست آورده است روز قيامت آدمى قدم بر نمى دارد تا آنكه از عمرش سؤال مى كنند كه در چه چيزى بپايان رسانده ، و جوانيش را در چه چيزى كهنه كرده و مالش را از كجا بدست آورده و در چه چيزى انفاق نموده و در آنچه مى دانسته چه عملى انجام داده است زياده‌روى كردن از اندازهء كافى ، فقر بى پايانى است .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nچقدر مشكل است براى كسى كه خواسته‌هاى بى جا او را اسير كرده پرهيزكار باشد هر كه بر چيزى دست يافت خودرأى مىشود .\r\nدو خورنده هستند كه سير نمى شوند : خواهان دانش و خواهان دنيا .\r\nبازرگان ، گناهكار است و گناهكار در آتش است ، مگر كسى كه درست بگيرد و درست بدهد .\r\nدر بارهء گرد آورندهء ثروت مى گويد : شايد آن را از راه نادرست گرد آورده و حق آن را ادا نكرده است .\r\nفقر ، مرگ بزرگ است .\r\nتنگدستى ، زيرك را گنگ مى گرداند و فقير در شهر خود غريب است .\r\nتنگدستى در وطن ، غربت است .\r\nهيچ شهرى از شهر ديگر براى تو سزاوارتر نيست ، بهترين شهرها شهرى است كه تو را به دوش گيرد  .\r\nاگر تنگدستى براى من به صورت انسانى مجسم شود او را خواهم كشت .\r\n\r\n","description":"","footnote":" ( 1 ) - يعنى تمام شهرها صلاحيت دارند براى انسان محل سكونت باشند . بهترين شهرها شهرى است كه تو را در خود جاى دهد و عزيز گرداند . ","page_name":" 324 ","page_number":324},
  {"content":"\r\n\r\nهيچ فقيرى گرسنه نشد مگر به آنچه ثروتمند از آن بهره‌مند گرديد .\r\nهيچ نعمتى را فراوان نديدم مگر آنكه در كنار آن حقى ضايع شده است .\r\nبه هيچ نعمتى نمى رسيد مگر آنكه نعمت ديگرى را از دست مى دهيد .\r\nهيچ ثروتى جز بخاطر بخل يا حرام جمع نمى شود .\r\nبه هيچ نعمتى نمى رسيد مگر پس از رنج و آزار .\r\nهيچ كس بيهوده آفريده نشده كه هوسرانى كند ، و بى فايده رها نشده تا كار بى فايده انجام دهد .\r\nاشتباه در بخشش به كسى كه سؤال نكرده و جلوگيرى از كسى كه درخواست نموده هر دو يكى است .\r\nهرگاه از چيزى بى نياز شدى آن را كنار بگذار و آنچه را به آن محتاج هستى بگير .\r\nاز احتكار جلوگيرى كن .\r\nهر كه چيزى را كه حق او نيست بگيرد مورد سرزنش قرار مى گيرد .\r\nاز گرفتن وام بپرهيزيد .\r\nوام گرفتن ، ذلت و خوارى است .\r\nاز كيفرهائى كه در اثر بدرفتارى ، بر ملل پيش از شما فرود آمده\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nبترسيد و در خوبى و بدى ، حالات آنان را بخاطر بياوريد و بترسيد از اين كه مانند آنها باشيد .\r\nپيش از آنكه آيندگان از شما عبرت بگيرند شما از گذشتگان پند بگيريد .\r\nفرزندانتان را به اخلاق خود مجبور نسازيد زيرا آنان براى زمانى غير از زمان شما آفريده شده‌اند .\r\nدلهاى مردم ، وحشى است هر كه با آنها انس بگيرد به او روى مى آورند .\r\nبندهء ديگرى مباش در حالى كه خداوند ترا آزاد قرار داده است .\r\nبه آزاد مرد هر چه تحميل كنى ، تحمل مىكند و آن را باعث زياد شدن شرافت خود مىداند مگر چيزى كه جزئى از آزادى او را تنزل دهد كه از آن امتناع دارد و به آن پاسخ نمى گويد .\r\nمن حق ندارم شما را بر آنچه كراهت داريد وادار كنم .\r\nبه تو اجازه دادم كه در آنچه بنظرت مى آيد استوار باشى .\r\nاندوه ، نيمى از پيرى است .\r\nهرگز از روى ترديد مجازات نمى كنم .\r\nهر كه به روزگار بزرگى فروخت روزگار او را زبون ساخت .\r\nتو را از شتاب در كار و سخن نهى مى كنم .\r\nدر بارهء بندگان خدا و شهرهاى او از خدا بترسيد ، زيرا شما حتى در زمينه‌ى مكانها و چهارپايان مورد سؤال قرار مى گيريد .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nساعتهاى روز چه با شتاب مى گذرد ، و روزهاى ماه چه زود سپرى مىشود ، و ماه‌هاى سال چه با سرعت تمام مى گردد ، و سالهاى عمر چه با تندى مى گذرد پايان\r\n\r\n\r\n","description":"","footnote":"","page_name":" 327 ","page_number":327}
  ]