[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n . \r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nكوثر فقه\r\nشرح تحرير الوسيله\r\nجلد اول\r\nكتاب مكاسب ومتاجر\r\nعلى محمدى خراسانى\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\nسرشناسه : محمدى خراسانى ، على ، 1337 -\r\nعنوان ونام پديدآور : كوثر فقه : شرح تحرير الوسيله ( 1 ) : كتاب مكاسب ومتاجر / على محمدى خراسانى .\r\nمشخصات نشر : تهران مؤسسه تنظيم و نشر آثار امام خمينى ( س ) مؤسسه چاپ و نشر عروج ، 1388 .\r\nمشخصات ظاهرى : 500 ص . ج .\r\nشابك : ( دوره ) 9 - 081 - 212 - 964 - 978\r\n( ج 1 ) 5 - 076 - 212 - 964 - 978 : isbn\r\nوضعيت فهرست نويسى : فيپا\r\nيادداشت : كتابنامه : ص . 495 - 500 : همچنين به صورت زيرنويس .\r\nموضوع : 1 . خمينى . روح الله ، رهبر انقلاب وبنيانگذار جمهورى اسلامى ايران ، 179 - 1368 . - -\r\nتحرير الوسيله - - نقد و تفسير . 2 . فقه جعفرى - - رساله عمليه .\r\nشناسه افزوده : مؤسسه تنظيم و نشر آثار امام خمينى ( س ) - دفتر قم . مؤسسه چاپ و نشر عروج .\r\nرده بندى كنگره : 30422166 ت 8 خ / 9 / 183 bp\r\nرده بندى ديويى : 3422 / 297\r\nشماره كتابشناسى ملى : 1882519\r\nكد / م 2527\r\nمؤسسه چاپ و نشر عروج\r\nكوثر فقه : شرح تحرير الوسيله ( 1 ) / كتاب مكاسب ومتاجر\r\nنويسنده : على محمدى خراسانى\r\nناشر : چاپ و نشر عروج ( وابسته به مؤسسه تنظيم و نشر آثار امام خمينى ( س ) )\r\nچاپ اول : 1388\r\nشمارگان : 1000 نسخه\r\nقيمت : 8300 تومان\r\nمراكز پخش : خيابان انقلاب بين 12 فروردين وفخر رازى ، فروشگاه مركزى ، تلفن : 66404873 - دورنگار : 66400915\r\nخيابان انقلاب ، تقاطع حافظ ، فروشگاه شماره 1 ، تلفن : 66701297\r\nخيابان انقلاب : خيابان 12 فروردين ، خيابان شهداى ژاندارمرى ، فروشگاه شماره 2 ، تلفن : 66955737\r\nحرم مطهر حضرت امام خمينى ( س ) ، ضلع شمالى ، فروشگاه شماره 3 ، تلفن : 55203801\r\nكليه نمايندگيهاى فروش در استانها\r\nنشانى الكترونيكى : pub @ imam - khomeini . ir\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\n\r\n[ جلد اول 
  ]\r\n\r\nسخن ناشر\r\nالف\r\nامام خمينى ( س ) علاوه بر اين‌كه شخصيتى جامع بين علم و عمل بوده ، كه در عرصه علم نيز جامع بين علوم عقلى و نقلى و به حق از عالمان كم‌نظير بودند . ايشان فيلسوفى عارف و عارفى و اصل بودند كه در برهه‌اى از حيات پربركت خود همه اشتغالات تدريسى و تحقيقى خويش را در حوزه علوم عقلى انجام دادند .\r\nاما به حق از شگفتىهاى شخصيت علمى حضرت امام ( س ) اين است كه همان فيلسوف عارف ، فقيهى بزرگ و اصولى صاحب مبنا و سبك ؛ ظهور كردند . تربيت صدها مجتهد فاضل و تعداد فراوانى از فقهاى بزرگ و مراجع تقليد در كنار آثار مكتوب بسيار ارزنده ، بهترين گواه اين ادعاست .\r\nكتاب ارزنده تحرير الوسيله اثر فقهى آن فقيه مجاهد است كه به هنگام تبعيد در تركيه به انجام رسيد و به خاطر اخلاص و اتقان مؤلّف آن به سرعت در كنار شرايع الإسلام و عروة الوثقى از متون اصلى درس‌ها و شرح‌هاى عالى فقه گرديده است .\r\nتنظيم مناسب و نشر بايسته آثار ماندگار حضرت امام ( س ) رسالت اصلى مؤسسه تنظيم و نشر آثار امام خمينى ( س ) است . در همين راستا و نظر به جايگاه « فقه » در زندگى علمى و عينى جامعه و در راستاى عمومىسازى مباحث استدلالى فقه ، به ويژه در دانشگاه‌ها ، معاونت پژوهش دفتر قم نگارش شرحى استدلالى به زبان فارسى را در اولويت كار خود قرار داده و از يكى از اساتيد حوزه علميه قم اين مهم را درخواست كرده است .\r\n\r\n","description":"","footnote":"","page_name":" سخن ناشر و فهرست 1 ","page_number":5},
  {"content":"\r\n\r\nاستاد ارجمند حضرت حجت الاسلام والمسلمين محمدى خراسانى ( دامت افاضاته ) با علاقه فراوان و با قلمى روان و محققانه به شرح استدلالى مباحث معاملات تحرير الوسيله پرداختند كه با تقدير از زحمات ارزنده ايشان آرزوى تكميل ديگر مجلدات را داريم .\r\nمؤسسه تنظيم و نشر آثار امام خمينى ( س )\r\nدفتر قم\r\n\r\n","description":"","footnote":"","page_name":" سخن ناشر و فهرست 2 ","page_number":6},
  {"content":"\r\n . \r\n","description":"","footnote":"","page_name":" سخن ناشر و فهرست 3 ","page_number":7},
  {"content":"\r\n . \r\n","description":"","footnote":"","page_name":" سخن ناشر و فهرست 4 ","page_number":8},
  {"content":"\r\n . \r\n","description":"","footnote":"","page_name":" سخن ناشر و فهرست 5 ","page_number":9},
  {"content":"\r\n . \r\n","description":"","footnote":"","page_name":" سخن ناشر و فهرست 6 ","page_number":10},
  {"content":"\r\n . \r\n","description":"","footnote":"","page_name":" سخن ناشر و فهرست 7 ","page_number":11},
  {"content":"\r\n . \r\n","description":"","footnote":"","page_name":" سخن ناشر و فهرست 8 ","page_number":12},
  {"content":"\r\n . \r\n","description":"","footnote":"","page_name":" سخن ناشر و فهرست 9 ","page_number":13},
  {"content":"\r\n . \r\n","description":"","footnote":"","page_name":" سخن ناشر و فهرست 10 ","page_number":14},
  {"content":"\r\n\r\n\r\nمقدمه مؤلف\r\nبسم الله الرحمن الرحيم\r\nمهمترين وظيفه فقيهان و عالمان دينى تفقه در دين خدا و شناخت عميق همه دين است كه در حديث معروفى از حضرت امام كاظم ( ع ) از قول رسول اعظم ( ص ) ، علم واقعى را در سه امر خلاصه كرده و فرموده اند :\r\n« إنّما العلم ثلاثة ، آية محكمة ، أو فريضة عادلة ، أو سنّة قائمه » ؛ « 1 »\r\nيعنى علم اصول دين و عقايد ، علم اخلاق و شناخت فضائل و رذائل براى تحليه به اولى و تخليه از دومى ، و علم فروع دين و احكام شرعى فرعى كلى الهى .\r\nاين وظيفه الهى را در طول تاريخ فقيهان سترگ ، خصوصاً در بخش احكام شرعيه و فقه مصطلح كه فلسفه عملى همه جوانب زندگى فردى ، اجتماعى ، اقتصادى ، سياسى و فرهنگى انسانها است ، به خوبى انجام داده و از عهده برآمدهاند . يكى از قله‌نشينان فقه و فقاهت ، بزرگ پرچمدار نهضت جهانى اسلام در عصر غيبت حضرت امام راحل عظيم الشأن است كه ابعاد بس عميق فقهى و اصولى ايشان همچنان ناشناخته است و يكى از منابع عظيم فقه ، كتاب قيم و گرانسنگ تحريرالوسيله است كه انصافاً به دور از تكرار مكررات كل فقه را به شكل منقح در بر دارد و بر محققان و مدرسان عالى مقام است كه اين متن عظيم را محور دروس خارج فقه خويش قرار دهند تا ضمناً از آن امام سفر كرده بيشتر حق شناسى شود .\r\nاين جانب با همه وجود خداوند منّان را شكرگزارم كه به من اين توفيق را داد تا\r\n\r\n","description":"","footnote":"","page_name":" سخن ناشر و فهرست 11 ","page_number":15},
  {"content":"\r\n\r\nيك سال تمام در كنار سفره پربركت كتاب تحرير الوسيله امام راحل بنشينم و در حد بضاعت ناچيز خود متن « مكاسب محرمه » را كه حاوى بيست و شش مسأله است تدريس و سپس تقرير نمايم و شرحى فارسى به صورت استدلالى و اجتهادى بنويسم و غرض از تدوين آن به فارسى اين است كه تمام كتب فقهى استدلالى فقيهان بزرگ در طول تاريخ به زبان عربى نگاشته شده و البته چون منابع اصيل فقه - كتاب و سنت - به زبان عربى است به جا است كه كتب فقهى ما نيز عربى باشد ، و از جمله شروح متعددى كه بر تحرير الوسيله نگاشته شده تماماً به عربى است و در رأس آنها موسوعه تفصيل الشريعة فى شرح تحرير الوسيله اثرماندگار استاد عظيم الشأن ما مرحوم آيت الله العظمى فاضل لنكرانى است كه از شاگردان برجسته مكتب فقهى و اصولى امام راحل بودند ، ولى با اين‌همه خلأ وجود يك دوره شرح فارسى اجتهادى و استدلالى - كه همه حوزويان و دانشگاهيان و اصحاب فكر و فرهنگ و مراكز فقهى ، فرهنگى و علمى در سراسر كشور استفاده كنند - احساس مىشد ، بر اين اساس برادران عزيز من در مؤسسه تنظيم و نشر آثار امام خمينى ( س ) - دفتر قم ، از بنده خواستند تا به اين مهم اقدام نمايم و بنده كه بزرگ‌ترين آرزوى زندگيم اين بود كه خداوند توفيق دهد كه يك دوره كامل فقه را از طهارت تا ديات به صورت استدلالى بنويسم ، و ضمناً در حد توان دِينم را به امام و انقلاب ادا كنم ، از اين پيشنهاد استقبال نمودم و حاصل يك سال درسى كتابى است كه پيش روى شما است . البته فارسى بودن كتاب هرگز باعث نشده تا از عمق و عظمت يك بحث عميق استدلالى كاسته شود .\r\nدر خاتمه از زحمات خالصانه دوستان فاضل جهت آماده‌سازى كتاب صميمانه تقدير مىنمايم و از خداى متعال توفيق نشر معارف اهل بيت و به ويژه فقه اهل البيت ( ع ) را براى آن عزيزان خواستارم و از اصحاب فكر و فقه و فرهنگ در سراسر كشور تقاضا دارم اين جانب را از نظرات صائب و ارزشمند خود بىنصيب نگذارند كه يقيناً راهنمايىهاى آن عزيزان نصب العين ما در تدوين ادامه شرح خواهد بود و اين اثر ناچيز را به روح بلند و ملكوتى آن امام راحل تقديم مىنمايم .\r\nقم - على محمدى خراسانى - 10 / 3 / 1387\r\n\r\n","description":"","footnote":"","page_name":" سخن ناشر و فهرست 12 ","page_number":16},
  {"content":"\r\n\r\n\r\nپيش‌گفتار\r\nاديان آسمانى و به تخصيص دين مبين اسلام براى انسان‌ها حيات ابدى قائل است و بر اين اساس مقصد اعلاى خلقت و غايه القصواى آفرينش بشر را نيل به سعادت ابدى و رسيدن به جوار قرب حق و قرار و آرام گرفتن در نزد مالك حقيقى همه عوالم وجود مىداند كه  يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ  ، « 2 »  فِي مَقْعَدِ صِدْقٍ عِنْدَ مَلِيكٍ مُقْتَدِرٍ ،  « 3 »     يا أَيَّتُهَا النَّفْسُ الْمُطْمَئِنَّةُ * ارْجِعِي إِلى رَبِّكِ راضِيَةً مَرْضِيَّةً * فَادْخُلِي فِي عِبادِي * وَ ادْخُلِي جَنَّتِي .     « 4 »\r\nدر منطق قرآن كريم تحقق هدف مذكور مرهون سه عامل است :\r\n1 . ايمان : ايمان از مقوله فعل و عمل است نه از مقوله علم و آگاهى ، زيرا قرآن مىگويد :  وَ جَحَدُوا بِها وَ اسْتَيْقَنَتْها أَنْفُسُهُمْ ظُلْماً وَ عُلُوًّا  « 5 » ايمان به معناى عقد القلب است يعنى دل انسان به حقايق غيبى از مبدأ تا معاد باور داشته باشد و با آن پيوند ناگسستنى برقرار كند و بدان گره بخورد ، ايمان يعنى تصديق و اذعان و باور عميق كه از بن دندان به وجود حقايق اعتقادى اقرار و اعتراف كند و در برابر آنها تسليم محض باشد و به اصطلاح اصولى : موافقت التزاميه داشته باشد و اهل جحد و انكار نباشد ، در مرحله شك و تردد هم توقف نكند .\r\n\r\n\r\n","description":"","footnote":"\r\n( 1 ) . الكافى ، ج 1 ، ص 32 ، ح 1 .\r\n( 2 ) . انشقاق ( 84 ) : 6 .\r\n( 3 ) . قمر ( 54 ) : 55\r\n( 4 ) . فجر ( 89 ) : 27 - 30 .\r\n( 5 ) . نمل ( 27 ) : 14 .\r\n","page_name":" 1 ","page_number":17},
  {"content":"\r\n\r\n2 . اخلاق : اخلاق يعنى تزكيه نفس و تهذيب روح و در يك كلام تخليه و تحليه . تخليه يعنى پيرايش سرزمين جان و روح از همه صفات زشت و ناپسند يا همان رذائل ، و تحليه يعنى آرايش جان به همه صفات زيبا و انسانى - الهى يا همان فضائل نفسانى ، اخلاق يعنى متخلق شدن به اخلاق الهى و متأدب شدن به آداب او و خلق و خوى خوبان و پاكان جهان را پيدا كردن و در يك جمله : اخلاق يعنى چنان كه صورت ظاهر ما انسان است سيرت باطن ما نيز انسانى باشد كه كامل‌ترين صورت در جهان امكان صورت انسان است .\r\n3 . عمل صالح : عمل صالح در منطق شريعت دو شعبه دارد كه يكى جنبه اثباتى و ايجابى آن است و آن انجام هر كار خوب و مثبتى است كه عقل يا نقل يا هر دو شايسته بودن آن را تضمين كرده‌اند و اصطلاحاً « مما ينبغى أن يفعل » است يعنى همه واجبات و مستحبات شرعى و در كلام كامل‌تر ، جميع حسنات عقلى و نقلى . و ديگرى جنبه سلبى آن است كه اجتناب از هر كار بد و ناپسند عقلى و نقلى باشد و در كلامى جامع ، انجام طاعات و اجتناب از معاصى .\r\nقرآن كريم در آيات فراوانى ايمان و عمل صالح را رمز صلاح و فلاح و نجات انسان دانسته و از جمله در سوره مباركه « العصر » مىفرمايد :     وَ الْعَصْرِ * إِنَّ الْإِنْسانَ لَفِي خُسْرٍ * إِلَّا الَّذِينَ آمَنُوا وَ عَمِلُوا الصَّالِحاتِ     « 1 » صحت استثنا گواه آن است كه از « الانسان » عموم انسان‌ها اراده شده است و گويا فرموده : « كل انسان يعنى تمام انسان‌ها - با چندين تأكيد : 1 . قسم ؛ 2 . كلمه « إنّ » كه براى تحقيق است ؛ 3 . لام تأكيد - در زيان كارىاند مگر كسانى كه ايمان آورده‌اند و همه كارهاى صالح و شايسته را انجام داده‌اند .\r\nو در آيات متعدد ديگرى رمز سعادت را خودسازى و تزكيه نفس مىداند ، از جمله در سوره مباركه « الشمس » با هفت يا يازده سوگند مىفرمايد :   قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها   « 2 » به تحقيق هر كس نفس خويش را تزكيه كرده رستگار شده و هر كس\r\n\r\n\r\n","description":"","footnote":"\r\n( 1 ) . عصر ( 103 ) : 1 - 3 .\r\n( 2 ) . شمس ( 91 ) : 9 - 10 .\r\n","page_name":" 2 ","page_number":18},
  {"content":"\r\n\r\nنفس خود را با گناهان آلوده ساخته ، محروم گشته است .\r\nايمان ، اخلاق و عمل صالح بدون سه نوع آگاهى و معرفت ميسور نيست و تمام معارف اصلى اسلام ناب محمدى ( ص ) را اين سه شناخت تشكيل مىدهد كه واجب عينى مىباشند و بر هر فرد آگاهى از آنها واجب است و ساير معارف و آگاهىهاى ضرورى حداكثر واجب كفايى هستند و اگر غيرضرورى باشند فضيلت يا فضل شمرده مىشوند ، آن سه معرفت اصلى و اصيل عبارتند از :\r\n1 . علم عقايد : شناخت مسائل عقيدتى كه دامنه آن از مبدأ تا معاد گسترده است و بر هر فرد مسلمان است اين حقايق را بشناسد و بدان‌ها ايمان آورد .\r\n2 . علم اخلاق : شناخت صفات و خصلت‌هاى زشت و زيبا ، فضيلت و رذيلت تا به فضائل آراسته و از رذائل پيراسته گردد .\r\n3 . علم احكام شرعيه : معرفت جميع حلال‌ها و حرام‌هاى الهى تا به حلال‌ها و واجبات عمل نمايد و از حرام‌ها بپرهيزد كه اين‌ها حدود الهى هستند و نبايد حدود الهى را زير پا بگذارد يا به حريم الهى و منطقه ممنوعه ورود پيدا كند كه قرآن كريم مىفرمايد :\r\n تِلْكَ حُدُودُ اللَّهِ فَلا تَقْرَبُوها  ، « 1 »  وَ مَنْ يَتَعَدَّ حُدُودَ اللَّهِ فَأُولئِكَ هُمُ الظَّالِمُونَ  . « 2 »\r\nگواه اين سخن كه معارف اصيل و واجب دينى سه معرفت مذكور مىباشد ، روايت شريف نبوى است كه مرحوم ثقه الاسلام - به تمام معناى حقيقى كلمه - كلينى رازى - قدّس الله نفسه الزكيه - در كافى شريف آورده است كه حضرت وارد مسجد شدند و مشاهده كردند كه مردمان بر گرد فردى حلقه زده‌اند ، پرسيدند : اين چيست ؟ پاسخ شنيدند : او علامه ( بسيار دانا ) است ، پرسيدند : علامه چيست ؟ پاسخ شنيدند : او داناترين مردمان است به دودمان عرب و وقايع آنان و روزگاران جاهليت و اشعار عربى . فرمودند : اين دانشى است كه نادانش را زيانى نرساند و دانايش را سودى نبخشد ، سپس\r\n\r\n\r\n","description":"","footnote":"\r\n( 1 ) . بقره ( 2 ) : 187 .\r\n( 2 ) . بقره ( 2 ) : 229 .\r\n","page_name":" 3 ","page_number":19},
  {"content":"\r\n\r\nفرمودند :\r\n« إنّما العلم ثلاثة : آية محكمة أو فريضة عادلة أو سنّة قائمة و ما خلاهنّ فهو فضل » . « 1 »\r\nمنحصراً دانش واقعى سه علم است : 1 . علم آيه محكمه ؛ 2 . علم فريضه عادله ؛ 3 . علم سنت قائمه و غير از اين‌ها فضل است .\r\nمرحوم علامه ملا احمد نراقى در كتاب عوائد الأيّام ذيل حديث مذكور مىنويسد :\r\n« وفسّرت الآية المحكمة باصول العقائد التى براهينها الآيات المحكمات ، والفريضة العادلة بفضائل الأخلاق وعدالتها كناية عن توسطها ، والسنّة القائمة بشرايع الأحكام و مسائل الحلال والحرام » « 2 »\r\nآيه محكمه به اصول عقايد اشاره دارد كه براهين آن آيات محكمات ( كتاب تكوين و تشريع ) است . و فريضه عادله به فضائل اخلاقى و علم اخلاق اشاره دارد كه تحصيل فضائل اخلاقى و دورى از رذائل فريضه ( واجب ) است و « عادله » بودن كنايه از حد وسط آن ( و پرهيز از افراط و تفريط ) است .\r\nو سنت قائمه اشاره دارد به احكام شرعى و مسائل حلال و حرام .\r\nدر قرآن كريم و روايات معصومين ( ع ) با صد زبان به فراگيرى سه دانش مذكور دعوت شده‌ايم ، بدان‌ها امر شده از ترك تعلّم آن‌ها سرزنش شده است و جاهل مقصر در مورد هيچ كدام از سه علم مزبور عذرى ندارد .\r\nعالىترين نوع فراگيرى علوم مذكور ، نوع اجتهادى و فقاهتى و استدلالى آن است و دستور اصلى دين آن است كه همگان فقيهانه معارف عقيدتى و اخلاقى و عملى را فرا بگيرند و در هر سه بخش آن اهل نظر و استدلال باشند ولى از آنجا كه براى همگان فقيه شدن در دين ميسور نيست از گروهى كه ميسور است خواسته شده تا هجرت كنند و به مراكز علمى حوزوى بروند و تفقه در دين كنند و ديگران از آنان پيروى كنند .\r\nنكته مهم اين است كه فقه اگرچه در اصطلاح فقيهان بزرگ و بزرگوار به معناى خصوص علم به احكام شرعى فرعى از ادلّه و منابع تفصيلى آن آمده و فقيه در\r\n\r\n\r\n","description":"","footnote":"\r\n( 1 ) . الكافى ، ج 1 ، ص 32 ، ح 1 .\r\n( 2 ) . عوائد الأيام ، ص 195 - 196 .\r\n","page_name":" 4 ","page_number":20},
  {"content":"\r\n\r\nاصطلاح به كسى مىگويند كه در بخش مسائل شرعى فرعى و عملى قدرت استنباط داشته باشد و در امر حلال و حرام براى مردم فتوا دهد و محورىترين رشته در حوزه‌هاى علميه رشته فقه و اصول است .\r\nو ليكن در لغت عرب و عرف اهل زبان عربى و در استعمال‌هاى قرآن و روايات - كه بر طبق لغت و عرف عام اطلاق كرده‌اند - هرگز فقه و فقاهت و فقيه منحصر در فقاهت در بخش حلال و حرام دين نيست ، بلكه پيوسته سخن از تفقه در دين است كه كل دين را در برمىگيرد و فقيه كامل كسى است كه در هر سه بخش اهل اجتهاد و نظر باشد . قرآن كريم مىفرمايد :\r\n وَ ما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ  . « 1 » بر همه مؤمنان لازم نيست هجرت كنند يا همگان نمىتوانند كوچ كنند ، اما چرا از هر فرقه و جماعتى يك دسته كوچ نمىكنند تا در دين خدا تفقه كنند و دين‌شناس شوند و هنگامى كه به سوى قوم خويش برگشتند آنان را انذار كنند و از عذاب الهى بترسانند ، باشد كه آنان برحذر شوند و بترسند .\r\nدر روايت معروف امام هفتم ( ع ) مىخوانيم :\r\n« تفقّهوا فى دين الله ، فإنّ الفقه مفتاح البصيرة ، و تمام العبادة ، والسبب إلى المنازل الرفيعة ، والرتب الجليلة فى الدين والدنيا ، وفضل الفقيه على العابد كفضل الشمس على الكواكب ، و من لم يتفقّه فى دينه لم يرض الله له عملًا » . « 2 »\r\nدر روايتى از مفضل بن عمر از امام صادق ( ع ) مىخوانيم :\r\n« عليكم بالتفقّه فى دين الله ولا تكونوا اعراباً فإنّه من لم يتفقّه فى دين الله لم ينظر الله إليه يوم القيامة و لم يزك له عملًا » . « 3 »\r\nبنابراين فقيه كامل كسى است كه هم در بخش اعتقادات با شيوه صحيح منطقى و\r\n\r\n\r\n","description":"","footnote":"\r\n( 1 ) . توبه ( 9 ) : 122 .\r\n( 2 ) . تحف العقول ، ص 410 .\r\n( 3 ) . الكافى ، ج 1 ، ص 31 ، ح 7 .\r\n","page_name":" 5 ","page_number":21},
  {"content":"\r\n\r\nاصولى حقايق ايمانى را از آيات و روايات و براهين عقلى استفاده كند و در اختيار مردم بگذارد ، مثلًا ظواهر برخى آيات باعث شده تا عده‌اى از آن جبر استفاده كنند و جبريه باشند ، ظواهر آياتى باعث شده تا گروهى از آيات اختيار و استقلال و تفويض را برداشت كنند ، ولى مگر ممكن است آيات قرآن كريم تناقض و تعارض داشته باشند ؟ اينجا است كه فقيه در امر دين بايد وارد بحث شود و فقيهانه توهم تناقض در قرآن را حل كند و نيز در بخش اخلاق و فضائل و رذائل با ملاحظه آيات و روايات و با استفاده از شيوه صحيح منطقى و اصولى حقيقت را استنباط كند و در اختيار اهلش قرار دهد ، آن گونه كه بزرگانى نظير فيض كاشانى در محجّة البيضاء و مرحوم علامه ملا محمدمهدى نراقى در جامع السعادات عمل كرده‌اند .\r\nو در بخش فقه مصطلح و حلال و حرام نيز وظايف مكلفان را از منابع اصيل احكام يعنى كتاب و سنت و عقل قطعى استنباط كند و فتوا دهد . البته اين بخش از فقاهت نمود بيشترى دارد و در عمل ما انسان‌ها خود را نشان مىدهد و هيچ فعل اختيارى نيست مگر آن‌كه حكمى دارد و در فرازى از خطبه پيامبر اعظم ( ص ) مىخوانيم :\r\n« يا أيّها الناس ما من شىء يقرّبكم من الجنّة ويباعدكم عن النار إلا وقد أمرتكم به و ما من شىء يقرّبكم من النار ويباعدكم من الجنّة إلا وقد نهيتكم عنه » . « 1 »\r\nو به گفته صاحب معالم : « ليس فى العلوم بعد المعرفه أشرف من علم الفقه لأنّ مدخليّته فى العمل أقوى ممّا سواه » . « 2 »\r\nولى هرگز فقاهت منحصر در اين بخش نيست و فقه اكبر فقه اصول عقايد است زيرا تا عقيده سالم نباشد عمل نيز سالم نخواهد بود .\r\nخوشبختانه تاريخ درخشان مرجعيت و فقاهت شيعى گواه صدقى بر اين حقيقت است و فقهاى اهل بيت ( ع ) نوعاً جامع هر سه بخش بوده و در اصول و فروع دين مبين اسلام آثار گرانبهايى از آنان به يادگار مانده است ، جناب معلم الشيعه شيخ مفيد ،\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 45 ، ح 2 .\r\n( 2 ) . معالم الدين ، ص 22 .\r\n","page_name":" 6 ","page_number":22},
  {"content":"\r\n\r\nاين گونه بوده و خوشبختانه مجموعه مصنفات اين فقيه و متكلم بزرگ در اختيار ما است ، كافى است كتاب مقنعة ايشان را ورق بزنيم و با اين حقيقت آشنا شويم . جناب شيخ الطائفه الاماميه بنيان‌گذار حوزه علميه هزار ساله نجف اشرف شيخ طوسى اين گونه بوده و آثار متنوع تفسيرى و حديثى و فقهى و رجالى و اصولى ايشان گواه صدق مدعاى ما است . جناب علامه على الاطلاق علامه حلّى از نادر شخصيت‌هاى جهان اسلام بلكه جهان علم است كه در ابعاد گوناگون فقيهانه كتاب نوشته و از كيان اسلام ناب جانانه دفاع كرده‌اند .\r\nتنها در فقه حلال و حرام چندين دوره كتاب‌هاى سنگين فقهى و استدلالى دارد كه تذكرة الفقهاء ، قواعد الاحكام و . . . نمونه‌هاى بارز آن است و همين فقيه كم‌نظير در علم كلام كتاب تجريد الاعتقاد خواجه نصيرالدين طوسى ( قدس سره القدوسى ) را شرح نموده و نامش را كشف المراد گذاشته كه قرن‌ها به عنوان عالىترين كتاب كلامى در حوزه‌هاى علميه مورد درس و بحث بوده و هست و محقق توانايى مثل فاضل قوشچى كه خود شرحى بر تجريد خواجه دارد در جايى مىگويد : « لولا كشف المراد لما فهمنا مراد تجريد الاعتقاد » و در دفاع از امر ولايت و امامت كه همه كيان مذهب را تشكيل مىدهد و تمام هويت شيعه به ولايت و امامت امامان معصوم ( ع ) است كتاب الالفين را مىنويسد و مىخواهد دو هزار دليل بر حقانيت امامت اميرمؤمنان بياورد و در همه جا اهل استدلال و نظر عميق است . و ديگر شخصيت‌هاى نامدار شيعه .\r\nيكى از شخصيت‌هاى كم‌نظير در طول تاريخ فقاهت و مرجعيت شيعه جان جانان و قهرمان قهرمانان ، فحل الفحول حضرت امام راحل عظيم الشأن بنيان‌گذار نظام مقدس اسلامى است كه وصف آن نادره دوران از قلم اين كمترين شايسته نباشد ، او يكى از فقيهان كاملى است كه در هر سه بخش معارف دين اهل تفقه در دين است ، در بخش عقيدتى كافى است دو كتاب مصباح الهداية إلى الخلافة والولايه و كتاب طلب و ارادة آن مرجع عظيم جهان تشيع را مطالعه كنيم كه چگونه سنگين‌ترين مباحث عقيدتى يعنى مبحث كلام خداوند ، اراده الهى ، مسأله جبر و اختيار و امر بين الامرين ، سعادت و شقاوت ، قضا و قدر و . . . را با سرانگشت برهان و استدلال حل و فصل كرده‌اند كه اين\r\n\r\n","description":"","footnote":"","page_name":" 7 ","page_number":23},
  {"content":"\r\n\r\nمقدمه گنجايش بيان بيشتر را ندارد .\r\nدر بخش مسائل اخلاقى كافى است دو كتاب قيم و بىنظير شرح چهل حديث آن حضرت و شرح حديث جنود عقل و جهل را ملاحظه كنيم كه چگونه در هر موضوعى به همه زواياى آن پرداخته و جان‌هاى تشنه معارف را سيراب مىنمايند .\r\nيكى از ابعاد وجودى آن امام راحل عظيم الشأن كه مع الاسف هنوز هم براى بسيارى مجهول مانده است و چه بسا تحت الشعاع ابعاد ديگر وجودى حضرتش واقع شده است بعد فقه و اصول ايشان است كه در هر دو علم مهم و محورى حوزه‌هاى علميه مطالب جديد و ابتكارى و راهگشا از ايشان به يادگار مانده است كه به گوشه‌هايى از آن از قلم شاگردان ايشان در مقدمه كتب اصولى از قبيل جواهر الاصول و لمحات الاصول اشاره شده است .\r\nما در اين‌جا به گوشه‌هايى از ابتكارات آن فقيه كامل در فقه اشاره مىكنيم كه هر كدامش براى اهل فن فتح بابى است كه از آن ابواب ديگرى به روى انسان گشوده مىشود ، و قبل از آن به اين نكته اشاره مىكنيم كه در تمام مكاسب محرّمه و كتاب البيع حضرت امام من نديدم بحث يا مسأله‌اى را كه امام در آن مسأله سخنان بزرگانى نظير شيخ اعظم و محقق نائينى و محقق اصفهانى را تكرار كند و تنها به بيان آن بپردازد و بگذرد ، بلكه حاصل كلام آنان را نقل مىنمايد و با نقدهاى عالمانه آن را رد مىكند و همواره خود با دليل يا دلايل معتبر از قرآن و روايات و حكم عقل يا سيره عقلا نظر و فتوايى را برمىگزيند و كاملًا هويدا است كه او فقيهى است كه در هر مسأله مىانديشد و به همه زواياى آن از نگاه تخصصى مىنگرد و جنبه‌هاى گوناگون رجالى و منطقى و ادبى و لغوى و اصولى و فقه الحديث مسأله را مد نظر دارد و اين دقت‌ها و نكته‌سنجىها از او محققى كم‌نظير ساخته است ، آن بزرگوار معمولًا جديدترين آراء را مورد نقد و بررسى قرار مىدهد و در كتاب‌هاى فقهى استدلالى خود با نظرات محقق نائينى و محقق اصفهانى طرف بحث است و همواره تأكيد دارند كه نبايد مباحث عقلى و فلسفى را با مباحث فهم عرفى و عقلايى و استفاده از ظواهر خطابات و سيره عقلا خلط كرد . اين سخن را كسى مىگويد كه خود در اوج حكمت و فلسفه و علوم عقلى\r\n\r\n","description":"","footnote":"","page_name":" 8 ","page_number":24},
  {"content":"\r\n\r\nقرار دارد . ولى در علوم عرفى و اعتبارى و استفاده از خطابات نبايد از دقت عقلى استفاده شود و در فرازى از كتاب ارزشمند الاستصحاب چنين فرموده‌اند :\r\n« والسرّ فى ذلك أنّ الشارع لا يكون فى إلقاء الأحكام على الامّة إلا كسائر الناس ويكون فى محاوراته وخطاباته كمحاورات بعض الناس بعضاً . . . » . « 1 »\r\nدر ادامه فرموده‌اند : همان‌گونه كه در فهم معنى و مفهوم كلام شارع ملاك عرف است در تشخيص مصاديق آن نيز به عرف بايد مراجعه كنيم\r\n« فالمفهومات عرفية وتشخيص مصاديقها أيضاً كذلك » « 2 »\r\nدر اين‌جا نمونه‌هايى از ابتكارات و نوآورىهاى آن فقيه كامل را نقل مىكنيم :\r\n1 . در بيان حقيقت بيع نظر مشهور اين است كه بيع مخصوص نقل اعيان است و شامل نقل منافع و حقوق نمىشود و بيع منافع و حقوق نه تنها شرعاً باطل است بلكه اساساً بر آن اطلاق بيع نمىشود .\r\nصاحب جواهر مىگويد :\r\n« ثم لا خلاف ولا إشكال فى اعتبار كون المبيع عيناً ولذلك اشتهر بينهم : إنّه لنقل الأعيان كاشتهار إنّ الإجارة لنقل المنافع » . « 3 »\r\nمرحوم آيت الله العظمى خوئى مىگويد :\r\n« الظاهر أنّه لا ريب فى اشتراط كونه من الأعيان ، بداهة اختصاص مفهوم البيع عند أهل العرف بتمليك الأعيان ، فلا يعمّ تمليك المنافع » . « 4 »\r\nولى نظر امام راحل اين است كه معنى و مفهوم بيع وسيع‌تر از نقل و مبادله اعيان است و نقل منافع و حقوق را نيز در بر مىگيرد و شواهدى از سخنان اهل لغت و از روايات و از عبارات فقها ذكر مىكنند كه اين مقدمه گنجايش بيان آنها را ندارد ولى در همين جلد از شرح مبحث معاملات تحرير الوسيله از آن بحث نموده‌ام . و مخصوصاً در\r\n\r\n\r\n","description":"","footnote":"\r\n( 1 ) . الاستصحاب ، ص 159 .\r\n( 2 ) . همان .\r\n( 3 ) . جواهر الكلام ، ج 22 ، ص 208 .\r\n( 4 ) . مصباح الفقاهه ، ج 2 ، ص 10 - 11 .\r\n","page_name":" 9 ","page_number":25},
  {"content":"\r\n\r\nمورد بيع حق كه امروزه مبتلابه است و مصاديق گوناگونى از آن مطرح است از قبيل : سرقفلى - كه نوعى حق است كه كاسب نسبت به مغازه يا محلى پيدا مىكند - حق آب و گل ، حق كشاورز بابت آماده كردن زمينى براى زراعت ، حق اولويت ، حق سبق نسبت به مكانى ، حق چاپ و نشر و . . . .\r\nامام راحل در اين رابطه در كتاب البيع مىفرمايد :\r\n« فبيع المنافع والحقوق بيع عرفاً ولغةً ولو فرض بطلانه » . « 1 »\r\nو در جايى از تحرير الوسيله مىفرمايد :\r\n« الأوّل - يشترط فى المبيع أن يكون عيناً على الأحوط . . . فلا يجوز على الأحوط أن يكون منفعة . . . أو حقاً ، وإن كان الجواز خصوصاً فى الحقوق لا يخلو من قوة » . « 2 »\r\nملاحظه مىكنيم كه در اصل صدق بيع بحثى نيست ولى در صحت آن ابتدا بنابر احتياط عينى بودن مبيع را شرط مىدانند ولى در پايان ، فتوا به جواز بيع منافع و حقوق مىدهند و كاشف از اين است كه احتياط قبلى از نوع احتياط مستحب است .\r\n2 . فقهاى عظام قاعده نفى\r\nضرر « لا ضرر ولا ضرار فى الإسلام » « 3 »\r\nرا يكى از قواعد مسلّم فقهى دانسته و در ابواب گوناگون عبادات و معاملات بدان استناد كرده‌اند ، فى المثل وجوب روزه بر آدم مريض را كه روزه‌دارى به حال او ضرر دارد با اين قانون برداشته‌اند ، لزوم معامله غبنى را كه يك طرف مغبون شده است با همين قانون نفى مىكنند ، و . . . و آن را از ادلّه عناوين ثانويه مىدانند كه بر ادلّه عناوين اوليه حكومت دارند و دايره موضوع آن‌ها را محدود مىسازد ( حكومت از نوع تضييق ) ولى امام راحل معتقد است كه اين يك حكم حكومتى و از احكام سلطانيه است و رسول اكرم ( ص ) به عنوان سلطان و حاكم و ولى امر مسلمانان اين سخن را گفته‌اند نه به عنوان بيان حكم شرعى فرعى الهى كه لا يتغير باشد و چه بسا در عصر ديگر حاكم و ولى امر مسلمانان\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 32 .\r\n( 2 ) . تحرير الوسيله ، ج 1 ، ص 490 .\r\n( 3 ) . وسائل الشيعه ، ج 26 ، ص 14 ، ح 10 .\r\n","page_name":" 10 ","page_number":26},
  {"content":"\r\n\r\nبه گونه ديگرى حكم صادر كند و اين مدعا را از خود متن داستان سمره بن جندب كه شأن ورود قانون لا ضرر است استخراج مىكنند و مىفرمايند : سر تا پاى قضيه نشان مىدهد كه حكم سلطانى است و بنابراين بحث قاعده فقهى بودن آن و حكومتش بر ساير ادله عناوين اوليه مورد نقد است . تفصيل كلام از حوصله اين مقدمه بيرون است ، عزيزان به كتاب بدايع الدرر و الرسائل مراجعه كنند .\r\n3 . در مورد قانون ضمان باليد كه برگرفته از حديث معروف نبوى ( ص ) است كه مىفرمايد :\r\n« على اليد ما أخذت حتّى تؤدّى » « 1 » البته نسخه‌هاى ديگر هم وجود دارد مثل « حتّى تودّيه »\r\nيا عبارت\r\n« على اليد ما قبضت حتّى تؤدّى » يا « على اليد ما جنت حتّى تؤدّى »\r\nولى عبارت نخست مشهور است ، اين حديث از نظر سند مشكل دارد و در منابع معتبر شيعه ذكر نشده است ولى بزرگان از فقها نظير صاحب جواهر « 2 » و شيخ اعظم « 3 » به شهرت آن بسنده كرده و گفته‌اند : شهرت روايت در ميان فريقين - شيعه و سنى - ضعف سند آن را جبران مىكند و لذا روايت را حجت دانسته‌اند ، ولى امام راحل در اين رابطه آستين بالا زده و وارد ميدان شده و تحقيق و تتبع منحصر به فردى دارند كه حاصل كلام ايشان را ذيلًا ملاحظه مىكنيد : حديث « على اليد » در منابع فقهى مهم از قبيل : مقنع شيخ صدوق و هداية او ، مراسم سلار ، وسيلة ابن حمزه طوسى و جواهر الفقه قاضى ابن برّاج - كه از منابع قديم و اوليه اماميه هستند و معمولًا فتاواى آنان به عين روايت است - ذكر نشده است .\r\nآرى در كتب فقهى بزرگانى امثال مرحوم سيد مرتضى در كتاب الانتصار و مرحوم شيخ طوسى در كتاب الخلاف و المبسوط ، و مرحوم سيد بن زهره در كتاب الغنيه ذكر شده است اما نه به عنوان يك دليل واقعى بر حكم شرعى در يك مسأله فرعيه ، بلكه به عنوان احتجاجى بر عامه ( در واقع استدلال جدلى است كه از مقبولات و مشهورات و مسلّمات طرف عليه او استفاده مىشود ) از آن بهره گرفته‌اند بنابراين حديث مذكور در\r\n\r\n\r\n","description":"","footnote":"\r\n( 1 ) . عوالى اللئالى ، ج 1 ، ص 224 ، ح 106 .\r\n( 2 ) . جواهر الكلام ، ج 37 ، ص 35 .\r\n( 3 ) . المكاسب ، ج 3 ، ص 189 .\r\n","page_name":" 11 ","page_number":27},
  {"content":"\r\n\r\nميان قدماى اصحاب شهرت فتوايى و عملى ندارد . اول فقيهى كه در چند مورد جز ما اين روايت را به پيامبر اكرم ( ص ) نسبت داده است جناب ابن ادريس حلّى صاحب السرائر مىباشد . وى با اين‌كه خبر واحد مجرد از قرينه را - ولو راويان آن امامى عدل باشند - حجت نمىداند . معذلك بدين روايت استناد كرده است . ولى اين مقدار كافى نيست و مشكل سند را حل نمىكند زيرا شايد ايشان بر اساس اجتهاد شخصى به قرائن علمى دست يافته بوده و به قطع رسيده و پذيرفته ، نه بر اساس صحت و حسن سند حديث ، به ويژه اين‌كه ايشان در موردى از كتابش مثل شيخ طوسى و سيد مرتضى از روايت به عنوان احتجاج عليه عامه استفاده كرده و اين احتمال وجود دارد كه در ساير موارد نيز بدين‌سان عمل كرده باشد نه اين‌كه سند را قبول دارد و بدان فتوا داده است .\r\nآرى از عصر علامه به اين طرف روايت در كتب بزرگانى امثال شهيد اول و محقق ثانى و شهيد ثانى و ديگران مطرح است و بدان استناد كرده‌اند و تدريجاً از مشهورات گرديده و نزد متأخر المتأخرين از شهرت مورد قبولى برخوردار گرديده است ، تا مىرسيم به عصر صاحب جواهر و فاضل نراقى و شيخ اعظم و ديگران كه آن را مسلّم گرفته‌اند و گفته‌اند : « لا ينبغى التكلّم فى سنده » يا « نحن فى غنىً عن البحث فى سنده » .\r\nبنابراين حديث از شهرت قدمايى برخوردار نيست تا ارزشمند باشد ، آرى ممكن است فقيهى از قوت و استحكام و فصاحت و بلاغت متن حديث به وثوق خبرى برسد ، كه همين نيز حجت است و نيازى به وثوق مخبرى نيست .\r\nولى اين هم براى شخص فقيهِ واثق ارزشمند است و به حال فقيه ديگر نافع نيست . تازه اين مقدار نيز قابل مناقشه است زيرا اگر حديث طولانى و حاوى مطالب فراوان و از كلمات جامعه بود ( مثل حديث چهارصد اصل اميرالمؤمنين ( ع ) ) جا داشت از متن آن وثوق به صدق و صدورش پيدا كنيم ولى يك جمله كوتاه پرمحتوا گاه از غيرمعصوم نيز قابل صدور است . بنابراين روايت نبوى نه وثوق خبرى دارد و نه وثوق مخبرى ، لذا ارزشى ندارد امام راحل با تمام اين سخنان فقيهانه بحث را نمىبندند و با امر به تدبر مىفرمايند :\r\n\r\n","description":"","footnote":"","page_name":" 12 ","page_number":28},
  {"content":"\r\n\r\n« فتدبّر لعلّ الله يحدث بعد ذلك شيئاً » « 1 »\r\nكه برگرفته از آيه كريمه قرآنى است . « 2 »\r\n4 . يكى از مطالب محورى در كتاب‌هاى فقهى و اصولى امام راحل - كه از آن بهره‌هاى فقهى فراوانى به دست مىآيد - مسأله حقيقت ادعائيه است ، اصل مطلب از جناب سكاكى است ، وى در مورد خصوص استعاره - مجازى كه علاقه‌اش مشابهت است - ادعا نموده كه وقتى مىگوييم : « رأيت اسداً يرمى » و از كلمه « اسد » ، « رجل شجاع » را اراده مىكنيم ، چنين نيست كه لفظ اسد در معناى مجازى استعمال شده باشد و از نوع مجاز در كلمه باشد ، بلكه همواره در اين گونه موارد لفظ در معناى حقيقى خود استعمال مىشود ولى قبل از آن يك ادّعا و تنزيل و تصرف در امر عقلى صورت گرفته و ادعا شده كه رجل شجاع هم فردى از معناى واقعى اسد است و اسد دو گونه مصداق دارد : يكى مصداق واقعى آن كه حيوان معروف به سلطان جنگل است ، و ديگرى مصداق ادعايى آن كه انسان شجاع است و پس از ادعاى مذكور و تنزيل آدم شجاع به منزله شير درنده مستعملِ كلمه اسد را بر فرد ادعايى آن تطبيق مىنمايد .\r\nامام راحل به پيروى از استاد خود مرحوم علامه اصفهانى صاحب وقايه اين مطلب را به كليه مجازات معروف تسرّى داده‌اند و معتقدند كه باب مجازات باب بازى كردن با معانى و گذاشتن معنايى به جاى معناى ديگر و تطبيق آن بر افراد ادعايى و تنزيل است و اصولًا مجاز در حذف يا مجاز در كلمه ضرورتى ندارد . « 3 »\r\nمرحوم آيت الله العظمى بروجردى نيز همين عقيده را دارند و در نهاية الاصول مىخوانيم :\r\n« فنحن ندّعى فى جميع المجازات ما ادّعاه السكاكى فى خصوص الاستعارة » . « 4 »\r\nنظر امام اين است كه اساساً زيبايى و لطافت كلام در همين است كه چيزى در تقدير نباشد كه خلاف اصل است ( الاصل عدم التقدير ) و كلمه‌اى به معناى كلمه ديگر\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 376 .\r\n( 2 ) . طلاق ( 65 ) : 1 .\r\n( 3 ) . انوار الهدايه ، ج 2 ، ص 40 .\r\n( 4 ) . نهايهء الاصول ، ص 25 .\r\n","page_name":" 13 ","page_number":29},
  {"content":"\r\n\r\nنباشد كه باز خلاف اصل است ( الاصل عدم المجاز يا الاصل الحقيقة يا الاصل الظهور ) و ظاهر كلام بدون تقدير و تجوّز مراد است ، و اين مدّعا در كلام عرب در نثر و نظم نمونه فراوان دارد . از جمله در نثر به آيه  وَ سْئَلِ الْقَرْيَةَ  « 1 » اشاره مىكنند كه مشهور مىگويند : قريه و در و ديوار جماد است و معنى ندارد كه از جماد بپرسيم ، بنابراين مراد اين است كه « واسأل اهل القرية » و از باب مجاز در حذف است ولى امام راحل مىفرمايد : منظور پرسيدن از خود قريه و محل است يعنى به قدرى مطلب روشن است كه در و ديوار قريه شهادت مىدهند و جمادات هم مىفهمند تا چه رسد به انسان عاقل و داراى شعور و ادراك . و در شعر به بيتى از قصيده بلند فرزدق در مدح حضرت امام زين العابدين ( ع ) استشهاد مىكنند كه وقتى هشام تجاهل كرد ، فرزدق گفت :\r\n هذا الذى تعرف البطحاء وطأته * والبيت يعرفه والحلّ والحرم « 2 » \r\nمشهور گفته‌اند : مراد اين است كه « تعرف اهل البطحاء » و « يعرفه صاحب البيت » و « يعرفه ساكن الحلّ والحرم » ولى امام راحل مىفرمايند : نيازى به اين تقادير نيست و تمام زيبايى كلام در اين است كه ظاهرش مراد باشد و مراد فرزدق اين است كه ابن هشام تو اين شخص را نمىشناسى ؟ اين كسى است كه سرزمين بطحاء گام‌هاى او را مىشناسد ، خانه كعبه او را مىشناسد ، منطقه حلّ و حرم او را مىشناسند ، چگونه تو او را نمىشناسى ؟\r\nامام راحل از اين مطلب در ابواب گوناگون نتايج مهمى گرفته‌اند . از جمله در مورد حديث رفع در مورد بيع فرد مكره كه به فراز « رفع ما اكرهوا عليه » « 3 » استناد شده است مشهور قائل به تقديرند زيرا يقيناً خود فعل اكراهى از امت اسلامى برداشته نشده است و مسلمان نيز گاهى بر كارى مكره مىشود و به حكم دلالت اقتضا و از باب صيانت سخن معصوم از كذب و خلاف گفته‌اند بايد چيزى در تقدير باشد و در اين‌كه چه چيزى مقدر باشد اختلاف واقع شده . برخى خصوص مؤاخذه را تقدير گرفته‌اند ، برخى\r\n\r\n\r\n","description":"","footnote":"\r\n( 1 ) . يوسف ( 12 ) : 82 .\r\n( 2 ) . وفيات الاعيان ، ج 6 ، ص 86 .\r\n( 3 ) . الخصال ، ج 2 ، ص 417 ، ح 9 .\r\n","page_name":" 14 ","page_number":30},
  {"content":"\r\n\r\nاثر بارز را ، برخى جميع احكام منتهى به الزام را مقدر دانسته‌اند ، و برخى جميع آثار وضعى و تكليفى فعل اكراهى را تقدير گرفته‌اند ولى امام راحل معتقدند كه ابداً نيازى به اين تقادير نيست و خود ظاهر حديث مراد است كه خود فعل اكراهى از امت رفع شده است ولى نه وجداناً و تكويناً بلكه از باب ادعا و تنزيل يعنى از آن‌جا كه فعل اكراهى اثرى ندارد و وجود آن مانند عدمش مىباشد گويا اصلًا فعلى محقق نشده ، شرابى خورده نشده ، بيعى انجام نگرفته است و اين كنايه از اين است كه هيچ اثرى از آثار شرعى تكليفى و وضعى معامله بر آن مترتب نيست و ما با حديث رفع صحت و لزوم معامله اكراهى را نفى مىكنيم بدون اين‌كه محتاج به تقدير باشد . « 1 »\r\nاز جمله در مورد موثّقه سماعه از امام صادق ( ع ) از رسول اكرم ( ص ) است كه در مورد مال مردم بدون طيب نفس آنان وارد شده و مىفرمايد :\r\n« لا يحلّ مال امرءٍ مسلم الا بطيبة نفس منه » . « 2 »\r\nباز نظر مشهور اين است كه مال عين خارجى است و عدم حلّيت حكم شرعى است و معنى ندارد كه حرمت به عين خارجى مستند باشد ، لذا در اين گونه موارد بايد فعلى از افعال اختيارى مكلف در تقدير باشد و بحث كرده‌اند كه كدام فعل مناسب است كه در تقدير باشد ؟ برخى خصوص تصرف را تقدير گرفته‌اند ، برخى جميع افعال اختيارى متناسب با موضوع را در تقدير گرفته‌اند . ولى امام راحل مكرر بيان داشته‌اند كه نيازى به تقدير نيست و مراد عدم حليت خود مال است و وقتى عدم حليت به ذات و ماهيت مال مستند مىشود كنايه از اين است كه جميع جهات مربوط به آن حلال نيست خواه امساك و نگهدارى آن ، يا تصرف و تسلط بر آن ، تصاحب و تملك آن ، بيع و شراء آن ، هبه و صلح آن و . . . زيرا اگر برخى مراد باشد معصوم ( ع ) عدم حليت را به خود ذات مال مستند نمىكرد . « 3 »\r\nو از جمله در كتاب بدايع الدرر در مورد قاعده لا ضرر نيز از اين مطلب استفاده كرده‌اند . اين بود نمونه‌هايى از ابتكارات امام راحل و كم لها من نظير فى الفقه والاصول .\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 78 .\r\n( 2 ) . وسائل الشيعه ، ج 14 ، ص 572 ، ح 2 .\r\n( 3 ) . كتاب البيع ، ج 1 ، ص 165 - 166 .\r\n","page_name":" 15 ","page_number":31},
  {"content":"\r\n\r\nوامّا كتاب بىنظير تحرير الوسيله :\r\nاين كتاب ابتدا به صورت حاشيه بر كتاب وسيلة النجاة مرحوم آيت الله العظمى سيد ابوالحسن اصفهانى به رشته تحرير درآمده بود ، ولى به تصريح خود امام راحل در مقدمه تحرير الوسيله ، هنگامى كه در اواخر ماه جمادى الثانيه سال يك هزار و سيصد و هشتاد و چهار هجرى قمرى از شهر مقدس « قم » به « بورسا » از شهرهاى تركيه تبعيد شدند فرصتى پيدا شد تا حواشى خود را در متن وسيلة النجاة مندرج كنند تا مراجعان راحت‌تر فتوا و نظر امام را دريافت كنند ، و مسائل مهم و مورد ابتلايى را كه در كتاب وسيلة النجاة نيست بر آن بيفزايند . و به اعتقاد بنده يكى از عنايات و الطاف ويژه الهى به حضرت امام اين است كه در ظرف مدت دو سال كه در تبعيد در تركيه به سر مىبردند كل تحرير الوسيله را به شكلى كه الآن موجود است كامل نمودند و ابواب مهمى از قبيل كتاب حج ، كتاب جهاد ، كتاب امر به معروف ، كتاب حدود ، كتاب قصاص و كتاب ديات را بر آن افزودند و امروزه به صورت كامل‌ترين متن فقهى فتوايى در اختيار ما است . انسان به ياد دوران شهيد اول و شهيد ثانى مىافتد كه شهيد اول در گوشه زندان در حالى كه هيچ منبعى در اختيار او نبود و تنها كتاب المعتبر محقق اول را داشت در ظرف مدت هفت روز كل متن لمعه را نوشت و با خون خويش مهر و امضا نمود و پس از ايشان شهيد ثانى شرح لمعه را در مدت شش ماه تكميل نمود و هر دو در اين راه به شهادت رسيدند و در عمق اخلاص و عظمت تحقيق و استحكام مطالب كتاب شرح لمعه همين بس كه قرن‌ها است كه متن درسى حوزه‌هاى علميه است و هنوز جايگزينى ندارد و يك طلبه در تمام دوران طلبگى و پس از آن هرگز موفق نمىشود يك دوره كامل فقه اهل بيت را فرابگيرد لذا توصيه مىشود طلاب عزيز قدر كتاب را دانسته و كل آن را مورد درس و بحث قرار دهند .\r\nكتاب تحرير الوسيله نيز از عنايات الهى به امام راحل است كه با قلمى رسا و فصيح و بليغ يك دوره كامل فقه اهل بيت را ذكر فرموده‌اند و بارها امام راحل هم تا مرز شهادت جلو رفتند و سينه الهى و عرشى خويش را براى گلوله‌هاى دشمنان آماده كردند ولى تقدير الهى چنين بود كه وجود نورانى آن بزرگوار حفظ شود و نهضتى را رهبرى\r\n\r\n","description":"","footnote":"","page_name":" 16 ","page_number":32},
  {"content":"\r\n\r\nو هدايت كنند و حكومتى را بنيان‌گذارى كنند كه زمينه نهضت جهانى و حكومت عالمى حضرت ولى عصر عجل الله تعالى فرجه الشريف را فراهم كنند . والسلام عليه يوم ولد ويوم ارتحل ويوم يبعث حياً .\r\nقبل از تحرير الوسيله كتاب‌هاى بسيار قيم و ارزشمندى نوشته شده كه در رأس آنها كتاب كم‌نظير عروة الوثقى مرحوم آيت الله العظمى سيد محمدكاظم طباطبائى يزدى است و محور تمام دروس خارج فقه حوزه‌هاى علميه نجف اشرف و قم مقدسه و ساير حوزات علميه بوده و هست و بزرگان فقه و فقاهت بر آن حاشيه زده‌اند و از جمله حواشى غنى و پربار امام راحل است كه قبل از انقلاب با رمز « خ - » در پاورقى عروة الوثقى ذكر شده است ، ولى به نظر مىرسد با تدوين و تكميل تحرير الوسيله با اضافات مسائل مستحدثه سزاوار است متن دروس خارج فقه قرار گيرد ؛ چرا كه عروة الوثقى با همه عظمتى كه دارد در فروعات جزئى - كه قدرت استنباط مرحوم سيد را نشان مىدهد - فراوان در ابواب مشابه ، مطلبى تكرار مىشود كه گاهى ضرورتى ندارد و خود شارحان عروه - از قبيل مرحوم آيت الله العظمى حكيم كه مستمسك العروة را نوشته‌اند ، و مرحوم آيت الله العظمى خوئى كه موسوعه عظيم سى و سه جلدى حاصل تقريرات درس ايشان است - مكرر بيان كرده‌اند كه فلان فرع قبلًا در فلان باب بحث شده و نيازى به تكرار نيست . و گاهى به مناسبت ، مطلبى را كه مربوط به ابواب معاملات است در كتاب طهارت و غيره ذكر مىكنند ، ولى در كتاب تحرير الوسيله تمام اين جهات مراعات شده است و انصافاً مجموعه‌اى بىنظير است . و بحمدالله در اين اواخر و پس از پيروزى انقلاب عده‌اى از آيات عظام و اعلام حوزه اين كتاب را به عنوان متن درس فقه خود انتخاب كرده‌اند و بر ما است كه از باب حق‌شناسى از آن امام راحل - كه جهان اسلام بلكه جهان بشريت مرهون انقلاب مقدس و مجاهدات تاريخى او است - كتاب تحرير الوسيله را محور درس و بحث قرار دهيم .\r\nقم - على محمدى خراسانى\r\n10 / 3 / 1387\r\n\r\n","description":"","footnote":"","page_name":" 17 ","page_number":33},
  {"content":"\r\n . \r\n","description":"","footnote":"","page_name":" 18 ","page_number":34},
  {"content":"\r\n\r\n\r\nكتاب : مكاسب و متاجر\r\n\r\n","description":"","footnote":"","page_name":" 19 ","page_number":35},
  {"content":"\r\n . \r\n","description":"","footnote":"","page_name":" 20 ","page_number":36},
  {"content":"\r\n\r\n\r\nكليات\r\nفقه تقسيم بنديهاى گوناگونى شده است ، مباحث فقه در يك تقسيم پنج بخش است :\r\n1 . عبادات به معناى اخص كلمه ؛ امورى كه در آنها قصد قربت شرط است .\r\n2 . عقود و معاملات به معناى اخص كلمه ؛ امورى كه نياز به دو طرف دارد تا داد و ستد كنند .\r\n3 . ايقاعات و احكام ؛ امورى كه در آنها ايجابِ تنها كفايت مىكند ؛ همچنين بيان برخى احكام شخصيه .\r\n4 . احكام قضا و جزا ؛ اعم از حدود ، ديات و قصاص .\r\n5 . مسائل مستحدثه ؛ مسائلى كه در زمان معصومين ( ع ) موضوع نداشته است ، اما با گذشت زمان ، مبتلا بهِ جوامع بشرى گرديده و موضوع پيدا كرده است . فقه عهده‌دار بيان اين احكام است .\r\nمباحث بخش اوّل ( عبادات ) در كتاب‌هاى مختلف فقهى ( كتاب طهارت ، صلاه ، صوم ، خمس ، زكات ، حج ، جهاد و امر به معروف و نهى از منكر ) بحث و بررسى شده است . در اين ميان امر به معروف و نهى از منكر يا عباديت به معناى لزوم قصد قربت ، محل بحث است .\r\nبه نظر امام راحل ، امر به معروف و نهى از منكر واجب توصلى است و قصد قربت لازم ندارد . وى در اين باره فرموده است :\r\nلا يعتبر منهما قصد القربة والإخلاص ، بل هما توصّليان لقطع الفساد وإقامة\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nالفرائض ؛ نعم لو قصدها يؤجر عليهما . « 1 »\r\nدر مقابل ، عدهاى ديگر از فقهاى عظام آن را عملى عبادى مىدانند . گفتنى است مناسبترين محل بحث درباره امر به معروف و نهى از منكر ، همين بخش عبادات است .\r\nاما بخش دوم ( عقود و معاملات ) كه قبل از هر مطلبى شايسته است درباره عنوان باب چند مطلب توضيح داده شود :\r\n1 . عدّهاى براى اين بخش ، عنوان « كتاب مكاسب » را اختيار كردهاند ؛ از جمله شيخ اعظم در مكاسب . گروهى ، از جمله شهيد در متن لمعه عنوان « كتاب المتاجر » را اختيار نمودهاند . برخى ، از قبيل شيخ طوسى در مبسوط عنوان « كتاب البيوع » را برگزيده‌اند . برخى هم مثل مرحوم امام ( رحمه الله ) با عنوان « كتاب المكاسب و المتاجر » به اين بحث پرداخته‌اند .\r\n2 . توضيحى درباره مفهوم مكاسب و متاجر : مكاسب جمع مَكسَب است و مكسب يا مصدر ميمى « 2 » است كه به معناى اكتساب ، تكسّب و كسب ( مطلق تحصيل مال ) است ، يا اسم مكان و محل است ، اما نه به معناى مكان كسب از قبيل مغازه و بازار و . . . ؛ بلكه به معناى « ما يكتسب به » يعنى اعيان خارجيه يا منافعى كه به وسيله آنها كسب مال محقق مىشود . اين اعيان در واقع ، متعلق المتعلق هستند ، يعنى حكم شرعى به فعل اختيارى مكلّف تعلّق ميگيرد و فعل اختيارى به اعيان و منافع . پس آنها متعلق افعال اختيارياند و افعال ، متعلق احكام شرعى . مَكسَب به اين معنا به اسم آلت شبيهتر است تا به اسم مكان يا محل .\r\n3 . متاجر ، جمع مَتجَر است . متجر يا مصدر ميمى - به معناى تجارت - است ، يا اسم مكان - به معناى « ما يتّجر به » ، يعنى چيزهايى كه با آنها تجارت و داد و ستد مىشود .\r\nتعريف صاحب جواهر : تجارت به فرموده صاحب جواهر ، بر سه معنا اطلاق شده است :\r\n\r\n\r\n","description":"","footnote":"\r\n( 1 ) . تحرير الوسيله ، ج 1 ، ص 442 ، مسأله 13 .\r\n( 2 ) . به مصادرى كه در زبان فارسى با حرف ميم شروع ميشوند ، مصدر ميمى گفته مىشود .\r\n","page_name":" 22 ","page_number":38},
  {"content":"\r\n\r\n1 . خصوص صناعت و حرفه معروف ، يعنى خريد و فروش با نيت ربح و سود ؛\r\n2 . مطلق معاوضه و مبادله با قصد سود بردن ، خواه خريد و فروش باشد خواه مبادلات ديگر ؛\r\n3 . مطلق مبادله ، چه بر عين خارجى باشد ، چه بر منفعت ؛ چه به صورت بيع باشد ، چه به صورت اجاره و جعاله و مانند آن ؛ چه با قصد ربح باشد ؛ چه بدون قصد ربح . مثل كسى كه براى تأمين معاش خود برخى از ضروريات و لوازم زندگى خود را مىفروشد . « 1 »\r\nمقصود از متاجر در عنوان باب ، همين معناى سوم است . بنابراين ، متاجر مرادف كلمه « مكاسب » است ، نه اخص از آن تا از باب ذكر خاص پس از عام باشد .\r\nعدهاى از بزرگان فقها نيز به اين مطلب تصريح كردهاند :\r\nمحقق ثانى ميگويد :\r\nبل عمّموا التجاره هنا فى مطلق المكاسب . « 2 »\r\nشهيد ثانى ميگويد :\r\nالمراد بالتجارة هنا التكسّب بما هو أعمّ من البيع . « 3 »\r\nو صاحب جواهر ميگويد :\r\nبل المراد هنا مطلق المعاوضة . « 4 »\r\nبنابراين در بخش مكاسب و متاجر از مطلق كسب مال ، از طريق مبادله بحث مىشود ، خواه از طريق بيع و شراء باشد ، خواه از طريق اجاره ، جعاله ، مضاربه ، مزارعه و . . . .\r\n\r\nبررسى چند نكتة مقدماتى\r\nامام راحل در بحث مكاسب و متاجر ابتدا مقدمهاى را بيان كرده و پس از آن درباره انواع\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 4 .\r\n( 2 ) . جامع المقاصد ، ج 4 ، ص 55 .\r\n( 3 ) . اللمعهء الدمشقيه ، ج 3 ، ص 205 و 206 .\r\n( 4 ) . جواهر الكلام ، ج 22 ، ص 5 .\r\n","page_name":" 23 ","page_number":39},
  {"content":"\r\n\r\nمبادلات ( كسبها و تجارتهاى ) حرام و حلال بحث كردهاند . مجموع بحث‌هاى امام در اين‌باره 26 مسأله است كه پيش از بررسى اين مسائل ذكر چند نكته ضرورى است :\r\n\r\nالف ) ضرورت بحث از معاملات در شريعت\r\nترديدى نيست كه انسان موجودى مدنى و اجتماعى است و نيازهاى گوناگون و متنوعى در زندگىاش وجود دارد . هيچ كس نمىتواند به تنهايى تمام نيازهايش را بر طرف كند ، بلكه در اين راستا به ديگران و توليدات آنان محتاج است . از سويى ديگر ، زندگى انسان مثل زندگى حيوانات نيست كه تغالب و تكالب و مقاهره بر آن حاكم باشد . انسان عاقل براى حفظ نظام زندگى قوانينى وضع كرده است تا با شيوهاى قانونمند زندگى كند . يكى از مهم‌ترين اين قوانين ، قوانين معاملات و مبادلات است . دين مبين اسلام هم از آن رو كه دينى جامع است و براى همه شئون دينى و دنيوى انسان برنامه دارد و مصالح و مفاسد انسان را در نظر دارد بديهى است كه براى امر معاملات ، قانون و حكم دارد كه در مواردى تأكيدى و امضائى است و قوانين عرف و عقلا را تأييد كرده است و در مواردى هم تأسيسى است . بر اين اساس ضرورت دارد فقيه وارد بحث از معاملات شود .\r\n\r\nب ) تقسيم بندى مطلق معاوضه و مبادله\r\nگروهى از فقها معاوضه و مبادله را به سه دسته تقسيم كردهاند :\r\n1 . كسبهاى حرام ؛ مثل خريد و فروش اعيان نجسه .\r\n2 . كسبهاى مكروه ؛ مثل برده‌فروشى و كفن‌فروشى .\r\n3 . كسبهاى مباح ، مثل مبادله هر نوع از اعيان و منافعى كه ماليت دارند و جهت رجحانى هم در آنها نيست .\r\nاز اين گروه ميتوان به شيخ طوسى « 1 » و محقق اوّل « 2 » اشاره كرد .\r\n\r\n\r\n","description":"","footnote":"\r\n( 1 ) . ر . ك : النهايه ، ص 363 .\r\n( 2 ) . ر . ك : شرائع الاسلام ، ج 2 ، ص 9 - 11 .\r\n","page_name":" 24 ","page_number":40},
  {"content":"\r\n\r\nگروهى ديگر آن را به پنج دسته تقسيم كردهاند و علاوه بر سه قسم قبلى ، دو قسم ديگر به آن افزودهاند :\r\n1 . مبادلات و كسبهاى واجب ؛ مثل كسب مال براى تأمين مخارج خانواده ؛\r\n2 . كسبهاى مستحب ، مثل تحصيل مال براى ايجاد توسعه بر خانواده و داشتن زندگى آسان و راحت .\r\nاز اين گروه ميتوان به سلار « 1 » و علامه « 2 » اشاره كرد .\r\nعدهاى از بزرگان ميان دو تقسيم قبل منافاتى نديده و قائل به جمع شدهاند و هر تقسيمى را به اعتبارى دانستهاند : تقسيم ثلاثى به اعتبار موضوع كسب يا « ما يكتسب به » است ، تقسيم خماسى به لحاظ خود كسب و تجارت يا فعل اختيارى مكلف است كه شرعاً قابليت دارد محكوم به هر يك از احكام پنج‌گانه گردند ، يعنى گاهى واجب باشند ، گاهى مستحب و . . . .\r\nاز اين گروه ميتوان به مرحوم شهيد ثانى « 3 » و مرحوم آقاى خوئى « 4 » اشاره كرد . در اين‌جا براى نمونه ، خلاصه عبارت شهيد ثانى را نقل ميكنيم . ايشان پس از بيان تقسيم ثلاثى و خماسى مىگويد :\r\nإنّ كلًا من التقسيمين حسن ، إذ لا خلل في الثلاثة كما لا خلل في الخمسة فإنّ مورد القسمة في الثلاثة ما يكتسب به وهو العين والمنفعة ، و مورد الخمسة الاكتساب الذي هو فعل المكلّف و من شأنه أن يقبل الأحكام الخمسة . « 5 »\r\nبزرگان فقها درباره دو تقسيم مزبور بحثهاى مختلفى كرده‌اند ولى چون از اهميت چندانى برخوردار نيست به آن نمىپردازيم . فصل الخطاب مطلب ، كلامى از صاحب جواهر ( قدس سره ) است . وى ميفرمايد :\r\n\r\n\r\n","description":"","footnote":"\r\n( 1 ) . ر . ك : المراسم ، ص 169 .\r\n( 2 ) . ر . ك : قواعد الاحكام ، ج 1 ، ص 119 .\r\n( 3 ) . ر . ك : مسالك الافهام ، ج 3 ، ص 118 .\r\n( 4 ) . ر . ك : مصباح الفقاهه ، ج 1 ، ص 27 .\r\n( 5 ) . مسالك الافهام ، ج 3 ، ص 118 .\r\n","page_name":" 25 ","page_number":41},
  {"content":"\r\n\r\nوعلي كلّ حال فالأمر في ذلك سهل ، إنّما الكلام في بيانها . « 1 »\r\n\r\nج ) حرمت تكليفى و وضعى معامله\r\nمحور بحث ، مكاسب ( مبادلات و معاوضات ) محرّمه است ، زيرا مكاسب و مبادلات حلال و جايز ، نياز به بيان ندارد . اصل اوّلى در اين باره بر اباحه و جواز است . مبادلات مكروه هم بحث قابل توجهى ندارد و در ضمنِ مسأله نوزدهم از مسائل مكاسب محرمه بررسى خواهد شد . بنابراين بايسته است تا درباره حرمت مطلق معامله و حرمت كسب مال از طريق مبادله ، بحث شود .\r\nبه طور كلى حرمتى كه به معامله تعلّق ميگيرد سه صورت دارد :\r\n1 . يا فقط حرمت تكليفى است ، مثل حرمت معامله در وقت اقامه نماز جمعه . چون معامله مانع از نماز جمعه مىشود مبغوض مولى است ، تحريم شده است . لذا اختصاص به بيع هم ندارد و مطلق معاملات يا افعال غير لازمى كه انسان را مشغول كند و از حضور در نماز جمعه باز دارد متعلق نهى است .\r\n2 . فقط حرمت وضعى است ، مثل نهى از معامله اشيايى كه داراى منافع حلال مورد توجه و قابل ملاحظه نيستند ؛ همچون معامله بر حشرات و ريگهاى بيابان .\r\n3 . يا هم حرمت تكليفى دارد و هم حرمت وضعى ، مثل نهى از بيع خمر و معاملات ربوى كه هم شرعاً باطل و فاسد است و اثر مقصود بر آن مترتب نميشود ، و هم از تعابير آيات و روايات باب ربا و مانند آن به وضوح استفاده مىشود كه مبغوض مولى است و حرمت شرعى دارد و موجب استحقاق عقاب است .\r\nحرمت وضعى\r\nحرمت وضعى به اصل معامله تعلق دارد و جاى اشكال نيست و از نظر فقها به معناى بطلان معامله و عدم ترتّب اثر مقصود است ، مثلًا « بيع باطل است » يعنى موجب نقل و انتقال و ملكيت نيست ، « نكاح باطل است » يعنى موجب زوجيت نميشود .\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 5 .\r\n","page_name":" 26 ","page_number":42},
  {"content":"\r\n\r\nبحثى كه در اين‌جا وجود دارد اين است كه آيا بطلان و فساد معامله به يك معنا هستند و مترادفانند يا متفاوت هستند ؟ براى پاسخ اين سؤال دو نظر وجود دارد :\r\n1 . به عقيده فقهاى اماميه و اكثر اهل سنت ميان بطلان و فساد فرقى نيست . اين دو تساوى كلى دارند . يعنى هر معامله‌اى كه باطل است فاسد هم هست ، و هر فاسدى باطل است و قابل تفكيك نيست .\r\n2 . خصوص مكتب حنفيه ميان آن دو فرق گذاشته است كه در پانوشت كتاب الفقه علي المذاهب الأربعه نظر آنها آمده است : خلاصه نظريه آنها اين است : معناى « باطل اخص از فاسد است » اين است كه هر باطلى فاسد است ولى هر فاسدى باطل نيست .\r\nتوضيح : باطل در موردى است كه يا يكى از اركان معامله ( ايجاب و قبول ) اختلال پيدا كند و فاقد شرطى از شروط باشد - مثلًا طرفين معامله ، غير عاقل و غير بالغ باشند - يا در محل و موضوع معامله خللى باشد ، مثلًا معامله بر مردار يا خون يا خنزير واقع شود . چنين معاملهاى هم باطل است و هم فاسد . اما فساد در موردى است كه معامله از لحاظ اركان و محل ، خللى ندارد و در زمانى است كه شرطى از شروط خارج از محدوده ركن و محل معامله ، مختل شده باشد ؛ مثلًا متاعى را كه ماليت دارد به ثمن شراب مورد معامله قرار دادهاند . در اينجا معامله منعقد مىشود و باطل نيست ولى فاسداً منعقد مىشود ، يعنى مشترى را ملزم ميكنند كه ثمن را از غير خمر بپردازد ؛ زيرا خمر شرعاً نميتواند ثمن باشد . پس مواردى وجود دارد كه بيع ، فاسد است ولى باطل نيست . « 1 »\r\nبه عقيده ما اين سخن ناتمام است و فرقى ميان باطل و فاسد نيست ؛ زيرا در مورد مزبور - در كلام حنفى - اگر منظور اين است كه ثمن در معامله ، كلى و در ذمّه مشترى است و در مقام ادا خمر ميپردازد ، صحيح است كه بگوييم : خمر فايدهاى ندارد و موجب فراغ ذمه نميشود و بايد چيزى غير از خمر پرداخت كند . البته چنين مطلبى اختصاص به خمر ندارد ، اگر درهم مغشوش هم بدهد بايع حق دارد قبول نكند .\r\n\r\n\r\n","description":"","footnote":"\r\n( 1 ) . الفقه على المذاهب الاربعه ، ج 2 ، ص 224 .\r\n","page_name":" 27 ","page_number":43},
  {"content":"\r\n\r\nولى ظاهراً منظور حنفى اين است كه از اوّل ثمن را خمر قرار دادهاند . اگر مقصود چنين است سخنى باطل است ؛ زيرا يكى از شروط مسلّم صحت معامله ، ماليت داشتن ثمن و مثمن است . هر طرف كه فاقد ماليت عرفى و شرعى باشد ، معامله از اصل باطل است .\r\nحرمت تكليفى\r\nدر مواردى كه معامله علاوه بر حرمت وضعى و بطلان ، حرمت تكليفى هم دارد بحثى با اين عنوان مطرح است كه حكم تكليفى به فعل اختيارى مكلّف تعلق ميگيرد ، در مورد معامله چه چيزى متعلق چنين حرمتى است ؟ در اين مسأله چند قول وجود دارد ، اما پيش از بيان آنها گفتنى است كه در معاملات ، چهار چيز مطرح است :\r\n1 . سبب . سبب عبارت است از قول يا فعلى كه با قصد انشا صادر مىشود و به ديگر سخن ، خود انشاى قولى يا فعلى . يعنى همان معاطات و داد و ستد عملى .\r\n2 . مسبّب يا اثر . اثر عبارت است از ملكيت يا زوجيتى كه طرفين معامله در عالم اعتبار ، به سبب انشاى قولى يا فعلى انشا و ايجاد ميكنند ، و به ديگر سخن مُنشَأ به انشا ، كه در بيع ، نقل و انتقال و ملكيت است ، در نكاح ، زوجيت است و . . . .\r\n3 . اعتبار عقلا و شارع مقدس . بايد آنچه را كه طرفين معامله ، انشا و اعتبار كردهاند مورد تأييد عرف و شرع باشد . براى مثال عرف و شرع هم بايد همان ملكيت يا زوجيت و . . . را اعتبار كنند .\r\n4 . آثار خارجيهاى كه بر معامله مترتّب مىشود ؛ مثل تسليم عوضين به يكديگر ، تصرف طرفين در مالى كه به دست آنها رسيده است .\r\nحال آيا حرمت تكليفى معامله ( لا تبع الخمر ، لا تبع الميتة و . . . ) به خود سبب و انشا تعلّق گرفته است يا به مسبّب و منشأ و حقيقت نقل و انتقال ، يا به چيز ديگر ؟\r\nبراى پاسخ به اين مسأله چند نظريه وجود دارد ؛ اما مهم‌ترين آنها چهار نظريه است :\r\n1 . نظريه شيخ اعظم در مكاسب :\r\nموضوع حرمت تكليفى ، مسبب ( حقيقت نقل و انتقال ) است و حرمت در واقع به\r\n\r\n","description":"","footnote":"","page_name":" 28 ","page_number":44},
  {"content":"\r\n\r\nمنشأ به انشاى قولى يا فعلى تعلق ميگيرد منتها با قيد : « قصد ترتّب اثر حرام » ، يعنى نقل و انتقال به قصد ترتب اثر حرام ، حرام است . بنابراين نقل و انتقال به قصد ترتب اثر حلال ، حرام نيست ؛ مثلًا بيع شراب به قصد نوشيدن آن حرام است ، اما به قصد سركه درست كردن ، آبيارى درختان و درست كردن گِل حرام نيست - اگرچه وضعاً فاسد است - مگر از باب تشريع . يعنى شخصى معامله فاسد و باطلى را به نيت اين‌كه در شرع وارد شده است انجام دهد كه چنين چيزى تشريع است و به حكم ادله اربعه حرام است . البته در صورتى كه عنوان مزبور را نداشته باشد حرام ذاتى نيست . دليل شيخ اعظم بر قيد مزبور انصراف اطلاق دليل حرمت ( لا تبع الخمر ) « 1 » به فرض قصد حرام است .\r\nبررسى نظريه شيخ : اين قول ناتمام است ؛ زيرا اوّلًا لفظ بيع و مانند آن ظهور در معامله خاصّ ، يعنى انشاى تمليك و تزويج و مانند آن دارد . در صورتى كه خود شيخ اعظم در آغاز كتاب بيع ، از نظر لغت و اصطلاح ، بيع را به سبب و انشا معنا كرده است : البيع انشاء تمليك عين بمال . « 2 »\r\nبنابراين چگونه در مورد بحث از بيع و مانند آن مسبب و منشأ را اراده نموده و حرمت تكليفى را به آن بار كرده است .\r\nثانياً تقييد مسبّب به قيدِ « قصد ترتب اثر حرام » به دليل انصراف ، ناتمام است ، زيرا هيچ دليلى بر اين انصراف نداريم ، آرى انصراف خارجى وجود دارد : غالباً در خارج ، خريد و فروش شراب به قصد نوشيدن است ، خريد و فروش صنم به قصد پرستيدن است ، و . . . ولى غلبه وجود ارزشى ندارد و انصراف به فرد يا صنف غالب بدوى است . مهم انصراف استعمالى و ظهورى است كه از كثرت استعمال سرچشمه ميگيرد ؛ بنابراين ما قبول نداريم كه مثلًا بيع خمر در بيع خمر به قصد حرام استعمال شده باشد تا سبب انس ذهن با اين قسم و نيز انصراف ذهن به سوى آن باشد .\r\n2 . نظريه محقق ايروانى در حاشية مكاسب : موضوع حرمت تكليفى ، خود سبب و\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 13 .\r\n( 2 ) . همان ، ج 3 ، ص 11 .\r\n","page_name":" 29 ","page_number":45},
  {"content":"\r\n\r\nانشاى قولى يا فعلى معامله و نقل و انتقال است ، ولى نه مطلق انشا ، بلكه خصوص انشا به قصد ترتب اثر معامله ، يعنى تسليم و تسلّم ثمن و مثمن . بنابراين انشاى خالى از قصد مزبور متّصف به حرمت نيست . « 1 »\r\nدر واقع انشايى كه به دنبالش قبض و اقباض بيايد ( بايع متاع را به مشترى تحويل دهد و مشترى پول را به او بدهد ) متعلّق حرمت تكليفى است .\r\nبررسى نظريه ايروانى : اين نظريه نيز ناتمام است و به فرموده مرحوم آقاى خوئى كلّيت ندارد ؛ زيرا در مواردى بيع و تسليم و تسلّم به قصد مزبور حرام و مبغوض شارع است اما اصل بيع و انشاى معامله چنين نيست . براى مثال بيع اسلحه به دشمنان دين كه سبب تقويت كفر ميگردد مبغوض و منفور شارع است . ولى در مواردى نفس انشاى معامله منفور است ؛ اگرچه تسليم و تسلّمى هم در كار نباشد . مثل فروش شراب و خنزير . چرا كه خود اينها ، نجس و مبغوض شارع هستند و ما از معامله آنها نهى شده‌ايم . نهى هم اطلاق دارد و مقيد به تسليم و تسلّم مبيع نيست .\r\nمثال ديگر : خريد و فروش در هنگام اقامه نماز جمعه است . نفس معامله و انشاى بيع و اشتغال به اين كار مبغوض و حرام است ولو به دنبال آن قبض و اقباضى نيايد . فروش قرآن و برده مسلمان به كافر نيز چنين است . « 2 »\r\nاز نظر ما اصل اشكال وارد است ، ولى در مثال اخير يعنى بيع مصحف و برده مسلمان به مشترى كافر ، از قبيل بيع در هنگام اقامه جمعه نيست ؛ بلكه از قبيل بيع اسلحه به دشمنان دين است كه در واقع تسليم آن به كافر مورد نهى شارع است نه نفس انشاء معامله . زيرا تسليم آن به كافر سبب سلطه كافر بر مؤمن است . در صورتى كه خداوند هرگز براى كافر بر مسلمان سبيل و سلطه قرار نداده است .\r\n3 . نظريه مرحوم آيت الله العظمى آقاى خوئى « 3 » : « 4 »\r\n\r\n\r\n","description":"","footnote":"\r\n( 1 ) . حاشيهء المكاسب ، ج 1 ، ص 21 .\r\n( 2 ) . مصباح الفقاهه ، ج 1 ، ص 29 28 .\r\n( 3 ) . همان ، ص 30 .\r\n( 4 ) . شيوه تقرير اين نظريه به تقرير و بيان شارح است .\r\n","page_name":" 30 ","page_number":46},
  {"content":"\r\n\r\nايشان در امور اعتبارى ، مبنايى دارد كه آن را در همه جاى فقه و اصول به مناسبت بيان كرده است و مىفرمايد تركب امور اعتبارى از دو چيز است : يكى اعتبار نفسانى است كه قائم به نفس معتبر است ، ديگرى ابراز و اظهار آن به يك مبرز ( قول يا فعل يا اشاره و . . . ) براى مثال حقيقت وضع را اعتبار نفسانى و ابزار آن ميدانند ، يعنى واضع در هنگام وضع لفظى براى معنايى ، نخست لفظ و معنا و رابطه آن دو را در نفس خويش لحاظ و اعتبار مىكند سپس با لفظ « وضعتُ هذا اللفظ لذاك المعني » آن اعتبار را اظهار و ابراز و بيان مىكند . و در حقيقت وضع ، يا همان اعتبار نفسانى است و لفظ بعدى كاشف از آن است ، يا اين‌كه هر دو با هم وضع ناميده ميشوند .\r\nمثال ديگر : در مورد وجوب ، آمر نخست در نفس خود ثبوت فعلى را بر ذمه مكلّف اعتبار مىكند سپس با صيغه « افعل » آن را ابراز مىنمايد . در اينجا وجوب يا همان اعتبار است و فعل امر كاشف از آن است ، يا اينكه هر دو با هم وجوب را تشكيل ميدهند .\r\nمرحوم خوئى بر اين اساس در مورد بحث هم فرموده است حقيقت بيع عبارت است از اعتبار « 1 » تمليك فلان متاع به مشترى و انشاى آن با قول يا فعل كه در حقيقت ابراز همان اعتبار نفسانى است و حرمت تكليفى بر مجموع اعتبار نفسانى و ابراز آن بار شده است ، و يكى به تنهايى بيع نيست تا متعلق نهى باشد .\r\nاما اعتبار نفسانى اگر به تنهايى بيع بود پس بايد مجرد نيت و قصد درونى تمليك متاع ، به ديگرى كافى باشد و متاع ملك طرف گردد ؛ در حالى كه هيچ فقيهى به اين ملتزم نيست ، و اگر ابراز و اظهار يا انشاى قولى و فعلى تنها ( بدون قصد و اعتبار مزبور ) بيع بود پس بايد به محض انشاى بيع - ولو خالى از قصد و نيت - معامله حاصل شود ؛ در حالى كه اين نيز مورد قبول نيست .\r\nبنابراين مجموع مركب از اعتبار نفسانى و ابراز آن به يك مبرز خارجى ، متعلّق حرمت تكليفى است و هيچ قيد و خصوصيت ديگرى در تعلق حرمت به معامله دخيل نيست - نه قصد تربت اثر معامله يعنى تسليم و تسلّم دخيل است كه در كلام ايروانى\r\n\r\n\r\n","description":"","footnote":"\r\n( 1 ) . اين اعتبار از نوع نيت و قصد و لحاظ و امر باطنى و قائم به نفس بايع است .\r\n","page_name":" 31 ","page_number":47},
  {"content":"\r\n\r\nبود ، نه قصد ترتب اثر حرام معتبر است كه در قول شيخ انصارى بود ، و نه اعتبار و امضاى عرف و شرع دخيل است - بلكه مجرّد اعتبار نفسانى طرفين معامله با ابراز آن ، موضوع حرمت است .\r\nبررسى نظريه مرحوم خوئى : اشكال اين نظريه ، اين است كه اصل مبنا ناتمام است و اعتبار نفسانى ، جزء موضوع و متعلّق حرمت نيست ؛ بلكه مقدّميت دارد و شرط امكان وضع لفظ براى معناست ، شرط امر و جعل وجوب است ، شرط انشاى جدى معامله است ، يعنى تا آن را اعتبار نكند و در نفس ، لحاظ و تصور و قصد و نيت نكند نمىتواند انشاى وضع ، انشاى وجوب ، انشاى بيع و انشاى ساير معاملات را بكند . بنابراين ، وى شرط انشا و معامله را به جاى جزء اخذ كرده است . البته گفتنى است از اين نوع خلط مبحثها در علوم بسيار است .\r\n4 . نظريه مرحوم ماتن ( حضرت امام خمينى ( رحمه الله ) ) :\r\nحرمت تكليفى به معامله عقلايى تعلّق دارد و معامله عقلايى عبارت است از انشايى كه از قصد جدّى نقل و انتقال ناشى مىشود و شخص با قصد جدى ، بيع ، صلح و . . . را انشا مىكند و آن را يا به زبان ميآورد يا با فعل انجام ميدهد ؛ البته نه به اين معنا كه قصد جزء ، متعلق حرمت باشد كه در كلام مرحوم آقاى خوئى بود ، بلكه به اين معنا كه موضوع حرمت انشا ، معاملهاى است كه ناشى از قصد جدى باشد و اين قصد ملازم آن انشاست ، نه جزء متعلق حرمت . « 1 »\r\nاز اقوال مزبور ، تنها همين قول قويتر است ، زيرا حرمت تكليفى بر فعل اختيارى مكلّف بار مىشود . فعل اختيارى هم همان انشاى بيع و مانند آن است كه فقها از آن به معامله عرفى و عقلايى تعبير كردهاند . معامله عرفى هم بدون قصد جدى صدق نمىكند ؛ بنابراين ، انشاى ناشى از قصد جدى معامله ، موضوع حرمت است و متفاهم عرفى از بيع و صلح و غيره همين امر است .\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 5 - 6 .\r\n","page_name":" 32 ","page_number":48},
  {"content":"\r\n\r\n\r\nحلّيت و حرمت تكليفى يا وضعى\r\nنكته ديگر اين است كه در آيات و روايات و كلمات فقهاى عظام به تعبيرات زير فراوان برمىخوريم : حرام و حلال يا تحليل و تحريم ، جواز و عدم جواز ، اباحه و حظر ، ترخيص و منع ، لابأس و فيه بأس . آيا مقصود از اينها حليت و حرمت يا جواز و عدم جواز تكليفى است يا حليت و حرمت وضعى ( صحت و فساد ) است ؟ يا هر دو مورد نظر است ؟\r\nدر كلمات فقهاى متأخّر و نيز در زبان متشرّعه و مسلمانان ، از اين واژه‌ها حلّيت و حرمت تكليفى اراده مىشود ولى آيا در اصل لغت و در عرف عام اهل لسان ( عربها ) و در كتاب و سنّت و در كلمات فقهاى متقدّم نيز همين معنا اراده شده است يا حرمت وضعى مورد نظر است يا اعم از آن دو مىباشد ؟\r\nحقيقت اين است كه در لغت عرب از حرمت ، منع و محدوديت اراده شده است و در مقابلْ از حليت ، اطلاق و عدم محدوديت و اين ، هم بر حرمت و حليت وضعى صدق مىكند ، هم بر حرمت و حليت تكليفى ؛ البته نه از باب استعمال لفظ در اكثر از معناى واحد تا كسى اعتراض كند كه چنين استعمالى محال است ؛ بلكه از باب استعمال لفظ در يك مفهوم عامّ و كلّى كه هم بر حرمت تكليفى قابل صدق است ، هم بر حرمت وضعى ؛ زيرا هر دو ممنوعيت و محدوديت است . ضمن اين‌كه اگر از باب استعمال در اكثر هم باشد از نظر ما بلامانع است زيرا حقيقت استعمال ، مرآتيت و فنا شدن لفظ در معنا نيست تا در آن واحد اراده دو معنا از آن ممتنع باشد ، بلكه علامت بودن لفظ براى معناست و امر علامت سهل و آسان است .\r\nدر عرف عام اهل لسان هم از جواز و عدم جواز ، حرمت و حليت و مانند آن ، همان مفهوم عام فهميده مىشود و عام در مقام تعبير ميگويند : مانعى ندارد ، اشكالى ندارد ، يا ممنوع است ، درست نيست و . . . .\r\nدر كتاب و سنت هم از حليت و حرمت و جواز و منع و حظر و بأس و مانند اينها همان مفهوم كلى اراده شده است و اصطلاح خاصى ندارد كه حتماً خصوص حليت و\r\n\r\n","description":"","footnote":"","page_name":" 33 ","page_number":49},
  {"content":"\r\n\r\nحرمت تكليفى مراد باشد . اينجاست كه تعيين هر يك نيازمند قرينه و دليل خاص است - ولو قرينه مناسبت حكم و موضوع - تا بفهميم كجا همان مفهوم عام اراده شده است و كجا خصوص حرمت و حليت تكليفى ؟ و كجا حرمت و حليت وضعى مقصود است ؟ در كلام مرحوم امام در مكاسب محرمه ضابطه خوبى ذكر شده است :\r\nالحرمة إذا تعلّقت بالعناوين التوصّيلة الآلية ظاهرة في الوضعية وإذا تعلّقت بالعناوين النفسية ظاهرة في التكليفية . « 1 »\r\nمنظور ايشان اين است كه اگر حرمت به عقود و ايقاعات تعلق گيرد ، مثلًا اگر شارع بفرمايد : « يحرم البيع » ، « لا تبع ما ليس عندك » و . . . منظور حرمت وضعى و بطلان است و اراده خصوص حرمت تكليفى دليل ميطلبد ؛ مثل بيع در هنگام برپايى نماز جمعه كه به دليل خاص ، منظور حرمت تكليفى است . اراده اعم از حرمت وضعى و تكليفى هم دليل لازم دارد ؛ مثل بيع ربوى ، بيع خمر و خنزير و صليب و صنم ، كه هم مبغوض شارع هستند و در لسان دليل وعده عذاب به آن داده شده ، هم اصل معامله فاسد و باطل است . هر جا حرمت به افعال اختيارى مكلف بار شود - و به تعبير مرحوم امام ، به عناوين نفسى تعلق بگيرد - مثلًا مولى بگويد : « الخمر الحرام » ، « الغصب الحرام » ، « الماء الحرام » و . . . منظور ، حرمت تكليفى است و اصولًا در اين موارد اراده حرمت وضعى معنا ندارد .\r\nوانگهى ميان حرمت وضعى و تكليفى در معاملات ، ملازمه نيست تا از لزوم يكى ، ديگرى هم لازم آيد ؛ بنابراين مانعى ندارد كه گاهى يكى بدون ديگرى باشد . آرى در عبادات ميان حرمت و بطلان ملازمه وجود دارد كه فعلًا از موضوع بحث ما خارج است ؛ چون بحث ما در معاملات و مكاسب ( كسب مال از راه انواع مبادلات ) است و در اينها آنچه از حرمت معامله ابتدا به ذهن مىرسد همان بطلان و فساد است . غرض اصلى فقيه هم بيان همين جهت است و به فرموده شهيد ثانى :\r\nو اعلم أنّ غرض الفقيه بالذات من بحث العقود حكمها من حيث تصحّ وتفسد . « 2 »\r\n\r\n\r\n","description":"","footnote":"\r\n( 1 ) . همان ، ص 13 .\r\n( 2 ) . مسالك الافهام ، ج 3 ، ص 118 .\r\n","page_name":" 34 ","page_number":50},
  {"content":"\r\n\r\nهدف فقهاى متقدّم هم در باب مكاسب محرمه بيان حكم وضعى ، يعنى بطلان معامله بوده است نه بيان حرمت تكليفى ، و اگر به جاى « باطل » و « فاسد » يا « يبطل » و « يفسد » و . . . ، تعبير به « يحرم » و « لا يحرم » يا « يجوز » و « لا يجوز » و . . . كردهاند به پيروى از اخبار و آيات باب است ، يعنى  أَحَلَّ اللَّهُ الْبَيْعَ  يا  حُرِّمَتْ عَلَيْكُمْ أُمَّهاتُكُمْ  يا  أُحِلَّ لَكُمْ ما وَراءَ ذلِكُمْ ،  و گرنه مقصودشان حليت وضعى ( صحت بيع و نكاح و . . . ) يا حرمت وضعى ( بطلان بيع و . . . ) است .\r\n\r\nسخنى از شيخ انصارى\r\nدر پايان به مطلبى از شيخ اعظم انصارى از مكاسب اشاره مىكنيم . ايشان در كتاب بيع در بحث معاطات در مورد آيه  أَحَلَّ اللَّهُ الْبَيْعَ  ميفرمايد :\r\nيدلّ علي حلّية جميع التصرّفات المترتّبة علي البيع ، بل قد يقال بأنّ الآية دالّة عرفاً بالمطابقة علي صحّة البيع لا مجرّد الحكم التكليفي ، لكنّه محلّ تأمّل . « 1 »\r\nوى در اوايل باب خيارات هم همين آيه را به مناسبت ذكر مىكند و ميفرمايد :\r\nفإنّ حلّية البيع التي لا يراد منها إلا حلّية جميع التصرّفات المترتّبة عليه . . . . « 2 »\r\nاز هر دو عبارت استفاده مىشود كه ايشان حلّيت در آيه را به معناى حلّيت تكليفى دانسته است و از آنجا كه تعلق حليت تكليفى به خود بيع ( معامله عرفيه و انشا به قصد جدى ) معنا ندارد و در خود اين انشا مفسده و مبغوضيت متصوّر نيست ، ناچار آيه را توجيه كرده و بر حليت تصرفات پس از معامله حمل كرده است .\r\nالبته اين تكلّفها بر اساس مبناى ايشان است كه در همان باب خيارات تصريح دارد كه :\r\nبل قد حقّق في الاصول أن لا معني للحكم الوضعي إلّا ما انتزع من التكليفي . « 3 »\r\nيعنى احكام وضعى استقلالًا مجعول شارع مقدس نيستند بلكه از احكام تكليفى\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 4 .\r\n( 2 ) . همان ، ج 5 ، ص 19 .\r\n( 3 ) . همان ، پاورقى ص 18 .\r\n","page_name":" 35 ","page_number":51},
  {"content":"\r\n\r\nانتزاع ميشوند . ايشان بر اساس اين مبنا گفتهاند مراد از حلّيت در آيه ، حلّيت تكليفى است و آيه به دلالت مطابقى بر اين معنا دلالت دارد و به دلالت التزامى بر صحت بيع .\r\nولى مبناى ايشان ناتمام است . در باب استصحاب علم اصول تحقيق شده است كه احكام وضعى هم قابل جعل و تشريع مىباشد ، زيرا امر جعل و تشريع سهل و آسان است ؛ بنابراين از آيه ، حليت وضعى اراده شده است . در ظاهر هم حكم احلال به خود بيع كه عنوان توصلى آلى است و از عقود مىباشد نسبت داده شده است و ما مجبور نيستيم آن را بر خلاف ظاهرش حمل كنيم .\r\nنتيجه نهايى : در هر جايى از باب معاملات به آيه ، روايت و يا كلامى از فقهاى عظام برخورديم كه داراى تعابيرى از قبيل « يحرم ، يحلّ ، يجوز ، لا يجوز ، فيه بأس ، لا بأس ، بع ، لا تبع و . . . » بودند اصل اوّلى اين است كه بر جواز عدم جواز وضعى يعنى صحت و بطلان حمل شود و اراده حكم تكليفى دليل خاص ميطلبد .\r\n\r\nمباحث اصلى مكاسب محرّمه\r\nنكاتى كه تاكنون ذكر شد از باب مقدمه بود ؛ اكنون مطالب اصلى و مسائل باب مكاسب محرمه را بيان ميكنيم : مبادله يا بر عينى از اعيان خارجى حرام - مثل مبادله بر شراب ، خون ، مدفوع ، مردار ، صليب ، صنم و . . . - واقع مىشود ، يا بر عملى از اعمال اختيارى مكلف كه شرعاً تحريم شده‌اند ، مثل معامله بر مجسمهسازى ، جادوگرى ، حفظ كتب ضالّه ، غناء و . . . .\r\nدر كتاب ارزشمند تحرير الوسيله در باب مكاسب و متاجر مسأله يك تا مسأله دوازده ، احكام معامله بر اعيان محرّمه ذكر شده است ، از مسأله دوازده تا هيجده ، احكام معامله بر اعمال محرّمه و از مسأله هيجده تا مسأله 26 ، مطالب ديگرى مطرح است كه در جاى خود بررسى خواهد شد .\r\n\r\n","description":"","footnote":"","page_name":" 36 ","page_number":52},
  {"content":"\r\n\r\n\r\nكتاب المكاسب والمتاجر\r\nوهي انواع كثيرة نذكر جُلّها والمسائل المتعلّقة به في طيّ كتب .\r\nمقدمة : تشتمل علي مسائل :\r\nمسألة 1 : لا يجوز التكسّب بالأعيان النجسة بجميع أنواعها فيها بالبيع والشراء وجعلها ثمناً في البيع ، واجرة في الإجارة ، وعوضاً للعمل في الجعالة ، بل مطلق المعاوضة عليها ؛ ولو بجعلها مهراً أو عوضاً في الخلع ونحو ذلك ، بل لا يجوز هبتها والصلح عليها بلا عوض ، بل لا يجوز التكسّب بها ولو كانت لها منفعة محلّلة مقصودة كالتسميد في العذرة ، ويستثني من ذلك العصير المغليّ قبل ذهاب ثلثيه بناءً علي نجاسته ، والكافر بجميع أقسامه حتّي المرتدّ عن فطرة علي الأقوي ، وكلب الصيد بل والماشية والزرع والبستان والدور .\r\nترجمه : و اين‌ها انواع زيادى است كه بيشتر آنها و مسائل مربوط به آن را طى كتاب‌هايى ذكر مىكنيم .\r\nمقدمه‌اى مشتمل بر چند مسأله :\r\nكسب درآمد - به انواع معاملات از خريد و فروش و . . . - به وسيله تمام انواع اعيان نجسه ( اشيايى كه نجاست ، ذاتى آنها و حكم اصلى و اوّلى آنهاست ، مثل خون ، شراب ، مدفوع ، خنزير و . . . ) جايز نيست . البته در عموميت حكم ( حكم عدم جواز نسبت به همه نجاسات ) اشكال وارد است ؛ ليكن در مورد خريد و فروش اعيان نجس و اين‌كه آنها ثمن در بيع و اجرت در اجاره و عوض براى عمل در جعاله قرار شود ؛ احتياط را نبايد ترك كرد ، بلكه در مورد هر گونه معامله بر آنها ولو به اين‌كه آنها مهر قرار داده شود ، يا\r\n\r\n","description":"","footnote":"","page_name":" 37 ","page_number":53},
  {"content":"\r\n\r\nدر طلاق خلع بدون عوض ، جايز نيست . « 1 »\r\nكسب كردن با آنها نيز جايز نيست ، اگرچه منفعت حلال مقصود « 2 » داشته باشند ، مانند استفاده كردن از مدفوع انسان براى كود زمين‌هاى زراعى .\r\nالبته آب انگور - و مويز و خرما - پس از جوش آمدن « 3 » و پيش از رفتن دو ثلث آن - در اثر تبخير - بنابر اين‌كه نجس باشد از حكم بالا مستثناست . همچنين تمام اقسام كافر حتى مرتد فطرى « 4 » بنابر اقوا مستثناست . نيز سگ شكارى ، سگ گله ، سگ زراعت ، سگ باغ و سگ خانه ( كلاب نافعه ) هم از اين حكم ، مستثنا هستند 
  ] و خريد و فروش آنها جايز است [ .\r\n\r\nكسب مال از راه مبادله بر اعيان خارجى حرام\r\nشرح : بعضى از اعيان و اشيايى كه حكم تحريم مترتب شده و اكتساب با آنها ( كسب مال از طريق مبادله بر آنها ) حرام و ممنوع است ، اعيان نجسه مىباشد . درباره اصل اعيان نجسه در كتاب طهارت بحث شده است . اعيان نجسه به عقيده امام خمينى ( قدس سره ) يازده چيز است : 1 . بول ؛ 2 . مدفوع ؛ 3 . منى ؛ 4 . مردار ؛ 5 . خون ؛ 6 . سگ ؛ 7 . خوك ؛ 8 . شراب و هر مسكرى كه اصالتاً مايع باشد ؛ 9 . فقاع ؛ 10 . كافر ؛ 11 . عرق شتر نجاست‌خوار . اين نكته نيز بديهى است كه هر نجسى حرام است . بنابراين خوردن گوشت مردار و خوك و سگ حرام است ، نوشيدن شراب و خون و . . . حرام است .\r\nدر باب مكاسب محرمه مسائل معاوضه بر اين اعيان بحث مىشود . بحث اصلى هم در حلّيت و حرمت وضعى مطلق معاوضه بر آنهاست و در برخى از آنها علاوه بر حرمت وضعى ، حرمت تكليفى نيز مطرح مىشود . مانند : معاوضه بر خمر ، و . . . .\r\n\r\n\r\n","description":"","footnote":"\r\n( 1 ) . دليل عدم جواز ، اين است كه هبه و صلح مذكور نياز به قبول دارد و نوعى اكتساب شمرده مىشود و مطلق اكتساب با اعيان نجس اشكال دارد .\r\n( 2 ) . منفعتى كه مورد توجه عقلاست و عقلا قصد آن حلال را ميكنند و براى آن پول ميدهند .\r\n( 3 ) . شرط جوش آمدن و غليان آب انگور اين است كه به وسيلهء آتش باشد نه به خودى خود .\r\n( 4 ) . مرتد فطرى واجب القتل است ولى تا اعدام نشده است ماليت دارد اگرچه از ارزش آن كاسته شده است .\r\n","page_name":" 38 ","page_number":54},
  {"content":"\r\n\r\nمشهور فقها در اين مسأله يكايك اعيان نجسه را جداگانه مورد بحث قرار دادهاند ، و شيخ اعظم انصارى نيز در مكاسب از همين روش پيروى نموده است و درباره بيع بول ، عذره ، منى ، خون ، مردار ، شراب ، خنزير ، عصير عنبى ، « 1 » كافر و كلب به صورت جداگانه بحث كرده است . « 2 »\r\nمرحوم امام خمينى ( قدس سره ) در تحرير الوسيله از اين روش پيروى نكرده است و از مطلق اعيان نجسه و اكتساب مال به وسيله آنها - با همين عنوان كلى - بحث كرده است و در آغاز مسأله يك چنين فرموده است :\r\nلا يجوز التكسّب بالأعيان النجسة بجميع أنواعها . . . .\r\nما نيز كه در صدد تشريح اجتهادى و استدلالى كتاب قيم تحرير الوسيله هستيم از وى پيروى كرده و راجع به معاوضه بر مطلق اعيان نجسه بحث ميكنيم . به دنبال تثبيت اصل مطلب ، ديگر نيازى به طرح كردن يك يك موارد نيست .\r\nقبل از بيان ادله عقلى و نقلى حرمت معاوضه ، عباراتى از چند فقيه بزرگوار را نقل ميكنيم :\r\nمرحوم شيخ مفيد در كتاب مقنعه در باب مكاسب محرمه نخست ميفرمايد :\r\nوكلّ ما حرّمه الله تعالي وحظره علي خلقه ، فلا يجوز الاكتساب به ، ولا التصرّف فيه .\r\nدر ادامه ميفرمايد :\r\nوبيع الميتة والدم ولحم الخنزير و ما أهلّ به لغير الله ، وكلّ محرّم من الأشياء ، و نجس من الأعيان حرام ، وأكل ثمنه حرام . « 3 »\r\nدر بخش اول ، اكتساب به اعيان نجسه در عنوان اكتساب به محرمات داخل است ، زيرا هر نجسى قطعاً حرام است ؛ در بخش دوم صريحاً مسأله بيع اعيان نجسه مطرح شده است ، هم به صورت جزئى و بيان بعضى از مصاديق آن و هم به صورت كلى كه\r\n\r\n\r\n","description":"","footnote":"\r\n( 1 ) . بنابر اين‌كه پس از غليان و پيش از كم شدن دو ثلث آن نجس باشد .\r\n( 2 ) . المكاسب ، ج 1 ، ص 17 - 43 .\r\n( 3 ) . المقنعه ، ص 589 .\r\n","page_name":" 39 ","page_number":55},
  {"content":"\r\n\r\n« و نجس من الأعيان » باشد . يادآور مىشود مقصود شيخ مفيد از حرمت ، حرمت وضعى است و اين مطلب از عبارات ديگرى در مقنعه به دست مىآيد .\r\nشيخ طوسى ( رحمه الله ) در كتاب النهايه نخست چنين آورده است :\r\nوكلّ شيء حرّمه الله تعالي وزهّد فيه فلا يجوز التكسّب به ولا التصرّف فيه حلال . « 1 »\r\nدر ادامه چنين فرموده است :\r\nو جميع النجاسات محرم التصرّف فيها ، والتكسّب بها علي اختلاف أجناسها من سائر أنواع العذرة والأبوال وغيرهما . . . وبيع الميتة والدم ولحم الخنزير و ما أهلّ لغير الله به والتصرّف فيه والتكسّب به حرام محظور . « 2 »\r\nسخنان شيخ الطائفه نيز مثل سخنان شيخ مفيد ( قدس سره ) است و مقصودشان روشن است .\r\nمرحوم سيد بن زهره در كتاب غنيه ابتدا شرط كرده است كه معقود عليه « 3 » بايد داراى منفعت مباح و حلال باشد ، سپس با قيد « داراى منفعت بودن » ، چيزهايى را كه داراى منفعت نميباشند از بحث خارج نموده و فرموده معاوضه بر آنها باطل است ؛ مثل خريد و فروش انواع حشرات . وى با قيد « داراى منفعت مباح بودن » هم از امورى كه داراى منافع حرام ميباشند احتراز كرده است و اعيان نجسه را در اين قسم داخل كرده و فرموده است :\r\nويدخل في ذلك كلّ نجس لا يمكن تطهيره إلا ما أخرجه الدليل من بيع الكلب المعلّم للصيد ، والزيت النجس للاستصباح تحت السماء ، وهو إجماع الطائفة . « 4 »\r\nدليل ما بر نقل عبارت سيد بن زهره تفاوت نگاه ايشان به مسأله است .\r\nتوضيح : از نظر مشهور فقهاى متقدم - از جمله شيخ مفيد و شيخ طوسى - و فقهاى متأخر - همچون شيخ اعظم در مكاسب و مرحوم ماتن در مسألهاى كه ذكر شده است عنوان اعيان نجسه موضوعيت دارد و به عنوان اين‌كه هر چيزى كه از اعيان نجسه باشد ،\r\n\r\n\r\n","description":"","footnote":"\r\n( 1 ) . النهايه ، ص 363 .\r\n( 2 ) . همان ، ص 364 .\r\n( 3 ) . چيزى كه عقد معامله بر آن واقع مىشود .\r\n( 4 ) . سلسلهء الينابيع الفقهيه ، ج 13 ، ص 207 .\r\n","page_name":" 40 ","page_number":56},
  {"content":"\r\n\r\nمطلق معاوضه بر آن حرام است ، حتى اگر داراى منافع حلال هم باشد . ولى از منظر ابن زهره ، از اعيان نجسه بودن موضوعيت ندارد ، بلكه تمام ملاك اين است كه چيزى داراى منفعت حلال و مباح باشد يا نباشد ؛ اگر داراى منفعت حلال باشد معاوضه بلامانع است گرچه از اعيان نجسه باشد و اگر داراى منفعت حلال نباشد معاوضه باطل است ، هر چند از اعيان نجسه نباشد . بنابراين براى ما مهم است كه در ادامه ، مفاد ادلّه مسأله را مورد دقت قرار دهيم كه كدام نظر از آنها استفاده مىشود .\r\nدر ضمن از كلام مرحوم فاضل مقداد در كتاب التنقيح الرائع و فخرالدين در كتاب ايضاح الفوائد نيز ديدگاه مرحوم سيد بن زهره به دست مىآيد . جناب فاضل مقداد در مورد اعيان نجسه ميگويد :\r\nإنّما حرّم بيعها كأنّها محرّمة الانتفاع ، وكلّ محرّمة الانتفاع لا يصحّ بيعه . « 1 »\r\nملاحظه ميكنيم كه فلسفه حرمت بيع اعيان نجسه را حرمت انتفاع به آنها دانسته و به صورت قياس منطقى اين‌گونه فرموده است : اعيان نجسه داراى منفعت حرام هستند : صغرا ؛ هر چيزى كه داراى منافع محرّمه باشد بيعش صحيح نيست : كبرا ؛ پس بيع اعيان نجسه صحيح نيست : نتيجه . ضمناً كلام ايشان در بيان حكم وضعى معاوضه ( بطلان ) صريح است .\r\nو فخرالمحققين در بخشى از عبارت طولانى خود ، مينويسد :\r\nما لا منفعة فيه أصلًا لا يجوز العقد عليه لأنّ ذلك من أكل المال بالباطل ، وهذا الذي لا منفعة فيه لا يصحّ تمليكه ، كالخمر و الميتة و . . . . « 2 »\r\nدر اينجا به اختصار عباراتى از فقهاى اهل سنت را نيز نقل ميكنيم ، در كتاب الفقه علي المذاهب الاربعه در متن چنين آمده است :\r\nو من البيوع الباطلة بيع النجس والمتنجّس . « 3 »\r\nسپس در پاورقى ، فتواى چهار مذهب اهل سنّت اين‌گونه نقل شده است :\r\n\r\n\r\n","description":"","footnote":"\r\n( 1 ) . التنقيح الرائع ، ج 2 ، ص 5 .\r\n( 2 ) . ايضاح الفوائد ، ج 1 ، ص 401 .\r\n( 3 ) . الفقه على المذاهب الاربعه ، ج 2 ، ص 231 .\r\n","page_name":" 41 ","page_number":57},
  {"content":"\r\n\r\nالمالكية قالوا : لا يصحّ بيع النجس كعظم الميتة وجلدها . . . .\r\nالحنابلة قالوا : لا يصحّ بيع النجس كالخمر والخنزير والدم . . . .\r\nالشافعية قالوا : لا يصحّ بيع كل نجس كالخنزير والخمر . . . .\r\nالحنفية قالوا : لا يصحّ بيع الخمر والخنزير والدم ، فإذا باع خمراً أو خنزيراً كان البيع باطلًا . « 1 »\r\nملاحظه ميكنيم كه كلام آنان در بيان حكم وضعى يعنى بطلان معامله بر اعيان نجسه صريح است . آنها نيز براى عنوان نجس بودن ، موضوعيت قائل‌اند و از اين جهت مثل مشهور اماميه هستند .\r\n\r\nادلّة عدم جواز معاوضه بر اعيان نجسه\r\nپس از ملاحظه عبارات بزرگان فقهاى شيعه و اهل سنت ، ميپردازيم به بيان ادله گوناگون حرمت معاوضه بر اعيان نجسه . براى حرمت اين اعيان در مجموع به پنج دسته دليل استدلال شده است :\r\n1 . آياتى از قرآن كريم ؛ 2 . رواياتى از سنت ؛ 3 . اجماعات منقوله ؛ 4 . اصل اوّلى در معاملات ( اصل فساد ) ؛ 5 . دليل عقلى يا منفعت حلال نداشتن .\r\n\r\n1 . آيات قرآن\r\nدر اين باره به چهار آيه استدلال شده است :\r\nآيه اول ، آيه نهى از اكل مال به باطل :\r\n يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ  . « 2 »\r\nنهى  لا تَأْكُلُوا  ظهور در تحريم دارد ، « أكل » كنايه از استيلا و سلطه بر مال است ، « باء » در كلمه « بالباطل » براى مقابله است ، نظير « بعت هذا بهذا » ، « باطل » هم به معناى\r\n\r\n\r\n","description":"","footnote":"\r\n( 1 ) . همان .\r\n( 2 ) . نساء ( 4 ) : 29 .\r\n","page_name":" 42 ","page_number":58},
  {"content":"\r\n\r\nبيهوده و هدر و كنايه از عدم ماليت است . در ضمن در اينجا بحثى وجود دارد مبنى بر اينكه ، آيا مقصود ، خصوص باطل شرعى است - يعنى امورى كه شرعاً ماليت ندارند ، مثل اعيان نجسه - يا اعم از باطل شرعى و عرفى است يعنى امورى را هم كه عرفاً ماليت ندارند ، مثل انواع حشرات شامل مىشود ؟\r\nالبته اين بحث چندان مهم نيست زيرا هر چيزى كه عرفاً ماليت ندارد شرعاً نيز ماليت ندارد و اين حكم شرع ، امضايى است . و برخى چيزها اگرچه عرفاً ماليت دارند ، مثل خمر و گوشت خوك ، ولى شرعاً ماليت ندارند و اين حكم ، تأسيسى است . بنابراين ، مقصود خصوص باطل شرعى هم كه باشد كفايت مىكند ؛ گرچه تحقيقاً اعم از عرفى و شرعى مراد است زيرا خطابات قرآن به عرف عام القا شده است و مراد از عناوين و مفاهيم مأخوذ در خطابات ، به نظر عرف است . و بالاخره نهى مزبور ارشادى است زيرا خود عقل و عرف ، قاضى و حاكماند به اين‌كه مبادله بر اشيايى كه ماليت ندارند ، صحيح نيست و آن را سفيهانه و نابخردانه ميدانند و اگر آيه در چنين موردى نهى مىكند يقيناً ارشاد به فساد و بطلان معامله و در مقام بيان حكم وضعى است .\r\nبا توجه به اين نكات به صورت منطقى ميگوييم : از نظر شارع مقدس اعيان نجسه ماليت ندارند و معامله بر آنها از مصاديق اكل مال به باطل است : صغرا ؛ به حكم آيه شريفه ، اكل مال به باطل حرام و ممنوع است : كبرا ؛ پس معامله بر اعيان نجسه حرام و ممنوع است : نتيجه . تحريم هم ارشاد به فساد بود ، پس معامله بر اعيان نجسه باطل است . اين استدلال با مبناى ابن زهره و فاضل مقداد و ديگران نيز متناسب است .\r\nيك نكته : خلاصه دليل در كلمات محقق ايروانى در حاشيه مكاسب « 1 » آمده است و ما با توضيح مفردات آيه و بيان گوشهاى از فقه القرآن آيه ، آن را كاملًا بيان كرديم . در كلام فخرالدين در ايضاح هم به آن استدلال شده است .\r\nبررسى استدلال : استدلال به آيه مبتلا به دو اشكال است :\r\n\r\n\r\n","description":"","footnote":"\r\n( 1 ) . به نقل از : مصباح الفقاهه ، ج 1 ، ص 35 .\r\n","page_name":" 43 ","page_number":59},
  {"content":"\r\n\r\nقبول نداريم كه به صورت كلى معاوضه بر اعيان نجسه از مصاديق اكل مال به باطل باشد ، بلكه ميان دو عنوان « معاوضه بر اعيان نجسه » و « اكل مال به باطل » عموم من وجه است ؛ زيرا گاهى هر دو عنوان صدق ميكنند ، مثل معاوضه بر اعيان نجسه بدون غرض عقلايى . گاهى اكل مال به باطل صدق مىكند ؛ بدون معاوضه بر اعيان نجسه ، مثل معاوضه بر انواع حشرات ، ريگهاى بيابان و . . . گاهى هم معاوضه بر عين نجس صدق مىكند بدون عنوان اكل مال به باطل ، و آن در موردى است كه از اين معاوضه غرض عقلايى داشته باشد ، مثلًا كسى مدفوع را براى ريختن در زمين زراعى خريدارى كند ، خون را براى تزريق بر بدن بيمار بفروشد ، مردار را براى تغذيه سگهاى شكارى ، گله ، باغ ، مزرعه و پليسى خريدارى كند ، اجير شود براى تخليه فاضلاب منزل ، و . . . .\r\nخلاصه اين‌كه دليل ( آيه مزبور ) از جهتى اخص از مدّعاست ؛ زيرا مدّعا حرمت معاوضه بر اعيان نجسه است مطلقاً ، ولى دليل ، مواردى را كه معاوضه بر آنها با قصد و غرض عقلايى و داراى منفعت حلال مىباشد شامل نيست ؛ پس اين دليل به كار آن مدّعا نمىآيد .\r\nاشكال اصلى دليل اين است كه در مورد « باء » در « بالباطل » دو احتمال - بلكه دو نظريه - وجود دارد :\r\nالف ) براى مقابله باشد كه مستدلّ معتقد به اين بود و بر همين اساس به آيه استدلال كرد ؛\r\nب ) به معناى سببيت باشد ، يعنى تصرف در اموال ديگران به سبب باطل و از طريق نامشروع حرام است ، مثلًا از راه مقامره ( قمار بازى ) يا سرقت ، غصب ، ربا ، تعدّى و تجاوز و در يك كلام ، تصرف به ناحق در مال مردم جايز نيست ، بنابراين آيه كارى به عوض و مقابل اين تصرف ندارد كه ثمن يا مثمن از چه جنسى باشد ؟ آيا لازم است ماليت داشته باشد يا نه ؟ و در واقع از مورد بحث ما بيگانه است . شاهد دو قول مزبور ، سخن مفسّر نامى قرآن مرحوم علامه طبرسى است :\r\nفي قوله بالباطل قولان ، أحدهما : أنّه الربا والقمار والنجش والظلم ، عن السدي و\r\n\r\n","description":"","footnote":"","page_name":" 44 ","page_number":60},
  {"content":"\r\n\r\nهو المروي عن الباقر ( ع ) ، والآخر ، أنّ معناه به غير استحقاق من طريق الأعواض عن الحسن . « 1 »\r\nحال كه دو قول وجود دارد اوّلًا همين كافى است تا استدلال به آيه تضعيف شود ، زيرا قاعده اين است كه « إذا جاء الاحتمال بطل الاستدلال » ؛ ثانياً دو قرينه بر تعيين قول دوم وجود دارد :\r\n1 . قرينه متصله كه ذيل آيه يعنى  إِلَّا أَنْ تَكُونَ تِجارَةً عَنْ تَراضٍ مِنْكُمْ  است .\r\nتوضيح : بىترديد از « تجارت » سبب مملّك اراده شده است و به تعبير مرحوم آقاى خوئى :\r\nلا ريب أنّ المراد بالتجارة هي الأسباب . « 2 »\r\nمفاد ذيل آيه هم اين است كه تصرف در مال ديگران از طريق داد و ستد جايز است ، آن‌گاه به قرينه مقابله و سنخيت صدر و ذيل ( مستثنىمنه و مستثنى ) از صدر آيه هم سبب اراده مىشود ، بنابراين ، مقصود سبب باطل و غير مشروع است ، يعنى تصرف در مال ديگران از طريق غير مشروع حرام است ، اما از طريق مشروع جايز است .\r\nبه گفته مقدس اردبيلى :\r\nأي لا يتصرّف بعضكم في أموال البعض به غير وجه شرعي مثل الربا والغصب والقمار ، و لكن تصرّفوا فيها بطريق شرعي وهو التجارة عن تراض من الطرفين . « 3 »\r\nبنابراين آيه از مورد بحث ما بيگانه است .\r\n2 . قرينه منفصله : روايات متعددى وجود دارد كه « بالباطل » را به قمار و مانند آن تفسير كرده‌اند . « 4 » اين روايات نظر به اسباب و طرق غير شرعى دارند و كارى با ثمن و ماليت آن ندارند . براى نمونه به دو روايت اشاره مىشود :\r\n\r\n\r\n","description":"","footnote":"\r\n( 1 ) . مجمع البيان ، ج 2 ، ص 37 .\r\n( 2 ) . مصباح الفقاهه ، ج 1 ، ص 35 .\r\n( 3 ) . زبدهء البيان ، ص 427 .\r\n( 4 ) . وسائل الشيعه ، ج 17 ، ص 166 ، ح 8 .\r\n","page_name":" 45 ","page_number":61},
  {"content":"\r\n\r\n1 . روايت زياد بن عيسى :\r\nقال : سألت أباعبدالله ( ع ) عن قول الله عزّ وجلّ  لا تَأْكُلُوا أَمْوالَكُمْ بَيْنَكُمْ بِالْباطِلِ  ، فقال : كانت قريش تقامر الرجل بأهله وماله فنهاهم الله عزّ وجلّ عن ذلك . « 1 »\r\n2 . روايت نوادر :\r\nقال : قال أبو عبدالله ( ع ) فى قوله الله عزّ وجلّ  لا تَأْكُلُوا أَمْوالَكُمْ بَيْنَكُمْ بِالْباطِلِ ،  قال : ذلك القمار . « 2 »\r\nبنابراين آيه شريفه از استيلا بر مال ديگران از راههاى غير مشروع ، مثل قمار نهى كرده است و مورد بحث ما را شامل نيست ؛ زيرا تجارت يعنى مطلق معاوضه بر اعيان نجسه ، بنابراين بيع ، اجاره ، جعاله ، مصالحه و . . . طريق نامشروع نيستند تا مشمول آيه باشند .\r\nآيه دوم ، آيه تحريم خبائث :\r\nخداوند در بيان اوصاف پيامبر ( ص ) ميفرمايد :\r\n . . . وَ يُحَرِّمُ عَلَيْهِمُ الْخَبائِثَ  ؛ « 3 » او بر مردم خبائث را تحريم مىكند .\r\nعنوان « خبيث » در مقابل عنوان « طيب » است و از مجموع كتب لغت و كلمات مفسران و بالاتر از همه از استعمالات قرآنى و روائى آنها استفاده مىشود كه اين دو ، هم وصف اعيان خارجى هستند ، مثل انسان خبيث يا طيب ، هم وصف اعراض‌اند ، مثل رنگ خبيث و رنگ طيب ، هم وصف نيتها و باطنها و نفوس‌اند ، مثل نفس خبيث ، خُبث باطن ، هم وصف اخلاق زشت و زيبا هستند ، هم وصف اعمال زشت و زيبا مىتوانند باشند ، هم وصف اقوال و گفتههايند مثل كلمه خبيثه و كلمه طيبه و به معناى قبيح ، ردى ، پست و حرام شرعى اطلاق شدهاند . معادل فارسى كلمه خبيث « پليد » است\r\n\r\n\r\n","description":"","footnote":"\r\n( 1 ) . همان ، ص 164 ، ح 1 .\r\n( 2 ) . همان ، ص 166 ، ح 8 .\r\n( 3 ) . اعراف ( 7 ) : 157 .\r\n","page_name":" 46 ","page_number":62},
  {"content":"\r\n\r\nو خباثت يعنى پليدى ، پستى ، زشتى ، پلشتى و امورى كه طبع سليم از آنها متنفر است . « 1 »\r\nاعيان نجسه از بارزترين مصاديق خبائث ميباشند : صغرا ؛ خبائث در قرآن به قول مطلق تحريم شدهاند : كبرا ، دليل حرمت مطلقه ، عموم و اطلاق خود آيه است . آيه بيان نكرده است كه چه چيزى از خبائث حرام است و به اطلاقش هرگونه دخل و تصرف و كار مربوط به آنها را شامل مىشود ؛ يكى از اين كارها معاوضه بر خبائث است . در نتيجه معاوضه بر اعيان نجسه حرام است .\r\nبررسى استدلال : پاسخهاى متعددى مىتوان به اين استدلال داد :\r\nپاسخ امام راحل : آيه همان‌طور كه ظاهراً جمله خبريه است باطناً هم در مقام اخبار و حكايت است ، نه در مقام انشا و تشريع تحريم خبائث . آيه در واقع بيانگر اوصاف پيامبر اسلام است و خبر ميدهد از اين‌كه وى در زمان نبوت خويش چه كارهايى را خواهد كرد ؟ يكى از كارهاى پيامبر اين است كه خبائث را تحريم خواهد كرد ، ولى نه به عنوان خود خبائث به حمل اوّلى ذاتى تا در كنار محرمات يكى هم قضيه « الخبيث حرامٌ » باشد ؛ خير عنوان مشير به مصاديق خبائث است و در واقع خبائث به حمل شايع ، حرام شرعى ميباشند ، مثل بول ، منى ، مردار و خون . اما به جاى اين‌كه در آيه يكايك اينها را ذكر كند از باب جمع در تعبير با عنوان كلى تحريم خبائث بيان كرده در نتيجه ما حكم شرعى حرمت خبائث نداريم تا مستدل بتواند بگويد : نجاسات جزو خبائث هستند و خبائث به حكم آيه حرمت شرعى دارند . . . . « 2 »\r\nدر قرآن و منابع حديثى نظاير فراوانى براى آيه مزبور وجود دارد كه سخن امام راحل در مورد آنها نيز صادق است ، از جمله ما قبل جمله مذكور در آيه كه ميفرمايد :  وَ يُحِلُّ لَهُمُ الطَّيِّباتِ  كه در اينجا هم عنوان مشير به مصاديق طيبات است ، نه اين‌كه يكى از حلالها در اسلام عنوان « طيب » باشد . مثال ديگر :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ .  « 3 » اين آيه ارشادى است و در واقع اخبار است يعنى نماز بخوانيد ،\r\n\r\n\r\n","description":"","footnote":"\r\n( 1 ) . مفردات راغب ؛ مصباح المنير ؛ تاج العروس ؛ النهايهء ، ابن اثير و . . . .\r\n( 2 ) . ر . ك : المكاسب المحرمه ، ج 1 ، ص 51 .\r\n( 3 ) . نساء ( 4 ) : 59 .\r\n","page_name":" 47 ","page_number":63},
  {"content":"\r\n\r\nروزه بگيريد و . . . نه اين‌كه در عرض آنها اطاعت هم به صورت جداگانه واجب باشد . و مانند :  وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  . « 1 » همچنين سخن امام على ( ع ) كه ميفرمايد :\r\n« فإنّه لم يأمرك إلا بحسن و لم ينهك إلا عن قبيح » . « 2 »\r\nبر فرض كه قبول كنيم آيه در مقام تشريع است ، شرعاً هم هر خبيثى حرام است ، ولى قبول نداريم كه اعيان نجسه عموماً از مصاديق خبائث باشند ؛ بلكه ميان آن‌ها ( اعيان نجسه و خبائث ) عام و خاص من وجه وجود دارد : گاهى هر دو صدق ميكنند در مثل بول و مدفوع و منى و خون كه هم از اعيان نجسه هستند و هم از خبائث . گاهى خبائث صدق مىكند ولى عين نجس نيست ، مثل اقوال ، اخلاق ، نيات ، باطنها و اعمال زشت و ناپسند و خبيث . گاهى هم عين نجس هست ولى خبيث نيست و طبع سليم از آن نفرت ندارد ؛ مثل خمر و فقاع كه نوع انسانهاى غير مسلمان مىنوشند ، و حتى برخى از مسلمانان سست اعتقاد نيز از آن استفاده ميكنند ؛ اگر طبع سليم آدمى از آن نفرت داشت چنين نبود . گوشت خوك را هم بيشتر غيرمسلمانها ميخورند ، و اگر اسلام تحريم و نهى نمىكرد معلوم نبود مسلمانان از آن متنفر باشند . مثال ديگر : گوشت تازه حيوان سالمى كه سر بريده شده ولى مذكى نيست ، بلكه از نظر فقهى ميته و مردار است . بنابراين در مواردى « عين نجس » هست ولى « خبيث » نيست .\r\nمدّعا حرمت معاوضه بر جميع اعيان نجسه است ، ولى دليل - اگر آيه مورد بحث باشد - همه نجاسات را شامل نميشود ، بنابراين از جهتى دليل ، اخصّ از مدّعا است و به كار مدّعاى مزبور نمىآيد .\r\nبر فرض كه قبول كنيم همه نجاسات ، مصاديق خبائث هستند ولى قبول نداريم كه جميع تقلبات و دخل و تصرفها حتى معاوضه و تقلّب اعتبارى در خبائث حرام باشد ، زيرا متفاهم عرض دارد كه مقدر است . مثلًا در مورد تحريم خمر متفاهم عرفى نوشيدن\r\n\r\n\r\n","description":"","footnote":"\r\n( 1 ) . حشر ( 59 ) : 7 .\r\n( 2 ) . نهج البلاغه ، نامه 31 .\r\n","page_name":" 48 ","page_number":64},
  {"content":"\r\n\r\nآن است ، در مورد مردار خوردن است و در مورد تحريم مادران و منسوبين درجه يك ، نكاح است . بنابراين آيه ربطى به معاوضه بر اعيان نجسه ندارد و از آن بيگانه است . بر فرض كه متفاهمى نباشد ولى ظهور در تحريم جمع تقلبات هم محرز نيست ، زيرا از راه حذف متعلق ، عموم ميخواهد ثابت شود كه دلالت آن بر عموم قوى نيست و در نهايت اگر هم متفاهم عرض خصوص اكل ، شرب ، نكاح و . . . نباشد ، عموم هم متفاهم نيست و آيه اجمال دارد . پس باز هم قدر متيقن همين اثر بارز و فعل مناسب است نه همه تقلبات ، حتى معاوضه بر آنها .\r\nشيخ انصارى فرموده است :\r\nمقصود خصوص خوردن خبائث است نه جميع تقلبات ، زيرا از جمله قبل ، يعنى  وَ يُحِلُّ لَهُمُ الطَّيِّباتِ  خصوص اكل و خوردن « 1 » اراده شده و به قرينه مقابله از جمله  وَ يُحَرِّمُ عَلَيْهِمُ الْخَبائِثَ  هم خصوص اكل مراد است و باز هم آيه ربطى به معاوضه بر اعيان نجسه ندارد . « 2 »\r\nالبته در خود آيه قرينهاى بر تقدير اكل در فراز قبلى نيست ، ولى آيات فراوان ديگر كه « طيبات » را عنوان كرده ، همه جا سخن از خوردن طيبات و رزق و روزى طيب به ميان آورده است و اينها قرينه هستند .\r\nمرحوم آقاى خوئى فرموده است :\r\nخبائث هر چيزى است كه داراى مفسده و ردائت ( پستى و زشتى ) باشد ، خواه از اعيان باشد ، خواه از افعال . آيه هم ناظر است به تحريم هر كارى كه شرعاً مفسده دارد و ربطى به معاوضه بر اعيان نجسه ندارد ، زيرا معاوضه داراى مفسده نيست . « 3 »\r\nما اين پاسخ را نميپذيريم زيرا ظاهر كلام ايشان اين است كه متبادر از لفظ خبيث ،\r\n\r\n\r\n","description":"","footnote":"\r\n( 1 ) . به معناى اعم از خوردن مصطلح و نوشيدن .\r\n( 2 ) . كتاب المكاسب ، ج 1 ، ص 26 .\r\n( 3 ) . مصباح الفقاهه ، ج 1 ، ص 38 .\r\n","page_name":" 49 ","page_number":65},
  {"content":"\r\n\r\nهر چيزى است كه داراى مفسده واقعى ( شرعى و الهى ) باشد ، اما اين ناتمام است ؛ زيرا الفاظى كه در كتاب و سنّت القا شده است بر خصوص مفاهيم شرعى يا مصاديق شناخته شده شرعى حمل نميشود ، مخصوصاً در باب معاملات كه حقيقت شرعى هم مطرح نيست . بنابراين بر مفاهيم عرفى و عام خود حمل ميشوند تا مصاديق عرفى را نيز شامل شوند . از نظر عرف هم خبيث يعنى پليد و هر چيزى كه طبع و فطرت سليم از آن متنفر است ، خواه داراى مفسده شرعى باشد ، خواه نباشد . البته با توجه با چهار جواب قبلى نيازى به جواب پنجم نداريم ، و هر يك از جوابهاى قبل كافى است تا آيه را از قابليت استدلال براى مدّعاى مستدلّ ( حرمت معاوضه بر اعيان نجسه ) ساقط كند .\r\nآيه سوم ، آيه وجوب هجرت از رُجز :\r\n وَ الرُّجْزَ فَاهْجُرْ  . « 1 »\r\nرُجز به معناى « رجس » است و رجس به معناى « نجس » ، و در آيه كريمه به طور مطلق و بدون تعيين جهت خاص ، اجتناب از رُجز واجب شده است و هرچه كه مربوط به رُجز باشد تحريم گرديده است ؛ بنابراين جميع تقلّبات آن حرام است كه يكى از آنها معاوضه بر رُجز است . با توجه به اين مطلب استدلال اين‌گونه است : اعيان نجسه از مصاديق رُجز هستند : صغرا ؛ جميع تقلبات و از جمله معاوضه بر رُجز حرام است : كبرا ؛ پس معاوضه بر عين نجس حرام است : نتيجه .\r\nبررسى استدلال : اوّلًا معلوم نيست رُجز به معناى نجس مصطلح باشد ، زيرا در هيچ كتاب تفسيرى به معناى نجس تفسير نشده است . مرحوم امين الاسلام طبرسى از قول مفسران ، معانى زير را نقل كرده : بتها ، عذاب ، گناهان ، كار زشت ، اخلاق ناپسند و دوست داشتن دنيا ، اما از هيچ كس نقل نكرده است كه رُجز به معناى نجس مصطلح باشد . « 2 » بنابراين صغراى دليل ناتمام است .\r\n\r\n\r\n","description":"","footnote":"\r\n( 1 ) . مدثر ( 74 ) : 5 .\r\n( 2 ) . مجمع البيان ، ج 9 و 10 ، ص 385 .\r\n","page_name":" 50 ","page_number":66},
  {"content":"\r\n\r\nثانياً بر فرض كه رجز به معناى نجس باشد ، ولى احتمال دارد منظور آيه وجوب اجتناب از نجس در نماز باشد نه مطلق و در هر حالى از حالات . شاهد اين احتمال آيه قبل است كه مىفرمايد :  وَ ثِيابَكَ فَطَهِّرْ ،  « 1 » و قطعاً تطهير لباس از نجس فقط براى نماز واجب است . حال به قرينه وحدت سياق ممكن است مقصود اين باشد كه از رُجز و نجس در حال نماز دورى كن نه مطلقاً .\r\nثالثاً بر فرض كه اطلاق داشته باشد و در هر حالى اجتناب از نجس لازم باشد ولى اين آيه مثل آيه تحريم خبائث ، متفاهم عرضى دارد و نوبت به تقدير جميع تقلبات نميرسد .\r\nرابعاً به قرينه آيات قبل و آيه بعد ، محتمل است مخصوص پيامبر باشد و حكم كلى نباشد تا فقيه بتواند به استناد آن به حرمت جميع تقلبات نجس ، فتوا دهد .\r\nآيه چهارم ، آيه اجتناب از رجس :\r\n يا أَيُّهَا الَّذِينَ آمَنُوا إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ  . « 2 »\r\nرجس به معناى نجس مصطلح است ، و در آيه وجوب اجتناب بر آن متفرع شده و مفيد عليت گشته است ، و قانون علّيت اين است كه « العلّه تعمّم » . بنابراين هر رجسى و هر نجسى وجوب اجتناب دارد ، و چون جهت خاصى ذكر نشده پس مفيد عموم است ، يعنى جميع تقلبات ، از جمله معاوضه بر هر رجسى حرام است . آن‌گاه استدلال اين است : اعيان نجسه از مصاديق رجس است : صغرا ؛ هر رجسى جميع تقلبات آن - حتى معاوضه بر آن - حرام است : كبرا ؛ پس معاوضه بر اعيان نجسه حرام است : نتيجه .\r\nبررسى دليل : اوّلًا قبول نداريم كه رجس به معناى نجس مصطلح باشد زيرا رجس در آيه بر چند چيز حمل شده است و در سه مورد بر نجس مصطلح صدق نميكند : يكى مَيسر ( قمار بازى ) است كه فعل مكلف است و معنا ندارد كه قمار بازى نجس\r\n\r\n\r\n","description":"","footnote":"\r\n( 1 ) . مدثر ( 74 ) : 4 .\r\n( 2 ) . مائده ( 5 ) : 90 .\r\n","page_name":" 51 ","page_number":67},
  {"content":"\r\n\r\nباشد ، يكى انصاب ( بتهاى نصب شده در اطراف مكه ) است كه از سنگ و چوب و طلا و مانند آن بوده‌اند كه از اعيان نجسه نيستند . يكى هم ازلام ( چوبهاى بخت آزمايى يا خود اين عمل ) كه باز معنا ندارد از اعيان نجسه باشند . آرى به معناى پليدى هستند اما اعيان نجسه خير .\r\nثانياً بر فرض رجس به معناى نجس باشد يا به معناى مطلق پليدى عرفى و شرعى باشد كه به عمومش عين نجس را نيز شامل شود و نسبت ، عموم مطلق باشد ، نه عموم من وجه ؛ ولى اين آيه نيز مثل آيه تحريم خبائث ، متفاهم عرفى دارد و در هر موردى اثر ظاهر متفاهم است و نوبت به اراده جميع تقلبات نميرسد ، مثلًا در مورد خمر انتفاع معمول ، نوشيدن آن است و در مورد ميته خوردن آن است ، اما اينها ربطى به معاوضه بر عين نجس ندارند . خوشبختانه از روايات هم همين وجه قابل استفاده است . « 1 »\r\nثالثاً به فرموده امام راحل عظيم الشأن بر فرض كه رجس به معناى نجس باشد ؛ ولى در آيه وجوب اجتناب بر مطلق رجس مترتّب نشده است ، بلكه قيدى هم دارد ، يعني  مِنْ عَمَلِ الشَّيْطانِ  . به اين معنا كه هر نجسى كه از عمل شيطان باشد حرام و واجب الاجتناب است ، اما معاوضه بر اعيان نجسه از عمل شيطان نيست . بر فرض شك هم نميتوانيم به اطلاق يا عموم آيه تمسك كنيم ؛ زيرا از قبيل تمسك به عام در شبهه مصداقيه است ؛ وانگهى نسبت به اصل وجود نجاسات - غير از خمر و فقّاع - از عمل شيطان نيست تا به حكم آيه حرام باشند ، البته اجتناب از آنها واجب است . « 2 »\r\nالبته در جمله  رِجْسٌ مِنْ عَمَلِ الشَّيْطانِ . . .  سه احتمال وجود دارد :\r\n1 . احتمال دارد قيد و مقيد باشد كه از قول مرحوم ماتن نقل شد .\r\n2 . احتمال دارد خبر بعد از خبر باشد ، آن هم به اين نحو كه هر كدام خبر مستقل باشد . طبق اين احتمال خود رجس و نجس بدون علّت تامّه وجوبِ اجتناب است و مستدلّ ميتواند به آيه استدلال كند ؛ البته صرف نظر از پاسخهاى قبلى .\r\n\r\n\r\n","description":"","footnote":"\r\n( 1 ) . وسائل الشيعه ، ج 24 ، ص 99 ، 103 ، ح 1 و 3 - 5 .\r\n( 2 ) . ر . ك : المكاسب المحرمه ، ج 1 ، ص 49 - 50 .\r\n","page_name":" 52 ","page_number":68},
  {"content":"\r\n\r\n3 . احتمال دارد هر كدام جزء خبر باشند و مجموعاً يك خبر باشند كه باز مثل قيد و مقيد است .\r\nآيه قابل استدلال نيست زيرا اعيان نجسه از عمل شيطان نيستند . حتى خمر و فقّاع نيز عمل فلان انسان است ولو با چند واسطه قابل استناد به شيطان است ، زيرا او مخترع شراب است ، ولى شامل معاوضه بر آن نميشود ، چون از عمل شيطان نيست و عمل متعاملين است و چه بسا غرض عقلايى دارد ، يعنى ممكن است بخواهند سركه درست كنند يا آن را معدوم كنند و . . . .\r\nنتيجه نهايى : از آيات قرآن نميتوانيم حرمت تكليفى يا حرمت وضعى معاوضه بر اعيان نجسه را استفاده كنيم .\r\n\r\n2 . روايات\r\nدر اين باره به دو دسته از روايات استدلال شده است :\r\n1 . عمومات كه درباره مطلق اعيان نجسه و محرّمه است ؛\r\n2 . خصوصات كه در مورد برخى از اعيان نجسه است ولى با الغاء خصوصيت به درد همه مىخورد .\r\nعمومات :\r\nعمومات پنج روايت است كه مورد استدلال واقع شده است :\r\n1 . روايت تحف العقول ؛ 2 . روايت دعائم الاسلام ؛ 3 . روايت فقه الرضا ( ع ) ؛ 4 . روايت جعفريات ؛ 5 . روايت نبوى عامى .\r\n- روايت تحف العقول\r\nبرابر اين روايت امام صادق ( ع ) تمام درآمدهاى مردم را به چهار بخش تقسيم كرده است كه از چهار راه به دست مىآيد : 1 . ولايات ؛ 2 . تجارات ؛ 3 . صناعات ؛ 4 . اجارات .\r\nحضرت هر بخشى را به دو قسم حلال و حرام تقسيم فرموده است كه بخش دوم ( قسم تجارات و معاوضات ) مورد نظر ماست .\r\n\r\n","description":"","footnote":"","page_name":" 53 ","page_number":69},
  {"content":"\r\n\r\nوأمّا وجوه الحرام من البيع والشراء فكلّ أمر يكون فيه الفساد ممّا هو منهيّ عنه من جهة أكله وشربه أو كسبه أو نكاحه أو ملكه أو إمساكه أو هبته أو عاريته أو شىء يكون فيه وجه من وجوه الفساد نظير البيع بالربا لما في ذلك من الفساد أو البيع للميتة ، أو الدم ، أو لحم الخنزير ، أو لحوم السباع من صنوف سباع الوحش ، أو الطير ، أو جلودها ، أو الخمر ، أو شىء من وجوه النجس ، فهذا كلّه حرام ومحرّم ، لأنّ ذلك كلّه منهيّ عن أكله وشربه ولبسه وملكه وإمساكه و التقلّب فيه بوجه من الوجوه لما فيه من الفساد ، فجميع تقلّبه في ذلك حرام . « 1 »\r\nبه نص روايت هرگونه تقلبى در ميته ، خون ، گوشت خوك و شراب ، بلكه در همه اعيان نجسه و بلكه در همه محرمات شرعى ، حرام است . يكى از موارد تقلب ، معاوضه بر آنهاست ؛ بنابراين معاوضه بر اعيان نجسه حرام است .\r\nچند اشكال مهم بر اين روايت وارد است :\r\nاشكال سندى : اگر چه كتاب تحف العقول عن آل الرسول بسيار ارزشمند است ، و مؤلف آن حسن بن على ابن حسين ابن شعبه حرّانى شخصيت بسيار بزرگوارى است ، و به نقل مرحوم مامقانى - در رجالش از روضات الجنات - :\r\nأنّه فاضل فقيه ، ومتبحّر نبيه ، ومترفّع وجيه ، له كتاب تحف العقول عن آل الرسول ، مبسوط كثير الفائدة ، معتمد عليه عند الاصحاب . « 2 »\r\nولى روايات كتاب به صورت مرسل « 3 » نقل شده است و مراسيل از درجه اعتبار ساقط ميباشند ، بنابراين روايت از نظر سند مشكل دارد و حجت نيست تا قابل استناد باشد .\r\nدفع چند شبهه :\r\nالف ) خود مؤلف محترم در مقدمه كتابش فرموده است :\r\nواسقطتت الأسانيد تخفيفاً وإيجازاً وإن كان أكثره لي سماعاً ؛ « 4 »\r\nبيشتر روايات\r\n\r\n\r\n","description":"","footnote":"\r\n( 1 ) . تحف العقول ، ص 233 .\r\n( 2 ) . تنقيح المقال ، ج 1 ، ص 293 .\r\n( 3 ) . حذف سلسلهء سند و وسائط ميان مؤلف تا معصوم .\r\n( 4 ) . تحف العقول ، ص 3 .\r\n","page_name":" 54 ","page_number":70},
  {"content":"\r\n\r\nكتاب را از راويان شنيدهام ولى سندها را نياوردم به جهت رعايت اختصار و ارفاق در حق خواننده .\r\nحال آيا اين سخن دليل تأييد و توثيق وسائط نيست و آيا كفايت نميكند ؟\r\nپاسخ : بر فرض كه از عبارت مزبور اعتبار همه وسائط استفاده شود ، ولى مبانى مختلف است و ممكن است يك راوى به نظر ايشان معتبر باشد و از نظر فقيه ديگر معتبر نباشد ؛ بنابراين كفايت نميكند . گفتنى است اسامى روات را بهتر است ذكر كنند تا ما بتوانيم نظر دهيم و قبول كنيم .\r\nب ) روايت مزبور اگرچه از نظر سند مرسله است ولى شهرت عملى دارد و ضعف سند را جبران مىكند .\r\nپاسخ : بر فرض كه اصل جبران كننده بودن عمل مشهور را بپذيريم ، ولى « شهرت قدمائى » مىتواند ضعف سند را جبران كند ، نه شهرت در ميان متأخران . فلسفه اين تفاوت در اين است كه متقدمين ، متعبد به نصوص وگفتههاى معصومين ( ع ) بودند و حتى در كتب فتوائى خود « 1 » متن كلام امام را نقل ميكردند و به اجتهادهاى عقلى و قياس و استحسان ظنى اعتنائى نداشتند .\r\nبر همين اساس شايسته است نسبت به روايتى كه در ميان آنها مشهور بوده است قاطع شويم كه سينه به سينه و زبان به زبان از امام گرفتهاند ؛ يا بر اساس يك سلسله قرائن حاليه و مقاليه قطعى به آن رسيدهاند ، اما آن قرائن به دست ما نرسيده است . ولى متأخرين اين گونه نيستند ؛ آنها دستشان از دامان امامان كوتاه است و با هزاران خبر واحد ظنى سر و كار دارند و معمولًا در فتاواى خود به يك سلسله اجتهادهاى عقلى اعتماد ميكنند ، لذا شهرت نزد آنان حجت نيست .\r\nآرى شهرت نزد متقدمين ارزشمند است و ضعف سند را جبران مىكند ؛ اما مع الأسف در آثار متقدمين هيچ اثر و خبرى از اين روايت نيست ؛ نه در كتب حديثى آنها ( كتب اربعه و . . . ) نقل شده است و نه در كتب فتوائى آنها . تنها صاحب تحف العقول\r\n\r\n\r\n","description":"","footnote":"\r\n( 1 ) . مثل مقنع شيخ صدوق ، النهايه شيخ طوسى ، الكافى ابوالصلاح حلبى و . . . .\r\n","page_name":" 55 ","page_number":71},
  {"content":"\r\n\r\nاين روايت را نقل كرده است ؛ بنابراين شهرت عملى هم ندارد تا حجت شود .\r\nج ) مرحوم سيد در حاشيه مكاسب ميگويد :\r\nقبول داريم كه روايت مرسله است و چيزى هم ضعف آن را جبران نميكند زيرا شهرت در ميان قدماى از اصحاب جابر است در حالى كه اين مرسله در ميان علماء اعصار اخير مشهور است . . . ولى اوّلًا مضمون حديث مطابق قواعد فقه ماست ، ثانياً آثار و نشانههاى صدق از آن آشكار است ، به همين دلايل ، مانعى ندارد كسى به آن فتوا دهد . « 1 »\r\nپاسخ اين شبهه را از قول مرحوم آقاى خوئى در مصباح نقل ميكنيم :\r\nوأمّا قوله : إنّ آثار الصدق منها ظاهرة ، فلا ندري ماذا يريد هذا القائل من هذه الآثار ، أهي غموض الرواية واضطرابها ، أم تكرار جملها وألفاظها ، أم كثرة ضمائرها وتعقيدها ، أم اشتمالها علي أحكام لم يفت بها أحد من الأصحاب و من أهل السنة . « 2 »\r\nخلاصه : روايتى كه از نظر متن مضطرب و لرزان است و آن استحكام لازم را ندارد ، جملهها و كلماتش به فراوانى تكرار شده است ؛ ضمائر فراوان روايت كه بر تعقيد و پيچيدگى آن افزوده است ؛ اشتمال آن بر فتاوايى كه نه فقهاى ما به آن فتوا دادهاند و نه فقهاى اهل سنّت . با اين ويژگىها چگونه مرحوم سيد ادعا كرده است كه نشانههاى صدق در آن ظاهر است و خود را به اين نحو قانع كرده است ؟ !\r\nنتيجه : روايت از نظر سندى به هيچ وجه اعتبارى ندارد و قابل استناد نيست .\r\nاشكال متنى : از نكاتى كه مرحوم آقاى خوئى فرموده است و تهافتى كه در بعضى از عبارات حديث مشاهده مىشود و از اين‌كه بزرگانى مثل صاحب وسائل در صدد تهذيب آن برآمدهاند ، و . . . به اين نتيجه ميرسيم كه عبارات روايت ، متن كلام امام ( ع ) نيست و راوى نقل به معنا كرده است و در اين نقل ، حق مطلب ادا نشده است . چنين\r\n\r\n\r\n","description":"","footnote":"\r\n( 1 ) . حاشيهء المكاسب ( سيد يزدى ) ، ص 2 .\r\n( 2 ) . مصباح الفقاهه ، ج 1 ، ص 7 .\r\n","page_name":" 56 ","page_number":72},
  {"content":"\r\n\r\nروايتى صلاحيت ندارد تا دليل بر حكم شرعى باشد و آن همه قواعد مهمّه از اين روايت استخراج شود .\r\nاشكال دلالتى : روايت حرمت جميع تقلبات را به عبارت « لما فيه من الفساد » معلل ساخته است ، يعنى فلسفه حرمت هرگونه تقلب ( خوردن و آشاميدن و نگهدارى و . . . ) وجود فساد در اين امور است . قانون تعليل اين است كه به امر عرفى و عقلايى باشد تا مخاطب ، آن را درك كند نه به يك امر تعبدى محض . آنچه عرف از فساد ميفهمد ضرر و مفسده است ، بنابراين علت حرمت معاوضه بر اعيان نجسه و ساير امور مزبور در روايت ، وجود فساد و ضرر است . در اينجا هم قانون عليت اين است كه « العلة تعمّم وتخصّص » ، يعنى علت همانطور كه موجب تعميم است و هر چيزى را كه ضرر و مفسده دارد شامل مىشود ، موجب تخصيص هم هست و خصوص تقلباتى را كه داراى فساد و ضرر باشد شامل مىشود ، نه هر تقلبى را . بنابراين معاوضه بر عذره براى استفاده در زمينهاى مزروعى ، معامله بر خمر براى سركه درست كردن ، معامله بر خون به منظور تزريق به بيماران ، بلامانع است و مشمول روايت نيست . از اين زاويه ، دليل اخص از مدّعا است ، زيرا مدّعا عدم جواز معاوضه بر اعيان نجسه است مطلقاً ، يعنى ولو براى منافع حلال باشد ، ولى دليل ، مخصوص معاوضه براى منافع حرام است .\r\nنتيجه : روايت تحف العقول از لحاظ سند و متن و دلالت ، اشكال دارد و قابل استدلال نيست . آرى اگر دليل معتبرى بر حرمت معاوضه بر اعيان نجسه داشته باشيم ، اين روايت در حدّ مؤيد و استيناس قابل ذكر است .\r\nدو فقيه عظيم الشأن ( امام راحل و مرحوم آقاى خوئى ) هر دو از روايت اين گونه فهميدهاند كه در مقام بيان حرمت تكليفى است نه وضعى ؛ به اين دليل كه در حديث ، خوردن و آشاميدن و نگهدارى شيء نجس و . . . مطرح شده است و نسبت به اينها فساد و حرمت وضعى معنا ندارد . بنابراين ، مقصود حرمت تكليفى است . آرى نسبت به بيع و . . . حرمت وضعى هم معقول است ولى از واژه « حرام » نميتوان هر دو را اراده كرد ، زيرا استعمال لفظ در اكثر از معناى واحد است .\r\nمرحوم امام اين جهت را نقطه قوّت حديث از لحاظ دلالت دانسته است زيرا وى\r\n\r\n","description":"","footnote":"","page_name":" 57 ","page_number":73},
  {"content":"\r\n\r\nمعتقد است كه محل بحث در مكاسب محرمه ، حرمت تكليفى آنهاست و حرمت وضعى مورد بحث نيست و مفروغ عنه است . « 1 » معاوضه بر اعيان نجسه است نه حرمت تكليفى آن . « 2 »\r\n- روايت دعائم الاسلام\r\nقاضى نعمان مصرى در كتاب دعائم « 3 » از حضرت صادق ( ع ) اين گونه روايت كرده است :\r\nالحلال من البيوع كلّ ما هو حلال من المأكول والمشروب و غير ذلك ممّا هو قوام للناس وصلاح ، ومباح لهم الانتفاع به و ما كان محرّماً أصله منهيّاً عنه لم يجز بيعه ولا شراؤه . « 4 »\r\nمحل استدلال همين جمله اخير است و كيفيت آن به اين قرار است : اعيان نجسه اصل و حقيقت و ذاتشان حرام و متعلق نهى است : صغرا ؛ زيرا از خارج ميدانيم كه هر نجسى حرام است و بايد از آن اجتناب شود . و هر چيزى كه اصل و ذات آن حرام و مورد نهى باشد خريد و فروش آن جايز نيست : كبرا ؛ پس خريد و فروش اعيان نجسه جايز نيست : نتيجه .\r\nبررسى دليل : دلالت حديث فى الجمله « 5 » واضح است و به اتفاق كلمه بر حرمت وضعى دلالت دارد ، زيرا متفاهم عرفى از « يجوز » و « لا يجوز » در معاملات ، جواز و عدم جواز وضعى است . بر همين اساس ، مرحوم امام اين را نقطه ضعف حديث دانسته است ، چون ايشان محل بحث را حرمت تكليفى ميداند . « 6 »\r\n\r\n\r\n","description":"","footnote":"\r\n( 1 ) . المكاسب المحرّمه ، ج 1 ، ص 10 .\r\n( 2 ) . مصباح الفقاهه ، ج 1 ، ص 8 .\r\n( 3 ) . مؤلف كتاب ، يعنى قاضى نعمان مصرى قاضى القضات دولت فاطميون در مصر بوده و در سال 363 در قاهره فوت شده و كتاب دعائم او قانون رسمى فاطميها بوده است . ايشان ابتدا سنّى مالكى بود سپس شيعه شد . ولى محل بحث است كه آيا شيعهء دوازده امامى بود يا شش امامى و اسماعيلى مذهب . اين مطلب در خاتمهء مستدرك مرحوم حاجى نورى در فايدهء دوم بررسى شده است .\r\n( 4 ) . دعائم الاسلام ، ج 2 ، ص 18 ، ح 23 .\r\n( 5 ) . نسبت به خصوص بيع و شراء ، نه مطلق معاوضه ؛ مگر اينكه ذكر بيع و شراء از باب مثال باشد .\r\n( 6 ) . المكاسب المحرمه ، ج 1 ، ص 11 - 12 .\r\n","page_name":" 58 ","page_number":74},
  {"content":"\r\n\r\nولى اشكال مهم ، اشكال سندى است كه روايات كتاب دعائم الاسلام به صورت مرسل و بدون ذكر مسانيد نقل شده است ؛ « 1 » مراسيل هم اعتبار ندارند . البته خود مؤلف كتاب در مقدمه آن ميگويد :\r\nنقتصر فيه علي الثابت الصحيح ممّا رويناه علي الأئمة من أهل بيت رسول الله ( ص ) . « 2 »\r\nاين توثيق عام سلسله سند روايات است ولى براى مجتهد ، ديگر سودمند نيست ؛ زيرا مبنا در رجال حديث مختلف است ؛ چه بسا يك راوى از نظر ايشان مورد تأييد باشد و روايت او صحيح و معتبر باشد ولى از نظر فقيه ديگر مورد قبول نباشد ، لذا با روايات كتاب دعائم هم به نحو مراسيل رفتار مىشود و بستگى دارد كه كدام يك از روايت آن ، نزد قدما شهرت عملى داشته باشد تا راهى براى اعتبار درست شود . بنابراين روايت دعائم نيز قابل استدلال نيست .\r\n- روايت فقه الرضا ( ع ) :\r\nسومين روايت عام اين روايت است كه ميفرمايد :\r\nإعلم يرحمك الله أنّ كلّ مأمور به ممّا هو صلاح للعباد وقوام لهم في امورهم من وجوه الصلاح الذي لا يقيمهم غيره - مما يأكلون ويشربون ويلبسون وينكحون ويملكون و يستعملون فهذا كلّه حلال بيعه وشراؤه هبته وعاريته . وكلّ أمر يكون فيه الفساد - ممّا قد نهي عنه من جهة أكله وشربه ولبسه ونكاحه وإمساكه لوجه الفساد ممّا قد نهي عنه مثل الميتة والدم ولحم الخنزير والربا و جميع الفواحش ولحوم السباع والخمر و ما أشبه ذلك - فحرام ضارّ للجسم وفاسد للنفس . « 3 »\r\nاعيان نجسه داراى فساد و ضرر هستند و شرعاً مورد نهىاند و حرام ميباشند : صغرا ؛ هر چيزى كه اين‌گونه باشد به نحو مطلق حرام است ، يعنى حتى معاوضه بر آن جايز نيست : كبرا ؛ پس معاوضه بر اعيان نجسه حرام است : نتيجه .\r\n\r\n\r\n","description":"","footnote":"\r\n( 1 ) . روايات اين كتاب غالباً به صورت رُوِى ، رُوينا و مانند آن ذكر شده است .\r\n( 2 ) . دعائم الاسلام ، ج 1 ، ص 2 .\r\n( 3 ) . فقه الرضا ، ص 250 .\r\n","page_name":" 59 ","page_number":75},
  {"content":"\r\n\r\nالبته در فراز دوم حديث كه مورد استدلال است حرفى از بيع و شراء و معامله به ميان نيامده است ولى به قرينه مقابله اين فراز با فراز اوّل ميتوان گفت : اعيان نجسه و مانند آن نه فقط خوردن و آشاميدنشان بلكه معامله بر آنها نيز حرام است .\r\nبررسى سند روايت : اهل دقت گفتهاند : به احتمال زياد اين روايت خلاصه روايت تحف العقول است و طبعاً داراى همان اشكالهايى است كه قبلًا ذكر شد . ولى بر فرض كه روايت مستقلى باشد ، هم اشكال سندى دارد ، هم اشكال دلالتى .\r\nاصل كتاب مشهور به فقه الرضا ، در زمان مرحوم مجلسى اوّل ظاهر شده است . « 1 »\r\nقبل از مجلسى اوّل در هيچ منبعى هيچ نشانى از اين كتاب نيست . راجع به كتاب و ماهيت آن كه مؤلف آن كيست اقوال متعددى وجود دارد . در مقدمه كتاب الفقه المنسوب للامام الرضا « 2 » هشت نظريه در اين‌باره ثبت شده است :\r\n1 . كتاب واقعاً متعلق به امام رضا ( ع ) است ؛\r\n2 . كتاب مزبور همان كتاب شرايع صدوق است كه مرحوم ابوالحسن على بن موسى بن بابويه قمى براى فرزند گرانقدر خود رئيس المحدثين ( مرحوم شيخ صدوق ) نوشته است ؛\r\n3 . تمام كتاب يا قسمتى از آن به طور حتم جعلى است و به دروغ به امام رضا نسبت داده شده است ؛\r\n4 . كتاب مذكور عين كتاب منقبت حضرت امام حسن عسكرى است ؛\r\n\r\n\r\n","description":"","footnote":"\r\n( 1 ) . در زمان مرحوم مجلسى اوّل عدهاى از مردم قم به حج مشرف شدند و در مكه با محدث و عالم جليل ، مرحوم سيد اميرحسين ملاقات كردند و تعدادى كتاب به ايشان عرضه كردند از جمله كتابى با عنوان فقه الرضا كه در بعضى از صفحات آن مطالبى به خط مبارك امام رضا ( ع ) نوشته بود و اجازه نامههاى فراوانى هم در حواشى آن ثبت شده بود . سيد خيلى خوشحال شد و از آن نسخه‌بردارى كرد و وقتى به اصفهان مراجعت نمود جريان را به مجلسى اوّل گفت ، ايشان هم از روى نسخهء سيد ، نسخه ديگرى برداشت و مورد قبول ايشان و سپس فرزند برومندشان مجلسى دوم صاحب بحارالانوار واقع شد و به عنوان يكى از منابع بحار مورد استفاده قرار گرفت . بعداً هم مرحوم صاحب حدائق ، صاحب رياض ، فيض كاشانى و جمعى ديگر پذيرفتند كه كتاب فقه الرضا واقعاً از آنِ امام ( ع ) است كه يا خود حضرت آن را انشاء نموده است و يا به ديگرى املاء كرده و او نوشته است .\r\n( 2 ) . چاپ كنگرهء جهانى امام رضا ( ع ) .\r\n","page_name":" 60 ","page_number":76},
  {"content":"\r\n\r\n5 . كتاب از تأليفات برخى از اولاد ائمه ( ع ) است كه به امر حضرت رضا نوشته شده است ؛\r\n6 . كتاب از تأليفات برخى از اصحاب امام رضا ( ع ) است ؛\r\n7 . اين كتاب همان كتاب تكليف محمد بن على شلمغانى است كه صدوقان و شيخ مفيد به فراوانى از آن نقل كردهاند و يكى از مستندات مطالب اين بزرگان است ؛\r\n8 . توقف در مسأله و اين‌كه واقعاً نميدانيم كتاب از آن كيست ؟ « 1 »\r\nمهم‌ترين اين نظريات ، نظريه اوّل است كه مرحوم مجلسى پدر و پسر و عدّهاى ديگر اختيار كردهاند . ايشان دلايلى دارند كه دو دليل آنها داراى اهميت است و مرحوم آقاى خوئى در مصباح الفقاهه آنها را نقل و بررسى كرده است . « 2 »\r\nنتيجه : نسبت كتاب به حضرت رضا ( ع ) محرز نيست و جاى توقف است . بنابراين حق نداريم به كتاب مزبور اعتماد كنيم ؛ آرى آنچه در آن به صورت روايت ذكر شده است در حد مرسل مورد قبول است ، اما مراسيل اعتبارى ندارند ؛ مگر اين‌كه شهرت قدمائى در ميان باشد كه در اين مورد شهرتى وجود ندارد ، زيرا اصل كتاب از زمان مجلسى اوّل پيدا شده است .\r\nبررسى دلالت روايت : بر فرض كه سند را قبول كنيم ، اما در دلالت مناقشه داريم . سخن ما در دو عبارت : « لوجه الفساد » و « فحرام ضارّ للجسم و فاسد للنفس » است كه اوّلى نصّ در تعليل است و دومى ظهور در تعليل دارد - و حداقل مشعر به آن است - مفاد روايت اين است كه انواع تقلبات و تصرفات به سبب فساد داشتن ، باطل بودن و داراى ضرر بودن اشكال دارد ، و سبب حلال بودن ، مشروع بودن و انتفاعات مباح داشتن ، آن تصرفات را تحريم نكرده است . بنابراين حديث از جهتى اخصّ از مدّعاست ؛ زيرا مدّعاى مشهور اين است كه معاوضه بر اعيان نجسه مطلقاً حرام است و حتى به لحاظ منافع حلال هم جايز نيست ، ولى دليل ، اين فرض را شامل نميباشد .\r\n\r\n\r\n","description":"","footnote":"\r\n( 1 ) . ر . ك : فقه الرضا ، ص 10 .\r\n( 2 ) . ر . ك : مصباح الفقاهه ، ج 1 ، ص 13 - 16 .\r\n","page_name":" 61 ","page_number":77},
  {"content":"\r\n\r\nبنابراين روايت فقه الرضا نيز قابل استناد نيست .\r\n- روايت جعفريات ( اشعثيات ) از امير مؤمنان ( ع )\r\nقال ( ع ) :\r\n« بائع الخبيثات ومشتريها في الإثم سواء » . « 1 »\r\nاز وجود اثم و گناه حرمت را كشف ميكنيم و به حكم حديث بيع و شراء ، خبيثات حرام است . اين نكته را كبراى كلى براى صغرا مورد بحث قرار داده و ميگوييم : اعيان نجسه از اظهر مصاديق خبيثات ميباشند : صغرا ؛ خريد و فروش خبيثات مطلقاً و به هر قصدى حرام است : كبرا ؛ پس معاوضه بر اعيان نجسه حرام است : نتيجه .\r\nبررسى سند دليل : اين حديث نيز از لحاظ سند و دلالت مشكل دارد . اما از نظر سند كافى است به سخنى از فقيه نامدار ، مرحوم صاحب جواهر توجه كنيم كه درباره اين كتاب مينويسد :\r\nكتاب اشعثيات از نظر سند ضعيف است ؛ بلكه از اصول مشهوره ( چهار صد اصل ) نيست و مورد اعتبار هم نيست . هيچ يك از اصحاب ما حكم به صحت آن ننموده است و اصل انتساب كتاب به مؤلف هم قطعى نيست . . . . « 2 »\r\nبررسى دلالت روايت : نظير اشكالى كه به آيه تحريم خبائث وارد شد به اين روايت هم وارد است . يعنى ميان عنوان خبيثات يا خبائث و اعيان نجسه عموم من وجه است و اين دليل به كار آن مدّعا نمىآيد . به بيانى كه قبلًا ذكر شد . در نتيجه اين حديث نيز قابل استناد نيست .\r\n- روايت نبوى مشهور\r\n« إنّ الله إذا حرّم شيئاً حرّم ثمنه » . « 3 »\r\nاعيان نجسه شرعاً تحريم شدهاند و قطعاً هر نجسى حرام است : صغرا ؛ هر چيزى كه شارع حرام كند ثمن آن نيز حرام است : كبرا ؛ پس ثمن اعيان نجسه حرام است : نتيجه . حرمت ثمن كنايه از بطلان معامله است زيرا اگر صحيح بود ، وجهى براى تحريم ثمن\r\n\r\n\r\n","description":"","footnote":"\r\n( 1 ) . مستدرك الوسائل ، ج 13 ، ص 64 ، ح 4 .\r\n( 2 ) . جواهر الكلام ، ج 21 ، ص 397 - 398 .\r\n( 3 ) . الخلاف ، ج 3 ، ص 184 و 185 .\r\n","page_name":" 62 ","page_number":78},
  {"content":"\r\n\r\nنبود ، چون ثمن ، ملك بايع مىشد ، اما مردم بر اموال خويش سلطنت دارند و حق دارند تصرف كنند .\r\nاين روايت نيز از نظر سند و دلالت مشكل دارد و قابل استدلال نيست .\r\nبررسى سند روايت : روايت در منابع اماميه نيامده مگر در كتاب عوالي اللئالي ابن ابى جمهور كه مرحوم حاجى نورى در مستدرك « 1 » از ايشان نقل كرده است و چنان‌كه مشهور است ، هم خود ابن ابى جمهور و هم كتاب عوالي مورد طعن است و حتى محدثين نيز به آن اعتماد نكردهاند و سخن صاحب حدائق « 2 » مشهور است كه ميگويد :\r\nفإنّا لم نقف عليها في غير كتاب عوالي اللئالي ، مع ما هي عليه من الرفع والإرسال ، و ما عليه الكتاب من نسبة صاحبه إلي التساهل في نقل الأخبار ، والإهمال و خلط غثها بسمينها و صحيحها بسقيمها .\r\nآرى در منابع معتبر اهل سنت از قبيل سنن ابي داود و سجستانى « 3 » و سنن بيهقي « 4 » و مسند احمد « 5 » ذكر شده است كه از نظر ما با اين روايت به نوع مرسل رفتار مىشود .\r\nبررسى دلالت روايت : در اكثر نقلهاى اهل سنت كلمه « أكل » زياد شده است :\r\n« إنّ الله عزّ وجلّ إذا حرّم أكل شىءٍ حرّم ثمنه » ، « 6 »\r\nتنها در يك جا از مسند احمد بدون كلمه اكل آمده است و از آنجا كه راوى و مروى عنه و سلسله سند همه يكى است ، يك روايت است نه دو روايت . چون اصل بر عدم زياده است روايت « اكل » قويتر است ، بنابراين از روايت نبوى ( ص ) ضابطه كلى بدست نميآيد ، زيرا مفادش اين است كه هر چيزى كه خوردنش حرام است معاملهاش نيز حرام است ؛ در حالى كه عبد كافر خوردنش حرام است ولى معاملهاش حرام نيست و هكذا چيزهاى ديگر .\r\n\r\n\r\n","description":"","footnote":"\r\n( 1 ) . مستدرك الوسائل ، ج 13 ، ص 73 .\r\n( 2 ) . الحدائق الناضره ، ج 1 ، ص 99 .\r\n( 3 ) . سنن ابى داود ، ج 2 ، ص 251 .\r\n( 4 ) . سنن بيهقى ، ج 6 ، ص 13 .\r\n( 5 ) . مسند احمد ، ج 1 ، ص 247 - 293 .\r\n( 6 ) . همان ، ص 293 .\r\n","page_name":" 63 ","page_number":79},
  {"content":"\r\n\r\nو بر فرض كه بدون كلمه « اكل » باشد يا دو روايت مستقل باشند باز هم روايت نبوى قابل استدلال نيست ؛ زيرا معلوم نيست نزد فقهاى اماميه شهرت عملى داشته باشد تا مورد قبول باشد .\r\nنتيجة نهايى : در بخش روايات عامه پنج روايت ذكر شده است ، اما هيچ كدام بر مدعاى مشهور ( حرمت معاوضه بر عين نجس ) دلالت ندارند و از نظر سند و دلالت قابل مناقشه هستند دو روايت به تفصيل بيان شد .\r\nخصوصات :\r\nرواياتى كه براى موارد خاصّى وارد شدهاند ، ولى با الغاى خصوصيت ، قابل تعميم هستند و مىتوان براى حرمت معاوضه عين نجس از آنها استفاده كرد ، اينها نيز چند دسته‌اند :\r\n1 . رواياتى كه تعبير به « سُحت » دارند « 1 » ، مانند :\r\nوعن علي بن إبراهيم ، عن أبيه ، عن النوفلي ، عن السكوني ، عن أبي عبدالله ( ع ) ، قال : « السحت ثمن الميتة ، وثمن الكلب ، وثمن الخمر ، و مهر البغي ، والرشوة في الحكم ، وأجر الكاهن » . « 2 »\r\nسند روايت : از نظر سند در اين روايات بحث نميكنيم زيرا در ميان آنها روايات معتبرى وجود دارد ، از قبيل روايت اول باب مورد نظر و روايت هشتم و نهم ، از جمله روايت مزبور ( معتبره سكونى ) .\r\nبررسى دلالت روايت : كلمه « سحت » به اتفاق اهل لغت به معناى « حرام » است ولى نه مطلق حرام ، بلكه حرام خاصّى مقصود است ، يعنى حرامى كه ارتكاب آن مايه عار و ننگ است و مروت و جوانمردى را از بين ميبرد ، يا دين انسان را تباه مىكند . و مالى كه از اين راه به دست ميآيد بركت و بقا ندارد . « 3 »\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 17 ، ص 92 - 94 ، ح 2 - 9 .\r\n( 2 ) . همان ، ص 93 ، ح 5 .\r\n( 3 ) . مفردات راغب ، ص 231 ؛ النهايه ابن اثير ، ج 2 ، ص 345 ؛ المنجد ، ص 323 و . . . .\r\n","page_name":" 64 ","page_number":80},
  {"content":"\r\n\r\nپس اصل حرمت مسلّم است . آن گاه طبق روايات مزبور ثمن مردار ، سگ و شراب حرام « 1 » است و از آنجا كه ميته و خمر و كلب موضوعيت و خصوصيتى ندارند الغاى خصوصيت مىكنيم و روايت را به مطلق نجاسات تعميم ميدهيم . ذكر موارد هم از باب مثال و به مناط عين نجس بودن است . بنابراين معاوضه بر مطلق اعيان نجسه حرام است .\r\nاشكال اين دليل ، اين است كه اوّلًا در روايات ، غير از بعضى اعيان نجسه ، برخى اعمال محرمه هم ذكر شده است كه قطعاً از نجاسات نيست ، مثل رشوهاى كه قاضى ميگيرد ، اجرتى كه زانيه دريافت مىكند . و مناط ، مشترك ميان همه حرمت تكليفى آنهاست ، نه نجاست وضعى و عين نجس بودن .\r\nثانياً الغاى خصوصيت و حمل بر مثال و تنقيح مناط خلاف اصل است و اصل اين است كه موارد مزبور موضوعيت دارند - آرى مفهوم ندارند كه ساير موارد را نفى كنند - مخصوصاً احراز مناط كه از نوع تنقيح مناط ظنّى است و در روايات هيچ اشاره‌اى به مناط نشده است تا به موجب آن قائل به تعميم باشيم .\r\nثالثاً متعارف در آن زمانها استفاده حرام بوده است ، مثلًا از شراب در جهت نوشيدن ، از ميته در جهت خوردن استفاده ميكردند كه اطلاقات روايات نيز بر همان حمل مىشود و در واقع متبادر از روايات همين است ، و معاوضه به قصد منافع مباح منظور روايات نيست ؛ در حالى كه مدّعاى مشهور فقها اين است كه بيع اعيان نجسه ، اگرچه به قصد انتفاع حلال جايز نيست . روايات مورد نظر هم اخصّ از مدّعاست و قادر به اثبات آن نيست .\r\nالبته وجه ثالث قابل مناقشه است زيرا حمل مطلقات بر فرد متعارف ، از باب انصراف به فرد غالب است كه ارزشى ندارد و مانع از تمسك به اطلاق نيست ؛ آرى انصراف ظهورى مانع است كه در اينجا وجود ندارد .\r\nرابعاً قبول نداريم كه سحت حتماً به معناى حرمت باشد ، زيرا در مواردى در\r\n\r\n\r\n","description":"","footnote":"\r\n( 1 ) . چه حرمت تكليفى مراد باشد ، چه حرمت وضعى كه قبلًا بحث شد .\r\n","page_name":" 65 ","page_number":81},
  {"content":"\r\n\r\nكراهت استعمال شده است ؛ همچون اطلاق سحت بر بهاى پوست درندگان ، كسب حجامتگر ، اجرت معلمان قرآن ، قبول هديه پس از قضاى حاجت ، و . . . كه قطعاً هيچ كدام از اينها حرام نيست . بنابراين سُحت به معناى قُبح و ردائت و پستى است و اين با كرامت انسانى سازگار نباشد و اين معنا مراتبى دارد كه برخى از آنها حرام است نه همه آنها . بنابراين از روايات مذكور حرمت استفاده نميشود تا قابل استدلال باشند .\r\n2 . رواياتى كه در خصوص خمر وارد شده است و بر حرمت ثمن آن و معامله بر آن دلالت دارند ؛ « 1 » مثلًا روايت جابر از حضرت باقر ( ع ) :\r\nقال : قال ( ع ) :\r\n« لعن رسول الله في الخمر عشرة : غارسها وحارسها وعاصرها وشاربها وساقيها وحاملها والمحمولة إليه وبايعها ومشتريها وآكل ثمنها » ؛ « 2 »\r\nرسول خدا ( ص ) درباره شراب ده نفر را لعنت كرده است : كسى كه درخت آن را غرس مىكند ؛ كسى كه از آن حراست و باغبانى مىكند ؛ كسى كه انگورها را ميفشرد و عصير آن را درميآورد ؛ كسى كه شراب را مينوشد ؛ كسى كه ساقى است و جام شراب را به ديگرى ميدهد يا براى او شراب ميريزد ؛ كسى كه شراب را حمل مىكند تا به شارب خمر برساند ؛ كسى كه شراب به سوى او حمل مىشود ؛ فروشنده شراب ؛ خريدار آن و كسى كه در پول آن تصرف مىكند .\r\nاستدلال به اين دسته از روايات هم همانند دسته قبلى ( از راه الغاى خصوصيت ) است . ما در اين روايت از راه لعن ، به حرمت شرعى ميرسيم ، ضمن اين‌كه در ساير روايات باب ، سخن از نهى و تحريم صريح است .\r\nبررسى دليل : اشكال اين دليل هم مثل اشكال‌هاى دسته قبل است و نيازى به تكرار ندارد .\r\nآرى نسبت به مطلق مسكراتى كه مايع بالاصاله باشند نقدى ميكنيم . شراب برگرفته\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 223 - 226 .\r\n( 2 ) . همان ، ص 224 ، ح 4 .\r\n","page_name":" 66 ","page_number":82},
  {"content":"\r\n\r\nاز خرما و غيره و فقاع نيز داخل در حكم است و ثمن اينها هم حرام است ولى نه از باب الغاى خصوصيت ، بلكه از باب روايات فراوانى كه در ابواب مختلف وارد شده است و مفادشان اين است كه هر مُسكرى خمر است ، « 1 » فقاع خمر است ، « 2 » و از نظر اصولى اين روايات بر روايات خمر حكومت دارند و از نوع توسعه است يعنى به بركت اينها دايره خمر توسعه مييابد و اعم از شراب انگور اراده مىشود و وقتى اينها هم در عالم ادعا يا حقيقتاً خمر بودند طبعاً حكم خمر ( حرمت معاوضه ) را دارند . ولى بعد از اين توسعه هم به درد مدّعاى مشهور نميخورد زيرا فقط حكم مطلق مايع مسكر ، روشن شد ولى هر عين نجسى مسكر نيست تا به اين دليل ، معاوضه بر آن حرام باشد .\r\n3 . روايات بيع عذره ( مدفوع انسان ) :\r\nدر مجموع چهار يا پنج روايت در مورد معامله عذره وارد شده كه عبارت است از :\r\nالف ) مرحوم محدّث نورى از دعائم الاسلام چنين نقل كرده است :\r\nروينا عن أبى عبدالله ، عن أبيه ، عن آبائه ( ع ) :\r\n« إنّ رسول الله ( ص ) نهي عن بيع الأحرار وعن بيع الميتة والخنزير والأصنام ، وعن عسب الفحل ، وعن ثمن الخمر ، وعن بيع العذرة ، وقال : هي ميتة » . « 3 »\r\nدلالت حديث بر حرمت بيع عذره روشن است ، ولى از نظر سند ، مرسله است و اعتبارى ندارد . بنابراين نميتواند مستند مشهور باشد .\r\nب ) روايت يعقوب بن شعيب از امام صادق ( ع ) :\r\nقال : « ثمن العذرة من السّحت » . « 4 »\r\nدلالت اين حديث نيز روشن است زيرا « سُحت » به معناى حرام است . ولى در سند آن على بن مسكين يا سكن است كه در رجال ، نه مدحى دارد و نه قدحى و اصولًا\r\n\r\n\r\n","description":"","footnote":"\r\n( 1 ) . مستدرك الوسائل ، ج 17 ، ص 51 ، ح 4 .\r\n( 2 ) . ر . ك : همان ، ج 17 ، ص 225 - 226 ، ح 1 .\r\n( 3 ) . مستدرك الوسائل ، ج 13 ، ص 71 ، ح 5 .\r\n( 4 ) . وسائل الشيعه ، ج 17 ، ص 175 ، ح 1 .\r\n","page_name":" 67 ","page_number":83},
  {"content":"\r\n\r\nنامى از او ذكر نشده و اصطلاحاً « مهمل » است . بنابراين قابل استدلال نيست .\r\nمرحوم صاحب جواهر مدعى شده است كه دو حديث مزبور شهرت فتوايى دارند و ضعف سند آنها را جبران مىكند ؛ بنابراين قابل استدلال هستند . « 1 » ولى اين ادّعا ناتمام است ، زيرا معلوم نيست فتواى مشهور به استناد دو روايت مزبور باشد تا اينها شهرت عملى داشته باشند . شاهد مطلب اين است كه شهرت فتوايى بر حرمت معاوضه مطلق اعيان نجسه قائم شده است نه بر خصوص خريد و فروش عذره . بر فرض كه شهرت عملى داشته باشند و آن هم جابر ضعف سند باشد ولى چنين چيزى در موردى است كه معارضى وجود نداشته باشد ، اما در اينجا روايت محمد بن مضارب معارض آن است و بايد قواعد متعارضان پياده شود .\r\nج ) روايت محمد بن مضارب از امام صادق ( ع ) :\r\nقال : « لا بأس ببيع العذرة » . « 2 »\r\nراويان اين حديث همگى مورد تأييد هستند ، مگر محمد بن مضارب كه از سوى رجاليها توثيق نشده است ، اما اماراتى بر خوبى او وجود دارد كه مرحوم مامقانى در رجالش آورده است . « 3 » بنابراين ، سند را ميپذيريم . اما از نظر دلالت نه تنها به نفع مشهور نيست بلكه به ضرر آنهاست ؛ چون بر ضد مطلوب آنان ( جواز بيع عذره ) دلالت دارد در حالى كه مدّعاى مشهور ، حرمت بيع عذره است .\r\nد و ه - ) روايت سماعه بن مهران از امام صادق ( ع ) :\r\nقال : سئل رجل أبا عبدالله ( ع ) وأنا حاضر فقال : إنّي رجل أبيع العذرة ، فما تقول ؟ قال : « حرام بيعها وثمنها ، وقال : لا بأس ببيع العذرة » . « 4 »\r\nاز نظر سند تنها در مورد « ابى مسمع » كه نامش « عبدالملك بن مسمع » مىباشد ، بحث است كه آيا روايت او مورد قبول است يا نه . مرحوم مامقانى در رجال ، او را\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 17 .\r\n( 2 ) . وسائل الشيعه ، ج 17 ، ص 175 ، ح 3 .\r\n( 3 ) . تنقيح المقال ، ج 3 ، ص 188 .\r\n( 4 ) . وسائل الشيعه ، ج 17 ، ص 175 ، ح 2 .\r\n","page_name":" 68 ","page_number":84},
  {"content":"\r\n\r\n« مهمل » ناميده است ، يعنى مدح و قدحى ندارد . تنها مدركى كه وجود دارد كلام نجاشى در رجال است كه در مورد پسر عبدالملك ، يعنى « مسمع » مىگويد : او از وجوه اماميه در بصره بوده و أوجه از پدر و برادرش بوده است . « 1 » افعل تفضيل دلالت دارد كه پدر هم وجيه بوده است كه براى پذيرفتن روايت او همين مقدار كافى است ؛ اگرچه ظهور در توثيق يا تعديل او ندارد ، ولى بزرگان قبول كردهاند و روايت مزبور را موثقه ناميده‌اند .\r\nاز نظر متن ، حديث مورد بحث است كه آيا دو روايت است يا يك روايت ؟ مشهور محدثان و فقيهان آن را يك روايت دانستهاند و در كتب خود به عنوان يك حديث نقل كردهاند و به توجيهات دلالت آن پرداخته و گفته‌اند : اگر دو حديث بود ترجيح و تخيير و تساقط مطرح ميشد نه جمع دلالى . ولى برخى از فقيهان بزرگ احتمال دادهاند كه دو روايت باشد ، از جمله مرحوم امام در مكاسب محرمه دو قرينه آوردهاند :\r\nيكى كلمه « و قال » است كه در وسط تكرار شده و به صورت جدا ذكر شده است . اگر يك روايت بود و دو جمله ، دو جزء يك كلام و صدر و ذيل يك حديث بودند ديگر نيازى به آوردن « و قال » نبود . ديگرى عذره در جمله دوم است كه به صورت اسم ظاهر آمده است . اگر دنباله كلام قبل بود نيازى به ذكر آن نبود و آوردن ضمير كافى بود « و لا بأس ببيعها » . « 2 » مرحوم آقاى خوئى هم همين را تقويت كرده است و قرينه سومى هم آورده و فرموده است : اگر صدر و ذيل يك حديث باشد ، تناقض آشكار است و جواب سائل را روشن نميكند و جا دارد از حل تناقض بپرسد ؛ در حالى كه چنين نيست . « 3 »\r\nالبته با اين مقدار ، اطمينان به تعدد روايت پيدا نميشود و احتمال وحدت باقى است . بنابر اين‌كه يك روايت باشد باز هم چند احتمال وجود دارد : يكى اين كه هر دو جمله در ظاهر اخبار و در واقع انشاى حكم باشد كه مشهور همين را فهميدهاند و در\r\n\r\n\r\n","description":"","footnote":"\r\n( 1 ) . رجال نجاشى ، ص 420 ، ش 1124 .\r\n( 2 ) . المكاسب المحرمه ، ج 1 ، ص 13 .\r\n( 3 ) . مصباح الفقاهه ، ج 1 ، ص 50 .\r\n","page_name":" 69 ","page_number":85},
  {"content":"\r\n\r\nنتيجه ميان صدر و ذيل تناقض مشاهده كرده و در صدد حل آن برآمده‌اند . به همين منظور ، به وجوهى از جمع قائل شدهاند كه نوعاً جمع‌هاى تبرّعى است و نميتواند ملاك فتوى باشد و صرفاً براى توجيه كلام معصوم سودمند است . بنابراين نيازى به ذكر آنها نيست .\r\nاحتمال ديگر اين است كه هر دو استفهام انكارى باشند ؛ البته كسى قائل به اين سخن نشده است . ضمن اين‌كه لازمهاش همان احتمال قبل است و به آن برميگردد . احتمال سوم اين‌كه جمله اوّل بيان حكم شرعى باشد و دومى استفهام انكارى . مرحوم مامقانى در حاشيه مكاسب همين را تقويت كرده است ؛ « 1 » بنابراين روايت بر حرمت بيع عذره دلالت دارد ، ولى معارض دارد ، يعنى روايت محمد بن مضارب . احتمال چهارم اين است كه جمله اوّل استفهام انكارى باشد و براى دفع توهّم سائل وارد شده باشد كه خيال ميكرد خريد و فروش عذره اشكال دارد و حضرت با اين جمله توهّم حظر و منع را برداشت . و ممكن است جمله دوم بيان حكم واقعى باشد كه در اين صورت روايت به درد مشهور نميخورد و دليل جواز است نه دليل منع .\r\nخلاصه : روايت سماعه اجمال دارد و قابل استدلال نيست . در نتيجه اين دسته از روايات ، دليل حرمت بيع عذره نميباشند . بر فرض هم كه دليل باشند ، در خصوص بيع عذره وارد شدهاند و دليلى بر الغاى خصوصيت و استفاده عموميت و تنقيح مناط قطعى نداريم تا از اين طريق براى حرمت معاوضه بر مطلق اعيان نجسه به آن استدلال كنيم .\r\nنتيجه : روايات خاصّه هم براى مدّعاى مشهور قابل استدلال نيست .\r\n\r\n3 . اجماعات منقوله\r\nدليل سوم بر مدعاى مشهور اجماعاتى است كه در كلام كثيرى از بزرگان فقها آمده است . براى نمونه به چند مورد اشاره مىشود :\r\nسخن شيخ طوسى در مبسوط :\r\n\r\n\r\n","description":"","footnote":"\r\n( 1 ) . به نقل از : مصباح الفقاهه ، ج 1 ، ص 49 .\r\n","page_name":" 70 ","page_number":86},
  {"content":"\r\n\r\nوإن كان نجس العين مثل الكلب . . . فلا يجوز بيعه ولا إجارته ولا الانتفاع به . . . إجماعاً . . . . « 1 »\r\nوى به صراحت ادعاى اجماع كرده است .\r\nسخن علامه در تذكره :\r\nولو باع نجس العين كالخمر والميتة والخنزير لم يصحّ إجماعاً . « 2 »\r\nعلامه در منتهى :\r\nوقد احتجّ العلماء كافّة علي تحريم بيع الميتة . . . بالنصّ والإجماع . « 3 »\r\nعلامه در تحرير :\r\nيحرم التكسّب فيما عدي الكلاب الأربعة إجماعاً منّا . « 4 »\r\nصاحب جواهر :\r\nلا خلاف يعتدّ به في حرمة الاكتساب في الأعيان النجسة . « 5 »\r\nنقد و بررسى دليل : « 6 » اوّلًا در علم اصول ثابت شده است كه هر اجماعى حجت نيست . فقط اجماع تعبّدى به مناط كشف قطعى از رأى معصوم ارزشمند است ، و اجماعات مذكور به احتمال زياد مدركى است و حجت نيست و بايد فقيه مدرك و دليل فتاواى قوم را ملاحظه كند . اين جواب در كلام دو فقيه بزرگ آمده است : يكى حضرت امام كه در مكاسب خود چنين فرموده است :\r\nمع أنّ تحصيل الإجماع أو الشهرة المعتمدة في مثل هذه المسألة التي تراكمت فيها الأدلّة وللاجتهاد فيها أقدم راسخ غير ممكن سيّما مع تمسّك جملة من الأعيان بالأدلّة اللفظية . « 7 »\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 165 .\r\n( 2 ) . تذكرهء الفقهاء ، ج 1 ، ص 464 .\r\n( 3 ) . منتهى المطلب ، ج 2 ، ص 1008 .\r\n( 4 ) . تحرير الاحكام ، ج 1 ، ص 160 .\r\n( 5 ) . جواهر الكلام ، ج 22 ، ص 8 .\r\n( 6 ) . اين دليل ، مهم‌ترين دليل مشهور است .\r\n( 7 ) . المكاسب المحرمه ، ج 1 ، ص 48 .\r\n","page_name":" 71 ","page_number":87},
  {"content":"\r\n\r\nو ديگرى در كلام مرحوم آقاى خوئى است كه فرموده :\r\nأمّا الإجماع وإن نقله غير واحد من أعاظم الأصحاب إلا أنّ اثبات الإجماع التعبّدي هنا مشكل جدّاً للاطمينان بل العلم باق مستند المجمعين إنّما هو الروايات العامّة أو الخاصّة المذكورة في بيع الأعيان النجسة . « 1 »\r\nثانياً در علم اصول تحقيق شده است كه اجماع محصّل ، كاشف قطعى از رأى معصوم است ، ولى براى ما حاصل نشده است و امكان حصول آن نيست . اجماع منقول هم حجت نيست .\r\nثالثاً مدّعاى مشهور اين است كه معاوضه بر عين نجس به عنوان عين نجس جايز نيست ، اگرچه داراى منافع حلال باشد . اجماع اين مدّعا را ثابت نميكند ، زيرا بسيارى از فقها تصريح دارند به اين‌كه حرمت و جواز بيع عين نجس ، دائر مدار « منفعت حلال داشتن » است و اگر چنين باشد معاوضه بلا مانع است . براى نمونه بعضى از عبارات را ميآوريم :\r\nعلامه در منتهى بيع سگ گله و مانند آن را تجويز كرده و در مقام استدلال گفته است :\r\nولأنّه يصحّ الانتفاع به و نقل اليد فيه والوصيّة به فيصحّ بيعه . « 2 »\r\nدرباره اجاره سگ فرموده است :\r\nلنا إنّه منفعة مباحة فجازت المعاوضة عليها كبيع الحمار . « 3 »\r\nدر جاى ديگر در پاسخ دليل مخالفان گفته است :\r\nالنجاسة غير مائعة كالدهن المنجس . « 4 »\r\nواضحترين عبارت از فخرالدين و فاضل مقداد است كه در جواهر نقل شده است :\r\n\r\n\r\n","description":"","footnote":"\r\n( 1 ) . مصباح الفقاهه ، ج 1 ، ص 33 .\r\n( 2 ) . منتهى المطلب ، ج 2 ، ص 1009 .\r\n( 3 ) . همان .\r\n( 4 ) . تذكرهء الفقهاء ، ج 1 ، ص 464 .\r\n","page_name":" 72 ","page_number":88},
  {"content":"\r\n\r\nإنّما يحرم بيعها ( أعيان نجسه ) لأنّها محرّمة الانتفاع وكلّ محرّم الانتفاع لا يصحّ بيعه . « 1 »\r\nبنابراين حرمت ، دائر مدار منفعت محرمه است نه مطلقاً تا فتاواى مشهور يا همه ، دليل حرمت بيع مطلق اعيان نجسه باشد .\r\n\r\n4 . دليل عقلى يا ماليت نداشتن\r\nدليل ديگرى كه به نفع مشهور اقامه شده است اين است كه اعيان نجسه داراى منافع محلّله نيستند و تمام منافع آنها حرام است . از اين جهت شرعاً ماليت ندارند و معامله بر آنها از قبيل اكل مال به باطل و سفيهانه است و جايز نيست .\r\n\r\nپاسخ دليل\r\nمحقق خوئى در مصباح چهار جواب داده است . « 2 » مهمترين جواب وى اين است :\r\nاولًا برخى از اعيان نجسه در زمان معصومين ( ع ) هم داراى منافع حلال قابل اعتنا بودهاند ، مثل مدفوع حيوانات براى زراعت . از روايت موثّقه سماعه استفاده مىشود كه عذره‌فروشى شغل آن سائل بوده است . او سخن خود را با لفظ « إنّى رجل أبيع العذره » بيان كرد . مضارع هم ظهور در استمرار دارد . ثانياً ملاك ، زمان و مكان خاص نيست چه بسا چيزى در زمانى ماليت نداشته باشد ولى در زمان ديگر كاملًا قابل انتفاع و داراى منافع حلال مقصود عقلا باشد و امروزه بسيارى از زبالهها و موارد دور ريز را بازيافت ميكنند و استفادههاى فراوانى از آن مىبرند . در مورد خون منافع حياتى ( تزريق آن به بيماران ) مطرح است . اينجاست كه زمان و مكان در اجتهاد نقش‌آفرين مىشود و كسى نميتواند بگويد چون اعيان نجسه در آن زمان منافع حلال نداشته است ، پس براى هميشه داد و ستد آنها ممنوع است . بنابراين دليل مزبور هم ناتمام است .\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 9 .\r\n( 2 ) . مصباح الفقاهه ، ج 1 ، ص 34 .\r\n","page_name":" 73 ","page_number":89},
  {"content":"\r\n\r\n\r\n5 . اصل اوّلى در معاملات\r\nاصل اولى در معاملات فساد و بطلان است ، يعنى استصحاب عدم ترتّب اثر جارى مىشود ؛ به اين بيان كه قبل از معاوضه اثرى « 1 » نبود ؛ بعد از آن شك ميكنيم . بنابراين ، استصحاب عدم اثر جارى مىشود ، زيرا اركان آن كامل است .\r\nپاسخ : اين دليل نيز ناتمام است زيرا اولًا ابتدا جاى استصحاب عدم ازلى است كه از نظر تحقيق اصولى جارى نميشود . ثانياً بر فرض كه امكان جريان استصحاب عدم ازلى وجود داشته باشد ، اما در مورد بحث ما جارى نميشود . به دليل اين‌كه استصحاب ، اصل عملى است و با وجود عمومات و اطلاقات تجارت و عقد و بيع و صلح و اجاره و شروط و مانند آن جاى اصل نيست و در صورت شك به عمومات مراجعه مىشود .\r\nنتيجه : اگرچه مشهور متقدمين و متأخرين به حرمت معاوضه بر اعيان نجسه فتوى دادهاند و بلكه بسيارى ادعاى اجماع كردهاند ، ولى ما هيچ دليل معتبرى بر اين كلّيت و عموميت پيدا نكرديم . على القاعده بايد سراغ مطلقات و عمومات جواز و صحت رفته و حكم به صحت كنيم ، مگر اين‌كه دليل خاصى بر حرمت بيع فلان نجس قيام كند . در عين حال مخالفت با اجماعات منقوله و شهرت محصله آسان نيست ، لذا ما راه احتياط را در پيش ميگيريم و ميگوييم : احتياط واجب در ترك معاوضه بر اعيان نجسه است ، مگر مواردى كه استثنا شده است كه آنها را در پايان مسأله اول بيان خواهيم كرد . مرحوم امام اگرچه ابتدا قاطعانه فتوى به عدم جواز داده است ، ولى بلافاصله در عموميت و كليت حكم تشكيك كرده و از راه احتياط وارد شده است .\r\nبحث جزئى : اگر در مطلق عين نجس - به عنوان اين‌كه نجس است - مثل مشهور ، فتوا به حرمت معاوضه داديم ، نيازى به بحثهاى جزئى نيست و اگر احتياط واجب كرديم - كه به منزله فتواست و مخالفت با آن جايز نيست - باز هم نيازى به بحث جزئى نداريم . ولى اگر فقيهى نه فتوى به حرمت دهد و نه احتياط كند ، بلكه اساساً\r\n\r\n\r\n","description":"","footnote":"\r\n( 1 ) . نقل و انتقال و ملكيت .\r\n","page_name":" 74 ","page_number":90},
  {"content":"\r\n\r\nبراى عين نجس موضوعيت قائل نباشد و مناط را ماليت و منفعتى مباح قرار دهد بر اساس قاعده و عمومات و مطلقات بايد به جواز معامله بر اعيان نجسه فتوى دهد ، مگر در مواردى كه دليل خاص بر حرمت آنها قيام كرده باشد . به همين سبب بايد موارد جزئى نيز بحث شود . شيخ انصارى در همين باره در كتاب مكاسب هشت مسأله جدا مطرح كرده است :\r\n1 . معاوضه بر بول حيوان حرام گوشت ؛ 2 . معامله عذره ؛ 3 . معامله خون ؛ 4 . بيع منى ؛ 5 . بيع مردار و اجزاى آن ؛ 6 . خريد و فروش سگ ولگرد و خوك ؛ 7 . بيع شراب ؛ 8 . معامله اعيان متنجسه‌اى كه قابل تطهير نباشند . « 1 »\r\nولى ما نيازى به طرح اينها نداريم و به پيروى از متن تحرير وارد جزئيات نميشويم .\r\n\r\nجواز انتفاع از اعيان نجسه\r\nتاكنون از جواز و عدم جواز معامله و اكتساب با اعيان نجسه بحث شد . اكنون از جواز و عدم جواز انتفاع و استفاده از اين اعيان و دخل و تصرف گوناگون آنها بحث مىشود . مثلًا آيا استفاده از پوست مردار براى لباس و فرش و مانند آن جايز است ؟ آيا استفاده از گوشت مردار براى تغذيه سگ گله جايز است ؟ آيا استفاده از عذره براى زراعت و درختان جايز است ؟ و . . . اين بحث بر مسلك غير مشهور كه ملاك صحت بيع را وجود منفعت مباح دانستهاند ، يك بحث لازم و مقدّمى است . يعنى اگر عين نجس داراى منفعت مباح باشد معامله صحيح است و گرنه باطل است . ولى بر مسلك مشهور كه كارى به وجود اين منافع ندارند و براى عين نجس موضوعيت قائل هستند و معاوضه بر آن را حرام ميدانند ، بحث جواز انتفاع ديگر غير از معاوضه يك بحث مستقلى است و ربطى به باب مكاسب محرمه ندارد ، ولى به مناسبت ، در همين جا مطرح ميكنيم :\r\nتأسيس اصل : فقهاى گرامى در اين باره دو اصل را تأسيس كردهاند :\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 18 - 44 .\r\n","page_name":" 75 ","page_number":91},
  {"content":"\r\n\r\n1 . اصل اوّلى كه عبارت است از جواز و اباحه ؛ زيرا از آيات و روايات فراوانى استفاده مىشود كه آنچه خداوند آفريده است براى استفاده و بهرهبردارى انسان است در آيات و روايات از لام انتفاع بدست مىآيد :  خَلَقَ لَكُمْ ما فِي الْأَرْضِ جَمِيعاً ،   سَخَّرَ لَكُمْ ما فِي الْأَرْضِ ،  « وكلّ شىءٍ مطلق . . . » .\r\n2 . اصل ثانوى در خصوص اعيان نجسه : بسيارى از بزرگان فقه ، اصل را بر حرمت انتفاع از عين نجس قرار دادهاند و براى اين اصل به آيات و روايات و اجماعات استدلال كردهاند كه قبل از بيان آن ، سه عبارت را نقل ميكنيم :\r\nسلار در مراسم :\r\nالتصرّف في الميتة ولحم الخنزير و . . . حرام . « 1 »\r\nشيخ در مسبوط :\r\nكلّ نجس العين لا يجوز بيعه ولا اجارته ولا الانتفاع به . . . إجماعاً . « 2 »\r\nشيخ در نهايه :\r\nجميع النجاسات محرّم التصرّف فيها . « 3 »\r\n\r\nدلايل حرمت انتفاع از عين نجس\r\nآيات قرآن\r\n وَ يُحَرِّمُ عَلَيْهِمُ الْخَبائِثَ ،  « 4 »  إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ ،  « 5 »  وَ الرُّجْزَ فَاهْجُرْ ،  « 6 » و  حُرِّمَتْ عَلَيْكُمُ الْمَيْتَةُ وَ الدَّمُ . . . .  « 7 »\r\nدر آيات فوق ، خبائث و رجس و رُجز به قول مطلق تحريم گرديده است و ما به\r\n\r\n\r\n","description":"","footnote":"\r\n( 1 ) . المراسم ، ص 170 .\r\n( 2 ) . المبسوط ، ج 2 ، ص 165 .\r\n( 3 ) . النهايه ، ص 364 .\r\n( 4 ) . اعراف ( 7 ) : 157 .\r\n( 5 ) . مائده ( 5 ) : 90 .\r\n( 6 ) . مدثر ( 74 ) : 5 .\r\n( 7 ) . مائده ( 5 ) : 3 .\r\n","page_name":" 76 ","page_number":92},
  {"content":"\r\n\r\nاجتناب از آن امر شدهايم . عناوين مزبور هم يا به معناى عين نجس است و يا شامل نجس مىشود . اجتناب مطلق هم اين است كه از همه تقلبات و تصرفات اجتناب كنيم . پس مطلق انتفاع از عين نجس حرام است . و نيز در آيه اخير حرمت به خود ميته و خون و مانند آن تعلق گرفته است . گفتنى است كه تحريم جنس به معناى تحريم همه انتفاعات آن است .\r\nپاسخ دليل : قبلًا براى حرمت اكتساب به اعيان نجسه اين آيات مطرح شد كه به تفصيل ، از هر كدام پاسخ داديم . خلاصه مطلب اين است كه اولًا عنوان رجس و رُجز و خبائث به معناى نجس و نجاسات نيست . نسبت ميان آن‌ها عموم من وجه است . ثانياً بر فرض كه به معناى نجس باشد اما اين آيات متفاهم عرفى دارند و بر همان حمل ميشوند ، نه بر مطلق انتفاعات . براى مثال ، از تحريم ميته خوردن آن تبادر مىكند ، از تحريم خمر نوشيدن آن ، از تحريم ميسر بازى كردن با آلات قمار و . . . و بر فرض كه خصوص اينها متبادر نباشد دليلى بر تبادر جميع انتفاعات هم نداريم و قدر متيقن خصوص اكل و شرب و مانند آن است ، نه هر انتفاعى .\r\nروايات\r\nواضحترين روايت ، بخشى از روايت تحف العقول است كه ميگويد :\r\nوكلّ أمر يكون فيه الفساد . . . . أو شىء يكون فيه وجه من وجوه الفساد . . . أو شىء من وجوه النجس ، فهذا كلّه حرام محرّم ، لأنّ ذلك كلّه منهيّ عن أكله وشربه ولبسه وملكه وإمساكه والتقلّب فيه . . . فجميع تقلّبه في ذلك حرام . « 1 »\r\nكيفيت استدلال روشن است زيرا در روايت از خصوص عين نجس نام برده شده است و از باب نمونه نخست برخى از انتفاعات آن را تحريم كرده و در پايان به صورت قاعده كلى هر نوع تقلب و دخل و تصرف را در آن حرام نموده است . بنابراين اصل در نجاسات تحريم انتفاع به آنهاست .\r\nپاسخ دليل : اوّلًا روايت تحف العقول مرسله است و اعتبارى ندارد ؛ پيشتر درباره آن\r\n\r\n\r\n","description":"","footnote":"\r\n( 1 ) . تحف العقول ، ص 333 .\r\n","page_name":" 77 ","page_number":93},
  {"content":"\r\n\r\nبحث شد . ثانياً عبارت مزبور معارض دارد . معارض آن بخش ديگرى از خود روايت تحف العقول است كه ميگويد :\r\nكلّ شىء يكون لهم فيه الصلاح من جهة من الجهات فهذا كلّه حلال بيعه وشرائه وإمساكه واستعماله . « 1 »\r\nاجماعات : از برخى كلمات استفاده مىشود كه حرمت مطلق انتفاع اجماعى است . فخرالدين و فاضل مقداد چنين گفته‌اند :\r\nإنّما يحرم بيعها لأنّها محرّمة الانتفاع وكلّ محرّم الانتفاع لا يصحّ بيعه ، أمّا الصغري فإجماعيّة . « 2 »\r\nپاسخ دليل : اوّلًا اجماع محصّل براى ما حاصل نشده است و امكان حصول ندارد ؛ اجماع منقول هم حجت نيست . ثانياً به احتمال زياد اجماع مدركى است و به استناد آيات و روايات مزبور است ، نه اجماع تعبدى كه كاشف قطعى از معصوم باشد . ثالثاً در اينجا مخالف وجود دارد ، يعنى جمعى از بزرگان فقه كه شيخ اعظم در مكاسب از آن‌ها نام برده است . همچون شيخ طوسى در مبسوط ، علامه در تذكره و قواعد ، محقق ثانى در جامع المقاصد ، شهيد در قواعد و . . . . « 3 »\r\nنتيجه : هيچ دليل پذيرفتنىاى نداريم بر اين‌كه اصل ثانوى در خصوص عين نجس ، حرمت انتفاع باشد .\r\nدوباره مىپردازيم به اصل اوّلى در اشيا ( حليت و جواز انتفاع ) :\r\n\r\nموارد استثنا از اكتساب به اعيان نجسه\r\nطبق فتواى مشهور معاوضه بر اعيان نجسه حرام است و حداقل از باب احتياط واجب ، بايد اجتناب كنيم . اما از قانون مزبور سه مورد استثنا شده و معامله بر آنها بلا مانع است :\r\n\r\n\r\n","description":"","footnote":"\r\n( 1 ) . همان .\r\n( 2 ) . جواهر الكلام ، ج 22 ، ص 9 .\r\n( 3 ) . المكاسب ، ج 1 ، ص 99 - 102 .\r\n","page_name":" 78 ","page_number":94},
  {"content":"\r\n\r\nاستثناى اول : خريد و فروش عصير عنبى ( آب انگور ) بعد از جوش آمدن و پيش از كم شدن دو ثلث آن ؛\r\nاستثناى دوم : معامله انواع كافر مملوك ( عبد يا امه ) چه اصلى ، چه مرتد ملى و فطرى و . . . .\r\nاستثناى سوم : خريد و فروش انواع سگهاى شكارى ، گله ، زراعت و منزل .\r\nالبته شيخ انصارى در مكاسب چهار مورد را استثنا كرده كه مورد چهارم خريد و فروش روغن متنجس است . ولى از نظر اصولى اين مورد متعلق به خريد و فروش متنجسى است كه نجاست عرضى دارد ؛ اما بحث ما فعلًا درباره معامله عين نجس است و سه مورد استثنا دارد .\r\n\r\nاستثناى اول ، عصير عنبى\r\nعصير بر وزن فعيل به معناى معصور است و در لغت بر عصاره هر چيزى اطلاق مىشود . در اينجا منظور از عصير آبى است كه در اثر فشار دادن ميوه به دست مىآيد . در فارسى به آن افشره يا فشرده و آب ميوه گفته مىشود . از نظر روايات « 1 » و فتاواى فقها « 2 » عصير سه نوع است كه هر كدام داراى احكام خاصى است :\r\n1 . عصير عنبى يا آب انگور ؛ 2 . عصير زبيبى يا آب مويز ؛ 3 . عصير تمرى يا آب خرما ، كه گرفتن هر كدام كيفيت خاصى دارد . درباره اين سه قسم سه بحث مطرح است :\r\n1 . طهارت و نجاست اينها كه در كتاب طهارت مطرح است ؛\r\n2 . حليت و حرمت خوردن اينها كه در باب اطعمه و اشربه مطرح است ؛\r\n3 . معامله كردن اين‌ها كه مورد بحث ماست .\r\nشيخ اعظم در مكاسب بحث را در عصير عنبى قرار داده است ، « 3 » ولى ما هيچ دليلى\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 229 ، باب 59 .\r\n( 2 ) . كتاب طهارت ، باب نجاسات .\r\n( 3 ) . المكاسب ، ج 1 ، ص 61 .\r\n","page_name":" 79 ","page_number":95},
  {"content":"\r\n\r\nبر تخصيص نداريم ، بلكه لسان روايات اطلاق دارد ، حتى گاهى در كنار عنب ، تمر را هم ذكر كردهاند و روى عنوان « العصير » تكيه نموده‌اند . « 1 » تنها در يك روايت روى عصير عنبى تكيه شده است « 2 » كه آن هم مفيد حصر نيست تا موجب تقييد اطلاقات باشد . بر همين اساس صاحب وسائل عنوان باب را كلى قرار داده است . « 3 » مرحوم امام هم در متن تحرير عنوان « العصير » را آورده و در مكاسب خود نيز عنوان را كلى آورده است :\r\nثم إنّه وردت روايات خاصّة في خصوص العصير . « 4 »\r\nبنابراين معامله مطلق عصير مورد بحث است ولى ما به پيروى از شيخ اعظم و ديگران بحث را در عصير عنبى قرار ميدهيم . دو قسم ديگر هم به آن ملحق هستند .\r\nعصير عنبى « 5 » قبل از جوش آمدن ، قطعاً پاك و حلال است و ماليت دارد و معاملهاش جايز و نافذ است . بعد از كم شدن دو ثلث آن نيز قطعاً پاك و حلال است ، معاملهاش جايز است . سخن در بيع آن ، پس از جوش آمدن و پيش از كم شدن دو ثلث است .\r\nعصير عنبى گاهى خودبه‌خود به جوش ميآيد ، گاهى در اثر حرارت آتش و خورشيد ؛ باز هم ظاهر روايات و عنوان صاحب وسائل اين است كه فرقى ميان آن دو نيست و هر دو مورد بحث هستند .\r\nمرحوم امام در مكاسب خود تصريح دارد به اين‌كه :\r\nوكيف كان فالأقوي جوازه مطلقاً غلي بنفسه أم لا . « 6 »\r\nولى از نظر مشهور اگر خودبه‌خود بجوشد شراب مىشود و معاملهاش جايز نيست ، لذا مرحوم امام در پايان ، احتياط مىكند و ميفرمايد :\r\nوالاحتياط فيما يغلي بنفسه لا ينبغي تركه . « 7 »\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 229 ، باب 59 .\r\n( 2 ) . همان ، ج 4 ، ص 169 .\r\n( 3 ) . همان ، ص 168 .\r\n( 4 ) . المكاسب المحرمه ، ج 1 ، ص 123 .\r\n( 5 ) . يا دو قسم ديگر .\r\n( 6 ) . المكاسب المحرمه ، ج 1 ، ص 124 .\r\n( 7 ) . همان ، ص 128 .\r\n","page_name":" 80 ","page_number":96},
  {"content":"\r\n\r\nبر اين اساس بحث در عصير عنبياى است كه به وسيله آتش جوش بيايد كه آيا معاوضه بر آن حلال است يا حرام ؟ در اين باره دو نظريه وجود دارد :\r\n1 . فقهاى محقق فتوا به جواز دادهاند كه از جمله آنها شيخ اعظم « 1 » صاحب جواهر ، « 2 » امام راحل « 3 » و محقق خوئى « 4 » ميباشند .\r\n2 . عدهاى فتوا به حرمت دادهاند كه از جمله صاحب مفتاح الكرامه « 5 » و فاضل نراقى « 6 » مىباشند . قبل از بيان ادله طرفين ، عبارت شيخ طوسى در نهايه را نقل ميكنيم :\r\nوالعصير لا بأس بشربه وبيعه ما لم يغل ، وحدّ الغليان الذي يحرّم ذلك هو أن يصير أسفله أعلاه ، فإذا غلي حرم شربه وبيعه إلي أن يعود إلى كونه خلًا وإذا غلي العصير علي النار لم يجز شربه إلي أن يذهب ثلثاه و يبقي ثلثه . « 7 »\r\nاز جمله پايانى كلام استفاده مىشود كه بيع آن مانعى ندارد و گرنه در كنار تصريح به حرمت نوشيدن ، به حرمت بيع نيز تصريح ميشد .\r\nدلايل مشهور : اوّلًا اطلاقات و عمومات مطلق معاوضات   أَوْفُوا بِالْعُقُودِ ،    تِجارَةً عَنْ تَراضٍ ،  و . . . و اطلاقات خصوص بيع و صلح و . . . عصير عنبى مورد بحث را شامل ميشوند و به حكم اينها معاملهاش صحيح و جايز است .\r\nثانياً از نظر عرف و عقلا و سيره آنها ، اين عصير عنبى ماليت و ملكيت و حرمت ( احترام ) دارد و از نظر فتاواى فقها نيز غاصب و متلف آن ضامن است در صورتى كه اگر ماليت و احترام نداشت ضامن نبود ، بنابراين مقتضى موجود است و به زودى خواهيم ديد كه مانعى هم وجود ندارد .\r\nثالثاً بر فرض كه در جواز بيع آن يا در ماليت آن پس از جوش آمدن شك كنيم ؛ اما\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 61 .\r\n( 2 ) . جواهر الكلام ، ج 22 ، ص 8 .\r\n( 3 ) . المكاسب المحرمه ، ج 1 ، ص 124 .\r\n( 4 ) . مصباح الفقاهه ، ج 1 ، ص 103 .\r\n( 5 ) . مفتاح الكرامه ، ج 12 ، ص 41 .\r\n( 6 ) . مستند الشيعه ، ج 2 ، ص 332 .\r\n( 7 ) . النهايه ، ص 591 .\r\n","page_name":" 81 ","page_number":97},
  {"content":"\r\n\r\nمىتوانيم استصحاب بقاى جواز و ماليت را بدون هيچ محذورى اجرا كنيم .\r\nدلايل نظريات ديگر : بعضى ديگر از فقها دو دسته دليل آوردهاند : الف ) عمومات و قواعد ؛ ب ) روايات خاصّه .\r\nالف ) عمومات و قواعد : عمومات ، سه دليل است :\r\n1 . عصير عنبى پس از جوش آمدن و قبل از كم شدن دو ثلث ، از اعيان نجسه است و معامله آنها جايز نيست ، زيرا در روايت تحف العقول ميخوانيم : « أو شىء من وجوه النجس » . اين دليل قبلًا به تفصيل پاسخ داده شد و تمام آيات و روايات مربوطه رسيدگى شد . درباره روايت تحف العقول گفتيم كه اولًا از نظر سند مرسله است و حجت نيست ، ثانياً از نظر متن اضطراب دارد ، ثالثاً از نظر دلالت مشكل دارد زيرا حكم مزبور را معلل كرده است به « لا فيه الفساد » . همين روايت در بخش ديگرى ميگويد : « أو شىء فيه وجه من جهات الصلاح » و بيع را جايز ميشمرد كه معارض فراز قبلى است .\r\n2 . عصير عنبى پس از غليان حرام مىشود و حديث نبوى ميگويد :\r\n« إنّ الله تعالى إذا حرّم شيئاً حرّم ثمنه » . « 1 »\r\nاين حديث نيز قبلًا مطرح شد كه از كبراى كلى ، جوابهاى متعددى داديم : اوّلًا سند را قبول نداريم چون عامى است . ثانياً در نوع منابع متنى حديث كلمه « اكل » دارد و انتفاع خاصى را تحريم مىكند . ثالثاً بر فرض كه « اكل » نباشد ، اما متفاهم از تحريم شيء تحريم همه يا بيشتر منافع آن است به گونهاى كه از ماليت ساقط شود در اين صورت معاملهاش جايز نمىباشد ، ولى عصير عنبى چنين نيست .\r\n3 . متاع مورد معامله بايد ماليت داشته باشد و عصير عنبى پس از جوش آمدن ، ماليت فعلى ندارد پس معاملهاش جايز نيست . اين دليل هم پاسخ داده شد كه خلاف سيره عقلا و فتواى فقهاست .\r\nب ) روايات خاصّه : در خصوص عصير عنبى سه روايت داريم كه از آنها حرمت بيع استفاده مىشود :\r\n\r\n\r\n","description":"","footnote":"\r\n( 1 ) . الخلاف ، ج 3 ، ص 184 .\r\n","page_name":" 82 ","page_number":98},
  {"content":"\r\n\r\n1 . مرسله محمد بن هيثم از مردى از امام صادق ( ع ) :\r\nقال : سألته عن العصير يطبخ بالنار حتّي يغلي من ساعته أيشربه صاحبه ؟ فقال : « إذا تغيّر عن حاله وغلي فلا خير فيه حتّي يذهب ثلثاه ويبقي ثلثه » . « 1 »\r\nتعبير « فلا خير فيه » نفى جنس خير است و با اطلاق ، هر خيرى از جمله معاوضه بر عصير عنبى را نفى مىكند ، پس عصير عنبى پس از غليان با آتش معاوضه ندارد .\r\nپاسخ : اوّلًا روايت مرسله است ( عن رجل دارد كه معلوم نيست چه كس باشد ) و شهرت عملى هم ندارد تا معتبر باشد .\r\nثانياً از تعبير « لا خير فيه » حرمت بيع استفاده نميشود و حداكثر كراهت و مرجوحيت فهميده مىشود .\r\nثالثاً سؤال از نوشيدن آن بود ، كه پاسخ امام هم به احتمال قوى مربوط به نوشيدن است ، و اطلاق و كلّيت معلوم نيست تا معاوضه را هم شامل شود و همين كه احتمال آمد استدلال ميرود .\r\n2 . روايت أبى كهمس از امام صادق ( ع ) :\r\nقال : سأل رجل أبا عبدالله ( ع ) عن العصير ، فقال : لي كرم وأنا أعصره كلّ سنة واجعله في الدّنان وأبيعه قبل أن يغلي ، قال : « لا بأس به وإن غلا فلا يحلّ بيعه ثمّ قال : هو ذا نحن نبيع تمرنا ممّن نعلم أنّه يصنعه خمراً » . « 2 »\r\nمحل شاهد جمله « وإن غلا فلا يحلّ بيعه » است و به وضوح دلالت دارد كه پس از غليان ، خريد و فروش عصير حلال نيست و با اطلاق ، مورد بحث ( غليان به وسيله آتش ) را هم شامل مىشود .\r\nپاسخ : اوّلًا سند روايت ناتمام است ؛ زيرا « أبى كهمس » كنيه دو نفر است : يكى هيثم بن عبدالله و ديگرى هيثم بن عبيد ، و امكان دارد هر دو يكى باشند ؛ به هر حال هيچ كدام توثيق نشدهاند . ثانياً روايت درباره « غليان بنفسه » است كه از طرح مسأله ، اين امر\r\n\r\n\r\n","description":"","footnote":"\r\n( 1 ) . وسائل الشيعه ، ج 25 ، ص 285 ، ح 7 .\r\n( 2 ) . همان ، ج 17 ، ص 231 ، ح 6 .\r\n","page_name":" 83 ","page_number":99},
  {"content":"\r\n\r\nاستفاده مىشود كه عصير را در ظرف مخصوص ( خمره ) ميگذارد و قبل از آن‌كه به جوش آيد ميفروشد و . . . ؛ اما از ما نحن فيه بيگانه است زيرا سخن در معامله عصير عنبى پس از غليان به سبب آتش است .\r\nثالثاً درباره بيع العصير سه مسأله مطرح است :\r\n1 . خريد و فروش آن از جهت حرمت و نجاستش مورد بحث ماست ؛\r\n2 . فروش آن به كسى كه ميدانيم او عصيرها را شراب خواهد كرد ؛\r\n3 . معامله عصير به قصد اين‌كه مشترى ، آنها را خمر كند . از اول هم به اين نيت ميفروشد .\r\nذيل روايت ، قرينه بر اين است كه روايت درباره مسأله دوم است و در جاى خود مورد بحث قرار خواهد گرفت . فعلًا بحث ما در مسأله اول است . پس روايت از مورد بحث اجنبى است .\r\n3 . روايت ابى بصير از امام صادق ( ع ) :\r\nقال : سألت أبا عبدالله ( ع ) عن ثمن العصير قبل أن يغلي لمن يبتاعه ليطبخه أو يجعله خمراً ، قال : « إذا بعته قبل أن يكون خمراً وهو حلال فلا بأس » . « 1 »\r\nاستدلال به مفهوم شرط كلام امام است كه اگر عصير عنبى را پس از خمر شدن و حرمت بفروشد معامله اشكال دارد و با اطلاقش فرض خمر شدن به سبب طبخ و آتش را ميگيرد .\r\nپاسخ : اولًا در سند حديث « قاسم بن محمد » و « على بن أبى حمزه » ذكر شده است كه هيچ‌كدام توثيق نشدهاند و روايت به لحاظ سند حجت نيست .\r\nثانياً از سؤال پيداست كه به احتمال زياد روايت درباره مسأله دوم يا سوم روايت قبلى است و ربطى به مسأله ما ندارد .\r\nثالثاً در جمله شرطيه مزبور در حديث چند احتمال وجود دارد كه سبب اجمال و اغتشاش حديث است . خلاصه مطلب اين است : طبق نسخه تهذيب « فهو حلال » با فاء\r\n\r\n\r\n","description":"","footnote":"\r\n( 1 ) . همان ، ص 229 ، ح 2 .\r\n","page_name":" 84 ","page_number":100},
  {"content":"\r\n\r\nنقل شده و طبق اين نسخه دلالت جمله خيلى روشن است ، ولى در نسخ كافي « و هو حلال » با واو آمده است . در تعارض دو نقل كلينى و شيخ طوسى ، نقل كافى مقدّم است چون او « اضبط » است و در تهذيب هم نسخه بدل با واو آمده است . اگر با واو آمده باشد چهار احتمال وجود دارد :\r\n1 . ممكن است « بعته قبل أن يكون خمراً » شرط باشد و « فلا بأس » جزا باشد و « و هو حلال » علت جزا و توطئه و تمهيد آن باشد و در واقع مقصود ، اين باشد كه بيع عصير پيش از آن‌كه خمر شود اشكالى ندارد چون حلال است . پس درباره قبل از جوشيدن است زيرا پس از آن حتماً حرام است .\r\n2 . ممكن است « وهو حلال » فعل شرط باشد ، و « فلا بأس » جزاى شرط ، و « بعته قبل أن يكون خمراً » توطئه و تمهيد براى شرط باشد و وجه حليت را بيان كند كه چون هنوز خمر نشده است حلال است .\r\n3 . مرحوم امام احتمال داده است كه هر كدام شرط جدايى باشند و مسأله از باب تعدد شرط و وحدت جزا باشد - نظير : « إذا خفى الأذان فقصّر » و « إذا خفى الجدران فقصّر » - آن‌گاه حكم ماده اجتماع كه هم قبل از خمريت باشد و هم حلال باشد خيلى روشن است ، ولى مادههاى افتراق اشكال دارند . « 1 »\r\n4 . ممكن است جمله از موارد شرط مركب باشد و هر دو با هم يك شرط باشند ، يعنى اگر عصير ، هم حلال باشد هم خمر نباشد معاملهاش جايز است . در مفهوم شرط مركب دو صورت پيدا مىشود :\r\n1 . هيچ كدام از دو جزء نباشند ، يعنى حلال نيست بلكه حرام است ، و قبل از خمريت نيست ، بلكه بعد از آن است ، در اينجا بيع حتماً اشكال دارد .\r\n2 . جزء اول باشد ، يعنى خمر نشده است ، ولى جزء دوم نيست يعنى حرام است و تنها در صورت اضطرار به شرب خمر حلال است ولى باز هم معامله اشكال دارد . منفعت در حال اضطرار مجوز بيع نيست . حال با اين همه احتمالات انصافاً استناد به\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 1 ، ص 125 .\r\n","page_name":" 85 ","page_number":101},
  {"content":"\r\n\r\nحديث دشوار است و حق ، اجمال آن است .\r\nنتيجه : هيچ دليلى بر حرمت بيع عصير عنبى يافت نشد ؛ لذا مشهور فقهاى متأخر به جواز آن فتوى داده‌اند ، به دليل عمومات باب معاملات و تجارات و ماليت عرفى و شرعى آن و سيره عقلا و استصحاب ماليت و جواز بيع . بنابراين استثنا كردن عصير عنبى كاملًا به‌جاست .\r\n\r\nاستثناى دوم ، خريد و فروش بردة كافر « 1 »\r\nيك مقدمه : كافر اصلى كسى است كه از پدر و مادر كافر متولد مىشود و پس از تميز يا بلوغ ، كفر را اختيار مىكند و بر همان باقى است . كافر عرضى يا مرتد كسى است كه در مقطعى اسلام مىآورد ، سپس از اسلام برمىگردد و كافر مىشود . مرتد دو گونه است :\r\n1 . مرتد فطرى كه از پدر و مادر مسلمان متولد مىشود و پس از بلوغ ، اسلام را اختيار مىكند ، سپس كافر مىشود .\r\n2 . مرتد ملّى كه از پدر و مادر كافر متولد مىشود و پس از بلوغ ، كفر را اختيار مىكند ، سپس مسلمان مىشود و دوباره به كفر برمىگردد .\r\nمرتد فطرى اگر مرد باشد واجب القتل است و توبهاش در ظاهر پذيرفته نمىشود ولو در باطن پذيرفته شود . « 2 » بايد همسرش از او جدا شود و عدّه وفات نگه دارد . اموال مرتد هم بايد ميان ورثه تقسيم گردد . و اگر زن باشد كشته نميشود ولى او را بايد حبس كنند و بر او سخت‌گيرى كنند تا توبه كند و به آغوش اسلام برگردد ، و اگر توبه نكند براى هميشه در زندان مىماند .\r\nمرتد ملّى تا مدتى - كه نوعاً سه روز گفتهاند - توبه داده مىشود ، اگر در اين مدت توبه كرد چه بهتر و گرنه كشته مىشود و در اين مدت اموال او محترم و مال خود او است . و اگر زن باشد همان حكم مرتد فطرى ( حبس ابد ) را دارد .\r\nاصل بحث : در كتاب طهارت باب نجاسات انواع كفار ذكر شد و از نظر نجاست\r\n\r\n\r\n","description":"","footnote":"\r\n( 1 ) . اعم از كنيز و عبد .\r\n( 2 ) . ابن صورت محل اختلاف است .\r\n","page_name":" 86 ","page_number":102},
  {"content":"\r\n\r\nذاتى و طهارت به تفصيل بحث شد . فتواى مشهور اين بود كه همه اقسام كافر محكوم به نجاست است . فتواى امام راحل نيز همين بود . بر اين اساس بحث ميكنيم كه آيا معامله مملوك كافر جايز است يا خير ؟ فتواى مشهور جواز است به نحو مطلق ؛ چه كافر اصلى و چه مرتد فطرى و چه مرتد ملى ، چه زن باشد ، چه مرد . براى اين مطلب هم به وجوهى استدلال شده است :\r\n1 . ادعاي اجماع : عدهاى از فقها بر جواز بيع ادعاى اجماع كردهاند ؛ از جمله مرحوم صاحب جواهر است كه اجماع مسلمين را ادعا كرده و در باب بيع كلب به مناسبت چنين آورده است :\r\nكما أنّه لا إشكال في جوازه بأخيه أي الكافر حربياً كان أم ذمّياً . . . وإن كان هو من الأعيان النجسة إلا أنّ ذلك لا يمنع من بيعه بإجماع المسلمين والنصوص . « 1 »\r\nشيخ اعظم نيز پس از نقل كلام جواهر ، از آن نفى بعد كرده و ادعاى اجماع را تأييد نموده است . « 2 »\r\n2 . عمومات و مطلقات ابواب معاملات و تجارات : مانند   أَوْفُوا بِالْعُقُودِ ،    تِجارَةً عَنْ تَراضٍ ،  « المؤمنون عند شروطهم » و مطلقات هر بابى به صورت جداگانه ، از قبيل  أَحَلَّ اللَّهُ الْبَيْعَ . \r\nمملوك كافر در زمان كفرش داراى منافع حلال مهم و قابل اعتناست همچون استفاده از انواع خدمات او ، به نكاح در آوردنش ، آزاد كردنش بابت كفاره ، و . . . به خاطر اينها عرفاً و شرعاً ماليت دارد و مقتضى براى بيع او موجود است و مانعى هم نيست . شبهات مخالف هم جواب دارد كه در ادامه خواهد آمد .\r\n3 . روايات خاصه : روايات متعددى كه در ميان آنها صحيح و موثق هم وجود دارد بر جواز بيع مملوك كافر دلالت دارند . بر فرض كه خريد و فروش اعيان نجسه حرام باشد ، به بركت اين روايات خريد و فروش مملوك كافر مستثناست . اين روايات در دو\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 23 .\r\n( 2 ) . المكاسب ، ج 1 ، ص 47 .\r\n","page_name":" 87 ","page_number":103},
  {"content":"\r\n\r\nباب از ابواب كتاب تجارت آمده است . « 1 » براى نمونه در صحيحه رفاعه ميخوانيم :\r\nلا بأس بشرائهم . « 2 »\r\nدر روايت ابراهيم بن عبدالحميد ميخوانيم :\r\nاشترهنّ وبعهنّ ؛ « 3 »\r\nكنيزهاى رومى را ميتوانى خريدارى كنى و بفروشى .\r\nدر مقابل مشهور مرحوم كاشف الغطاء و شاگردش مرحوم صاحب مفتاح الكرامه « 4 » و به پيروى از اين دو ، مرحوم صاحب جواهر « 5 » در خصوص مرتد فطرى با مشهور مخالفت كرده است و در بيع آن شبهه دارد . تعبير وى اين است :\r\nأمّا المرتدّ عن فطرة فالمتّجه عدم جواز التكسّب به بناءً علي عدم قبول توبته ظاهراً وباطناً ولعلّ من جوّز بيعه كالمحقّق الثاني . . . بناه علي قبول توبته باطناً\r\n. شبهات اين دسته چند امر است كه در اينجا آنها را بيان ميكنيم و پاسخ ميدهيم :\r\n1 . كافر از اعيان نجسه است ، همين جهت مانع از جواز معامله او است .\r\nپاسخ : تاكنون بارها بيان شد كه عين نجس بودن مانع از جواز معامله نيست .\r\n2 . صحت انتفاع از عين نجس ، متوقف است بر قابل تطهير بودن ، و قبول تطهير در مرتدّ فطرى موقوف به قبول توبه است و توبه او قبول نيست تا قابل تطهير و در نهايت قابل انتفاع باشد .\r\nپاسخ : بعضى از اعيان نجسه فايدهاش متوقف بر طهارت است ، مثل خمر كه تا سركه نشود قابل انتفاع نيست . ولى همه آنها چنين نيستند و بدون طهارت هم قابل انتفاع‌اند ، مثل انواع سگها و مملوك كافر كه قبلًا در دليل سوم مشهور به منافع آن اشاره شد .\r\n4 . مهمترين شبهه اين است كه مرتدّ فطرى در معرض قتل است ، « 6 » بنابراين از ماليت\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 243 - 245 ، باب 1 و 2 .\r\n( 2 ) . همان ، ص 245 ، ح 1 .\r\n( 3 ) . همان ، ح 2 .\r\n( 4 ) . مفتاح الكرامه ، ج 12 ، ص 39 .\r\n( 5 ) جواهر الكلام ، ج 22 ، ص 8 .\r\n( 6 ) . يعنى هرچه زودتر بايد اعدام شود .\r\n","page_name":" 88 ","page_number":104},
  {"content":"\r\n\r\nساقط مىشود و چيزى كه شرعاً ماليت ندارد معامله هم ندارد .\r\nپاسخ : اولًا مرتد ملّى هم در معرض كشته شدن است - زيرا شايد توبه نكرد و پس از سه روز اعدام شد - پس او هم نبايد بيعش جايز باشد ، در حالى كه خود اينها جايز ميدانند . ثانياً در معرض قتل بودن موجب سقوط ماليت به نحو كلى نيست و حداكثر سبب نقصان ماليت و ارزش است ؛ زيرا تا كشته شدن چندين جهت لازم است ؛ مثل وجود حاكم شرع ، قدرت و بسط يد او بر اجراى حدود الهى ، اثبات ارتداد در محكمه از راه بينه و اقرار و . . . و چه بسا مدتها طول بكشد تا اينها ثابت شود و در تمام اين مدت مرتدّ فطرى ماليت دارد و ملك صاحبش مىباشد ، و اگر غير حاكم او را بكشد ضامن است و منافع او در اين مدت ، براى مولى و مالك او است . با اين همه مرتد فطرى عرفاً و شرعاً ماليت دارد و از اين جهت مانعى نيست . ثالثاً براى بعضى از كفارات ، قابل عتق و آزاد كردن است و اين براى يك مسلمان متدين فايده كمى نيست .\r\nنتيجه : استثناى مشهور كاملًا صحيح است و خريد و فروش مملوك كافر بلا مانع است و فرقى ميان كافر اصلى و مرتد ملى و حتى مرتد فطرى نيست و همانطور كه ماتن فرموده است ، على الاقوى همه اينها جايز است زيرا هم ادله عامه و هم روايات خاصه از اين جهات اطلاق دارند .\r\n\r\nاستثناى سوم ، سگهاى شكارى\r\nسومين موردى كه از عموم حرمت بيع اعيان نجسه استثنا شده است ، خريد و فروش برخى از سگهاست كه داراى منافع حلال مهمى هستند . قبل از هر مطلبى دو عبارت را نقل ميكنيم :\r\nاز فقه اماميه ، علامه در منتهى مىفرمايد :\r\nوقد أجمع علماؤنا علي تحريم ما عدا كلب الصيد والماشية والزرع والحائط من الكلاب ، وعلي جواز بيع كلب الصيد ، واختلفوا في الثلاثة الباقية . « 1 »\r\nاز فقه عامّه ، در كتاب الفقه علي المذاهب الأربعه آمده است :\r\n\r\n\r\n","description":"","footnote":"\r\n( 1 ) . منتهى المطلب ، ج 2 ، ص 1009 .\r\n","page_name":" 89 ","page_number":105},
  {"content":"\r\n\r\nعن المالكية : لا يصحّ بيع الكلب مع كونه ظاهراً سواء كان كلب صيد أو حراسة أو غيرهما ، لورود النهي عن بيعه شرعاً . وعن الحنابلة : لا يصحّ بيع الكلب سواء كان كلب صيد ونحوه أو لا . و عن الشافعية : لا يصحّ بيع كلّ نجس كالخنزير والخمر والزبل والكلب ولو كان كلب صيد . وعن الحنفية : يصحّ بيع كلب الصيد والحراسة ونحوه من الجوارح . « 1 »\r\n\r\nاقسام كلاب\r\n1 . سگ شكارى سلوقى « 2 » يا سگ تازى كه بسيار شكيل ، زيبا ، سريع ، توفنده و سبك است .\r\n2 . سگ شكارى غير سلوقى يا سگهاى شكارى مناطق ديگر عالم .\r\n3 . سگهاى حراست و نگهبانى كه يا نگهبان گلّه هستند ، يا نگهبان مزرعه ، باغ و بوستان ، منزل و . . . .\r\n4 . سگهاى پليسى يا تعليم ديده و تربيت شده براى كشف جرائم ، يابنده جسدهاى زير آوار و . . . كه امروزه از منافع مهم اين قسم سگهاست .\r\n5 . سگهايى كه براى بازى و تفريح و سرگرمى و همنشينى و انس و الفت و . . . به كار گرفته ميشوند كه مورد استفاده آدمهاى سگ‌باز و عياش و غربيها است .\r\n6 . سگهاى مهمل و بىخاصيت مثل سگهاى ولگرد كه در گوشه و كنار شهرها و روستاها پرسه ميزنند ، و سگهاى هارى كه براى جامعه ضرر دارند و موجب انتقال بيماريهاى خطرناكى به انسان هستند .\r\nدر مورد معامله سگ دو مطلب مطرح است :\r\n1 . اصل خريد و فروش سگ فى الجمله ؛ قطع نظر از انواع آن : فتواى فقهاى خاصه و عامه بر منع و حرمت است و به دو دليل استناد كردهاند : يكى ادعاى اجماع است كه در كلمات بسيارى از فقها آمده است . اين دليل دو جواب دارد : اوّلًا اجماع محصّل\r\n\r\n\r\n","description":"","footnote":"\r\n( 1 ) . الفقه على المذاهب الأربعه ، ج 2 ، ص 231 - 232 .\r\n( 2 ) . سلوق نام قريهاى است در يمن كه بيشتر سگهاى آنجا شكارى بودهاند .\r\n","page_name":" 90 ","page_number":106},
  {"content":"\r\n\r\nامكان ندارد و اجماع منقول هم حجت نيست . ثانياً به احتمال زياد اجماع مدركى است و كاشف تعبدى نيست تا حجت باشد . لذا مهم‌ترين دليل ، دليل دوم است . روايات متعددى از طريق فريقين ( شيعه و سنى ) نقل شده است و به وضوح بر حرمت معامله كلب دلالت دارد ، برخى از ثمن كلب به سُحت ( حرام ) تعبير كردهاند و برخى لفظ نهى دارد كه ظهور در حرمت دارد .\r\nبراى نمونه در منابع شيعه « 1 » به روايت امام رضا ( ع ) به روايت بيهقى از جابر اشاره ميكنيم كه ميگويد :\r\nوثمن الكلب سحت . « 2 »\r\nاز منابع عامّه به روايت بيهقى از جابر اشاره ميكنيم كه ميگويد :\r\nنهي عن ثمن الكلب الا كلب صيد . « 3 »\r\nالبته بيشتر روايات عامه اطلاق دارد و كلب صيد را استثنا نكرده‌اند ، لذا اغلب آنان ( مالكيها ، حنبليها و شافعيها ) به طور مطلق فتوى به حرمت و منع دادهاند . ولى در روايات ما كلب صيد استثنا شده است ، لذا بيشتر فقهاى شيعه فى الجمله به حرمت بيع كلب فتوى دادهاند .\r\n2 . موارد جزئى يا بيان حكم اقسام سگها ( شش قسمى كه ذكر شد ) به صورت جداگانه :\r\nسگ صيد سلوقى : اين قسم به اتفاق كلمه از سوى فقهاى اماميه استثنا شده و خريد و فروش آن جايز است . در روايات متعدد استثنا شده از جمله صحيح ابن فضال از امام صادق ( ع ) نيز استثنا شده است :\r\nقال : سألت أبا عبدالله ( ع ) عن الكلب الصيود يباع ؟ قال :\r\n« نعم ويؤكل ثمنه » . « 4 »\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 118 ، ح 2 .\r\n( 2 ) . همان ، ح 2 .\r\n( 3 ) . سنن الترمذى ، ج 2 ، ص 375 ، ح 1299 ؛ السنن الكبرى ، ج 6 ، ص 6 .\r\n( 4 ) . وسائل الشيعه ، ج 23 ، ص 399 ، ح 4 .\r\n","page_name":" 91 ","page_number":107},
  {"content":"\r\n\r\nيا از باب قدر متيقن ، يا از باب انصراف مطلقات به اين فرد ، يا از باب فرد اكمل بودن براى مطلقات و يا از باب ظهور و متفاهم عرفى همه قبول دارند كه مقصود از كلب صيد يا صيود در روايات ، حتماً همين قسم است .\r\nسگ شكارى غير سلوقى : مشهور فقها اين قسم را نيز استثنا كرده و فتوى به جواز بيع آن داده‌اند ولى جاى توهّم اختصاص « كلب صيد » به قسم اوّل ( سلوقى ) وجود دارد ، لذا در اين باره بايد كمى بحث كنيم :\r\nدر روايات ما ابداً اسمى از سگ سلوقى برده نشده است و تنها روى كلب صيد و صيود و مانند آن تكيه شده است و شايسته است به طور قاطعانه فتوى به جواز بيع مطلق سگ شكارى بدهيم ؛ چه سلوقى ، چه غير سلوقى . ولى در بعضى از متون فقهى قديم ، قيد « سلوقى » صريحاً آمده است . براى نمونه شيخ مفيد در مقنعه مىفرمايد :\r\nثمن الكلب حرام إلا ما كان سلوقياً للصيد فإنّه لا بأس ببيعه وأكل ثمنه . « 1 »\r\nو شيخ طوسى در نهايه مىفرمايد :\r\nوكذلك ثمن الكلب إلا ما كان سلوقياً للصيد فإنّه لا بأس ببيعه وشرائه وأكل ثمنه والتكسّب به . « 2 »\r\nكسانى كه به اين متون به چشم روايت نگاه ميكنند و معتقدند كه اين كتابها براى نقل فتاواى صادره از معصومين ( ع ) مهيا شدهاند - مثل مرحوم آيت الله العظمى بروجردى - مىتوانند به مورد متون يعنى سگ شكارى سلوقى بسنده كنند و بيع ساير سگهاى شكارى را منع كنند . ولى از نظر مشهور اين جهت محرز نيست و متون مزبور از نظر تقسيم‌بندى ، فتاوى و تعابير با روايات موجود اختلاف زيادى دارند ، لذا از اين تعابير به يك روايت مورد قبول نميرسيم . به ناچار بايد روايات باب را ملاحظه كنيم در اين باره در روايات سه تعبير آمده است :\r\n1 . « كلب الصيد » ؛ « 3 » سگى كه مخصوص شكار است و چه بسا در آن زمان منحصر به\r\n\r\n\r\n","description":"","footnote":"\r\n( 1 ) . المقنعه ، ص 589 .\r\n( 2 ) . النهايه ، ص 364 .\r\n( 3 ) . ر . ك : وسائل الشيعه ، ج 17 ، ص 119 ، ح 5 .\r\n","page_name":" 92 ","page_number":108},
  {"content":"\r\n\r\n« سلوقى » بوده ، يا اينكه اغلب افرادش از سلوقى بوده است ، ولى اين غلبه وجود سبب انصراف مطلقات نميشود .\r\n2 . « كلب صيود » ؛ « 1 » سگى كه آموزش ديده و داراى ملكه اصطياد و شكار كردن شده است كه به آن « كلب معلّم » گويند و شايد آوردن صفت مشبهه اشاره به همين جهت باشد ، چون داراى معناى ثبوتى است .\r\n3 . « الكلب الذي لا يصيد أو لا يصطاد » ؛ « 2 » مفهوم اين جمله اين است : « الكلب الذي يصيد أو يصطاد » . فعل ظهور در حدوث دارد ؛ بنابراين مقصود سگى است كه بالفعل در خارج شكار مىكند ، خواه براى اين امر تربيت شده باشد يا نه . البته شايد هم چون مضارع بر استمرار دلالت دارد منظور همان كلب صيد يا صيود باشد . به هر حال هر سه تعبير با اطلاقشان سگ شكارى غير سلوقى را هم شامل‌اند و فتواى مشهور به جاست كه اين نيز معاملهاش جايز است .\r\nسگ نگهبان گله و زراعت و باغ و منزل : در مورد خريد و فروش اين سه قسم دو نظريه وجود دارد :\r\nالف ) به فتواى مشهور قدما و عدهاى از متأخران از قبيل محقق اول ، « 3 » صاحب حدائق ، « 4 » كاشف الغطاء ، « 5 » فقط خريد و فروش سگ شكارى جايز است و ساير سگها گرچه داراى منافع حلال و قابل توجه باشند و نزد عقلا ماليت داشته باشند معامله آنها حرام است .\r\nدليل اين فتوا اين است كه اطلاقات روايات بيع سگ حراست را ميگيرد و دليلى بر تخصيص آن وجود ندارد . در صورتى هم كه شك كنيم ، به اصاله الاطلاق تمسك ميكنيم . در اين مورد تنها سگ شكارى استثنا شده است .\r\n\r\n\r\n","description":"","footnote":"\r\n( 1 ) . ر . ك : همان ، ج 23 ، ص 399 ، ح 4 .\r\n( 2 ) . وسائل الشيعه ، ج 17 ، ح 3 و 6 .\r\n( 3 ) . شرايع الاسلام ، ج 2 ، ص 11 .\r\n( 4 ) . الحدائق الناضره ، ج 18 ، ص 81 .\r\n( 5 ) . شرح القواعد ، ص 147 .\r\n","page_name":" 93 ","page_number":109},
  {"content":"\r\n\r\nگفتنى است كسى نميتواند ذكر « كلب صيد » در روايات را از باب مثال بداند و ملاك را « كلاب نافعه » بداند و مدّعى شود كلب حراست هم با اقسامش خارج شده است . زيرا اوّلًا حمل بر مثال ، خلاف ظاهر است و دليل معتبر ميطلبد كه وجود ندارد . ادله قول ديگر هم كه خواهد آمد ناتمام است . ثانياً استثناى مطلق كلاب نافعه ، موجب تخصيص اكثر است كه قبيح و مستهجن است و از مولاى حكيم و عارف به اساليب كلام صادر نميشود .\r\nب ) به فتواى مشهور فقها - از شيخ طوسى تا به امروز ، از جمله امام راحل - خريد و فروش سگ حراست هم جايز است و از اين نظر ملحق به سگ شكارى است . دلايل اين فتوى شش امر است .\r\n1 . مرسله شيخ طوسى در مبسوط :\r\nوروي أنّ كلب الماشية والحائط كذلك . « 1 »\r\nقبل از اين فرموده است :\r\nيجوز بيع كلب الصيد .\r\nپس مرسله را نقل كرده است . اسم اشاره هم به جواز بيع نظر دارد ؛ بنابراين بيع اينها نيز جايز است . وانگهى شهرت عملى ، ضعف سند را جبران مىكند .\r\nپاسخ : اوّلًا مرسله مزبور فقط در كتاب مبسوط نقل شده و در هيچ منبعى از منابع حديث عامه و خاصه نقل نشده است . حتى خود شيخ هم در دو كتاب حديث خود آن را نياورده است . بنابراين ، اصل روايت بودن آن ثابت نيست . ثانياً بر فرض ثبوت ، عمل مشهور طبق آن محرز نيست بلكه به استناد چهار دليل كه بعداً خواهد آمد فتوى به جواز دادهاند . شهرت عمل در صورتى ضعف سند را جبران مىكند كه به استناد روايت باشد و مجرد هماهنگى فتواى مشهور با يك حديث كافى نيست تا ضعف سند جبران شود . ثالثاً شهرت عملى قدما ضعف را جبران مىكند ، نه شهرت بين متأخرين كه بر اساس اجتهاد و استنباط فتوى ميدهند و به متن روايت توجهى ندارند :\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 166 .\r\n","page_name":" 94 ","page_number":110},
  {"content":"\r\n\r\n2 . اجماع : برخى از بزرگان بر جواز بيع سگهاى گله و زراعت و باغ و منزل ادعاى اجماع كردهاند . براى نمونه شهيد اول در بعضى از حواشى فرموده است :\r\nإنّ أحداً لم يفرق بين الكلاب الأربعة ؛ « 1 » هيچ فقيهى ميان چهار قسم سگها ( سگ شكارى و گله ، سگ منزل ، سگ زراعت ) فرق نگذاشته است .\r\nبنابراين بيع اين اقسام جايز است .\r\nپاسخ : اولًا اجماع مزبور معارض دارد و شيخ طوسى در خلاف فرموده است :\r\nيجوز بيع كلاب الصيد . . . ولا يجوز بيع غير الكلب المعلّم علي حال . . . دليلنا إجماع الفرقة وأخبارهم فإنّهم لا يختلفون فيه . « 2 »\r\nثانياً اجماع محصل امكان ندارد ، اجماع منقول هم حجت نيست . ثالثاً اجماع ، به احتمال زياد مدركى است و وجوه بعدى دليل فتوادهندگان است . رابعاً اصلًا اجماعى در ميان نيست ؛ زيرا با وجود مخالفت مشهور قدما و گروهى از متأخران ادعاى اجماع ناتمام است .\r\n3 . علامه در مختلف چنين استدلال كرده است :\r\nبراى كلاب ثلاثه ( سگ گله ، سگ زراعت و سگ منزل ) در شريعت ديه معين تعيين شده است : « 3 » و اين در واقع قيمت آنهاست ؛ بنابراين ماليت دارند و معاوضه بر آنها جايز است . « 4 »\r\nپاسخ : شيخ اعظم و ديگران در جواب گفتهاند : ثبوت ديه در شريعت دليل ماليت و ملكيت آنها نيست تا معاوضه جايز باشد ، زيرا ديه براى انسان آزاد هم ثابت است ( هم براى خودش و براى يك يك اعضاى بدنش ) ؛ در حالى كه انسان حرّ مال نيست . و اصولًا ديه يك غرامت شرعى است كه دليل خاص خود را دارد و اگر قيمت شيء يا شخص بود به اختلاف زمانها و مكانها و خود اشيا مختلف ميشد .\r\n\r\n\r\n","description":"","footnote":"\r\n( 1 ) . مفتاح الكرامه ، ج 12 ، ص 95 .\r\n( 2 ) . الخلاف ، ج 3 ، ص 181 .\r\n( 3 ) . براى سگ گله بيست درهم ، براى سگ منزل بيست درهم و . . . .\r\n( 4 ) . مختلف الشيعه ، ج 5 ، ص 43 .\r\n","page_name":" 95 ","page_number":111},
  {"content":"\r\n\r\nالبته در بعضى از روايات بر قيمت ، اطلاق ديه شده است ، مثل صحيحه ابن مسكان :\r\n« دية العبد قيمته » . « 1 »\r\nولى اين اطلاق دليل بر اين نيست كه ديه همان قيمت باشد و تا محرز نشود استدلال ناتمام است .\r\n4 . مهمترين دليل مشهور اين است كه اگر معامله سگ شكارى جايز است بايد معامله ساير سگهاى سودمند نيز جايز باشد ، زيرا مقتضى و ملاك جواز بيع ، منفعت حلال داشتن است كه موجب ماليت و ارزش شيء ميگردد و به دنبالش معامله جايز ميگردد .\r\nاين ملاك در ساير كلاب نافعه نيز موجود است و چه بسا نفع حلال اينها از سگ شكارى بيشتر باشد . بنابراين به وحدت مناط يا به حكم اولويت بايد بيع اينها جايز باشد ؛ و اين يك مناط قطعى است ، نه قياس ظنى .\r\nپاسخ : سخنان مستدل از نظر ضوابط عقلايى كاملًا متين است ، ولى نكته اين است كه تنها ماليت عقلايى كفايت نميكند بلكه شرعاً نيز بايد ماليت داشته باشد ( ماليت عرفى بايد امضا شود ) تا خريد و فروش چيزى حلال و جايز باشد . در مورد سگها تنها خريد و فروش سگ شكارى امضا شده است و براى ساير سگها ماليت قائل نشده و عرف و عقلا را تخطئه كرده است . « 2 » روايات باب مانع است و جلوى مقتضى جواز را در مورد ساير كلاب نافعه ميگيرد ، پس استدلال فوق ناتمام است .\r\n5 . ترديدى نيست كه اجاره سگهاى سودمند ( سگ گله و زراعت و . . . ) شرعاً جايز است و فقها بر اين امر اتفاق نظر دارند . قانون كلى اين است كه هر چيزى اجارهاش جايز است بيعش هم جايز است - و متقابلًا هر چيزى كه بيعش جايز است اجارهاش نيز جايز است - پس بيع اين سگها نيز جايز است .\r\nپاسخ : قاعده فوق در هر دو طرف اصل و عكس ، ماده نقض فراوان دارد و پذيرفتنى\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 29 ، ص 207 ، ح 2 .\r\n( 2 ) . همانطور كه عرف براى شراب و فقاع و خنزير و مانند آن نيز ماليت قائل است ولى شرع انور اينها را مال نميداند .\r\n","page_name":" 96 ","page_number":112},
  {"content":"\r\n\r\nنيست ، زيرا خيلى چيزها اجارهاش جايز است ولى بيعش جايز نيست ، مثل اجاره شخص آزاد و كنيز ام‌ولد ، و مالى كه بر بطون مختلف وقف است . متقابلًا خيلى چيزها بيعش جايز است ولى اجارهاش جايز نيست ، مثل انواع خوردنيها و نوشيدنيها و هرچه كه با انتفاع از آن عينش تلف مىشود و با بقاى عين ديگر انتفاع ندارد . در نتيجه كبراى مزبور كليت ندارد و بدون آن استدلال از نظر منطقى عقيم است .\r\n6 . حاصل جمع دو دسته روايات عبارت است از جواز بيع كلاب نافعه .\r\nتوضيح : از طرفى در بخشى از روايت تحف العقول ميخوانيم :\r\nوكلّ شىء يكون لهم فيه الصلاح من جهة من الجهات فهذا كلّه حلال بيعه و شرائه . . . .\r\nاز طرف ديگر در روايات باب كلب ميخوانيم :\r\nثمن الكلب سحت .\r\nنسبت اين دو دسته ، عموم من وجه است و ماده اجتماع آنها كلاب نافعه است . روايت تحف به عمومش بر جواز بيع آن دلالت دارد و روايات باب به اطلاقش بر عدم جواز آن دلالت دارند و قانون اين است كه پس از تعارض و تساقط ، به عمومات و اطلاقات ابواب معاملات و بيوع مراجعه كنيم   أَوْفُوا بِالْعُقُودِ    ، تِجارَةً عَنْ تَراضٍ ،   أَحَلَّ اللَّهُ الْبَيْعَ .  به بركت اينها به صحت بيع سگهاى سودمند حكم ميكنيم .\r\nپاسخ : اولًا قبلًا به تفصيل درباره روايت تحف العقول و سند و متن آن بحث شد و ديديم كه قابل استدلال نيست تا با روايات باب تعارض كند . ثانياً بر فرض كه حجت باشد ، ولى در ماده اجتماع ، اخبار باب مقدم است ، زيرا هر جا دو دليل عام و خاص من وجه به گونهاى باشند كه اگر ماده اجتماع را از يكى گرفته و به ديگرى بدهيم مشكلى پيش نميآيد و براى اين يكى مصاديق فراوانى باقى ميماند . ولى اگر عكس كنيم و ماده اجتماع را از ديگرى گرفته به اين بدهيم ، ديگرى كلًا بىمورد يا بسيار كم مورد مىشود ؛ به گونهاى كه « النادر كالمعدوم » . در اين موارد از نظر اصولى ، عامى كه كم مورد يا بى مورد مىشود مقدم است و بايد مادهى اجتماع به آن داده شود تا كلام معصوم لغو و يا شبه لغو نباشد .\r\n\r\n","description":"","footnote":"","page_name":" 97 ","page_number":113},
  {"content":"\r\n\r\nدر مورد بحث ما اگر كلاب نافعه را از روايات باب بگيريم و به روايت تحف العقول بدهيم اين روايات متواتر لغو خواهد بود ، زيرا منحصر مىشود به سگهاى ولگرد كه آنها اولًا در مقايسه با كلاب سودمند خيلى كم هستند و تخصيص اكثر قبيح است ، ثانياً در واقع بىمورد ميگردند زيرا كلاب مهمله نيازى به بيان ندارد و خود عرف و عقلا براى آنها ماليت قائل نيستند . لذا براى خروج كلام حكيم از لغويت ناگزيريم ماده اجتماع را به روايات باب داده و عموم روايت تحف العقول را تخصيص مىزنيم به غير كلاب از ساير امور سودمند و داراى جهت صلاح و نفع و محذورى ندارد .\r\nنتيجة نهايي : انصافاً هيچ دليل قابل توجهى بر جواز بيع ساير كلاب نافعه - غير از كلب صيد - وجود ندارد و بلكه دليل ( روايات باب ثمن كلب ) بر خلاف آن است و با وجود اينها نوبت به عمومات و مطلقات ابواب معاملات و بيوع نميرسد . آرى اجاره دادن آنها ، هبه كردن ، وقف نمودن ، وصيت كردن ، مهر زنان قرار دادن اين كلاب مانعى ندارد و اين همان اصل جواز انتفاع است كه قبلًا در مورد مطلق نجس العين ذكر شد در اينجا هم مطلب همان است و غير از خريد و فروش ، ساير استفادههاى حلال و مشروع بلا مانع است و رواياتى هم از طريق فريقين در اين باره نقل شده است . « 1 »\r\n\r\nنظر امام دربارة حكم كلب صيد\r\nدر پايان گفتنى است اگرچه از نظر ادله ، حكم به جواز بيع ساير كلاب مشكل شد ولى در عين حال چون مشهور بزرگان فقه - از شيخ طوسى تا به امروز - حكم به جواز كردهاند و امارات ملكيت و قابل بيع بودن در اينها موجود است ( ماليت عرفيه دارند ) و با توجه به اين‌كه محتمل است منظور از كلب صيد ، مطلق كلاب نافعه‌اى باشد كه در آنها ملكه صيد كردن وجود دارد ، و با توجه به اين‌كه شايد روايات باب در مقام بيان نباشند و اطلاق نداشته باشند - بلكه اهمال يا اجمال دارند - و با توجه به عمومات و اطلاقات باب بيع ، حضرت امام در متن تحرير به جواز بيع كلب صيد بسنده نكرده و باب ترقى سگهاى حراست را نيز به آن ملحق نموده و فتوى به جواز بيع آنها داده است .\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 530 .\r\n","page_name":" 98 ","page_number":114},
  {"content":"\r\n\r\n\r\nحق اختصاص در اعيان نجس\r\nمسألة 2 : الأعيان النجسة عدا ما استثني وإن لم يعامل معها شرعاً معاملة الأموال ، لكن لمن كانت هي في يده وتحت استيلائه حقّ اختصاص متعلّق بها ناشئ إِمّا من حيازتها أو من كون أصلها مالًا له و نحو ذلك كما إذا مات حيوان له فصار ميتة أو صار عنبه خمراً ، وهذا الحق قابل للانتقال إلي الغير بالإرث وغيره ، ولا يجوز لأحد التصرّف فيها بلا إذن صاحب الحق ، فيصحّ أن يصالح عليه بلا عوض ، لكن جعله عوضاً لا يخلو من إشكال ، بل لا يبعد دخوله في الاكتساب المحظور ، نعم لو بذل له مالًا ليرفع يده عنها ويُعرض فيجوزها الباذل سلم من الإشكال نظير بذل المال لِمَن سَبق إلي مكانٍ من الأمكنة المشتركة كالمسجد والمدرسة ليرفع يده عنه فيسكن الباذل .\r\nت - رجمه : اگرچه شرعاً با اعيان نجس - غير از 
  ] سه [ موردى كه استثنا شد - معامله اموال نميشود ، 
  ] و لذا قابل معاوضه نيستند [ ، اما حق اختصاص متعلق به اين اعيان براى كسى كه اينها در اختيار او و تحت سلطه و استيلاى اوست ثابت است . و اين حق ، يا از حيازت آنها به دست ميآيد ، يا از جهت اين‌كه اصل آنها مال او بوده است ، و يا از راه‌هاى ديگر « 1 » مانند وقتى كه حيوان او 
  ] بدون ذبح شرعى [ بميرد و مردار شود يا اينكه انگورش شراب گردد . « 2 » ديگر اينكه اين حق با ارث و . . . قابل انتفاع به غير است . و براى هيچ كس تصرف در اعيان نجسه بدون اذن و - رضايت - صاحب حق جايز نيست . پس صحيح است كه روى اين حق بدون عوض مصالحه كند . البته عوض قرار دادن آن\r\n\r\n\r\n","description":"","footnote":"\r\n( 1 ) . همچون سبقت گرفتن ، هبه كردن صاحب حق ، و به ارث بردن .\r\n( 2 ) . البته خمر محترمه كه قابل انتفاع است با تبديل به شيره و سركه شدن ، نه هر خمرى .\r\n","page_name":" 99 ","page_number":115},
  {"content":"\r\n\r\nخالى از اشكال نيست ، حتى بعيد نيست كه داخل در كسب ممنوع باشد ؛ ولى اگر مالى به او بخشيده شود تا دست از آن عين نجس بردارد و او هم از آن عين اعراض كند ، سپس بخشنده مال ، آن را حيازت كند ، اشكالى ندارد . مانند بذل نمودن مال به كسى كه در جاهاى مشترك - مانند مسجد و مدرسه زودتر از ديگرى جا گرفته است - تا دست از آن جا بردارد و بخشنده مال ساكن آن شود .\r\n\r\nبررسى نظرية امام و مشهور\r\nشرح : به فتواى مشهور و امام راحل در مسأله اوّل ، اعيان نجسه شرعاً ماليت ندارند و اكتساب با آنها جايز نيست . ولى آيا متعلّق حقّ صاحب اصلى هم نيستند تا وى با ديگران برابر باشد يا او حقّ الاختصاص و اولويت دارد و تا زمانى كه از اين عين صرف‌نظر نكرده است ، ديگران حق ندارند كمترين دخل و تصرفى در آن بنمايند ؟ مثلًا اگر حيوان بدون ذبح شرعى تلف شد - كه ميته و نجس است و قابل معامله نيست - اما آيا ممكن است صاحب حيوان أولى باشد از ديگران ؟ يا مثلًا اگر انگور شراب شده - كه نجس است و ماليت ندارد و قابل بيع نيست - اما مىشود مالك ، أولى باشد از ديگران .\r\nبه فتواى مشهور اين اولويت و حق اختصاص وجود دارد و براى آن دلايلى اقامه شده است ، اما قبل از ذكر آنها مطالبى درباره تعريف مطلق حقّ ، خصوص حقّ اختصاص ، علل و عوامل و دلايل آن ، و شرايط و آثار و احكام آن بيان مىشود :\r\nمعناى لغوى حقّ : حق در لغت به معناى ثبوت است و به هر چيزى كه نوعى ثبوت و تقرر در وعاء و ظرف مناسب خود داشته باشد حق ميگويند ؛ خواه آن چيز در عالم تكوين باشد ، خواه در عالم تشريع و خواه در ذهن باشد ، خواه در خارج . در قرآن كريم نيز حق به معناى ثابت فراوان به كار رفته است .\r\nمعناى اصطلاحى حقّ : حق در اصطلاح عبارت است از : « الإضافه الخاصّه المتعلّقه بالعين تاره وبالمنفعه اخرى » . يعنى رابطه و نسبت خاصى كه يك طرف آن ، انسانِ صاحب حق است و طرف ديگر آن ، عينى از اعيان يا منفعتى از منافع است . بنابراين دايره حق بسيار وسيع است .\r\n\r\n","description":"","footnote":"","page_name":" 100 ","page_number":116},
  {"content":"\r\n\r\nمعناى حق اختصاص : يكى از انواع حقوق ، حق اختصاص است كه عبارت است از نوعى اولويت و تقدّم كه شخص نسبت به اشياى در تحت اختيار و سلطه خود دارد و تا وى از آن چيز صرف‌نظر و اعراض نكرده باشد ديگران حق ندارند در آن دخل و تصرفى بنمايند .\r\n\r\nعوامل گوناگون حقّ اختصاص\r\n1 . حيازت و جمعآورى ؛ مثل جمع‌آورى هيزمهاى بيابان ؛\r\n2 . پيشى گرفتن از ديگران به يك مكان مشترك ، مثل مسجد ، مدرسه ، بازار ، كاروان‌سرا ؛\r\n3 . ملكيت پيشين نسبت به چيزى كه اكنون از ماليت ساقط شده است ، ولى از متعلّق حقّ مالك بودن ساقط نشده است ؛ مثل تلف شدن حيوان يا شراب شدن انگور . آنچه مورد بحث ماست همين قسم است .\r\nدلايل حق اختصاص : 1 . حكم عقل ؛ 2 . سيره عقلا و متشرعه ؛ 3 . روايات خاصه . در صورتى كه روايت خاصى نباشد ولى از سوى شارع ، ردع و منعى وارد نشده باشد هم مورد تأييد است .\r\nبيان حكم عقل : مثلًا اگر كسى مقدارى هيزم جمعآورى كند و بدون اين‌كه از آن صرف‌نظر نمايد ، ديگرى آنها را ببرد يا بدون رضايت وى آنها را آتش بزند ، عرف و عقلا او را ظالم و متعدى ميشمارند ؛ چرا كه به حريم ديگران تعدى كرده است . ظلم و تعدى عقلًا زشت و شرعاً حرام است .\r\nشرط پيدا شدن اين حق اختصاص قصد باطنى است كه بعداً بررسى خواهد شد . بعضى از احكام شرعى اين حق نيز بعد از اصل بحث ذكر خواهد شد .\r\n\r\nدلايل وجود حق اختصاص در مورد اعيان نجسه\r\n1 . قبل از اين‌كه مملوك ، عين نجس شود ، مالك سه نوع سلطنت داشت و آن شيء سه ويژگى داشت : ماليت ، ملكيت و حقّ اختصاص ، كه هر كدام در عرض ديگرى و مستقل\r\n\r\n","description":"","footnote":"","page_name":" 101 ","page_number":117},
  {"content":"\r\n\r\nاز يكديگر بودند . پس از عين نجس گرديدن ، ماليت شيء شرعاً زائل مىشود ، « 1 » ولى حق اولويت او باقى است و دليلى بر زوال آن نيست بلكه به حكم عقل و سيره عقلا ، دليل بر بقاى آن داريم در صورت شك در بقا هم از استصحابِ اين حق بهره مىگيريم .\r\nپاسخ : آيت‌الله خوئى ( رحمه الله ) :\r\nمستقل بودن اين حق و در عرض ملك بودن آن ثبوتاً و عقلًا ممكن است ولى در مقام اثبات هيچ دليلى بر آن نداريم و صرف ادعا است . « 2 »\r\n2 . ملكيت حقيقتى است مشكّك و داراى مراتب مختلف و حق اختصاص از شئون و مراتب ملكيت است ؛ البته مرتبه ضعيف ملكيت است و مانعى ندارد كه مرتبه قوى آن از بين برود ولى مرتبه ضعيف آن باقى بماند . نظير رنگها و مزهها و بوها كه داراى مراتب ميباشند . يا براى مثال ، سياهى شديد برود ولى سياهى ضعيف باقى بماند .\r\nدر مورد بحث ما هم وقتى انگورها شراب شد ماليت شرعى و ملكيت ، زائل شد ولى اولويت و حق اختصاص باقى است و بر فرض شك ، استصحاب مىشود .\r\nپاسخ : اين دليل دو اشكال مهم دارد :\r\n1 . حق الاختصاص از مراتب ملكيت نيست تا عين آن باشد بلكه از لوازم و آثار و احكام آن است . اگر ملزوم زائل شود لازم آن نيز زائل مىشود ؛ زيرا حكم بدون موضوع نميماند . و ديگر اين كه به نظر ما در نجس العين فقط ماليت شرعى منتفى مىشود ، اما ملكيت باقى است و قطعاً حكم آن ( حق الاختصاص ) نيز باقى است . به همين جهت فتوا به بقاء اولويت ميدهيم .\r\n3 . ادعاى اجماع بر بقاى حق اختصاص ، پس از زوال ماليت و ملكيت .\r\nپاسخ : اين دليل نيز ناتمام است و چند بار از اين ادعاهاى اجماع پاسخ دادهايم .\r\n4 . هم از نظر سيره عقلا ، هم از نظر سيره متشرعه و هم از نظر روايات معصومين ،\r\n\r\n\r\n","description":"","footnote":"\r\n( 1 ) . از نظر مشهور ، ملكيت شيء آن هم زايل مىشود .\r\n( 2 ) . مصباح الفقاهه ، ج 1 ، ص 143 و ج 3 ، ص 325 .\r\n","page_name":" 102 ","page_number":118},
  {"content":"\r\n\r\nتصرّف در مال ديگران بدون رضايت مالك جايز نيست . در موثقه سماعه از امام صادق ميخوانيم :\r\n« قال رسول الله ( ص ) : مَن كانت عنده أمانة فليؤدها إلي مَن ائتمنه عليها ، فإنّه لا يحلّ دم إمرء مسلم ولا ماله إلا بطيبة نفسه » . « 1 »\r\nحال با تبديل انگور به شراب ، ماليت و ملكيت آن زائل شد ؛ ولى شك داريم كه حكم حرمت تصرف بدون رضايت مالك اصلى باقى است يا اين هم ساقط شده است كه در اينجا استصحاب بقاء جارى مىشود .\r\nپاسخ آيت‌الله خوئى ( رحمه الله ) : موضوع حرمت ، تصرف مال غير است . وقتى مال مورد نظر نجس العين شد از ماليت ساقط مىشود كه در اين صورت موضوع قطعاً رفته است و حكم حرمت تصرف هم ساقط مىشود . بنابراين شكى نداريم تا از استصحاب استفاده كنيم . حتى اگر ملك باشد باز هم حرمت تصرف نيست ، زيرا روايات ، بر مال تكيه كرده است ؛ چه رسد به اين‌كه ملك هم زايل شده باشد كه قطعاً حكم حرمت تصرف يا همان اولويت و حق اختصاص ساقط مىشود . « 2 »\r\n5 . قاعده معروف « مَن حاز ملك » با بحث ما مطابقت دارد ؛ زيرا صاحب اصلى حيوان يا انگور و . . . حتماً حيازت كرده و مراقب مال خويش بوده است . از سويى ، اطلاق قاعده ميگويد هر كس حيازت كند مالك مىشود . پس وى مالك اين عين است و تصرف در ملك غير ، بدون اذن مالك حرام است ، و هر مالكى داراى اولويت است .\r\nپاسخ اولًا : قاعده مزبور روايت نيست و در هيچ يك از كتب فرقه اماميه و اهل سنّت وجود ندارد و قابل استناد نيست . ديگر اينكه استدلال به كليت و اطلاق قاعده فقهى ناتمام است ، ثانياً : بر فرض كه روايت باشد ؛ اما يك روايت مرسله است . شهرت عملى هم ندارد تا معتبر باشد ؛ ثالثاً : بر فرض كه روايت معتبرى باشد ؛ اما مفادش مالك\r\n\r\n\r\n","description":"","footnote":"\r\n( 1 ) . وسائل الشيعه ، ج 29 ، ص 10 ، ح 3 .\r\n( 2 ) . مصباح الفقاهه ، ج 1 ، ص 144 .\r\n","page_name":" 103 ","page_number":119},
  {"content":"\r\n\r\nشدن است ، در حالى كه سخن ما در مورد نجس العين ، زوال ماليت و ملكيت مسلّم است . « 1 »\r\n6 . روايات سبقت گرفتن به عينى از اعيان يا مكانى از اماكن كه فريقين آنها را نقل كردهاند ، مثل :\r\n« من سبق إلي ما لا يسبقه إليه مسلّم فهو أحقّ به » ، « 2 » « سوق المسلمين كمسجدهم فمن سبق إلي مكان فهو أحقّ به إلي الليل » . « 3 »\r\nبه حكم اين روايات ، مالك اصلى نجس العين از ديگران جلوتر احق و أولى است .\r\nپاسخ : موضوع اين روايات هم سبقت گرفتن از ديگران و زودتر دست گذاشتن روى عينى از اعيان مباحه يا مكانى از اماكن عمومى و مشترك است و شامل مورد بحث ما نيست .\r\nنتيجه : دلايل مزبور نميتواند دليل بر اولويت و حق اختصاص در مورد بحث ما باشد . ولى اين حق براى مالك اصلى ثابت است . مثلًا در مورد ميتهاى كه پوست آن قابل انتفاع است يا روغن آن براى روشنايى مفيد است ، يا خمر محترمه كه قابل شيره يا سركه شدن است ، مالك اصلى اولويت دارد . دليل اين مطلب هم حكم عقل مستقل است كه دخل و تصرف ديگران را تعدّى به حريم ديگران و ظلم ميداند سيره عقلا و سيره متشرعه نيز همين است . هيچ منعى هم از سوى شارع وارد نشده است . حتى مىتوان گفت اگر روايات مزبور قابل استدلال باشد ، اين سيره مورد امضا هم هست . و اين دليل كافى است تا حق اختصاص را در مورد بحث ثابت كند .\r\n\r\nاحكام حق الاختصاص\r\nبعضى از احكام حق الاختصاص به قرار زير است :\r\n1 . هيچ كس حق ندارد بدون اذن و رضايت صاحب حق در عين نجس تصرف كند .\r\n\r\n\r\n","description":"","footnote":"\r\n( 1 ) . همان ، ص 145 .\r\n( 2 ) . مستدرك الوسائل ، ج 17 ، ص 111 .\r\n( 3 ) . وسائل الشيعه ، ج 17 ، ص 405 .\r\n","page_name":" 104 ","page_number":120},
  {"content":"\r\n\r\nدليل : سيره عقلا ، سيره مسلمين و حكم عقل مستقل .\r\n2 . صاحب حق ميتواند حق خود را اسقاط كند و از آن صرف نظر نمايد ، خواه به زبان ، اسقاط حق كند ، خواه در عمل رفع يد نمايد .\r\nدليل : زمام امر حق در دستان صاحب حق است . او ميتواند حق خود را ابقا كند و از آن استفاده كند يا آن را اسقاط نمايد .\r\nبررسى يك مطلب : حقوق از نظر قابل نقل و انتقال بودن سه گونه است :\r\nالف ) حقوقى كه هم قابل نقل اختيارى است « 1 » و هم قابل انتقال قهرى است . « 2 » گفتنى است حق الاختصاص از اين قسم است . در اين باره توضيحات بيشترى داده خواهد شد .\r\nب ) حقوقى كه نه قابل نقل اختيارىاند ، نه انتقال قهرى . مثل حق حضانت و ولايت .\r\nج ) حقوقى كه قابل نقل اختيارى نيستند ، ولى قابل انتقال قهرى هستند . مثل حق شفعه و حق خيار . « 3 »\r\nحق اختصاص مورد بحث از حقوقى است كه قابل انتقال قهرى هست و در اين ترديدى نيست ، اما آيا قابل نقل اختيارى هست يا نه ؟ پاسخ اين است كه قطعاً قابل بيع نيست ، چون بيع مبادله مال در مقابل مال است و حق ، غير از مال است . قابل اجاره هم نيست ، چون اجاره هم ، بر منافع است كه مال ميباشند . ولى دايره وصيت ، هبه ، صلح و . . . وسيعتر است و به حق نيز تعلق ميگيرد ؛ بنابراين ، اين قسم از نقل مورد بحث است . وصيت كردن ، هبه مجانى و بدون عوض ، و صلح بدون عوض صحيح است و مانعى ندارد .\r\n\r\n\r\n","description":"","footnote":"\r\n( 1 ) . به سبب هبه ، صلح و . . . .\r\n( 2 ) . به سبب ارث .\r\n( 3 ) . البته قسم چهارمى هم وجود دارد . يعنى حقى قابل انتقال قهرى نباشد ، ولى قابل نقل اختيارى باشد . اما چون براى اين قسم مثالى وجود ندارد در تقسيم حقوق نيامده است .\r\n","page_name":" 105 ","page_number":121},
  {"content":"\r\n . \r\n","description":"","footnote":"","page_name":" 106 ","page_number":122},
  {"content":"\r\n\r\n\r\nاحكام فروش اجزاى ميته\r\nمسألة 3 : لا إشكال في جواز بيع ما لا تحلّه الحياة من أجزاء الميتة ممّا كانت له منفعة محلّلة مقصودة كشعرها وصوفها بل ولبنها إن قلنا بطهارته ، وفي جواز بيع الميتة الطاهرة كالسمك ونحوه إذا كانت له منفعة ولو من دهنه إشكال لا يترك الاحتياط .\r\nترجمه : فروش آنچه از اجزاى ميته كه حيات در آن حلول نكرده و داراى منفعت حلال مقصود 
  ] كه عقلاى عالم آن را قصد ميكنند و به خاطر آن پول ميدهند [ باشد جايز است ، مانند مو و پشم ميته . حتى شير آن نيز در صورتى كه قائل به طهارت چنين شيرى باشيم جايز است . « 1 » جواز فروش ميته پاك ، همچون ماهى و مانند آن « 2 » در صورتى كه داراى منفعت حلال باشد ، گرچه منفعت از روغن آن باشد ، اشكال دارد و نبايد احتياط ترك شود .\r\nشرح : بحث در مسأله سوم درباره دو مطلب است :\r\n1 . خريد و فروش آن بخش از اجزاى مردار كه حيات در آنها حلول نميكند ؛\r\n2 . خريد و فروش آن دسته از مردارهايى كه شرعاً محكوم به طهارت هستند .\r\nمقدمه : ميته حيوانات از يك نظر به سه دسته تقسيم مىشوند :\r\n\r\n\r\n","description":"","footnote":"\r\n( 1 ) . در كتاب طهارت در مباحث نجاسات ، شير ميته را پاك دانستهاند ، همين‌طور است تخممرغ ، شيردان ، كيسهء مُشك و عنبر .\r\n( 2 ) . همچون حيوانات و حشراتى كه خون جهنده ندارند ، مثل مار ، قورباغه ، عقرب و ملخ .\r\n","page_name":" 107 ","page_number":123},
  {"content":"\r\n\r\n1 . ميته سگ و خوكى كه در خشكى زندگى ميكنند ؛ اينها تمام اجزايشان نجس است و به فتواى مشهور ، معاوضه بر اعيان نجسه جايز نيست ؛ حتى اگر داراى منافع حلالى هم باشند .\r\n2 . ميته حيواناتى كه داراى خون جهنده‌اند و اگر با شرايط ذبح شوند مذكّى و پاك ميباشند ، ولو حرام‌گوشت باشند ، اما اكنون بدون شرايط ذبح شده‌اند يا به مرگ طبيعى مرده و به ميته تبديل گشته‌اند .\r\n3 . ميته حيواناتى كه داراى خون جهنده نيستند و مردار آنها پاك است ؛ ولو خوردن آنها حرام باشد . مثل انواع ماهى ، مار ، عقرب و ملخ . البته در خصوص قورباغه و عقرب شيخ طوسى و قاضى ابن براج با مشهور مخالفند و حكم به نجاست نمودهاند . « 1 » در ميان اهل سنت هم فتواى مشهور ، طهارت ميته اين حيوانات است ولى شافعيها فتوى به نجاست دادهاند . « 2 »\r\nمطلب اول : با توجه به اين مقدمه ، مطلب اول درباره خريد و فروش اجزاى ميته حيواناتى است كه داراى خون جهنده‌اند . معاوضه بر خود ميته اين حيوانات قبلًا در مسأله اول ذكر شد كه چون نجس العين ميباشند به فتواى مشهور ، حرام است .\r\nخريد و فروش اجزايى كه حيات در آنها حلول مىكند - مثل پوست اين حيوانات - نيز همان حكم را دارد ؛ هرچند پوستشان قابل انتفاع است . در اينجا اصل ، جواز انتفاع است ، ولى معاوضه بر عين نجس حرام است . خريد و فروش اجزايى - همچون دنبه - كه از حيوان زنده جدا شده است همين حكم را دارد .\r\nخريد و فروش اجزايى كه حيات در آنها حلول نميكند و داراى منفعت حلال مورد نظر عقلا هم هست ، مثل موى بدن حيوان ، پشم و كرك آن ، مورد بحث است و فقها فتوا به جواز بيع دادهاند و نظر حضرت امام نيز همين است زيرا مقتضى ( ماليت ) براى جواز معامله موجود است ، مانع ( نجاست ) هم مفقود است و وقتى مانعى نبود سيره\r\n\r\n\r\n","description":"","footnote":"\r\n( 1 ) . النهايه ، ص 6 ؛ المهذب البارع ، ج 1 ، ص 26 .\r\n( 2 ) . الفقه على المذاهب الاربعه ، ج 1 ، ص 10 .\r\n","page_name":" 108 ","page_number":124},
  {"content":"\r\n\r\nعقلا و عمومات و اطلاقات ابواب معاملات ، اين معامله را در بر ميگيرد و به موجب آنها حكم به جواز مىشود .\r\nمعامله چيزهايى كه قبلًا جزء بدن حيوان بوده و بعداً مستقل شده و وجود حيوان ، ظرف آن گرديده است - بنابر اين‌كه پاك باشند و داراى منفعت قابل قبول باشند - جايز است . مثلًا شيرى كه در پستان حيوان مرده جمع شده است ، پاك و قابل معامله است . تخم مرغ يا تخم پرندهاى كه مرده است ، شيردان برّه گوسفند يا بزغاله نر قبل از غذاخور شدن ، كيسه مُشك كه پس از گذشت زمانى ، مستقل ميشوند ، حتى اگر در وجود حيوانِ مرده باشند محكوم به طهارتند و چون منفعت حلال دارند معامله آنها جايز است . دليل مطلب وجود مقتضى و فقدان مانع است .\r\nمطلب دوم : دومين مطلب درباره خريد و فروش ميتههاى پاك است ؛ مثل ماهيانى كه مردهاند ، ولى از پوست يا روغن آنها بهره‌بردارىهاى مختلفى مىشود . آيا معامله اين مردارها به قصد منافع حلال جايز است ؟\r\nنظر مشهور فقهاى فريقين جواز معامله است . شيخ اعظم در مكاسب هم ادعاى نفى خلاف كرده است . « 1 »\r\nدليل مشهور ، همان وجود مقتضى و فقدان مانع است . بنابراين عمومات و اطلاقات معاملات اينجا را در بر ميگيرد و بر جواز دلالت مىكند .\r\nظاهراً تنها كسى كه مخالفت كرده است مرحوم ميرزاى شيرازى است . « 2 » دليل وى اطلاق رواياتى است كه ثمن ميته را سُحت و حرام دانستهاند . « 3 » به ادّعاى ايشان ، اين روايات ميته پاك را نيز شامل است و دليلى بر تخصيص و تقييد و انصراف آنها به خصوص ميته نجس وجود ندارد .\r\nنظر امام ( رحمه الله ) : حضرت امام در اين بخش در جواز بيع ، اشكال كرده است و در نهايت با جمله « لا يترك الاحتياط » كه ظاهرش احتياط وجوبى است ، از مسأله عبور كرده و\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 40 .\r\n( 2 ) . حاشيهء المكاسب ، ص 12 .\r\n( 3 ) . ر . ك : وسائل الشيعه ، ج 17 ، ص 93 ، ح 5 .\r\n","page_name":" 109 ","page_number":125},
  {"content":"\r\n\r\nبنابر احتياط ، بيع را منع نموده است . شايد وجه اشكال ، وجود اطلاقات باشد كه قبلًا از قول محقق شيرازى آورديم . ولى امام راحل در بحثهاى استدلالى فقهى خود در مكاسب محرّمه صريحاً فتوا به جواز داده و فرموده است :\r\nثمّ إنّ الميتة من غير ذي النفس السائلة تجوز المعاوضة عليها وعلي أجزائها القابلة للانتفاع العقلائي لقصور الأدلّة عن إثبات منعها واختصاصها أو إنصرافها إلي غيرها ؛ « 1 »\r\nمردار حيوانى كه خون جهنده ندارد معاوضه بر آن و بر اجزايش كه داراى فايده و منفعت عقلايى باشد جايز است ؛ زيرا ادلّه ، از اثبات منع معاوضه ، قاصرند و مخصوص مردار حيوانى هستند كه داراى خون جهنده است ، يا اطلاقشان انصراف به اينها دارد .\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 96 .\r\n","page_name":" 110 ","page_number":126},
  {"content":"\r\n\r\n\r\nخريد و فروش فضله و بول حيوانات\r\nمسألة 4 : لا إشكال في جواز بيع الأرواث إذا كانت لها منفعة ، وأمّا الأبوال الطاهرة فلا إشكال في جواز بيع بول الإبل ، وأمّا غيره ففيه إشكال لا يبعد الجواز لو كانت له منفعة محلّلة مقصودة .\r\nترجمه : در صورتى كه فضلههاى حيوانات داراى منفعت باشد ، هيچ اشكالى در جواز فروش آنها نيست ، و اما فروش بولهاى پاك : فروش بول شتر بدون اشكال جايز است . جواز فروش بول حيوانات ديگر 
  ] مثل فروش بول گاو و گوسفند [ داراى اشكال است ؛ اما در صورتى كه داراى منفعت حلال مقصود باشد ، جايز بودن آن بعيد نيست .\r\nشرح : در كتاب طهارت در باب نجاسات بيان شد كه بول و غائط حيوانات حرام گوشت جزو اعيان نجسه است و طبعاً حكم آن دو - از نظر جواز و حرمت اكتساب - از مسأله اول دانسته مىشود ؛ زيرا در آنجا حكم اكتساب به مطلق اعيان نجسه ذكر شد و گفته شد به فتواى مشهور و امام راحل ، جايز نيست . بنابراين موضوع بحث در مسأله چهارم بول و مدفوع حيوانات حلال گوشت است كه از نظر فقه اهل بيت ( ع ) محكوم به طهارتند و دليلى بر نجاست آنها قائم نشده است . در صورت شك هم اصل طهارت جارى مىشود . شافعيها در اين مسأله قائل به نجاست شدهاند . « 1 »\r\n\r\n\r\n","description":"","footnote":"\r\n( 1 ) . الفقه على المذاهب الاربعه ، ج 1 ، ص 12 .\r\n","page_name":" 111 ","page_number":127},
  {"content":"\r\n\r\nدر اين مسأله ، سه مطلب مطرح است :\r\n1 . خريد و فروش ارواث ؛ « 1 »\r\n2 . خريد و فروش بول شتر ؛\r\n3 . خريد و فروش بول ساير حيوانات حلال گوشت .\r\nخريد و فروش ارواث : شيخ طوسى در خلاف « 2 » مىگويد :\r\nسرجين ما يؤكل لحمه يجوز بيعه ، وقال أبو حنيفه : يجوز بيع السراجين ، و قال الشافعي : لا يجوز بيعها و لم يفصّلا . دليلنا علي جواز ذلك أنّه طاهر عندنا ومَن منع منه فإنّما منع لنجاسته ، ويدلّ علي ذلك بيع أهل الأمصار في جميع الأعصار لذروعهم وثمارهم و لم نجد أحداً كره ذلك ولا خلاف فيه فوجب أن يكون جائزاً .\r\nبا توجه به عبارت مزبور اگر جميع منافع فضله حيوانات شرعاً حرام باشد ، معامله آن از باب اكل مال به باطل ، جايز نيست ، و اگر هيچ منفعت حلال و حرامى نداشته باشد و مثل برخى حشرات باشد نيز عرفاً معامله جايز نيست زيرا ماليت ندارد . بنابراين آنچه در اين مسأله مورد بحث است فضله حيواناتى است كه داراى منفعت حلال و مشروع باشد ؛ مثلا براى گرم كردن منزل به جاى هيزم استفاده شود يا به جاى كود استفاده شود .\r\nدر چنين فرضى درباره خريد و فروش فضله حيوانات دو نظر وجود دارد :\r\n1 . عدم جواز : از نظر شافعى جايز نيست ، زيرا فضله حيوانات را نجس مىداند و قائل به منع بيع هر نجسى است . « 3 »\r\nو از ظاهر كلام شيخ مفيد در مقنعه « 4 » و سلار در مراسم هم عدم جواز به دست مىآيد .\r\n\r\n\r\n","description":"","footnote":"\r\n( 1 ) . ارواث جمع روث است به معناى فضلهء حيوانات يا سرگين آن‌ها .\r\n( 2 ) . الخلاف ، ج 3 ، ص 185 ، مسأله 310 .\r\n( 3 ) . الفقه على المذاهب الأربعه ، ج 2 ، ص 232 .\r\n( 4 ) . المقنعه ، ص 587 .\r\n","page_name":" 112 ","page_number":128},
  {"content":"\r\n\r\nدليل ديگرى كه بر حرمت بيع فضله حيوانات حلال گوشت آورده‌اند ، آيه تحريم خبائث است  : وَ يُحَرِّمُ عَلَيْهِمُ الْخَبائِثَ .  « 1 »\r\n2 . جواز : زيرا اوّلًا مقتضى ( منفعت مباح مورد نظر عقلا ) براى جواز بيع موجود است و مانع مفقود . چون اينها نجس نيستند ، بنابراين به عمومات و مطلقات جواز و صحت معاملات تمسك ميكنيم . ثانياً سيره عقلا هم بر معامله اينها تعلق گرفته و هيچ منعى از اين سيره وارد نشده است .\r\n\r\nنظريه امام ( رحمه الله ) :\r\nحضرت امام هم در اين باره فرموده است :\r\nلا إشكال فى جواز بيع الأرواث إذا كانت لها منفعه .\r\nخريد و فروش بول شتر : درباره بول شتر چند نكته بيان مىشود :\r\nالف ) اصل جواز انتفاع در اين مورد جارى و سارى است . انتفاع مهم در آن زمان ، نوشيدن بول شتر براى مداواى برخى امراض بوده است . لذا اصل جواز شرب مسلّم است . « 2 »\r\nب ) آيا در حال اختيار هم خوردن آن جايز است يا مخصوص حال اضطرار و مداواست ؟ در اين باره دو نظريه وجود دارد :\r\n1 . مطلقاً جايز است ، حتى در حال اختيار . مهم‌ترين دليلى كه فقهاى قائل به جواز بيان كرده‌اند دو روايت است :\r\nروايت ابوالبخترى از امام صادق ( ع ) از پدر بزرگوارش از رسول خدا ( ص ) :\r\n« لا بأس به بول ما أكل لحمه » . « 3 »\r\nروايت ديگر روايت جعفرى از امام هفتم ( ع ) است :\r\n\r\n\r\n","description":"","footnote":"\r\n( 1 ) . اعراف ( 7 ) : 157 .\r\n( 2 ) . النهايه ، ص 364 .\r\n( 3 ) . وسائل الشيعه ، ج 25 ، ص 114 ، ح 2 .\r\n","page_name":" 113 ","page_number":129},
  {"content":"\r\n\r\n« أبوال الإبل خيرٌ من ألبانها ، ويجعل الله الشفاء في ألبانها » . « 1 »\r\n2 . فقط در حال اضطرار و حاجت و براى مداواى بيمارى جايز است ، نه مطلقاً . دليل اين قول موثقه عمار بن موسى از امام صادق ( ع ) است :\r\nقال : سُئل عن بول البقر يشربه الرجل ؟ قال : « إن كان محتاجاً إليه يتداوي به يشربه ، وكذلك أبوال الإبل والغنم » . « 2 »\r\nبه دو دليل همين قول مقدم است :\r\nالف ) مفهوم شرط اخصّ و دو روايت قبل اعمّ است . قانون در اينجا تقديم خاصّ بر عامّ ، و تخصيص يا تقييد عام و مطلق ، به اخصّ و مقيد است . در اصول فقه هم ثابت شده است كه دليل خاص - گرچه مفهوم مخالف باشد - بر عامّ مقدم است ؛ بنابراين تنها در حال نياز و ضرورت جايز است .\r\nب ) دو روايت قبلى از نظر سند حجت نيستند تا قابل استناد باشند . زيرا راوى روايت اوّل ابوالبخترى است كه نامش وهب بن وهب است و گفته شده كه او كذّاب است . « 3 » در سند روايت دوم ( روايت جعفرى ) هم بكر بن صالح است و رجاليها او را تضعيف كردهاند . در نتيجه موثقه عمار معارضى ندارد و به حكم شرطيه ، شرب بول شتر تنها در حال اضطرار جايز است . روايات ديگر باب « 4 » نيز مؤيد همين مطلب است .\r\nخريد و فروش بول شتر : در اين باره دو نظريه وجود دارد :\r\n1 . به نظر مشهور جايز است ؛ حتى محقّق ثانى در اين باره ادعاى اجماع كرده است . به دليل اينكه داراى منفعت حلال است بنابراين ماليت دارد . پس مقتضى موجود است و موانع بيع ( دلايل قول ثانى ) عموماً جواب دارند . بنابراين عمومات باب معاملات اين مورد را شامل مىشود . سيره عقلا هم بر معامله اشياى داراى ماليت است .\r\n\r\n\r\n","description":"","footnote":"\r\n( 1 ) . همان ، ح 3 .\r\n( 2 ) . همان ، ح 1 .\r\n( 3 ) . تنقيح المقال ، ج 2 ، ص 281 .\r\n( 4 ) . وسائل الشيعه ، ج 17 ، ص 87 - 88 .\r\n","page_name":" 114 ","page_number":130},
  {"content":"\r\n\r\n2 . به فتواى برخى - از جمله علامه - جايز نيست . « 1 »\r\nدلايل اين فتوا عبارت است از :\r\n1 . ابوال نجس هستند و بيع نجس جايز نيست .\r\nجواب : اين دليل اهل سنت است . در فقه اماميه ابوال حيوانات حلال گوشت پاك است .\r\n2 . ابوال از خبائث هستند و طبع انسان از آنها متنفر است ، بنابراين مشمول آيه تحريم خبائث هستند .\r\nجواب : از اين دليل چند بار جواب داده شده است .\r\n3 . منفعت حلال بول ابل ، آشاميدن آن براى مداواست و اين يك منفعت جزئى نادر و ناچيز است كه قابل اعتنا نيست و ملاك ماليت نميباشد ؛ بنابراين معاملهاش باطل است .\r\nجواب : منفعت بول شتر اگرچه مال مريض و مداواى آن است ولى جزئى و ناچيز نيست بلكه كلى و قابل اعتناست . عقلا حاضرند براى علاج مرض ، مبالغ سنگينى براى آن بپردازند .\r\n4 . بر فرض كه منفعت آن كلى و مهم باشد ؛ امّا مخصوص حال اضطرار است و منفعت كذايى ملاك ماليت و مجوز بيع نيست ، بلكه منفعت حلال مهم در حال اختيار ، ملاك است ، و به قول شيخ اعظم :\r\nأقول : بل لأنّ المنفعة المحللّة للاضطرار وإن كانت كلّية لا تسوّغ البيع . « 2 »\r\nجواب : دليلى نداريم كه منفعت در حال اضطرار ، ملاك ماليت نباشد . بسيارى از داروهاى بيماريهاى كشنده ماليت نخواهند داشت و هيچ عاقلى اين را قبول ندارد . حتى دليل بر خلاف آن داريم . سماعه از امام صادق ( ع ) نقل مىكند :\r\n\r\n\r\n","description":"","footnote":"\r\n( 1 ) . نهايهء الاحكام ، ج 2 ، ص 463 .\r\n( 2 ) . المكاسب ، ج 1 ، ص 22 .\r\n","page_name":" 115 ","page_number":131},
  {"content":"\r\n\r\n« ليس شىء ممّا حرّم الله إلا وقد أحلّه لمن اضطرّ إليه » . « 1 »\r\nبنابراين هيچ دليلى بر حرمت نداريم و لذا حكم به جواز بيع بول شتر ميكنيم .\r\nنظريه حضرت امام ( رحمه الله ) : حضرت امام در تحرير قاطعانه فرموده است :\r\nلا إشكال فى جواز بيع بول الإبل . « 2 »\r\nخريد و فروش بول ساير حيوانات حلال گوشت : در اينجا نيز اصل جواز انتفاع مسلّم است ؛ انتفاع مهم در آن ، زمان خوردن بول است . همچنين بحث شرب اختيارى و اضطرارى مطرح است همان‌گونه كه شرب ، در حال ضرورت جايز است ، شرب در حال اختيار هم جايز است .\r\nدرباره خريد و فروش اين بول‌ها هم دو نظريه وجود دارد ، ولى عكس دو نظرى است كه در بيع بول شتر بود . يعنى مشهور فتوى به منع دادهاند و عدهاى فتوى به جواز .\r\nدلايل منع همان دلايلى است كه در بول شتر ذكر شد . جواب دلايل نيز همان دلايل مزبور است . پس دليلى بر منع نيست و على القاعده بايد جايز باشد مشروط بر اين‌كه داراى منفعت حلال عقلايى باشد . لذا مرحوم امام اگرچه در ابتدا به اين مسأله اشكال وارد مىكند ، امّا بلافاصله مىفرمايد : اگر داراى منفعت حلال مقصود باشد بعيد نيست جايز باشد ، و اين فتواست .\r\nشايان ذكر است كه خوردن بول حيوانات براى مداوا ، در زمانهاى قديم مرسوم بوده است ، امروزه با وجود انواع داروها كسى از بول حيوانات ( شتر و . . . ) استفاده نمىكند ، مخصوصاً كه طبع آدمى از آن اشمئزاز دارد . بنابراين ، اين جهت ، ملاك ماليت نيست و مجوز بيع نميباشد . آرى اگر با امكانات امروزى بتوان از بول حيوانات در تركيبات دارويى استفاده كرد ماليت پيدا مىكند و خريد و فروش آن بلامانع است و اين‌جاست كه زمانها و مكانها در اجتهاد نقش دارند .\r\n\r\n\r\n","description":"","footnote":"\r\n( 1 ) . وسائل الشيعه ، ج 5 ، ص 482 ، ح 6 .\r\n( 2 ) . تحرير الوسيله ، ج 1 ، ص 470 ، مسأله 4 .\r\n","page_name":" 116 ","page_number":132},
  {"content":"\r\n\r\n\r\nخريد و فروش اشياى متنجس\r\nمسألة 5 : لا إشكال فى جواز بيع المتنجّس القابل للتطهير ، و كذا غير القابل له إذا جاز الانتفاع به مع وصف نجاسته فى حال الاختيار كالدّهن المتنجّس الذى يمكن الانتفاع به بالإسراج وطلى السفن ، والصبغ والطين المتنجّسين ، والصابون ونحو ذلك ، وأمّا ما لا يقبل التطهير وكان جواز الانتفاع به متوقّفاً على طهارته كالسكنجبين النجس ونحوه فلا يجوز بيعه والمعاوضة عليه .\r\nترجمه : در جواز فروش چيز متنجسى كه قابل تطهير است اشكالى نيست . همچنين است متنجس غير قابل تطهير ، در صورتى كه انتفاع ( استفاده كردن ) از آن با همان صفت نجاستش در حال اختيار ، جايز باشد . مانند روغن متنجس كه انتفاع از آن مىتواند در روشن كردن چراغ و چرب كردن چوب كشتيها باشد . همچنين است رنگ و گِل متنجس ، صابون و مانند آن . اما آنچه قابل تطهير نباشد و جواز انتفاع از آن متوقف بر طهارتش باشد - مانند سكنجبين نجس و مانند آن - فروش آن و مبادلهاش جايز نيست .\r\nشرح : نجاست بعضى از اشيا ذاتى است و نجاست ، عين ذات آنهاست . نام اين اشيا اعيان نجس است كه حكمشان در مسأله يك بيان شد . ولى بعضى از چيزها ذاتاً پاك هستند و بالعرض در اثر ملاقات با نجس متنجس شده و نجاست‌پذير شده‌اند . مانند هر چيزى غير از اعيان نجس .\r\nاين اشيا به يك اعتبار سه دسته‌اند :\r\n\r\n","description":"","footnote":"","page_name":" 117 ","page_number":133},
  {"content":"\r\n\r\n1 . چيزهايى كه قابل تطهير هستند - به سبب يكى از مطهرات و پاك‌كنندهها - مانند لباس ، فرش ، ظرف ، حتى آب نجس كه بنابر قولى به مجرد اتصال آب كرّ به آن پاك مىشود .\r\n2 . چيزهايى كه قابل تطهير نميباشند ولى با همان وصف نجاستشان ، قابل انتفاع ميباشند ؛ مانند روغن نجس براى روشن كردن چراغ .\r\n3 . چيزهايى كه نه قابل تطهير هستند و نه با وصف نجاست قابل انتفاع هستند ؛ مانند سكنجبين نجس ، شير نجس ، شيره نجس ، انواع مايعات و آبهاى مضاف و نجس .\r\nحال خريد و فروش هر سه دسته شرعاً جايز است يا خير ؟ و آيا تفصيل در كار است ؟ يعنى فروش بعضى از آنها جايز است و فروش بعضى ديگر جايز نيست . در اين باره چند احتمال ، بلكه چند وجه وجود دارد . قبل از بيان آنها سه نكته از سخنان فقهاى اماميه و اهل سنت نقل ميكنيم :\r\nطبق سخن شيخ طوسى در نهايه ، « 1 » تكسّب به اشياى متنجّس مطلقاً حرام است و تفصيل ندارد . علامه در تذكره ، « 2 » ميان شيء متنجس قابل تطهير و غير قابل تطهير تفصيل داده است . در كتاب الفقه علي المذاهب الاربعه « 3 » آمده است . مالكيت بيع شيء متنجسى را كه قابل تطهير نيست - همچون روغن و عسل - صحيح نمىدانند ؛ اما قائل به جواز بيع اشياى قابل تطهير هستند . حنابله قائلند بيع روغن متنجس حرام است ، اما مىتوان از آن براى روشنايى در غير مساجد استفاده كرد . حنفيه مىگويند : غير از اكل ، انتفاعات ديگر از اشياى متنجس صحيح است ، پس بيع روغن متنجس جايز مىباشد .\r\n\r\nبيان سه وجه مسأله\r\nوجه اوّل : ظاهراً كسى فتوى نداده ولى محتمل است فقيهى بگويد : خريد و فروش هر سه قسم متنجسات جايز است ؛ چون مقتضى براى جواز موجود است و مانع مفقود .\r\n\r\n\r\n","description":"","footnote":"\r\n( 1 ) . النهايه ، ص 364 .\r\n( 2 ) . تذكرهء الفقهاء ، ج 1 ، ص 464 .\r\n( 3 ) . الفقه على المذاهب الأربعه ، ج 2 ، ص 231 - 232 .\r\n","page_name":" 118 ","page_number":134},
  {"content":"\r\n\r\nاشكال اين دليل ، اين است كه دليل اخصّ از مدّعاست .\r\nوجه دوم : ظاهر شيخ طوسى در نهايه اين است كه معامله با هر سه قسم متنجّسات حرام است ؛ به پنج دليل :\r\n1 . ادّعاى اجماع . از اين دليل قبلًا جواب دادهايم .\r\n2 . روايات عامّه ، از قبيل روايت نبوى ( ص ) : « إنّ الله تعالى إذا حرم شيئاً حرم ثمنه » .\r\nاين دليل هم ناتمام است و در جاى خودش از نظر سند و دلالت به اين روايت اشكال شد .\r\n3 . آيه  لا تَأْكُلُوا أَمْوالَكُمْ بَيْنَكُمْ بِالْباطِلِ .  « 1 »\r\nاين دليل نيز قبلًا در بحث آيات مسأله اوّل ذكر شد و به تفصيل جواب داده شد .\r\n4 . قاعده اين است كه هر متنجسى در همه احكام ملحق است به عين نجسى كه ملاقات كرده است . فى المثل متنجس به خون به منزله خون است ، متنجس به خمر به منزله خمر است ، و . . . ؛ معاوضه عين نجس حرام است ، پس بيع متنجس هم حرام است . مستدل اين قاعده را از روايت جابر از حضرت امام باقر ( ع ) استفاده كرده است . « 2 »\r\nاين دليل نيز ناتمام است زيرا اوّلًا در سند آن عمرو بن شمر آمده كه ضعيف است . ثانياً به بيان امام راحل در مكاسب خود : عبارت فوق به هيچ وجه بر اصل تنزيل دلالت ندارد تا چه رسد به تنزيل در همه احكام و تا چه رسد به الغاى خصوصيت و سرايت دادن آن به همه متنجسات . « 3 » ثالثاً بر فرض كه مفيد تنزيل باشد ولى قدر مسلّم تنزيل در جهت خوردن است ، نه در همه احكام ، دليلى ندارد كه خوردن هر چيزى كه حرام است فروش آن نيز حرام باشد .\r\n5 . انتفاعات شيء متنجس چون شرعاً حرام است ماليت ندارد و هر چيزى كه ماليت\r\n\r\n\r\n","description":"","footnote":"\r\n( 1 ) . بقره ( 2 ) : 188 .\r\n( 2 ) . « قال : أتاه رجل فقال : وقعت فأرهء فى خابيهء فيها سمن أو زيت فما ترى فى أكله ؟ قال : فقال له أبو جعفر ( ع ) : لا تأكله ، فقال له الرجل : الفأرهء أهون على من أن أترك طعامى من أجلها ؟ قال :\r\nفقال له أبو جعفر ( ع ) : أنّك لم تستخفّ بالفأرة وإنّما استخففت بدينك ، إنّ الله حرّم الميتة من كلّ شىء » .\r\n( وسائل الشيعه ، ج 1 ، ص 206 ، ح 2 ) .\r\n( 3 ) . ر . ك : المكاسب المحرمه ، ج 1 ، ص 31 .\r\n","page_name":" 119 ","page_number":135},
  {"content":"\r\n\r\nنداشته باشد ، بيعش جايز نيست . اين دليل هم كلّيت ندارد و تنها در بخش سوم از متنجّسات جريان دارد و دو قسم قبلى را شامل نيست پس قول دوم نيز ناتمام است .\r\nوجه سوم : قول سوم تفصيل در مسأله است . مشهور فقها - از زمان شيخ طوسى تاكنون - قائل به اين تفصيل هستند كه كاملترين شكل آن ، تفصيل امام راحل در مسأله است . ايشان سه قسم براى مسأله درست كردهاند . قبل از ايشان شيخ انصارى در مكاسب همين تفصيل را بيان كرده است :\r\nالمسألة الثامنة : يحرم المعاوضة علي الأعيان المتنجّسة الغير القابلة للطهارة إذا توقّف منافعها المحلّلة المعتدّ بها علي الطهارة . « 1 »\r\n\r\nنظرية امام راحل :\r\n1 . فروش متنجسهايى كه قابل تطهيرند بىهيچ اشكالى جايز است .\r\nدليل : مقتضى ( ماليت عرفى و شرعى ) موجود است ، مانع ( نجاست ) هم مفقود است ؛ زيرا اوّلًا نجس بودن مانع نيست ، ثانياً قابل تطهير است ، مثل عصير عنبى . قبلًا هم ذكر شد .\r\n2 . فروش متنجسهايى كه قابل تطهير نيستند ولى قابل انتفاع هستند جايز است .\r\nدليل : اين بخش نيز همان دليل قبلى است . يعنى مقتضى موجود و مانع مفقود است و عمومات معامله اين را شامل است . البته امام راحل قيدى هم دارد . وى مىفرمايد ملاك قابل انتفاع بودن ، در حال اختيار است ، نه حال اضطرار .\r\n3 . فروش متنجسهاى غير قابل تطهير و غير قابل انتفاع جايز نيست . معاوضات ديگر اين نوع متنجسات نيز جايز نيست .\r\nدليل : اين اشيا - اگرچه در نظر غير مسلمان يا مسلمان بىتوجه به شرع ماليت دارند اما - شرعاً ماليت ندارند ، بنابراين فروش و معاوضه بر آنها جايز نيست .\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 43 .\r\n","page_name":" 120 ","page_number":136},
  {"content":"\r\n\r\n\r\nاحكام خريد و فروش داروهاى نجس\r\nمسألة 6 : لا بأس ببيع الترياق المشتمل علي لحوم الافاعي ؛ مع عدم ثبوت أنّها من ذوات الأنفس السائلات ، ومع استهلاكها فيه كما هو الغالب بل المتعارف جاز استعماله وينتفع به ، وأمّا المشتمل علي الخمر فلا يجوز بيعه ، لعدم قابليته للتطهير ، وعدم حلّية الانتفاع به مع وصف النجاسة حال الاختيار الذي هو المدار لا الجواز عند الضطرار .\r\nترجمه : فروش ترياق « 1 » كه داراى تركيبى از گوشت افعى است - در صورتى كه ثابت نشود خون جهنده دارد جايز است ، و در صورت تجزيه و حلّ شدن گوشت در ترياق - كه معمولًا چنين است - استعمال و انتفاع از آن جايز است . اما فروش ترياقى كه داراى تركيب شراب باشد جايز نيست ؛ زيرا قابل تطهير نيست ، و انتفاع از آن با وصف نجس بودن در حال اختيار كه معيار جواز بيع است - نه در حال اضطرار - حلال نيست .\r\n\r\nاقسام داروها\r\nشرح : داروها از يك نظر به سه دسته تقسيم ميشوند :\r\n1 . داروهايى كه از مواد و اشياى حلال و طاهر ساخته شدهاند ؛ مثل انواع داروهاى گياهى كه از گياهان بىضرر درست شدهاند ، يا از عضو حلالى از اعضاى حيوان حلال گوشت مذكّى ساخته شدهاند .\r\n\r\n\r\n","description":"","footnote":"\r\n( 1 ) . معجونى مركب از داروهاى مسكّن و مخدّر كه به عنوان پادزهر به كار ميرود و در تركيبش عصارههاى گياهان خانوادهء شقايق و خشخاش به كار ميرود . ( فرهنگ معين ، ج 1 ، ص 1075 ) .\r\n","page_name":" 121 ","page_number":137},
  {"content":"\r\n\r\nاين نوع از داروها قطعاً ماليت دارند و مقتضى براى معامله در آنها موجود است . هيچ مانعى هم - از حرمت تكليفى و نجاست وضعى - در آنها نيست . بنابراين بىشك بيع آنها صحيح است .\r\n2 . داروهايى كه از چيز حرام - اما پاك - ساخته شدهاند ، مثل ترياق يا معجونى كه مشتمل بر گوشت مار افعى است ، يا از گوشت و چربى ماهى سَقَنقُور ( ريگ ماهى كه گونهاى از سوسمار است ) . يا از حيوانات قابل تذكيه - اما حرام گوشت - ساخته شده است . و يا از مادهاى ساخته شده كه ذاتاً حلال است ولى به خاطر ضرر داشتن ، حرام مىباشد .\r\nاين نوع از داروها اگر داراى ماليت باشند و همه منافع آنها حرام شرعى نباشد خريد و فروششان اشكالى ندارد ، مخصوصاً اگر ماده حرام در اين معجون مستهلك باشد ، به گونهاى كه به طور معمول معدوم مىشود . در اين فرض حتى براى خوردن و آشاميدن نيز بلامانع است .\r\nدر غير فرض استهلاك اگرچه در حال اختيار خوردنش حرام است ولى منافعى دارد كه منحصر به خوردن آن نيست ؛ اگر در غير اين مورد مفيد باشد - مثلًا براى مرهم روى زخم از آن استفاده كنند - باز هم مانعى ندارد . حتى اگر منافع آن منحصر به خوردن باشد باز هم بنابر اين‌كه موجب سلامتى و مداواى بيمارى است مانعى ندارد زيرا فرق است ميان حال مرض و حال اضطرار . بر فرض هم اگر در حال اضطرار مجوز بيع نباشد ، حال مرض مجوز آن است ، چون اضطرار امرى است كه به ندرت اتفاق ميافتد و از قبيل مضطر شدن به خوردن مردار است براى كسى كه در وسط كوير گرفتار شده است . ولى حال مرض اين‌گونه نيست ، بلكه از حالات معروف انسان است ؛ بسيارى از انسانها همه عمر يا بخشى از عمر خويش را با آن دست به گريبان هستند كه بيمارى آنها با مصرف داروهاى معمولى مداوا شدنى است . به همين سبب شيخ اعظم انصارى در مكاسب نخست انتفاع در حال اضطرار را ذكر مىكند و آن را مجوز بيع نمىداند .\r\n\r\n","description":"","footnote":"","page_name":" 122 ","page_number":138},
  {"content":"\r\n\r\nنظرية حضرت امام ( رحمه الله ) : نظر امام راحل نيز همين است كه در ضمن مسأله پنجم به آن اشاره كرد و در ذيل مسأله ششم تصريح فرمود . ولى همين شيخ اعظم در ادامه مىفرمايد : باب دواهاى حرام كه در غير حال مرض حرام ميباشند باب جدايى است و نبايد كسى اينها را ماده نقض قرار دهد . « 1 »\r\nو در جاى ديگر ميفرمايد قياس بولهاى پاك ولى حرام به باب داروها درست نيست . « 2 » بنابراين خريد و فروش داروهاى مشتمل بر حرام اشكالى ندارد .\r\n3 . داروهايى كه از عين نجس ساخته شده است . اين نوع از داروها دو گونه‌اند :\r\nالف ) تمام معجون از عين نجس درست شده است . مثلًا از شراب يا مردار يا گوشت خوك يا چربى درست شده است . فروش اين نوع ، از نظر مشهور و امام راحل جايز نيست .\r\nدليل : زيرا معاوضه با عين نجس است كه حكم آن در مسأله اوّل بيان شد . در ضمن ، نه عين نجس در چيزى مستهلك شده است تا پاك گردد - مثل استهلاك شير نجس در آب - نه استحاله شده است تا پاك باشد - مثل استحاله مردار به خاك - و نه انقلابى رخ داده است تا پاك شود - مثلًا انقلاب خمر به سركه - بنابراين ، چنين معامله‌اى بيع عين نجس است و جايز نيست .\r\nب ) داروهايى كه مشتمل بر نجس است ، مثلًا تركيب‌يافته از شراب يا گوشت مردار است . به فتواى امام راحل خريد و فروش اين قسم جايز نيست .\r\nدليل : اين دارو به خاطر اشتمال بر عين نجس ، نه قابل تطهير است و نه با وصف نجاست - و در اين حالت - قابل انتفاع است تا مجوز بيع باشد .\r\nحضرت امام ( رحمه الله ) در پايان مسأله صريحاً ميفرمايد : ملاك قابل انتفاع بودن در حال اختيار است ، و گرنه هر چيزى در حال اضطرار قابل انتفاع است و چنين امرى مجوز بيع و معاوضه نيست .\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 19 .\r\n( 2 ) . همان ، ص 18 .\r\n","page_name":" 123 ","page_number":139},
  {"content":"\r\n\r\nمرحوم آيت‌الله خوئى در مصباح ميان حال مرض با حال اضطرار تفاوت قائل است . « 1 »\r\nاگر شفاى مرض از راه ديگر ممكن باشد ، انتفاع از داروى نجس ضرورت نخواهد داشت و مجوز بيع ندارد ، و اگر منحصر به آن باشد همان مسأله اضطرار پيش ميآيد كه امام راحل مطرح كرد و فرمود انتفاع در حال اضطرار مجوز بيع نيست .\r\n\r\n\r\n","description":"","footnote":"\r\n( 1 ) . مصباح الفقاهه ، ج 1 ، ص 40 .\r\n","page_name":" 124 ","page_number":140},
  {"content":"\r\n\r\n\r\nاحكام خريد و فروش حيوانات\r\nمسألة 7 : يجوز بيع الهرّة ويحلّ ثمنها بلا إشكال ، وأمّا غيرها من أنواع السباع فالظاهر جوازه إذا كان ذا منفعة محلّلة مقصودة عند العقلاء . و كذا الحشرات ، بل المسوخ - أيضاً - إذا كانت كذلك . فهذا هو المدار في جميع الأنواع ، فلا إشكال في بيع العلق الذي يمصّ الدم الفاسد ، ودود القزّ ، و نحل العسل وإن كانت من الحشرات ، و كذا الفيل الذي ينتفع بظهره وعظمه وإن كان من المسوخ .\r\nترجمه : فروش گربه جايز است و پول آن حلال مىباشد . اشكالى هم در اين مسأله نيست اما فروش ديگر حيوانات درنده اگر داراى منفعت حلال مقصود عقلا باشند ، ظاهر ، اين است كه جايز است . همچنين است حكم فروش حشرات . فروش حيوانات مسخ شده نيز در صورتى كه داراى منفعت حلال مقصود باشند جايز است . بنابراين ، معيار در تمام انواع حيوانات همين ( منفعت حلال مقصود ) است . پس در فروش زالو - كه خون فاسد را ميمكد - و كرم ابريشم و زنبور عسل ، اگرچه حشره هستند اشكال نيست . و همچنين است فيل كه براى سوار شدن و عاج آن انتفاع مىبرند ؛ اگرچه ازحيوانات مسخ شده است .\r\nشرح : اين مسأله درباره خريد و فروش سه نوع حيوان است :\r\n1 . معامله انواع حيوانات درنده ؛ 2 . معامله انواع حشرات ؛ 3 . معامله حيوانات مسخ شده .\r\n\r\n","description":"","footnote":"","page_name":" 125 ","page_number":141},
  {"content":"\r\n\r\n\r\nمعامله حيوانات درنده\r\nحضرت امام ابتدا درباره گربه ميفرمايد : فروش گربه جايز و بهاى آن حلال است و در اين جهت جاى هيچ اشكالى نيست .\r\nدليل : اوّلًا مقتضى براى بيع موجود است . يعنى وجود منفعت حلال عقلايى همچون شكار انواع موش‌ها ، خوردن پس‌مانده غذاها كه از آلودگى محيط زيست مىكاهد و . . . ؛ مانع از بيع آن هم مفقود است ؛ زيرا از نظر مشهور و امام راحل عين نجس بودن مانع است ؛ اما گربه با اينكه حلال گوشت نيست ، پاك است . بنابراين مشمول عمومات تجارت ميگردد .\r\nثانياً نصّ خاصّ بر جواز بيع گربه داريم : يكى از آنها روايت موثّقه محمد بن مسلم و عبدالرحمن بن أبى عبدالله از حضرت صادق ( ع ) است كه ميفرمايد :\r\n« ثمن الكلب الذي لا يصيد سحت ، ثم قال : ولا بأس بثمن الهرّ » . « 1 »\r\nثالثاً به گفته علامه در تذكره ، « 2 » جواز بيع گربه در فقه اماميه اجماعى است . به همين دليل امام راحل فروش گربه را از ساير درندگان جدا كرده است .\r\nبه فتواى مشهور قدما ، خريد و فروش حيوانات درنده - به جز گربه - حرام است و عدهاى همچون شيخ طوسى « 3 » و سيد بن زهره « 4 » ادعاى اجماع كردهاند ؛ ولى به فتواى مشهور متأخرين معامله آنها جايز است ؛ به شرط اين‌كه داراى منفعت حلال مورد اعتنا باشند .\r\nمرحوم امام نيز در متن تحرير الوسيله ، ملاك را همين امر دانسته و درندگان را دو دسته كرده است : خريد و فروش آن دسته كه داراى منفعت مباح مقصود نيستند مثل گرگ و\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 119 ، ح 3 .\r\n( 2 ) . تذكرهء الفقهاء ، ج 1 ، ص 464 .\r\n( 3 ) . الخلاف ، ج 3 ، ص 183 ؛ المبسوط ، ج 2 ، ص 166 .\r\n( 4 ) . غنيهء النزوع ، ج 1 ، ص 213 .\r\n","page_name":" 126 ","page_number":142},
  {"content":"\r\n\r\nكفتار جايز نيست و خريد و فروش آن دسته كه داراى منافع مباح مقصود هستند مثل باز شكارى و پلنگ جايز است .\r\n\r\nدلايل مشهور متأخرين\r\nاولًا : مقتضى ( وجود منفعت حلال مثل شكار كردن ، پوست ، استخوان ، روغن و حتى گوشت آنها براى تغذيه حيوان شكارى و . . . ) موجود است و مانع جواز بيع آنها مفقود . موانعى هم كه از سوى مشهور متقدّمان گفته شده عموماً داراى جواب است و واقعاً مانع نيست ، بنابراين معاوضه آنها مشمول عمومات تجارت و عقود است . سيره عقلا هم همين است و شرعاً تأييد شده است . مانند رواياتى كه در باب لباس نمازگزار وارد شده است . « 1 »\r\nثانياً : دليل خاص بر جواز تجارت با اين درندگان دلالت دارد : باب 37 و باب 38 از ابواب ما يكتسب به . « 2 »\r\n\r\nدلايل مشهور قدما\r\n1 . درندگان از اعيان نجسه هستند و خريد و فروش عين نجس جايز نيست .\r\nاين دليل از نظر صغرا و كبرا ناتمام است . صغرا : از ميان انواع حيوانات تنها سگ و خوك نجس‌العين هستند ، تنها دليل نجس بودن درندگان مرسله يونس از امام صادق ( ع ) است كه در آخرش ميخوانيم : « و لكن يغسل يده » . « 3 » اما مرسله اعتبارى ندارد .\r\nافزون بر اين ، روايات فراوانى بر جواز انتفاع و بر طهارت آنها دلالت دارد . « 4 »\r\nكبرا : به تفصيل در مسأله اوّل بيان شد كه عين نجس بودن مانع از جواز معامله نيست .\r\n2 . درندگان ، حرام گوشت هستند ، بنابراين ، بيع آنها حرام است .\r\n\r\n\r\n","description":"","footnote":"\r\n( 1 ) . وسائل الشيعه ، ج 4 ، ص 352 ، باب 5 .\r\n( 2 ) . ر . ك : همان ، ج 17 ، ص 170 - 173 .\r\n( 3 ) . ر . ك : همان ، ج 3 ، ص 300 ، ح 4 .\r\n( 4 ) . همان .\r\n","page_name":" 127 ","page_number":143},
  {"content":"\r\n\r\nاين دليل نيز ناتمام است ؛ زيرا هيچ ملازمهاى ميان حرمت اكل و حرمت بيع نيست . اگر همه منافع آنها در خوردن گوشت خلاصه ميشد جاى اين ملازمه بود ؛ اما عمده منافع آنها ساير انتفاعات است .\r\n3 . ادعاى اجماع شيخ طوسى و ديگران كه قبلًا اشاره شد .\r\nدر پاسخ اين دليل ذكر شد كه اين اجماعات اعتبار ندارد .\r\n4 . درندگان ماليت ندارند و داراى منافع حلال مقصود نيستند ، پس بيع آنها جايز نيست و از قبيل اكل مال به باطل است .\r\nاين دليل هم مردود است زيرا بحث ما درباره درندگانى است كه منفعت حلال مقصود دارند .\r\n5 و 6 . عمده دليل اين قول دو روايت است كه هر دو از امير مؤمنان ( ع ) نقل شده است :\r\n1 . روايت جعفريات . حضرت فرمود :\r\n« من السّحت ثمن الميتة وثمن اللقاح . . . . وثمن القرد وجلود السباع » . « 1 »\r\n2 . روايت دعائم الاسلام :\r\n« من السّحت ثمن جلود السباع » . « 2 »\r\nسحت در اينجا به معناى حرمت است .\r\nپاسخ : اولًا هر دو روايت از نظر سند اشكال دارند و حجيت دو كتاب مزبور مورد مناقشه است . ثانياً بر فرض حجيت ، با روايات مشهور قابل معاوضه نيستند ، و بر فرض تعارض و تساقط ، به عمومات جواز بيع و تجارت رجوع مىشود .\r\nنتيجه : خريد و فروش حيوانات درندهاى كه داراى منافع حلال مقصود باشند بلامانع است . نظر فقه عامه هم كه در كتاب الفقه علي المذاهب الأربعه « 3 » بيان شده جواز بيع است .\r\n\r\n\r\n","description":"","footnote":"\r\n( 1 ) . مستدرك الوسائل ، ج 13 ، ص 69 ، ح 1 .\r\n( 2 ) . دعائم الاسلام ، ج 1 ، ص 12 .\r\n( 3 ) . الفقه على المذاهب الأربعه ، ج 2 ، ص 232 .\r\n","page_name":" 128 ","page_number":144},
  {"content":"\r\n\r\n\r\nمعامله حشرات\r\nفروش حشرات در كلام مشهور فقها همچون شيخ طوسى « 1 » و علامه « 2 » منع شده است .\r\nمشهور نص خاصّى بر تحريم ندارند و تنها به دليل نداشتن ماليت و منفعت حلال بيع آنها را حرام مىدانند . ولى عدهاى از فقهاى متأخر از جمله امام راحل - در متن تحرير - ملاك كلى را وجود و عدم منفعت حلال مقصود دانستهاند و براى عنوان حشره بودن مثل عنوان مسوخ بودن يا از سباع بودن ، موضوعيت قائل نشدهاند ؛ بلكه معتقدند خريد و فروش هر حشرهاى كه داراى منافع حلال مهم و قابل اعتنا باشد جايز است . چون مقتضى براى جواز موجود ، و مانع ، مفقود است . تجارت حشرات مشمول عمومات ابواب عقود و معاملات و تجارات است ؛ مانند زنبور عسل كه مولد عسل است ، و كرم ابريشم كه مولد ابريشم است ، و زالو كه كاربردهاى طبى دارد . آرى حشراتى كه داراى منافع حلال نباشند ، تجارت با آنها حرام است ؛ مثل انواع سوسكها ، مگسها ، پشهها و . . . .\r\nلازم به ذكر است كه منفعت حلال عقلايى منحصر در خوردن و آشاميدن نيست تا درباره معامله بسيارى از حشرات اشكال شود ؛ بلكه منافع عقلايى زيادى وجود دارد كه عقلا به خاطر آنها بذل مال ميكنند . مثل نگهدارى پروانهها براى ظرافت و نقوش زيباى آنها ، نگهدارى برخى جانداران براى نغمههاى زيباى آنها ، براى نگهدارى در باغ وحش ، و براى تحقيق و مطالعات علمى و . . . .\r\n\r\nمعامله حيوانات مسخ شده\r\nبيع ميمون در كلام فقهاى متقدم و متأخر همچون شيخ مفيد ، « 3 » شيخ طوسى ، « 4 » محقق « 5 » و\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 166 .\r\n( 2 ) . تذكرهء الفقهاء ، ج 1 ، ص 465 .\r\n( 3 ) . المقنعه ، ص 589 .\r\n( 4 ) . النهايه ، ص 364 ؛ الخلاف ، ج 3 ، ص 183 .\r\n( 5 ) . شرايع الاسلام ، ج 2 ، ص 10 .\r\n","page_name":" 129 ","page_number":145},
  {"content":"\r\n\r\nديگران منع شده است . وجه منع يكى از امور زير است :\r\n1 . مسوخ بودن آن مانع است ؛ 2 . از اعيان نجسه بودن مانع است ؛ 3 . حرام گوشت بودن مانع است . پيش‌تر به اين وجوه جواب داده شد . مهم‌ترين دلايل اين گروه دو وجه ديگر است :\r\n1 . ميمون داراى منفعت حلال مقصود نيست و ماليت ندارد تا بيع آن جايز باشد .\r\nپاسخ : منفعت ميمون كمتر از گربه نيست . ميمون آمادگى بيشترى براى تعليم و تربيت و نگهبانى دارد .\r\n2 . دو روايت بر حرمت بيع ميمون دلالت دارد :\r\nالف ) روايت مسمع از امام صادق ( ع ) . « 1 »\r\nب ) روايت جعفريات از على ( ع ) . « 2 »\r\nپاسخ : هر دو روايت از نظر سند ناتمام است . در سلسله روات روايت اوّل محمد بن حسن شمون غالى و ضعيف وجود دارد . روايت دوم از جعفريات ( كتاب اشعثيات ) است . و مورد تأييد نيست .\r\nبنابراين ميمون هم مثل ساير مسوخ در ملاك كلى داخل است كه اگر منفعت حلال مقصود دارد معاملهاش جايز است و اگر ندارد جايز نيست .\r\n\r\nخريد و فروش چيزهايى كه داراى منفعت نمى باشند\r\nدر پايان مسأله هفتم درباره معامله مطلق اشياى غير قابل انتفاع برداشتى از قول امام راحل عظيم‌الشأن ذكر مىشود :\r\nدليل بطلان بيع اشياى غيرقابل انتفاع ، علاوه بر خسّت و عدم التفات شارع ، از نظر امام راحل اين است كه هيچ‌يك از عناوين معاملات ( بيع ، صلح ، هبه ، اجاره و . . . ) بر مبادله اين اشياء صدق نميكند ؛ زيرا حقيقت معامله قوامش به تبديل و جابه‌جايى اضافات و نسبتهاى خاصّ است ، و آن عبارت است از اضافه ملكيت يا اضافه\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 171 ، ح 4 .\r\n( 2 ) . الجعفريات ، ص 180 .\r\n","page_name":" 130 ","page_number":146},
  {"content":"\r\n\r\nاختصاص و اولويتى كه ميان شخص و يك شيء برقرار است . با بيع و هبه و . . . اين اضافهها براى مشترى ، نسبت به شيء اعتبار مىشود . اين ، فرع بر اعتبار ملكيت يا اختصاصى است كه عقلا در ابتدا براى بايع اعتبار كرده بودند و پس از معامله براى مشترى اعتبار ميكنند . اين اعتبارات عقلايى عبث و گزاف نيست بلكه از وجود منافع و مصالحى سرچشمه ميگيرد ، و چيزى كه هيچ نفعى ندارد و هيچ عاقلى غرضى در رسيدن به آن و حفظ و نگهدارى آن ندارد معنا ندارد كه عقلا براى كسى نسبت به آن ، ملكيت يا اختصاص اعتبار كنند تا با معامله اين رابطه به ديگرى منتقل شود .\r\nبه طور مثال كك ، شپش ، مگس و . . . نه ملك فردى است و نه احدى نسبت به آنها حق الاختصاص دارد ؛ چون نه فعلًا متعلق غرض عاقلى هستند و نه احتمال مىرود كه در آينده متعلّق غرض عقلايى باشند .\r\nهمين‌طور است معامله اشيايى كه به خاطر قلّت يا كثرت ، ماليت ندارند ، و متعلّق غرض عقلايى نيستند . همچنين اشيايى كه منفعت حلال آنها خيلى كم است ؛ به گونهاى كه از نظر عرف و عقلا اصلًا به حساب نميآيد و بود و نبودش يكسان است . مثل انتفاع از خمر جهت آبيارى درختان يا مداواى بيماران .\r\nبنابراين معيار در صحت معامله اين است كه عقلايى و غير سفيهانه باشد ، خواه متعلّق غرض نوعى باشد ، خواه متعلق غرض شخص خاصى از عقلا ؛ مانند كسى كه تمبرهاى قديمى را نگهدارى مىكند و كلكسيون تمبر درست كرده است ، يا بيمارى كه حتماً بايد از فلان داروى منحصر به فرد استفاده كند كه كسى جز او رغبتى به مصرف اين دارو ندارد ، حتى يك غرض سياسى يا اقتصادى امكان دارد منشأ رغبت مشترى و موجب حدوث ماليت شود . در اين صورت باز هم معاملهاش صحيح است و مقتضى براى صحت موجود است و تا زمانى كه منع خاص از سوى شارع نباشد حكم به جواز مىشود . بنابراين مجرد اين‌كه چيزى منفعتش كم است دليل بر عدم جواز بيع آن نيست ، مگر به قدرى نادر باشد كه ملحق به عدم باشد و معاملهاش سفيهانه باشد ؛ چون شرعاً معاملات سفيهانه اشكال دارد .\r\n\r\n","description":"","footnote":"","page_name":" 131 ","page_number":147},
  {"content":"\r\n . \r\n","description":"","footnote":"","page_name":" 132 ","page_number":148},
  {"content":"\r\n\r\n\r\nخريد و فروش آلات حرام\r\nمسألة 8 : يحرم بيع كلّ ما كان آلة للحرام ؛ بحيث كانت منفعة المقصودة منحصرة فيه ، مثل آلات اللهو كالعيدان والمزامير والبرابط ونحوها وآلات القمار كالنّرد والشطرنج ونحوهما ، وكما يحرم بيعها و شراؤها يحرم صنعتها والاجرة عليها ، بل يجب كسرها و تغيير هيئتها ، نعم يجوز بيع مادّتها من الخشب والصفر مثلًا بعد الكسر ، بل قبله أيضاً إذا اشترط علي المشتري كسرها ، أو بيع المادّة ممّن يثق به أنّه يكسرها . ومع عدم ما ذكر ففيه إشكال ، ويجوز بيع أواني الذهب والفضّة للتزيين والاقتناء .\r\nترجمه : خريد و فروش هر چيزى كه وسيله‌اى براى انجام كار حرام است ، به طورى كه منفعت مورد نظر از آن ، منحصر در حرام باشد ، مانند آلات لهو ( عود ، نى و بربط و . . . ) و آلات قمار ، ( نرد و شطرنج و . . . ) حرام است . همچنان‌كه خريد و فروش آنها حرام است ، ساخت و اجرت بر آنها نيز حرام است ؛ بلكه شكستن و تغيير دادن شكل آنها واجب است . البته فروش ماده اصلى آنها - مثل چوب يا فلز بعد از شكستن جايز است . قبل از شكستن هم در صورتى كه با مشترى شرط كند كه آنها را بشكند نيز جايز است . در صورتى هم كه ماده اصلى آنها را به كسى بفروشد كه اطمينان دارد آنها را ميشكند ، جايز است . اگر شرايط مزبور آن‌گونه كه بيان شد ، نباشد ، معامله مورد اشكال است . خريد و فروش ظروف طلا و نقره براى زينت و نگه داشتن جايز است .\r\nشرح : حضرت امام انواع مكاسب محرمه را بر اساس ترتيبى كه شيخ انصارى در كتاب\r\n\r\n","description":"","footnote":"","page_name":" 133 ","page_number":149},
  {"content":"\r\n\r\nمكاسب « 1 » بيان كرده است در مسأله 8 - 11 بررسى نموده است . مكاسب محرّمه عبارت است از چيزهايى كه تجارت با آنها حرام است به خاطر آنچه از آنها قصد مىشود . در واقع قصد و غرض حرام و نيت ترتّب اثر محرّم ، سبب حرمت معامله بر اين اشياست . اين امور به سه دسته تقسيم شده است .\r\n1 . چيزهايى كه جز فساد و حرام بر آنها مترتّب نيست و به اصطلاح ، ماده فساد هستند و با هيئت و وجود ويژه‌اى كه دارند جز حرام از آنها اراده نميشود . مثل انواع بتها و صليبها ، وسايل لهو و لعب ، انواع آلات قمار ، و ظروف طلا و نقره ، و درهم و دينار غش‌ّدار و ناخالص .\r\n2 . چيزهايى كه هم داراى جهت صلاح هستند و هم داراى جهت فساد ، هم در جهت حرام از آنها استفاده مىشود و هم در جهت حلال ولى قصد طرفين معامله ، انتفاعات حلال نيست بلكه به قصد استفاده حرام معامله ميكنند ، مثلًا فروختن چوبها يا فلزات به مشترى به شرط صليب درست كردن يا بت ساختن ، يا فروختن انگور به شرط شراب درست كردن .\r\n3 . چيزهايى كه داراى منافع حلال مهم و مقصود هم هستند و قصد فعلى طرفين هم استفاده حرام نيست ولى شأنيت و قابليت دارند كه در جهت حرام هم به كار گرفته شوند اين احتمال هم مىرود كه مشترى از آنها انتفاع حرام ببرد ، مانند فروش اسلحه توسط مسلمانان به دشمنان دين در حال صلح .\r\nحضرت امام ( رحمه الله ) در مسأله هشتم سه مورد از پنج مورد قسم اوّل را بحث كرده است اما اشاره‌اى به تجارت با صليب و صنم را ننموده است . ايشان تنها حكم آلات لهو و آلات قمار و ظروف طلا و نقره را بيان نموده است . در مسأله نهم درهم و دينار مغشوش را مورد بررسى قرار داده و در مسأله دهم درباره قسم دوم از سه قسم مزبور در كلام شيخ بحث نموده و در مسأله يازدهم به مسأله فروش اسلحه به دشمنان دين پرداخته است .\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 111 - 152 .\r\n","page_name":" 134 ","page_number":150},
  {"content":"\r\n\r\nما هم ابتدا به پيروى از شيخ اعظم درباره هياكل عبادت يا صليب و صنم بحث مىكنيم . ابتدا قبل از ورود به اصل بحث مقدمهاى ميآوريم كه براى بحث درباره آلات لهو و آلات قمار و ظروف نقدين و درهم و دينار مغشوش هم سودمند است :\r\nشكى نيست كه صليب و صنم با هيئت خاصى كه دارند نزد مسيحيان و بت‌پرستان ارزش و ماليت دارند ؛ البته گاهى هم بدون هيئت و شكل خاص ماليت دارند ، مثل اين‌كه از طلا و نقره يا ساير فلزات ساخته شده باشند . گاهى به تنهايى ارزشى ندارند ، مثلًا اگر از گل ساخته شده باشند . هنگام معامله هم گاهى بر ماده تنها معامله ميكنند ، مثلًا پس از شكستن و خرد كردن صليب و صنم ، اجزاى آنها را ميفروشند ؛ يا قبل از شكستن به شرط شكستنى و انتفاع بردن از مواد ، آنها مىفروشند .\r\nمتعلق معامله گاهى هيئت و وجود خاص آنهاست و گاهى معامله بر مجموع ماده و هيئت واقع مىشود . البته گفتنى است ماده و هيئت دو جزء يك مركب نيستند ، بلكه عارض و معروض هستند ؛ هيئت بر ماده عارض مىشود و از قبيل قيد است ، نه جزء . به عبارت ديگر ، جزء تحليلى است ، نه خارجى ؛ بنابراين قصد هيئت - به تنهايى - معنا ندارد ، بلكه معامله بر ماده داراى هيئت صليبى و صنمى واقع مىشود . خلاصه اينكه هيئت خاص دخيل در غرض مشترى است ، كه مورد بحث همين فرض است .\r\nصليب يا صنم گاهى با هيئت خاصى كه دارند در جهت حلال هم قابل انتفاع مىاشند ؛ آن هم قابل ملاحظه و مهم است ، مثلًا صنم را گاهى به شكلى مىسازند كه هم بت باشد و بپرستند و هم ظرف باشد كه با آن آب و غذا بخورند . و گاهى فقط در جهت حرام قابل انتفاع هستند و هيچ منفعت حلالى ندارند يا خيلى كم دارند ، به گونه‌ى كه ملحق به عدم است .\r\nبا توجه به اين مطالب ، بحث اصلى در معامله صليب و صنم است با هيئت خاصى كه دارند ، آن‌هم با اين فرض كه جز اثر حرام بر آن مترتب نيست و مقصود طرفين فقط همين است . مثلًا صنم را براى عبادت معامله ميكنند . آيا چنين تجارتى حلال است يا حرام ؟ نخست عباراتى از فقهاى فريقين نقل ميكنيم كه اين عبارات ، هم در بحث صليب و صنم به كار مىآيد و هم در بحث آلات لهو و آلات قمار و ظرف طلا و نقره .\r\n\r\n","description":"","footnote":"","page_name":" 135 ","page_number":151},
  {"content":"\r\n\r\nشيخ مفيد در مقنعه « 1 » ميگويد :\r\nو عمل العيدان والطنابير وسائر الملاهي محرّم والتجارة فيه مخطورة ، و عمل الأصنام والصلبان والتماثيل المجسّمة والشطرنج والنرد و ما أشبه ذلك حرام وبيعه وابتياعه حرام .\r\nشيخ طوسى در نهايه « 2 » ميگويد :\r\nو عمل الأصنام والصلبان . . . والشطرنج والنّرد وسائر أنواع القمار حتّي لعب الصبيان بالجوز ، فالتجارة فيها والتصرّف والكسب بها حرام محظور .\r\nدر كتاب الفقه علي المذاهب الأربعه « 3 » آمده است :\r\nعن الحنفيّة : الشرط الرابع : أن يكون المبيع ما لا متقوّماً شرعاً فلا ينعقد بيع الخمر ونحوه من كلّما لا يباح الانتفاع به شرعاً .\r\nوعن الحنابله :\r\nلا يصحّ بيع ما لا نفع له أصلًا كالحشرات و ما فيه منفعة محرّمة كالخمر .\r\nو عن المالكيه :\r\nثانيهما أن يكون منتفعاً به شرعاً فلا يصحّ بيع آلة اللهو .\r\nبنابراين به فتواى فقهاى عامّه و خاصّه معامله صليب و صنم جايز نيست و قاعده كلى اين است كه خريد و فروش هر چه منفعت حلال ندارد و تنها در جهت حرام قابل انتفاع است و شارع مقدس ماليت آن را اسقاط كرده است جايز نيست .\r\n\r\nدلايل حرمت تجارت صليب و صنم\r\n1 . اجماع ، به ادعاى محقق اردبيلى ، علامه در منتهي ، فاضل نراقى در مستند ، و صاحب جواهر در دائر ه المعارف فقهى خودش ؛\r\n2 . آيه  وَ الرُّجْزَ فَاهْجُرْ ؛  « 4 »\r\n\r\n\r\n","description":"","footnote":"\r\n( 1 ) . المقنعه ، ص 587 .\r\n( 2 ) . النهايه ، ص 363 .\r\n( 3 ) . الفقه على المذاهب الأربعه ، ج 2 ، ص 167 .\r\n( 4 ) . مدثر ( 74 ) : 5 .\r\n","page_name":" 136 ","page_number":152},
  {"content":"\r\n\r\n3 . آيه  فَاجْتَنِبُوا الرِّجْسَ مِنَ الْأَوْثانِ ؛  « 1 »\r\n4 . آيه  إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ ؛  « 2 »\r\n5 . آيه نهى از اكل مال به باطل :  لا تَأْكُلُوا أَمْوالَكُمْ بَيْنَكُمْ بِالْباطِلِ .  « 3 »\r\n6 . روايات عامّه از قبيل فرازى از تحف العقول :\r\n« إنّما حرّم الله الصناعة التي هي حرام كلّها التى يجيئ منها الفساد محضاً ، نظير البرابط والمزامير والشطرنج وكلّ ملهوّبه والصلبان والأصنام . . . . فحرام تعليمه وتعلّمه والعمل به وأخذ الأجر عليه و جميع التقلّب فيه من جميع وجوه الحركات » . « 4 »\r\n7 . روايت نبوى :\r\n« إنّ الله إذا حرّم شيئاً حرّم ثمنه » .\r\nدليل يك ، سه و چهار قابل استدلال نيست و قبلًا در مسأله اوّل جواب آنها داده شد .\r\n\r\nبررسى روايات نهى از بيع صنم\r\nدر دو روايت از صنم نام برده شده و بيع آن را نهى كرده است كه ظهور در تحريم دارد . يا خود ماده تحريم را به كار برده است كه نص در حرمت است .\r\nالف ) روايت دعائم الاسلام از امير مؤمنان ( ع ) :\r\n« إنّ رسول الله ( ص ) نهي عن بيع الأحرار وعن بيع الميتة و . . . والأصنام » . « 5 »\r\nب ) روايت ابوداود به سند خودش از جابر بن عبدالله :\r\nإنّه سمع رسول الله ( ص ) يقول عام الفتح وهو بمكة : « إنّ الله حرّم بيع الخمر والميتة والخنزير والأصنام » . « 6 »\r\nدلالت دو روايت بر حرمت بيع اصنام واضح است ولى متأسفانه اشكال سندى\r\n\r\n\r\n","description":"","footnote":"\r\n( 1 ) . حج ( 22 ) : 30 .\r\n( 2 ) . مائده ( 5 ) : 90 .\r\n( 3 ) . بقره ( 2 ) : 188 .\r\n( 4 ) . تحف العقول ، ص 335 - 336 .\r\n( 5 ) . دعائم الاسلام ، ج 2 ، ص 18 ، ح 22 .\r\n( 6 ) . سنن ابى داود ، ج 2 ، ص 141 ، ح 3486 .\r\n","page_name":" 137 ","page_number":153},
  {"content":"\r\n\r\nدارند ؛ زيرا روايت الف به نحو مرسل نقل شده و روايت عامى است . آرى اگر دليل محكمى وجود داشته باشد - كه وجود دارد - اين دو روايت و نيز روايت تحف العقول و نبوى معروف كه قبلًا اشاره شد مؤيد آن دليل خواهند بود .\r\nمرحوم آيت الله خوئى در مصباح بيان ديگرى دارند كه در واقع يك دليل و دو مؤيد است و خود ايشان روى اين دليل تكيه دارند .\r\nدليل : روايات معتبرى وجود دارد كه فروختن چوب به قصد ساختن صليب يا صنم حرام است . پس به طريق أولى فروش خود صليب و صنم حرام خواهد بود . « 1 »\r\nمؤيّد اول : سيره مستمره قطعيه كه به طور حتم به زمان معصوم ( ع ) منتهى مىشود بر حرمت فروش صليب و صنم دلالت دارد . « 2 »\r\nمؤيّد دوم : صليب و صنم ماده فساد هستند و عقل و نقل ميگويد فساد بايد ريشه‌كن شود . به همين دليل اتلاف آنها شرعاً واجب است . شخص پيامبر و امير مؤمنان هم در جريان فتح مكه بتها را نابود كردند . « 3 » اگر خريد و فروش آنها جايز بود اتلافشان واجب نميشد ، از وجوب اتلاف به حرمت بيع منتقل ميشويم . « 4 »\r\n\r\nنظريه امام خمينى ( رحمه الله )\r\nحضرت امام در مكاسب محرّمه دليل ديگرى دارد كه متضمن بيان عقلى و نقلى است . دو مطلب در اينجا وجود دارد كه داراى اهميت است : يكى مطلب عقلى است ، كه به صورت منطقى ميگوييم : بر فروش صليب و صنم ، جز قبيح و مبغوض شارع ( عبادت آنها ) مترتب نميشود : صغرا ؛ هرچه اين‌گونه باشد عقلًا قبيح است و شرعاً از راه ملازمه حرام است : كبرا ؛ يعنى فروش صليب و صنم حرام است . « 5 »\r\nالبته اگر منظور از كبراى كلى اين باشد كه بيع مقدمه حرام است و مقدمه الحرام\r\n\r\n\r\n","description":"","footnote":"\r\n( 1 ) . مصباح الفقاهه ، ج 1 ، ص 149 .\r\n( 2 ) . همان .\r\n( 3 ) . بحار الانوار ، ج 21 ، ص 116 ، ح 11 ؛ سنن بيهقى ، ج 6 ، ص 101 .\r\n( 4 ) . مصباح الفقاهه ، ج 1 ، ص 149 .\r\n( 5 ) . ر . ك : المكاسب المحرمه ، ج 1 ، ص 162 .\r\n","page_name":" 138 ","page_number":154},
  {"content":"\r\n\r\nحرامٌ ، قابل مناقشه است : اولًا مقدمه حرام ، حرام نيست ، ثانياً بر فرض حرمت ، خصوص مقدمه آخرى و جزء اخير علّت تامه حرمت دارد . ولى از باب تجرّى اين بيان كاملًا متين است و بيع صليب و صنم با قصد مزبور ظلم بر مولى و هتك حرمت اوست و عقلًا قبيح و شرعاً حرام است . اين سخن با مسلك امام راحل هم كاملًا هماهنگ است ، زيرا ايشان محل بحث را در حرمت شرعى و تكليفى قرار داده است و اين مطلب را در چند جاى مكاسب خود بيان كرده است .\r\nو مطلب ديگر ايشان اين است كه در بيع خمر گفته شد طبق روايات ، ده گروه مرتبط با مسأله لعن شدهاند : از كسى كه درخت آن را غرس مىكند تا كسى كه معامله مىكند و آن را مينوشد ، و طبق روايت « مدمن الخمر كعابد الوثن » ، « 1 » يعنى دائم الخمر مثل بت‌پرست است . از اين تشبيه و تنزيل معلوم مىشود مفسده صليب و صنم به مراتب بيشتر از مفسده خمر است و ملاك حرمت در آن قويتر است . با توجه به اين نكته اگر هر نوع تقلّبى - از جمله خريد و فروش خمر - حرام باشد پس معامله صليب و صنم به طريق اولى حرمت دارد . افزون بر اين دليل ، بخشى از روايت تحف العقول دلالت بر حرمت دارند . « 2 »\r\nنتيجه : فتواى فريقين بر حرمت معامله صليب و صنم كاملًا مستند است .\r\nبررسى خريد و فروش صليب و صنم از نگاهى ديگر : آنچه تا به حال ذكر شد در صورتى بود كه صليب و صنم با همين هيئت و شكل خاص باشند كه استفاده‌اى جز حرام ندارند و ماده فساد هستند . در اين فرض فروش آنها جايز نيست چون شرعاً ماليت ندارند . حال اگر همين صليب و صنم با وجود خاصى كه دارند داراى منافع حلالِ قابل ملاحظه و مهم نيز باشند - مثل بسيارى از وسايل مورد نياز زندگى كه به صورت صليب و صنم ساخته ميشوند - و به اصطلاح دو منظوره‌اند - آيا باز هم معامله آنها حرام است ؟\r\nظاهر كلام كاشف الغطاء اين است كه خريد و فروش صليب و صنم جايز نيست و\r\n\r\n\r\n","description":"","footnote":"\r\n( 1 ) . مستدرك الوسائل ، ج 17 ، ص 63 ، ح 7 .\r\n( 2 ) . المكاسب المحرمه ، ج 1 ، ص 162 .\r\n","page_name":" 139 ","page_number":155},
  {"content":"\r\n\r\nفرقى ميان قصد جهت حلال و جهت غير حلال وجود ندارد . « 1 » و شيخ اعظم در مكاسب جواز بيع را تقويت كرده است . « 2 »\r\nمرحوم شهيد ثانى هم در مسالك « 3 » در بحث آلات لهو و مانند آن همين فتوا را دارد .\r\nدر صليب و صنمهاى دو يا چند منظوره از نظر قصد و متعاملين چهار فرض وجود دارد :\r\n1 . فقط به قصد منفعت حرام معامله شود ، كه گفته شد جايز نيست ؛\r\n2 . فقط به قصد منفعت حلال ، معامله شود ؛ اين فرض هم بررسى شد و گفته شد جايز است ؛\r\n3 . به قصد هر دو منفعت معامله شود كه اين فرض ، ملحق به فرض اوّل است و جايز نيست ؛\r\n4 . در ضمن معامله ، هيچ‌كدام از دو منفعت معيناً قصد نشود و مطلق آورده شود .\r\nاز ظاهر بلكه صريح كلام شيخ اعظم و شهيد ثانى استفاده مىشود كه اين نيز جايز نيست و فقط به قصد منفعت حلال جايز است . محقق ايروانى در حاشية مكاسب مىفرمايد : اين قسم هم جايز است .\r\n\r\nخريد و فروش ماده و هيئت\r\nدربارهء صليب و صنمى كه از طلا و نقره يا از فلزات قيمتى ديگر ساخته شده باشد كه در بازار بت‌پرستان مشترى دارد چهار فرض وجود دارد :\r\n1 . قصد طرفين فقط هيئت صليبى و صنمى باشد و در برابر وجود خاصّ ، پول بدهند ، اگرچه طلا بودن مواد آن ، داعى شود مبلغ بيشترى بدهند ؛ ولى اين مبلغ را در مقابل هيئت مىدهند . اين قسم به تفصيل ، بررسى شد كه به قصد انتفاع حرام معامله جايز نيست .\r\n\r\n\r\n","description":"","footnote":"\r\n( 1 ) . شرح القواعد ، ص 155 - 156 .\r\n( 2 ) . المكاسب ، ج 1 ، ص 112 .\r\n( 3 ) . مسالك الافهام ، ج 3 ، ص 122 .\r\n","page_name":" 140 ","page_number":156},
  {"content":"\r\n\r\n2 . معامله بر مجموع ماده و هيئت باشد و خريدار در برابر هر دو ، مالى را بپردازد . اين نيز جايز نيست زيرا فرض اين است كه هيئت آنها ماليت ندارد و معامله‌اش سفيهانه است .\r\n3 . قصد متعاملين خود ماده با قطع نظر از هيئت باشد كه اين خود ، چند صورت دارد : گاهى بعد از شكستن صليب و صنم ، مواد آنها ( طلا ، نقره يا فلز ديگر ) را معامله مىكنند . اين قطعاً جايز است زيرا ماده ماليت دارد . مقتضى موجود است ، مانع هم مفقود . عمومات تجارت و معامله هم شامل اين صورت مىشود .\r\nگاهى فروشنده قبل از شكستن صليب و صنم آنها را مىفروشد ولى قبل از تسليم به مشترى ، آنها را مىشكند و مواد را تحويل مىدهد ؛ در اين صورت باز هم معامله صحيح است .\r\nگاهى صليب و صنم را سالم به مشترى تحويل مىدهد ولى با او شرط مىكند كه آنها را بشكند و هيئت را نابود كند . اين معامله هم صحيح است .\r\nگاهى فروشنده شرط نمىكند ولى وثوق و اطمينان دارد كه مشترى اين كار را خواهد كرد و در جهت حرام استفاده نخواهد كرد ؛ باز هم اين معامله جايز است زيرا ماده ماليت دارد و مانعى هم از معامله نيست .\r\nگاهى بايع هيئت را نابود نمىكند ، شرط شكستن هم نمىكند . مشترى هم مورد اطمينان نيست و احتمال عقلايى مىدهد كه وى در جهت حرام استفاده كند ؛ در اين فرض اصل معامله جايز است زيرا ماده ماليت دارد ، ولى بر بايع است كه قبل از تسليم مبيع به مشترى مادهء فساد را نابود كند . و اگر مظنهء استفادهء حرام وجود دارد در « بيع ما يقصد به الحرام شأناً » داخل مىشود كه در مسأله يازدهم بررسى خواهد شد .\r\n4 . معامله به نحو مطلق انجام شود ، يعنى نه خصوص ماده قصد شود و نه هيئت ؛ بلكه قطع نظر از خصوصيات ، معامله بر اصل مبيع انجام شود . اين همان فرض است كه قبلًا در هيئت دو منظوره گفته شد .\r\n\r\n","description":"","footnote":"","page_name":" 141 ","page_number":157},
  {"content":"\r\n\r\n\r\nمعامله آثار باستانى\r\nاگر صليب و صنم ، در زمانى مادهء فساد نباشد ؛ مثلًا اكنون كه عصر بت‌پرستى منقرض شده در حفارىها صنمى يافت شده و در موزه نگهدارى مىشود يا صرفاً براى تزيين ، يا مطالعات علمى و تاريخى مورد استفاده قرار مىگيرد ؛ در اين فرض بعيد است كه نگهدارى آن و فروش آن به منظورهاى مزبور اشكالى داشته باشد ؛ زيرا ادلهء حرمت معامله بر صليب و صنم از اين فرض انصراف دارند و مادهء فساد نيست تا شرعاً ماليت آن ساقط شود ، حضرت امام در مكاسب خود به اين امر تصريح كرده است . « 1 »\r\n\r\nمعامله آلات لهو\r\nيكى ديگر از چيزهايى كه با هيئت خاصش فقط اثر حرام بر آن مترتّب است و منفعت حلال ندارد يا داراى منفعت ناچيزى است آلات لهو است . مثل عود و مزمار ( نى ) ، بربط و مانند آن - همچون طبل ، دف ، طنبور ، تار و . . . - همان سه فرضى كه دربارهء صليب و صنم ذكر شد دربارهء آلات لهو نيز مطرح است .\r\n1 . آلات لهو با وجود خاصّ فقط داراى انتفاعات حرام و لهوى هستند ؛\r\n2 . آلات لهوى كه دو منظوره هستند و در جهات حلال نيز قابل انتفاع شايع‌اند ؛\r\n3 . آلات لهوى كه علاوه بر هيئت آنها موادشان نيز ماليت دارد .\r\nهمان بحث‌ها و استدلال‌هايى كه دربارهء صليب و صنم بود در اينجا هم جارى است .\r\nدربارهء تجارت با آلات لهو گفتنى است آلات لهو كه متناسب با مجالس لهو و لعب هستند و با دميدن در آن‌ها يا با نواختن آن‌ها ، نواهايى ايجاد مىشود كه آدمى به رقص مىآيد و بىاختيار حركاتى انجام مىدهد ، طرب و شادى شديد و بيش از حدّ پيدا مىكند ، يا با آن آهنگ و نغمه ، هم‌صدا مىشود و زمزمه مىكند .\r\nدربارهء معاملهء آلات لهو در ابتداى بيع صليب و صنم ، با ذكر عباراتى از فقهاى شيعه\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 1 ، ص 164 .\r\n","page_name":" 142 ","page_number":158},
  {"content":"\r\n\r\nو سنى بيان شد تجارت اينها حرام است . مهم‌ترين دليل حرمت اين است كه شارع مقدس ماليت آلات لهو را اسقاط كرده است و اينها شرعاً منفعت حلال قابل ملاحظه ندارند و در نتيجه ماليت ندارند ، و چيزى كه ماليت ندارد معامله‌اش جايز نيست و سفيهانه است .\r\nمطلب قابل توجهى كه در اين دليل وجود دارد مسأله اسقاط ماليت و منحصر بودن فايدهء آنها در جهت حرام است كه از روايات فراوان و در حدّ تواتر - در منابع خاصه « 1 » و عامه « 2 » - به دست مىآيد . بر فرض هم كه اين روايات در حدّ تواتر نباشد ، در ميان آنها روايات معتبر فراوانى وجود دارد كه ما را از بحث سندى بىنياز مىكند .\r\nخداوند دف ، كوبه ، مزمار ( نى ) و هر آلت لهو و لعبى را تحريم نموده است ، رسول خدا ( ص ) فرموده است : شما از زِقن ( رقص ) و مزمار و كوبات ( طبل‌هاى كوچك ) و الكبرات ( طبل بزرگ ) نهى مىكنم . روزى مردى طنبور كسى را شكست . وى نزد شريح قاضى شكايت برد و وى طرف را ضامن ندانست . امير مؤمنان على ( ع ) هم روزى طنبور مردى را شكست و . . . . از اين موارد به دست مىآيد كه شارع مقدس ماليت آلات لهو را ساقط كرده است . اينها شرعاً داراى منفعت حلال شايع نيستند ، در نتيجه ماليت ندارند ، و معاملهء چيزى كه عرفاً يا شرعاً ماليت ندارد سفيهانه است و جايز نيست .\r\nاين مسأله براى صورتى است كه آلات لهو با همان هيئت و شكل خاصى كه دارند فقط در جهت حرام و لهو مورد استفاده قرار بگيرند . حال اگر با وجود خاص در جهت حلال نيز قابل انتفاع باشند مثل طبل براى جنگ و تشجيع رزمندگان اسلام كه منفعت حلال آن شايع و غالب است نه شاذ و نادر ، مثل صليب و صنم بلامانع است .\r\nاگر در روايات به طور مطلق از اين آلات نهى شده است به خاطر اين است كه در دوران پيشين از اين آلات جز در جهت حرام استفاده نمىشد ، البته از طبل در جنگ استفاده مىشد و از اين جهت نهىاى وارد نشده است . باب معاملات مثل باب عبادات\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 17 ، ص 312 - 317 ؛ مستدرك الوسائل ، ج 13 ، ص 215 - 220 .\r\n( 2 ) . سنن بيهقى ، ج 6 ، ص 101 و ج 10 ، ص 221 .\r\n","page_name":" 143 ","page_number":159},
  {"content":"\r\n\r\nنيست تا تعبّداً به اطلاق دليل استناد شود ؛ بلكه مناط اصلى ، ماليت عرفى يا شرعى است كه اگر چنين مناطى وجود داشته باشد مقتضى موجود است و معامله بلامانع است .\r\nفرض ديگر اين است كه اگر علاوه بر هيئت و شكل ، مواد اين آلات هم داراى قيمت باشند مثل صليب و صنم تجارت با اينها به قصد ماده اشكالى ندارد ؛ همانند بحث صليب و صنم .\r\n\r\nمعامله آلات قمار\r\nيكى از چيزهايى كه با وجود خاص فقط در جهت حرام قابل انتفاع مىباشد و منافع حلال ندارد ، يا داراى منافع بسيار ناچيزى است آلات قمار است مثل نرد و شطرنج . قبل از اينكه دربارهء خريد و فروش آلات قمار بحث شود دربارهء تعريف قمار ، انواع و حكم آن مطالبى توضيح داده مىشود :\r\nبه طور كلى بازىهاى دو نفره ، يا دو گروهه كه داراى برد و باخت است و گاهى با آلات قمار انجام مىشود و گاهى بدون آلات قمار مثل بازى با توپ ، سنگ ، كبوتر ، خروس جنگى و . . . و هر كدام از اين بازيها يا همراه با رهن و عوض است كه بازنده بايد مالى را به برنده بدهد و يا بدون عوض است و صرفاً جهت سرگرمى است ؛ مثل شطرنج بازى .\r\nاز اين چهار قسم ، قسم اوّل ( بازى با آلات قمار و همراه با عوض ) يقيناً قمار است بلكه مصداق اكمل و قدر متيقن قمار است و به قطع ، حرام است .\r\nدليل : 1 . اجماع فقهاى اسلام ؛ 2 . آيات متعدد كه تعبير « ميسر » « 1 » دارد ؛ 3 . روايات متواتر . « 2 » افزون بر اينها ، حرمت قمار از ضروريات فقه اسلام است و نيازى به بحث و بررسى ندارد .\r\nقسم دوم ، يعنى بازى با آلات قمار ، بدون عوض و رهن ، از نظر صدق قمار\r\n\r\n\r\n","description":"","footnote":"\r\n( 1 ) . بقره ( 2 ) : 219 ؛ مائده ( 5 ) : 90 - 91 .\r\n( 2 ) . ر . ك : وسائل الشيعه ، ج 17 ، ص 164 - 167 و 318 - 326 .\r\n","page_name":" 144 ","page_number":160},
  {"content":"\r\n\r\nمشكوك است ؛ زيرا اگرچه كلمات بعضى از اهل لغت « 1 » اطلاق دارد ولى بيشتر اهل لغت قمار را به رهن و عوض معنا كرده‌اند . « 2 »\r\nاز نظر عرف هم به صرف بازى با شطرنج ، قماربازى اطلاق نمىشود ، آرى اگر همراه با عوض و برد و باخت باشد عرف به آن قمار مىگويند .\r\nنظريه حضرت امام ( رحمه الله ) : مرحوم آيت الله خوئى از تعبير برد و باخت عوض داشتن را فهميده و همين را دليل دخالت عوض در صدق قمار گرفته است . « 3 » مرحوم امام در مكاسب خود به استناد گفتار لغويان و عرف عام همين نظر را دارد و مجرد بازى به آلات قمار - بدون عوض - را قمار نمىداند ، و مىفرمايد :\r\nاز برخى كتب لغت ( مصباح المنير ) « 4 » و از مكاسب شيخ اعظم « 5 » استفاده مىشود كه بر مطلق مغالبه [ و لو عوض نباشد 
  ] قمار اطلاق شده ؛ ولى اوّلًا چنين اطلاقى ثابت نيست و بر فرض ثبوت ، مجرد اطلاق اعم از حقيقت و مجاز است ، و بر فرض كه حقيقت باشد ، بر خلاف عرف عام است و در اين‌گونه موارد ، نظر عرف عام بر نظر لغوى و فقيه مقدم است . « 6 » [ تبادر نزد عرف ملاك است 
  ] .\r\nحكم اين نوع بازى : اين نوع بازىها از نظر فقه اماميه حرام است ؛ حتى فاضل نراقى در مستند « 7 » ادعاى اجماع كرده است . ولى در ميان فقهاى عامّه اختلاف نظر وجود دارد . « 8 »\r\nامام راحل در مكاسب خود فرموده است :\r\n« ولعلّ فتوي بعض العامّة بعدم حرمة اللعب بها بلا رهن لجلب نظر الخلفاء والامراء » ؛ « 9 »\r\nپس فتواى دينى نيست .\r\n\r\n\r\n","description":"","footnote":"\r\n( 1 ) . المصباح المنير ، ص 515 .\r\n( 2 ) . المنجد ، ص 653 ؛ القاموس اللغه ، ج 2 ، ص 125 ؛ مجمع البحرين ، ج 3 ، ص 463 .\r\n( 3 ) . مصباح الفقاهه ، ج 1 ، ص 372 .\r\n( 4 ) . المصباح المنير ، ص 515 .\r\n( 5 ) . المكاسب ، ج 1 ، ص 117 .\r\n( 6 ) . المكاسب المحرمه ، ج 2 ، ص 9 .\r\n( 7 ) . مستند الشيعه ، ج 2 ، ص 337 .\r\n( 8 ) . ر . ك : الفقه على المذاهب الأربعه ، ج 2 ، ص 51 - 52 .\r\n( 9 ) . المكاسب المحرمه ، ج 2 ، ص 19 .\r\n","page_name":" 145 ","page_number":161},
  {"content":"\r\n\r\nخلاصه : از نظر فقه اماميه نفس بازى با نرد و شطرنج و مانند آن ، اگرچه براى سرگرمى باشد حرام است و مهم‌ترين دليل حرمت ، مطلقات روايات متواتر است كه متجاوز از سى روايت « 1 » است و بازى با نرد و شطرنج را با تعابير غليظ و شديد نهى كرده است و اطلاق روايات ، هم فرض بازى با عوض و هم فرض بازى بدون عوض را شامل مىشود .\r\nبازى با غير آلات قمار : آيا بازىهايى كه با آلات قمار نيست ولى با شرط عوض برد و باخت انجام مىشود ، مثل مسابقهء زور آزمايى ، وزنه‌بردارى ، كشتى ، كبوتر بازى ، دو ، خروس‌بازى و . . . كه بازنده يا فرد ديگرى مالى به برنده پرداخت مىكند نيز از قمار است حرام ؟ يا موضوعاً قمار نيست ، اگرچه نفس بازى حرام باشد ، عوضى هم كه مىگيرد « سُحت » و باطل و حرام باشد ؟\r\n\r\nبررسى موضوعى قمار\r\nمرحوم آيت الله خوئى مىگويد : اين قسم نيز قمار است و عنوان قمار بدون رعايت علاقه و قرينه هم بر آن صدق مىكند .\r\nدليل : الف ) از نظر عرف بر آن قمار صدق مىكند . صدق عرفى هم مهم است .\r\nب ) گفتار اهل لغت كه نوعاً اطلاق دارد و آنها قمار را به بازى با عوض تفسير كرده‌اند و قيد نكرده‌اند كه با آلات قمار باشد . ديگر اينكه اصولًا تفسير قمار به بازى با آلات قمار از قبيل تعريف دورى است كه درست نيست .\r\nج ) در فارسى هم مرادف قمار عنوان « برد و باخت » است ؛ به هر شكلى و با هر وسيله‌اى كه باشد . بنابراين بر بازى با آلات ديگر هم در فرضى كه عوض مطرح باشد قمار صدق مىكند و طبعاً روايات تحريم قمار و ميسر اينجا را مىگيرد . « 2 »\r\nبه نظر مىرسد هر سه بيان ايشان قابل خدشه است زيرا صدق عرفى كلّيت ندارد . از نظر لغت هم اگرچه كلام برخى يا اكثر اهل لغت اطلاق دارد ولى كلام بعضى مقيد\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 17 ، ص 318 - 326 .\r\n( 2 ) . مصباح الفقاهه ، ج 1 ، ص 375 .\r\n","page_name":" 146 ","page_number":162},
  {"content":"\r\n\r\nاست . اشكال دورى بودن تعريف هم وارد نيست زيرا در تعاريف حقيقى و ماهوى شروطى - از جمله دورى نبودن آن - مطرح است ولى در تعاريف لفظى و لغوى كه مجرد بيان لفظى با لفظ واضح‌تر است جاى اين اعتراضات نيست .\r\nتعبير فارسى « برد و باخت » هم قرينه‌اى بر بازى با هر وسيله‌اى به شرط عوض نيست ؛ زيرا در بازىهاى دوستانه هم كه عوض مطرح نيست عنوان « برد و باخت » صدق مىكند و معمولًا يكى برنده و يكى بازنده است ، و برد و باخت كنايه از مغالبه است . چون بازى معمولًا غالب و مغلوب دارد ؛ خواه عوضى در ميان باشد ، خواه نباشد .\r\nنظريه حضرت امام ( رحمه الله ) : امام راحل در مكاسب مىفرمايد بر بازى با ساير آلات - اگرچه با عوض باشد - قمار اطلاق نمىشود :\r\nلأنّ القمار عرفاً ليس مطلق المغالبة برهان . فلا يقال لمن جعل الرهان بإزاء الغلبة في حسن الخط أو تجويد قراءة القرآن ، أو سرعة العدو ، أو الرمي و نحوها : إنّه مقامر ، ولا لفعلها : إنّه قمار . والعرف أصدق شاهد عليه . « 1 »\r\nنمونه‌هايى كه ذكر شده است از نظر عرف قمار نيست . استناد به نظر عرف هم كاملًا متين است ؛ در مواردى هم كه منصوص نيست بايد به عرف مراجعه كنيم . در كلام آيت الله خوئى همچنين موردى وجود دارد ولى كلّيت آن ناتمام است يعنى براى اثبات اينكه سخن مرحوم خوئى در همهء موارد مزبور ، قمار صدق نمىكند - با اينكه بازى با آلات قمار صورت نگرفته است - ناتمام است . ولى از نظر عرفى قمار صدق مىكند ؛ اين نوع بازىها از باب قمار حرام است .\r\nبر فرض هم كه در صدق قمار ترديد كنيم ، از نظر حكمى ملحق به قمار هستند و روايات متعددى « 2 » بر حرمت بازى با غير آلات قمار ، مثل گردوبازى و . . . وجود دارد كه بعضى از آنها معتبر است « 3 » و در خود روايات بر اين بازىها اطلاق قمار شده است . بنابراين قمار يا بازى با آلات قمار است مثل نرد و شطرنج ، يا بازى با چيزهايى است\r\n\r\n\r\n","description":"","footnote":"\r\n( 1 ) . المكاسب المحرمه ، ج 2 ، ص 8 .\r\n( 2 ) . ر . ك : وسائل الشيعه ، ج 17 ، ص 164 - 167 .\r\n( 3 ) . ر . ك : همان ، ص 165 ، ح 4 و ص 166 ، ح 6 و 7 .\r\n","page_name":" 147 ","page_number":163},
  {"content":"\r\n\r\nكه عرفاً بر آن قمار صدق مىكند . به فرمودهء صاحب جواهر :\r\nلا فرق في ذلك بين الشطرنج والنرد و بين غيرهما من أفراده كلعبة الأمير والثلاثة والأربعة عشر والجوز والبيض والكعاب ونحوهما ممّا اِعتيد المقامرة به سابقاً أو لاحقاً . « 1 »\r\nحكم اين نوع بازىها : بر فرض بر اين بازىها عنوان قمار صدق نكند ، امّا آيا حكم قمار را دارند تا حرام باشد ؟\r\nتفصيل بحث در باب سبق و رمايه است . امّا خلاصه اينكه به فتواى فقهاى اماميه حرام است و بلكه ادعاى اجماع هم شده است . به رواياتى هم استناد شده است كه در همان باب بايد بحث شود . و به حكم بعضى از مطلقات روايات ، بعيد نيست حرام باشد .\r\n\r\nبازى با ساير آلات ، بدون وجود عوض\r\nاگر بازى با ساير آلات و بدون عوض و رهن صورت بگيرد و صرفاً جهت تفريح و سرگرمى و دوستانه باشد مثل زورآزمايى ، كشتى ، حبس نفس در سينه . . . . دربارهء عدم اطلاق قمار بر اين‌گونه بازىها بحثى نيست و از بحث‌هاى لغوى و عرفى كه ذكر شد به اين نتيجه مىرسيم كه در صدق حقيقى قمار ، عوض و رهن دخيل است .\r\nولى دربارهء حكم اين بازىها ميان فقها دو نظريه وجود دارد : عدّه‌اى قائل به حرمت‌اند و عدّه‌اى فتوى به جواز داده‌اند كه بررسى بيشتر اين مسأله در باب سبق و رمايه صورت گرفته است ؛ امّا بعيد نيست كه جايز باشد .\r\n\r\nبررسى حكم تجارت آلات قمار\r\nتا اينجا مقدمهء طولانى بحث راجع به قمار و صور مختلف آن تمام شد . اكنون مىپردازيم به بررسى اصل بحث ( تجارت آلات قمار و ساير آلات ، بنابر اينكه بازى با آنها حرام باشد و از آلات حرام باشند كه حكماً مطلق به آلات قمار مىباشند ) .\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 109 .\r\n","page_name":" 148 ","page_number":164},
  {"content":"\r\n\r\nدربارهء معاملهء آلات قمار و ملحقات آن سه فرض مطرح است :\r\nفرض اوّل : خريد و فروش اين آلات با اين فرض كه با همان وجود خاص ، جز در حرام ، قابل انتفاع نيستند و منفعت حلال شايع و مهمى ندارند . اين قسم از معامله قطعاً جايز نيست . پيشتر در اوّل بحث بيع صليب و صنم فتواى فقهاى شيعه و سنّى را نقل كرديم . اصل حرمت جاى بحث ندارد .\r\nدليل : آنچه مهم است بيان دلايل مسأله است ؛ دو دليل بر حرمت اين معامله وجود دارد :\r\nالف ) شارع مقدس ماليت آلات مزبور را با فرضى كه ساقط كرده است . يعنى اين آلات شرعاً ماليت ندارند . هر چيزى هم كه عرفاً يا شرعاً ماليت ندارد معامله‌اش سفيهانه است .\r\nب ) روايات خاصى هم بر حرمت بيع آلات قمار دلالت دارد . صاحب وسائل چهار روايت را نقل كرده است :\r\n1 . روايت على بن ابراهيم در تفسيرش از ابوالجارود از امام باقر ( ع ) كه در تفسير آيهء  إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ  « 1 » بيان شده است . امام پس از تفسير ميسر به نرد و شطرنج ، و بيان اين‌كه هر قمارى ميسر است و بيان ازلام به نوعى قماربازى عرب جاهلى مىفرمايد :\r\n« كلّ هذا بيعه وشراؤه والانتفاع بشيء من هذا حرام من الله محترم » . « 2 »\r\nبررسى دلالت روايت : دلالت روايت واضح است و نصّ در حرمت بيع و شراء آلات قمار است . ولى از نظر سند مشكل دارد زيرا اوّلًا ميان على بن ابراهيم و ابوالجارود وسائط متعددى وجود دارد كه ذكر نشده و مجهول است ؛ ثانياً خود ابىالجارود ( زياد بن منذر ) هم ضعيف است .\r\n2 . روايت ابن ادريس از جامع بزنطى از ابى بصير از امام صادق ( ع ) . در صدر\r\n\r\n\r\n","description":"","footnote":"\r\n( 1 ) . مائده ( 5 ) : 90 .\r\n( 2 ) . وسائل الشيعه ، ج 17 ، ص 321 ، ح 12 .\r\n","page_name":" 149 ","page_number":165},
  {"content":"\r\n\r\nروايت دو جمله وجود دارد كه صريح در حرمت بيع آلات قمار است ، يعنى :\r\n« بيع الشطرنج حرامٌ ، وأكل ثمنه سحتٌ » . « 1 »\r\nسند روايت : شيخ صدوق به سند خودش از شعيب بن واقد از حسين بن زيد از امام صادق ( ع ) از پدرانش ( ع ) از رسول اكرم ( ص ) در حديث معروف مناهى نقل مىكند :\r\n« نهي رسول الله عن اللعب بالنّرد والشطرنج و . . . و نهي عن بيع النرد » . « 2 »\r\nبررسي دلالت روايت : دلالت روايت ظاهر است ؛ زيرا نهى ظهور در تحريم دارد . از نظر سندى هم اگرچه شعيب و حسين ، محل مناقشه‌اند ولى متن حديث به قدرى قوى و محكم است كه هر شبهه‌اى را از ميان برمىدارد و در وثاقت آن همين جهت كافى است .\r\nالبته روايت بزنطى و صدوق در خصوص شطرنج و نرد است و ساير آلات قمار را شامل نيست ؛ ولى به بركت صحيحهء معمّر بن خلاد از امام هفتم استفاده مىكنيم كه اين دو روايت خصوصيتى ندارند ؛ زيرا در اين روايت مىفرمايد :\r\n« النرد والشطرنج والأربعة عشر بمنزلة واحدة وكلّ ما قومر عليه فهو ميسر » . « 3 »\r\nدر اين‌جا نخست سه نوع قمار بازى به منزلهء هم دانسته شد ؛ سپس امام ( ع ) به صورت موجبهء كلّيه فرمود : بر هر چه كه عرفاً ، قمار اطلاق شود ، يعنى به وسيلهء آن برد و باخت صورت گيرد ، ميسر است . ميسر هم از نظر قرآن ، رجس و عمل شيطانى و حرام است .\r\nنتيجه : به بركت روايات خاصه هم بيع آلات قمار حرام است .\r\nفرض دوم : معاملهء آلات قمار با فرض اين‌كه با همان وجود خاص ، داراى منفعت مباح شايع باشند . در اين فرض بيع به قصد منفعت مباح مانعى ندارد . اين مطلب به تفصيل ، در بيع صليب و صنم توضيح داده شد .\r\n\r\n\r\n","description":"","footnote":"\r\n( 1 ) . همان ، ص 323 ، ح 4 .\r\n( 2 ) . همان ، ص 325 ، ح 6 .\r\n( 3 ) . همان ، ص 323 ، ح 1 .\r\n","page_name":" 150 ","page_number":166},
  {"content":"\r\n\r\nفرض سوم : معاملهء مواد اين آلات در صورتى كه مواد آنها داراى قيمت باشد . باز بيع آلات قمار به قصد مواد كذايى بلامانع است . اين مطلب هم به صورت كامل در بيع صليب و صنم بيان شد .\r\n\r\nحكم ساخت و اجرت آلات لهو و قمار\r\nمرحوم امام در ادامهء مسألهء هشتم به بعضى ديگر از احكام آلات لهو و آلات قمار ، اشاره كرده است . البته همين احكام در صليب و صنم نيز جارى است . حكم خريد و فروش آلات مزبور حرمت است كه به صورت كامل بررسى شد . علاوه بر آن ، صنعت ( ساختن ) اين آلات نيز حرام است .\r\nاين حكم هم لازمهء حرمت خود آلات مزبور است . در برخى روايات « 1 » باب آلات قمار و . . . هم از نزديك شدن به آنها نهى است . گفتنى است صنعت و ساختن اين آلات ، از مصاديق نزديك شدن به آنهاست . در بخش‌هاى متعددى از روايت تحف العقول هم از جميع تقلبات اين آلات نهى شده است كه مؤيد دلايل فوق است .\r\nگرفتن و پرداختن اجرت در مقابل اين آلات از باب اكل مال به باطل و به حكم روايت تحف العقول و . . . حرام است .\r\nحكم ديگر وجوب كسر و شكستن اين آلات و تغيير دادن هيئت و شكل آنهاست و دليل آن در پايان مسأله نهم از قول حضرت امام ذكر شده است كه :\r\n« لا يبعد وجوب إتلافها ولو بكسرها دفعاً لمادّة الفساد » .\r\nيعنى اين آلات مادهء فساد هستند و اتلاف آنها واجب فورى است .\r\nمرحوم امام در ادامهء مسألهء هشتم به صورت تبصره دربارهء خريد و فروش مواد اين آلات بحث مىكند كه مبسوطاً در بيع صليب و صنم توضيح داده شد و نيازى به تكرار نيست .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 320 ، ح 10 .\r\n","page_name":" 151 ","page_number":167},
  {"content":"\r\n\r\n\r\nحكم معامله ظرف طلا و نقره\r\nدربارهء خريد و فروش ظرف‌هاى طلا و نقره دو بحث مطرح است :\r\n1 . بحث موضوعى ؛ در اين بحث ، مقصود از « اناء » بررسى مىشود كه آيا مرادف « ظرف » است يا اخص از آن است يا مباين آن است ؟ در اين باره بعد از بيان حكم بحث خواهيم كرد .\r\n2 . بحث حكمى ؛ اين بحث ، بحث اصلى فقيه است و داراى دو موضوع است :\r\nالف ) حكم تكليفى ظروف طلا و نقره از نظر انتفاعات و استعمالاتشان در جهات گوناگون ؛\r\nب ) حكم تجارت و معاملهء ظرف طلا و نقره كه بحث اصلى ما در باب مكاسب محرّمه است . از آنجا كه جواز و عدم جواز بيع بر بحث حرمت و عدم حرمت استعمال و انتفاع مبتنى است از باب مقدمه اجمالًا حكم تكليفى را هم بحث مىكنيم . در اين باره پنج احتمال - بلكه پنج وجه ، و بلكه پنج قول - مطرح است :\r\n1 . مطلق اتخاذ و گرفتن ظرف طلا و نقره حتى اگر به منظور نگهدارى باشد حرام است . صاحب شرايع « 1 » ، صاحب عروه « 2 » ، صاحب جواهر و اهل سنّت معتقد به اين حكم هستند .\r\n2 . مطلق انتفاع از ظروف طلا و نقره حرام است حتى اگر براى تزيين و دكور استفاده شود ولى اتخاذ براى نگهدارى جايز است .\r\n3 . مطلق استعمال ظرف طلا و نقره حرام است ، خواه براى خوردن و آشاميدن استفاده شود ، يا در جهات ديگر مثل وضو گرفتن ، لباس شستن ، غسل كردن ، و . . . . امّا انتفاعى كه استعمال بر آن صدق نكند حرام نيست ، بنابراين نگهدارى آنها و تزيين منزل و . . . با آنها بلامانع است . فتواى آيت‌الله حكيم « 3 » و مرحوم امام خمينى « 4 » همين است .\r\n\r\n\r\n","description":"","footnote":"\r\n( 1 ) . شرايع الإسلام ، ج 1 ، ص 55 .\r\n( 2 ) . عروهء الوثقى ، كتاب طهارت ، باب الأوانى ، مسأله 4 .\r\n( 3 ) . مستمسك العروهء الوثقى ، ج 2 ، ص 176 .\r\n( 4 ) . تحرير الوسيله ، ج 1 ، ص 128 ، مسأله 2 .\r\n","page_name":" 152 ","page_number":168},
  {"content":"\r\n\r\n4 . خصوص استعمال آن در جهت خوردن و آشاميدن حرام است ، امّا ساير استعمالات روزمرّه بلامانع است . در بيشتر روايات باب مستقيماً « 1 » از اكل و شرب نهى شده است ولى دليلى بر انحصار وجود ندارد . رواياتى هم داريم كه مطلق استعمال را تحريم مىكند . « 2 »\r\n5 . به فتواى داود از فقهاى عامه ، استعمال ظرف طلا و نقره فقط براى نوشيدن حرام است ؛ امّا غذا خوردن با آن جايز است . مستند اين فتوا يك روايت است كه در منابع عامه « 3 » ذكر شده ، ولى در همان منبع رواياتى هم از اكل و شرب هر دو نهى كرده است . « 4 » اين اقوال با دليل و مدرك در كتاب طهارت باب الاوانى ذكر شد .\r\n\r\nبررسى اقوال\r\nمسأله بيع اين ظروف مبتنى بر اقوال فوق است . اگر قول اوّل را اختيار كنيم نتيجه اين است كه ظرف طلا و نقره مثل آلات لهو و قمار و صليب و صنم مادهء فساد است و هيچ منفعت حلالى ندارد و خريد و فروش آن جايز نيست ؛ مگر اينكه خريد و فروش به قصد ماده باشد كه چون ماليت دارد معامله‌اش جايز است ، ولى بيع هيئت يا مجموع جايز نيست .\r\nاگر قول دوم را اختيار كنيم نتيجه اين است كه بيع به قصد اقتنا و نگهدارى جايز است ؛ زيرا منفعت حلال است ، ولى به قصد تزيين و استعمال جايز نيست .\r\nاگر قول سوم را اختيار كنيم نتيجه اين است كه بيع به قصد مطلق استعمال - از جمله براى خوردن و آشاميدن - جايز نيست ، زيرا شارع اينها را تحريم كرده است و به اين اعتبار ماليت ندارند ، ولى به قصد ساير انتفاعات جايز است . از جمله براى تزيين و اقتنا بلامانع است . به همين منظور مرحوم امام در متن تحرير مىفرمايد :\r\n« ويجوز بيع\r\n\r\n\r\n","description":"","footnote":"\r\n( 1 ) . وسائل الشيعه ، ج 3 ، ص 505 - 510 .\r\n( 2 ) . همان ، ص 506 ، ح 1 ، 3 ، 4 .\r\n( 3 ) . سنن بيهقى ، ج 1 ، ص 27 - 28 .\r\n( 4 ) . همان .\r\n","page_name":" 153 ","page_number":169},
  {"content":"\r\n\r\nأواني الذهب والفضّة للتزيين والاقتناء » .\r\nاگر قول چهارم را اختيار كنيم نتيجه اين است كه بيع فقط به قصد خوردن و آشاميدن حرام است ، امّا به قصد ساير استعمالات اشكالى ندارد . زيرا منافعِ حلال هستند .\r\nاگر قول پنجم را اختيار كنيم نتيجه اين است كه انتفاع اگر به صرف آشاميدن باشد ، بيع حرام است ، ولى به قصد ساير انتفاعات و استعمالات - حتى براى خوردن - جايز است .\r\nبحث موضوعى : در بعضى از كتب ، لغت « اناء » به معناى « وعاء » آمده است . فيومى مىنويسد :\r\n« الإناء كوعاء وزناً ومعناً » « 1 »\r\nو در كتاب أقرب الموارد مىخوانيم :\r\n« الإناء الوعاء والجمع آنية وجمع الجمع أوان . . . » . « 2 »\r\nبنابراين ، مقصود از اناء مطلق ظرف است ، زيرا وعاء يعنى مطلق ظرف يا چيزى كه ظرف و محل براى مظروفى باشد .\r\n\r\n\r\n","description":"","footnote":"\r\n( 1 ) . المصباح المنير ، ص 28 .\r\n( 2 ) . اقرب الموارد ، ج 1 ، ص 23 .\r\n","page_name":" 154 ","page_number":170},
  {"content":"\r\n\r\n\r\nحكم معامله با دراهم تقلّبى\r\nمسألة 9 : الدراهم الخارجة عن الاعتبار ، أو المغشوشة المعمولة لأجل غشّ الناس ، تحرم المعاملة بها وجعلها عوضاً أو معوّضاً في المعاملات مع جهل من تدفع إليه ، بل مع علمه واطّلاعه أيضاً علي الأحوط لو لم يكن الأقوى ، إلا إذا وقعت المعاملة علي مادّتها واشترط علي المتعامل كسرها ، أو كان موثوقاً به في الكسر ؛ إذ لا يبعد وجوب إتلافها ولو بكسرها ؛ دفعاً لمادّة الفساد .\r\nترجمه : معامله با درهم‌ها - و پول‌هايى - كه از اعتبار خارج شده ، و يا درهم‌هاى تقلّبى كه براى فريب مردم ساخته شده است ، حرام است اگر طرف معامله نداد كه پول ، تقلّبى است ، عوض يا معوض قرار دادن آن در معاملات حرام است . بلكه در صورتى كه بداند و اطلاع داشته باشد نيز بنابر احتياط [ واجب 
  ] - اگر اقوى نباشد - حرام است ؛ مگر اينكه معامله بر مادهء آنها واقع شود و با طرف شرط شود كه آنها را بشكند [ و از بين ببرد 
  ] يا به او اطمينان داشته باشد كه آنها را مىشكند . زيرا بعيد نيست كه به خاطر دفع مادهء فساد ، اتلاف آنها واجب باشد ، اگرچه اتلاف آنها شكستن باشد .\r\nشرح : پنجمين موردى كه شيخ اعظم در مكاسب ذكر كرده و از امورى دانسته است كه مادهء فساد هستند و جز حرام از آنها قصد نمىشود و داراى منافع حلال مهم نمىباشند و هم غش‌ّدار است - ك - ه صرفاً جه - ت فري - ب مردم ساخت - ه ش - ده است - درهم تقلّبى است .\r\n\r\n","description":"","footnote":"","page_name":" 155 ","page_number":171},
  {"content":"\r\n\r\nامام راحل در مسأله نهم علاوه بر درهم غش‌ّدار و ناخالص و آميخته با نقره و جنس ديگر ، درهم خارج از اعتبار را نيز مطرح كرده است كه سكهء سلاطين پيشين بوده است ، ولى الآن نقد رايج نيست و كسى آنها را عوض يا معوض قرار نمىدهد .\r\nدربارهء اين دو نوع درهم - مثل صليب و صنم ، و آلات لهو و آلات قمار - نيز سه فرض مطرح است كه نيازى به بحث مبسوط ندارد . به فرمودهء خود حضرت امام در مكاسب محرّمه :\r\nثم إنّ البحث عن آلات قمار وآلات اللهو وأواني الذهب والفضّة والدراهم المغشوشة نظير البحث عن هياكل كلّ العبادات ، فلا داعي إلى التكرار . « 1 »\r\nامّا دربارهء برخى نكات و برخى فروض جديد به اختصار بحث مىكنيم :\r\nفرض اوّل : از اين دراهم غش‌ّدار فقط در جهت حرام استفاده شود و در بازار مبادله شود ، درحالىكه از نظر عقلا ماليت ندارند و امر حقيقتاً بر ديگران مشتبه مىشود و درهم صحيح با مغشوش مخلوط مىگردد . و اين دراهم هيچ فايدهء ديگرى هم ندارند ، يعنى جهت تزيين و نگهدارى و . . . هم مورد استفاده قرار نمىگيرند و صرفاً جهت حرام و فريب مردم به كار مىروند و در حقيقت با جود خاصى كه دارند منفعت حلالى ندارند .\r\nدر اين صورت معامله با آنها حرام است . زيرا ماليت ندارند . حتّى اتلاف آنها واجب است ؛ زيرا مادهء فسادند و به حكم عقل و عقلا ، ابطال و اعدام آنها لازم است ولو ابطال آنها به تغيير هيئت آنها باشد . حتّى امام معصوم ( ع ) هم امر به اتلاف كرده و خود وى درهم را دو نيمه كرده و فرموده است : آن را به چاه بيندازند .\r\nفرض دوم : اين دراهم با همان وجود خاص ، جهت تزيين قابل انتفاع باشند و به طور كلى داراى منافع مباح و حلال عقلايى باشند و مطمئن هم باشيم كه وارد بازار نمىشوند و با آنها معامله نمىشود . در اين صورت وجهى براى اتلاف آنها نيست و بلكه به منظور زينت ، قابل معامله مىباشند . ولى اين فرض مورد نظر امام راحل\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 172 .\r\n","page_name":" 156 ","page_number":172},
  {"content":"\r\n\r\nنيست و در مسأله نهم مطرح نشده است .\r\nفرض سوم : هيئت آنها داراى ماليت نيست و كسى با آنها معامله نمىكند و به تعبير روايات به عنوان عوض يا معوض انفاق نمىشوند ، ولى موارد آنها ماليت دارد . در اين فرض معامله به قصد ماده ، مانعى ندارد با همان شروطى كه در مسأله هشتم ذكر شد يعنى آنها را بشكند و هيئت آنها را تغيير دهد يا با مشترى شرط كند يا اطمينان داشته باشد كه مشترى در جهت حرام از آن استفاده نمىكند .\r\n\r\nدو نكته\r\n1 . دراهمى كه مغشوش و ناخالص هستند ولى غشّ آنها آشكار است و اصولًا خود حكومت وقت آنها را ضرب كرده است و به عنوان نقد رايج كشور اعتبار دارد و در بازار هم با آنها مبادله مىشود و غالباً سكه‌هاى رايج درهم از اين قسم‌اند و خالص نيستند . معامله با اينها جايز است و در واقع نبايد آنها را درهم مغشوش بر شمرد ، زيرا در غشّ نوعى مخفىكارى و تدليس و فريب‌كارى وجود دارد كه بدون آنها صدق غشّ بر آن دراهم ممكن نيست ، و در نقد رايج بلد ، اين ويژگى وجود ندارد و همگان اين را مىدانند . و روايات متعددى كه بر جواز معامله با درهم مغشوش و مدخول‌به دلالت دارند « 1 » ناظر به اين فرض است .\r\n2 . در مورد آلات قمار و غيره ، بحث علم و جهل مشترى مطرح نبود ولى در باب درهم مغشوش مطرح است ، زيرا تا طرف ، جاهل نباشد غشّ و فريب صدق نمىكند . لذا بحث علم و جهل مشترى و صور مختلف مسأله نيز مطرح است كه شيخ هم در مكاسب آن را مطرح كرده است . مرحوم امام هم در ضمن مسأله به آن اشاره كرده است كه توضيح آن از اين قرار است :\r\nگاهى معامله بر درهم كلى واقع مىشود كه در اين صورت اگر درهم مغشوش تحويل دهد ، بر طرف لازم است كه امتناع كند و طرف را به پرداخت درهم سالم يا نقد رايج\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 185 ، باب 10 و ج 19 ، ص 280 ، ح 5 ؛ دعائم الإسلام ، ج 2 ، ص 29 .\r\n","page_name":" 157 ","page_number":173},
  {"content":"\r\n\r\nمجبور كند . و گاهى معامله بر درهم شخصى است ، كه اين فرض چهار صورت دارد :\r\n1 . طرفين هر دو مىدانند كه درهم معين مغشوش است ؛ اين معامله جايز و صحيح و لازم است ؛ زيرا غشّ صدق نمىكند تا حرام باشد . چون غشّ يعنى تدليس و تزوير و فريب دادن كه نسبت به عالم صدق نمىكند . وجه صحت ، اقدام طرف است و وجه لزوم هم علم اوست كه خيار تدليس و عيب را برمىدارد .\r\n2 . هر دو جاهل‌اند و نمىدانند كه مغشوش است ؛ در اين صورت هم غشّ نيست ، زيرا خود دهنده هم جاهل است و قصد فريب ندارد ؛ پس حرمت تكليفى ندارد ، ولى از نظر صحت معامله بستگى دارد به اينكه خصوصيات و قيود مأخوذ در عوضين از چه قسمى باشند ؟ اگر از مقدمات مبيع باشند و فاقد آن با واجدش عرفاً مباين باشند معامله باطل است . مثلًا اگر كسى فلزى را به عنوان اين‌كه طلا باشد معامله كرد و سپس معلوم شد مس است يا چيزى را به عنوان عبا فروخت ، سپس معلوم شد فرش است وجه بطلان اين معامله اين است كه « ما قصد لم يقع و ما وقع لم يقصد » ، و عقود تابع قصودند . ولى اگر از عوارض زائد بر ذات باشد و فاقد و واجد وصف ، يك عين باشد معامله صحيح است و طرف ، خيار تخلف شرط يا وصف دارد . مثلًا كسى عبدى را بفروشد به شرط اينكه كاتب باشد ، امّا بعداً معلوم شود كه كاتب نيست . در اينجا عبد ، همان عبد است و تنها وصف كتابت را ندارد .\r\nدر مورد بحث ما هم اگر معلوم شد درهم مغشوش تقلّبى است و اصلًا ماليت ندارد و مادهء فساد است ، معامله باطل است ، زيرا عرفاً درهم رايج بلد با درهم تقلّبى دو چيز هستند . و اگر معلوم شد سكّه ، سكّهء امسال نيست و سكّه سال قبل است ، موجب بطلان معامله نيست و حداكثر حق الخيار مىآورد .\r\n3 . فروشندهء درهم عالم به غشّ است و خريدار جاهل است . در اينجا علاوه بر دو فرض پيشين ، از نظر حكم وضعى ، حكم تكليفى ( حرمت ) هم دارد زيرا حقيقتاً غشّ صدق مىكند .\r\n4 . عكس فرض قبلى . در اينجا حرمت تكليفى وجود ندارد ، زيرا خود فروشنده جاهل است و قصد فريب ندارد ؛ مشترى هم عالم است و غشّ و تدليس او معنا ندارد ؛\r\n\r\n","description":"","footnote":"","page_name":" 158 ","page_number":174},
  {"content":"\r\n\r\nاز نظر وضعى هم معامله صحيح و لازم است و مشترى حق خيار هم ندارد چون عالماً و عامداً بر معامله اقدام كرده است و خودش ضامن است .\r\nحال همهء اين فروض در موردى است كه درهم مغشوش به عنوان مادهء فساد اتلافش واجب نباشد ، و گرنه ماليت نخواهد داشت و اصل معامله اشكال خواهد داشت . مفروض كلام امام در مسأله همين صورت است و در اين جهت فرقى ميان فرض علم مشترى و جهل او وجود ندارد . يعنى معامله در هر دو فرض حرام است ، حتى در فرض علم هم على الاقوى حرام است زيرا اتلاف مادهء فساد ، لازم است و حداقل على الاحوط ، واجب است .\r\n\r\n","description":"","footnote":"","page_name":" 159 ","page_number":175},
  {"content":"\r\n . \r\n","description":"","footnote":"","page_name":" 160 ","page_number":176},
  {"content":"\r\n\r\n\r\nمعامله اجناس حلال براى مصرف حرام\r\nمسألة 10 : يحرم بيع العنب والتمر ليعمل خمراً ، والخشب - مثلًا - ليعمل صنماً أو آلة للهو أو القمار ونحو ذلك ؛ وذلك إمّا بذكر صرفه في المحرّم والالتزام به في العقد ، أو تواطئهما علي ذلك ، ولو بأن يقول المشتري لصاحب العنب مثلًا : بعني منّا من العنب لا عمله خمراً فباعه . و كذا تحرم إجارة المساكن ليباع ويحرز فيها الخمر ، أو ليعمل فيها بعض المحرّمات ، وإجارة السفن أو الحمولة لحمل الخمر وشبهها بأحد الوجهين المتقدّمين ، وكما يحرم البيع والإجارة فيما ذكر يفسدان أيضاً ، فلا يحلّ له الثمن والاجرة ، و كذا بيع الخشب لمن يعلم أنّه يجعله صليباً أو صنماً ، بل و كذا بيع العنب والتمر والخشب ممّن يعلم أنّه يجعلهما خمراً وآلة للقمار والبرابط ، وإجارة المساكن لمن يعلم أنّه يعمل فيها ما ذكر أو يبيعها وأمثال ذلك ؛ في وجه قويّ . والمسألة من جهة النصوص مشكلة جدّاً ، والظاهر أنّها معلّلة .\r\nترجمه : فروش انگور و خرما به منظور شراب‌سازى ، و فروش چوب مثلًا [ يا انواع فلزات 
  ] براى ساختن بت يا آلت لهو يا قمار و مانند آن حرام است . به قصد حرام فروختن ، اين‌گونه است كه يا در متن عقد قيد شود كه در حرام به كار رود ، يا - خارج از عقد - هر دو بر آن توافق كنند ، ولو در اين حدّ كه مشترى به صاحب انگور مثلًا بگويد : يك من انگور به من به فروش تا شراب بسازم ، و او هم بفروشد . همچنين اجاره داده مسكن به اين منظور كه در آن شراب فروخته شود و يا نگهدارى شود ، يا بعضى از\r\n\r\n","description":"","footnote":"","page_name":" 161 ","page_number":177},
  {"content":"\r\n\r\nچيزهاى حرام در آن ساخته شود ، حرام است . اجارهء كشتى يا حيوانات باربر جهت حمل شراب و مانند آن - به يكى از دو صورت گذشته - حرام است . همان‌طور كه بيع و اجاره در موارد مزبور حرام است ، فاسد هم هست ؛ پس ثمن و اجرت برايش حلال نمىباشد . و همچنين است فروختن چوب به كسى كه مىداند خريدار ، از آن صليب يا بت درست مىكند . فروختن انگور و خرما و چوب به كسى كه فروشنده مىداند از آنها شراب و آلت قمار و بربط ( يكى از آلات لهو ) درست مىكند نيز حرام است . همچنين اجاره دادن مسكن به كسى كه موجر مىداند مستأجر در آنجا ، آنچه را كه ذكر شد درست مىكند يا مىفروشد و امثال اينها بنابر وجهى قوى . و مسأله از ناحيهء نصوص جدّاً مشكل است و ظاهر ، اين است كه اين نصوص معلّل است .\r\nشرح : در دو مسألهء قبل مواردى ذكر شد كه مادهء فساد بودند و جز در جهت حرام قابل انتفاع نبودند . در اين مسأله مواردى ذكر مىشود كه در جهت حلال هم منافع شايانى دارند ولى قصد فعلى طرفين معامله ، استفادهء حرام است ، يا اينكه فروشنده مىداند مشترى در جهت حرام از متاع استفاده مىكند . مثلًا انگور براى خوردن ، تبديل به كشمش ، سركه درست كردن ، شيره درست كردن و مانند آن قابل استفاده است ولى متعاملين براى شراب درست كردن معامله مىكنند . در اين مسأله چهار فرض كلى مطرح است :\r\n1 . منفعت حرام تمام الموضوع است و تنها غرض متعاملين استفادهء حرام است و در متن عقد هم به اين جهت تصريح مىكنند . مثلًا فروشنده مىگويد : انگورهاى اين باغ را فروختم به اين شرط كه شراب بسازى ، يا چوب‌ها را براى صليب و صنم و آلت قمار درست كردن فروختم ، مشترى هم با همين خصوصيت قبول مىكند . مصداق اكمل مسأله دهم همين فرض است .\r\n2 . منفعت حرام ، داعى طرفين بر معامله است ، يعنى در متن عقد به آن تصريح ندارند ولى قبلًا بر اين امر تبانى و توافق كرده‌اند و معامله را با توافق قبلى انجام مىدهند .\r\n3 . منفعت حرام جزء موضوع و غرض باشد به نحو تصريح در متن معامله يا با\r\n\r\n","description":"","footnote":"","page_name":" 162 ","page_number":178},
  {"content":"\r\n\r\nتوافق قبلى . مثل اينكه مشترى كنيز آواز خوان را به مبلغى خريدارى مىكند كه بخشى از ثمن ، در برابر صفت غنا در آواز خوان بودن اوست و جهت حرام هم دخيل است ؛ اگرچه بخش مهم ثمن ، در برابر خود ذات كنيز است . اين صورت در متن تحرير مطرح نشده است ، ولى شيخ اعظم و ديگران آن را بررسى كرده‌اند .\r\n4 . قصد متعاملين استفادهء حرام نيست و لااقل قصد فروشنده اين نيست ، تبانى قبلى هم نكرده‌اند ولى فروشنده يقين دارد كه مشترى از اين متاع در جهت حرام استفاده خواهد كرد . مثلًا باغ‌دار مسلمانى براى فروش انگورها و رسيدن به پول اقدام مىكند ، ولى خريدار كسى است كه كارش شراب ساختن است ، يا در خصوص اين معامله دنبال شراب درست كردن است . حتى ممكن است هنگام اين معامله قصد شراب ساختن نداشته باشد ولى فروشنده يقين دارد كه خريدار به زودى تصميم خواهد گرفت و انگورها را شراب خواهد ساخت .\r\nهمهء اين چهار صورت كه در مورد بيع بود در مورد اجارهء متاع‌هاى مزبور هم مطرح است و با چهار صورت بيع هشت صورت پديد مىآيد ، و در هر كدام از صور از نظر حكم تكليفى ( حرمت معامله ) و حكم وضعى ( صحت و بطلان معامله ) بحث مىشود ، كه شانزده صورت مىشود .\r\n\r\nبررسى حكم اجاره و بيع موارد مزبور\r\nصورت اوّل و دوم : بيع انگور فقط به قصد شراب درست كردن يا بيع چوب فقط براى بت ساختن با تصريح به انتفاع حرام در متن عقد ، آيا حلال است يا حرام ؟ بر فرض حرمت آيا فاسد است يا خير ؟\r\nدلايل حرمت و فساد بيع متاع به قصد استفادهء حرام با تصريح به قصد مزبور :\r\nدليل اوّل : اجماع . پيشتر ، اين دليل بررسى شد كه ناتمام بود .\r\nدليل دوم : آيهء تحريم تعاون بر گناه و ظلم :  وَ لا تَعاوَنُوا عَلَى الْإِثْمِ وَ الْعُدْوانِ .  « 1 »\r\nشيوه استدلال : بيع انگور يا چوب با قصد گناه يكى از مصاديق اعانت بر گناه و\r\n\r\n\r\n","description":"","footnote":"\r\n( 1 ) . مائده ( 5 ) : 2 .\r\n","page_name":" 163 ","page_number":179},
  {"content":"\r\n\r\nحرام است : صغرا ؛ اعانت ديگران بر گناه و ستم حرام است ، زيرا مورد نهى واقع شده است : كبرا ؛ پس بيع مزبور حرام است : نتيجه .\r\nاشكال بر دليل دوم\r\nمحقق ايروانى در حاشيهء مكاسب مىگويد : نهى آيه ، تحريمى نيست تا براى حرمت بيع مزبور ، به آن استدلال شود بلكه نهى كراهتى و تنزيهى است ، زيرا قبلًا فرموده است :  تَعاوَنُوا عَلَى الْبِرِّ وَ التَّقْوى  كه اين امر قطعاً ايجابى نيست بلكه استحبابى است ، چون اعانت بر جنس نيكى - ولو مستحبات - واجب نيست ؛ آنگاه به قرينهء مقابله ، نهى  لا تَعاوَنُوا  هم براى تحريم نيست . بنابراين آيه نمىتواند دليل حرمت بيع مورد بحث باشد . « 1 »\r\nجواب حضرت امام\r\nحضرت امام از اين شبهه جواب محكمى داده و فرموده است : در مواردى كه در خود جمله ، قرائن روشنى باشد نوبت به قرينهء مقابله نمىرسد . در جملهء مورد بحث دو شاهد بر تحريمى بودن نهى وجود دارد يكى تعلق نهى بر اعانت بر اثم است كه به تناسب حكم و موضوع ، حرمت به ذهن مىآيد . ديگرى عطف كلمهء « عدوان » است كه عقلًا و شرعاً اعانت ديگران بر ظلم ، حرام است . بنابراين اشكال اوّل فاضل ايروانى وارد نيست .\r\nسخنى ديگر از محقق ايروانى : وى مىگويد : مورد بحث ما از باب اعانت ديگرى بر گناه است . به اين معنا كه شخصى مقدمات حرام را براى ديگرى فراهم كند و تنها در اين جهت معينِ او باشد و او مستقل باشد در ارتكاب حرام . مثل مشترى كه پس از خريدن انگور از بايع ، خودش تصميم مىگيرد و شراب مىسازد . ولى مفاد آيه اين نيست ، بلكه اجتماع بر ارتكاب گناه و عدوان است ، يعنى عده‌اى دسته جمعى كار حرامى را انجام دهند ؛ مثلًا به كمك هم مال كسى را غارت كنند . اين معنا از نهى  لا تَعاوَنُوا  كه از باب تفاعل است و به معناى اجتماع بر انجام كارى است فهميده\r\n\r\n\r\n","description":"","footnote":"\r\n( 1 ) . حاشيهء المكاسب ، ج 1 ، ص 97 .\r\n","page_name":" 164 ","page_number":180},
  {"content":"\r\n\r\nمىشود . بنابراين ، آيه از مورد بحث ما بيگانه است . « 1 »\r\nپاسخ مرحوم امام به شبهه محقق ايروانى : امام راحل از اين شبهه نيز پاسخ متقنى داده است كه خلاصه‌اش از اين قرار است :\r\nگرچه يكى از ويژگىهاى باب تفاعل جمع ميان دو نفر يا دو گروه است ولى چنين نيست كه به معناى خصوص اجتماع آن دو بر كارى باشد ، بلكه به معناى عامّ و جامعى است كه هم بر اجتماع بر كارى صادق است - مثل اجتماع بر قتل فردى - و هم بر كمك يكى به ديگرى صادق است ، كه وى معين است و مقدمات كار را انجام مىدهد و ديگرى مباشر و فاعل مستقل است . از نظر عرف هم مسألهء شريك جرم مطرح است . بلكه اغلب موارد در خارج به همين صورت است ، نه به نحو اجتماع بر كارى .\r\nاين مطلب شواهد فراوانى دارد كه عبارت است از : نظر علمِ صرف ، يكى از معانى باب تفاعل به معناى باب افعال است مثل تَساقَطَ ، أى أسقَطَ . همچنين در جملهء قبل كه امر به تعاون بر نيكى كرده است قطعاً مقصود ، اجتماع بر نيكى نيست ، بلكه اصل كمك كردن به ديگران بر خير و نيكى است ولو به انجام مقدمات آن باشد . در جملهء مورد بحث هم به قرينهء مقابله ، نهى از تعاون بر گناه ، به معناى عام است . و نيز اهل لغت و مفسران و فقيهان ، تعاون را به معناى اعانت و كمك كردن به ديگرى براى انجام كارى گرفته‌اند كه شامل انجام مقدمات كار هم مىشود .\r\nمثال : در مصباح « 2 » و قاموس « 3 » مىخوانيم : « تعاونوا واعتونوا ، أي أعان بعضهم بعضاً » ؛ در تفسير مجمع « 4 » مىخوانيم : « أمر الله تعالي عباده بأن يعين بعضهم بعضاً على البرّ والتقوي ونهاهم أن يعيني بعضهم بعضاً علي الإثم » كه باز هم معناى عامى است و با مورد بحث ما مناسب‌تر است ، يعنى در صورتى كه يكى ديگرى را بر نيكى يا گناه كمك كند و مقدمات كار او را فراهم سازد . در صورت چهارم از صور مسأله دهم ( فرضى كه\r\n\r\n\r\n","description":"","footnote":"\r\n( 1 ) . همان .\r\n( 2 ) . المصباح المنير ، ج 2 ، ص 104 .\r\n( 3 ) . القاموس المحيط ، ج 4 ، ص 252 .\r\n( 4 ) . مجمع البيان ، ج 3 و 4 ، ص 240 .\r\n","page_name":" 165 ","page_number":181},
  {"content":"\r\n\r\nفروشنده ، انگور را مىفروشد و قصدش استفادهء حرام نيست ولى علم دارد كه مشترى در جهت حرام به كار خواهد گرفت ) خواهد آمد كه تعبير نوع فقها از تعاون بر اثم ، اعانت بر اثم است كه معناى مورد نظر ماست . در مقام استعمال هم واژه‌هاى تراحم ، تضامن ، تفاهم و . . . از باب تفاعل است ، ولى يقيناً مقصود ، اجتماع بر كار نيست ، بلكه مطلق كمك به ديگرى و ضامن شدن ، رحم كردن و درك كردن غير است ؛ اگرچه هر كدام در جهتى و كارى و امرى ضامن ديگرى مىباشد .\r\nبنابراين اشكال دوم ، فاضل ايروانى هم وارد نيست .\r\nاشكال ديگرى از فاضل ايروانى : فاضل ايروانى باز هم اشكال مىكند و مىگويد : بر فرض كه نهى  لا تَعاوَنُوا  براى حرمت باشد و مراد از تعاون هم اعانت غير بر حرام باشد ، و اين اعانت حرام باشد ؛ ولى بر مورد بحث ما تطبيق نمىكند و بيع به قصد حرام صغراى اين كبراى كلى نيست ، زيرا ميان بيع كذايى با عنوان اعانت بر اثم ، عموم من وجه است : گاهى بيع به قصد حرام محقق مىشود ولى اعانت بر اثم ، صدق نمىكند زيرا بعداً مشترى منصرف مىشود ، يا موفق به انجام حرام نمىشود ؛ در اينجا اثم و حرامى نيست تا اعانت بر اثم صدق كند ، البته بيع به قصد كذايى نوعى تجرّى است . گاهى اعانت بر اثم هست بدون بيع كذايى . مثلًا فروشنده انگور را رايگان در اختيار مشترى مىگذارد و او را مسلّط مىكند و او هم شراب درست مىكند . و گاهى هر دو صورت هست . فاضل از اينجا نتيجه گرفته است كه مجرد بيع به قصد حرام ، اعانت بر حرام نيست تا مشمول آيه باشد ، آرى تسليط و اقباض اعانت بر حرام هست . « 1 »\r\nپاسخ اشكال فوق\r\nپاسخ اين اشكال هم اين است كه از نظر صدق عرفى ، هم بر تسليط و اقباض ، اعانت بر اثم صدق مىكند و هم بر بيع به قصد كذا . عرف هم فردى را كه مواد مخدر يا اسلحه مىفروشد يا سلاح شيميايى به كشورى مىفروشد مجرم مىشمارد و به عنوان شريك جرم محكومش مىكند ، اگرچه خودش مباشر نباشد .\r\n\r\n\r\n","description":"","footnote":"\r\n( 1 ) . حاشيهء المكاسب ، ج 1 ، ص 90 .\r\n","page_name":" 166 ","page_number":182},
  {"content":"\r\n\r\nاشكالى ديگر بر دلالت آيه : اشكال مهمى كه بر دلالت آيه در ما نحن فيه وجود دارد اين است كه آيهء نهى از اعانت بر اثم ، حداكثر بر حرمت تكليفى دلالت دارد ؛ درحالىكه مدّعاى فقها ، هم حرمت بيع است و هم فساد آن . از آيه هم بطلان معامله استفاده نمىشود ، و دلالت آيه از اين جهت قاصر است . آرى استفادهء فساد دو راه دارد كه هر دو باطل است : يكى راه ملازمه است كه انسان معتقد باشد در معاملات هم مثل عبادات ، ميان نهى و بطلان ملازمه وجود دارد ، ولى اين مبنا باطل است و در علم اصول به ثبت رسيده است كه نهى از عبادات دالّ بر فساد است . چون دالّ بر حرمت است و حرمت كاشف از مفسده و مبغوضيت است و عمل مبغوض نمىتواند انسان را به مولى نزديك كند ، بلكه دوركننده از مولاست و تا عبادت مقرِّب نباشد صحيح نخواهد بود . ولى در معاملات اين ويژگى نيست ، تا حرمت معامله مستلزم فساد آن باشد . راه ديگر اين است كه خود نهى  لا تَعاوَنُوا  ارشاد به فساد باشد ؛ امّا اين نيز باطل است ، زيرا نهى اگر به ذات معامله يا جزء يا شرط آن تعلق گيرد مىتواند ارشاد به بطلان باشد ولى اگر به عنوان ديگرى تعلق گيرد - كه گاهى بر معامله منطبق مىشود - چنين نهىاى دالّ بر فساد نيست و مورد آيه از اين قبيل است ، يعنى بر اعانت بر اثم تعلّق گرفته است و گاهى بر بيع صدق مىكند .\r\nدر نتيجه اين اشكال وارد است و آيه بر حرمت تكليفى بيع به قصد حرام دلالت دارد و بر بطلان اين بيع دلالت ندارد . همين مقدار براى بحث ما مهم است . در ميان دلايل بعدى دليل بر فساد هم خواهيم داشت كه مكمّل اين دليل باشد و مقصود فقهاى عظام تأمين مىگردد .\r\nدليل سوم : حكم عقل . مرحوم امام در مكاسب خود به اين دليل استدلال كرده است . « 1 »\r\nحاصل بيان از اين قرار است : همان‌گونه كه عقلًا ارتكاب حرام و منكر و مبغوض مولى قبيح است و مرتكب آن مستحق مذمّت است ، و همان‌طور كه امر به منكر و\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 1 ، ص 194 - 196 .\r\n","page_name":" 167 ","page_number":183},
  {"content":"\r\n\r\nمعصيت مولى و وادار كردن ديگرى به حرام ، قبح عقلى دارد ، همچنين كمك به ديگرى و فراهم نمودن اسباب و مقدمات حرام نيز قبح عقلى دارد و موجب استحقاق عقاب است . اين مطلب ، هم در قوانين عرفى شاهد دارد ، هم در قانون شرع .\r\nاما عرف : قانون عقلايى ، هر كسى را كه معينِ جرم باشد مجرم مىشمارد ولو شريك جرم نباشد .\r\nاما شرع : در باب قصاص آمده است كه اگر كسى شخصى را كه از دست ظالمى در فرار است بگيرد و نگذارد فرار كند يا از خود دفاع كند و شخص ظالم وى را به قتل برساند و فرد ثالثى ناظر و ديده‌بان باشد هر سه مجرم هستند و مجازات دارند ؛ قاتل بايد قصاص شود ، مُمسك حبس ابد دارد ، چشمهاى ناظر هم بايد نابينا شود . « 1 »\r\nبنابراين فراهم كردن اسباب و مقدمات معصيت مولى قبح عقلى دارد و به قاعدهء ملازمه ميان حكم عقل و شرع ، حرمت شرعى هم دارد ؛ البته نه از باب مقدمهء حرام ، بلكه از اين باب كه عرفاً خود اين بيع اعانت بر اثم و معصيت است و صغراى حكم عقل به قبح اعانت بر اثم است .\r\nضمناً  وَ لا تَعاوَنُوا  هم ارشاد به همين حكم عقل است ، نه اينكه يك دستور تعبدى مولوى شرعى باشد ، و اگر عقلى شد تخصيص‌بردار نيست .\r\nاين دليل در جهت اثبات حرمت تكليفى بيعِ مورد بحث ، دليل محكمى است ولى براى اثبات فساد معامله سودمند نيست . قبلًا هم اشاره شد كه در معاملات ، ميان حرمت و بطلان ، ملازمه‌اى وجود ندارد ، و نظر مبارك حضرت امام هم به حرمت شرعى بيع به قصد حرام است ، زيرا براى فساد و بطلان دليل جداگانه دارد كه به چهار بيان ، آنها را تقرير كرده است . به اين چهار بيان در ادامهء مطالب اشاره خواهد شد . « 2 »\r\nدليل چهارم : آيهء نهى از اكل مال به باطل .\r\nاين دليل ناتمام است . قبلًا در حكم تحريم بيع نجاسات بيان شد كه باء در كلمهء\r\n\r\n\r\n","description":"","footnote":"\r\n( 1 ) . وسائل الشيعه ، ج 25 ، ص 50 ، ح 3 .\r\n( 2 ) . ر . ك : المكاسب المحرمه ، ج 1 ، ص 176 - 179 .\r\n","page_name":" 168 ","page_number":184},
  {"content":"\r\n\r\n بِالْباطِلِ  براى مقابله نيست تا به حال معاملات و تجارات سودمند باشد ، بلكه براى سببّيت است و منظور آيه تصرف در مال ديگرى به سببى از اسباب نامشروع است .\r\nدليل پنجم : شراب ساختن انگورها منكر است . دفع منكر به حكم عقل مثل رفع آن واجب و لازم است و دفع آن به اين است كه به اين مشترى و با اين قصد نفروشد . پس ترك اين بيع ، واجب است و خود آن حرام است .\r\nپاسخ : اين دليل تنها حرمت تكليفى را ثابت مىكند و فساد را اثبات نمىكند .\r\nدليل ششم : روايت جابر يا صابر از امام صادق ( ع ) است :\r\nقال : سألت أبا عبدالله ( ع ) عن الرجل يؤاجر بيته ، فيباع فيه الخمر ؟ قال :\r\n« حرام أجره » . « 1 »\r\nاين دليل دو اشكال اساسى دارد :\r\n1 . از نظر سند آخرين راوى ميان جابر و صابر مردّد است و صابر مجهول الحال است . جابر هم ميان عدّه‌اى از راويان مردّد است و معلوم نيست مقصود ، كدام جابر است ، لذا روايت از نظر سند حجت نيست .\r\n2 . معارض دارد . معارضش روايت عمر بن اذينه از امام صادق ( ع ) است :\r\nقال : سألت أبا عبدالله عن الرجل يؤاجر سفينته ودابّته لمن يحمل فيها أو عليها الخمر والخنازير ؟ قال : « لا بأس » . « 2 »\r\nدليل هفتم : مكاتبهء ابن اذينه از امام صادق ( ع ) است :\r\nكتب إلى أبي عبدالله أسأله عن رجل له خشب فباعه ممّن يتخذه برابط ؟ فقال : « لا بأس » ، وعن رجل له خشب فباعه ممّن يتخذه صلباناً ؟ قال : « لا » . « 3 »\r\nو روايت عمرو بن حريث يا جرير :\r\nعن التوت أبيعه ممّن يصنع الصليب أو الصنم ؟\r\nقال : « لا » . « 4 »\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 174 ، ح 1 .\r\n( 2 ) . همان ، ح 2 .\r\n( 3 ) . همان ، ص 176 ، ح 1 .\r\n( 4 ) . همان ، ح 2 .\r\n","page_name":" 169 ","page_number":185},
  {"content":"\r\n\r\nدو روايت فوق ، مخصوص فروش چوب براى صليب و صنم است و شامل فروش انگور به قصد شراب ، فروش چون به قصد آلات قمار و آلات لهو و مانند آن نيست و بلكه صدر مكاتبه صريحاً بيع چوب به قصد بربط سازى را تجويز كرده است ؛ بنابراين به درد مدعاى ما نمىخورد و اخصّ از آن است .\r\nدليل هشتم : مهم‌ترين دليلى كه در همه‌جا بيع كالا به قصد خصوص انتفاع حرام را منع مىكند و بر بطلان آن دلالت دارد اين است : ماليت و قيمت اشيا به خاطر منافع آنهاست و اگر چيزى اصلًا منفعت نداشته باشد يا منفعت آن بسيار نادر باشد عرف و شرع براى آن ماليت قائل نيست و چيزى كه ماليت ندارد معامله‌اش باطل است ، زيرا چنين سفيهانه است و از قبيل اكل مال در برابر باطل است . در اين جهت هم فرقى نيست ميان اينكه چيزى عقلًا قابل انتفاع نباشد ، يا از نظر عرف و عقلا داراى منفعت نباشد ؛ مثل بسيارى از حشرات ، يا از منظر شارع مقدس فاقد منفعت باشد و شارع ماليت آن را اسقاط كرده باشد ؛ مثل انواع صليب و صنم و آلات لهو و آلات قمار و . . . كه مادهء فسادند ، يا خود متعاقدين و شرع چيزى را غير قابل انتفاع قرار دهد كه مورد بحث ما از همين قسم است ؛ زيرا تمام منافع متاع ( انگور ، چوب و . . . ) در اختيار بايع است و فرض اين است كه منافع حلال را نفى كرده و مشترى هم قبول كرده است كه بيع به قصد آنها نباشد .\r\nپس اين منافع از جهت اينكه مورد قصد طرفين نيست وجودش كالعدم است زيرا عقود ، تابع قصود است و منفعت حرام هم كه شرعاً منع شده و ماليت و ارزش آن اسقاط گرديده است ، پس گويا بايع ، مبيع را به مشترى مىفروشد با سلب همهء منافع و در واقع ملك مشترى باشد ولى حق هيچ انتفاعى نداشته باشد ؛ چنين شرطى با مقتضاى عقد بيع منافات دارد ، يعنى موجب سلطنت مشترى نيست و حق تصرف ندارد . مبيع كذايى هم به منزلهء متاعى است كه اصلًا ماليت ندارد و بيع آن باطل است .\r\nنتيجه نهايى : بيع متاع فقط به قصد انتفاع حرام با تصريح به آن در متن معامله ، هم حرام تكليفى است و هم فاسد وضعى . اين مطلب از دلايل مذكور مخصوصاً از دليل دوم و سوم و هفتم و هشتم به خوبى استفاده شد .\r\n\r\n","description":"","footnote":"","page_name":" 170 ","page_number":186},
  {"content":"\r\n\r\nيك نكته : شيوهء فقها از قديم اين‌گونه بوده است كه مسأله را با بيع انگور براى شراب ساختن و چوب را براى صليب و صنم ساختن آغاز مىكردند ، امام راحل نيز در مسأله دهم همين مسائل را آورده است ، ولى بايد بدانيم كه اين دو مورد از باب نمونه است . شايان ذكر است هر كالايى كه داراى منافع حلال باشد و در جهت حرام نيز قابل انتفاع باشد همين مباحث درباره‌اش وجود دارد ، يعنى اگر به قصد انتفاع حرام معامله شود ، معامله حرام و باطل است ، بنابراين اگر چوب را براى آلات لهو و قمار بفروشد ، چاقو را فقط براى كشتن انسان‌ها بفروشد ، و . . . معامله حرام و باطل است .\r\nصورت سوم و چهارم : انتفاع حرام به عنوان داعى بر بيع مورد نظر است يعنى طرفين قبل از معامله توافق كرده‌اند كه مشترى در جهت حرام استفاده كند و با بناگذارى بر اين توافق معامله كرده‌اند ولى در متن عقد تصريح به شرط حرام ننموده‌اند . حكم اين بيع از نظر حرمت شرعى و فساد و بطلان معامله ، حكم دو صورت قبل است ، دليل مطلب هم همان ادلّه‌اى است كه ذكر شد .\r\nصورت پنجم تا هشتم : چهار صورت فوق ، در مورد بيع بود ؛ امّا نظير آن در اجارهء متاع به قصد حرام و براى استفادهء حرام نيز مطرح است . مثلًا اجاره دادن كشتى به شرط حمل كردن مشروبات الكلى و . . . ؛ چه اين شرط در متن عقد صريحاً بيان شود ، چه بناگذارى قبلى باشد ، در هر حال اجاره از نظر تكليفى حرام است و از نظر وضعى باطل . دلايل مطلب هم همان است كه در صور بيع ذكر شد .\r\nاگر بيع به قصد حرام ، حرام و باطل است ، اجاره به قصد حرام به طريق أولى حرام و باطل است ، زيرا در اجاره امتيازى وجود دارد كه در بيع نيست ، يعنى بيع تمليك خود عين مال . و چه بسا ميان خود عين و شرط حرام ، تفكيك شود و اصل بيع صحيح باشد ، ولى شرط ضمنى فاسد باشد كه در عين حال ، بر بطلان آن دليل آورديم .\r\nدر اجاره مستقيماً تمليك منافع مىشود و اگر با شرط و جعل متعاقدين و با اسقاط شرعى قابل انتفاع نباشد در حقيقت اين شرط با مقتضاى ماهيت خود اجاره ، منافات دارد و چنين اشاره‌اى قطعاً باطل است ؛ حتى اگر شرط فاسد ، مفسدِ عقد نباشد .\r\nصورت نهم تا دوازدهم : مواردى كه صفت حرام تمام موضوع معامله نيست ، بلكه\r\n\r\n","description":"","footnote":"","page_name":" 171 ","page_number":187},
  {"content":"\r\n\r\nجزء موضوع است و جزء ديگر ، خود ذات است كه ماليت دارد ، يا صفات حلال مبيع است كه - اين هم - ماليت دارند . مانند بيع جاريهء مغنّيه است كه خود كنيز ملك است و قابل معامله كه صفت مغنيه بودن او نيز در معامله دخيل است و بخشى از عوض در برابر آن قرار مىگيرد ، و مثل عبدى است كه مُغنّى است و يا در سرقت و قمار و مانند آن مهارت دارد و خودش هم ماليت دارد .\r\nمعامله بر چنين كنيز يا غلامى گاهى به صورت بيع است و گاهى به صورت اجاره . در هر صورت يا در متن عقد تصريح مىكنند كه بخشى از عوض در برابر صفت حرام باشد يا تصريح نمىكنند امّا داعى آنها اين جهت است . اين مسأله از نظر حرمت تكليفى و فساد وضعى قابل بحث است ولى از آنجا كه امروزه محل ابتلا نيست ، مرحوم امام در تحرير الوسيله آن را بررسى نكرده است . ما نيز متابعت نموده از شرح و بيان خوددارى مىكنيم .\r\nصورت سيزدهم تا شانزدهم : مهم‌ترين فرض مسأله همين بخش است : فروشنده متاعى را به فردى مىفروشد يا اجاره مىدهد ؛ خود مالك اصلى قصد حرام ندارد ولى مىداند كه خريدار يا مستأجر در جهت حرام استفاده خواهد كرد ، مثلًا مىداند كه مشترى انگورها را براى شراب ساختن خريدارى مىكند جهت اهميت اين است كه فرض‌هاى قبلى نسبتاً نادر و كم است زيرا مسلمان به عنوان مسلمان داعى ندارد كه قصد حرام كند و يا در متن عقد شرط كند كه در جهت حرام استفاده كند ، يا انگيزهء قبلىاش اين باشد ، يا جهت حرام هم در كنار جهت حلال ، مورد ملاحظهء او باشد . ولى در فرض فعلى قصد فروشنده ، فروش متاع و رسيدن به پول است و كارى ندارد كه مشترى چه قصدى دارد و براى چه منظورى خريدارى مىكند ، اين قسم از معامله در خارج فراوان است و نوع روايات باب هم نظر به اين فرض دارد و به دقت بايد احكامش بيان شود .\r\nبه فتواى بعضى از فقهاى اماميه ، معامله با كسى كه مىدانيم متاع را در جهت حرام\r\n\r\n","description":"","footnote":"","page_name":" 172 ","page_number":188},
  {"content":"\r\n\r\nاستفاده خواهد كرد ، جايز و حلال و صحيح است . طبق برخى فتاوا كراهت دارد ، « 1 » ولى طبق فتواى علامه در تحريم ، حرام تكليفى است ، البته ايشان از فساد وضعى سخنى به ميان نياورده است .\r\nفتاواى فقهاى اهل سنّت نيز مختلف است ، حنابله فتوا به حرمت داده‌اند ، شافعى قائل به كراهت شده است و ابوحنيفه صريحاً طرفدار جواز تكليفى و وضعى است « 2 » . بنابراين روايات باب كه در آينده مطرح مىشود حمل بر تقيه نمىشود .\r\n\r\nاصل بحث\r\nفقها در مورد بيع يا اجارهء مال به فردى كه مىداند در جهت حرام استفاده مىكند و لو قصد بايع يا موجر اين جهت نباشد ، دو بحث منعقد كرده‌اند :\r\n1 . مقتضاى قواعد عامّه ؛ 2 . مفاد نصوص و روايات باب .\r\n\r\nبحث مقتضاى قواعد عامّه\r\nسه قاعدهء اساسى مطرح است كه براى حرمت اين معامله به آنها استدلال شده است :\r\n1 . قانون حرمت شرعى « تعاون بر اثم و عدوان » كه از آيهء  وَ لا تَعاوَنُوا  استفاده مىشود ؛\r\n2 . قانون عقلى قبح اعانت و مساعدت ديگرى بر كار قبيح و حرام ؛\r\n3 . قانون شرعى و عقلى وجوب نهى از منكر و لزوم دفع منكر .\r\nقانون نخست : دربارهء تحريم اعانت بر اثم و عدوان دو بحث مطرح است :\r\nالف ) بحث مفهومى و موضوعى ، كه اعانت بر اثم به چه معناست و چه خصوصياتى در صدق آن دخيل است ؛\r\nب ) بحث حكمى ، كه آِيا اعانت بر اثم ، مطلق حرام است يا مطلق حرام نيست ، يا اينكه تفصيل در كار است ؟\r\n\r\n\r\n","description":"","footnote":"\r\n( 1 ) . النهايه ، ص 369 و 403 ؛ المبسوط ، ج 2 ، ص 138 ؛ السرائر ، ج 2 ، ص 225 ؛ شرائع الاسلام ، ج 2 ، ص 10 ؛ مختلف الشيعه ، ج 5 ، ص 53 .\r\n( 2 ) . المغنى ابن قدامه ، ج 4 ، ص 283 ؛ الفقه على المذاهب الأربعه ، ج 2 ، ص 52 ؛ المبسوط ، السرخسى ، ج 12 ، ص 24 .\r\n","page_name":" 173 ","page_number":189},
  {"content":"\r\n\r\n\r\nالف ) بحث مفهومى\r\nآيا اعانت ديگرى بر حرام و معصيت كه مقدمهء كار اوست مطلقاً حرام است يا علم به اينكه او آن كار را خواهد كرد هم دخيل است ؟ يا بالاتر از علم ، قصد معين هم دخيل است ؟ يا بالاتر از آن ، تحقّق مُعان عليه ( فعل ديگرى ) هم معتبر است يا نه ؟ شش وجه در مسأله مطرح است :\r\nوجه اوّل : اعانت ديگرى بر كارى عبارت است از انجام برخى از مقدمات كار او مطلقاً ؛ چه با قصد حصول و تحقّق فعل غير باشد ، چه بدون آن ؛ چه به دنبال اين اعانت ، فعل غير در خارج محقق بشود ، چه نشود . « 1 »\r\nوجه دوم : اعانت عبارت است از ايجاد مقدمه‌اى از مقدمات كار ديگرى با قصد تحقّق فعل از غير . مثلًا به قصد ساختن مسجد توسط مشترى ، آجر و آهن به او بفروشد ، يا به قصد شراب‌سازى ، انگور به او بفروشد ، خواه به دنبال اين اعانت ، فعل ديگرى محقق بشود ، خواه نشود . اين قول عده‌اى از بزرگان - از جمله مرحوم امام خمينى ( رحمه الله ) - است . « 2 »\r\nوجه سوم : در صدق اعانت علاوه بر قصد معين ، وقوع عمل از سوى مُعان‌له نيز دخالت دارد و در واقع تحقّق عمل از سوى هر كدام نباشد اعانت نيست . اين قول به فاضل نراقى مستند است . « 3 »\r\nوجه چهارم : در صدق اعانت يكى از دو امر معتبر است : يا قصد معين كه مقدمه را براى رسيدن ديگرى به فلان كار انجام مىدهد ، يا صدق عرفى كه اگر هم وى چنين قصدى ندارد ولى به قضاوت عرف كارش اعانت بر كار ديگرى است ، مثل كسى كه عصا را به دست ظالمى مىدهد كه مىداند قصد كشتن مظلومى را دارد هرچند قصد دهندهء عصا تحقّق ظلم و قتل نباشد ؛ ولى هر كس شاهد و ناظر باشد كار او را اعانت\r\n\r\n\r\n","description":"","footnote":"\r\n( 1 ) . شيخ در مكاسب اين قول را به اكثر فقها نسبت داده است .\r\n( 2 ) . نظر خود شيخ در مكاسب و نظر مرحوم امام در مكاسب محرمه و محقق ثانى در حاشيه ارشاد .\r\n( 3 ) . عوائد الأيام ، عائده هفتم ، ص 26 .\r\n","page_name":" 174 ","page_number":190},
  {"content":"\r\n\r\nمىداند . اين نظريه به محقق اردبيلى منسوب است . « 1 »\r\nوجه پنجم : اعانت عبارت است از انجام برخى از مقدمات قريب كار ديگرى ؛ امّا ايجاد مقدمات بعيد و دور ، اعانت شمرده نمىشود . مثلًا كسى كه به شراب ساز انگور مىفروشد يا انگورها را تحويل دهد ، معين او بر اين كار است ، ولى كسى كه درخت انگور را غرس مىكند يا آن را آبيارى مىكند ، و . . . معين شمرده نمىشود .\r\nوجه ششم : در صدق اعانت هيچ خصوصيتى از قصد معين و علم او به تحقّق مُعان‌عليه دخالت ندارد و مهم اين است كه به دنبال ايجاد برخى از مقدمات ، آن كار از ديگرى صادر شود . اين نظريه ، نظريهء مرحوم آيت‌الله خوئى است .\r\nبررسى وجوه و اقوال\r\nدر صدق اعانت غير ، ايجاد مقدمات كار او قطعاً معتبر است و كسى ترديد ندارد كه بدون ايجاد حتى يكى از مقدمات فعل غير ، اعانت او صدق نمىكند . در اينجا قدر متيقن ، مقدمات قريبه است . ولى چهار محور قابل بحث وجود دارد :\r\nمحور اوّل : دخالت علم معين به ترتّب فعل غير بر اين مقدمات ؛\r\nمحور دوم : دخالت قصد معين در صدق اعانت ؛\r\nمحور سوم : ترتّب فعل غير و حصول آن در خارج ، به دنبال اين مقدمات ؛\r\nمحور چهارم : اعتبار صدق عرفى در معناى اعانت غير .\r\nبررسى محور اوّل : به عقيدهء گروهى از فقها مهم اصل ترتّب و تحقّق فعل مُعان‌ُعليه است « 2 » و علم معين به آن يا التفات او به اين حصول مهم نيست ، بلكه اگر جاهل هم باشد اعانت صدق مىكند ؛ حتى اگر غافل هم باشد صدق مىكند ؛ بلكه اگر غير ذى شعور و حتى اگر جماد هم باشد صدق مىكند .\r\nمحقق نراقى علم يا ظن معين به ترتّب فعل غير را معتبر نمىداند و انجام مقدمات فعل ديگرى را به اميد ترتّب فعل غير بر آن كافى مىداند « 3 » محقق ايروانى نيز علم را در\r\n\r\n\r\n","description":"","footnote":"\r\n( 1 ) . زبدهء البيان ، ص 297 .\r\n( 2 ) . آن گونه كه مسبب بر سبب مترتب مىشود و به دنبالش محقق مىگردد .\r\n( 3 ) . عوائد الأيام ، عائده هفتم ، ص 26 .\r\n","page_name":" 175 ","page_number":191},
  {"content":"\r\n\r\nاصل صدق اعانت دخيل نمىداند بلكه در تنجّز حكم اعانت دخيل مىداند . « 1 »\r\nمرحوم آيت الله خوئى هم علم را در صدق اعانت دخيل نمىداند . وى قصد را نيز معتبر نمىداند و مجرد وقوع فعل غير ، به دنبال ايجاد مقدمات آن از سوى معين را كافى مىداند . دليل مهم ايشان موارد استعمال است كه در غير مورد علم هم فراوان اطلاق شده است .\r\nمعين در لغت بر ظهير و مساعد اطلاق شده است و قيدى ندارد ؛ مثلًا مىگويند : به كمك عصا راه مىروم ، به كمك عينك مىبينم و . . . در حالىكه عصا و عينك و . . . جماد است و اصلًا شعور ندارد تا ملتفت و عالم باشد .\r\nدر قرآن هم مىفرمايد :  وَ اسْتَعِينُوا بِالصَّبْرِ وَ الصَّلاةِ  در حالىكه روزه و نماز فعل اختيارى مكلّف است و موجود عالم عاقل نيست ولى نماز و روزه معين هستند . و ادّعاى مجازيت در همهء موارد گزاف است ، زيرا قرينه مىطلبد . « 2 »\r\nپاسخ حضرت امام ( رحمه الله )\r\nامام راحل در پاسخ اين موارد مىفرمايد : مجرد استعمال ، نشانهء حقيقت بودن نيست و اين موارد از قبيل استعاره و مجاز و مانند آن است و از نظر متفاهم عرفى ، نه تنها علمْ دخيل است بلكه قصد تحقّق فعلِ غير هم دخيل است . « 3 » در محور بعدى ، كلام ايشان را بيان مىكنيم .\r\nبررسى محور دوم : گاهى به قصد تحقّق فعل غير ، مقدمات كار او را انجام مىدهد و انگيزه‌اش از بيع ، مثلًا تحقّق شراب و صليب و صنم و مانند آن است ، و گاهى علم دارد كه ديگرى اين كار را خواهد كرد ، ولى به اين قصد ، مقدمه را انجام نمىدهد بلكه به دواعى و انگيزه‌هاى ديگر انجام مىدهد ، مثلًا انگور را مىفروشد تا به پول آن برسد ؛ آيا به مجرد علم وى به تحقّق فلان كار از ديگرى - اگر مقدمه را انجام داد - اعانت غير است يا قصد مزبور هم دخيل است ؟\r\n\r\n\r\n","description":"","footnote":"\r\n( 1 ) . حاشيهء المكاسب ، ج 1 ، ص 97 .\r\n( 2 ) . مصباح الفقاهه ، ج 1 ، ص 176 - 178 .\r\n( 3 ) . ر . ك : المكاسب المحرمه ، ج 1 ، ص 212 .\r\n","page_name":" 176 ","page_number":192},
  {"content":"\r\n\r\nبعضى از فقها ، قصد را در صدق اعانت معتبر نمىدانند ؛ « 1 » امّا عدّه‌اى معتبر مىدانند . « 2 » امام راحل از جمله كسانى است كه از نظر متفاهم عرفى ، قصد را معتبر مىداند و در مكاسب خود مىفرمايد :\r\nاعانت شخصى بر امرى عبارت است از مساعدت او بر آن امر و ظهير و پشتوانه بودن براى فاعل آن ، و وقتى صدق مىكند كه انسان ديگرى را در راه رسيدن غير به امرى مقدمات كار او را انجام دهد ، پس اعانت عرفاً متوقف بر قصد است .\r\nآنگاه امام دو مثال ذكر مىكند : يكى اينكه اگر فرد بنا دارد مسجدى بسازد هر كسى كه به قصد رسيدن وى به مقصدش مقدمه‌اى از مقدمات مسجدسازى را فراهم كند او را مساعد و معين اين فرد بر ساختن مسجد مىگويند ؛ امّا فروشنده‌اى كه نه به قصد ساختمان مسجد ، بلكه به نيت تجارت و رسيدن به پول ، مصالح مسجد را مىفروشد او را معين و مساعد نمىشمارند .\r\nمثال ديگر اين است كه [ بافندهء پارچه 
  ] يا بزّار و فروشندهء پارچه اگر به قصد اينكه پارچهء مورد معامله پردهء كعبه يا ضريحى بشود ، با فروختن آن ، كارش اعانت بر نيكى و تقواست ، ولى به معاملهء كسى كه انگور را به شراب‌ساز مىفروشد ، امّا نه به قصد رسيدن او به شراب ، بلكه به قصد رسيدن به پول ، اعانت بر اثم صدق نمىكند ؛ چه اينكه بر كار آن بزّاز ، اعانت بر نيكى صدق ندارد ، آرى اگر همراه با قصد ترتّب نيكى و تقوا يا ترتّب « اثم و عدوان » باشد يقيناً اعانت است . « 3 »\r\nبررسى محور سوم : بر فرض كه علم معين و قصد او در صدق اعانت دخيل باشد ، ولى آيا ترتّب فعل غير هم - مثل ساختن مسجد ، شراب و . . . - در صدق اعانت دخيل است يا اين جهت خارج از ماهيت اعانت است و در صدق آن معتبر نيست ؟ در اين مسأله هم دو نظريه مطرح است :\r\n\r\n\r\n","description":"","footnote":"\r\n( 1 ) . ر . ك : المكاسب ، ج 1 ، ص 133 - 134 ؛ مصباح الفقاهه ، ج 1 ، ص 176 .\r\n( 2 ) . ر . ك : المكاسب ، ج 1 ، ص 133 .\r\n( 3 ) . ر . ك : المكاسب المحرمه ، ج 1 ، ص 213 .\r\n","page_name":" 177 ","page_number":193},
  {"content":"\r\n\r\nبه نظر عده‌اى تحقّق فعل غير ، معتبر است و بدون آن ، توهّم اعانت است نه خود اعانت . آيت الله خوئى اين عقيده را دارد و مىفرمايد : آنچه موافق اعتبار و ملاحظات عقلى است و موارد استعمال هم آن را تأييد مىكند تقييد مفهوم اعانت به وقوع مُعان عليه ( فعل غير ) است ، و اعانت براى اين معناى خاص وضع شده است و بدون آن حقيقت نيست .\r\nبه نظر عده‌اى ديگر از فقها ترتّب فعل غير معتبر نيست و همين كه شخص با قصد تحقّق ، آن مقدمات را ايجاد كرده است اعانت صدق مىكند . امام راحل هم به همين عقيده است و مىفرمايد : متفاهم عرفى از اعانت ، ايجاد مقدمه‌اى از مقدمات كار ديگرى به قصد تحقّق آن كار است هر چند خود آن كار محقق نشود . ايشان استناد مىكند به اينكه اگر كسى به يك دزد نردبانى بدهد به قصد اينكه وى دزدى كند ، اين كار اعانت بر ايجاد سرقت است و اگر به هر دليلى سرقت واقع نشود بر كار او اعانت صدق نمىكند . « 1 »\r\nحقيقت اين است كه اين نمونه‌ها از هر دو طرف قابل توجه است و هيچ‌كدام مايهء اطمينان خاطر انسان نيست تا به موجب آن ، فقيه بتواند نظر دهد و لذا خود امام راحل در پايان مىفرمايد :\r\nلكن مع ذلك كلّه لا يخلو الصدق من خفاء والمسأله من غموض وإن كان الصدق أظهر عرفاً . « 2 »\r\nبنابراين على القاعده بايد بگوييم : مفهوم اعانت اجمال دارد و قدر متيقن فرض وجود علم و قصد و تربت مُعان‌عليه است و در غير اين صورت صدق اعانت معلوم نيست . ولى در محور چهارم ( صدق عرفى ) بايد ديد آيا از اين راه مشكل قابل حل است ؟\r\nبررسى محور چهارم : از تعابير گروهى « 3 » استفاده مىشود كه مناط ، صدق عرفى است ،\r\n\r\n\r\n","description":"","footnote":"\r\n( 1 ) . ر . ك : همان ، ص 211 .\r\n( 2 ) . المكاسب المحرمه ، ص 212 .\r\n( 3 ) . زبدهء البيان ، ص 297 ؛ المكاسب ، ج 1 ، ص 136 ، 140 - 141 ؛ مصباح الفقاهه ، ج 1 ، ص 279 .\r\n","page_name":" 178 ","page_number":194},
  {"content":"\r\n\r\nيعنى صدق عرفى يا قصد را معتبر مىدانند .\r\nبه نظر امام راحل هم متفاهم عرفى ، دخالت قصد است . « 1 » ولى خود اين بزرگان در بيان موارد و مصاديق صدق عرفى اختلاف نظر دارند . مثلًا مرحوم خوئى حتى مثال تجارت و اخذ ماليات از ناحيهء حكومت جور را نوعى اعانت مىداند ؛ در حالىكه ديگر بزرگان به صراحت ، اين موارد را خارج از اعانت مىدانند . يا محقق اردبيلى دادن تازيانه به دست ستمگر را از مصاديق اعانت مىداند و صدق عرفى را مسلّم مىشمارد ولى دربارهء فروش انگور به خمّار و فروش شراب فرق قائل نيست « 2 » و فروش انگور را به دادن عصا به ظالم ملحق كرده و آنها را مثل هم دانسته است . شيخ اعظم انصارى به همين فرق معترض است و بيع مذكور را با اعطاء مزبور از يك وادى مىداند ؛ در صورتى كه در هر دو طرفدار صدق عرفى هستند ، ولى به اين مقدار هم راضى نمىشوند و در پايان ميان شروط و مقدمات حرام فرق مىگذارند و مىگويند : گاهى شرط و مقدمه به‌گونه‌اى است كه از نظر عرف مثل جزء اخيرِ علت تامّه مىماند و فايده‌اش منحصر در مشروط و فعل حرام است و فايدهء ديگرى براى آن متصور نيست مثل دادن عصا به دست ظالم براى زدن مظلوم كه در اين زمان خاص ، انتفاع از عصا منحصر در زدن مظلوم است . اينجا صدق عرفى دارد و كار دهندهء عصا ، اعانت بر حرام است .\r\nگاهى اين‌گونه نيست و فايدهء حلال ديگرى هم متصور است ، مثل فروش انگور به خمّار و تمليك آن به وى كه پس از بيع و تسليم مبيع هم باز وى مختار است و مىتواند استفادهء حلال بكند ، كه اينجا صدق عرفى ندارد . « 3 »\r\nبه نظر ما اصل صدق عرفى كاملًا متين است و براى فهم معانى و مرادات شارع بايد به فهم عرف و اهل لسان مراجعه شود ، ولى صدق عرفى در مورد بحث ما محرز نيست و مجرد علم بايع به اينكه مشترى استفادهء حرام خواهد كرد كفايت نمىكند و دليل بر\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 1 ، ص 211 .\r\n( 2 ) . مجمع الفائدهء والبرهان ، ج 8 ، ص 50 .\r\n( 3 ) . المكاسب ، ج 1 ، ص 140 .\r\n","page_name":" 179 ","page_number":195},
  {"content":"\r\n\r\nصدق عرفى نيست ؛ آرى اگر قصد هم باشد صدق هست . امام راحل هم به اين امر تصريح كرده است . « 1 »\r\nحكم موارد شك : در موارد شك در صدق اعانت نمىتوانيم به اطلاق نهى از تعاون بر اثم استناد كنيم ، زيرا از باب تمسك به عام در شبهات مصداقيه است كه جايز نيست ؛ نوبت مىرسد به شك در حرمت كه اصل عملى برائت جارى مىشود و على القاعده بايد بيع مزبور جايز باشد ، اينكه مگر دليل ديگرى بر حرمت اقامه شود . آرى در مواردى كه صدق عرفى محرز است حرمت اعانت جارى و سارى است و در مواردى هم كه عدم آن محرز است ، عدم حرمتْ جارى و سارى است .\r\n\r\nب ) بحث حكمى\r\nبر فرض كه چنين معامله‌اى از مصاديق اعانت بر اثم باشد و صغراى قضيه درست شود . كبراى كلى روشن است كه آيهء  وَ لا تَعاوَنُوا عَلَى الْإِثْمِ وَ الْعُدْوانِ  بر حرمت آن دلالت دارد . البته بر اين مطلب اشكال‌هايى شده است كه قبلًا در فرض بيع انگور به قصد ترتّب حرام از قول محقق ايروانى آورديم و سه اشكال را پاسخ داديم و عمده اشكال چهارم بود كه آيه تنها بر حرمت تكليفى دلالت دارد . بحث ما در حرمت و فساد است و بطلان معامله از آن استفاده نمىشود زيرا نهى به عنوان ديگرى غير از عنوان معامله تعلق گرفته است ، و چنين موردى به طور حتم ارشاد به بطلان نيست و از راه ملازمه هم نمىتوانيم فساد را ثابت كنيم ، زيرا در معاملات ، ملازمه ميان حرمت و بطلان نيست .\r\nنتيجه : قانون شرعى ( حرمت اعانت بر اثم ) در مورد بحث ما ( بيع العنب ممّن يعلم أنّه يجعله خمراً ) جارى نيست زيرا نه صدق اعانت بر اين بيع محرز است و نه دلالت بر فساد و بطلان .\r\n\r\nقانون عقلى قبح اعانت بر كار حرام\r\nامام راحل روى اين قانون تكيه كرده و از اين راه حرمت بيع مزبور را ثابت مىكند .\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 1 ، ص 211 .\r\n","page_name":" 180 ","page_number":196},
  {"content":"\r\n\r\nخلاصهء بيان ايشان از اين قرار است .\r\nهمان‌گونه كه ارتكاب منكر عقلًا زشت و ناپسند است و امر به آن و وادار كردن و فريب دادن ديگرى و القاى ديگرى در منكر عقلًا قبيح است ، فراهم نمودن اسباب و مقدمات منكر و كمك به فاعل منكر نيز عقلًا قبيح است و باعث استحقاق عقوبت مىشود . به همين سبب در قوانين عرفى براى معين جرم ، كيفر و مجازات قائل‌اند . در قوانين شرعى هم براى معين ، جزا ، مقرر شده است از جمله كيفر قاتل عامد ، قصاص و كيفر نگهدارندهء مقتول ، قبل از جنايت ، حبس ابد است .\r\nاگر شخصى به دزدى كمك كند و مقدمات سرقت او را فراهم سازد ، نزد عقل و عقلا ، مجرم است ، و اين نه از باب حرمت مقدمهء حرام است بلكه از باب اعانت بر حرام است ، چون نفس اين كار اعانت است و قبح عقلى دارد .\r\nضمناً فرقى ندارد كه معين ، به قصد رسيدن غير به حرام و جرم ، مقدمات جرم او را فراهم كند يا بدون اين قصد . بنابراين كسى كه علم دارد فرد سارق ، مثلًا نردبان را براى سرقت كردن از جايى خريدارى مىكند و معذلك فروشنده نردبان را به او تسليم كند ، خود اين كار قبح عقلى دارد ؛ اگرچه در صورت قبل كه به قصد توصل به حرام تسليم مىكرد قبح بيشترى دارد . همچنين فرقى ندارد كه معين بداند مشترى ، هم‌اكنون ارادهء حرام دارد و به او كمك كند يا اينكه الآن و در هنگام خريدن ، قصد جرم ندارد ، امّا يقين دارد كه بعداً مرتكب حرام خواهد شد . در هر حال انجام مقدمات ، كمك به جرم است . همچنين فرقى ندارد فروشندهء ديگرى هم وجود داشته باشد كه به خمّار انگور بفروشد يا منحصر در همين فروشنده باشد . در هر حال بيع و تسليم ، قبيح است ولو مراتب دارد . ضمناً حكم عقلى ، تخصيص‌بردار نيست و تهيهء مقدمات كار حرام براى ديگرى ، با علم معينْ هميشه و همه‌جا قبيح است .\r\nحضرت امام در پايان مىفرمايد : حكم عقل به قبح تهيهء مقدمات كار حرام براى ديگرى ، دائر مدار صدق عنوان اعانت بر اثم يا تعاون بر اثم و مانند آن نيست - تا برگردد به قانون شرعى حرمت تعاون بر اثم ، يا كسى اشكال كند كه اصل صدق اعانت مشكوك است - بلكه عقل مستقلًا قبح تهيهء مقدمات معصيت و جرم را درك مىكند ؛\r\n\r\n","description":"","footnote":"","page_name":" 181 ","page_number":197},
  {"content":"\r\n\r\nچه آن عناوين صدق بكند ، چه صدق نكند . پس اين حكم عقل ، قانون مستقلى است . « 1 »\r\nشايد تعبير امام راحل در متن تحرير به حرمت چنين بيع و اجاره‌اى « فى وجه قوى » اشاره به همين وجه و قانون عقلى باشد .\r\nبررسى نظريه امام ( رحمه الله )\r\nبه نظر شارح ، قانون عقلى مذكور صحيح و تمام است و استدلال امام راحل به آن كاملًا مقبول است و قضاوت عقلايى شاهد صدق آن است ؛ زيرا عقلاى عالم كسى را كه با علم و التفات به استفادهء نامشروع ، چيزى را به ديگرى مىدهد مورد بازخواست قرار مىدهند و مستحق سرزنش مىدانند . بنابراين ما تابع صدق عنوان اعانت بر اثم و مانند آن نيستيم ، بلكه نفس فراهم كردن اسباب و مقدمات جرم و كار حرام ، مذموم و جرم محسوب مىشود .\r\nولى اين قانون هم تنها قبح عقلى و حرمت شرعى تهيهء مقدمات فعل غير را دلالت مىكند و به درد فساد و بطلان بيع و اجارهء مورد بحث ما نمىخورد و خود مستدل هم اين را قبول دارد زيرا به پيروى از شيخ اعظم بحث فساد معامله را جداگانه مطرح كرده و مورد استدلال قرار داده است .\r\n\r\nهمانندى قانون وجوب دفع منكر با وجوب رفع آن\r\nمحقق اردبيلى براى حرمت بيع مورد بحث علاوه بر استدلال به تحريم تعاون بر اثم و عدوان ، به قانون وجوب دفع منكر هم استدلال نموده است . امام راحل استدلال محقق اردبيلى را در كمال اتقان و استحكام دانسته است . خلاصهء سخن امام چنين است :\r\nحاكم در روابط فيما بين عبيد و موالى ، عقل انسان است . عقل حكم به لزوم ايجاد مطلوب مولى مىكند و درك مىكند كه آنچه را مطلوب مولاست عبد بايد ايجاد كند ، و نيز حكم به لزوم جلوگيرى از مبغوض مولى مىكند و مىگويد آنچه مبغوض مولاست نبايد ايجاد شود ؛ بلكه بايد جلوى تحقّق آن گرفته شود و اگر ايجاد شده است حتماً بايد جلوى تداوم و ادامهء آن گرفته شود . عقل در اين جهت فرق نمىگذارد بين صدور\r\n\r\n\r\n","description":"","footnote":"\r\n( 1 ) . ر . ك : همان ، ج 1 ، ص 194 - 195 .\r\n","page_name":" 182 ","page_number":198},
  {"content":"\r\n\r\nمبغوض مولى از غير مكلفين . « 1 » و بين صدور آن از مكلفين . در اينجا هم بر عبد لازم است اگر مىتواند ممانعت كند و طرف را از ايجاد مبغوض مولى زجر و ردع و منع نمايد . ملاك هر دو باب يكى است ، يعنى مبغوضيت عمل نزد مولى . همچنين عقل فرق نمىگذارد ميان دفع پيشگيرى از مبغوض مولى و رفع آنكه اگر محق شده است جلوى بقاى آن گرفته شود . بنابراين عقلًا دفع منكر واجب است تا مبغوض مولى جامهء عمل نپوشد ، و در مورد بحث ما شراب و صليب و صنم مبغوض مولى هستند و بايد جلوى تحقّق آنها گرفته شود . اين هدف با ترك بيع انگورها و چوب‌ها به شراب ساز و صنم ساز حاصل مىشود ؛ بنابراين به حكم عقل - از باب دفع منكر - مكلّف بايد اين معامله را ترك كند .\r\nاگر وجوب نهى از منكر را شرعى بدانيم باز هم ترك معامله واجب است ، زيرا مقصد اعلاى شارع از ايجاب نهى از منكر ، اين است كه مادهء فساد و گناه ريشه كن شود ؛ چه اينكه فلسفهء اصلى وجوب اتلاف و شكستن صليب و صنم و آلات قمار و آلات لهو و مانند آن قطع ريشهء فساد و تباهى انسان است ، به اين جهت فروشنده يا مالك حق ندارد مالش را به چنين كسى بفروشد يا اجاره دهد ؛ زيرا با غرض اعلاى شارع مقدس منافات دارد و تجويز آن از سوى شارع ، نقض غرض است . « 2 »\r\nامام راحل نظير اين سخن را دربارهء آيه نهى از اعانت بر اثم آورده است كه خلاصه‌اش از اين قرار است :\r\nاگرچه از منظر عرف و لغت ، قصد ترتّب حرام در صدق اعانت دخيل مىباشد ولى از نظر شرع ، مطلقاً حرام است و لو قصدى نباشد و مجرد علم به ترتّب حرام باشد ؛ زيرا غرض اصلى و مقصد اعلاى شارع ، از نهى از اعانت بر اثم و عدوان ، اين است كه\r\n\r\n\r\n","description":"","footnote":"\r\n( 1 ) . مثلًا از ديوانه‌اى يا كودكى صادر شود ، يا از حيوان يا جمادى صادر شود . در همهء اينها اگر مقدور است ، بر عبد لازم است كه مانع شود و نگذارد مبغوض مولى محقق شود . مثلًا حيوان درنده‌اى به فرزند مولى حمله‌ور شده است و او در معرض نابودى است و اين صددرصد مبغوض مولاست ؛ در اينجا به حكم عقل مستقل بايد عبد ، ممانعت كند .\r\n( 2 ) . ر . ك : المكاسب المحرمه ، ج 1 ، ص 203 .\r\n","page_name":" 183 ","page_number":199},
  {"content":"\r\n\r\nمادهء فساد ريشه كن شود و جلوى اشاعهء اثم و عدوان گرفته شود و اين ملاك در فرض علم بايع به استفادهء حرام وجود دارد و به همين دليل خصوصيت قصد توصل به حرام ملغى است و در فرض علم هم حرام است . « 1 »\r\nاين قانون نيز بر فرض تماميت ، حرمت تكليفى بيع مزبور را دلالت مىكند و بر فساد و بطلان آن دلالت ندارد ، زيرا نهى و تحريم روى عنوان بيع نرفته است ، بلكه روى عنوان مبغوض مولى بار شده است و ما بر دفع منكر يا رفع آن امر شده‌ايم كه گاهى بر بيع كذايى منطبق مىشود . گفتنى است چنين نهىاى ارشاد به فساد نيست و ملازمه با بطلان هم ندارد ؛ بنابراين ، از قوانين فوق فساد معامله دانسته نمىشود . افزون بر اين ، اگر فروشنده منحصر در يك نفر باشد ، قدرت دارد جلوى منكر را بگيرد و نگذارد مبغوض مولى يا مادهء فساد ايجاد شود و از اين باب بايد معامله را ترك كند ، ولى اگر منحصر نيست و ديگران اين معامله را انجام مىدهند حتماً شراب و مبغوض مولى محقق مىشود و در اين فرض وى نمىتواند از تحقّق مبغوض مولى ممانعت كند يا نهى از منكر نمايد تا ترك معامله واجب باشد .\r\n\r\nبحث مفاد نصوص و روايات خاصه\r\nتاكنون مقتضاى قواعد عامّه بحث شد . به عقيدهء امام راحل - به موجب هر سه قاعده ، معاملهء متاع - چه بيع باشد ، چه اجاره - با كسى مىداند وى در جهت حرام استفاده خواهد كرد - و لو قصد بايع يا موجر چنين نباشد - قبح عقلى و حرمت شرعى دارد و جايز نيست . حال بايد بررسى شود كه روايات باب چه مىگويد ؟\r\nدر اين باب دو دسته روايت وجود دارد كه بايد به نوعى ، ميان آنها جمع كنيم ، تا مشكل حل شود :\r\n1 . روايات فراوانى كه دليل بر جوازند « 2 » و در ميان آنها روايات صحيح « 3 » نيز وجود\r\n\r\n\r\n","description":"","footnote":"\r\n( 1 ) . ر . ك : همان ، ص 214 .\r\n( 2 ) . ر . ك : وسائل الشيعه ، ج 17 ، ص 229 - 231 .\r\n( 3 ) . مثل صحيحه ابن اذينه ، صحيحه بزنطى ، دو صحيحه حلبى ، و . . . .\r\n","page_name":" 184 ","page_number":200},
  {"content":"\r\n\r\nدارد و لذا نياز به بحث سندى نداريم و براى نمونه يكى از آنها ( مكاتبهء عمر بن اذينه ) را نقل مىكنيم .\r\nقال : كتبت إلى أبى عبدالله ( ع ) أسأله عن رجل له كرم أيبيع العنب التمر ممّن يعلم أنّه يجعله خمراً أو سكراً ؟ فقال\r\n: « إنّما باعه حلالًا في الأبان الذي يحلّ شربه أو أكله ، فلا بأس ببيعه » . « 1 »\r\nدر اين روايت سؤال از بيع مورد بحث ( فرض علم بايع ) است و امام در جواب سؤال صريحاً از اين معامله ، نفى بأس نموده است . قدر متيقن در اينجا جواز وضعى است ولى اختصاص به آن ندارد . جواز تكليفى نيز استفاده مىشود . ضمناً روايات جواز عموماً در مورد فروش انگور يا خرما يا عصير است و قسمتى از مكاتبهء ديگر ابن اذينه كه در ادامه مىآيد در مورد فروش جواب است به كسى كه آن را به آلت لهو تبديل مىكند . و دربارهء فروش چوب به كسى كه صليب يا صنم مىسازد ساكت است و نياز به انضمام عدم قول به فصل دارد تا اين مورد را نيز شامل گردد . در نتيجه به موجب اين اخبار ، فروش كالا به كسى مىدانيم كه در جهت حرام استفاده خواهد كرد جايز و صحيح است .\r\n2 . رواياتى كه دليل منع هستند و از نظر سند مشكلى ندارند . در اين باره دو روايت وجود دارد كه براى نمونه ، تنها روايت اوّل ( مكاتبهء ديگر عمر بن اذينه ) را نقل مىكنيم .\r\nقال : كتبت إلى أبي عبدالله ( ع ) أسأله عن رجل له خشب فباعه ممّن يتخذه برابط ؟ فقال : « لا بأس به » ، وعن رجل له خشب فباعه ممّن يتخذه صلباناً ؟ فقال : « لا » . « 2 »\r\nدر اين روايات دربارهء علم بايع به صراحت ذكرى در ميان نيست ، ولى تعبير « ممّن يتخذه صلباناً » قرينه‌اى بر آن است ، زيرا مضارع ، دالّ بر استمرار است ، يعنى كار خريدار صليب سازى است و كسى كه چوب‌ها را به اين فرد مىفروشد عادتاً مىداند از اين\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 230 ، ح 5 .\r\n( 2 ) . همان ، ح 1 .\r\n","page_name":" 185 ","page_number":201},
  {"content":"\r\n\r\nچوب‌ها هم در ساختن صليب و صنم استفاده خواهد شد . امام ( ع ) اين معامله را منع كرد و فرمود : « لا » . يعنى « لا يجوز » يا « لا تبع » و مانند آن . ضمناً مورد اين روايات فروش چوب به صليب ساز و صنم ساز است و از فروش انگور و غيره ساكت است و باز هم نياز به ضميمهء عدم قول به فصل دارد تا نتيجه‌اش اين باشد كه فروش كالا به كسى كه مىداند در راه حرام استفاده مىكند ، جايز نيست .\r\nاين دو دسته روايت ، با انضمام عدم فصل ، با يكديگر تعارض دارند ، زيرا دسته‌اى اين معامله را تجويز كرده‌اند و دستهء ديگر منع . حال بايد براى حل تعارض چاره‌اى انديشيده شود .\r\nوجه الجمع ميان روايات : از سوى فقها چند وجه الجمع ذكر شده است ؛ ما در اينجا چهار وجه را بيان مىكنيم :\r\n1 . اخبار جواز ، بر فرض عدم اشتراط قصد حمل شود و اخبار منع ، بر فرض قصد ترتّب حرام . يعنى اگر مالك به قصد ترتّب حرام با طرف معامله كند حرام است چه در متن معامله ، متعاملين به اين قصد تصريح كنند و چه با توافق قبلى و به داعى ترتّب حرام باشد . اگر چنين قصدى ندارد ولى از خارج مىداند كه طرف در جهت حرام استفاده مىكند ، اشكالى ندارد .\r\nاين وجه چند اشكال دارد : يكى اينكه جمع عرفى و عقلايى نيست كه عام و خاص يا نصّ و ظاهر يا اظهر و ظاهر باشد و خاص يا نصّ يا اظهر مقدم شود و ديگرى توجيه گردد ، بلكه ظاهر تعبير هر دو دسته مثل هم است و هر دو اطلاق دارند و صورت قصد و علم را شامل مىشوند . آرى قدر متيقن از اخبار منع ، فرض اشتراط و قصد است و قدر متيقن از اخبار جواز ، فرض عدم قصد مزبور است ، ولى قدر متيقن خارجى مانع نيست از تمسك به اطلاق هر دو . بنابراين تعارض به اين وسيله حل نمىشود .\r\n2 . مشهور - از جمله شيخ اعظم « 1 » - روايات جواز را مقدم داشته و فتوا به جواز\r\n\r\n\r\n","description":"","footnote":"\r\n( 1 ) . همان .\r\n","page_name":" 186 ","page_number":202},
  {"content":"\r\n\r\nمعامله داده‌اند و روايات منع را بر كراهت حمل كرده‌اند . حاصل جمع جواز به نحو كراهت است و چنين بيعى شرعاً مكروه است ، نه حرام . مشهور بر اين جمع دو شاهد آورده‌اند : يكى اينكه اخبار جواز ، نصّ در جواز است و روايات منع با تعبير « لا » ، حداكثر ظهور در منع دارد . نصّ بر ظاهر مقدم است و به بركت آن در ظاهرِ منع و نهى تصرف مىكنيم و بر كراهت حمل مىنماييم كه جمع عرفى هم هست .\r\nشاهد ديگر به قول شيخ اعظم : غير واحدى از روايات تعبيراتى دارند كه حداكثر ، كراهت را دلالت دارند ، از جمله در روايت حلبى كه مىفرمايد :\r\n« بعه ممّن يطبخه أو يصنعه خلًا أحبّ إلىّ ولا أري بالأوّل بأساً » . « 1 »\r\nاز تعبير « أحبّ إلى » استفاده مىشود كه فروش انگور به كسى كه شراب مىسازد محبوب امام نيست ، و دوست نداشتن بر كراهت حمل مىشود ، نه حرمت .\r\nاين وجه مخصوصاً با شاهد اوّلش وجه مهمى است ولى معذلك اشكال دارد ؛ زيرا اوّلًا تنها يك روايت ، تعبير « أحبّ إلى » دارد ، نه چند روايت . تعبير شيخ اعظم هم به « شهادة غير واحد من الأخبار على الكراهة » ناتمام است .\r\nثانياً در چند روايت از جمله روايت أبى كهمس « 2 » و صحيحهء رفاعه « 3 » كه سندش هم قوى است فعل خود امام را بيان كرده است كه وى مىفرمايد ما نيز اين معاملات را داريم و خرما به شراب‌ساز مىفروشيم . با فعل مضارع هم آمده است كه ظهور در استمرار دارد ، يعنى هر سال انجام مىدهيم . حال اگر بيع مزبور مكروه باشد ، حتى يك بار هم صدورش از امام معصوم ( ع ) قبول كردنى نيست ؛ آن هم بدون وجود مصلحت مهم‌تر ، تا چه رسد به تكرار آن . ديگر اينكه صدورش به دفعات اين روايات ، قرينه است بر اينكه نتوانيم اخبار منع را بر كراهت حمل كنيم . مخصوصاً كه اخبار منع با قانون عقلى قبحِ تهيهء اسباب حرام نيز موافق است و حكم عقل قاطع ، تخصيص‌بردار و توجيه‌بردار نيست .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 231 ، ح 9 .\r\n( 2 ) . همان ، ح 6 .\r\n( 3 ) . همان ، ح 8 .\r\n","page_name":" 187 ","page_number":203},
  {"content":"\r\n\r\n3 . روايات منع را مقدم بداريم و فتوا به حرمت معامله دهيم و اخبار متعدد جواز را بر تقيه حمل كنيم ، زيرا با فتواى ابوحنيفه موافق هستند كه او نيز قائل به صحت و جواز شده است .\r\nاين وجه نيز ناتمام است ، زيرا در آغاز بحث عباراتى از فقهاى خاصّه و عامّه آورديم و ملاحظه شد كه هر دو گروه اختلاف نظر دارند ، لذا حمل يك دسته بر تقيه ، قبول كردنى نيست ، زيرا دستهء ديگر هم با فتواى برخى از اهل سنّت موافق و قابل حمل بر تقيه است .\r\n4 . مهم‌ترين وجه اين است كه اصولًا اخبار جواز و منع ، تعارض و تنافى ندارند تا نياز به جمع و صرف‌نظر از ظاهر هر دو دسته روايت يا از يك دسته باشد ، زيرا مورد اخبار ، جواز فروش انگور و خرما و عصير و مانند آن و نيز فروش چوب به كسى است كه آلت لهو و لعب مىسازد . و امام در اينجا حكم به جواز كرده است و هرگز صورت فروش چوب به سازنده صليب و صنم را تعرض نكرده است تا منافى باشد ؛ مورد اخبار منع هم فروش چوب به كسى است كه صليب و صنم مىسازد و از حكم فروش چيزهاى ديگر ساكت است و منع نكرده است تا منافى باشد ؛ بنابراين به هر دسته در مورد خودش عمل مىشود و ما در اين باره تفصيل قائل مىشويم .\r\nتنها اشكال اين وجه ، اين است كه مستلزم قول به فصل است و بايد ميان بيع انگور و عصير به خمّار ، با بيع چوب به بت تراش فرق بگذاريم ؛ در صورتى كه فقها ، قائل به فصل نشده‌اند و در واقع اين وجه به نوعى خرق اجماع مركب است و جايز نيست ، و به قول شيخ اعظم : « وهذا الجمع قول فصل ، لو لم يكن قولًا بالفصل » . « 1 » يعنى بهترين جمع است و فصل الخطاب است . ولى چه كنيم كه قول به فصل ميان دو مورد فوق است و كسى قائل به تفصيل نشده است .\r\nپاسخ اشكال اين است كه اوّلًا اگر ادعاى صريح اجماع هم بود ما قبول نداشتيم ، « 2 » تا\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 132 .\r\n( 2 ) . زيرا اجماع محصّل كه امكان ندارد ، اجماع منقول هم حجت نيست .\r\n","page_name":" 188 ","page_number":204},
  {"content":"\r\n\r\nچه رسد به ادعاى عدم فصل كه به طريق اولى ارزش ندارد ؛ ثانياً بر فرض اعتبار ، قول به عدم فصل ارزشمند است نه عدم قول به فصل كه با سكوت و عدم فتواى عده‌اى هم سازگار است و در مورد بحث ما حداكثر عدم قول به فصل است نه عدم فصل واقعى يا قول به عدم ، و بلكه اصولًا عدم قول به فصل هم نيست و قول به فصل است . در نتيجه وجه جمع چهارم خالى از اشكال است و هر دسته‌اى بر مورد خودش عمل مىشود .\r\nالبته اين بر فرض قول به فصل بين دو باب است ولى اگر مثل مشهور و شيخ اعظم بنا را بر عدم فصل بگذاريم و حكم هر مورد يكى باشد ، حتماً دو دسته روايت تعارض پيدا مىكنند و وجوه جمع قبلى هم ناتمام است ؛ به ناچار بايد قواعد باب تعارض اجرا شود . در اين مرحله چهار نظريه مطرح است :\r\nاجراى قواعد باب تعارض : 1 . به نظر آيت الله خوئى ( رحمه الله ) اخبار جواز ، رجحان دارد و مقدم مىشود و بايد طبق آن فتوا دهيم زيرا اين روايات با عمومات ابواب معاملات و تجارات موافق هستند ، و موافقت كتاب از مرجحات منصوصه است . « 1 »\r\n2 . به نظر امام راحل ، اخبار منع رجحان دارد ، زيرا اخبار جواز ، مخالف كتاب « 2 » و سنّت مستفيضه « 3 » و روايات نهى از منكر و . . . هستند « 4 » و دستور اين است كه آنچه مخالف كتاب و سنّت است بايد طرح شود . « 5 »\r\n3 . به عقيده گروهى از اصولىها - مثل صاحب كفايه - حكم تخيير است و هر فقيهى مختار است هر دسته را اخذ كند و بر طبق آن فتوا دهد .\r\n4 . توقف در مقام فتوا و احتياط در مقام عمل و ترك معاملهء مورد بحث .\r\nبر فرض تساقط دو دسته ، نوبت به قواعد و عمومات مىرسد كه به نظر آقاى\r\n\r\n\r\n","description":"","footnote":"\r\n( 1 ) . مصباح الفقاهه ، ج 1 ، ص 175 .\r\n( 2 ) . يعنى آيهء نهى از اعانت بر اثم و آيات نهى از منكر .\r\n( 3 ) . يعنى روايات لعن ده گروه در مورد شراب .\r\n( 4 ) . سخن امام در ادامهء مطالب به طور كامل نقل خواهد شد .\r\n( 5 ) . ر . ك : المكاسب المحرمه ، ج 1 ، ص 219 .\r\n","page_name":" 189 ","page_number":205},
  {"content":"\r\n\r\nخوئى ، عمومات تجارت و بيع است و به نظر امام راحل قانون عقلى قبح اعانت بر اثم و قبح تهيهء مقدمات كار حرام است كه به تفصيل ذكر شد و ما همين قانون را تقويت كرديم .\r\nدر پايان گفتنى است : اگرچه مقتضاى قواعد كلى ( سه قانون تحريم اعانت بر گناه ، قبح تهيهء مقدمات مبغوض مولى ، وجوب دفع منكر ) حرمت است ولى مقتضاى قاعدهء خاص در باب بيع انگور و خرما و عصير جواز بيع است و روايات فراوانى بر آن دلالت دارد . حال معماى تنافى مقتضاى قاعدهء عامّه با مفاد روايات باب را چگونه حل كنيم ؟\r\nدر اين مسأله شش وجه و احتمال وجود دارد :\r\n1 . به فتواى امام راحل بيع مطلقاً - در برابر تفاصيل بعدى - حرام است و قاعدهء اوّلى مقدم است و اخبار جواز ، طرح مىشود يا علم آنها به اهلش ( اهل بيت ( ع ) ) واگذار مىشود ؛ زيرا اين روايات مخالف كتاب « 1 » و سنّت مستفيضه « 2 » و مخالف روايات فراوان نهى از منكر هستند و بايد طرح شوند - بلكه مخالف اصول مذهب مىباشند - و بر خلاف قداست ساحت معصوم ( ع ) هستند و بديهى است رواياتى كه با اين جهات مخالف باشد و مخصوصاً كه با حكم عقل قاطع به قبح تهيهء اسباب حرام ، مخالفت دارند و بايد طرح شوند . « 3 »\r\nسپس امام راحل از صاحب رياض نقل مىكند كه او نيز در تقديم اخبار جواز ، اشكال كرده و مسأله را از معضلات دانسته و قائل به احتياط شده است . « 4 » ولى امام فرموده است : اشكال و تردد ندارد ، اى كاش قاطعانه اين حرف را مىزد و اخبار جواز\r\n\r\n\r\n","description":"","footnote":"\r\n( 1 ) . آيهء نهى از تعاون بر اثم و آيات نهى از منكر .\r\n( 2 ) . روايات لعن ده گروه در مورد خمر كه يكى از آنها كسى است كه درخت انگور را غرس مىكند ، ديگرى فردى است كه آبيارى مىكند و . . . كه اگر اينها ملعون باشند فروشندهء انگور به شراب ساز به طريق أولى ملعون است و كارش حرام .\r\n( 3 ) . همان .\r\n( 4 ) . رياض المسائل ، ج 8 ، ص 50 - 55 .\r\n","page_name":" 190 ","page_number":206},
  {"content":"\r\n\r\nرا به اهل آن رد مىكرد كه ما مأمور به اين كار هستيم كه اين‌گونه روايات را به اهلش ارجاع دهيم « 1 » و بگوييم : « أهل البيت أدري بما في البيت » البته امام راحل در متن تحرير با اين قاطعيت روايات جواز را رد نكرده است ؛ بلكه صرفاً فرموده است : مسأله از ناحيه نصوص اشكال جدّى دارد و فتوا به حرمت خيلى سخت است .\r\n2 . به فتواى آقاى خوئى اخبار جواز مقدم است زيرا قواعد اوليه سه قاعده است . البته ايشان قانون عقلى را ذكر نكرده است ؛ دو قانون ديگر را هم قبول ندارند و بر فرض قبول ، گفتنى است عمومات و مطلقات شرعى قابل تخصيص است و مانعى ندارد كه در خصوص فروش انگور و خرما و عصير به كارخانهء شراب سازى ، جايز باشد زيرا دليل خاص دارد .\r\n3 . فرق است ميان امور مهمه و غير مهمه ، در امور مهم مثل صليب و صنم سازى كه مربوط به عقيده و ترويج مكاتب غلط است معامله جايز نيست ، ولى در امور غير مهم مثل شراب سازى و ساختن آلات لهو و لعب كه مربوط به فروع دين است معامله اشكالى ندارد .\r\nاين تفصيل بر خلاف حكم عقل قاطع است ، چون حكم عقل تخصيص‌بردار نيست ، فرقى ميان امور مختلف نمىگذارد و مطلقاً تهيهء اسباب و مقدمات حرام را تقبيح مىكند . فتواى قبلى هم همين اشكال را دارد .\r\n4 . فرق است ميان مواردى از قبيل دادن عصا به دست ظالم كه حالت منتظره ندارد و بلافاصله حرام محقق مىشود و ميان مواردى از قبيل فروش انگور و چوب كه فاصلهء زمانى زيادى دارد تا شراب يا صنم ساخته شود . در چنين مواردى معامله جايز است .\r\nاين تفصيل نيز مردود است و مخالف حكم قطعى عقلى است .\r\n5 . اگر فروشنده منحصر به يك نفر باشد مقتضاى قاعدهء اوّلى مقدم است و بيع عقلًا قبيح است ولى اگر منحصر به يك نفر نباشد - كه غالباً چنين است - جاى اخبار جواز است و بايد فتوا به جواز داد .\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 1 ، ص 219 - 220 .\r\n","page_name":" 191 ","page_number":207},
  {"content":"\r\n\r\nاين نيز مردود است زيرا عقل فرق نمىگذارد ميان دو صورت . در فرض عدم انحصار هم اگر زيد مقدمات حرام را فراهم كند مستحق مذمّت است ، هر چند اگر او چنين كارى نكند ديگرى خواهد كرد .\r\n6 . تفصيل ديگرى به نظر مىرسد كه قواعد عامّه حكم تكليفى حرمت بيع را بيان مىكند و ربطى به صحت و فساد آن ندارد :\r\nدر مفاد روايات جواز سه احتمال وجود دارد :\r\n1 . شايد مقصود از « لا بأس ببيعه » جواز تكليفى باشد ؛ در اين صورت ، اين روايات حتماً با قاعدهء اوّلى منافات دارند و قاعده چون قطعى است مقدم است . ولى اين احتمال بعيد است ، زيرا روايات باب معاملات ، در صدد بيان حكم تكليفى تعبدى محض نيستند .\r\n2 . شايد مقصود ، خصوص جواز وضعى ( صحت معامله ) باشد ؛ بنابراين ، اين روايات با قاعدهء عامّه منافاتى ندارند زيرا مقتضاى قاعده ، حرمت تكليفى و مقتضاى روايات ، جواز وضعى است و در معاملات مانعى ندارد كه معامله‌اى تكليفاً حرام ، ولى وضعاً صحيح باشد .\r\n3 . شايد مقصود ، اعم از جواز تكليفى و وضعى باشد كه همين احتمال قوى است ، زيرا جواز يا نفى بأس به معناى نبود مانع است و از نظر لغت عرب و عرف اهل لسان ، قدر جامع به ذهن مىآيد . بنابراين باز هم مقتضاى قاعده با مفاد روايات تنافى پيدا مىكند و ناگزير بايد روايات را كنار بگذاريم و علم آن را به اهلش واگذاريم .\r\nولى نكتهء مهم از نظر اصولى اين است كه حرمت تكليفى به عنوان اعانت بر اثم يا تهيهء مقدمات فعل حرام تعلق گرفته است كه غير از عنوان بيع و ساير معاملات است و گاهى بر آن منطبق مىشود . در جاى خود بيان شده است كه احكام از عناوين به معنونات سرايت نمىكند ؛ بنابراين وجهى ندارد كه بيع خارجى حرام باشد . آرى بر مبناى سرايت احكام از عناوين به معنونات ، اين بيعْ به عنوان اعانت بر اثم ، حرام مىباشد كه مسلك صاحب كفايه و پيروان ايشان است .\r\n\r\n","description":"","footnote":"","page_name":" 192 ","page_number":208},
  {"content":"\r\n\r\n\r\nبررسى صحت معامله مزبور\r\nبر فرض كه بيع مورد بحث ما حرام باشد آيا فاسد است يا صحيح ؟ براى قول به فساد چند وجه ذكر شده است :\r\n1 . اين بيع از باب اعانت بر اثم يا از باب مسامحه در ترك و دفع منكر يا از باب تهيهء مقدمات حرام ، قبح عقلى دارد و حرام شرعى است ، و نهى مستلزم فساد است .\r\nپاسخ اين دليل روشن است زيرا اگر نهى به ذات معامله يا جزء و شرط آن تعلق بگيرد غالباً ارشاد به فساد و بطلان آن است ، مثل « لا تبع ما ليس عندك » . ولى اگر به عنوان مستقل ديگرى تعلق بگيرد كه گاهى بر معامله منطبق مىشود . چنين نهىاى نه ارشاد به فساد است و نه در باب معاملات ملازمه با فساد و بطلان دارد مورد بحث ما از همين قسم است و انطباق آن بر معامله ( به نحو قضيهء اتفاقيه و موجبهء جزئيه ) . و گاهى موجب سرايت حرمت از آن به معامله نمىشود تا خود معامله حرام و فاسد باشد ؛ نظير نهى از تصرف در ملك غير كه حرام است ، ولى به عنوان مأمور به ( نماز ) سرايت نمىكند تا نماز هم منهى و باطل باشد ؛ بنابراين مانعى ندارد كه در مورد بحث ما بيع به عنوان اعانت بر اثم و غيره حرام تكليفى باشد ولى پس از وقوعش مصداق آيهء   أَوْفُوا بِالْعُقُودِ   باشد و نه تنها صحيح و جايز باشد بلكه لزوم وفا داشته باشد .\r\n2 . بخشى از روايت تحف العقول :\r\n« وكلّ منهيّ عنه ممّا يتقرّب به لغير الله أو يقوي به الكفر و الشرك من جميع وجوه المعاصي أو باب من الأبواب يقوى به باب من أبواب الضلالة أو باب من أبواب الباطل أو باب يوهن به الحقّ فهو حرام محرّم حرام بيعه وشراؤه وإمساكه . . . » . « 1 »\r\nشيوهء استدلال : عبارت « أو باب من أبواب الباطل » مطلق معاصى را شامل مىشود و چيزى كه مايهء تقويت شرك و كفر باشد ، يا بابى از ابواب ضلالت باشد ، يا بابى از ابواب باطل باشد ، خريد و فروش آن حرام محرّم است و در مورد بحث ما فروش\r\n\r\n\r\n","description":"","footnote":"\r\n( 1 ) . تحف العقول ، ص 333 .\r\n","page_name":" 193 ","page_number":209},
  {"content":"\r\n\r\nچوب به كارگاه بت سازى ، و فروش انگور به كارخانهء شراب ، بابى از ابواب باطل و معصيت است و خريد و فروش آن به حكم روايت حرام است و روايت در مقام ، باينِ معاملات صحيح از باطل است و براى اين جهت وارد شده و دالّ بر فساد است ، يا چون تحريم صريح به خود بيع و شرا تعلق گرفته ارشاد به فساد است . خلاصه اينكه اين بخش ، بر بطلان معاملهء مورد بحث ما دلالت دارد .\r\nپاسخ اين دليل نيز اين است كه از لحاظ سند ، مرسله و از لحاظ متن مضطرب است و قابل استدلال نيست .\r\n3 . رواياتى از فريقين وارد شده است كه در آن رسول خدا ( ص ) دربارهء شراب ، ده گروه را لعنت مىكند كه كاشف از حرمت است از جمله حديث مناهى « 1 » و روايت عبدالله بن عمر از رسول اكرم ( ص ) در منابع عامّه . « 2 »\r\nشيوه استدلال : اگر غارسى درخت انگور و حارس و ساقى آن ملعون است پس بايع انگور به شراب ساز به طريق أولى ملعون است و لعن ، كاشف از حرمت است ؛ پس بيع حرام است و حرمت اگر به خود معامله تعلق گيرد مقتضى فساد است .\r\nپاسخ اين دليل آن است كه مورد روايات فوق ، فرض قصدِ ترتّب حرام است ، و از بحث ما ( فرض علم بايع بدون قصد ترتّب حرام ) خارج است .\r\n4 . دليل اصلى اين است كه اگرچه بايع قصد ترتّب حرام ندارد ولى مىداند مشترى به قصد حرام خريدارى مىكند ، بنابراين ، خريدن ( شراء ) به قصد حرام است و چنين شرائى شرعاً ارزش ندارد ، چون ماليت آن ساقط است و در واقع ثمن از ملك مشترى خارج نمىشود ، و وقتى خريدن ( شراء ) باطل شد بيع هم باطل است زيرا قوام معامله به دو طرف است و معقول نيست از يك طرفْ صحيح ، و از طرف ديگر باطل باشد ، و الا جمع ميان عوض و معوض در ملك مشترى مىشود كه قطعاً محال ، باطل و خلاف ماهيت معامله است .\r\n\r\n\r\n","description":"","footnote":"\r\n( 1 ) وسائل الشيعه ، ج 17 ، ص 224 ، ح 5 .\r\n( 2 ) . سنن بيهقى ، ج 8 ، ص 287 .\r\n","page_name":" 194 ","page_number":210},
  {"content":"\r\n\r\nبنابراين فتواى امام به حرمت و بطلان اين بيع كاملًا مستند و مبرهن است ، زيرا حرمت آن با قانون عقلى قبح تهيهء مقدمات حرام درست مىشود . و بطلان آن با دليل چهارم - كه در بالا آورديم - و روايات جواز بيع انگور و خرما و عصير مخالف قواعد مزبور است و بايد علم آن به اهلش واگذار شود .\r\nالبته امام راحل در مكاسب محرّمه به صراحت و قاطعيت روايات را رد مىكند ، ولى در متن تحرير تنها به وجود اشكال جدى از اين ناحيه بسنده مىنمايد و به دنبال آن مىفرمايد :\r\n« والظاهر انّ النصوص معلِّلة\r\n» كه شايد اشاره به بعضى از روايات باب باشد كه حكم به جواز را معطل كرده‌اند ، البته تعليل صريح نيست ولى به صورت وصف يا حال آمده و مشعر به عليت است . مثل روايت ابى بصير :\r\n« إذا بعته قبل أن يكون خمراً وهو حلال فلا بأس به » . « 1 »\r\nيعنى چون بيع قبل از اينكه خمر شود حلال بود و در آن حال فروخته شده است اشكالى ندارد . و مانند روايت حلبى :\r\n« لا بأس به تبيعه حلالًا فتجعله حراماً . . . » . « 2 »\r\nيعنى مناط صحت معامله حلّيت خود بيع نيست ، بلكه حلّيت مبيع براى بايع است و چون در اين حال فروخته شده است اشكالى ندارد .\r\nحال شايد نظر مبارك امام اين باشد كه اين نصوص چون معلّل هستند تقدّم دارند و حكم به جواز بيع مىشود . شايد نظر ديگرى دارند كه نياز به تأمل بيشترى است زيرا معلّل بودن آنها ظاهر و صريح نيست و اشعار به عليت است كه نمىتواند مورد استناد باشد . به هر حال ايشان قبلًا به صورت وجه قوى فتوا به حرمت و بطلان داده است .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 229 ، ح 2 .\r\n( 2 ) . همان ، ص 230 ، ح 4 .\r\n","page_name":" 195 ","page_number":211},
  {"content":"\r\n . \r\n","description":"","footnote":"","page_name":" 196 ","page_number":212},
  {"content":"\r\n\r\n\r\nاحكام فروش سلاح به دشمن دين\r\nمسألة 11 : يحرم بيع السلاح من أعداء الدين حال مقاتلتهم مع المسلمين ، بل حال مباينتهم معهم بحيث يخاف منهم عليهم . وأمّا في حال الهدنة معهم أو زمان وقوع الحرب بين أنفسهم ومقاتلة بعضهم مع بعض ، فلابدّ في بيعه من مراعاة مصالح الإسلام والمسلمين ومقتضيات اليوم ، والأمر فيه موكول إلى نظر والي المسلمين ، وليس لغيره الاستبداد بذلك . ويلحق بالكفّار من يعادي الفرقة الحقّة من سائر الفرق المسلمة ، ولا يبعد التعدّي إلى قُطّاع الطريق وأشباههم ، بل لا يبعد التعدّي من بيع السلاح إلى بيع غيره لهم ؛ ممّا يكون سبباً لتقويتهم علي أهل الحقّ كالزاد والراحلة والحمولة ونحوها .\r\nترجمه : فروش اسلحه به دشمنان دين كه در حال جنگ با مسلمانان هستند بلكه در دورهء قطع رابطه با مسلمان‌اند ، امّا بيم حملهء آنها بر مسلمانان وجود دارد حرام است . امّا در حال صلح با آنان يا در زمان وقوع جنگ بين خود كفّار حتماً بايد در فروش سلاح به آنان ، مصالح اسلام و مسلمانان و مقتضيات زمان رعايت شود . تصميم‌گيرى در اين باره به والى مسلمانان [ بايد 
  ] واگذار شود و كسى غير از او حق ندارد و در اين امر نظر خود را تحميل كند . كسى كه از ساير فرق اسلامى باشد و با فرقهء حقه دشمنى كند در اين جهت ملحق به كفّار مىشود ، و بعيد نيست كه به راهزنان و نظاير آنان ، تعدّى شود ؛ بلكه بعيد نيست به فروش [ چيزهايى 
  ] غير از سلاح به دشمنان دين كه سبب تقويت و برترى آنان بر اهل حق است تعدّى شود ؛ مانند زاد و توشه ، مركب سوارى ، حيوانات باربر و مانند آنها .\r\n\r\n","description":"","footnote":"","page_name":" 197 ","page_number":213},
  {"content":"\r\n\r\n\r\nاقوال مطرح شده در مسأله\r\nشرح : در آغاز شرح مسأله هشتم ذكر شد معاملاتى كه به نحوى اثر حرام دارند چند نوعند : 1 . معاملهء چيزهايى كه با وجود و هيئت خاصى كه دارند فقط فايدهء حرام دارند و مادهء فسادند ، مثل صليب و صنم و آلات لهو ؛ 2 . معامله اشيايى كه داراى منافع حلال شايع هستند ولى قصد خريدار و فروشنده استفادهء حرام است ؛ 3 . معاملهء چيزهايى كه منافع حلال دارند و قصد فعلى طرفين استفادهء حرام نيست ، ولى بايع يقين دارد كه مشترى در جهت حرام استفاده خواهد كرد .\r\nتاكنون اين سه بخش بيان شد ؛ اكنون در مسأله يازدهم دستهء چهارم بررسى مىشود ، يعنى فروش چيزهايى كه شأنيت دارند در جهت حرام به كار برده شوند و احتمال و مظنّهء استفادهء حرام در آنها وجود دارد . مثل فروش اسلحه به دشمنان اسلام ( كفّار و مشركان ) كه ممكن است روزى قوى شوند و به جنگ مسلمانان بيايند . اگر قصد فروشنده تقويت نظامى دشمنان نيست ولى در هنگام معامله يقين دارد كه مشترى در جهت حرام استفاده خواهد كرد اين مسأله داخل دستهء سوم معاملات است كه بحث شد . ولى اگر نه قصد دارد و نه علم ، بلكه مبيع از امورى است كه ممكن است در جهت حرام استفاده شود و داراى اين شأنيت است ، مورد بحث است . ضمناً طرح بحث به اين صورت كه « بيع اشيايى كه شأنيت دارند در جهت حرام استفاده شوند » ناصحيح است زيرا چيزى وجود ندارد كه شأنيت فوق در آن نباشد ، بنابراين فقها بحث را روى مصداق خاصى ( فروش اسلحه به دشمنان دين ) قرار داده‌اند .\r\nدر اين مسأله پنج بحث مطرح است :\r\n1 . حرمت يا حلّيت بيع اسلحه به دشمنان دين ( كفّار و مشركان ) ؛\r\n2 . حرمت يا اباحهء بيع اسلحه به مخالفان فرقهء حقّهء اماميه ؛\r\n3 . حرمت و جواز بيع ابزار و ادوات دفاع شخصى ، همچون سپر و كلاه‌خود ؛\r\n4 . تعميم حرمت به قطاع الطريق و امثال آنها ؛\r\n5 . حكم وضعى ، يعنى صحت و بطلان اين بيع .\r\n\r\n","description":"","footnote":"","page_name":" 198 ","page_number":214},
  {"content":"\r\n\r\n\r\n1 . حرمت يا حليت بيع اسلحه به دشمنان دين\r\nدربارهء حرمت و اباحهء فروش اسلحه به كفّار و مشركان چند قول وجود دارد . مهم‌ترين نظريه‌ها و احتمالات ، قول به جواز بيع به نحو مطلق ، قول به حرمت آن به نحو مطلق و قول به تفصيل ميان حال جنگ و حال صلح است .\r\nمنشأ اختلاف اقوال هم اختلاف روايات باب است « 1 » چون بعضى از روايات ، ظهور در جواز به نحو مطلق دارند ، بعضى در منع به نحو مطلق دارند ، بعضى ظهور در تفصيل ميان زمان صلح و زمان مباينت ( قطع رابطه ) و . . . .\r\nبررسى روايات و نظريه‌هاى مربوط به بحث\r\nقول شهيد اوّل حرمت بيع است مطلقاً ( چه در حال جنگ و چه در حال صلح ) ؛ زيرا اين معامله از مصاديق تقويت كافران بر مسلمانان است و در هيچ حالى جايز نيست .\r\nاشكال بر نظريه شهيد : شيخ اعظم دو اشكال بر نظريه شهيد وارد كرده است :\r\n1 . فتواى شهيد شبيه اجتهاد در مقابل نصّ است و جايز نيست ، زيرا با وجود مقيدات ( دو روايت اوّل باب ) كه ميان حال جنگ و حال صلح فرق گذاشته و تنها در حال جنگ يا مباينت ، بيع را منع كرده است ، نوبت به استدلال به مطلقات ( صحيحهء على بن جعفر ) كه مطلقاً منع كرده است نمىرسد .\r\n2 . دليل شهيد كلّيت ندارد و براى مدعاى ايشان كفايت نمىكند ، زيرا اگرچه فروش اسلحه به كفّار گاهى سبب تقويت آنهاست ولى گاهى هم تقويت كافر بر مسلمان نيست زيرا در دورانى ، در حال صلح و همزيستى مسالمت‌آميز هستند و خطرى آنها را تهديد نمىكند ، يا در حال جنگ با گروه ديگرى از كافران هستند و تقويت كافر بر كافر كه منعى ندارد ؛ تنها در حال جنگ كافر با مسلمان تقويت كفّار است و در آن حال جايز نيست . « 2 »\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 17 ، ص 101 - 103 .\r\n( 2 ) . المكاسب ، ج 1 ، ص 149 .\r\n","page_name":" 199 ","page_number":215},
  {"content":"\r\n\r\nدفاع از نظريه شهيد اوّل : مرحوم آيت الله خوئى از شهيد اوّل دفاع كرده و از هر دو ايراد شيخ اعظم پاسخ داده است :\r\nپاسخ ايراد اوّل ( شبههء اجتهاد در مقابل نص ) اين است كه دو روايت مقيد كه تفصيل داده‌اند و شيخ به آنها استدلال كرده است ، از مورد بحث ما اجنبى هستند ؛ زيرا دربارهء فروش اسلحه به حاكم جور و حكومت مخالفان فرقهء حقه است و ربطى به فروش سلاح به حكومت‌ها و دولت‌هاى غير اسلامى ندارد ؛ بنابراين اطلاق مفهوم صحيحهء على بن جعفر به قوّت خود باقى است و استدلال شهيد به آن بجاست .\r\nپاسخ ايراد دوم ( تقويت كافر در برابر مسلمان كلّيت ندارد ) اين است تقويت شخص كافر از آن جهت كه انسان است محل بحث نيست ، مثل آب و غذا دادن به كافر ؛ ولى تقويت كافر از آن جهت كه كافر است قطعاً جايز نيست و شكى نيست كه فروش سلاح و در اختيار كافر گذاشتن تقويت دولتِ كفر است ، حتى در شرايط صلح يا جنگ كافر با كافر ديگر ، زيرا خوف اين امر وجود دارد كه دير يا زود كفّار متحد شوند و به جنگ مسلمانان بيايند . در اين امور مهم ، احتمال هم منجّز است و عقل منع كند ، چه رسد به مظنّه و در معرض بودن كه به طريق أولى عقل آن را اجازه نمىدهد ، مخصوصاً كه در آيهء كريمه مسلمانان امر شده‌اند به آمادگى و تقويت نيروى رزمى به منظور ارعاب دشمنان دين « 1 » . ديگر اين‌كه فروش سلاح به كفّار و تقويت آنان نقض غرض است و قطعاً جايز نيست . بنابراين استدلال شهيد كلّيت دارد و فروش سلاح به كافر در همه حال تقويت آنان است و جايز نيست .\r\nخود شيخ اعظم در بحث حرمت فروش سلاح به قطاع الطريق به بخشى از روايت تحف العقول ( مسألهء تقويت باطل و وهن حق ) استناد كرده است . « 2 » بنابراين فتواى شهيد اوّل قوى و مستند است و اشكال شيخ اعظم وارد نيست .\r\nگفتنى است قول به جواز بيع اسلحه به دشمنان دين مطلقاً ( چه در حال جنگ و چه\r\n\r\n\r\n","description":"","footnote":"\r\n( 1 ) . انفال ( 8 ) : 62 .\r\n( 2 ) . المكاسب ، ج 1 ، ص 152 .\r\n","page_name":" 200 ","page_number":216},
  {"content":"\r\n\r\nصلح ) قائل ندارد ، چون روايت صيقل « 1 » كه در اين باره به آن استناد شده است اوّلًا ضعيف است ؛ ثانياً مكاتبه است ؛ ثالثاً مطهره است ، رابعاً سلطان در حديث به سلطان و حاكم مسلمان جائر انصراف دارد و صيقل با اينها معامله داشته نه با سلطان غير مسلمان ، بنابراين روايت از مورد بحث ما اجنبى است .\r\nنظريه شيخ انصارى : شيخ اعظم طرفدار تفصيل « 2 » است و فرموده است : در حال صلح فروش اسلحه به دولت غير مسلمان جايز است ولى در حال جنگ يا حداقل در حال مباينت و قطع رابطه ، بيع سلاح جايز نيست . دليل ايشان سه نوع روايت است : 1 . رواياتى كه به قول مطلق منع كرده‌اند ، مثل صحيحهء على بن جعفر ؛ 2 . رواياتى كه مطلقاً تجويز كرده‌اند ، مثل روايت ابوالقاسم صيقل ؛ 3 . رواياتى كه تفصيل داده‌اند ، مثل روايت حضرمى « 3 » و روايت هند سرّاج « 4 » . و قانون اين است كه مطلقات را با مقيدات تقييد كنيم ؛ و حاصل جمع عرفى ميان آنها تفصيلى است كه ذكر شد .\r\nاشكال نظريه شيخ انصارى : اشكال اين تفصيل ، اين است كه دو روايت مقيده ، از محل بحث اجنبى است و ربطى به فروش سلاح به حكومت‌هاى كافر و مشرك ندارد . بنابراين تفصيل شيخ بىدليل است .\r\nعده‌اى همچون شهيد ثانى « 5 » و صاحب جواهر « 6 » تفصيل ديگرى داده‌اند و ملاك تحريم را قصد اعانت و مساعدت دانسته‌اند و گفته‌اند اگر فروشنده به اين قصد به كافر سلاح بفروشد حرام است و بدون آن حرام نيست ؛ مگر در شرايط خاصى .\r\nاين تفصيل نيز ناتمام است زيرا در هيچ روايتى قصد اعانت يا حتى علم به استفادهء حرام نيامده است . روايت اوّل و دوم باب هم كه تفصيل داده‌اند در فرض عدم قصد و\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 103 ، ح 5 .\r\n( 2 ) . المكاسب ، ج 1 ، ص 148 .\r\n( 3 ) . وسائل الشيعه ، ج 17 ، ص 101 ، ح 1 .\r\n( 4 ) . همان ، ح 2 .\r\n( 5 ) . مسالك الأفهام ، ج 3 ، ص 123 .\r\n( 6 ) . جواهر الكلام ، ج 22 ، ص 28 .\r\n","page_name":" 201 ","page_number":217},
  {"content":"\r\n\r\nعدم علم است و صرفاً شأنيت و مظنّه و در معرض استفادهء حرام بودن مطرح است .\r\nنتيجه : در اين ميان حق با شهيد اوّل است و بيع سلاح به دولت‌هاى كافر ، مطلقاً جايز نيست ولو در حال صلح ولى مرحوم امام نظر خاصى دارد كه خلاصه‌اش به قرار زير است :\r\nنظريه امام خمينى ( رحمه الله ) : مسألهء فروش آلات لهو و قمار و انگور به كارخانهء شراب‌سازى و . . . از احكام دينى محض است و قابل تغيير نيست . ولى مسألهء فروش اسلحه به حكومت‌هاى كافر و مشرك با اين مسأله تفاوت دارد . اين مسأله ماهيت سياسى دارد و حكم آن حكومتى است و احكام سياسى و حكومتى تابع مقتضيات زمان و مكان است و قابل تغيير است و زمام امر آن به دست ولى امر مسلمانان است . او بايد مصلحت امت اسلامى را لحاظ كند و تصميم بگيرد و حكم صادر كند . بر اين اساس بديهى است كه در زمان جنگ به هيچ وجه فروش اسلحه به دشمن جايز نيست و عقل ، مستقل به اين امر است . در زمان مباينت و قطع رابطه هم جايز نيست ، زيرا بيم اين مىرود كه دشمن تقويت شود و به حوزهء اسلام حمله كند و جان و مال و ناموس مسلمانان مورد تعرض قرار گيرد . در چنين امورى احتمال هم كفايت مىكند ، چه رسد به اينكه مظنّه و محل گمان براى چنين تهاجمى وجود داشته باشد كه قطعاً عقل تجويز نمىكند .\r\nحكم تحريم بيع سلاح به دولت كفّار چه شرعى محض باشد و چه حكومتى و سياسى اساس آنچه تا اينجا گفته شد ، فرقى ندارد ، و عقل و شرع قائل به تحريم‌اند . ولى از اينجا به بعد فرق مىكند . يعنى در زمان صلح و سازش - كه امنيت برقرار است و از سوى دشمن خطرى مسلمانان را تهديد نمىكند - و بلكه در زمان جنگ كفّار با كفّار آيا فروش اسلحه به يك طرف جنگ يا هر دو طرف جايز است يا خير ؟\r\nاز نظر حكم شرعى ، طبق بررسىهاى پيشين ، به فتواى شهيد جايز نيست و به فتواى شيخ اعظم جايز است ، ولى از ديدگاه امام راحل كه اين مسأله حكم حكومتى و سياسى محض مىداند فتوا اين است كه اختيار اين امر به دست حاكم مسلمانان و فقيه جامع الشرايط است . اگر به صلاح مسلمانان باشد فروش اسلحه بلامانع است و اگر به صلاح نباشد ممنوع است . ملاك جواز و منع ، همين امر ( مصلحت و عدم مصلحت ) است ، نه\r\n\r\n","description":"","footnote":"","page_name":" 202 ","page_number":218},
  {"content":"\r\n\r\nمسألهء در حال صلح بودن يا عنوان مشرك بودن طرف مقابل و مانند آن . در امور سياسى ما تابع قواعد ظاهرى اصولى نيستيم كه مطلق و مقيد درست كنيم و تقييد بزنيم ، بلكه مناط ، مصالح امت اسلامى است كه به اقتضاى زمان تفاوت مىكند . « 1 »\r\nالبته در لسان روايات تعبيرى نيست كه شاهدى بر سياسى بودن مسأله باشد ؛ اگر چه تعبير به فروش به سلطان ، در روايات آمده است ، ولى مهم ، ماهيت خود مسأله است كه سياسى است و قوانينى دارد .\r\n\r\n2 . حرمت يا اباحه بيع اسلحه به مخالفان فرقه حقّه اماميه\r\nبحث دوم دربارهء فروش اسلحه به دشمنان فرقهء حقّه است ، يعنى فروش اسلحه توسط حكومت شيعى به حكومت‌هاى غير شيعى . در اين مسأله هم دو نظريه وجود دارد :\r\n1 . از ديدگاه امام راحل كه براى آن هويت سياسى محض قائل است . آنچه در بحث فروش سلاح به حكومت‌هاى غير اسلامى آورديم در اين بحث هم جارى است .\r\n2 . از ديدگاه مشهور كه براى آن ماهيت حكم شرعى فرعى الهى قائل‌اند كه بر اين مبنا بايد نظريهء تفصيل را بپذيريم . زيرا روايت اوّل و دوم باب در همين مورد است و امام ميان زمان جنگ و زمان صلح تفصيل داده است . كه نيازى به بيان ندارد . از آنجا كه مسأله از شئون حكومت و اداره امروز جامعه و تقويت بنيهء نظامى حكومت‌هاى ديگر است اختيار آن با ولى امر مسلمين است ، و بديهى است كه در حال جنگ و حتى در حال مباينت و قطع رابطه با آنها ، معامله صلاح نيست ولى در زمان صلح ، يا جنگِ حكومت‌هاى غير حقّه با يكديگر اگر به صلاح باشد جايز است .\r\n\r\n3 . حرمت و جواز بيع ابزار و ادوات دفاع شخصى\r\nبحث سوم درباره فروش ابزار و ادواتى غير از اسلحه است ، مثل فروش سپر ، زره ، كلاه‌خود ، لباس‌هاى مخصوص ، ماسك‌هاى مخصوص و . . . . آيا فروش اينها به دولت‌هاى كافر و به حكومت‌هاى غير شيعى جايز است يا خير ؟ نظر امام راحل همان\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 1 ، ص 227 - 228 .\r\n","page_name":" 203 ","page_number":219},
  {"content":"\r\n\r\nاست كه دربارهء فروش خود اسلحه فرمود ، يعنى فروش ابزار و ادوات دفاع و حفاظت نيز مربوط به حكومت و حاكم اسلامى است .\r\n\r\n4 . تعميم حرمت به قطاع الطريق و امثال آنها\r\nبحث چهارم دربارهء افراد و گروه‌هايى است كه در حكومت اسلامى و در كشور اسلامى و شيعى زندگى مىكنند ولى با نظام اسلامى سر جنگ دارند ، مانند باندهاى قاچاق ، سارقان ، قطاع طريق و . . . . آيا فروش اسلحه به اين افراد و گروه‌ها جايز است يا حرام ؟\r\nبه صِرف نصوص باب بايد حكم به جواز شود ، زيرا نصّ خاصى دربارهء اين گروه‌ها وجود ندارد . حكم تحريم بيع هم خلاف اصل جواز و اباحهء اشياست ؛ بنابراين به قدر متيقن ( مورد نص ) اكتفا مىكنيم و در ساير موارد به اصل اوّلى برمىگرديم . ولى از راه القاى خصوصيت و تنقيح مناط و تعميم آن ، مىتوانيم حكم به حرمت كنيم و فروش اسلحه به اين افراد را حرام بدانيم .\r\nدر اين باره چند ملاك وجود دارد :\r\nالف ) تقويت باطل و وهن حق : از روايت تحف العقول استفاده مىشود كه ملاك ، تقويت باطل و وهن حق است و اين ملاك در فروش سلاح به قطاع الطريق و مانند آنها وجود دارد پس حرام است . شيخ اعظم پس از ذكر مناط فوق ، امر به تأمّل كرده است « 1 » كه شايد اشاره به اين باشد كه بخش مزبور ، قابل استناد نيست زيرا بحث متبادر از حق و باطل ، در امور عقيدتى است ، نه در ساير معاصى .\r\nاين نكته ناتمام است ، زيرا در روايات به فراوانى باطل بر « مطلق معصيت » اطلاق شده است و مشخصاً مصاديقى از قبيل قمار ، رشوه ، سرقت و . . . ذكر شده است . بر فرض هم كه احتمال دهيم مقصود ، باطل عقيدتى باشد ولى عبارت آشكارترى در روايت تحف العقول آمده است : « أو شيء فيه وجه من وجوه الفساد » . اين عبارت فروش سلاح به اين افراد را شامل مىشود . ولى متأسفانه سند روايت ، مرسله و غير معتبر\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 152 .\r\n","page_name":" 204 ","page_number":220},
  {"content":"\r\n\r\nاست ، لذا نمىتواند دليل باشد ؛ تنها مىتواند مؤيد باشد .\r\nب ) اعانت بر حرام : در كلام شهيد ثانى روى عنوان « اعانت بر حرام » تكيه شده است و فروش سلاح به اين افراد هم از مصاديق آن شمرده شده است كه از آن باب حرام است . « 1 » اين ملاك هم بستگى دارد كه در صدق اعانت بر حرام ، قصد يا علم معتبر باشد يا مجرد صدق عرفى كفايت كند كه صدق آن بعيد نيست ؛ و بلكه فروشنده بر حسب عادت علم دارد به استفادهء حرام . اين مسأله از اين جهت ، بعيد نيست در مسأله دهم - در فروش متاع با علم بايع به ترتّب حرام - داخل باشد . مرحوم آقاى خوئى نيز همين نظر را دارد . « 2 »\r\nج ) كمك به ظالم در جهت ظلم : ملاك مهم‌تر اين است كه فروش سلاح به اين گروه‌ها كمك به ظالم و طاغى در جهت ظلم و طغيان است ، تضعيف حكومت مركزى ، اخلال امنيت اجتماعى ، تهاجم به جان و مال و ناموس آحاد جامعه است و بديهى است كه اين امور عقلًا و شرعاً قبيح و حرام‌اند . ضمناً در اين بخش تفصيل ميان حال جنگ و حال صلح معنا ندارد ؛ زيرا اگر سارق مسلح يا قاطع الطريق سلاح را زمين بگذارد و از اين كار استعفا دهد عنوان سارق و مانند آن از او سلب مىشود و بحث فروش سلاح به سارق و غيره سالبه به انتفاء موضوع مىشود .\r\n\r\n5 . حكم وضعى\r\nتا به حال حكم تكليفى فروش اسلحه به حكومت‌هاى غير مسلمان و غير شيعه مورد بحث بود ؛ امّا اكنون حكم وضعى ، يعنى صحت و بطلان معامله مورد بررسى قرار مىگيرد : اگر اصل فروش سلاح به كفّار و غير مسلمانان جايز و حلال باشد قطعاً صحيح و لازم هم خواهد بود ، ولى بنابر حرمت تكليفى آن ، مطلقاً يا فقط در حال جنگ و يا حداكثر در حال قطع رابطه آيا فروش سلاح فقط حرام و عقاب‌آور است يا علاوه بر آن اصل معامله باطل است و نقل و انتقالى محقق نمىشود ؟\r\n\r\n\r\n","description":"","footnote":"\r\n( 1 ) . مسالك الافهام ، ج 3 ، ص 123 .\r\n( 2 ) . مصباح الفقاهه ، ج 1 ، ص 191 .\r\n","page_name":" 205 ","page_number":221},
  {"content":"\r\n\r\nنظريه امام خمينى ( رحمه الله ) : امام راحل در متن تحرير از نظر فساد معامله بحثى نكرده است ولى در مكاسب محرمه خود فتوا به بطلان داده و فرموده است :\r\nالكلام في بطلان المعاملة كالكلام في بطلان معاملة بيع العنب للتخمير أو ممّن يعلم أنّه يجعله خمراً فالارجح البطلان . « 1 »\r\nالبته استدلال حضرت امام قابل مناقشه است ؛ زيرا اگرچه ما قبلًا فروش انگور به قصد شراب شدن و نيز فروش آن بدون قصد ، ولى با علم به اينكه مشترى خمر درست خواهد كرد ، در هر دو قائل به بطلان بيع شديم ولى مورد بحث ما نظير اين دو باب نيست ؛ زيرا فرض اين است كه نه قصد متعاملين ترتّب حرام است و نه علم به ترتّب حرام دارد و صرفاً شأنيت و مظنّهء استفادهء حرام در ميان است . ولى اصل فتوا به بطلان متين است و ما از روايات باب اين جهت را استفاده مىكنيم :\r\nگرچه در روايت اوّل تعبير « حرام » و در دومى تعبير « مشرك » ذكر شده و ظهور در تكليفى دارند ولى هرگز منحصر نكرده و به مفهومش فساد وضعى را نفى ننموده است و دو روايت آخر باب يعنى حديث ششم و هفتم مىتوانند دليل فساد باشند . به اين بيان كه به روايت شيخ صدوق ، رسول اعظم ( ص ) ده گروه از امت خود را كافر ناميده است كه يكى از آنها فروشندهء اسلحه به كفّار حربى است و كفر مثل لعنت ، كاشف از حرمت است ، و حرمت بيع يا فقط به معناى فساد و عدم ترتّب اثر است كه در معاملات بعيد نيست چنين باشد و يا اعم از فساد و حرمت تكليفى است ، و اين جهت محذورى هم ندارد كه استعمال در اكثر باشد . البته از نظر سند حديث بعضى از راويان آن مجهول‌اند و قابل اعتماد نيستند . از جمله حماد بن عمرو ، و انس بن محمد .\r\nولى روايت ششم باب ( صحيحهء على بن جعفر ) در مورد مشركان ، به مفهوم شرط دلالت دارد بر اينكه حمل سلاح به عنوان مال التجاره اشكال دارد و متفاهم عرفى در معاملات ، فساد معامله است . بزرگان هم در رساله‌هاى عمليه اين موارد را در معاملات باطل آورده‌اند . قبلًا هم عبارت شيخ طوسى در نهايه را آورديم كه هم فروش سلاح را\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 234 .\r\n","page_name":" 206 ","page_number":222},
  {"content":"\r\n\r\nحرام دانست ، هم ساختن آن را براى كفّار و هم تكسب به آن را . اگر هم معامله صحيح باشد وجهى براى حرمت ثمن نيست . روايت تحف العقول هم در حدّ مؤيد مىتواند بيانگر فساد اين معامله باشد . در عين حال نياز به تأمل بيشتر است .\r\nالبته اين بحث‌ها بر مسلك مشهور است كه مسأله را صرفاً دينى محض دانسته‌اند و اگر از منظر سياسى نگاه كنيم و آن را از شئون حكومت بدانيم صحت و فساد معامله تابع امضا يا فسخ والى مسلمانان است و به فرمودهء امام راحل : « فلو قلنا فى المقام بالصحّه فلوالى المسلمين نقض البيع حسب ما تناسب المصالح العامّه » . « 1 » و اصولًا كليهء قراردادهايى كه دولت‌ها با حكومت‌هاى كافر منعقد كرده‌اند فقيه جامع الشرائط و مبسوط اليد اگر تشخيص دهد مىتواند آنها را لغو كند . شايان ذكر است كه در تاريخ فقهاى شيعه از اين نمونه‌ها فراوان است .\r\n\r\n\r\n","description":"","footnote":"\r\n( 1 ) . همان .\r\n","page_name":" 207 ","page_number":223},
  {"content":"\r\n . \r\n","description":"","footnote":"","page_name":" 208 ","page_number":224},
  {"content":"\r\n\r\n\r\nحكم نقاشى ، مجسمه‌سازى و عكس‌بردارى\r\nمسألة 12 : يحرم تصوير ذوات الأرواح من الإنسان والحيوان إذا كانت الصورة مجسّمة ، كالمعمولة من الأحجار والفلزّات والأخشاب ونحوها . والأقوى جوازه مع عدم التجسيم وإن كان الأحوط تركه . ويجوز تصوير غير ذوات الأرواح كالأشجار والأوراد ونحوها ولو مع التجسيم ؛ ولا فرق بين أنحاء التصوير من النقش والتخطيط والتطريز والحكّ وغيرذلك . ويجوز التصوير المتداول في زماننا بالآلات المتداولة ، بل الظاهر أنّه ليس من التصوير ؛ وكما يحرم عمل التصوير من ذوات الأرواح مجسّمة يحرم التكسّب به وأخذ الاجرة عليه ، هذا كلّه في عمل الصور . وأمّا بيعها وإقتناؤها واستعمالها والنظر إليها ، فالأقوي جواز ذلك كلّه حتّي المجسّمات ، نعم يكره اقتناؤها وإمساكها في البيت .\r\nترجمه : ايجاد صورت جانداران ( انسان و حيوان ) در صورتى كه به صورت مجسمه باشد حرام است ، مانند مجسمه‌هايى كه از سنگ و فلز و چوب و مانند اينها درست مىشود . و اقوا اين است كه اگر به صورت مجسمه نباشد جايز است ؛ اگرچه احتياط مستحبى ترك آن است . تصوير غير صاحبان روح مانند درختان و گل‌ها و امثال اينها ولو مجسم هم باشد جايز است . بين اقسام تصوير ( نقش كردن و بافتن و دوختن و تراشيدن و غير اينها ) فرقى نيست . تصوير متداول در زمان ما با وسايل متداول جايز است ، بلكه ظاهر اين است كه اين كار جزء تصوير نيست . همان‌طور كه عمل صورت‌سازى از موجودات داراى روح به صورت مجسمه حرام است ، كسب كردن با اين كار و گرفتن اجرت بر آن نيز حرام مىباشد . تمام اين مسائل دربارهء درست كردن صورت بود ؛ امّا دربارهء فروختن و نگه داشتن و استعمال آنها و نگاه به\r\n\r\n","description":"","footnote":"","page_name":" 209 ","page_number":225},
  {"content":"\r\n\r\nآنها ، اقوا اين است كه جايز است ؛ حتى دربارهء مجسمه ؛ البته نگه داشتن آن در خانه مكروه است .\r\n\r\nكسب از راه عمل حرام\r\nشرح : از آنجا كه سخن در اين مسأله ، « عمل » حرام است طبعاً بحث « بيع » مطرح نيست ؛ زيرا مبيع بايد عين خارجى باشد ، نه منفعت و عمل ، بلكه اجاره و جعاله و صلح و مانند اينها مطرح است .\r\nهر فعلى از افعال اختيارى ما محكوم به حكمى از احكام خمسه است . ما در اين مسأله دربارهء افعالى بحث مىكنيم كه متصف به يكى از اين احكام است ، يعنى افعال حرام .\r\nافعال حرام از يك نگاه بر دوگونه است :\r\n1 . برخى از آنها قابليت ندارند كه مورد معامله واقع شوند ؛ يا در عرف چنين چيزى متعارف نيست ، مثلًا شخصى اجير شود و پول بگيرد تا غيبت كند ، يا دروغ بگويد .\r\n2 . برخى از آنها قابليت دارند كه مورد معامله قرار بگيرند و چه بسا عرف و عقلا - منهاى نظر شارع - از اين معاملات و اجاره‌ها دارند ، مثلًا كسى اجير مىشود براى مجسمه سازى ، غنا و آواز خوانى ، جادوگرى ، حفظ كتب ضلالت و گمراهى و . . . محور بحث ما ، همين بخش از كارهاى حرام است .\r\nامام راحل در تحرير الوسيله شش مسأله را كه داراى اهميت زيادى است مورد بحث و بررسى قرار داده است .\r\nقبل از بررسى شش مسأله تحرير به جاست تا يك بحث كلى دربارهء حكم تكليفى اجاره بر عمل حرام و حكم وضعى آن داشته باشيم .\r\n\r\nحرمت تكليفى اجاره بر عمل حرام\r\nامام راحل براى حرمت سه دليل و يك مؤيد آورده است كه دليل اوّل و دوم اهميت بيشترى دارد ؛ بنابراين از ذكر دليل سوم صرف نظر مىشود .\r\n\r\n","description":"","footnote":"","page_name":" 210 ","page_number":226},
  {"content":"\r\n\r\nدليل اوّل : حكم و ادراك عقلى : ترديدى نيست در اين‌كه اجير كردن ديگرى ، و اجير شدن براى ديگرى به منظور ارتكاب قبائح عقلى ، نزد عقل و عقلا قبيح و ناپسند است و عقلاى عالم چنين فردى را مستحق سرزنش مىدانند و بر نفس عقد و التزام و تعهد او كه براى ديگران اجير شود تا ستم كند ، آدم بكشد ، دزدى و خيانت كند و . . . مذمّت مىكنند . همان‌طور كه شخص بر اجير شدن بر ارتكاب قبيح ، عقلًا مذمّت و نكوهش مىشود ، كسى هم كه پس از اطلاع از حرمت شرعى عمل ، و معصيت بودن و مبغوض مولى بودن آن كار اجير شود ، از نظر عقل و عقلا مستحق مذمّت است . زيرا هر حرام شرعىاى پس از علم به آن ، قبيح عقلى مىگردد و اجاره بر قبائح مذموم است و به حكم ملازمه ، شرعاً حرام است .\r\nاشكال : چنين اجاره‌اى - منهاى ارتكاب خود حرام - تنها قبح فاعلى دارد و حاكى از خبائث و پليدى باطن فرد است نظير تجرّى كه قبح فاعلى دارد . معصيت و عقاب هم دائر مدار قبح فعلى است .\r\nجواب : اوّلًا در مواردى نفس « اجاره » قبح فعلى دارد ؛ مثل اجارهء ناموس براى فحشا ، كه علاوه بر دنائت و پستى طرف و خبث باطن او خود اين اجاره قبيح است [ ؛ و ثانياً از نظر اصولى تجرّى هم مثل معصيت واقعى موجب عقوبت است 
  ] . « 1 »\r\nدليل دوم : همان‌طور كه امر به معروف و دعوت و وادار كردن ديگران به معروف عقلًا و نقلًا واجب است ، امر به منكر و دعوت ديگران به معاصى هم عقلًا و نقلًا حرام است و شكى نيست كه اين نوع اجاره و ساير عقدهاى اين‌چنينى ، از مصاديق وا داشتن ديگرى به گناه است و حرمت دارد ؛ مثلًا كسى كه كنيز آواز خوان را براى تغنّى و آواز خواندن اجير مىكند او را به ارتكاب حرام دعوت كرده است . « 2 »\r\nمؤيّد : از روايت تحف العقول هم به وضوح و صراحت حرمت چنين اجاره‌اى استفاده مىشود :\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 1 ، ص 251 .\r\n( 2 ) . ر . ك : همان ، ص 252 .\r\n","page_name":" 211 ","page_number":227},
  {"content":"\r\n\r\n« وأمّا وجوه الحرام من وجوه الإجارة نظير أن يؤاجر نفسه على حمل ما يحرم عليه أكله أو شربه أو لبسه ، أو يؤاجر نفسه في صنعة ذلك الشيء أو حفظه أو لبسه ، أو يؤاجر نفسه في هدم المساجد ضراراً ، أو قتل النفس به غير حلّ ، أو حمل التصاوير والأصنام والمزامير والبرابط والخمر والخنازير والميتة والدم أو شيء من وجوه الفساد الذي كان محرّماً عليه من غير جهة الإجارة فيه ، وكلّ أمر منهيعنه من جهة من الجهات فمحرّم علي الإنسان إجارة نفسه فيه أو له » . « 1 »\r\nالبته از آنجا كه اين روايت مرسله مىباشد به عنوان دليل مستقل مطرح نيست ولى در حدّ مؤيد خيلى عالى است .\r\n\r\nحرمت وضعى ( بطلان ) اجاره بر عمل حرام\r\nپس از اثبات حرمت تكليفى اين معامله ، نوبت به بررسى حرمت وضعى مىرسد كه آيا چنين معامله‌اى فاسد است و اصلًا اجاره منعقد نمىشود ، يا صحيح است و منعقد مىشود و بر اجير لازم است كه عمل حرام را انجام دهد و بر مستأجر واجب است كه اجرت او را بپردازد ؟\r\n\r\nدو دليل از امام خمينى ( رحمه الله ) بر حرمت\r\nفتواى فقها بطلان اين اجاره است امام راحل براى بطلان اين اجاره به وجوهى استدلال فرموده است كه دو وجه آن به قرار زير است :\r\nدر بحث اعيان نجسه و ساير اعيان محرّمه گفته شد كه شارع مقدس ماليت آن اعيان - همچون صليب و صنم - را اسقاط كرده است زيرا تمام منافع آنها در حرام خلاصه مىشود و يا داراى هيچ منفعت حلالى نيستند يا داراى منفعت حلال بسيار كمى هستند كه ملاك ماليت نيست ، و چيزى كه شرعاً ماليت ندارد مثل چيزى است كه عرفاً و نزد عقلا ماليت ندارد و معامله بر آن اكل مال به باطل است .\r\nحال در اينجا درباره عمل حرام مىگوييم : خود عمل حرام شرعاً ارزش و ماليت\r\n\r\n\r\n","description":"","footnote":"\r\n( 1 ) . تحف العقول ، ص 334 .\r\n","page_name":" 212 ","page_number":228},
  {"content":"\r\n\r\nندارد و اجاره بر آن باطل است ، بلكه چنين معامله‌اى اصلًا معامله نيست . دليل اينكه شرعاً ماليت ندارد ، اين است كه اگر كسى جلوى اين عمل حرام و منفعت محرّم را بگيرد به طور قطع ضامن نيست . مثلًا يك گروه نوازنده را براى فلان جشن يا عروسى دعوت كرده‌اند ولى يك مسلمان متعهد مانع شد و نگذاشت آنها موسيقى اجرا كنند ، ضامن مبلغى كه صاحب مجلس به آن گروه داده است نخواهد بود ؛ در حالىكه اگر ماليت داشت حتماً ضمان داشت ؛ زيرا وى مال مردم را تلف كرده است و قانون اتلاف مىگويد : « من تلف مال الغير فهو له ضامن » . « 1 »\r\nاز مقتضيات و لوازم لا ينفك ذات معامله ، امكان تسليم و تسلّم است ، يعنى هر طرفى چيزى را كه تعهد كرده است بايد به طرف معامله بپردازد و در عوض چيزى را از او دريافت كند ، و در مورد اعمال حرام - كه منع شرعى دارند - شرعاً امكان تسليم وجود ندارد ؛ نه اجير حق دارد چنين حرامى را تسليم مستأجر كند و نه مستأجر حق دارد بگيرد ، و واضح است كه وقتى لازمِ لا ينفك معامله نباشد خود معامله هم نخواهد بود و معناى بطلان جز اين نيست . « 2 »\r\nمرحوم آيت الله خوئى نيز همين نظر را دارد و مىفرمايد نفس ادلهء حرمت اين اعمال ، كافى است براى حكم به بطلان اجاره بر آنها . زيرا از طرفى اگر معامله صحيح باشد لازمه‌اش وجوب وفا به عقد و ايجاد عمل حرام است - به حكم اوفوا بالعقود - از طرف ديگر مقتضاى ادلهء حرمت اين اعمال ، اين است كه ايجاد اينها حرام است و طرف معامله حق ندارد به عنوان وفا به عقد يا به هر عنوان ديگرى آنها را مرتكب شود و اين دو قابل جمع نيستند . « 3 »\r\nاز روايت تحف العقول هم بطلان قابل استفاده است زيرا حرمت بر خود اجاره تعلق گرفته و نهى از خود معامله بيش از آنكه حرمت تكليفى را دلالت كند ارشاد به فساد و بطلان معامله است .\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 1 ، ص 253 .\r\n( 2 ) . ر . ك : همان .\r\n( 3 ) . مصباح الفقاهه ، ج 1 ، ص 197 .\r\n","page_name":" 213 ","page_number":229},
  {"content":"\r\n\r\nبررسى و توضيح شش مسأله تحرير\r\nمسأله اوّل : مسأله اوّل دربارهء تصوير موجودات است ( تصاوير انسان ، حيوانات ، نباتات ، جمادات ، اجرام علوى ، جن ، فرشته ، معصومين ، موجودات خيالى ، مجسمه‌سازى ( تصوير با تجسيم ) ، تصوير از طريق نقاشى كردن ، فيلم‌بردارى ، عكس‌بردارى با ابزار معروف امروزى ، تصوير كامل اين موجودات ، تصوير ناقص آنها ، مثل نيم تنه ، تصوير سر ، دست ، پا و . . . عمليات تصويرسازى و تصويربردارى ، ايجاد صور و ساختن مجسمهء آنها ، خريد و فروش تصاوير و تماثيل ، نگهدارى آنها ، استعمال آنها جهت تزيين ، نگاه به آنها و . . . ) .\r\nاگر عمل تصوير و تمثيل ( ايجاد صورت و هيئت اشيا و ساختن مجسمهء آنها يا ايجاد مطلق صور اشيا ولو به صورت نقاشى و بدون تجسم ) حرام باشد به مقدارى كه حرمت دارد تجارت با آن و كسب مال از اين طريق و اجير كردن يا اجير شدن براى آن حرام و باطل است .\r\nنگاه به سه واژه : 1 . نقش ؛ 2 . تمثال ؛ 3 . تصوير .\r\nنقش : متفاهم عرفى از نقش نقاشى كردن و ايجاد نقش موجودات بر روى كاغذ و لباس و مانند آن است ، بدون اينكه همراه با تجسم باشد ، البته حك كردن و كندن تصوير موجودات بر روى انگشتر يا ديوار يا سنگ و مانند آن نيز نقش است .\r\nتمثال : اين واژه اسم مصدر از باب تفعيل و مصدرش تمثيل است و از ريشهء مثل و مثول گرفته شده است .\r\nمثل عبارت است از شبيه چيزى در مثال و نمونه و در مقدار و اندازه و مانند آن ، حتى در معنا و مفهوم ، و تمثيل كه مصدر است به معناى تصوير و ايجاد صورت و هيئت چيزى است ، به‌گونه‌اى كه گويا به خود آن نگاه مىكنى ، و تمثال كه اسم مصدر است اسم خود آن چيزى است كه تمثيل و تصوير شده است بر خلقت و آفرينش غير خودش . « 1 »\r\n\r\n\r\n","description":"","footnote":"\r\n( 1 ) . العين ، ج 8 ، ص 228 .\r\n","page_name":" 214 ","page_number":230},
  {"content":"\r\n\r\nتصوير : بر اساس سخن ابن اثير در نهايه « 1 » مقصود از صورت ، همان شكل و هيئت شيء است ، يعنى ظاهر شيء . تصوير يعنى هيئت شيء از همهء جهات - از جمله جسم داشتن . [ مقصود همان ساختن مجسمهء اشياست 
  ] .\r\nطبق سخن صاحب معجم مقاييس اللغه « 2 » صورت بر هيئت خلقت و آفرينش شيء اطلاق مىشود و هيئت آن ، مجسمه و پيكرهء آن است .\r\nجوهرى هم در صحاح مىنويسد : « التصاوير التماثيل » « 3 » . يعنى تصويرها همان تمثال‌ها هستند . يعنى تساوى كلى در صدق دارند ، خواه ترادف در معنا هم داشته باشند ، خواه نداشته باشند .\r\nمرحوم كاشف اللثام هم مىنويسد : « المعروف كما في اللغة ترادف التماثيل والتصاوير » ؛ « 4 » بنابراين ، منظور از تصوير ، ساختن صورت و هيئت و شكل چيزى همراه با تجسم است .\r\nحال از فرمايش امام راحل در مكاسب استفاده مىشود كه مقصود از تمثال و تصوير ، وقتى مطلق استعمال مىشود مشابه آن شيء در جميع جوانب و جهات - از جمله در جسميت است - و اطلاق آن بر تمثالِ چهره يا مقاديم بدن ، نوعى مسامحه و مجازگويى است ؛ چه اينكه اطلاق آن بر مجرد نقش و عكس در روايات و تعبيرات ، نوعى مجاز است . و گرنه متفاهم عرفى خصوص مجسمهء اشياست و آنچه كه حرام است ، مجسمه‌سازى است . « 5 »\r\nدر اينجا اين بحث مطرح است كه آيا خصوص مجسّمه حيوان و موجود داراى حيات و روح ، مورد نظر است يا اعم از آن ؟ يعنى آيا مجسمه نباتات و جمادات هم مورد نظر است يا نه ؟\r\n\r\n\r\n","description":"","footnote":"\r\n( 1 ) . النهايه ، ابن أثير ، ج 3 ، ص 58 .\r\n( 2 ) . معجم مقاييس اللغه ، ج 3 ، ص 320 .\r\n( 3 ) . الصحاح ، ج 2 ، ص 717 .\r\n( 4 ) . كشف اللثام ، ج 1 ، ص 191 .\r\n( 5 ) . ر . ك : المكاسب المحرمه ، ج 1 ، ص 256 .\r\n","page_name":" 215 ","page_number":231},
  {"content":"\r\n\r\nدر اين باره فرق‌گذارى و تفاوت قائل شدن ، ناتمام است . استعمال عرفى هم در اعم است و بر مجسمه درخت ، كوه و صحرا و . . . نيز فراوان اطلاق شده است . پس اختصاص به مجسمهء حيوان ندارد . آرى اگر مجمل باشد بر خصوص مجسمهء حيوانات حمل مىشود كه قدر متيقن است .\r\n\r\nتقسيم كلى صور\r\nصورت يا صورت حيوان ( جاندار ) است يا صورت غير حيوان ، و هر كدام يا همراه با جسميت است و يا مجرد نقش ( بدون تجسّم ) است و هر چهار مورد يا تصوير فعل مباشرى مكلّف است و با دست آن را ايجاد مىكند و يا فعل تثبيتى است و با ابزار و ادوات ديگر - همچون دوربين عكّاسى و دستگاه چاپ ايجاد مىشود . دربارهء مسأله صور پنج قول وجود دارد :\r\n1 . تصوير مطلقاً حرام است ؛ چه تصوير حيوان باشد ، چه تصوير غير حيوان ، چه به صورت مجسّمه باشد ، چه مجرد نقش .\r\n2 . تصوير مطلقاً حرام نيست و كراهت دارد .\r\n3 . تصوير همراه تجسم مطلقاً حرام است ؛ چه مجسمه حيوان باشد چه مجسمهء غير حيوان ؛ ولى تصوير بدون تجسم و مجرد نقاشى مطلقاً جايز است ولو تصوير حيوان باشد .\r\n4 . تصوير حيوان مطلقاً حرام است ولو مجرد نقاشى باشد و مجسمه نباشد ؛ تصوير غير حيوان مطلقاً جايز است ، حتى ساختن مجسمهء آنها .\r\n5 . خصوص تصوير حيوان ، همراه با تجسم ( ساختن مجسمهء موجودات جاندار ) حرام است ، امّا تصوير حيوان ، بدون تجسّم حرام نيست . تصوير غير حيوان هم مطلقاً حرام نيست حتى ساختن مجسّمهء آنها . فتواى امام در تحرير همين است كه قبلًا در مسأله دوازده ذكر شد .\r\nبا توجه به اين مطالب ، بررسى اصل مسأله را آغاز مىكنيم . اين مسأله داراى هشت بخش است :\r\n\r\n","description":"","footnote":"","page_name":" 216 ","page_number":232},
  {"content":"\r\n\r\n\r\nبخش اوّل : تصوير حيوانات به نحو تجسّم ( ساختن مجسمه )\r\nشيخ اعظم در مكاسب اين كار را حرام دانسته و فرموده است : از لحاظ نصّ و فتوا در آن خلافى نيست . « 1 »\r\nامام راحل هم در مكاسب خود فرموده است : قدر متيقن از معقد اجماع ، همين صورت است . « 2 »\r\n\r\nدليل حرمتِ ساختن مجسمه حيوانات\r\n1 . ادعاى اجماع : جمعى از بزرگان در مسأله ادعاى اجماع كرده‌اند « 3 » .\r\nاين دليل مورد مناقشه است ؛ زيرا اوّلًا اجماع محصل ممكن نيست ، اجماع منقول هم حجت نيست ، ثانياً بر فرض كه حجت باشد ، اجماع تعبدى حجت است و اجماع فوق به احتمال قوى مدركى است ؛ ثالثاً مخالف دارد .\r\n2 . روايات متعددى كه در باب تصوير وجود دارد . در ميان اين روايات هم خبر صحيح وجود دارد ، هم موثق و بر تحريم تصوير دلالت دارند .\r\n\r\nبخش دوم : تصوير حيوانات ، بدون تجسّم ( مجرد نقاشى )\r\nمنظور از اين نوع تصوير ، صرف نقاشى و ترسيم نقش و صورت آنها بر روى كاغذ يا پارچه ، يا ديوار ، يا سقف ، يا انگشترى و يا هر چيز ديگر است . دربارهء تحريم يا جواز اين تصوير دو فتوا وجود دارد :\r\nشيخ اعظم در مكاسب طرفدار تحريم آن است و تحريم را به عده‌اى از بزرگان هم نسبت داده است . « 4 »\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 183 .\r\n( 2 ) . المكاسب المحرمه ، ج 1 ، ص 183 .\r\n( 3 ) . ر . ك : جامع المقاصد ، ج 4 ، ص 23 ؛ رياض المسائل ، ج 8 ، ص 58 ؛ مجمع الفائدهء و البرهان ، ج 8 ، ص 54 ؛ جواهر الكلام ، ج 22 ، ص 41 .\r\n( 4 ) . المكاسب ج 1 ، ص 183 .\r\n","page_name":" 217 ","page_number":233},
  {"content":"\r\n\r\nامام راحل در تحرير فتوا به جواز داده و احتياط را در ترك دانسته است ( احتياط مستحبى ) . چون آنچه مسبوق به اين فتواست ، بر خلاف است و از نظر ايشان دليلى بر تحريم نداريم . بر فرض شك هم به اصل جواز و اباحه رجوع مىكنيم . ناگفته نماند تمام دلايل شيخ اعظم قابل مناقشه است .\r\nمهم‌ترين دليلى « 1 » كه شيخ انصارى براى حرمت ، به آن استناد كرده ، صحيحهء محمدبن مسلّم است . به عقيدهء وى دلالت اين روايت از دلالت روايات ديگر واضح‌تر است :\r\nقال : سألت ابا عبدالله ( ع ) عن تماثيل الشجر والشمس والقمر ؟ قال ( ع ) :\r\n« لا بأس ما لم يكن شيئاً من الحيوان » . « 2 »\r\nشيوة استدلال : « ما لم يكن شيئاً من الحيوان » به منزلهء استثنا از « لا بأس » است و گويا فرموده است :\r\n« لا بأس بالتماثيل إلّا أن يكون شيئاً من الحيوان » .\r\nمفهوم مخالف استثنا هم اين است كه :\r\n« فإذا كان شيئاً من الحيوان ففيه بأس\r\n» . آنگاه « بأس » دليل بر حرمت تمثال حيوان است و اين مفهوم اطلاق هم دارد ، يعنى مجرد نقش را هم شامل مىشود و مخصوص مجسّمه حيوان نيست . مخصوصاً مثال خورشيد و ماه بهترين گواه بر ارادهء مجرد نقش است ؛ زيرا ايجاد مجسمهء خورشيد و ماه از محالات است .\r\nاشكال اين دليل : امام راحل سه اشكال به اين دليل وارد كرده است : « 3 »\r\n1 . در اين حديث ، از عمل ( صنعت و ايجاد ) تماثيل درخت و . . . پرسش نشده است تا دليل مورد بحث ما باشد و در نتيجه بر حرمت عمل تمثال حيوان دلالت كند ؛ بلكه از خود تماثيل كه عين خارجى است پرسيده شده است . آنگاه معلوم نيست مقصود ، عمل تماثيل است يا بازى با آنها يا نگهدارى آنها ! ؟ و وقتى مجمل شد براى مورد بحث قابل استدلال نيست .\r\n2 . بر فرض كه منظور ، عمل تماثيل باشد ، ولى « فيه بأس » لزوماً به معناى تحريم\r\n\r\n\r\n","description":"","footnote":"\r\n( 1 ) . ر . ك : المكاسب ، ج 1 ، ص 185 .\r\n( 2 ) . وسائل الشيعه ، ج 17 ، ص 296 ، ح 3 .\r\n( 3 ) . ر . ك : المكاسب المحرمه ، ج 1 ، ص 262 - 263 .\r\n","page_name":" 218 ","page_number":234},
  {"content":"\r\n\r\nنيست و با كراهت هم مىسازد ؛ زيرا در مواردى « بأس » در كراهت و مرجوح بودن استعمال شده است . و بر فرض كه منظور ، حرمت باشد ، ولى از نظر ادبيات عرب ، در جمله‌هاى مشتمل بر استثنا ، متكلم در مقام بيان حال مستثنامنه است ، لذا به اطلاق آن مىتوانيم استناد كنيم ، ولى در مقام بيان حال مستثنا نيست تا به اطلاق آن استناد شود . پس طرف مستثنا اجمال دارد و قدر مسلّم صورت و تمثال مجسمه و داراى جسم حيوانات است ، نه مطلق تصوير .\r\n3 . امّا اين‌كه شيخ اعظم مثال زدن به خورشيد و ماه را قرينه گرفت بر ارادهء مجرد نقش . . . پاسخش اين است كه در آن دوران ، افراد خورشيدپرست ، ماه‌پرست ، ستاره‌پرست فراوان بودند و تصويرهاى اين معبودها را ايجاد كرده بودند تا پرستش كنند ؛ بديهى است كه در برابر عكس سجده نمىكردند ، بلكه در برابر جسم و هيكل آنها سجده مىكردند و براى سيارات هفت گانه مثال‌ها و هيكل‌هايى ساخته بودند كه آنها را مظاهر خود سيارات ، و سيارات را مظاهر عقول مجرّدهء مدبّره مىدانستند ، لذا هيكل ساختگى خورشيد و ماه و ستاره را مىپرستند نه عكس آنها را . علاوه بر اين ، در روايات قبل هم آورديم كه مثال و تمثال ، يا ظهور در خصوص مجسّمه دارد و يا قدر متيقن خصوص مجسّمه است .\r\nخلاصه : دلالتِ دليل بر تحريم تصوير حيوانات بدون تجسم كامل نبود ؛ بنابراين هيچ دليل معتبرى بر حرمت مجرد نقاشى كردن و ترسيم عكس و نقش حيوانات وجود ندارد . بر فرض شك هم به اصل اباحه و جواز برمىگرديم كه هم اصل اوّلى عقلى در اشياست - در برابر اصل حظر و اصل توقف - و هم اصلى عملى شرعى بعد از فحص و يأس از دليل است ؛ ضمن اينكه به عمومات و اطلاقات آيات و رواياتِ بابِ طلب رزق و باب كسب و امرار معاش به هر طريق و از هر راه - مگر راه حرام - نيز مىتوانيم استناد كنيم . نقاشى كردن يك هنر و فن است و نزد عقلا ارزش و ماليت دارد و شرعاً هم منعى نداريم ؛ بنابراين مشمول عمومات و اطلاقات مشار إليها مىباشد .\r\nدر عين حال امام راحل در تحرير احتياط مىكند و مىفرمايد : « وإن كان الأحوط تركه » كه چون مسبوق به فتوا ، بر خلاف است قطعاً احتياط مستحبى است و صد البته\r\n\r\n","description":"","footnote":"","page_name":" 219 ","page_number":235},
  {"content":"\r\n\r\nاحتياط مستحبى بجاست ؛ زيرا اگرچه روايات مذكور بر فرض ايجاد مجسّمهء حيوانات حمل شد ، ولى احتمال اطلاق و شمول در آنها منتفى نيست . عده‌اى از فقهاى بزرگ فتوا به تحريم مطلق تصوير حيوان داده‌اند ، بنابراين ، احتمال حرمت - ولو ضعيف - موجود است و قطع به جواز نداريم و احتياط پسنديده است .\r\nضمناً اگر اين كار ، حرام باشد بايد جلوى صدور آن از غير مكلّف هم گرفته شود و بر مكلّف لازم است در اين صورت ، كودكان را بر اين كار متمكن نسازد و امكانات و ابزار فعل حرام را در اختيار آنان قرار ندهد . ولى خوشبختانه دليلى بر حرمت نيست و قول به جواز قوى است .\r\nاگر اين تصاوير جنبه قداست پيدا كرد و به عنوان شيء مقدس مورد پرستش و عبوديت قرار گرفت از باب ساختن صليب و صنم و هياكل عبادت ، حرمت پيدا مىكنند نه از باب تصوير محض .\r\nيك نكته : اگر مناط واقعى و علت تامهء حرمت تصوير جانداران ، تشبّه به خالق و تضاد با مصوّر حقيقى باشد حكم ، تابع علت مىشود و در نتيجه بدون قصد مزبور ، تصوير حيوان بلامانع است ، حتى اگر مجسمهء آن باشد ، ولى اين مناط براى ما قطعى نشد و حداكثر حكمت حكم براى ما قطعى است ، نه علت آن و حكم هم دائر مدار حكمت نيست . و به موجب روايات فراوان بدون قصد مزبور هم تصوير حرام است .\r\nهمچنين اگر براى فقيهى احراز شود كه حرمت تصوير حيوان به خاطر تقديس و پرستش آن است كه در زمان صدور روايات چنين بوده است ، باز مىتوان گفت بدون اين جهت بلامانع است و در زمان‌ها و مكان‌هايى كه آنها را نمىپرستند ساختشان جايز است . ولى اين جهت نيز احراز نشده است و روايات باب چنين قيدى ندارد و تصوير حيوان و تمثيل آن را مطلقاً تحريم نموده‌اند .\r\nهمچنين اگر براى فقيهى حرمت آن ثابت نشد و حداكثر فتوا به كراهت داد - مثل شيخ طوسى و علامه طبرسى - باز هر يك مكروه جايز است و تصوير حيوان ولو با تجسم باشد جايز است ؛ ولى تعبيرات غليظ و شديد روايات كه سخن از عذاب قيامت دارد با كراهت سازگار نيست . بنابراين حكم واقعى اوّلى تصوير حيوان در اسلام ، حرمت\r\n\r\n","description":"","footnote":"","page_name":" 220 ","page_number":236},
  {"content":"\r\n\r\nاست ؛ حال مطلق تصوير آن حرام است كه فتواى شيخ اعظم و ديگران است يا خصوص ايجاد مجسمهء آن حرام است كه فتواى امام راحل و ديگران است . و وقتى كه حكم اصلى شد ، تنها در موارد خاصى حرمت برداشته مىشود و آن در فرض ضرر است كه در مواردى تحريم يا ايجاب ضررى با قانون نفى ضرر رفع مىشود ، و نيز در فرض عسر و حرج و فرض ضرورت است كه به قدرت رفعِ ضرورت ، جايز مىگردد ، يا از باب مقدمهء واجب مهم‌تر ، به شرط مقدمهء منحصر بودن ، حرمتش برداشته مىشود ، حتى شايد واجب گردد ، مثل هر وجوب و حرمت اصلى و واقعى و اوّلى اسلام كه در اثر اكراه و اضطرار و عسر و حرج و مانند آن قابل رفع واقعى يا ظاهرى است ، و گرنه در مواقع عادى و نبود عروض يكى از عناوين فوق و مانند آنها ، حرمت ايجاد مجسمه مقطوع است .\r\n\r\nبخش سوم : تصوير غير حيوانات\r\nاين بخش از بحث دربارهء تصوير غير حيوانات است ؛ اعم از نباتات و جمادات ، اجسام سفلى و اجرام علوى ؛ اعم از ايجاد مجسمه آنها يا مطلق تصوير ولو مجرد نقش و كشيدن عكس آنها .\r\nدربارهء حكم شرعى اينها دو نظريه وجود دارد :\r\n1 . طبق نقل علامه در مختلف عده‌اى مطلق تصوير حيوان و غير حيوان ، مجسمه و غير مجسمه را حرام دانسته‌اند و عده‌اى خصوص ايجاد مجسمهء همهء موجودات را حرام دانسته‌اند ولو جاندار نباشند . « 1 » طبق اين نظر تصوير غير حيوان هم فى الجمله حرام است . دليل اين نظر اطلاق برخى روايات است .\r\nاين استدلال ناتمام است زيرا رواياتى داريم كه صريحاً بر جواز تصوير غير جانداران دلالت دارند .\r\n2 . نظريه مشهور از جمله امام راحل ، شيخ اعظم و صاحب جواهر . جواز تصوير غير حيوان است مطلقاً ( حتى ساختن مجسمهء آنها ، مثل مجسمهء درخت ، گل و . . . ) . براى اين\r\n\r\n\r\n","description":"","footnote":"\r\n( 1 ) . مختلف الشيعه ، ج 5 ، ص 44 .\r\n","page_name":" 221 ","page_number":237},
  {"content":"\r\n\r\nفتوا به دلايل متعددى مىتوان استدلال كرد :\r\n1 . عمومات و مطلقات آيات و روايات فراوانى كه در مورد طلب روزى و كسب مال از هر طريق وارد شده است و بر جواز آن دلالت دارد . تنها مواردى كه حرمت آن مدلّل شده از اين عمومات خارج است و نسبت به تصوير غير حيوانات شك داريم كه در اين صورت به عمومات و اطلاقات كتاب و سنّت تمسك مىكنيم و به اين نتيجه مىرسيم كه امرار معاش از طريق ساختن اين تصاوير و فروش آنها يا اجير شدن بر عمل آنها جايز است .\r\n2 . روايات خاصه : در خصوص تصوير و تمثال غير حيوان ، رواياتى در منابع شيعه و سنى وجود دارد كه بر جواز آن دلالت دارند ، و آن روايات عبارت است از :\r\nموثقهء ابوالعباس :\r\nعن أبى عبدالله ( ع ) فى قول الله عزّ وجلّ :\r\nيعملون له ما يشاء من محاريب وتماثيل .\r\nفقال :\r\n« والله ما هي تماثيل الرجال والنساء ولكنّها الشجر و شبهه » . « 1 »\r\nصحيحهء زراره :\r\nعن أبى جعفر ( ع ) قال :\r\n« لا بأس بتماثيل الشجر\r\n» . « 2 »\r\nصحيحهء محمد بن مسلم :\r\nقال : سألت أبا عبدالله ( ع ) عن تماثيل الشجر والشمس والقمر ، فقال :\r\n« لا بأس ما لم يكن شيئاً من الحيوان » . « 3 »\r\nما به بركت اين روايات خاصه مطلقات حرمت تصوير را تقييد مىكنيم و بر تصوير حيوانات حمل مىكنيم و بر فرض تعارض و تساقط ، نوبت به عمومات و مطلقات اوليه مىرسد كه در دليل اوّل اشاره شد . يا مىتوان گفت قبل از تساقط ، روايات جواز ، موافق كتاب و سنّت هستند و بر روايات منع مقدم مىشوند .\r\n3 . سيرهء مستمره .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 296 ، ح 1 .\r\n( 2 ) . همان ، ح 2 .\r\n( 3 ) . همان ، ح 3 .\r\n","page_name":" 222 ","page_number":238},
  {"content":"\r\n\r\n\r\nبخش چهارم : عدم فرق بين تصوير حيوانات و غير حيوانات\r\nاين بخش در واقع تكملهء بخش دوم و سوم است كه در آن دو بخش حكم تصويرات حيوانات بدون تجسم و نيز تصويرات غير حيوانات ذكر شد و فتوا به جواز دادند ، حال در بخش چهارم مىفرمايد : در حكم به جواز تصوير بدون تجسيم ، فرقى ميان انواع گوناگون تصوير وجود ندارد و همهء آنها جايز مىباشند ؛ از قبيل نقاشى كردن صورت حيوانات و هيئت درختان و گل‌ها و كوه‌ها و . . . كه مصداق روشنِ تصوير بدون جسم است ، يا تخطيط و بافتن صورت آنها در فرش و پشتى و متكا و مانند آن ، يا تطرير و دوختن آنها ، مانند گل‌دوزى ، يا حك كردن آنها بر سنگ يا انگشتر ( كنده‌كارى و تراشيدن سنگ يا فلز ) .\r\nدليل عدم فرق ، اطلاق لفظى روايات جواز است كه قبلًا در تصوير غير حيوان ذكر شد ، و اگر هم اطلاق لفظى در كار نباشد اطلاق مقامى داريم كه - سكوت مولى از ذكر خصوصيات ، با وجودِ در مقام بيان بودن - دليل عدم اعتبار نوع خاص از تصوير است ، اگر هم به فرض ، دليل اجتهادى وجود نداشته باشد ، از اصل اباحه و جواز استفاده مىكنيم و حكم به جواز مىكنيم .\r\n\r\nبخش پنجم : حكم عكاسى و فيلم‌بردارى\r\nدربارهء حكم اين عمل بايد گفت : كسانى كه تصوير موجودات را مطلقاً منع كرده‌اند ، اين قسم را هم بايد تحريم كنند ، چون اين هم تصوير اشياست . كسانى كه تصوير حيوانات را منع كرده‌اند بايد اينجا هم منع كنند . كسانى هم كه تصوير بدون تجسيم را جايز دانستند ، اينجا هم بايد فتوا به جواز دهند ؛ به همان دلايلى كه در بخش دوم و سوم ذكر شد .\r\nامام راحل هم كه در آنجا فتوا به جواز داده است در اينجا هم صريحاً فرموده است : « ويجوز التصوير المتداول فى زماننا بالآلات المتداوله » . ولى در اين بخش نكتهء مهمى وجود دارد كه مورد بحث واقع شده و آن اين است كه تا به حال عكس‌بردارى و فيلم‌بردارى را هم نوعى تصوير دانستيم و از نظر حكمى بحث كرديم ، ولى حالا بحث\r\n\r\n","description":"","footnote":"","page_name":" 223 ","page_number":239},
  {"content":"\r\n\r\nموضوعى داريم كه آيا اصولًا اينها موضوعاً تصوير هستند تا حكم آنها از بخش‌هاى قبل روشن شود يا تصوير ناميده نمىشوند و از عنوان مذكور در روايات خارج‌اند ؟\r\nامام راحل در مكاسب محرّمه فرموده است : ظاهر ادلهء حرمتِ تصويرِ صورت و تمثيلِ مثال ، خصوص صورت و مثالى است كه مباشرتاً و مستقيماً به دست فاعل ساخته شده باشد و ايجاد صورت به وسيلهء دوربين را شامل نمىشود . بر فرض كه مجرد تصوير حيوان حرام باشد ولى عكس‌بردارى حرام نيست .\r\nايشان علاوه بر اين مىفرمايد : واژهء تصوير و تمثيل مخصوصاً در زمان صدور روايات و عصر معصومين ( ع ) مخصوص ايجاد صورت با قوّهء فاعلهء شخص بوده است و از ايجاد صورت ، با ابزار امروزى انصراف دارد . نظير كتابت كه شامل گرفتن فتوكپى دفتر ديگرى نمىشود و نمىگويند : فلانى اين مطالب را نوشته است ، بلكه مىگويند : از آنها كپى و تصوير گرفته است .\r\nبنابراين تصوير و تمثيل ، حقيقتاً بر عكس‌بردارى با دوربين صدق نمىكند . اطلاق مسامحى و مجازى هم مهم نيست ؛ آرى اگر چيزى اصل وجودش مبغوض ملى باشد ايجاد آن به هر شكل - ولو با ابزار جديد - مبغوض خواهد بود ، زيرا ايجاد و وجود ، حقيقتاً يكى هستند و فرقشان اعتبارى است ، ولى صورت اشيا اين‌گونه نيست كه وجودش حرام و مبغوض باشد ، بلكه به زودى بيان خواهد شد كه نگهدارى آنها جايز است و اتلافشان واجب نيست ، پس ايجادشان هم با وسيله‌هاى امروزى حرام نيست و اصولًا نامش تصوير نيست ؛ در عين حال احتياط در ترك آن است . « 1 »\r\nحضرت امام در تحريم تصريح كرده است كه عكس‌بردارى از باب تصوير نيست . البته نبود اين ابزار در عصر صدور روايات ، دليل انصراف عنوان تصوير از تصوير با دوربين نيست ، ولى از منظر امام راحل فرقى ندارد ، عكس‌بردارى ، موضوعاً ، چه تصوير باشد و چه نباشد ، حكم آن جواز است و در اين جهت ترديد ندارد و احتياط مستحبى هم به جاست .\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 1 ، ص 269 - 270 .\r\n","page_name":" 224 ","page_number":240},
  {"content":"\r\n\r\nچند فرع\r\nقبل از بيان بخش‌هاى بعدى مسأله دوازدهم ، چند فرع مهم دربارهء انواع گوناگون تصوير ، و تصوير انواعى از موجودات بيان مىشود :\r\nفرع اوّل : حكم عكس‌بردارى و فيلم‌بردارى با دوربين ذكر شد ؛ حال اگر دستگاه خودكارى ساخته شده باشد براى ايجاد صور مجسمه - هر نوع مجسمه‌اى كه باشد ، مجسمه كامل انسان يا حيوان ، مجسمه‌هاى عروسكى ، اسباب بازى كودكان ، خوراكىها و . . . - و نقش انسان فقط تأمين مواد لازم براى دستگاه و روشن كردن آن باشد ، آيا اين نوع از ايجاد و صنعت مجسّمه حرام است يا فقط مجسمه‌هايى كه با دست انسان مكلّف ساخته مىشود حرام است ؟\r\nآنچه در مورد گرفتن عكس با دوربين ذكر شد در مورد صنعت مجسمه با دستگاه نيز مطرح است و نظر دو فقيه بزرگوار ، يعنى امام راحل و آيت الله خوئى ( رحمه الله ) اين است كه اشكالى ندارد ، زيرا بر اين امر ، تصوير و تمثيل اطلاق نمىشود تا مشمول روايات حرمت اين دو عنوان باشد . « 1 »\r\nفرع دوم : گاهى شخص معينى تصوير و مجسمه كامل موجودى را مىسازد ، چنين تصوير و تمثيلى قطعاً مشمول ادلّهء تحريم تمثيل است ، ولى گاهى دو يا چند نفر مشتركاً مجسمه‌اى را ايجاد مىكنند ، مثلًا يكى اجزاى تمثال را مىسازد و ديگرى آنها را به هم ضميمه مىكند ؛ آيا اين نيز حرام است يا نه ؟\r\nاز سخنان امام راحل در مكاسب محرّمه به دست مىآيد كه حرام نيست . وى صريحاً مىفرمايد :\r\nلو اشترك إثنان أو أكثر في عمل صورة فالظاهر قصور الأدلّة عن إثبات الحرمة لفعل كلّ من الفاعلين أو أكثر . « 2 »\r\nمنشأ بحث ، عنوان « مَن صوّر صورة » يا « مَن مثّل مثالًا » يا « مَن صوّر التماثيل » و مانند\r\n\r\n\r\n","description":"","footnote":"\r\n( 1 ) . ر . ك : همان ، ص 270 .\r\n( 2 ) . المكاسب المحرمه ، ج 1 ، ص 278 .\r\n","page_name":" 225 ","page_number":241},
  {"content":"\r\n\r\nآن در روايات است كه آيا منظور از « من » ، شخص خارجى معين است و بايد صدق كند كه فرد معين تمام مثال و صورت « 1 » را به تصوير كشيده و ايجاد كرده است يا منظور ، شخصِ فاعل فعل است ؟ اگر اين باشد در فرض اشتراك شخص فاعل و مصوّر ، مجموع دو يا چند نفر هستند كه همه با هم يك فاعل و يك مصوّر يا يك ممثّل محسوب مىشوند و واحدِ اعتبارىاند نه حقيقى ؛ زيرا در خارج ، مجموع مركب از چند نفر وجود ندارند .\r\nنظريه امام خمينى ( رحمه الله ) : به عقيدهء مرحوم امام ، از تعبير « من صوّر » و « من مثّل » اوّلى تبادر مىكند و منظور ، اين است كه شخص معينى تمام صورت و مثال را تصوير و تمثيل كند و در فرض اشتراك بر هيچ‌يك از افراد ، صدق نمىكند ، زيرا هر كدام بخشى از تمثال را ايجاد كرده‌اند ، نه تمام آن را ؛ بنابراين ، روايات باب ، اين صورت را شامل نيست و لاأقل شمول محرز نيست تا قابل استدلال باشند .\r\nضمناً فرقى ندارد كه از آغاز تا پايان ، همه با هم شروع به ساختن صورت كنند ، يا يكى ابتدا بخشى از آن را بسازد ، سپس ديگرى باقيماندهء آن را ، يا يكى اجزاى متفرق آن را بسازد و ديگرى آنها را كنار هم بگذارد و با هم تركيب كند . حضرت امام در اين باره تنظير كرده است به « من قال شعراً » يا « من كتب سطراً » و مانند آن و فرموده است متفاهم اين است كه هر شخصى كه يك بيت شعر بسرايد يا يك سطر بنويسد نه اينكه دو يا چند نفر مشتركاً بيتى را انشاد كنند . با وجود اين ، چون برخى قائل‌اند كه به نحو اشتراك هم اشكال دارد و احتمال القاى خصوصيت هم وجود دارد ، در پايان احتياط كرده و اجتناب از تصوير و تمثيل را ولو به نحو اشتراك باشد احوط مىداند كه حتماً مقصود ، احتياط مستحبى است زيرا مسبوق به فتوى ، بر خلاف آن است . « 2 »\r\nالبته استفاده از تعبير « من صوّر » و « من مثّل » مشكل است و همان‌طور كه حضرت امام فرمود ، به ذهن مىآيد كه منظور ، اشخاص حقيقى باشند ، يعنى هر شخص صورت\r\n\r\n\r\n","description":"","footnote":"\r\n( 1 ) . كلمهء مثال و تمثال و صورت ظهور در كل دارد ، يعنى صورت و مجسمهء كامل شيء .\r\n( 2 ) . همان ، ص 278 - 279 .\r\n","page_name":" 226 ","page_number":242},
  {"content":"\r\n\r\nكامل را ايجاد كند و فرض اشخاص اعتبارى يا مجموع فاعلين معلوم نيست ؛ مخصوصاً كه عموم انحلالى است نه مجموعى . ولى شواهد ديگرى وجود دارد كه فرض شركت را نيز شامل است و در نتيجه تصوير و تمثيل صورت و مثال ، حتى اگر به نحو اشتراك باشد حرام است .\r\nالف ) گرچه در نوع روايات تعبير « من صوّر » و « من مثّل » آمده ولى برخى روايات اين تعبير را ندارد . از قبيل « نهي عن تزويق البيوت » ، « إنّ ربّك ينهى عن التماثيل » و . . . . آنچه از اين روايات به دست مىآيد حرمت و مبغوضيت اصل وجود تصاوير و تماثيل است كه ابداً فرق نگذاشته‌اند ميان تصوير كل صورت ، به دست يك يا چند نفر ، و اطلاق اين روايات فرض اشتراك را شامل است .\r\nب ) غالباً مجسمه اشيا را چند نفر ايجاد مىكنند و حمل روايات « من مثّل » و « من صوّر » بر فرض شخص واحد حقيقى ، حمل بر فرد نادر است كه هيچ دليلى ندارد و با منزلت معصوم سازگار نيست .\r\nج ) قول به تحريم تصوير و تمثيل ، از فاعل واحد و عدم تحريم تصوير از چند نفر مشتركاً لازمى دارد كه قابل التزام نيست ، يعنى حمل نوع ادلهء ابواب محرّمات بر شخص واحد حقيقى ، كه زمينه‌اى براى ارتكاب محرّمات از سوى افراد لا ابالى به صورت مشترك براى فرار از تحقّق حرام است .\r\nعلاوه بر اين ، در سخنان خود امام راحل هم مؤيداتى بود ، از قبيل احتمال القاى خصوصيت ، و احتمال قوى تحقّق مناط ( تشبه به خالق و ضدّيت با اوست ) ، و فرض اشتراك را نيز شامل مىشود ، و در نتيجه يا بايد فتوى به تحريم دهيم و يا حداقل طرفدار احتياط واجب باشيم .\r\nفرع سوم : تصوير مُعظم اجزا كفايت مىكند يا تصوير كل لازم است ؟ !\r\nمقدمه : در باب معاملات اين بحث مطرح است كه آيا الفاظ معاملات از قبيل بيع و نكاح و . . . براى اسباب ( ايجاب و قبول با شروطى كه دارند ) وضع شده‌اند تا داراى معناى مركبى باشند كه از يك سلسله اجزاى تدريجى تشكيل شده است يا براى مسببات و نتايج وضع شده‌اند كه يك سلسله امور بسيط مىباشند ؟\r\n\r\n","description":"","footnote":"","page_name":" 227 ","page_number":243},
  {"content":"\r\n\r\nدر باب طهارت ثلاث هم اين بحث مطرح است كه آيا وضو و غسل و تيمم اسم‌اند براى غسلات و مسحات كه مجموعه‌هاى مركب‌اند و داراى اجزاى تدريجى مىباشند يا اسم براى مسببات آنها ( طهارت باطنيه ) هستند ؟ نظر مشهور اين است كه اينها براى خود اسباب وضع شده‌اند و بر خود افعال تدريجى اطلاق مىشوند . با توجه به اين مقدمه مىگوييم :\r\nدر روايات مسأله روى عنوان صورت و مثال و تمثال تكيه شده است و بحثى وجود دارد مبنى بر اينكه آيا اينها داراى معناى تركيبى هستند يعنى براى مجموعهء اجزاى تصوير و تمثال كه افعال تدريجى مىباشند وضع شده‌اند يا داراى معناى بسيط هستند و بر هيئت اجتماعيه‌اى كه از اين افعال تدريجى حاصل مىشود وضع شده‌اند ؟\r\nتفاوت دو احتمال يا ثمرهء عملى آن در اين است كه بنابر مجموع مركب بودن ، شخص از آغاز ساختن مجسمه يا كشيدن نقاشى ، وارد حرام شده است و از همان لحظه مستحق مجازات و عقوبت است ، اگر كار را به اتمام برساند . ولى بنابر بسيط بودن و بر هيئت اجتماعيه اطلاق شدن ، تمام اين كارها از آغاز تا انجام مقدمات ، حرام مىباشند و بستگى دارد كه مقدمهء حرام حرام باشد يا نباشد كه به نظر تحقيق ، همان‌طور كه مقدمهء واجب وجوب شرعى ندارد ، مقدمهء حرام نيز حرمت شرعى ندارد و بر فرض كه حرام باشد قدر مسلّم جزء اخير علت تامّه ، حرام است كه به دنبال آن مسبب و حرام ( هيئت اجتماعيه ) محقق مىشود .\r\nبه هر صورت ، تحقيق احتمال اوّل است و متفاهم عرفى از صورت و تمثال مجموعهء اجزاى آن است همان‌طور كه مفهوم خود صاحب صورت - مثلًا زيد - همان وجود خارجى مركب است ، و اصولًا عرف از كلمهء عكس ، هيئت اجتماعى و مانند آن نمىفهمد و بايد توجه داشت كه در فهم معانى كلمات ، فهم عرف مهم است . در مقام بيان هم مىگوييم : اين مجسمه يا نقاشى ، فلانى است ، اين سر اوست ، اين چشم اوست ، اين دست اوست و . . . .\r\nحال كه اسم براى مجموعِ مركب از افعال تدريجى است آيا هر فعلى حرمت نفسى و استقلالى دارد يعنى ساختن يا كشيدن سر جداگانه حرام است ، دست جداگانه حرام\r\n\r\n","description":"","footnote":"","page_name":" 228 ","page_number":244},
  {"content":"\r\n\r\nاست و . . . ؟ يا هر عضوى حرمت ضمنى و تبعى دارد و مجموع مركب يك حرام مىباشند ؟ در اين بحث هم حق همين است و اصولًا كسى قائل به حرمت نفسى يك يك اجزا نشده است .\r\nحال كه صورت و مثال اسم مجموع مركب‌اند و مجموع ، يك حرام بيش نيست ، آيا اسم‌اند براى خصوص صحيح ( صورتى كه جامع جميع اجزا باشد ) يا با نبود بعضى از اعضا هم صدق حقيقى دارند ؟\r\nمرحوم شيخ در مكاسب فرموده است : ملاك عرف است و از نظر عرفى اگر ملاك ، معظم اجزا باشد صورت حقيقتاً صدق مىكند و نبودن يكى از اجزا مثل چشم ، گوش ، حتى يك دست مخلّ نيست .\r\nو بنابر هر يك از مبانى مذكور ( هيئت اجتماعيه باشد ، مجموع مركب باشد ، كل اجزا باشد يا معظم آنها ) اگر شخص به قصد ساختن صورت و مثال حيوانى شروع به ساختن كرد و تا آخر هم انجام داد ، در اين فرض بنابر همهء مبانى ارتكاب حرام صدق مىكند و مستحق عقوبت است . و اگر ابتدا به قصد ساختن نصف آن - مثلًا - اقدام كرد و پس از آن بدا حاصل شد و بقيهء صورت و تمثال را كامل كرد باز بر همهء مبانى مرتكب حرام شده است و مؤاخذه دارد ؛ زيرا مهم ، صدق عرفى است و هر كس ببيند مىگويد فلانى اين مجسمه يا نقاشى را ايجاد كرده است و از قصد باطنى او تحقيق نمىكنند كه از اوّل به نيت كل وارد شده يا در حين عمل ، بدا حاصل شده و مجسمه يا عكس را كامل كرده است .\r\nاگر از آغاز به قصد كل وارد شد ولى در حين عمل ، بدا حاصل شد و از تكميل آن منصرف شد بر مسلك هيئت اجتماعيه ، مرتكب حرام نشده است و مؤاخذه ندارد ، زيرا تنها برخى از مقدمات حرام را انجام داده است و مقدمهء حرام يا حرام نيست و يا بر فرض حرمت عقوبت ندارد . ولى بر مسلك مجموع مركب بودن كه به مجرد اشتغال وارد حرام شده ولى تكميل نكرده باشد محل بحث است كه آيا با همين مقدار كه انجام داده است حرام و معصيت مولى را مرتكب شده است و عقاب بر معصيت است يا حداكثر تجرّى بر حرام كرده است و حكم فرد متجرّى را دارد ؟\r\n\r\n","description":"","footnote":"","page_name":" 229 ","page_number":245},
  {"content":"\r\n\r\nشيخ اعظم در مكاسب دو وجه ذكر كرده است ولى با امر به تأملى كه آورده قول به تجرّى را تقويت كرده است . « 1 » نظر امام راحل نيز همين است « 2 » و همين صحيح است زيرا از اين جهت ، فرقى ميان واجب و حرام مركب نيست و تا عمل را كامل نكند ارتكاب واجب يا حرام صدق نمىكند و با شروع عمل مركب ، اگرچه عنوان ورود در واجب يا حرام اطلاق مىشود ، ولى ظاهرى است و به خيال انجام عمل تا آخر است .\r\nاگر فردى نصف صورت را ايجاد كرد و منصرف شد و فرد ديگرى نصف ديگر را ايجاد نمود و كار نيمه تمام او را به اتمام رساند كدام يك مرتكب حرام و مستحق عقوبت است ؟ جواب بر مسلك هيئت اجتماعيه دومى است ، زيرا كسى كه آخرين جزء صورت را ايجاد مىكند دومى است . ولى بر مسلك مجموع مركب ، هيچ‌كدام مرتكب حرام نيستند ، زيرا هر كدام نصف صورت را ايجاد كرده‌اند نه كل آن و در واقع خود صورت را و در روايات ، عنوان « من صوّر صورة » ، « من مثّل مثالًا » و مانند آن ذكر شده است و ترديدى نيست كه ايجاد بعض غير از ايجاد كل است ، زيرا خود جزء ( نصف ثلث و . . . ) غير از كل است ، پس هيچ‌كدام حرامى مرتكب نشده‌اند . آرى اگر قصد تحقّق حرام داشته‌اند متجرّى هستند و از آن باب معاقب‌اند .\r\nنتيجه : تصوير حيوان به هر نحوى كه باشد ( ايستاده ، نشسته ، خوابيده و . . . ) . البته مادامى كه عرف آن را صورت كامل حيوان بداند و صدق عرفى دارد مشمول روايات است و اطلاق روايات باب همه را شامل مىشود و مخصوص صورت و مثال ايستاده و مرئى الاعضاء نيست .\r\nفرع چهارم : تصوير حيوان خيالى - مثل تصوير سيمرغ ، اسب بالدار ، انسان داراى چند سر و دست و پا و . . . - چه حكمى دارد ؟\r\nپاسخ اين است كه فرقى ندارد ، مخصوصاً اگر ساختن مجسمهء آن باشد كه مشمول روايات تكليف و امر به نفخ روح مىگردد و حتماً حرام است و اطلاق روايات اين را\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 189 .\r\n( 2 ) . ر . ك : المكاسب المحرمه ، ج 1 ، ص 283 .\r\n","page_name":" 230 ","page_number":246},
  {"content":"\r\n\r\nهم شامل است و اختصاص به حيوان واقعى ندارد . ادعاى انصراف هم در اين زمينه ناتمام است ، زيرا انصراف بدوى ارزش ندارد .\r\nفرع پنجم : تصوير فرشته و جن ؛ بنابر اين‌كه تصوير همهء موجودات و مصنوعات الهى حرام باشد تصوير فرشته و جن نيز حرام است . ولى بنابر تحقيق كه حرمت مخصوص تصوير حيوانات است ، اين بحث مطرح است كه آيا تصوير جن و ملك نيز حرام و ملحق به حيوان است يا حرمت ندارد ؟\r\nدر اين باره دو قول مطرح است :\r\n1 . عدّه‌اى قائل به حرمت هستند ، از جمله مرحوم صاحب جواهر ، مرحوم سيد و مرحوم آيت الله خوئى .\r\n2 . عدّه‌اى هم از جمله امام راحل در مكاسب محرّمه فتوى به جواز داده‌اند . « 1 »\r\nخلاصه سخنان حضرت امام :\r\nامام راحل در مكاسب محرّمه مىفرمايد : بعضى از روايات باب تصوير حيوان ، مربوط به ساختن هياكل عبادت ( صليب و صنم ) اند كه از بحث خارج‌اند ، بعضى ديگر اطلاق ندارند تا به حكم اطلاق ، جن و ملك را شامل شوند ؛ برخى هم كه اطلاق دارند سندشان ضعيف است ، و مطلب قابل بحث در باب ، روايات نفخ روح است .\r\nاين روايات هم به سبب اشتمال بر كلمهء تصوير و نفخ ، مربوط انسان و ساير حيوانات است و جن و فرشته و شيطان را شامل نمىشوند .\r\nتوضيح : موجودات عالم امكان از نظر ايجاد و خلق دوگونه هستند : دسته‌اى تدريجاً آفريده مىشوند ، يعنى نخست جسم و صورت آنها كامل مىگردد سپس روح در آنها دميده مىشود و به تعبير قرآن كريم : نخست تسويد ( مستوى الخلقه شدن ) صورت مىگيرد ، سپس نفخ روح . نباتات و حيوانات و انسان‌ها از اين قسم هستند .\r\nدستهء ديگر ، موجودات عالم ابداع و امر هستند كه به طور دفعى ، و از اوّل به طور كامل ايجاد مىشوند و نياز به طى مراحل تكامل تدريجى ندارند ، فرشته و شيطان و\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 277 .\r\n","page_name":" 231 ","page_number":247},
  {"content":"\r\n\r\nجن از اين قسم‌اند . واژهء تصوير و نفخ روح با قسم اوّل تناسب دارد و قسم ثانى را شامل نيست ، پس اينها از مساق روايات خارج‌اند و حرمت تصوير شامل اينها نيست .\r\nافزون بر اين ، به احتمال قوى ، و بلكه ظاهر روايات اين است كه فلسفهء تحريم تشبه به خالق در مصوّر بودن است كه در تصوير واقعى موجودات امكان‌پذير است ؛ در حالىكه تصوير فرشته و جن ، تصوير خيالى است نه واقعى . مصوّر هرگز صورت فرشته و جن را نديده است تا تصوير ، واقعى باشد . بنابراين ، اين كار ، تشبه به خالق نيست تا حرام باشد . حضرت امام در پايان مىفرمايد :\r\nفالأقوى عدم الحرمة وإن كان الاحتياط لا ينبغي أن يترك لاحتمال إطلاق بعض الأخبار ، أو فهم المناط منها ، أو إلغاء الخصوصية ، أو كون المراد من الحيوان مطلق ذي الروح ولو لمناسبات أو غير ذلك . « 1 »\r\nالبته روايات ، منحصر در اخبار نفخ روح نيست و روايت صحيحهء ابن مسلم اطلاق دارد ؛ روايات نفخ روح هم كنايه از اعطاى روح است و لزوماً به اين معنا نيست كه خلقت يك - مثلًا - موجود تدريجاً باشد ، ضمن اينكه ساختن مجسمهء جن ، تدريجى صورت گرفته و تكليف نفخ روح بجاست . مسأله تشبه به خالق هم حكمت حكم است و حكم تابع آن نيست ، بلكه تابع اطلاقات است .\r\nدر نتيجه ساختن مجسمهء فرشته و جن حرام است . مثل ساختن مجسمهء انسان و حيوانات .\r\nفرع ششم : تصوير حقايق معنوى و مجرّد از مادّه ، مثل تصوير عقول مجرّده و تصوير خيالى از ذات اقدس الهى ، تصوير ربّ النوع‌ها و تصوير براى تقوى ، عدالت ، آزادى و مانند آن - مثل مجسّمه آزادى - آيا حرام است يا حلال ؟\r\nاز طرفى ممكن است به اطلاق روايات تمسك شود و حكم به حرمت شود ، از طرف ديگر به احتمال قوى ، عنوان تصوير صورت و تمثيل مثال ، از اين موارد منصرف باشد ؛ مخصوصاً صورت كه به معناى شكل و هيئت است . مجردات عقليه داراى شكل\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 277 .\r\n","page_name":" 232 ","page_number":248},
  {"content":"\r\n\r\nو هيئت نيستند ، پس تصويرشان بايد جايز باشد . و يا از باب اينكه تصاوير مزبور نوعاً تخيلى هستند از باب تصوير موجود زندهء خيالى حرام باشد ؛ به هر حال در اينها نيز احتياط واجب در ترك تصوير مجسمه‌اى است .\r\nفرع هفتم : اگر كودك - كه غير مكلّف است - مجسمهء حيوانى را ايجاد كند و نقش و تصوير حيوانى را خلق و رسم كند آيا بر مكلّفان واجب است كه ممانعت كنند و جلوى اين عمل را بگيرند يا خير ؟\r\nمحرّمات دوگونه هستند : برخى از آنها به قدرى اهميت دارند كه نفس وجود و تحقّق آنها در خارج مبغوض شارع است و شارع به هيچ وجه راضى به تحقّق آنها نيست ، از هر كسى كه باشد ، يا هر محرّمى كه باشد . حتى اگر از بهيمه صادر شود ، مثل قتل نفس . در اين قسم ممانعت لازم است . ولى برخى از محرّمات به اين درجه نمىرسند و صدور آنها فقط از مكلّف عاقل بالغ ملتفت قاصد مختار حرام است نه اصل تحقّق آنها ؛ در اين قسم ممانعت لازم نيست .\r\nمسألهء تصوير حيوانات نيز از اين قسم است ، زيرا اوّلًا اصل اهميت آن - كه به پاى قتل نفس و مانند آن برسد - محرز نيست . بر فرض شك ، اصل برائت جارى مىشود و در نتيجه ممانعت بر مكلّف واجب نخواهد بود ؛ ثانياً از دلايل جواز نگهدارى تصاوير و تماثيل و نگاه به آنها و حتى خريد و فروش آنها - كه در ادامهء مباحث خواهد آمد - استفاده مىكنيم كه اصل وجود اينها مبغوض نيست تا بر مكلّف واجب باشد جلوى كودكان را نيز بگيرد .\r\n\r\nبخش ششم : حكم تكسّب از تصاوير\r\nحضرت امام پس از اثبات حرمت تصوير مىفرمايد تكسّب به آن نيز حرام است . مرحوم امام در مسألهء اوّل فرمود مقصود از تكسّب و اكتساب ، خودِ معاملهء عقلايى است . در اينجا هم مقصود ، اجاره بر عمل تصوير يا جعاله بر آن و مانند اينهاست . يعنى اجاره بر حرام ، حرام است .\r\nدربارهء حرمت وضعى يا بطلان معاملهء تصوير - در اوايل تشريح همين مسأله - ذكر\r\n\r\n","description":"","footnote":"","page_name":" 233 ","page_number":249},
  {"content":"\r\n\r\nشدكه عمل حرام ماليت ندارد و شرط صحت معامله ماليت است امّا در اين مورد ، ماليت شرعاً وجود ندارد ؛ زيرا ماليت تصوير حيوان ، اسقاط شده است .\r\nحال كه معامله بر تصوير حرام است پس اخذ اجرت در مقابل آن نيز حرام است زيرا از مصاديق اكل مال به سبب باطل و حرام و غير مشروع است . مشمول روايت تحف العقول و نبوى ( ص ) « إنّ الله إذا حرّم شيئاً حرّم ثمنه » نيز هست .\r\n\r\nبخش هفتم : نگهدارى تصاوير و تماثيل و استفاده از آن‌ها\r\nاگر اصل عمل تصوير جايز و حلال باشد يقيناً اجاره بر آن هم حلال و صحيح است و حفظ و نگهدارى آن نيز قطعاً جايز است ولى فتواى فقهاى فريقين بر حرمت تصوير تعلق گرفت و هر كدام با قيودى قائل به تحريم شدند ، حال بنابر حرمت تصوير اگر به هر دليلى تصوير يا تمثال حيوانى موجود شد آيا حفظ و نگهدارى تصوير و تمثال حرام است . يا بلامانع است و حكم مادهء فساد را ندارد ؟ دو قول در مسأله وجود دارد :\r\n1 . عده‌اى از قدما و بلكه مشهور فتوى به حرمت داده‌اند ؛\r\n2 . عده‌اى از متأخرين فتوى به حلّيت و جواز داده‌اند .\r\n\r\nبررسى دلايل قول به جواز\r\nاوّلًا از اصل اولى عقلى استفاده مىكنيم كه اصل اوّلى در اشيا اباحه و جواز است و تحريم نيازمند بيان است ، و ما در اين باره بيان معتبرى نداريم ؛ ثانياً روايات فراوانى بر جواز دلالت دارند كه چون خيلى زيادند و در حد تواتر ، از بحث سندى آنها صرف‌نظر مىكنيم و بحث را در اصل دلالت روايات و مقدار دلالت آنها قرار مىدهيم :\r\nروايات مورد نظر در سه باب از كتاب الصلاة ( باب چهل و پنجم از ابواب لباس نماز گزار « 1 » و باب چهارم از ابواب احكام مساكن « 2 » و باب سى و دوم از ابواب مكان\r\nنماز\r\n\r\n\r\n","description":"","footnote":"\r\n( 1 ) . وسائل الشيعه ، ج 4 ، ص 436 .\r\n( 2 ) . همان ، ج 5 ، ص 308 .\r\n","page_name":" 234 ","page_number":250},
  {"content":"\r\n\r\nگزار « 1 » ) ذكر شده كه به طور كلى دربارهء تصوير بدون تجسّم است ؛ زيرا مورد آنها وجود تصوير در پرده ، در متكا و پشتى و مانند آن است كه بافته شده يا دوخته شده است ، يا تعبير به قرار دادن آنها زير پا يا به عنوان زير انداز است كه قرينه بر مجرد نقش حيوان است و دلالت دارند بر اينكه در حال نماز بهتر است اين تصاوير رو به روى انسان و در جهت قبله نباشند و اصل مشروعيت وجود آنها را مسلّم و مفروغ‌عنه گرفته‌اند .\r\nبرخى ديگر از روايات ، اطلاق دارند و شامل مجسمه هم مىشوند ، يا اينكه هم مجرد نقش و هم مجسمه را مورد نظر قرار داده‌اند و دلالت دارند كه نمازگزار در حال نماز اگر سر تمثال را بشكند يا به‌گونه‌اى آن را بپوشاند نماز اشكالى ندارد ، يا مورد برخى ، بازى كردن با صورت و تمثال است كه باز قرينه بر مجسمه بودن آن است ، نه عكس .\r\nاين روايات به وضوح بر جواز نگهدارى تصوير و داشتن آن دلالت دارند ، حتى اگر به صورت مجسمه باشد .\r\nيكى از اين روايات مطلق ، روايت على بن جعفر است كه مىگويد :\r\nوسألته عن رجل كان في بيته تماثيل أو في ستر و لم يعلم بها وهو يصلّي في ذلك البيت ثم علم . ما عليه ؟ فقال :\r\n« ليس عليه فيما لا يعلم شيء ؛ فإذا علم فلينزع الستر وليكسر رؤوس التماثيل » . « 2 »\r\nدر اين حديث تمثال را از تصوير در پرده تفكيك كرده و قسيم آن قرار داده و خود قرينه بر مجسمه است و امر به كسر رأس هم شاهد ديگر است .\r\nدر نوع روايات مزبور ، راوى اصل وجود تمثال را در منزل مسلّم و مفروغ عنه گرفته و تنها از حال نماز پرسيده است كه آيا در اين بيت نماز ايرادى دارد ؟ امام ( ع ) نيز با سكوتش تقرير كرده كه اصل وجودش بلامانع است و تكليف نماز در آن خانه را بيان\r\nفرموده است .\r\n\r\n\r\n","description":"","footnote":"\r\n( 1 ) . همان ، ص 170 .\r\n( 2 ) . همان ، ج 4 ، ص 441 ، ح 20 .\r\n","page_name":" 235 ","page_number":251},
  {"content":"\r\n\r\nبر فرض هم اگر اين روايات از نظر سند يا دلالت اشكال داشته باشند يا با روايات ديگر تعارض و تساقط كنند ، در حرمت نگهدارى تصوير شك مىكنيم ، امّا اصل برائت ، حكم به جواز و اباحهء ظاهرى مىكند ؛ اگرچه احتياط مستحبى در اجتناب است .\r\nحال كه اقتنا و نگهدارى تصاوير و تماثيل جايز است ، انتفاع به آنها و استعمال آنها در جهت تزيين و تعليم و مانند آن نيز جايز و حلال است ؛ در نتيجه شرعاً ماليت دارند ؛ پس خريد و فروش آنها نيز جايز است و مشمول عمومات صحت عقد و بيع و تجارت هستند .\r\n\r\nبررسى دلايل قول به حرمت\r\nبراى حرمت نگهدارى تصوير به دو دليل استناد شده است :\r\n1 . عمل و ايجاد تصاوير حرام است پس وجود آنها نيز مبغوض و حرام است و بايد نابود شوند ، بنابراين نگهدارى ، انتفاع ، بيع آنها حرام و باطل است .\r\nپاسخ : اگر منظور مستدل اين است كه وجود ، عين ايجاد است و ماهيت هر دو يكى است و فرقشان اعتبارى است پاسخ اين است كه وجود حدوثى ، عين ايجاد است ولى وجود بقائى عين ايجاد نيست ، بلكه بقاى موجودِ حادث است ؛ مگر اينكه به‌گونه‌اى باشد كه بقا هم هر لحظه ايجاد و حدوث باشد . اين رابطه در موجودى است كه ذاتش آرام و قرار و ثبات ندارد . مثل كل جهان امكان نسبت به واجب الوجود كه هر لحظه عالم جديدى ايجاد مىكند و  كُلَّ يَوْمٍ هُوَ فِي شَأْنٍ  « 1 » اما رابطهء تصوير در بقا ، با مصوّر ، از اين قبيل نيست ، بلكه بقا يك حقيقت و ماهيت قارّ الذات است كه تا علت صورى و مادى و غائى و فاعلى آن باقى باشند اين تصوير هم باقى است و در بقا نيازى به مصوّر ندارد . پس بقاى تصوير غير از حدوث آن است و اگر حدوث عين احداث و ايجاد و حرام باشد دليل نمىشود تا بقا هم حرام باشد .\r\nو اگر منظور ، ملازمه و تلازم است ، و لازمهء حرمتِ وجود حدوثى يا ايجاد ، حرمتِ\r\nبقاى موجود و حادث است ، پاسخ اين است كه ميان حرمت بقا با حرمت حدوث ، نه\r\n\r\n\r\n","description":"","footnote":"\r\n( 1 ) . الرحمن ( 55 ) : 29 .\r\n","page_name":" 236 ","page_number":252},
  {"content":"\r\n\r\nملازمهء عقلى است ، نه ملازمهء شرعى و نه ملازمهء عرفى و عادى ، نتيجه اينكه حرمت ايجاد دليل ، حرمت بقا نيست .\r\n2 . روايات متعددى مورد استدلال اين قول قرار گرفته است كه با بررسى آنها روشن مىشود كه روايات هم دليل حرمت اقتنا نيست . براى نمونه به چند حديث اشاره مىشود :\r\nالف ) صحيحه محمد بن مسلم :\r\nقال : سألت أبا عبدالله ( ع ) عن تماثيل الشجر والشمس والقمر ؟ فقال ( ع ) :\r\n« لا بأس ما لم يكن شيئاً من الحيوان » . « 1 »\r\nشيوه استدلال به دو تقريب : معمولًا پرسيدن دربارهء امورى است كه مورد ابتلاى سائل و امثال اوست و در مورد بحث ما آنچه محل ابتلاى عموم است نگهدارى و ساير دخل و تصرف‌ها در تصوير است ، نه ساختن و كشيدن آنها ؛ زيرا عمل تصوير ، تخصّصى است و فقط از نقاش و مجسمه‌ساز برمىآيد ، نه از هر كسى . بعيد است محمد بن مسلم هم از كارى بپرسد كه محل ابتلاى او و امثال او نيست . به همين دليل سؤال ، بر پرسش از نگهدارى و مانند آن حمل مىشود و دلالت حديث بر حرمت آن در خصوص تصاوير حيوانات روشن است ، زيرا مفهوم كلام اين است كه : « فيه بأس » و بأس ظهور در تحريم دارد .\r\nپاسخ اين تقريب : اگر سائل يك فرد عادى بود جاى اين حمل بود كه از امام حكم محل ابتلاى خود را مىپرسد ، ولى سائل محمد بن مسلم است و امثال او شأن و منزلتشان اين بود كه به محضر امام صادق ( ع ) مىرسيدند و از فروع و فروض مختلف مسائل مىپرسند تا احكام همهء افراد و اصناف را امام بيان كند و آنان به آيندگان منتقل كنند ؛ لذا از چنين سائلى بعيد نيست كه از حكم فعل نقاش و مصوّر بپرسد هر چند خودش از اين صنف نباشد .\r\nمورد سؤال و مذكور در حديث ، عمل و فعل تصوير نيست تا ايجاد صورت حرام\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 296 ، ح 3 .\r\n","page_name":" 237 ","page_number":253},
  {"content":"\r\n\r\nباشد و ربطى به نگهدارى آن نداشته باشد ، بلكه عنوان « تماثيل » مورد سؤال است - مثل سؤالى از مشروبات و مأكولات - و متفاهم عرفى از آن ، تمثال‌هاى موجود در خارج است و بديهى است كه بايد فعلى از افعال اختيارى مقدّر باشد ؛ زيرا تعلّق حكم به عين خارجى به لحاظ فعل اختيارى ماست ، و فعل ، مناسب اصل عمل و ايجاد تصوير نيست زيرا ايجاد تصوير ، موجود معقول است - يعنى تحصيل حاصل است - تا از حكم آن بپرسد ، به ناچار بايد فعلى از افعال مناسب تماثيل پس از ايجاد مقدّر باشد و آن فعل اقتنا و نگهدارى ، يا تزيين و انتفاع به آن ، و يا خريد و فروش آن ، و يا ساير تصرف‌هاست كه همه مبتنى بر اصل نگهدارى است ، و از باب اثر بارز خصوص اقتنا مراد است ، يا از باب يكى از افعال مناسب مراد است . در هر حال صحيح بر حرمت اقتنا و بيع و شراء تصوير و مانند آن دلالت دارد .\r\nپاسخ : اوّلًا تمثال ، اسم جنس است و بر طبيعت دلالت دارد و سؤال از طبيعت و حقيقت تمثال ممكن است به لحاظ ايجاد آن باشد و ممكن است به لحاظ فعلى از افعال مناسب پس از ايجاد باشد و « إذا جاء الاحتمال بطل الاستدلال بالصحيحه لخصوص تحريم الاقتناء وغيره » ؛ ثانياً بر فرض كه اجمال و احتمال نباشد بلكه همهء افعال مناسبه مقدّر باشد ، حداكثر اين است كه روايت با تعبير « فيه بأس » ظهور در حرمت دارد ولى رواياتى را كه براى قول به جواز قبلًا آورديم دلالت و ظهورشان در جواز قوىتر و اظهر است و قانون اصولى اين است كه اظهر يا نصّ يا شبه نصّ مقدم است و ظاهر بايد توجيه شود و بر كراهت حمل گردد حاصل جمع روايات هم همين كراهت است .\r\nب ) بخشى از روايت تحف العقول :\r\n« إنّما حرّم الله الصناعة التي حرام هي كلّها الّتي يجيء منها الفساد محضاً نظير البرابط والمزامير . . . و ما يكون منه وفيه الفساد محضاً ولا يكون فيه ولا منه شيءٌ من وجوه الصلاح فحرام تعليمه وتعلّمه والعمل به وأخذ الاجر عليه و جميع\r\nالتقلّب فيه من جميع وجوه الحركات كلّها » . « 1 »\r\n\r\n\r\n","description":"","footnote":"\r\n( 1 ) . تحف العقول ، ص 335 .\r\n","page_name":" 238 ","page_number":254},
  {"content":"\r\n\r\nشيوة استدلال : از طرفى فرض اين است كه صناعت و عمل تصوير و تمثيل حرام است . اين مطلب از روايات فراوان ، از جمله روايات « من صوّر صورة » و « من مثّل مثالًا » به دست آمد .\r\nاز طرف ديگر بخش مزبور با كلمهء « إنّما » كه ادات حصر است بيانگر اين است كه : منحصراً صناعتى حرام است كه جز فساد مورد استفادهء ديگرى نداشته باشد . از اينجا كشف مىكنيم كه بر صناعت تصوير ، جز فساد مترتّب نيست و گرنه حرام نمىشد ، و از طرف سوم در ذيل و ادامهء اين بخش مىفرمايد : هر صناعتى هم كه جز فساد بر آن مترتّب نباشد و داراى جهتى از جهات صلاح نباشد تعليم و تعلم‌اش حرام است ، عمل به آن و اخذ اجرت بر آن حرام است و هر نوع تقلّبى در آن ( همهء انواع حركات ) حرام است ، بنابراين نگهدارى ، انتفاع از آن ، نگاه به آن و خريد و فروش آن نيز حرام است .\r\nپاسخ : اوّلًا در بخش مورد نظر و ديگر عبارت‌هاى روايت ، به تصريح صناعتى را حرام دانسته است كه جز فساد بر آن مترتّب نشود و به هيچ وجه از وجوه داراى جهت صلاح نباشد ، و گرنه صناعاتى كه داراى جهت صلاح و جهت فساد باشند ، به جهت صلاح ، تقلبات و تصرفات و غيره در آنها بلامانع است . صناعت تصوير و مجسمه‌سازى هم از اين قسم است ، يعنى هم جهت فساد دارند ( تعظيم و تقديس و پرستش ) و هم جهت صلاح دارد ( تزيين ، تعليم به دانشجويان رشتهء طب ، هنر نمايى و قدرت خلاقيت يك هنرمند و . . . ) است . بنابراين به حكم خود روايت تحف العقول بايد جايز باشد حتى صناعت و عمل آن ، تا چه رسد به نگهدارى آن . خود مستدل به اين جهت ملتزم نيست زيرا روايات تحريم تصوير ، اطلاق دارد .\r\nثانياً روايت تحف العقول از نظر سند ارسال دارد و از جهت متن اضطراب دارد و قابل استدلال نيست .\r\nج ) مفهوم صحيحهء زراره « 1 » و روايت المثنى از امام صادق ( ع ) « 2 » و روايت حلبى از\r\n\r\n\r\n","description":"","footnote":"\r\n( 1 ) . وسائل الشيعه ، ج 5 ، ص 308 ، ح 3 .\r\n( 2 ) . همان ، ص 304 ، ح 3 .\r\n","page_name":" 239 ","page_number":255},
  {"content":"\r\n\r\nحضرت صادق ( ع ) « 1 » كه در همهء اين روايات ، روى عنوان تماثيل و صور در بيوت و خانه‌ها تكيه شده و به احتمال قوى مربوط به حال نماز است . معمولًا انسان در منزل نماز مىخواند و وجود تماثيل در منزل و در حال نماز جايز نيست ، يا به تعبير روايت المثنى چنين نمازى كراهت دارد . خلاصه اينكه ربطى به حالات ديگر ندارد و دليل بر حرمت نگهدارى صور و تماثيل به قول مطلق نيستند . بنابراين ضرورتى ندارد كه اين‌گونه روايات جدا جدا مورد بحث و بررسى قرار گيرد .\r\nسخن پايانى : حال كه ميان حرمت عمل تصوير با حرمت نگهدارى آن ملازمه يا عينيت نيست هر دليلى بر حرمت اقتنا نيست ، از طرفى هم عرف و عقلا براى تماثيل ماليت قائل‌اند و جهت تزيين و تعليم و مانند آن مورد استفاده قرار مىدهند ، پس مقتضى براى جواز معامله بر تماثيلِ مورد نظر و خريد و فروش آنها ، اجاره دادن آنها ، مصالحه بر آنها و . . . موجود است ، مانع عقلى يا عرفى يا شرعى هم نداريم ؛ بنابراين ، عموماتِ عقود و بيوع و تجارات و اجارات ، اينها را شامل مىشود و خريد و فروش آنها بلامانع است .\r\n\r\nبخش هشتم : حكم نگهدارى صور و تماثيل مزبور\r\nامام راحل در پايان مسأله دوازده دربارهء نگهدارى صور و تماثيل در منزل ، فتوا به كراهت داده است . اين فتوا از روايات باب قابل دستيابى است ، زيرا در برخى تعبير به « لا يصلح » دارد ، و در برخى تعبير به « كره » دارد كه در لغت عرب اعم از حرمت و كراهت مصطلح است و قدر متيقن كراهت است . رواياتى هم ميان نگهدارى صور و تماثيل در بيوت و نگهدارى كلب در بيت و نگهدارى ظرف بول در منزل جمع كرده است « 2 » كه به صورت سياق نگهدارى صور هم مكروه است . البته اين مؤيد مطلب است\r\nو گرنه وحدت سياق ، قرينهء محكمى نيست . به هر حال بهتر است تماثيل مجسّمه در منزل و محل نماز نباشد .\r\n\r\n\r\n","description":"","footnote":"\r\n( 1 ) . همان ، ص 309 ، ح 7 .\r\n( 2 ) . همان ، ص 174 - 176 .\r\n","page_name":" 240 ","page_number":256},
  {"content":"\r\n\r\n\r\nاحكام غنا\r\nمسألة 13 : الغناء حرام فعله وسماعه والتكسّب به ؛ وليس هو مجرّد تحسين الصوت ، بل هو مدّه و ترجيعه بكيفيّة خاصّة مطربة تُناسب مجالس اللهو و محافل الطرب وآلات اللهو والملاهي . ولا فرق بين استعماله في كلام حقّ من قراءة القرآن والدعاء والمرثية وغيره من شعر أو نثر ، بل قد يتضاعف عقابه لو استعمل فيما يطاع به الله تعالي ، نعم قد يستثني غناء المغنّيات في الأعراس ، و هو غير بعيد ، و لايترك الاحتياط بالاقتصار علي زفّ العرائس والمجلس المعدّ له مقدّماً ومؤخّراً ، لا مطلق المجالس ، بل الأحوط الاجتناب مطلقاً .\r\nترجمه : كار غنا ، شنيدن و كسب كردن با آن حرام است ، غنا تنها زيبا و خوش كردن صدا نيست ، بلكه عبارت است از كشيدن و گرداندن صدا با كيفيت خاصى كه طرب آور و مناسب مجالس لهو و محافل طرب و آلات لهو و ادوات موسيقى باشد . فرقى هم ندارد ، چه در كلام حق - مانند خواندن قرآن و دعا و مرثيه - به كار برده شود چه در شعر يا نثر . بلكه اگر غنا در اذكارى كه خداوند متعال با آن اطاعت [ و عبادت 
  ] مىشود استعمال گردد ، كيفرش مضاعف و بيشتر مىگردد .\r\nالبته گاهى غناى زنان آوازخوان در عروسىها استثنا شده است [ كه بلا اشكال بودنش 
  ] بعيد نيست . [ نكته مورد توجه اين‌كه 
  ] احتياط « 1 » ترك نشود كه اين غنا [ فقط 
  ] به زفاف عروس و مجلس كه قبل يا بعد از آن اكتفا شود ، نه هر مجلسى ، بلكه احتياط « 2 »\r\n\r\n\r\n","description":"","footnote":"\r\n( 1 ) . احتياط واجب .\r\n( 2 ) . احتياط مستحب .\r\n","page_name":" 241 ","page_number":257},
  {"content":"\r\n\r\nاين است كه از غنا مطلقاً اجتناب شود .\r\nشرح : غنا يكى از كارهايى است كه با وجود ماليت داشتن و قابل معاوضه و تجارت بودن ، حرمت ذاتى دارد . « غِنا » به كسر غين و الف ممدوده بر وزن « كِسا » به معناى خوانندگى و آواز خواندن است خواه همراه با نوازندگى به وسيله يكى از آلات لهو و لعب باشد ، خواه بدون آن . البته آوازى مورد بحث ماست كه متناسب با مجالس عيش و نوش و خوش‌گذرانى و جشن و پايكوبى باشد ، و گرنه مداح و قارى و ذاكر و مرثيه‌سرا نيز خواننده هستند . دربارهء غنا سه بحث مطرح است :\r\nبحث حكمي : بيان حكم فقهى غنا ( حرمت و كراهت و اباحه ) .\r\nبحث موضوعي : تعريف غنا ( بيان حقيقت آن‌كه از چه مقوله‌اى است ) .\r\nمستثنيات باب غنا : مواردى كه غنا هست ولى بنابر بعضى از اقوال يا بنابر مشهور ، حرام نيست .\r\n\r\nبحث حكمى غنا\r\nدر اين باره چند مطلب مورد بررسى قرار خواهد گرفت : 1 . حكم خود فعل غنا ؛ 2 . حكم سماع و شنيدن غنا ؛ 3 . حكم تعليم و تعلّم غنا ؛ 4 . حكم اكتساب و كسب مال و امرار معاش از راه غنا ( بررسى حكم وضعى و حكم تكليفى ) .\r\nدر فقه اماميه غنا حرمت ذاتى دارد و قطع نظر از عوارض ديگر ، حرام است ، ولى در فقه اهل سنّت حرمت ذاتى ندارد بلكه ذاتاً مباح است و گاهى بالعرض و به خاطر برخى جهات خارج از ذات ، حرمت پيدا مىكند . مثلًا اگر به سبب غنا زن معينى را توصيف كند يا پسر نوجوان زيبايى را توصيف كند و موجب تهييج شهوت نامردان و نامحرمان شود ، به اين اعتبار حرام است ، و بدون يكى از اين جهات و عوارض ، كار مباح و جايزى است .\r\n\r\nادلّه تحريم غنا\r\nاز ادلّهء اربعه به سه دليل اجماع و كتاب و سنّت استناد شده است . دليل عقلى مورد استناد قرار نگرفته است شايد به اين جهت كه عقل به تنهايى قبح غنا را درك نمىكند ،\r\n\r\n","description":"","footnote":"","page_name":" 242 ","page_number":258},
  {"content":"\r\n\r\nهمان‌طور كه قبح خوردن گوشت خوك و حيوان غير مذكّى و . . . را مستقلًا درك نمىكند .\r\n\r\nدليل اوّل : اجماع\r\nعده‌اى از بزرگان از جمله فاضل نراقى و صاحب جواهر بر حرمت غنا ، هم ادعاى اجماع محصل دارند و هم ادعاى اجماع منقول و بلكه ادعاى ضرورت مذهب كرده‌اند كه اگر براى كسى محرز شود نيازى به هيچ دليل ديگر ندارد .\r\nاشكال دليل فوق : اوّلًا اجماع منقول حجت نيست ، اجماع محصل هم قابل تحصيل نيست ؛ ثانياً به احتمال زياد ، اين اجماع مدركى است و دليل تعبدى نيست .\r\n\r\nدليل دوم : كتاب ( قرآن كريم )\r\nدر قرآن واژهء « غنا » صريحاً ذكر نشده است ولى آياتى وجود دارد كه بر اساس روايات ، بر حرمت غنا دلالت مىكنند :\r\nالف ) آيه قول زور :  فَاجْتَنِبُوا الرِّجْسَ مِنَ الْأَوْثانِ وَ اجْتَنِبُوا قَوْلَ الزُّورِ .  « 1 »\r\nشيوهء استدلال در قالب شكل اوّل منطقى : غنا از مصاديق قول زور است : صغرا ؛ هر قول زورى يا قول زور به طور مطلق حرام است : كبرا ؛ پس غنا حرام است : نتيجه .\r\nتوضيح صغرا : گرچه متفاهم عرفى از قول زور ، كلام باطل به لحاظ معنا و مدلول آن است مثل دروغ ، تهمت ، غيبت ، مسخره كردن و . . . ولى بر اساس روايات اهل بيت عصمت و طهارت ( ع ) ( مفسران واقعى قرآن ) ، قول زور به غنا تفسير شده است كه البته تفسير به معنا نيست ، بلكه تفسير به مصداق و بيان يكى از مصاديق قول زور است در اين باره چند روايت « 2 » وجود دارد كه در اينجا فقط دو روايت نقل مىشود :\r\n1 . صحيحهء زيد شحّام از امام صادق ( ع ) :\r\n\r\n\r\n","description":"","footnote":"\r\n( 1 ) . حج ( 22 ) : 30 .\r\n( 2 ) . وسائل الشيعه ، ج 17 ، ص 303 ، باب 99 ، ح 2 ، 8 ، 9 ، 20 و 26 .\r\n","page_name":" 243 ","page_number":259},
  {"content":"\r\n\r\nقال سألت ابا عبدالله ( ع ) عن قوله عزوجل :  وَ اجْتَنِبُوا قَوْلَ الزُّورِ  قال : « قول الزور الغناء » . « 1 »\r\n2 . صحيحهء هشام از امام صادق ( ع ) در مورد آيهء  فَاجْتَنِبُوا الرِّجْسَ مِنَ الْأَوْثانِ ، وَ اجْتَنِبُوا قَوْلَ الزُّورِ  فرمود :\r\n« الرجس من الأوثان : الشطرنج ، وقول الزور : الغناء » . « 2 »\r\nدلالت هر دو روايت پر واضح است و نيازى به بيان ندارد .\r\nاشكال بر دليل 2 : در آيه روى « قول زور » تكيه شده است . زور در لغت به معناى ميل و انحراف از حق است . كذب قول زور است ، چون از جهت خودش ( صدق ) منحرف است ، ظلم قول زور است چون از حق و عدل منحرف است و . . . . خلاصه اينكه قول زور به كلام باطل اطلاق مىشود و متفاهم عرفى كلام باطل به اعتبار مدلول آن است مثل كذب ، شهادت ناحق ، افترا ، تهمت ، و . . . . پس قول زور يعنى كلام باطل . پس ، از مقولهء كلام است كه بر خود آن اطلاق مىشود و غنا - چنان كه تعريف آن خواهد آمد - از مقولهء كيفيات مسموعه است و در واقع كيفيتى است در صوت كه موجب طرب و رقص و پاىكوبى و متناسب با مجالس لهو و لعب است ، يا صوتى است كه مكيف به كيفيت خاص باشد و در يك كلام ، آواز مخصوصى است كه داراى لحن و آهنگ ويژه‌اى است كه مناسب مجالس جشن و طرب است .\r\nدر نتيجه قول زور و غنا از دو مقوله هستند و ميان آنها مباينت است « 3 » .\r\nبا توجه به اين مطالب چگونه ممكن است از قول زور ، غنا اراده شود ؟ آيا اين تفسير به مباين نيست ؟\r\nجواب اشكال : اوّلًا بر اساس قواعد ادبيات عرب و اصول فقه پاسخ مىدهيم : پنج احتمال در آيه وجود دارد :\r\n\r\n\r\n","description":"","footnote":"\r\n( 1 ) . همان ، روايت 2 .\r\n( 2 ) . همان ، ص 310 ، ح 26 .\r\n( 3 ) . ميان آن دو عموم من وجه است و تباين جزئى دارند : گاهى كلام ، باطل و قول زور است ولى غنا نيست ، مثلًا كسى بدون آهنگ مخصوص دروغ بگويد يا مؤمنى را هجو كند . و گاهى غنا هست و كلام باطل نيست ، مثل غنا در كلام حق ( قرآن ) و دعا و مرثيه . گاهى هم هر دو مجتمع مىباشند مثل اينكه كسى كلام باطلى را با آهنگ غنا بخواند .\r\n","page_name":" 244 ","page_number":260},
  {"content":"\r\n\r\n1 . شايد مقصود ، خصوص كلام باطل به لحاظ مدلول آن باشد كه تمام نظر آيه به اين جهت است و كارى با صفت كلام و كيفيت تلفظ آن و آهنگ خاص ندارد ، اين احتمال - با توجه به ظاهر و متفاهم عرفى از آيه - كاملًا ، متين است ولى شيوهء فقهى اهل بيت ( ع ) اين گونه است كه ظواهر آيات را در كنار روايات ببينند . مفسران واقعى قرآن ، قول زور را به جنس غنا تفسير كرده‌اند كه از مقولهء كيفيت خاصه است و مخصوص كلام باطل به لحاظ مدلول نيست و ظهور غنا در معناى عرفى خودش قوىتر از ظهور قول زور در كلام باطل به لحاظ مدلولى است . وجه قوّت اين است كه روايات ، قرينه و بيان و تفسير است و ظهور مفسِّر قوىتر از ظهور مفسَّر است و مقدم مىباشد .\r\n2 . شايد مقصود ، خصوص غنا باشد و قول زور كنايه از آن باشد ؛ اين نيز ناتمام است زيرا در روايات ، حصرى وجود ندارد و غنا را به عنوان يكى از مصاديق قول زور آورده باشد . در روايات ديگرى هم قول زور به كذب و بهتان و افترا و مانند آن تفسير شده است كه نشانهء عدم اختصاص به يكى از اين موارد است .\r\n3 . اصولًا قول بودن و از مقولهء كلام بودن ، موضوعيت ندارد و تمام مناط ، زور و باطل بودن است و تعليق حكم بر وصف ، مشعر به علّيت وصف است و باطل اعم از باطل به لحاظ مدلول و باطل به لحاظ صفت و كيفيت خاص و صوت و آهنگ مخصوص است .\r\nاين احتمال اگرچه نتيجه‌اش حرمت غنا به طور مستقل است ولى مجرد اشعار به علّيت ، كافى نيست و ظهور لازم است كه در اينجا وجود ندارد و قول بودن هم دخالت ندارد و اشكال برمىگردد به مطلب كه چگونه قول زور به غنا تفسير شده است ؟ !\r\n4 . شايد هر دو با هم به نحو مجموعى مورد نظر باشد ، يعنى به بركت روايات مفسّره ، منظور از قول زور عبارت باشد از قولى كه هم مدلول آن زور و باطل و خلاف شرع يا خلاف عقل است و هم مشتمل بر صوت خاص و آهنگ مخصوص است . و در واقع غنا مخصوص كلام باطلى است كه با آهنگ خاص خوانده شود و كلام حق را شامل نيست . اگرچه شيخ اعظم اين احتمال را اختيار كرده و بر آن پاى فشرده است\r\n\r\n","description":"","footnote":"","page_name":" 245 ","page_number":261},
  {"content":"\r\n\r\nولى با ظاهر لفظ غنا كه اسم جنس است نمىسازد و بر جنس غنا و كيفيت خاصه دلالت دارد و مخصوص كلام باطل نيست بلكه اطلاق دارد .\r\n5 . بهترين احتمال اين است كه قول زور به معناى كلام باطل باشد و قيد نكنيم كه باطل و زور بودن به لحاظ مدلول آن باشد يا به لحاظ صفت آن ( صوت و لحن خاص ) كه روى كلام پياده مىشود . وقتى اعم شد هم بر كلام باطل به لحاظ مدلول اطلاق مىشود ، هم بر كلام باطل به لحاظ صفت خاصه كه از اين جهت باطل و حرام و خلاف شرع است ولو مدلولش حق باشد ، و هم بر هر دوى آنها اطلاق مىشود .\r\nالبته بعضى از مصاديق اين معناى عام و جامع ، خيلى واضح است و عرف هم مىفهمد مثل كلام باطل از نظر مدلول ، ولى بعضى از مصاديق آن را عرف نمىفهمد و با بيان شارع و روايات معصومين ( ع ) قابل فهم مىشود . آنچه متناسب با كلمهء « الغناء » است ، همين احتمال است ، زيرا جنس غنا يا غنا بما هو غنا مراد است ؛ خواه در ضمن كلام حق باشد يا در ضمن كلام باطل ؛ خواه در ضمن كلام داراى معنا باشد يا در ضمن لفظ مهمل ، خواه در ضمن كلام باشد يا كلمه ، يا حرف واحدى كه با تكرارش آهنگ خاص درست مىشود . اينها بر اساس احتمالات بود .\r\nثانياً بر فرض كه نتوانيم وجه تفسير معصوم را بفهميم ، امّا تعبداً آن را مىپذيريم و مىگوييم يكى از مصاديق آيه ، غناست و براى فقيه همين مهم است كه به صراحت از روايات استفاده مىشود .\r\nشايد ندانيم وجه تفسير امام ( ع ) چيست و به خود اهل بيت ( ع ) واگذاريم . چرا كه به آنچه در بيت وحى و رسالت و كتاب الهى است داناترند .\r\nخلاصه غنا مشمول آيه هست و صغراى استدلال تمام است .\r\nتوضيح كبرا : حرمت قول زور به نحو مطلق از امر « اجتنبوا » فهميده مىشود كه ظهور در وجوب اجتناب دارد و اگر قول زور يا غنا حرام نبود اجتنابش واجب نمىشد . بنابراين آيهء قول زور به كمك تفسير روايات ، بر حرمت شرعى غنا دلالت دارد . ديگر اينكه غنا بما هو غنا حرام است ، نه غنا در كلام لهوى و باطل كه استنباط شيخ اعظم بود .\r\n\r\n","description":"","footnote":"","page_name":" 246 ","page_number":262},
  {"content":"\r\n\r\nيك نكته : همان‌طور كه مرحوم امام در كتاب مكاسب محرمة خود فرموده است ، دلالت آيه بر تحريم غنا محل تأمل و اشكال است . « 1 »\r\nوجه اشكال اين است كه آيه و آيات قبل و بعد در مقام بيان اوصاف عباد الرحمان است و از ميان فضيلت‌هاى اخلاقى و صفات پسنديده ، امورى را بيان كرده است و در واقع اوصاف كمال است نه وصف صحت و اصل ايمان ، چرا كه نبود اين فضائل موجب نبود ايمان است . بنابراين حرمت تكليفى شركت در مجالس باطل و مجلس غنا از اين آيه استفاده نمىشود ، ولى مهم نيست زيرا آيهء قول زور و آيهء لهو الحديث به وضوح بر حرمت غنا دلالت دارد و همان كفايت مىكند .\r\n\r\nدليل سوم : سنّت ( روايات متواتره )\r\nدليل اصلى بر حرمت غنا روايات فراوانى است كه از حضرات معصومين ( ع ) براى ما نقل شده است ، و برخى از بزرگان از جمله مرحوم فخرالمحققين « 2 » و صاحب جواهر « 3 » ادعاى تواتر كرده‌اند . البته اين روايات تواتر لفظى ندارند ولى تواتر معنوى دارند و همهء آنها بالمطابقه يا بالملازمه بر مبغوض بودن جنس غنا نزد شارع دلالت دارند . در باب نود و نهم از ابواب ما يكتسب به در وسائل الشيعه سى و دو روايت نقل كرده كه از هر كدام به نوعى حرمت غنا قابل استفاده است . « 4 »\r\nدر 15 و 16 هم رواياتى وجود دارد كه غالباً اصل حرمت غنا را مفروغ عنه گرفته و به حرمت استماع آن ، تعلّم و ياد گرفتن آن ، حرمت ثمن و اجرت آن و تكسّب مال از اين طريق پرداخته است « 5 » و در روايتى آن را از جملهء گناهان كبيره برشمرده است . « 6 » بنابراين اصل تحريم غنا قطعى است و ادعاى ضرورت مذهب كه\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 314 .\r\n( 2 ) . ايضاح الفوائد ، ج 1 ، ص 405 .\r\n( 3 ) . جواهر الكلام ، ج 22 ، ص 44 .\r\n( 4 ) . ر . ك : وسائل الشيعه ، ج 17 ، ص 303 - 312 .\r\n( 5 ) . همان ، ص 120 - 124 .\r\n( 6 ) . همان ، ج 15 ، ص 331 ، ح 36 .\r\n","page_name":" 247 ","page_number":263},
  {"content":"\r\n\r\nصاحب جواهر « 1 » و فاضل نراقى دارند « 2 » ادعاى مقبولى است . بر فرض هم به درجهء ضرورت دين يا تواتر يا اجماع قطعى نرسد ، روايات باب مشتمل بر روايات صحيحه و موثقه و حسنه است . در استنباط حكم فرعى فقهى وجود يك روايت صحيح كفايت مىكند چه رسد به روايات مستفيضه از قبيل صحيحهء على بن جعفر ، « 3 » صحيحهء ريان بن صلت ، « 4 » موثقهء ابن فضال ، « 5 » صحيحهء ابراهيم بن ابى البلاد « 6 » و حسنهء نصر بن قابوس « 7 » و . . . .\r\nحرمت فعل و عمل غنا و آواز خواندن كاملًا بيان شد . از روايات استفاده مىشود كه جنس و طبيعت و ذات غنا و آواز مُطرب مهيج و متناسب با مجالس لهو و لعب حرام است نه ، اين‌كه حرمت آن عرضى و به خاطر بعضى از عوامل بيرون از ذات باشد و ذاتاً حلال و مباح باشد .\r\n\r\nحكم سماع و شنيدن غنا\r\nاستماع و شنيدن غنا نيز حرام است و قسمتى از روايات ابوابى كه در بالا ذكر شد شنيدن غنا را صريحاً تحريم نموده است ؛ از جمله در باب 99 ، حديث 19 ، 29 و 32 ؛ در باب 16 ، حديث 5 و 7 . براى نمونه دو حديث از اين ابواب نقل مىشود :\r\n1 . موثقهء ابن فضال از سعيد بن محمد طاطرى از پدرش از امام صادق ( ع ) :\r\nقال : سأله رجل عن بيع الجوارى المغنّيات . فقال :\r\n« شراؤهنّ وبيعهنّ حرام وتعليمهنّ كفر ، واستماعهنّ نفاق » . « 8 »\r\n2 . صحيحهء على بن جعفر از برادرش حضرت امام كاظم ( ع ) :\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 44 .\r\n( 2 ) . مستند الشيعه ، ج 2 ، ص 340 .\r\n( 3 ) . وسائل الشيعه ، ج 17 ، ص 312 ، ح 32 .\r\n( 4 ) . همان ، ص 306 ، ح 14 .\r\n( 5 ) . همان ، ص 124 ، ح 7 .\r\n( 6 ) . همان ، ص 123 ، ح 4 .\r\n( 7 ) . همان ، ص 121 ، ح 4 .\r\n( 8 ) . همان ، ص 124 ، ح 7 .\r\n","page_name":" 248 ","page_number":264},
  {"content":"\r\n\r\nقال : سألته عن الرجل يتعمد الغناء يجلس إليه ، قال : « لا » ؛ « 1 » يعنى حق ندارد عمداً در مجلس غنا بنشيند و گوش فرا دهد .\r\nاز اطلاق آيهء قول زور با تفسير امام به « غنا » هم حرمت استماع قابل استفاده است ، زيرا اجتناب از جنس غنا به اجتناب از فعل آن ، شنيدن آن ، تعلّم و تعليم آن و تكسّب به آن است .\r\nحكم تعليم و تعلّم غنا\r\nحرمت تعليم و تعلّم نيز به وضوح از دو روايت ابراهيم بن ابى البلاد « 2 » و موثقهء ابن فضال « 3 » استفاده مىشود . بنابراين كسى حق ندارد شرعاً به عنوان يك هنر آن را ياد گيرد و يا ياد دهد .\r\n\r\nحكم تكسّب از راه غنا\r\nبحث اصلى در باب مكاسب محرّمه همين بحث است و بحث حرمت فعل غنا و شنيدن آن و . . . مقدمهء اين بحث است . در حرمت اكتساب دو بحث مطرح است :\r\n1 . حرمت تكليفي : حرمت تكليفى از روايات فراوان استفاده مىشود از جمله در باب 15 ، حديث حسنهء نصر بن قابوس از امام صادق ( ع ) كه مىفرمايد : « المغنيّة ملعونة ، ملعون من أكل كسبها » . « 4 » جملهء نخست بر تحريم خود غنا دلالت دارد و جملهء دوم بر حرمت اكتساب به آن . لعن هم كاشف از حرمت است . همچنين صحيحهء ابراهيم بن ابى البلاد از امام هفتم ( ع ) كه در آخر حديث مىفرمايد :\r\n« إنّ ثمن الكلب و المغنّية سحت » ؛ « 5 »\r\nو روايت حسن بن على وشّاء از امام هشتم ( ع ) كه در مورد جاريهء مغنيه مىگويد : « و ما ثمنها إلا ثمن كلب ، وثمن الكلب سحت ، والسحت في النار » . « 6 »\r\n\r\n\r\n","description":"","footnote":"\r\n( 1 ) . همان ، ص 312 ، ح 32 .\r\n( 2 ) . همان ، ص 123 ، ح 4 .\r\n( 3 ) . همان ، ص 123 ، ح 7 .\r\n( 4 ) . همان ، ص 121 ، ح 4 .\r\n( 5 ) . همان ، ص 123 ، ح 4 .\r\n( 6 ) . همان ، ص 124 ، ح 6 .\r\n","page_name":" 249 ","page_number":265},
  {"content":"\r\n\r\nضمناً اين حرمت اختصاص به جاريه و كنيز آوازخوان ندارد ، بلكه مرد و زن آزاد هم اگر آوازخوان باشند و از اين طريق امرار معاش كنند حرام است . آيهء نهى از اكل مال از طريق باطل و نامشروع هم اين مورد را در بر مىگيرد .\r\n2 . حرمت وضعى ( بطلان تجارت و تكسب از طريق غنا ) : پس از اثبات حرمت تكليفى ، بطلان هم روشن است زيرا غنا شرعاً ماليت ندارد و چيزى را كه شارع ماليت آن را اسقاط كرده باشد معامله‌اش باطل است ، چون شرط قطعى صحت معامله ماليت عوضين است . افزون بر اين ، حكم به صحت اجاره ، با حكم به حرمت غنا قابل جمع نيست و نقض غرض است . چون بايد از طرفى غنا را حرام كند و ايجاد آن مبغوض مطلقاً باشد و از طرف ديگر اگر مورد معامله واقع شد صحيح باشد و لزوم وفا داشته باشد و بايد اجير ، غنا و آواز بخواند و به عقدش وفا كند و اين لزوم و بايد را هم شارع گفته است . اين نقض غرض است .\r\n\r\nبحث موضوعى غنا\r\nتعريف غنا : غنا در كلام اهل لغت و فقها با تعابير گوناگونى تعريف شده است كه غالباً تعريف به اعم و كلى گويى است ؛ ضمن اينكه تعابير از جهات زيادى به هم نزديك‌اند و معمولًا نزاع لفظى در ميان است نه معنوى .\r\nابتدا فهرستى از تعريف‌هاى غنا را كه در كتاب مكاسب محرمة امام راحل وجود دارد بيان مىكنيم : « 1 »\r\nغنا عبارت است از سماع ( نظر جوهرى در صحاح ) ؛\r\nغنا عبارت است از صوت ( نظر فيومى در مصباح ) ؛\r\nغنا عبارت است از صوت مُطرب ( المنجد و لسان العرب ) ؛\r\nغنا صوتى است كه مشتمل بر ترجيع و غلطاندن صدا در گلو باشد ؛\r\nغنا صوتى است كه مشتمل بر ترجيع و اطراب باشد ( نظر طريحى در مجمع البيان ) ؛\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 299 .\r\n","page_name":" 250 ","page_number":266},
  {"content":"\r\n\r\nغنا عبارت است از ترجيع ( نظر علامه در قواعد ) ؛\r\nغنا عبارت است از تطريب ( فرق تطريب و اطراف ، به تدريجى و دفعى بودن است ) ؛\r\nغنا ترجيع و تطريب است ؛\r\nغنا رفع صوت را گويند ؛\r\nغنا رفع صوت با ترجيع است ؛\r\nغنا مدّ و كشيدن صداست ( مفتاح الكرامه ) ؛\r\nغنا مدّ صوت با ترجيع يا تطريب است ؛\r\nغنا مدّ صوت با ترجيع و تطريب است ؛\r\nغنا تحسين صوت است . ( اين تعريف را ابن اثير در نهايه از شافعى نقل كرده است ) ؛\r\nغنا حسن ذاتى صداست ( امام راحل به اين تمايل دارد ) ؛\r\nغنا مدّ صدا و موالات آن است ؛\r\nغنا صداى موزونى است كه قلب را حركت دهد ( نظر غزالى ) ؛\r\nغنا مدّ صوت همراه ترجيع و اطراب است ( نظر مشهور ) ؛\r\nغنا آن است كه عرف آن را غنا بداند ( مسالك ، حدائق و نظر محقق اردبيلى ) ؛\r\nغنا صوت لهوى است ( نظر شيخ اعظم و مرحوم خوئى ) ؛\r\nغنا صوتى است كه از الحان اهل معاصى و كبائر باشد ( نظر شيخ اعظم و مرحوم خوئى ) ؛\r\nغنا آن است كه با برخى از آلات لهو و لعب و رقص متناسب باشد ؛\r\nغنا صوتى است كه براى مجالس لهو و لعب تدارك ديده مىشود ؛\r\nغنا صوتى است كه ميل جنسى را در انسان تحريك مىكند .\r\n\r\nنقد و بررسى تعريف‌ها\r\nبيشتر تعريف‌ها به نوعى كلى و مجمل گويى است و اصطلاحاً از باب تعريف به اعم است و به هيچ وجه بيانگر ماهيت غنا نيست . مثلًا در تعريف دوم ، غنا به صوت تفسير\r\n\r\n","description":"","footnote":"","page_name":" 251 ","page_number":267},
  {"content":"\r\n\r\nشده درحالىكه دايرهء صوت خيلى وسيع است و بر صداى كودكان ، حيوانات ، نباتات و حتى صدايى كه از برخورد اشيا شنيده شود ، اطلاق مىگردد ؛ در حالىكه قطعاً اينها غنا نيست .\r\nيا مثلًا غنا به مدّ و كشيدن صدا ، ترجيع صوت ، رفع صوت ، رفع آن با مدّش ، تحسين و ترقيق آن و . . . تعريف شده است كه عموماً تعريف به اعم است و هر مدّ و ترجيع يا بلند كردن صدا و يا تحسين و نازك كردن آن ، غنا نيست ؛ در غير اين صورت صداى اذان هم بايد غنا باشد ، صدا زدن كسى از مكان دور هم بايد غنا باشد و . . . .\r\nالبته اگر تعريف‌هاى فوق ، از نوع تعريف حقيقى و ماهوى باشند اشكال حتماً وارد است ، ولى از آنجا كه تعريف لغوى و لفظى و به قولى شرح الاسمى هستند ، تعريف به اعم مانعى ندارد و از قبيل « السعدانة نبتٌ » مىباشد كه مقصود ، صرفاً بيان جنس است نه نوع .\r\nغنا هم از جنس صوت و مدّ و تحسين آن و امثال اينهاست . اين تعريف‌ها سنخ و نوع آن را بيان نمىكند ، و شايد همهء آنها اشاره به آن كيفيت و آهنگ مخصوص است كه عرف آن را مىشناسد و تعريف كننده در صدد اشاره به همان است .\r\nاز ميان تعريف‌هاى ياد شده دو تعريف را مورد بحث قرار مىدهيم :\r\n1 . تعريف مشهور : مشهور در تعريف غنا سه قيد را در نظر داشته‌اند : يكى مدّ و كشيدن صدا ، ديگرى ترجيع آن و سومى مطرب بودن آن . قيد نخست روشن است ولى اطراب نيازمند توضيح است : اطراب از طرب گرفته شده است و طرب در لغت حالت خاصى است كه براى انسان پيش مىآيد و به گفتهء جوهرى در صحاح : « الطرب خفه تعترى الإنسان لشدّه حزن أو سرور » . « 1 » و به گفتهء زمخشرى در اساس : « الطرب خفه لسرور اوهمّ » . « 2 » يعنى طرب نوعى سبكى است كه در اثر شادى يا غم - مطلقاً - يا در اثر شدت غم يا شادى پيش مىآيد و انسان احساس سبكبالى مىكند ، گويى از خود ، بىخود\r\n\r\n\r\n","description":"","footnote":"\r\n( 1 ) . الصحاح ، ج 1 ، ص 171 .\r\n( 2 ) . اساس البلاغه ، ص 277 .\r\n","page_name":" 252 ","page_number":268},
  {"content":"\r\n\r\nمىگردد و بىاختيار مىشود و حركاتى از او سر مىزند كه در شأن او نيست يا با سنّ او همخوانى ندارد ، در سن پيرى كار جوانانه و كودكانه مىكند و با دست يا سر يا بدن حالت رقص و پاىكوبى به خود مىگيرد .\r\nنكتهء قابل توجه اينكه اطراب فعلى و شخصى ملاك نيست ، زيرا اگر چنين باشد مصاديق زيادى از غنا تخصيص مىخورند و خارج مىشوند چون بالفعل طرب آور نيستند ، مخصوصاً اگر طرب فعلى براى همه ملاك باشد ، امّا شايد غنايى با اين ويژگى وجود نداشته باشد كه بدون استثنا براى همه طرب آور باشد . بنابراين اطراب شأنى و نوعى ملاك است يعنى به‌گونه‌اى باشد كه شأنيت دارد تا مطرب باشد و غالباً هم در خارج طرب آور است . ولى چه بسا براى فردى بىاحساس طرب آور نباشد يا فردى تصميم بگيرد و بر وجود خويش مسلّط شود و مانع از تحقّق طرب گردد .\r\nاز همين جا به اين نتيجه كه بايد صوت زيبا و نيكويى باشد تا بتواند مطرب باشد و صوت بد و ناموزون كه گوش‌ها از شنيدن آن آزار مىبينند و آن را طرد مىكنند و دلنشين نيست غنا هم نيست - ولو آهنگ مخصوص را داشته باشد - زيرا براى نوع شنوندگان طرب‌زا نيست .\r\nديگر اينكه نظر عامّه مردم طرب به معناى شادى و سرور و آن خفّت و سبكىاى است كه در اثر سرور پيدا مىشود ولى از نظر لغت ، اعم از حزن و سرور است و غنايى را هم كه انسان را محزون مىكند و بر اثر غم و غصه اشك مىريزد شامل مىشود و مخصوص آوازهاى شادى آفرين نيست ؛ هر دو در اين جهت مشترك‌اند كه آدم را سرگرم مىكنند و از ياد خدا غافل مىگردانند .\r\nنقد تعريف مشهور : اوّلًا تعريف مشهور شامل كثيرى از قرائت‌هاى قرآن ، مناجات‌ها ، خواندن اشعار عارفانه ، مرثيه‌ها و مدح اولياى خدا مىشود ؛ زيرا اينها هم داراى مدّ صوت و ترجيع آن و طرب آور بودن آن مىباشند . بسيارى ، از يك قرائت خوش قرآنى از خود بىخود مىشوند ، برخى بىهوش مىشوند ، برخى اشك مىريزند ، برخى صلوات مىفرستند و . . . بنابراين تعريف ، مخصوص غنا نيست .\r\nثانياً قيد مدّ صوت و قيد ترجيع اصلًا معتبر نيست ، بدون هر كدام هم ممكن است\r\n\r\n","description":"","footnote":"","page_name":" 253 ","page_number":269},
  {"content":"\r\n\r\nصوتى مطرب باشد . امروزه هم نغمه‌ها و آهنگ‌هاى فراوانى از اين قبيل است . البته شايد در گذشته غناها نوعاً همراه با مدّ و ترجيع بوده است و مشهور اين قيدها را مورد توجّه قرار داده‌اند ، ولى امروزه موسيقى و آوازها با گذشته فرق كرده است .\r\n2 . بهترين تعريف شايد ارجاع به عرف باشد . يعنى بگوييم غنا صوتى است كه نزد عرف عامِ مردم طرب آور باشد و آنها را به رقص و پاىكوبى وادار كند . قانون هم مىگويد در موضوعاتى كه شارع بيان خاصى ندارد به عرف مراجعه شود و متفاهم عرفى ملاك است . از نظر عرف مواردى يقيناً غناست و عرف آن را كاملًا درك مىكند ولو از توصيف آن ناتوان باشد ، مواردى هم يقيناً غنا نيست و مواردى هم مشكوك مىماند كه در آنها اصل برائت جارى مىشود ؛ اگرچه احتياط مستحبى اجتناب است ، ولى واجب نيست .\r\nشيخ اعظم هم كه غنا را به صوت لهوى تفسير كرده ، فرموده است : ملاك در لهو ، صدق عرفى است كه لهو بودن را وجدان مىكند و البته مراتب مختلفى دارد . « 1 »\r\nاگر از نظر فهم عرفى ضابطه‌اى نبود نوبت به رجوع به لغت مىرسد و چون واژهء غنا اجمال دارد بايد به قدر متيقن آن قناعت شود ، و چه بسا قدر متيقن همان تعريف مشهور باشد كه مدّ صوت و ترجيع و اطراب آن ( همه ) دخالت دارند . ولى با وجود فهم عرفى نوبت به اين بحث‌ها نمىرسد و همان‌طور كه اشاره شد ، هر جا معيار عرف باشد طبعاً موارد مشتبه نيز يافت مىشود . بنابراين ، جاى برائت است .\r\nاشكال : شبههء موضوعيه اگر از نوع شبههء مصداقى باشد جاى برائت است مثل اين‌كه مفهوم عالم يا فاسق معلوم است ولى نمىدانيم زيد عالم است تا وجوب اكرام داشته باشد ، يا فاسق است تا حرمت اكرام بيايد ؟ يا اصلًا عالم نيست تا آزاد باشيم . ولى اگر از نوع شبههء موضوعى مفهومى باشد كه منشأ شبهه ، اشتباه و اجمال مفهوم است ، جاى احتياط است نه برائت . مورد بحث ما هم از همين قسم است ، زيرا منشأ شك اشتباه مفهوم غناست و چون از غنا تهى شده‌ايم و امرش مشتبه است اشتغال يقينى ، خواهان\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 297 .\r\n","page_name":" 254 ","page_number":270},
  {"content":"\r\n\r\nفراغت يقينى است كه جز با احتياط حاصل نمىشود .\r\nپاسخ : احتياط در موردى است كه موارد و افراد معلوم عرفى در ميان نباشد و گرنه همان افراد قطعاً حرام است و نسبت به موارد مشكوك مجرد شك است و از اوّل شمول غنا نسبت به آنها مشكوك است و بديهى است كه اينجا جاى برائت است نه احتياط ؛ چون از موارد شك در اصل تكليف است .\r\nامام راحل ( رحمه الله ) با اينكه در مكاسب خويش با نظر مشهور شيخ اعظم مخالفت كرده است و تعريف ديگرى را برگزيده‌اند و فرموده‌اند :\r\nفالاولى تعريف الغناء بأنّه صوت الإنسان الذي له رقّة وحسن ذاتي ولو في الجملة وله شأنية إيجاد الطرب بتناسبه لمتعارف الناس . « 1 »\r\nو قيود تعريف را جداگانه بيان نموده‌اند . ولى در متن تحرير الوسيله حاصل جمع تعريف مشهور و شيخ اعظم را اختيار كرده و فرموده است :\r\nوليس هو مجرّد تحسين الصوت بل هو مدّه و ترجيعه بكيفية خاصة مطربة تناسب مجالس اللهو و محافل الطرب وآلات اللهو والملاهي\r\n. يعنى غنا صرف زيبا كردن صدا - و نازك كردن آن - نيست بلكه عبارت است از كشيدن صدا و ترجيع و ترديد آن در گلو ( چهچه زدن ) ، آن هم با كيفيت و آهنگ خاصى كه طرب آور است و متناسب با مجالس لهو و لعب و محافل طرب و پاىكوبى به همراه آلات لهو و لعب و ملاهى ( نى ، تار ، و . . . ) است .\r\nاين فرمايشات مبتنى بر مجمل بودن معناى غنا از نظر لغت است . گفتنى است در مجملات بايد به قدر متيقن بسنده شود و در موارد مشكوك به اصل برائت رجوع شود . البته امام راحل با اين بيان در صدد بيان ماهيت غنا نيست زيرا شايد نتوانيم تعريف جامعى از آن ارائه كنيم ، بلكه در صدد بيان ملاك عرفى است و معتقد است اگر قيود مزبور وجود داشته باشد عرفاً غنا صدق مىكند .\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 305 .\r\n","page_name":" 255 ","page_number":271},
  {"content":"\r\n\r\n\r\nاستثناها و تبصره‌ها\r\nهفت مورد به عنوان موارد تخصيص و استثنا مطرح است . در هر موردى عده‌اى قائل به استثنا هستند و دست‌كم احتمال قول به استثنا وجود دارد :\r\n\r\nتبصره اول\r\nتبصرهء اوّل دربارهء تجويز غنا در قرآن است كه مشخصاً به دو فقيه بزرگوار نسبت داده شده است : فاضل سبزوارى در كفايه « 1 » و فاضل نراقى در مستند « 2 » . هر كدام از اين دو فقيه دليلى دارند . دو دليل براى تجويز غنا در قرآن مطرح است :\r\nدليل اوّل : فاضل سبزوارى به روايات مدح و تمجيد از صوت حسن - به ويژه قرائت قرآن به صداى خوش و زيبا - « 3 » استدلال كرده است كه در آنها امر شده به قرائت قرآن به صوت زيبا . يكى از آنها روايت ابى بصير است :\r\n« ورجّع بالقرآن صوتك فانّ الله عزّ وجلّ يحبّ الصوت الحسن يرجّع فيه ترجيعاً » . « 4 »\r\nشيوه استدلال : اين روايات به تحسين و ترجيع صوت در قرآن دعوت كرده‌اند و از قرائت قرآن به صوت حسن تمجيد نموده‌اند . غنا همان تحسين و ترجيع صوت است ، يا اگر هم صوت حسن و مرجّع اعم باشد غنا را نيز شامل است . به هر حال دلالت دارد بر جواز تغنّى به قرآن و خواندن آن با آهنگ موسيقى .\r\nپاسخ : از اين روايات به سه بيان جواب مىدهيم : اوّلًا سند تمامى اين روايات ضعيف است زيرا يا مرسله هستند يا راويان ضعيف دارند . در سند روايت ابى بصير هم « على بن ابى حمزهء بطائنى » وجود دارد كه از وكلاى امام هفتم ( ع ) بود و وجوهات در اختيار او بوده و پس از شبهات حضرت ، واقفى مذهب شد .\r\n\r\n\r\n","description":"","footnote":"\r\n( 1 ) . كفايهء الاحكام ، ص 86 .\r\n( 2 ) مستند الشيعه ، ج 2 ، ص 343 .\r\n( 3 ) . ر . ك : وسائل الشيعه ، ج 6 ، ص 210 - 211 .\r\n( 4 ) . همان ، ص 212 ، ح 5 .\r\n","page_name":" 256 ","page_number":272},
  {"content":"\r\n\r\nمشهور فقها روايات او را قبول ندارند ، برخى هم به دلايلى قبول دارند ، ولى ما از نظر رجال دليل معتبرى نيافتيم و لذا در قبول روايات او متوقف هستيم .\r\nپاسخ فوق قابل مناقشه است زيرا اگرچه سند يك يك روايات اشكال دارد ولى از آنجا كه تعداد آنها زياد است و بيش از ده روايت است و احتمال كذب بودن هم بعيد ، بنابراين ، يك اطمينان نسبى به صدق و صدور بعضى از آنها حاصل مىشود و همين كافى است .\r\nثانياً مفاد روايات تمجيد از صوت خوش و دلنشين است و اين معنا نه عين غناى مصطلح است و نه ملازم آن ، تا لزوماً از صوت حسن آهنگ غنايى اراده شود كه مخصوص اهل موسيقى است ؛ بلكه منظور ، معناى لغوى و متفاهم عرفى آن است يعنى قرآن را مثل كتاب‌هاى ديگر نخوانيد بلكه آهسته آهسته و با ترتيل بخوانيد . اين به معناى ترخيص غنا در قرآن نيست .\r\nثالثاً در ميان همان روايات روايتى هست كه از ترجيع غنايى در قرآن مذمّت كرده است . مانند روايت عبدالله بن سنان . « 1 »\r\nدر روايت تفسير قمى در مقام مذمّت انسان‌هاى آخر الزمان از رسول اكرم ( ص ) هم روايتى وجود دارد كه صريحاً از تغنّى به قرآن و قرائت آن با آهنگ موسيقى منع و مذمّت نموده است « 2 » . همچنين روايت شيخ صدوق در عيون . « 3 »\r\nدر اين احاديث از مزمار قرار دادن قرآن مذمّت شده است و به فرمودهء امام راحل :\r\nالظاهر أنّ المراد باتخاذ القرآن مزامير قرائته على نحو إيقاع المزامير ؛ فإنّ التصويت فيها ليس قرآناً وقراءةً . « 4 »\r\nالبته سند سه روايت مزبور هم ضعيف است ولى با فرض قبول سند مىگوييم : اين روايات با روايت ابى بصير و مانند آن تعارض و تساقط مىكنند و برمىگرديم به\r\n\r\n\r\n","description":"","footnote":"\r\n( 1 ) . ر . ك : همان ، ص 210 ، ح 1 .\r\n( 2 ) . همان ، ج 17 ، ص 310 ، ح 27 .\r\n( 3 ) . عيون اخبار الرضا ، ج 2 ، ص 41 ، باب 3 ، ح 140 .\r\n( 4 ) . المكاسب المحرمه ، ج 1 ، ص 342 .\r\n","page_name":" 257 ","page_number":273},
  {"content":"\r\n\r\nعمومات و مطلقات آيات و روايات تحريم غنا كه قطعاً غنا در قرآن را نيز شامل مىشود و نتيجه مىگيريم كه غنا در قرآن استثنا نشده است . حتى بيان خواهد شد كه گناه اين كار مضاعف است .\r\nدليل دوم : فاضل نراقى در مستند به عمومات و اطلاقات ادلّهء استحباب قرائت قرآن استدلال كرده و گفته است در ابواب مختلف ، قرائت قرآن ذكر شده است كه بر فضيلت و رجحان مطلق قرائت قرآن دلالت دارند ؛ « 1 » و ميان اين روايات با روايات تحريم غنا ، عموم من وجه است ، زيرا گاهى قرائت قرآن هست و غنا نيست ، گاهى غنا هست و قرائت قرآن نيست ، و گاهى هر دو تصادق دارند ( غنا در قرآن يا قرائت آن به نحو غنا ) . مقتضاى قاعده هم در اينجا اين است كه هر دو دسته در اين مورد تساقط مىكنند و به اصل عملى ( اباحه و برائت ) مراجعه مىشود و به حكم اصل برائت به جواز ظاهرى غنا در قرآن حكم مىشود . « 2 »\r\nپاسخ : شيخ اعظم انصارى در مكاسب از اين دليل جوابى داده است . وى نخست به صورت كلى مىفرمايد : ادلّهء مستحبات نمىتوانند در برابر ادلّهء محرّمات مقاومت كنند ، بلكه دليل تحريم مقدم است . آنگاه به سه بيان جواب مىدهد :\r\nالف ) مرجع ادلهء استحباب به اين است كه مستحب است فلان كار - مثلًا قرائت قرآن - را از راه حلال و سبب مباح ايجاد كنيم نه از راه حرام . بنابراين هر جا بر مستحبى عنوان حرام منطبق شد يا حرامى سبب رسيدن به مستحبى شد و براى نيل به مستحب ناگزير از راه حرام باشيم ، نوبت به دليل استحباب نمىرسد تا با دليل حرمت تعارض كند . « 3 »\r\nاين بيان شيخ اعظم ناتمام است . وجهى ندارد دليل استحباب به اين فرض ارجاع شود ، زيرا منشأ اين ارجاع يا انصراف دليل استحباب است كه خلاف ظاهر اطلاقِ آن است و انصراف ظهورى ندارد تا ارزشمند باشد ؛ انصراف خارجى هم ملاك نيست . يا\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 6 ، ابواب قرائت قرآن .\r\n( 2 ) . مستند الشيعه ، ج 2 ، ص 343 .\r\n( 3 ) . المكاسب ، ج 1 ، ص 308 .\r\n","page_name":" 258 ","page_number":274},
  {"content":"\r\n\r\nمنشأ آن ، اهمال و اجمال دليل مستحبات است كه اين نيز خلاف ظاهر ادله است و از نظر متفاهم عرفى ميان « الغناء حرام » با « قراءة القرآن مستحبة » هيچ فرق نيست ؛ اگر اهمال و اجمال دارند هر دو دارند و اگر اطلاق دارند هر دو دارند ، پس وجهى براى تفكيك نيست .\r\nب ) در عبارت ديگرى با عنوان « والسرّ في ذلك . . . » مىگويد : مفاد ادلهء استحباب عبارت است از استحباب فلان عمل اگر خودش باشد و نظر به طبع آن و با نبود عاملى كه سبب لزوم دفع يا ترك آن شود و اگر مدلول آن يك حكم لولائى و اگرى شد ، واضح است كه با وجود دليل حرمت و سبب لزوم ترك ، جاى دليل استحباب نيست تا معارضه كند . « 1 »\r\nاين بيان نيز ناتمام است ؛ زيرا خلاف ظاهر اطلاق ادلهء مستحبات است و همان‌طور كه ظاهر دليل محرّمات اطلاق دارد و مفادش حكم فعلى است نه شأنى و لولائى ، ظاهر دليل مستحبات هم اطلاق دارد و مفادش حكم فعلى است نه لولائى ، و تفكيك قابل اثبات نيست .\r\nج ) در عبارت ديگر با عنوان « والحاصل . . . » مىفرمايد : هرگز ملاكات و جهات سه حكم غير الزامى ( مستحب ، مكروه و مباح ) با ملاكات و جهات دو حكم الزامى ( وجوب و تحريم ) قدرت مزاحمت ندارند ، و ملاك تكليف الزامى مهم‌تر است لذا فعلى و مقدم است و جاى دليل استحباب نيست . « 2 »\r\nدر اين بيان شيخ اعظم پذيرفته است كه دليل مستحب هم ملاك و مقتضى دارد ولى ملاك دليل حرمت مهم‌تر است و اين فرع بر عدم تعارض آن دو است و گرنه راهى براى اثبات مقتضى و ملاك و اثبات اهميت يكى نبود و اين خلف مفروض بحث نراقى و شيخ اعظم است كه دليل مستحب و واجب يا حرام را متعارض دانسته‌اند .\r\nپاسخ امام راحل از دليل فاضل نراقى : همان‌طور كه در منطق ، قضيه شخصيه و كليه\r\n\r\n\r\n","description":"","footnote":"\r\n( 1 ) . همان .\r\n( 2 ) . همان ، ص 309 .\r\n","page_name":" 259 ","page_number":275},
  {"content":"\r\n\r\nداريم ، در فقه نيز خطاب شخصى و كلى داريم . نوع خطابات شرعى از قسم خطاب كلى است كه به صورت عمومات و مطلقات وارد شده‌اند ، و به تعبير ميرزاى نائينى از نوع قضاياى حقيقيه مىباشند ، و به تعبير امام راحل از نوع خطابات قانونيه هستند . در اين قسم از خطابات همه قبول دارند كه حكم در ظاهر خطاب ، به عنوان كلى و طبيعت تعلق گرفته است ولى به نظر مشهور احكام از عناوين به معنونات سرايت مىكند ، و در واقع مصاديق و افراد خارجى متعلق امر يا نهى مىباشند و لذا مىگويند : به تعداد افراد ، حكم نيز متعدد و منحل مىگردد و در حقيقت هزاران خطاب است نه يك خطاب .\r\nبر اين مبنا در دو خطابى هم كه ميان متعلق آنها عموم من وجه است در مادهء اجتماعْ تعارض ، قابل تحقّق است و عامين من وجه از باب متعارضين هستند و تعارض مخصوص تباين كلى نيست ، ولى از نظر برخى از محققان ، حكم از عنوان به معنون سرايت نمىكند و هرگز فرد و مصداق ، متعلق يا موضوع حكم واقع نمىشود ؛ نه پس از ايجاد آن در خارج مورد طلب است - چون طلب حاصل و تحصيل حاصل و محال ذاتى است - و نه قبل از آن متعلق طلب است - چون طلب كه امر وجودى است محال است متقوّم به امر عدمى باشد . « 1 »\r\nمحقق اصفهانى « 2 » و به پيروى از ايشان مرحوم مظفر در اصول فقه « 3 » همين نظر را دارند . بر اساس اين مسلك ، شارع مقدس و هر قانون‌گذارى در مقام جعل و تشريع و تصويب قانون ، ابداً نظر به افراد ندارد و از آنها قطع نظر كرده و تمام نظر به خود طبيعت و عنوان ، معطوف است . البته طبيعت خالى و برهنه از همهء خصوصيات فردى در خارج قابل تحقّق نيست و همواره وجود خارجى با مشخصات همراه است « والشيء ما لم يتشخّص لم يوجد » ؛ ولى اين از باب سرايت حكم به خود افراد خارجى نيست ، بلكه از باب انطباق و صدق طبيعى بر فرد است كه قهرى است . صدق كه آمد به حكم عقل مجزى است « الانطباق قهريّ والإجزاء عقليّ » و راه ديگرى براى امتثال نداريم . ولى\r\n\r\n\r\n","description":"","footnote":"\r\n( 1 ) . براى مطالعه بيشتر ر . ك : كتاب‌هاى اصول فقه ، مبحث اجتماع امر و نهى در شيء واحد .\r\n( 2 ) . نهايهء الدرايه ، ج 2 ، ص 313 - 314 .\r\n( 3 ) . اصول الفقه ، ج 2 ، ص 328 - 331 .\r\n","page_name":" 260 ","page_number":276},
  {"content":"\r\n\r\nاگر بر فرض محال ممكن باشد كه طبيعت بدون خصوصيات فردى امتثال شود همان مطلوب است .\r\nطبق اين مبنا دو عنوان كلى كه ميان آن دو عموم من وجه باشد از باب متعارضان نيستند ؛ زيرا هر عنوانى ملاك خود را دارد و بر اساس آن ، حكم فعلى هم دارد و مزاحمى هم ندارد . آرى اگر مكلّف به سوء اختيار يا از باب ضرورتْ خود مجمع هر دو عنوان را اختيار كرد ، اجتماع امر و نهى مىشود كه امكان و امتناع آن در اصول است . اگر بخواهد مجمع را اختيار كند بايد ملاحظه كند كه ملاك كدام حكم قوىتر است كه همان را بايد مراعات كند . حاكم به اين مطلق هم عقل است .\r\nخلاصه مطالب : با توجه به اين مطالب گفتنى است در مورد بحث ما ميان دليل حرمت غنا با دليل استحباب و فضيلت قرائت قرآن تعارضى نيست ، بلكه هر كدام به طبيعت و عنوان جدايى بار شده‌اند و در مقام دلالت و اثبات حكم براى متعلق خويش تعارضى ندارند و تعارض مال همين مقام است . آرى در مرحلهء انطباق هر دو بر يك فرد ، تزاحم پيش مىآيد كه باب انطباق و صدق غير از باب دلالت و مقام اثبات و استعمال است ، لذا مانعى ندارد هر دو حكم صادر شوند و هر دو فعلى باشند ، و هر دو داراى ملاك و مقتضى باشند .\r\nدر نتيجه مورد بحث ما از باب تعارض دو دليل نيست كه محور استدلال فاضل نراقى بود . و بر فرض ، تنزل كنيم و بپذيريم كه از باب تعارض است قول به تساقط آن دو و رجوع به اصل عملى ناتمام است و به جهات مختلف روايات تحريم غنا رجحان دارند و بر روايات استحباب قرائت قرآن مقدم مىشوند ، از جمله : موافقت آنها با فتواى مشهور بلكه با اجماع ، و موافق احتياط بودن آنها ، ظهور قوىتر آنها در دلالت ، مخالف عامّه بودن آنها كه احتمال تقيه را در طرف مقابل تقويت مىكند و . . . و به احتمال قوى روايات استحباب قرائت بر قرائت معروف و متعارف عربى حمل مىشود كه در روايت عبدالله بن سنان هم اشاره شده است كه قرآن را به الحان عربى قرائت كنيد نه الحان اهل فسق و كبائر .\r\nنتيجه : هيچ دليلى بر استثناى غنا در قرآن نداريم و اطلاقات تحريم غنا نسبت به آن ،\r\n\r\n","description":"","footnote":"","page_name":" 261 ","page_number":277},
  {"content":"\r\n\r\nتخصيص نخورده و به عموم يا اطلاق خود باقى هستند . غنا در قرآن نيز حرام است و بلكه حرمت مضاعف دارد ، زيرا سبب هتك و بىحرمتى و استخفاف قرآن و به تعبير شيخ اعظم معصيت در مقام اطاعت است . « 1 »\r\n\r\nتبصره دوم\r\nغنا در اذكار ، مناجات‌ها ، دعاها ، مواعظ ، حكمت‌ها ، اشعار عارفانه ، مدح اولياى الهى ، بيان فضائل و مناقب اهل بيت ( ع ) و هر كلام و شعرى كه شنونده را به ياد قيامت و بهشت و دوزخ بيندازد و از دنيا و زخارف آن جدا كند ، يعنى در برابر غناى لهوى كه حاوى مضامين فاسد و باطل و حرام و متناسب با مجالس عيش و نوش و لهو و لعب است و انسان را از ياد مبدأ و معاد دور مىسازد و به هواها و هوس‌ها و شهوات سرگرم مىكند .\r\nنظريه فيض كاشانى : فيض كاشانى در كتاب وافى مىگويد آنچه از روايات به دست مىآيد اين است كه حرمت غنا و حرمت تعليم و تعلّم آن مخصوص غناى رايج در عصر بنى اميه و بنى عباس است كه زنان مغنّيه آواز مىخواندند و . . . امّا غناهاى ديگر كه شنونده را به ياد بهشت و جنهم مىاندازد و موجب ترغيب به آخرت مىشود و انسان را به بندگى خدا سوق مىدهد مانعى ندارد . . . . دو استنباط از كلام ايشان شده است : يكى برداشت مشهور است كه ظاهر كلام فيض را ملاك قرار داده و او را در رديف مخالفان حرمت اصل غنا قرار داده‌اند و گفته‌اند فيض در اين مسأله از غزالى و امثال او پيروى كرده و براى غنا حرمت ذاتى قائل نيست و حرمت را مال مقارنات غنا مىداند . نظر عده‌اى از جمله امام راحل هم اين است كه فيض قائل به تفصيل است و غناى لهوى كذائى را حرام مىداند ، ولى غنايى را كه يادآور آخرت و قيامت باشد حلال مىداند . در واقع فيض هم مثل ساير فقهاى شيعه براى غنا حرمت ذاتى قائل است و تنها يك مورد ( غناى در ذكر و دعا و مناجات و مواعظ و حكمت‌ها ) را استثنا كرده است . در اينجا طبق اين برداشت بحث داريم و نظر\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 297 .\r\n","page_name":" 262 ","page_number":278},
  {"content":"\r\n\r\nفيض را به عنوان تبصرهء دوم مطرح مىكنيم :\r\nمجموعاً براى استثناى فوق به سه وجه مىتوان استدلال كرد كه هر سه جواب دارد :\r\n1 . روايات باب غنا در مقام تشريع اصل تحريم غناست و در مقام بيان قيود و خصوصيات غناى حرام نيست تا به آن تمسك كنيم و غنا در ذكر و مناجات را حرام بدانيم ، و در اين مورد اهمال دارد . قدر متيقن از غنا هم غناى لهوى و غير مذكّر آخرت است . غناى مذكّر منعى ندارد و به حكم عمومات حلّيت و جواز انتفاع از نعمت‌هاى دنيا ، جايز است و بر فرض شك هم اصل برائت جارى مىشود .\r\nپاسخ : نسبت به آيات احكام آن هم خصوص آيات عبادات جا دارد بگوييم كه اينها در مقام اصل تشريع هستند و در مقام بيان نيستند ولى نسبت به آيات معاملات از قبيل :   أَوْفُوا بِالْعُقُودِ ،    أَحَلَّ اللَّهُ الْبَيْعَ   ، تِجارَةً عَنْ تَراضٍ  و . . . ادعاى در مقام بيان نبودن ، تالى فاسد دارد و مستلزم تأسيس فقه جديد است . زيرا در باب غير عبادات غير از اين عمومات و مطلقات روايت زيادى نداريم و سيرهء مستمره بر تمسك به اين مطلقات بوده و هست . به‌ويژه نسبت به روايات اهل بيت ( ع ) و روايات حضرت باقر ( ع ) و حضرت صادق ( ع ) ادعاى در مقام اصل تشريع بودن قابل اعتنا نيست ؛ امامان ما حتماً در مقام بيان بوده‌اند و شأن آنها بيان حدود و شعور احكام الهى است ؛ و گرنه باب تمسك به مطلقات مسدود مىگردد كه هيچ فقيهى به چنين چيزى راضى و ملتزم نيست . در مورد بحث غنا هم كه روايات متواتر داريم و در همه يا اغلب آنها روى طبيعت غنا تكيه شده است و حمل تمام اينها بر اصل تشريع ، هرگز معقول و مقبول فقيهان نيست .\r\nبنابراين روايات باب اطلاق دارند و غنا در ذكر و مناجات و اشعار حكيمانه و عارفانه را هم شامل مىشوند . پس دليل اوّل اين تبصره مردود است .\r\nدر برخى از روايات و آيات هم كه روى عنوان لهويت و زوريت و باطل بودن تكيه شده است كه دليل بر حصر نيست و حداكثر اشعار دارد و مانع از تمسك به اطلاقات نيست .\r\n2 . روايات حرمت غنا بر خصوص غناى متعارف در عصر بنى اميه و بنى عباس\r\n\r\n","description":"","footnote":"","page_name":" 263 ","page_number":279},
  {"content":"\r\n\r\nحمل مىشود و آن غنايى است كه همراه بوده با ورود مردان به مجلس زنان آوازخوان ، خواندن اشعار باطل و حرام و گفتن كلمات ركيك و ناپسند و ارتكاب افعال زشت و ناپسند و . . . . بنابراين روايات تحريم ، غناى خالى از اين امور را شامل نيست . غنا در ذكر و مناجات و . . . خالى از اين محرّمات است پس اشكالى ندارد .\r\nمنشأ اين حصر و اختصاص يا الف و لام در « الغنا » براى عهد و اشاره به همان غناى معهود و متعارف در آن زمان است و يا اگر هم براى جنس و ماهيت است و اطلاق دارد به غنا در آن زمان منصرف است و انصراف ، از تمسك به اطلاق ممانعت مىكند .\r\nپاسخ : امّا اين‌كه الف و لام براى عهد باشد خلاف اصل و قاعده است و اصل در الف و لام اين است كه براى جنس و ماهيت باشد و براى عهد بودن دليل و قرينه مىطلبد كه در اينجا دليلى نيست .\r\nمضافاً به اين‌كه در يكى از روايات باب ، اولين مُغنّى و آوازخوان را شيطان دانسته‌اند كه پس از وسوسهء آدم ابوالبشر پاىكوبى كرد و آواز خواند . « 1 » لفظ غنا در اين روايت امكان ندارد بر غناى معهود در عصر بنى اميه و بنى عباس حمل شود ، زيرا هزاران سال قبل از آنها نيز غنا بوده است .\r\nمسألهء انصراف به چند وجه جواب دادنى است :\r\nاوّلًا اگر فرد اكمل بودن منشأ انصراف باشد ، مىگوييم بر فرض كه غناى در آن عصر ، فرد اكمل جنس غنا باشد ولى موجب انصراف نيست ، زيرا هر مطلقى در عالم فرد اكملى دارد و اگر مجرد اين ، سبب انصراف گردد لازم مىآيد به هيچ مطلقى تمسك نشود و باب استدلال به مطلقات مسدود گردد كه هيچ‌كس به اين لازم ملتزم نيست .\r\nاگر غلبهء وجود خارجى منشأ انصراف باشد ، جوابش اين است كه بر فرض قبول اصل غلبه و قبول حجيت آن از باب ظن ، اين انصراف بدوى است و با اندك تأملى زائل مىشود و مانع از اطلاق نيست . آرى اگر منشأ انصراف ، كثرت استعمال مطلق در\r\n\r\n\r\n","description":"","footnote":"\r\n( 1 ) . همان ، ص 231 ، ح 28 .\r\n","page_name":" 264 ","page_number":280},
  {"content":"\r\n\r\nفرد يا صنف باشد كه مايهء انس و الفت ذهن با اين فرد يا صنف مىگردد و به درجه ظهور مىرسد و ارزش پيدا مىكند ، مىگوييم چنين انصرافى جلوى اطلاق را مىگيرد ، ولى اصل آن مشكوك است و دليلى نداريم بر كثرت استعمال كلمهء غنا در غناى متعارف در زمان بنى اميه و بنى عباس .\r\nثانياً بر فرض كه ما اصل انصراف را قبول كنيم ولى انصراف مدعاى مرحوم فيض را اثبات نمىكند ، زيرا غناى معهود كذائى قيود مختلفى دارد كه با همهء آنها در آن زمان‌ها مرسوم و رايج بوده است ؛ از قبيل حضور مردان نامحرم در مجلس زنانه مغنيه ، رقص آنها ، نوازندگى و . . . آنگاه اگر هيچ‌كدام از اين قيود نباشد و فردى به تنهايى آوازى بخواند كه نه مهيج و برانگيزانندهء شهوت باشد ، نه مضمون حرامى داشته باشد ولى ذكر و مناجات هم نباشد ، طبق ادعاى انصراف ، نبايد اين قسم حرام باشد ، در حالىكه غنا در ذكر هم نيست . يا اگر برخى از قيود باشد و برخى نباشد ، مثلًا دخول رجال بر نسا باشد ولى ساز و رقص نباشد ، باز نبايد حرام باشد ، چون فرد رايج آن زمان نيست ، در حالىكه مدعاى شما اين نيست .\r\nثالثاً در روايت معتبر عبدالاعلى حتى غنا در كلمات خوب و مبارك و تحيت ( حيونا حيونا نحييكم ) نيز جايز نيست و اگر منصرف بود به غناى مخصوص زمان خلفاى جور ، نبايد اين قسم حرام باشد .\r\nاز اينجا نتيجه مىگيريم كه اطلاقات به غناى خاصى انصراف ندارند و به اطلاقشان غناى در اذكار و ادعيه و مناجات‌ها را نيز شامل مىشوند و اينها هم حرمت دارند و چه بسا به عنوان وهن دعا و ذكر و استخفاف به آن ، حرمت مضاعف داشته باشند .\r\n3 . از خود روايات باب استفاده مىشود كه مطلق غنا حرام نيست و تفصيل در كار است ؛ از جمله آيات و رواياتى كه روى عنوان لهو و باطل و زور تكيه دارند و مفهومشان اين است كه غناى غير لهوى حرمت ندارد . غنا در ذكر و دعا هم غير لهوى است . و شيخ اعظم به استناد همين آيات و روايات غنا را صوت لهوى مىداند ولى اين دسته از روايات مفهوم ندارند تا مفيد حصر باشند و با مطلقات معارضه كنند .\r\n\r\n","description":"","footnote":"","page_name":" 265 ","page_number":281},
  {"content":"\r\n\r\nهمچنين صحيحهء ابى بصير كه فعلًا عمده دليل مطلب است . در اين روايت امام صادق ( ع ) مىفرمايد :\r\n« أجر المغنّية التي تزفّ العرائس ليس به بأس ، وليست بالتي يدخل عليها الرجال » . « 1 »\r\nاين حديث با افزودن جملهء اخير غنا را تقسيم كرده است به غنايى كه همراه با دخول مردان به مجلس زنان باشد و كنايه باشد از همراه بودن غنا با يكى از محرّمات ، كه اين قسم حرام است و غنايى كه همراه با آن نباشد ، كه حلال است . غنا در ذكر از اين قبيل است و محكوم به جواز است .\r\nپاسخ : اوّلًا حمل « دخول الرجال على النساء » بر كنايه و از باب مثال بودن ، خلاف ظاهر تعبير است كه بر عنوان « دخول رجال . . . » تكيه دارد و ظاهرش اين است كه اگر غنا خالى از آن باشد ولو همراه با حرام ديگر باشد جايز است . حتى خود مستدل به اين امر ملتزم نيست .\r\nثانياً در روايت چند احتمال وجود دارد : يك احتمال را خود مستدل ذكر كرد و احتمال ديگر اين است كه جملهء اخير در مقام تعليل است و كنايه از مقارنت مطلق حرام كه بنابراين ، مفاد حديث اين است كه خود غنا حرمت ذاتى ندارد ، آنچه حرمت دارد مقارنات حرام است . امّا اين مطلب خلاف روايات متواتر است .\r\nاحتمال ديگر اين است كه جملهء اخير ، حال از فاعل « تزفّ » باشد و قيدى براى غنا در زفاف عروس باشد ، يعنى خصوص غنا در مجلس زفاف هم با قيد مزبور حلال است ، نه بدون آن ، بنابراين ، ربطى به غناى در غير آن مجلس - و از جمله غناى در ذكر و مناجات و . . . - ندارد تا قابل استدلال باشد و همين كه احتمالات درست شد حديث مجمل مىشود و قابل استدلال نيست .\r\nميان عمومات و اطلاقات امر به ذكر و دعا و مناجات با مطلقات غنا ، عموم من وجه است و مادهء اجتماع غنا ، در ذكر و مناجات است كه « تعارضا و تساقطا » و به اصل جواز\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 121 ، ح 3 .\r\n","page_name":" 266 ","page_number":282},
  {"content":"\r\n\r\nمراجعه مىشود . نظير اين استدلال قبلًا در غنا در قرآن از قول فاضل نراقى ذكر شد كه به تفصيل پاسخ داديم .\r\nنتيجه : هيچ دليلى بر استثناى غنا در ذكر و مانند آن نيست ؛ بنابراين در اطلاق حرمت غنا داخل مىشود و حرام است .\r\n\r\nتبصره سوم\r\nيكى از مواردى كه استثنا كردن آن از مطلقات تحريمِ غنا ، مورد بحث است غنا در مرثيه است . مثلًا مرثيه خواندن براى امام حسين يا ساير امامان ( ع ) يا يكى از علماى ربانى با آهنگ غنا .\r\nبه محقق اردبيلى در شرح ارشاد « 1 » نسبت داده‌اند كه وى قائل به اين تفصيل است و براى ادعاى خود به پنج دليل و مؤيد استدلال كرده است كه به سه دليل اشاره مىشود :\r\n1 . ميان عمومات استحباب بكا و ابكا و تباكى و مرثيه‌سرايى در عزاى حضرت سيد الشهدا ( ع ) و ساير اولياى دين ، با مطلقات تحريم غنا ، عموم من وجه است و در خصوص مرثيهء غنايى تعارض و تساقط مىكنند و جاى اصل برائت و جواز است .\r\nپاسخ : پاسخ ما همان است كه قبلًا در قرائت قرآن آورديم و در غنا در ذكر هم اشاره شد .\r\n2 . حرمت غنا صرفاً به خاطر طرب ( مطرب و شادى آور بودن ) است و در مرثيه طربى نيست بلكه سراسر حزن و غم و ناله و اندوه و اشك است . بنابراين وجهى ندارد كه حرام باشد .\r\nپاسخ : طبق روايات ، ذات غنا ( صوت مخصوص ) حرام است و مواد و مضامين دخالت ندارد و نيز طرب آور بودن هم دخيل نيست ، آرى شأنيت بايد باشد ، كه در آهنگ خاص وجود دارد ، ولى ممكن است مضامين كلمات ( مظلوميت ، شهادت ، ارباً ارباً و . . . ) مانع از فعليت طرب باشد . بنابراين فرقى ندارد ؛ مخصوصاً اگر طرب را به معناى اعم بدانيم ( خفّت و سبكى روح كه در اثر سرور يا غم عارض مىشود ) اين را\r\n\r\n\r\n","description":"","footnote":"\r\n( 1 ) . مجمع الفائدهء و البرهان ، ج 8 ، ص 61 .\r\n","page_name":" 267 ","page_number":283},
  {"content":"\r\n\r\nنيز شامل مىشود زيرا آهنگ غنايى در مرثيه موجب طرب از اين قسم مىگردد و شنونده را از خود ، بىخود مىكند و موجب گريهء شديد او مىشود . دليل ندارد كه غنا فقط شاد كننده باشد بلكه گاهى اشك انسان را در مىآورد .\r\n3 . تغنى و با آواز خواندن مرثيه از زمان قديم و دوران مشايخ ( بزرگان شيعه مثل شيخ صدوق و شيخ طوسى ) در مناطق مسلمان‌نشين مرسوم بوده است و همه‌جا براى امام حسين ( ع ) مجلس عزا اقامه مىكردند و مداحان و روضه‌خوانان ، روضه را با آهنگ غنايى مىخواندند و در طول تاريخ كسى را سراغ نداريم كه بر اين امر اعتراض نموده باشد و از آن مجلس خارج شده باشد .\r\nپاسخ : اوّلًا عدم انكار علماى بزرگ قابل مناقشه است ، زيرا اثبات ادعاى عدم انكار هيچ‌كس آسان نيست ، شايد كسانى هم اعتراض كرده‌اند ، يا اگر هم اعتراض نشده از باب اين است كه برخى مثل محقق اردبيلى غنا در مرثيه را جايز مىدانسته‌اند ، و برخى خواندن‌هاى مجالس مرثيه را غنا نمىدانسته‌اند و قطع به عدم داشتند ، زيرا مجرد ترجيع و تحسين صوت و مانند آن غنا نيست . شايد هم خيلىها شبهه داشتند كه در شبهات موضوعيه احتياط واجب نيست و برائت جارى مىشود . ديگر اينكه سكوت يك مجتهد بر اساس مبناى خاص فقهى ، براى ديگران حجت نيست .\r\nثانياً اتصال اين سيره به عصر معصوم محل بحث است و معلوم نيست در آن اعصار هم با آواز و آهنگ مرثيه‌سرايى مىكردند تا سكوت امام نشانهء رضايت باشد . آرى در قرون و اعصار متأخر هر روز آهنگ جديدى ابداع مىشود و گاهى ترانه را به شكل مرثيه يا مرثيه را به شكل ترانه مىخوانند ، و به فرمودهء امام راحل اين نوع خواندن‌ها از دوران صفويه پيدا شده و قبل از آن نبوده است ، « 1 » و به قول شيخ اعظم : گويا در عصر مقدس اردبيلى مرثيه‌هاى كذائى با آهنگ‌هاى شاد و متناسب با مجالس اهل لهو و مترفين نبوده است و گرنه حكم به جواز نمىكردند . « 2 »\r\n\r\n\r\n","description":"","footnote":"\r\n( 1 ) . المكاسب المحرمه ، ج 1 ، ص 337 .\r\n( 2 ) . المكاسب ، ج 1 ، ص 312 .\r\n","page_name":" 268 ","page_number":284},
  {"content":"\r\n\r\nثالثاً بر فرض كه در طول تاريخ اين محافل بوده و افرادى با صدا ذكر مصيبت مىكردند و مرثيه مىخواندند ولى دليل بر اين نيست كه به شكل غنايى بوده باشد بلكه قدر متيقن با صداى حزين و متناسب با مجالس عزاى امام حسين ( ع ) بوده است كه بنابر همهء تعاريف ، غير از غناست .\r\n\r\nتبصره چهارم\r\nتبصرهء چهارم غنا در نياحت و خواندن اشعارى در مراسم سوگوارى است كه معمولًا زنانى را اجير مىكردند و آنها براى گرم كردن مجلس كلماتى را مىگفتند و اشعارى را مىخواندند تا صاحبان عزا و مصيبت ، اشك ماتم بريزند و بر عزيز خود بگريند و تخليه شوند .\r\nحال از كلام مقدس اردبيلى استفاده مىشود كه وى قائل است تغنى در نياحت جايز است و رواياتى بر جواز اخذ اجرت بر اين كار دلالت دارند كه اصل جواز نياحت در آنها مفروغ عنه است ، و گرنه اجرت آنها حرام و سحت و اكل مال به باطل است . يكى از اين روايات صحيحهء ابى بصير از امام صادق ( ع ) است كه مىفرمايد :\r\n« لا بأس بأجر النائحة التي تنوح على الميّت » . « 1 »\r\nپاسخ : اوّلًا در همان باب « 2 » رواياتى بر حرمت نياحت دلالت دارد و با روايات جواز تعارض دارند ، البته بزرگان فقه به دلايلى ميان دو دسته جمع كرده و روايات جواز را بر نوحه‌سرايى به‌حق حمل كرده‌اند و روايات منع را بر نياحت به نحو باطل و حرام . و قائل به تساقط نشده‌اند .\r\nثانياً به گواهى لغت و عرف و روايات ، نياحت چيزى غير از غناست ، نه عين آن است و نه ملازم آن . و وقتى مغاير بود ربطى به غنا ندارد و موضوعاً خارج است نه اينكه تخصيص در ادلهء حرمت غنا باشد .\r\nروايت عبدالله بن سنان از امام صادق ( ع ) هم آمده است :\r\n« يرجّعون القرآن ترجيع\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 127 ، ح 7 .\r\n( 2 ) . ر . ك : همان ، ص 128 ، ح 11 و 12 و 13 و 14 .\r\n","page_name":" 269 ","page_number":285},
  {"content":"\r\n\r\nالغناء و النوح و الرهبانية » ؛ « 1 »\r\nكه ترجيع به نحو نياحت با واو بر ترجيع غنايى عطف شده و نشانهء مغايرت آن دو است نه اتحاد و عينيت يا تلازم .\r\nثالثاً بر فرض كه نياحت و غنا عامين من وجه باشند به همان بيانى كه در قرائت غنايى قرآن ذكر شد اينها تعارض ندارند و بر فرض تعارض ، روايات حرمت غنا رجحان دارند و مقدم مىشوند .\r\nنتيجه : بر فرض كه نوحه سرايى بر ميت به آهنگ غنايى خوانده شود ، دليلى بر استثنا ندارد و به عنوان يكى از مصاديق غنا حرام است .\r\n\r\nتبصره پنجم\r\nپنجمين تبصره دربارهء غنا در حُدا براى راندن شتران است . در كلمات عده‌اى از فقها حُداى شتران از غنا استثنا شده و فتوى به جواز آن داده شده است . عده‌اى هم ادعاى شهرت كرده‌اند امّا به عقيدهء امام راحل : « والإنصاف عدم ثبوت الشهرة المعتمدة في طرفي القضيّة » . « 2 »\r\nيك دليل بر استثناي حُدا : معتبرهء سكونى از امام صادق ( ع ) از رسول خدا ( ص ) است : قال رسول الله ( ص ) :\r\n« زاد المسافر الحُداء و الشعر ما كان منه ليس فيه جفاء » . « 3 »\r\nجملهء دوم مجمل است زيرا در كلمهء « جفاء » چند احتمال وجود دارد . شايد « جفاء » باشد و شايد « خناء » با الف ممدوده باشد ، و شايد « جنان » باشد ، ولى مهم جملهء اوّل است كه حُدا را زاد و توشهء سفر و مسافر دانسته و جواز آن هم تأييد شده است .\r\nاين روايت از نظر سند اشكالى ندارد زيرا شيخ صدوق آن را از پدرش از سعد به عبدالله اشعرى قمى ، از ابراهيم بن هاشم از نوفلى از سكونى نقل كرده است ، و سكونى اگرچه مذهبش محل بحث است كه آيا امامى است يا عامى ، ولى اماميه بالاجماع روايات او را قبول كرده‌اند و به عقيدهء ما تراكم ظنون در رجال موجب وثوق\r\n\r\n\r\n","description":"","footnote":"\r\n( 1 ) . وسائل الشيعه ، ج 6 ، ص 210 ، ح 1 .\r\n( 2 ) . المكاسب المحرمه ، ج 1 ، ص 345 .\r\n( 3 ) . وسائل الشيعه ، ج 11 ، ص 418 ، ح 1 .\r\n","page_name":" 270 ","page_number":286},
  {"content":"\r\n\r\nاست ؛ « 1 » نوفلى نيز همين حكم را دارد .\r\nولى دلالت حديث محل اشكال است زيرا به فرمودهء امام راحل « 2 » در معناى « حُداء » چند احتمال وجود دارد :\r\n1 . حُدا يعنى راندن شتران به هر وسيله‌اى ( چه با صوت چه با ابزار ديگر ) ؛\r\n2 . حُدا يعنى راندن شتر به مطلق صوت ( غنايى و غير آن ) ؛\r\n3 . حُدا يعنى راندن شتران با غنا ( اخص معانى ) ؛\r\n4 . حُدا مغاير و مباين با غناست .\r\nآن گاه يا معناى اخير صحيح است زيرا عرف گواه است كه حُدا غير از غناست ، يا يكى از چند احتمال است و با وجود احتمال ، استدلال به روايت غلط است .\r\nدر نتيجه دليلى بر استثناى غنا در حُدا نداريم و عمومات حرمت غنا ، آن را شامل است .\r\n\r\nتبصره ششم\r\nاين تبصره دربارهء غنا در عيد فطر و قربان و ساير ايام فرح و شادمانى از اعياد مذهبى و ملى و . . . است . در اين باره دو روايت وجود دارد : صحيحهء على بن جعفر از برادرش حضرت امام هفتم ( ع ) است :\r\nقال : سألته عن الغناء أيصلح فى الفطر والأضحى و الفرح ؟ قال ( ع ) :\r\n« لا بأس ما لم يزمر به » . « 3 »\r\nاين روايت از نظر سند و دلالت خوب است و مراد از « ما لم يزمر به » اين است كه غنا همراه با مزمار و نواختن نباشد ، چون از آلات لهو و استفاده از آن حرام است .\r\nروايت ديگر روايت حميرى در قرب الاسناد است كه به سند خودش از على بن جعفر از امام كاظم ( ع ) نقل كرده و همان سؤال و جواب قبلى است با اين تفاوت كه\r\n\r\n\r\n","description":"","footnote":"\r\n( 1 ) . تنقيح المقال ، ج 1 ، ص 128 .\r\n( 2 ) . ر . ك : المكاسب المحرمه ، ج 1 ، ص 348 - 349 .\r\n( 3 ) . بحار الانوار ، ج 10 ، ص 271 .\r\n","page_name":" 271 ","page_number":287},
  {"content":"\r\n\r\nدر آخرش « ما لم يعص به » « 1 » دارد و از جهتى اعم از روايت قبلى است و مطلق معصيت را شامل مىشود ؛ چه استفاده از آلات لهو باشد و چه معصيت ديگرى از قبيل ورود مردان به مجلس زنان ، تكلم به اباطيل و . . . . البته در سند آن « عبدالله بن حسن » وجود دارد كه مجهول الحال است . ولى روايت اوّل كفايت مىكند .\r\nاشكال‌هاي اين استثنا : 1 . حديث مزبور با روايات متواتر تحريم غنا ، تعارض دارد و هرگز خبر واحد قدرت معارضه با روايات متواتر را ندارد ، لذا يا طرح مىشود و يا حمل بر تقيه مىشود . « 2 » زيرا موافق اهل سنّت است كه مطلقاً غنا را حلال مىدانند .\r\nپاسخ : از آنجا كه اين حديث اخص از اخبار تحريم است قانون ، تخصيص و تقييد است و نوبت به تعارض نمىرسد زيرا جمع عرفى دارد .\r\n2 . هيچ فقيهى در طول تاريخ فتوى به استثناى غناى مزبور نداده و بلكه احتمال هم نداده است كه مستثنى باشد ، لذا چون صحيحه مورد اعراض است ارزشى ندارد .\r\nپاسخ : در جاى خود آمده كه اعراض مشهور سبب وهن روايت نيست و اگر فىنفسه معتبر باشد كفايت مىكند و قابل استدلال است .\r\n3 . روز عيد فطر و قربان و ديگر اعياد مذهبى روزهاى طاعت خداوند و نماز و دعا و مناجات و انقطاع به سوى خداوند است و با تغنّى در آنها تناسبى ندارد ، لذا بعيد است غنا در اين روزها جايز باشد .\r\nپاسخ : اين سخن هم مجرد استبعاد است و قابل استدلال نيست .\r\nنتيجه : از نظر قواعد استنباط بايد غنا در اعياد جايز و مستثنى باشد ، ولى از آنجا كه از احدى قول به جواز نقل نشده و همه به نحو مطلق فتوى به حرمت غنا داده‌اند ما مخالفت كلى نمىكنيم و در مسأله احتياط مىكنيم و مىگوييم : احتياط واجب ترك غنا در اعياد است ، بنابراين استثناى فوق ناتمام است .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 122 ، ح 5 .\r\n( 2 ) . همان ، ذيل حديث پنجم .\r\n","page_name":" 272 ","page_number":288},
  {"content":"\r\n\r\n\r\nتبصره هفتم\r\nدر اين تبصره دربارهء غناى زنان مغنيه و آوازخوان در مجلس عروسى سخن رانده مىشود :\r\nمشهور فقها اين مورد را استثنا كرده و گفته‌اند : با قيودى كه خواهد آمد ، مانعى ندارد و در مجلس زفاف عروسى كه زنان ، عروس را آماده مىكنند تا به حجلهء داماد ببرند ، زن مغنيه آواز بخواند . البته تعبير دقيق‌تر اين است كه اشهر و اكثر فقها به اين امر فتوا داده‌اند ، زيرا در مقابل آنها عدهء قابل توجهى قائل به استثنا نيستند و مطلق غنا را حرام كرده‌اند\r\nسه دليل بر استثنا وجود دارد كه هر سه از يك راوى به نام ابى بصير نقل شده است . احتمال دارد هر سه يك روايت باشد :\r\n1 . روايت ابى بصير از امام صادق ( ع ) : « 1 »\r\nقال : سألت أبا عبدالله ( ع ) عن كسب المغنّيات ، فقال\r\n: « التي يدخل عليها الرجال حرام ، و التي تدعي إلى الأعراس ليس به بأس ،\r\nو هو قول الله عزّ وجلّ :  وَ مِنَ النَّاسِ مَنْ يَشْتَرِي لَهْوَ الْحَدِيثِ » . \r\nدلالت اين روايت بر جواز ، صريح و روشن است ولى از نظر سند اشكال دارد زيرا در سند آن على بن ابى حمزهء بطائنى وجود دارد كه از نظر مشهور اهل فن ، ضعيف است و ما مدرك معتبرى بر وثاقت او نيافتيم .\r\n2 . روايت ديگر ابى بصير از امام صادق ( ع ) : « 2 »\r\nقال :\r\n« المغنية التي تزفّ العرائس لا بأس بكسبها\r\n» . اين حديث هم از نظر دلالت واضح است ، ولى از نظر سند مشكل است ، زيرا « حكم خياط » مجهول الحال است .\r\n3 . روايت سوم ابى بصير از امام صادق ( ع ) : « 3 »\r\n\r\n\r\n","description":"","footnote":"\r\n( 1 ) . همان ، ص 120 ، ح 1 .\r\n( 2 ) . همان ، ص 121 ، ح 2 .\r\n( 3 ) . همان ، ح 3 .\r\n","page_name":" 273 ","page_number":289},
  {"content":"\r\n\r\nقال أبو عبدالله ( ع ) :\r\n« أجر المغنّية التي تزفّ العرائس ليس به بأس ، و ليست بالتي يدخل عليها الرجال » .\r\nسند اين روايت صحيح و دلالت آن واضح است و مهم‌ترين روايت باب است .\r\nاشكال‌هاى اين استثنا : 1 . ابو بصير كنيهء چهار يا پنج نفر است ( عبدالله بن محمد اسى ؛ ليث بن بخترى ؛ يحيى بن قاسم ؛ يوسف بن حارث ؛ حماد بن عبدالله بن اسيد هروى ) كه برخى از آنها مورد وثوق‌اند و برخى توثيق نشده‌اند . احتمال دارد اين ابوبصير همان فرد غير موثق باشد و تا وثاقت راوى احراز نشود روايت قابل استدلال نيست . « 1 »\r\nپاسخ : اوّلًا كنيه يوسف بن حارث ابو نصر است نه ابو بصير ، كنيهء حماد بن عبدالله نيز ابو نصير است . پس ابو بصير كنيه سه نفر اوّل است كه دو نفر اولى به اتفاق مورد وثوق هستند و سومى را هم نجاشى توثيق كرده است كه كفايت مىكند . « 2 » بنابراين هر كدام از سه نفر باشد مورد وثوق است ، ثانياً به گفتهء امام راحل : « 3 » راوى حديث از ابو بصير از امام صادق ( ع ) على بن ابى حمزه است و او از يحيى بن قاسم نقل مىكند بنابراين احتمال ندارد و مشخص است .\r\n2 . هر سه روايت راجع به اجرت مغنيه حكم به جواز كرده و راجع به خود غنا سكوت نموده‌اند و بر جواز آن دلالت ندارند تا قابل استثنا باشد . « 4 »\r\nپاسخ : قطعاً لازمهء جواز اجاره و حلّيت اخذ اجرت ، جواز غنا هم هست ، زيرا اگر خود عمل حرام باشد اجاره بر آن نيز حرام و باطل است و از قبيل اكل مال به باطل است . بنابراين جواز خود غنا نيازى به بيان ندارد .\r\n3 . صحيحهء ابى بصير خبر واحد است و روايات تحريم خبر متواتر . هرگز خبر\r\n\r\n\r\n","description":"","footnote":"\r\n( 1 ) . مجمع الفائدهء والبرهان ، ج 8 ، ص 61 .\r\n( 2 ) . تنقيح المقال ، ج 3 ، ص 5 فصل الكنى .\r\n( 3 ) . المكاسب المحرمه ، ج 1 ، ص 350 .\r\n( 4 ) . مستند الشيعه ، ج 2 ، ص 343 .\r\n","page_name":" 274 ","page_number":290},
  {"content":"\r\n\r\nواحد نمىتواند با روايات متواتر تعارض كند ، بلكه متواتر مقدم است ، و اينجا جاى حكم به تحريم است . « 1 »\r\nپاسخ : از آنجا كه روايت ابى بصير اخص است و در خصوص عروسى ، غنا را جايز دانسته است و روايات تحريم غنا اطلاق دارند ، جاى جمع عرفى و تقييد مطلقات با خبر ابى بصير است و نوبت به تعارض نمىرسد .\r\nنتيجه : حق با مشهور است و غنا در عروسى جايز است البته با سه قيد :\r\n1 . همراه با حرام ديگرى نباشد ، مثل ورود مردان نامحرم به مجلس زنان ، تكلم به اباطيل ، نوازندگى با آلات لهو و . . . .\r\n2 . در روايات كلمهء « مغنيه » آمده و تنها تغنّى زن آوازخوان را استثنا كرده است ، بنابراين مرد مغنّى استثنا نشده و حق ندارد در مجلس عروسى مردان براى آماده كردن داماد ، حمام بردن او ، لباس بر تن كردن او آواز بخواند .\r\n3 . در روايات روى كلمهء « عروس » تكيه شده است يعنى زن مغنيه تنها در مجلس عروسى مجاز است آواز بخواند ولى در ساير مجالس قبل و بعد عروسى ، نه . با اين همه ، احتياط در ترك است و بهتر است حتى در زفاف عروسى هم آواز نخوانند .\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 405 .\r\n","page_name":" 275 ","page_number":291},
  {"content":"\r\n . \r\n","description":"","footnote":"","page_name":" 276 ","page_number":292},
  {"content":"\r\n\r\n\r\nحكم اعانت و يارى كردن ظالمان\r\nمسألة 14 : معونة الظالمين في ظلمهم - بل في كل محرّم - حرام بلا إشكال ، بل ورد عن النبي ( ص ) أنّه قال : « من مشي إلى ظالم ليعينه وهو يعلم أنّه ظالم فقد خرج عن الاسلام » . وعنه ( ص ) : « إذا كان يوم القيامة ينادي مناد : أين الظلمة وأعوان الظلمة حتّي من برى لهم قلماً ، ولاق لهم دواة ؟ قال : فيجتمعون في تابوت من حديد ثم يُرمى بهم في جهنم » . وأمّا معونتهم في غير المحرّمات فالظاهر جوازها ما لم يعدّ من أعوانهم وحواشيهم والمنسوبين إليهم ، و لم يكن اسمه مقيّداً في دفترهم وديوانهم و لم يكن ذلك موجباً لازدياد شوكتهم وقوّتهم .\r\nترجمه : كمك به ستمگران در جهت ظلم و ستم آنان ، بلكه در هر حرامى بدون ترديد حرام است ، بلكه از پيامبر ( ص ) وارد شده است كه فرمود : « كسى كه به سوى ظالمى برود تا او را كمك كند در حالىكه مىداند او ظالم است ، همانا از اسلام خارج شده است » . و از آن حضرت نقل شده است كه فرمود : « وقتى روز قيامت بر پا شود ، منادى ندا كند كه كجا هستند ستمگران و دستياران آنها ، حتى كسى كه براى آنان قلمى را تراشيده و ليقهء دواتى را مهيا نموده است ؟ فرمود : پس همه در تابوتى از آهن نهاده مىشوند سپس به جهنم انداخته مىشوند » . و امّا كمك به آنان در غير محرّمات ، ظاهراً جايز است ، مادامى كه جزء اعوان و حاشيه‌نشينان و منسوبان آنها نشود ، و اسمش در\r\n\r\n","description":"","footnote":"","page_name":" 277 ","page_number":293},
  {"content":"\r\n\r\nدفتر و ديوان آنها نوشته نشود و اين كمك ، موجب زياد شدن شوكت و قوّت آنها نگردد .\r\nشرح : يكى از كارهايى كه از نظر شرعى ، ذاتاً و فىنفسه حرام است و به همين دليل تكسّب به آن نيز حرام و باطل است معونهء ظالمان است . قبل از بيان حرمت معونهء ظالمان ، موضوع مسأله ، يعنى اين‌كه مقصود از معونه و ظلم و ظالم چيست ؟ اعانت كدام ظالم حرام است ؟ و چه نوع اعانتى حرمت دارد ؟ مورد بررسى قرار مىگيرد .\r\nكلمة معونه : فيومى در مصباح مىنويسد :\r\nالعون الظهير على الأمر والجمع أعوان . و اسم المعونة ، ووزن المعونة مفعلة بضمّ العين ، وبعضهم يجعل الميم أصلية ويقول : هي مأخوذة من الماعون ويقول هي فعلولة ، وتعاون القوم واعتونوا أعان بعضهم بعضاً . « 1 »\r\nكلمة ظلم : فيومى در مصباح مىنويسد :\r\nأصل الظلم وضع الشيء في غير موضعه . « 2 »\r\nراغب در مفردات :\r\nالظلم عند أهل اللغة و كثير من العلماء وضع الشيء في غير موضعه المختصّ به إمّا بنقصان أو بزيادة وإمّا بعدول عن وقته أو مكانه . « 3 »\r\nخلاصه ظلم يعنى جور و ستم و تعدّى و تجاوز از حدّ و مرز مقرر عقلى و شرعى . و ظالم يعنى متعدى و متجاوز از اين حدّ .\r\nظلم از منظر آيات و روايات سه شعبه دارد :\r\n1 . ظلم بر مولى و پروردگار كه انسان عاصى و متجرى مرتكب آن است ، يعنى نعمت‌هاى مولاى كريم را خورده ولى شكر نكرده و كفران ورزيده است .\r\n2 . ظلم به نفس كه انسان متخلف و متعدى از حدود الهى ، نخستين ستم را به\r\n\r\n\r\n","description":"","footnote":"\r\n( 1 ) . المصباح المنير ، ج 2 ، ص 104 .\r\n( 2 ) . همان ، ص 39 .\r\n( 3 ) . مفردات راغب ، ص 326 .\r\n","page_name":" 278 ","page_number":294},
  {"content":"\r\n\r\nخويشتن خويش نموده است كه خود را از شرف و كرامت انسانى و خليفه الله بودن تنزّل داده است .\r\n3 . ظلم به ديگر انسان‌ها . ظلمى كه متفاهم عرفى است و ذهن عامهء مردم به آن منصرف است همين قسم است و مورد بحث ما نيز همين است و « معونة الظالمين » يعنى كمك به كسانى كه در حق ديگران ستم مىكنند .\r\nظلم به غير ، خود شعبى دارد : گاهى فردى كارش ستم كردن به ديگران نيست ولى گاهى متصف به وصف ظلم مىشود و در يك يا چند مورد به ديگران ستم مىكند . و گاهى شغل او جور و ظلم به ديگران است مثل قطاع الطريق و ديگر غاصبان حقوق مردم . از مصاديق بارز اين گروه سلاطين و حكام و امراى جائر و ستمكار مىباشند كه در حق امتى ستم مىكنند ، و بدترين نوع آن خلفاى غاصب بنى اميه و بنى عباس بودند كه حق مسلّم ولايت و حكومت امامان معصوم را غصب كرده و به ظلم و ناحق از اهلش گرفتند .\r\nدر بحث ما آنچه مهم است كمك به ظالم و متجاوز به حق ديگران است خواه ظالمى باشد كه بر حسب اتفاق در موردى ستم مىكند يا كسانى كه دائماً و نوعاً به ديگران ستم مىكنند . البته چنان كه خواهد آمد ، برخى روايات در مورد اعوان سلطان جور است ، و برخى در مورد اعوان ظلمه است كه به ظالم ( خوانين و باج‌گيران و دزدان مسلح ) منصرف است . ولى برخى روايات اطلاق دارد و ظالمى را هم كه تنها در يك مورد ستم كند شامل مىشود و كمك به او در همان مورد از مصاديق كمك به ظالم است .\r\nكمك به ظلم و سلاطين جور هم گاهى در يك مورد يا چند مورد است و گاهى شخص از اعوان و منسوبان و حاشيه‌نشينان و دستياران آنهاست و نامش در دفتر آنها ثبت است ، مثلًا راننده ظالم است ، وكيل تام الاختيار اوست ، و . . . . و گاهى از ناحيهء آنها قبول ولايت كرده و والى جائر است ، مثل استاندار و فرماندار و وزير و وكيل و منشى و محافظ و جُندى حكومت جور . قسم اخير ( قبول ولايت از ناحيه حاكم جور ) جدا بحث خواهد شد ، ولى قسم قبلى در اين مسأله بررسى مىشود .\r\n\r\n","description":"","footnote":"","page_name":" 279 ","page_number":295},
  {"content":"\r\n\r\nاعانت و كمك ابعادى دارد كه عنوان بحث ( معونه الظالمين ) همه نوع آن را شامل مىشود ( مالى ، نظامى ، سياسى و . . . ) ، خواه شخص وكيل ظالم شود - ولو در كار معينى - يا اجير او باشد يا عامل در جعاله باشد ، حتى كارهايى از قبيل دادن عصا و شمشير و اسلحه به دست ظالم ، دادن قلم و دوات به دست او در جهت ظلم يا حرام ديگر .\r\n\r\nبررسى حكم شرعى معونة الظالمين\r\nدر اين باره چند بحث مطرح است :\r\n1 . حرمت كمك به ظالمان ؛ 2 . حكم حرمت تكليفى تكسّب از طريق كمك به ظالمان ؛ 3 . حرمت وضعى يا بطلان اجاره ، جعاله ، وكالت و . . . به ظالمان .\r\n\r\n1 . حرمت كمك به ظالمان\r\nبه حكم ادلّه اربعه كمك به ستمگران در جهت ظلم و ستم آنان حرام است :\r\nحكم عقل : قبلًا در اوايل شرح مسأله دهم اين امر بيان شد و براى آن به قوانين عرفى و شرعى هم استشهاد كرديم ، و نيازى به اعاده نيست .\r\nاجماع : البته مدرك فتواى كلى آيات و رواياتى است كه در همين مسأله بيان مىشود ، لذا اجماع ، دليل مستقل نيست ، ضمن اين‌كه محصّل آن ممتنع الحصول است ، منقول آن هم حجت نيست .\r\nقرآن : در اين باره به دو آيه مىتوان استدلال كرد :\r\n1 . آيه نهى از ركون به ظالمان :  وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ  . « 1 » نهى ظهور در تحريم دارد ، وعدهء عذاب هم نشانهء ديگر حرمت است . مراد از ركون هم يا ميل به ظالمان است كه اگر تمايل به آنها حرام باشد كمك به آنها به طريق أولى حرمت دارد . امكان دارد ركون به معناى ورود با آنان در كارى با زور در ظلم باشد و كمك به ظلم را شامل است .\r\n\r\n\r\n","description":"","footnote":"\r\n( 1 ) . هود ( 11 ) : 113 .\r\n","page_name":" 280 ","page_number":296},
  {"content":"\r\n\r\n2 . آيهء تحريم تعاون بر اثم و عدوان :  وَ لا تَعاوَنُوا عَلَى الْإِثْمِ وَ الْعُدْوانِ  . « 1 » اعانت بر مطلق اثم حرام و منهى است و قطعاً از مصاديق بارز آن ، ظلم است ، پس اعانت بر ظلم هم حرام است .\r\nسنّت : مهم‌ترين دليل مسأله ، روايات فراوان بلكه متواترى است كه در ابواب مختلف مطرح است ؛ از جمله در باب چهل و دوم از ابواب ما يكتسب به در جلد دوازده وسائل الشيعه هفده روايت نقل شده است . در باب سى و پنجم از ابواب ما يكتسب به در جلد سيزده مستدرك الوسائل بيست و سه روايت و . . . بنابراين ، اصل حرمت كمك به ظالمان جاى بحث ندارد . البته بعضى از روايات مربوط به اعوان ظلمه و سلاطين جور است كه چه بسا منصرف باشند به كسانى كه شغل آنها ظلم كردن است ، ولى بعضى ديگر از روايات كه سند آنها نيز صحيح يا موثق است اطلاق دارند و كسانى را هم كه در موردى ظلم مىكنند در برمىگيرند و بر حرمت اعانت آنها در همان مورد دلالت دارند . در اينجا چهار روايت را نقل مىكنيم .\r\n1 . روايت على بن حمزهء ثمالى از امام سجاد ( ع ) :\r\nفى حديث قال\r\n: « إيّاكم وصحبة العاصين ومعونة الظالمين » . « 2 »\r\n2 . روايت شيخ صدوق در عقاب الاعمال به سند خودش از محمد بن حسن بن وليد از محمد بن حسن صفار از عباس بن معروف قمى از عبدالله بن مغيره ، از سكونى از امام صادق ( ع ) از رسول اكرم ( ص ) :\r\nفى حديث قال :\r\n« من تولّى خصومة ظالم أو أعانه عليها نزل به ملك الموت بالبشري بلعنة وبنار جهنم وبئس المصير » . « 3 »\r\n3 . روايت شيخ صدوق در عقاب الاعمال از پدرش از سعد بن عبدالله اشعرى قمى از احمد بن محمد بن عيسى از حسن بن محبوب از عبدالله بن سنان :\r\n\r\n\r\n","description":"","footnote":"\r\n( 1 ) . مائده ( 5 ) : 2 .\r\n( 2 ) . وسائل الشيعه ، ج 17 ، ص 177 ، ح 1 .\r\n( 3 ) . همان ، ص 181 ، ح 14 .\r\n","page_name":" 281 ","page_number":297},
  {"content":"\r\n\r\nقال : سمعت أبا عبدالله يقول :\r\n« من أعان ظالماً على مظلوم لم يزل الله عليه ساخطاً حتي ينزع من معونته » . « 1 »\r\n4 . به قول حاجى نورى در مستدرك : راوندى در نوادرش به سند صحيح خود از حضرت موسى بن جعفر ( ع ) نقل كرده كه حضرت فرموده است :\r\nقال رسول الله ( ص ) :\r\n« من نكث بيعة أو رفع لواء ضلالة أو كتم علماً أو اعتقل مالًا ظلماً أو أعان ظالماً على ظلمه وهو يعلم أنّه ظالم فقد برئ من الإسلام » . « 2 »\r\nنتيجه : اصل حرمت كمك به ظالم جاى بحث نيست و از مسلّمات فقه اماميه است ؛ حتى در منابع اهل سنّت نيز در سنن بيهقي آمده : « نهي عن الإعانة على ظلم » . « 3 »\r\n\r\n2 . حرمت تكليفى تكسّب از طريق كمك به ظالمان\r\nاگر كسى اجير يا وكيل شود و از اين طريق امرار معاش كند ، آيا اين معامله و تكسّب مال از اين راه تكليفاً حلال است يا حرام ؟ و آيا وضعاً فاسد است يا صحيح ؟\r\nبررسى حرمت تكليفى : نصّ خاصى در اين باره وارد نشده است مگر سخن امير مؤمنان به كميل كه فرموده است :\r\n« يا كميل لا تطرق أبواب الظالمين للاختلاط بهم والاكتساب معهم » . « 4 »\r\nاين حديث ، مرسله است و حجت نيست ، امّا عموم بخشى از روايت معروف تحف العقول مورد بحث را فرا مىگيرد :\r\n« و كل أمر منهيّ عنه من جهة من الجهات فمحرّم علي الإنسان إجارة نفسه فيه أوّله » . « 5 »\r\nاين حديث نيز مرسله است و قابل استناد نيست ، امّا گفتنى است وجود نصّ لازم نيست و حكم عقل به قبح آن كافى است ؛ زيرا عقلًا همان‌طور كه نفس كمك به ظالم قبيح است اجاره و اجير شدن بر اين كار نيز قبيح است ، زيرا نوعى تجرّى است كه قبح\r\n\r\n\r\n","description":"","footnote":"\r\n( 1 ) . همان ، ج 16 ، ص 57 ، ح 5 .\r\n( 2 ) . مستدرك الوسائل ، ج 13 ، ص 123 ، ح 4 .\r\n( 3 ) . سنن بيهقى ، ج 10 ، ص 234 .\r\n( 4 ) . تحف العقول ، ص 173 .\r\n( 5 ) . همان ، ص 334 .\r\n","page_name":" 282 ","page_number":298},
  {"content":"\r\n\r\nعقلى دارد و موجب عقاب است . تفصيل اين وجه در شرح مسأله دوازدهم تحرير الوسيله ذكر شد .\r\nحرمت وضعى يا بطلان اجاره و . . . به ظالمان\r\nقطعاً معونهء ظالم حرام شرعى است ، پس قطعاً ماليت شرعى ندارد ولو عرفاً ماليت داشته باشد ، و چيزى كه شارع ماليت آن را اسقاط كرده باشد مثل اين است كه عرفاً هم ماليت ندارد . يكى از شروط قطعى صحت معامله نيز ماليت است كه با نبود آن ، مشروط هم نابود است يعنى معامله باطل است .\r\nبحث آخر در اين مسأله دربارهء گستره و شمول مسأله است . كمك به ظالم و ظلمه سه فرض دارد :\r\n1 . كمك به ظالم در جهت ظلم او و در خصوص كارى كه ظلم به غير است .\r\n2 . كمك به ظالم در ساير محرّمات ، غير از جهت ظلم ، مثل كمك به او در تهيهء شراب ، قمار و . . . .\r\n3 . كمك به ظالم و حاكم جور در كارهاى غير حرام ( مباحات ، مكروهات ، مستحبات ) .\r\nفرض اوّل : اين فرض قطعاً حرام است و تكسب به آن نيز حرام و باطل است . و قدر متيقن از روايات حرمت « معونة الظالمين » همين مورد است ( اعانت آنها در جهت ظلم ) ، بلكه ظاهر روايات باب همين است ؛ زيرا كلمهء « عون » يا « معونه » يا « اعوان » را به « ظالم » و « ظلمه » اضافه كرده است و ظاهرش اين است كه كمك به ظالم در جهت ظلمش باشد . اگر همچنين ظهورى نباشد قدر متيقن ، همين مورد است يا مصداق اكمل روايات همين فرض است . و بلكه در برخى از روايات قيد « في ظلمه » را صريحاً آورده است كه بيان مىكند مقصود ، كمك به ظالم در جهت ظلم اوست و مىتواند مفسّر ساير روايات هم باشد و ممكن است مقصود از مطلقات يا مجملات هم همين فرض باشد .\r\nفرض دوّم : اصل حرمت كمك به ظالم در هر حرامى از محرّمات الهى مسلّم است . قبلًا هم به آيهء نهى از تعاون بر اثم و عدوان استدلال شد و اختصاص به ظالم هم ندارد بلكه هر كسى بخواهد حرامى را مرتكب شود ديگران حق ندارند به او كمك كنند و\r\n\r\n","description":"","footnote":"","page_name":" 283 ","page_number":299},
  {"content":"\r\n\r\nاسباب و مقدمات كار حرام او را فراهم كنند .\r\nدر مسأله دهم ذكر شد كه فروش انگور به شراب ساز و فروش چوب به صليب ساز و صنم ساز حرام است ، ولى دخول اين قسم روايات حرمت « معونة الظالمين » مورد مناقشه است .\r\nزيرا در روايات باب يا عنوان « معونة الظالمين » ذكر شده است ، يا عنوان « اعوان الظلمه » يا « عون الظالم » و يا « اعان ظالماً » و يا « يعين ظالماً » . كلمهء « عون » يا « اعانت » يا « معونه » يا « اعوان » هم به « ظالم » و « ظالمين » و « ظلمة » اضافه شده است . در اين‌گونه موارد متفاهم عرفى اين است كه عنوان ظالم « موضوعيت و خصوصيت » دارد ، نه اينكه طريق و معرّف و عنوان مشير به ذات باشد ، بلكه تمام موضوع ، مبدأ اشتقاق اين عنوان است ، يعنى ظلم دخيل است و كمك ظالم به عنوان اينكه ظالم است و از جهت اينكه متلبس و متصف به صفت ظلم است ملاك و موضوع است . بنابراين ، ظالم را از جهت اينكه عاصى است و حرام ديگرى را مرتكب مىشود ، - مثلًا شارب الخمر و زانى است - شامل نمىشود . چه اينكه متفاهم عرفى از اعانت قاتل و ضارب و شارب الخمر اعانت در قتل و زدن و شرب خمر است نه در جهات ديگر .\r\nدر روايت صحيح ابى حمزهء ثمالى هم حضرت امام سجاد ( ع ) عنوان « معونة الظالمين » را از عنوان « صحبة العاصين » جدا كرده و قسيم از آن قرار داده است ، و اصل هم بر اين است كه هر عنوانى موضوعيت داشته باشد .\r\nافزون بر اين بر فرض كه از اضافهء عون به ظالم ، معناى فوق ، متفاهم و ظاهر نباشد ولى قطعاً محتمل است و صلاحيت دارد قرينه باشد بر دخالت مبدأ اشتقاق ظالم ، يعنى ظلم در حكم حرمت است ؟ و هر كجا چنين باشد كلام اجمال پيدا مىكند و قدر متيقن معونهء ظالمان در ظلم آنان است و در برخى روايات هم قيد « على ظلمه » يا « لظلمه » و مانند آن ذكر شده است كه اگر ظهور در حرمت تعيينى داشته باشد موجب تقييد ساير مطلقات يا تبيين مجملات مىشود و روايات در مقام اهمال را تفسير مىكند .\r\nبه هر حال كمك ظالم بر هر حرامى جايز نيست ولى كمك او بر ظلم به ديگران مورد بحث ماست و كمك او در حرام‌هاى ديگر محل بحث نيست ، چون از باب\r\n\r\n","description":"","footnote":"","page_name":" 284 ","page_number":300},
  {"content":"\r\n\r\n« معونة الظالم » نيست ، بلكه « معونة العاصي » است .\r\nفرض سوم : آيا كمك به ظالم در مباحات مطلقاً جايز است يا مطلقاً حرام است ؟ يا اينكه تفصيل در كار است ؟ در اين باره سه وجه موجود است كه هر كدام فى الجمله قائل هم دارد :\r\n1 . به نقل صاحب جواهر « 1 » ، علامه بحر العلوم در مصابيح خود گفته است : اگر اجماع نبود هر آينه به حكم روايات فراوان كمك به ظالم حتى در مباحات حرام بود ، زيرا دلالت روايات بر حرمت پر واضح است ؛ از جمله روايت محمد بن عذافر از پدرش عذافر از امام صادق ( ع ) كه به صرف معامله عذافر با ابو ايوب و ربيع ، او را از اعوان ظلمه دانسته و از اينكه در قيامت با اين گروه محشور شود بيم داده است ؛ « 2 » و روايت يونس بن يعقوب از امام صادق ( ع ) كه فرموده :\r\n« لا تعنهم على بناء مسجد\r\n» ؛ « 3 » و با اينكه ساختن مسجد مستحب است ، ولى از كمك ظلمه بر اين عمل هم نهى كرده است و ظهور در حرمت دارد .\r\n2 . به نظر مشهور كمك به ظالم فقط در جهت ظلم به غير حرام و بلكه كبيره است و در غير اين جهت حرام نيست از روايات فوق هم مىتوان جواب داد ، زيرا روايت محمد بن عذافر - اگرچه سندش خوب است‌ولى - چون به لفظ مضارع « تعامل » آمده است و ظهور در استمرار دارد مفادش اين است كه عذافر پيوسته با آن دو نفر كه حكومتى بودند معامله مىكرد و بديهى است كه چنين كسى عرفاً از اعوان ظلمه محسوب مىشود و فرق مىكند با كسى كه گاهى با افراد و اطرافيان سلطان جور معامله مىكند .\r\nروايت يونس هم نهى از ساختن مسجد به خاطر اين است كه مسجد براى سلاطين اموى و عباسى مايه اقتدار و تقويت پايه‌هاى حكومت آنها بود و قطعاً تقويت حكومت و قدرت آنها جايز نيست ، و باز به كارهاى مباح معمولى كه براى امرار معاش خياطت يا بنايى مىكند ، ربطى ندارد .\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 52 .\r\n( 2 ) . وسائل الشيعه ، ج 17 ، ص 178 ، ح 3 .\r\n( 3 ) . همان ، ص 180 ، ح 8 .\r\n","page_name":" 285 ","page_number":301},
  {"content":"\r\n\r\nبنابراين دليل معتبرى نداريم بر اينكه مجرد انجام يك يا چند كار مباح براى ظالم حرام باشد و بر فرض شك ، اصل برائت و جواز جارى مىشود . و بلكه به گفتهء صاحب جواهر : سيرهء مستمره بر جواز دلالت دارد . « 1 »\r\n3 . امام راحل عظيم الشأن در متن تحرير مىفرمايد : كمك به ظالمان در غير كارهاى حرام ( اعم از مباحات ، مستحبات و مكروهات ) با سه شرط جايز است :\r\n1 . عامل ، با اين عملى كه انجام مىدهد ( خياطى و . . . ) از اعوان و انصار و اطرافيان و منسوبان ظلمه شمرده نشود ؛ بنابراين اگر با عمل مباح هم از اعوان آنها شمرده شود كارش حرام است به دليل روايات اعوان الظلمه كه وعده عذاب داده‌اند .\r\n2 . نام عامل در دفتر ظلمه ثبت نشده باشد ، و گرنه عاصى است و مستحق عقوبت است ، زيرا رواياتى داريم مبنى بر اينكه تسويه اسم در ديوان آنان حرام است ، از جمله روايت خواهرزادهء وليد بن صبيح كاهلى از امام صادق ( ع ) كه فرموده است :\r\n« من سوّد اسمه في ديوان ولد سابع حشره الله يوم القيامة خنزيراً » . « 2 »\r\n3 . انجام كار مباح يا مستحب موجب تقويت حكومت آنها و فزونى شوكت و عظمت‌شان نشود ، و گرنه تقويت آنها حرام است ، مثل ساختن مسجد براى آنها كه مايهء فريب عوام مردم و جمع شدن در اطراف آنها مىشود .\r\nكلام امام يك شرطيه مركبه است كه با سه شرط حكم به جواز كرده است . مفهوم شرط مركب اين است كه اگر هيچ‌كدام از سه شرط نباشد ( يعنى هم از اعوان ظلمه باشد ، هم نامش در دفتر آنها باشد ، و هم كارش موجب تقويت حكومت آنها باشد ) جايز نيست و اگر بعضى از آنها هم نباشد باز جايز نيست .\r\nالبته احتمال دارد قيد سوم مكمل قيد دوم باشد ، زيرا بعيد است مجرد ثبت شدن نام در دفتر آنها حرام و گناه باشد ، و گرنه در زمان ائمه ( ع ) نام شيعيان در دفتر آنها نمىبود و از بيت المال سهمى نداشتند ، بلكه ثبت نامى كه موجب تقويت و اقتدار آنها شود\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 54 .\r\n( 2 ) وسائل الشيعه ، ج 17 ، ص 180 ، ح 9 .\r\n","page_name":" 286 ","page_number":302},
  {"content":"\r\n\r\nمورد نظر است و چنين چيزى غالباً ملازم عنوان « اعوان ظلمه » است . به هر حال مهم عنوان اعوان ظلمه است و بخشى از بحث كه مربوط به حكومتىها و متوليان امور حكومت جور باشد مربوط به مسأله 24 مىباشد كه در جاى خود بررسى خواهد شد .\r\nدر ضمن ، در صدق اعانت ظالم در مباحات ، علم و قصد دخيل است ، يعنى معين و فاعل و تهيه كنندهء مقدمات بداند كه مُعان له ظالم است و قصدش هم رسيدن او به ظلم است و اگر به قصد امرار معاش خياطت و بنايى مىكند و از اعوان ظلمه هم شمرده نمىشود اشكالى ندارد و دليل بر حرمت آن نيست ، بلكه دليل بر جواز دارد ، يعنى صحيحهء حلبى از امام صادق ( ع ) است كه فرموده است :\r\nوقال :\r\nوسألته عن رجل مسكين خدمهم رجاء أن يصيب معهم شيئاً فيغنيه الله به\r\nفمات فى بعثهم ، قال :\r\n« هو بمنزلة الأجير ، إنّه إنّما يعطي الله العباد على نيّاتهم » . « 1 »\r\n\r\n\r\n","description":"","footnote":"\r\n( 1 ) . همان ، ص 202 ، ح 2 .\r\n","page_name":" 287 ","page_number":303},
  {"content":"\r\n . \r\n","description":"","footnote":"","page_name":" 288 ","page_number":304},
  {"content":"\r\n\r\n\r\nاحكام مربوط به كتب ضلالت\r\nمسألة 15 : يحرم حفظ كتب الضلال ونسخها وقراءتها ودرسها وتدريسها ؛ إن لم يكن غرض صحيح في ذلك ، كأن يكون قاصداً لنقضها وإبطالها وكان أهلًا لذلك ومأموناً من الضلال . وأمّا مجرّد الاطلاع على مطالبها ، فليس من الأغراض الصحيحة المجوّزة لحفظها لغالب الناس ؛ من العوام الذين يخشي عليهم الضلال والزلل ، فاللازم على أمثالهم التجنّب عن الكتب المشتملة على ما يخالف عقائد المسلمين خصوصاً ما اشتمل منها على شبهات ومغالطات عجزوا عن حلّها ودفعها ، ولا يجوز لهم شراؤها وإمساكها وحفظها ، بل يجب عليهم إتلافها .\r\nترجمه : نگهدارى كتب ضلالت و گمراهى ، و نسخه‌بردارى و خواندن و درس گرفتن و تدريس آنها - در صورتى كه هدف صحيحى در آن نباشد - حرام است . مثلًا اگر قصد رد كردن و ابطال آنها را داشته باشد و براى اين هدف ، صلاحيت داشته باشد و ايمن از گمراهى باشد . و امّا [ نگهدارى و خواندن و . . . به 
  ] مجرّد اطلاع از مطالب آن كتاب‌ها براى غالب مردم كه خوف لغزش و گمراهى در آنها مىرود ، جزء اغراض صحيح و مجوز حفظ آن كتاب‌ها نيست . پس بر چنين مردمى لازم است از كتاب‌هايى كه در بردارندهء مطالبى مخالف با عقايد مسلمانان است - به‌ويژه كتاب‌هايى كه مشتمل بر شبهات و مغالطه كارىهايى است كه از حل و دفع آن ناتوانند - اجتناب ورزند . خريدارى ، نگهدارى و حفظ اين كتاب‌ها هم براى آنها جايز نيست ، بلكه واجب است\r\n\r\n","description":"","footnote":"","page_name":" 289 ","page_number":305},
  {"content":"\r\n\r\nاين نوع كتاب‌ها را نابود كنند و از بين ببرند .\r\nشرح : يكى از اعمالى كه انجام آن و تكسّب به آن حرام و باطل است حفظ كتاب‌هاى ضلالت و گمراه كننده است .\r\nدربارهء حفظ كتب ضلالت دو مطلب بايد بحث شود : 1 . بحث موضوعى ؛ 2 . بحث حكمى .\r\n\r\nبحث موضوعى\r\nموضوع مسأله از سه كلمه تشكيل شده است : حفظ ، كتاب ، ضلالت .\r\nحفظ : در لغت عرب « 1 » به دو معنا آمده است : يكى به معناى منع از ضايع شدن و تلف شدن است ، ديگرى به حفظ به خاطر سپردن .\r\nمحقق ايروانى دربارهء كلمهء حفظ در اين مسأله سه احتمال داده است :\r\nالف ) ظاهر كلمهء حفظ عبارت است از منع از تلف و مخصوص فرضى است كه كتابى در معرض تلف و نابودى باشد و فردى از نابود شدن آن جلوگيرى كند .\r\nب ) علاوه بر رفع موانع ، كتاب بايد برداشته شود ، در منزل و مخزن كتابخانه امساك و نگهدارى گردد ، تا زمينه براى تلف شدن آن پيدا نشود .\r\nج ) حفظ يك معناى سلبى و نفيى دارد ( عدم اتلاف ) . به اين معنا كه شخص عاقل بالغ با اراده و اختيار خودش متعرض تلف كردن نشود ، اگرچه خودبه‌خود و با آفت سماوى تلف شود . اين نوع حفظ كردن ربطى به مكلّف ندارد و حفظ او صرفاً به معناى تلف نكردن عمدى از سوى اوست .\r\nمتفاهم عرفى از حفظ ، همان معناى نخست است ، ولى بعداً بايد ادلّه بررسى شود و چه بسا دليل حرمت حفظ ، معناى سوم در بر بگيرد . حرام بودن حفظ كتب ضلال به معناى حرام بودن عدم اتلاف آنهاست پس بر مكلّف واجب است آنها را تلف و نابود كند . در اصل ، اتلاف واجب است و با ملازمه ، ترك آن حرام و لازم است .\r\n\r\n\r\n","description":"","footnote":"\r\n( 1 ) . المصباح المنير ، ج 1 ، ص 174 .\r\n","page_name":" 290 ","page_number":306},
  {"content":"\r\n\r\nكتاب : در بعضى از عبارات كلمهء « كتاب » ذكر نشده و مستقيماً حفظِ خودِ ضلال و استنساخ آن مطرح شده كه مقصود ، موجب ضلالت است خواه قول باشد ، خواه نوشته ، نوار ، فيلم ، سىدى يا . . . . نوشته هم خواه كتاب باشد ، خواه مجله يا روزنامه‌اى كه سبب انحراف و گمراهى انسان مىگردد . در نوع عبارات اگرچه « كتاب » ذكر شده است ، ولى قطعاً موضوعيت ندارد و شامل مقاله و مجله و روزنامه و فيلم و . . . مىشود و اگر در كلام مشهور ، لفظ كتاب آمده است از اين باب است كه در آن زمان‌ها مجله و روزنامه و نوار و . . . وجود نداشته است و به هر حال هر چيزى كه سبب ضلالت باشد يا براى آن تهيه شده باشد مشمول عنوان است مخصوصاً كه در لسان ادلّه هم تنها در يك روايت لفظ كتاب آمده و فرموده است : « احرق كتبك » ؛ « 1 » و در ساير ادلّه ، سخن از مادهء فساد و قول زور و لهو الحديث و مانند آن است كه غير كتاب را نيز شامل مىگردد .\r\nضلال : در لغت عرب سه معنا دارد :\r\n1 . به معناى گمراهى - كه ضد هدايت و ارشاد است - همين معنا بيشتر اراده مىشود ؛\r\n2 . به معناى گمشده است ؛ مثل مال گمشده ، حيوان گمشده كه نامش « ضالّه » است .\r\n3 . به معناى باطل و لغو و لهو ، يعنى چيزى كه هيچ غرض صحيح عقلايى ندارد .\r\nدر مورد بحث ما ضلال به معناى اوّل منظور است . لفظ كتب به ضلال اضافه شده است . در اين مركب ناقص چهار احتمال متصور است :\r\n1 . كتب ضلال يعنى كتب مشتمل بر مطالب باطل و لغو و فاقد غرض عقلايى كه صرفاً جهت سرگرمى نوشته شده است مثل نوع كتاب‌هاى قصه و داستان تخيلى و غير واقعى و سرگرم كننده .\r\n2 . كتب ضلال يعنى كتبى كه مشتمل است بر مطالبى كه موجب گمراهى عوام انسان‌ها مىشود ولو صاحب كتاب قصد اضلال نداشته باشد و مطالب كتاب هم باطل و كذب و خلاف حق و واقع نباشد ولى به گونه‌اى است كه خواننده ، قدرت درك و\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 370 ، ح 1 .\r\n","page_name":" 291 ","page_number":307},
  {"content":"\r\n\r\nظرفيت آن را ندارد و با خواندن آن گمراه مىشود . مثل بعضى از مطالب عرفانى و فلسفى و حتى اعتقادى و كلامى .\r\n3 . كتب ضلال يعنى كتبى كه از اوّل به منظور اضلال و اغوا و فريب عوام و منحرف كردن آنها يا ايجاد شبهه در اذهان آنان نوشته مىشود ، نظير كتاب سلمان رشدى مرتد .\r\n4 . كتب ضلال يعنى كتاب‌هايى كه خود مؤلفشان اهل ضلالت و گمراهى هستند ، « 1 » مثل يك كتاب رياضى يا تاريخى كه مؤلفش مادىگراست .\r\nاز چهار احتمال مذكور احتمال 2 و 3 مدّ نظر ماست ، زيرا دليلى بر حرمت حفظ مطلق كتب مشتمل بر مطالب لغو و لهو وجود ندارد . البته شايد از باب اينكه غرض عقلايى در آن نباشد معاملهء آنها باطل باشد ، مگر اينكه جلد و كاغذ آنها ارزش و ماليت داشته باشد تا از اين جهت معامله هم صحيح باشد .\r\nاحتمال چهارم نيز قطعاً باطل است و علاوه بر اينكه تقدير خلاف اصل است ، در حفظ كتب طب و لغت و صرف و نحو و رياضيات و . . . مفسده‌اى وجود ندارد كه به خاطر آن حرام باشد . پس مقصود از كتب ضلال يا كتاب‌هايى است كه به منظور اضلال نوشته شده است و يا كتاب‌هايى كه نتيجهء خواندن آنها ضلالت و گمراهى است .\r\n\r\nبررسى حكم حفظ كتب ضلال\r\nحفظ كتب ضلال كه موضوع مسأله است اعم است از حفظ آنها از انواع آفت‌ها و موانع و جلوگيرى از تلف شدن آنها ، و يا حفظ آنها در ذهن و دل كه شامل استنساخ و مطالعه و قرائت و مذاكره و مباحثه و تعليم و تعلّم آنها نيز مىشود ، زيرا هر كدام از اينها به نوعى حفظ كتب ضلال و ابقا و تخليد آنهاست كه از نظر مشهور - بلكه از نظر همه - حرام است و اين تعميم از كلام بزرگان فقها استفاده مىشود .\r\nامام راحل در متن تحرير در آغاز مىفرمايد : « يحرم حفظ كتب الضلال ونسخها وقراءتها ودرسها وتدريسها » . « 2 » و بديهى است كه حرمت عناوين فوق ، ( تدريس ، درس ،\r\n\r\n\r\n","description":"","footnote":"\r\n( 1 ) . الحدائق الناضره ، ج 18 ، ص 143 .\r\n( 2 ) . تحرير الوسيله ، ج 1 ، ص 473 .\r\n","page_name":" 292 ","page_number":308},
  {"content":"\r\n\r\nنسخ ، قرائت ، مطالعه و حفظ ) جداگانه دليل ندارد بلكه هر كدام شعبه‌اى از حفظ كتب ضلال و جلوگيرى از تلف آنهاست .\r\n\r\nبحث حكمى\r\nبه عقيدهء بعضى از فقها دليلى بر حرمت وجود ندارد و تا دليل نباشد حكم به تحريم نمىشود . اين عده از فقها نيازى به دليل خاص ندارند و بر فرض شك ، از اصل اباحه و جواز استفاده مىكنند . ولى مشهور بايد براى حرمت حفظ كتب ضلال دليل اقامه كنند . مشهور به ادلهء اربعه استدلال كرده‌اند كه در هر دليلى راجع به اصل دلالت آن بر مدعا ، و دربارهء ميزان دلالت آن بايد بحث شود .\r\nدليل اوّل ، كتاب : از ميان آيات دو آيه توسط فقها مورد بحث قرار گرفته است :\r\n1 . آيهء اشتراء لهو الحديث :\r\n وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَ يَتَّخِذَها هُزُواً أُولئِكَ لَهُمْ عَذابٌ مُهِينٌ  . « 1 »\r\nشيوة استدلال : كلمهء اشترا اگرچه در اصطلاح فقها به معناى خريدن - در مقابل فروختن - است و بر معاملهء خاص اطلاق مىگردد امّا از مورد بحث ما بيگانه است ، زيرا كلام ما در خريد و فروش كتب ضلالت نيست ، بلكه در حفظ و نگهدارى آنها و ممانعت از تلف آنهاست . در لغت و استعمالات قرآنى به معناى مطلق اخذ و سلطه و احاطه و در اختيار داشتن امرى است و حتى شامل امساك و نگهدارى ، حفظ و يادگيرى و تعلّم امرى مىشود . در آيه نيز منظور ، همين معناست . شأن نزول آيه شاهد مطلب است : تاجر عربى به بلاد عجم مىآمد و داستان‌هاى كسرى و قيصر و رستم و اسفنديار را ياد مىگرفت و براى حجازىها تعريف مىكرد . . . و از تعلّم او به اشترا و خريدن تعبير شده است . شاهد ديگر تفسير لهو الحديث به غناست كه در مسأله سيزدهم ذكر شد . خريدن غنا بلكه كنايه از تعلّم آن است .\r\nبنابراين اشترا ، بر تعلّم و حفظ در قلب نيز اطلاق مىشود و اگر تعلّم و حفظ كتب\r\n\r\n\r\n","description":"","footnote":"\r\n( 1 ) . لقمان ( 31 ) : 6 .\r\n","page_name":" 293 ","page_number":309},
  {"content":"\r\n\r\nضلال حرام باشد امساك آنها در خارج نيز حرام است . مقصود از لهو الحديث هم يا مطلق سخنان باطل و بيهوده است يا خصوص مطالب حرام و خلاف واقع است . از اين جهت دايرهء آيه خاص است ، زيرا شامل كتب عرفانى و فلسفى و كلامى نمىشود ، چون مطالب آنها لهوالحديث نيست بلكه از آن جهت كه مشكل و صعب است موجب گمراهى خواننده مىشود .\r\nمقصود از  لِيُضِلَّ  هم يا گمراه شدن خود شخص متعلّم و حافظ است ، اگر  لِيُضِلَّ  ثلاثى مجرد باشد و يا گمراه كردن ديگران است ، اگر  لِيُضِلَّ  از باب افعال باشد كه قرائت مشهور همين است و با شأن نزول هم سازگار است . در هر حال لام يا براى غايت و نتيجه است ، يعنى مطالبى كه موجب گمراهى مىشود و به اين قصد نوشته شده است ؛ بنابراين بعضى از كتب فلسفى و عرفانى را نيز شامل مىشود . يا غرض و هدف است ، يعنى مطالبى كه به قصد اضلال ، حفظ و يادگيرى شده است ؛ بنابراين مخصوص كتبى از قبيل كتاب سلمان رشدى است كه نويسنده به قصد اضلال نوشته است ، چاپ كننده به قصد اضلال چاپ كرده است ، نگه دارنده نيز به همين قصد نگهدارى مىكند . و همين احتمال قوى است .\r\nدر پايان وعدهء عذاب داده كه دليل حرمت ، اين اشترا و تعلّم و حفظ است . در ضمن ، آنچه مهم است حفظ به قصد اضلال است ؛ خواه در خارج ضلالتى مترتّب شود و فردى را گمراه بكند يا نكند ، كه ربطى به اين حفظ كننده ندارد . در نتيجه آيه بر اصل حرمت حفظ كتب ضلال دلالت دارد ولى مقدار دلالت آن محدود است به كتب ضلالى كه به قصد و غرض اضلال غير ، نگهدارى شود و اگر بدون اين قصد باشد مشمول آيه نيست .\r\n2 . آيهء نهى از قول زور :  وَ اجْتَنِبُوا قَوْلَ الزُّورِ  . « 1 »\r\nدليل دوم ، سنّت : دومين دليل بر حرمت حفظ كتب ضلالت احاديث معصومين ( ع ) است : براى نمونه مىتوان به بخشى از روايت تحف العقول اشاره كرد :\r\n\r\n\r\n","description":"","footnote":"\r\n( 1 ) . حج ( 22 ) : 30 .\r\n","page_name":" 294 ","page_number":310},
  {"content":"\r\n\r\n« . . . أو يقوّي به الكفر و الشرك في جميع وجوه المعاصي . . . أو باب يوهن به الحق فهو حرام محرم بيعه و شراؤه و إمساكه و ملكه و هبته و عاريته و جميع التقلّب فيه » .\r\nونيز :\r\n« . . . أو يؤاجر نفسه في صنعة ذلك الشيء أو حفظه . . . أو شيء من وجوه الفساد الذي كان محرّماً . . . » .\r\nو از قبيل :\r\n« وكلّ أمر منهيّ عنه من جهة من الجهات فمحرّم على الإنسان إجارة نفسه فيه أو له . . . » .\r\nو از قبيل :\r\n« إنّما حرّم الله الصناعة التي حرام هي كلّها التي يجيء منها الفساد محضاً . . . » .\r\nو از قبيل :\r\n« و ما يكون منه و فيه الفساد محضاً ولا يكون منه ولا فيه شيء من وجوه الصلاح ، فحرام تعليمه و تعلّمه و الحمل به وأخذ الاجرة عليه و جميع التقلّب فيه . . . » . « 1 »\r\nتعابيرى از قبيل حرمت امساك و حرمت حفظ و حرمت جميع تقلبات و حرمت چيزى كه از جهتى داراى مفسده است بر حرمت حفظ كتب ضلالت دلالت مىكند . در اصل دلالت بحثى نيست ، مقدار آن نيز روشن است : حفظ چون مفسده دارد حرام است ، بنابراين اگر در موردى حفظ داراى مفسده نباشد - و چه بسا داراى مصلحت باشد - حرام نيست ، ولى اشكال اصلى روايت اين است كه سند آن حجت نيست زيرا مرسله است و متن آن نيز مضطرب است و استناد آن را به امام بعيد است .\r\nروايت ديگرى كه مىتوان در مورد بحث ، از آن استفاده كرد روايت عبدالملك بن اعين از امام صادق ( ع ) است :\r\n\r\n\r\n","description":"","footnote":"\r\n( 1 ) . تحف العقول ، ص 331 .\r\n","page_name":" 295 ","page_number":311},
  {"content":"\r\n\r\nقلت لأبي عبدالله ( ع ) : إنّي قد ابتليتُ بهذا العلم فاريد الحاجة فإذا نظرت إلى الطالع و رأيت الطالع الشرّ جلست و لم أذهب فيها و إذا رأيت الطالع الخير ذهبت في الحاجة ، فقال لي : « تقضي ؟ » قلت : نعم ، قال : « احرق كتبك » . « 1 »\r\nشيوه استدلال : كتب نجوم كذائى از مصاديق كتب ضلال است و حضرت امر به احراق نمود . امر دال بر وجوب است ، پس اتلاف كتب ضلال واجب و حفظ آن حرام است .\r\nبررسى : روايت از نظر سند خوب است ولى از نظر دلالت قابل خدشه است ؛ زيرا مدّعا حرمت مطلق حفظ است ، ولى دليل قائل به تفصيل است و اگر طبق كتب نجوم قضاوت و حكم كند حرام است ، در غير اين صورت حرام نيست . افزون بر اين شايد امر مزبور ارشادى باشد نه مولوى ؛ بنابراين دليل وجوب اتلاف و دليل حرمت ، ابقا و حفظ نيست .\r\nدليل سوم ، ادعاى اجماع : برخى مثل صاحب مفتاح الكرامه صريحاً ادعاى اجماع كرده‌اند « 2 » و بعضى مثل علامه در تذكره ادعاى نفى خلاف كرده‌اند « 3 » كه تالى تلو اجماع است .\r\nپاسخ : اوّلًا اجماع منقول ذاتاً حجت نيست و اجماع محصل هم ممتنع الحصول است .\r\nثانياً : نه تنها اجماع بر حرمت حفظ و وجوب اتلاف كتب ضلال محرز نيست ، بلكه عدم آن محرز است و در مسأله مخالف وجود دارد .\r\nثالثاً : بر فرض كه اجماعى وجود داشته باشد ولى گفتنى است اجماع تعبدى به مناط كشف قطعى از رأى معصوم حجت است . اجماع مورد بحث اگر مقطوع المدرك نباشد حداقل احتمال قوى دارد كه مدركى باشد و به استناد آيات و روايات مذكور باشد ؛ چنين اجماعى به اتفاق حجت نيست .\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 370 ، ح 1 .\r\n( 2 ) . مفتاح الكرامه ، ج 12 ، ص 204 - 207 .\r\n( 3 ) . تذكرهء الفقهاء ، ج 1 ، ص 582 .\r\n","page_name":" 296 ","page_number":312},
  {"content":"\r\n\r\nدليل چهارم ، حكم و ادراك عقل : عقل هر عاقلى مستقل است به اينكه مادهء فساد بايد ريشه‌كن شود و عقلاى عالم بر قطع ريشه‌هاى مفاسد اجتماعى تطابق آرا دارند و در اصل كبراى كلى لزومِ قطع مادهء فساد ترديدى نيست ولو در برخى صغريات آن ترديد باشد و انطباق كبرا بر آن موارد محل نزاع باشد ، ولى اصل كبرا مقطوع است .\r\nمقدار دلالت حكم عقل : هر كتابى است كه به حسب نوع مردم مادهء ضلال و موجب گمراهى است و مفسدهء عامّه داشته باشد مشمول اين دليل است و كتابى كه احياناً و براى يك يا چند نفر موجب اضلال است و مفسدهء نوعيه ندارد اتلافش واجب نيست . كتب فلسفى قديم و جديد و كتب عرفانى و برخى مطالب غامض كلامى اين‌گونه نيست كه مفسدهء عامّه داشته باشد ؛ آرى براى عده خاصى ممكن است موجب ضلالت شود كه ملاك حكم عقل نيست ، و گرنه قرآن و روايات نيز بايد كتب ضلال باشند ، زيرا براى عدهء خاصى جز خسارت و ضلالت ايجاد نمىكنند ، يعنى براى ستمگران و مجرمان و معاندان .\r\nبنابراين آيه لهو الحديث و حكم عقل كتاب‌ها و مجلات و روزنامه‌هايى را شامل مىشوند كه به قصد اضلال نوشته شده‌اند يا موجب اضلال نوع مىگردند ؛ ولو غرض نويسنده اضلال نباشد .\r\nيك تبصره : اگر بر حفظ كتب ضلال مفسدهء نوعيه مترتّب شود حرمت دارد ، بنابراين اگر در حفظ آن مصالحى باشد ، مانعى ندارد و گاهى حفظ و استنساخ آن واجب مىشود مثل عالم ماهرى كه كتاب‌هاى ديگران را خريدارى مىكند و در كتابخانهء خود نگهدارى مىكند و با دقت آنها را مطالعه مىكند تا عليه مكتب مخالف ، استدلال كند . در حقيقت اين موارد تخصصاً از بحث خارج است ، زيرا آن مقدارى كه دليل دارد حفظ كتب ضلال با وجود مفسدهء نوعى و اجتماعى است و در مواردى كه چنين مفسده‌اى وجود نداشته باشد حرمت هم نيست .\r\nدر پايان چند نكته را مطرح مىكنيم :\r\n1 . آيا مراد از كتاب ضلال ، اين است كه تمام كتاب ، مشتمل بر مطالب كذب و افترا و انحراف باشد ؟ يا شامل بخشى از كتاب هم مىشود ؟ از سخنان صاحب مفتاح\r\n\r\n","description":"","footnote":"","page_name":" 297 ","page_number":313},
  {"content":"\r\n\r\nالكرامه « 1 » استفاده مىشود كه اگر كل كتاب انحرافى باشد حفظش حرام و اتلافش واجب است و اگر بخشى از آن انحرافى باشد حفظ حرام نيست يك دليل ايشان كلمهء « كتاب » در عنوان مسأله است كه ظهور در كل كتاب ( مجموع ما بين دو جلد ) دارد و جزء كتاب غير از كل است و دليل جدا ندارد .\r\nدر مقابل ، نظر مشهور اين است كه اگر جزئى از كتاب هم حاوى مطالب انحرافى باشد اتلافش واجب است . آيه به « لهو الحديث » اشاره كرده است كه بر يك حديث لهوى و مطلب انحرافى هم صدق مىكند ، عقل هم روى مادهء فساد تكيه دارد ؛ خواه يك كتاب يا يك صفحه يا يك سطر باشد .\r\n2 . آيا كتب آسمانى منسوخ از قبيل زبور ، تورات ، انجيل و . . . جزء كتب ضلال مىباشند ؟ جواب اين است كه مجرد منسوخ بودن ، ملازمه‌اى با كتب ضلال بودن ندارد . بلكه اگر دچار تحريف نشده باشد مثل زبور داود كه مشتمل بر مواعظ و نصايح است قطعاً كتاب ضلال نيست امّا اگر مثل تورات و انجيل دچار تحريف شده باشد ، از كلمات جمعى از بزرگان فقها استفاده مىشود كه كتب ضلال هستند ، ولى حق اين است كه اين كتاب‌ها براى مسلمانان كه از نسخ و تحريف آنها آگاه مىباشند مادهء فساد و كتب ضلال نيست . آرى از كتب باطله است كه چون ماليت ندارند معامله هم ندارند ، ولى اتلاف آنها لازم نيست .\r\n3 . اگر كسى از راه حفظ كتب ضلال ، نشر يا استنساخ و يا تعليم و تعلّم آنها امرار معاش كند ، آيا جايز است ؟ از نظر تكليفى معامله حرمت دارد زيرا اجاره بر قبيح عقلًا قبيح است و تجرّى بر مولاست . از نظر وضعى هم فاسد و باطل است ، زيرا اين عمل شرعاً حرام است پس ارزش و ماليت شرعيه ندارد و چيزى كه شرعاً مال نيست معامله بر آن باطل است ، چون شرط قطعى صحت معامله ، اين است كه عوضين ماليت داشته باشند و اگر يكى يا هر دو ماليت نداشته باشند معامله باطل است .\r\n\r\n\r\n","description":"","footnote":"\r\n( 1 ) . مفتاح الكرامه ، ج 12 ، ص 205 .\r\n","page_name":" 298 ","page_number":314},
  {"content":"\r\n\r\n\r\nاحكام سحر ، احضار جن ، شعبده ، كهانت ، قيافه شناسى و تنجيم\r\nمسألة 16 : عمل السحر وتعليمه وتعلّمه والتكسّب به حرام . والمراد به ما يعمل من كتابة أو تكلّم أو دخنة أو تصوير أو نفث أو عقد ونحو ذلك يؤثّر في بدن المسحور أو قلبه أو عقله ، فيؤثّر في إحضاره أو إنامته أو إغمائه أو تحبيبه أو تبغيضه ونحو ذلك . ويلحق بذلك استخدام الملائكة ، وإحضار الجنّ وتسخيرهم ، وإحضار الأرواح وتسخيرها ، وأمثال ذلك . بل يلحق به - أو يكون منه - الشعبذه وهي إراءة غير الواقع واقعاً بسبب الحركة السريعة . وكذلك الكهانة : وهي تعاطي الأخبار عن الكائنات في مستقبل الزمان بزعم أنّه يلقي إليه الأخبار عنها بعض الجانّ ، أو بزعم أنّه يعرف الامور بمقدّمات وأسباب يستدلّ بها علي مواقعها . والقيافة : وهي الاستناد إلى علامات خاصّة في إلحاق بعض الناس ببعض ، وسلب بعض عن بعض ؛ على خلاف ما جعله الشارع ميزاناً للإلحاق وعدمه ، من الفراش وعدمه . والتنجيم : وهو الإخبار علي البتّ والجزم عن حوادث الكون ، من الرخص والغلاء والجدب والخصب وكثرة الأمطار وقلّتها ، و غير ذلك من الخير والشر والنفع والضرر ، مستنداً إلى الحركات الفلكيّة والنظرات والاتصالات الكوكبية ؛ معتقداً تأثيرها في هذا العالم علي نحو الاستقلال أو الاشتراك مع الله - تعالي عمّا يقول الظالمون - دون مطلق التأثير ؛ ولو بإعطاء الله تعالي إيّاها إذا كان عن دليل قطعيّ . وليس منه الإخبار عن الخسوف والكسوف والأهلّة واقتران الكواكب وانفصالها ، بعد كونه ناشئاً عن اصول وقواعد سديدة ، والخطأ الواقع منهم أحياناً ناشئ من الخطأ في الحساب وإعمال القواعد كسائر العلوم .\r\nترجمه : جادو كردن ، ياد دادن آن به ديگران ، ياد گرفتن آن و كسب كردن به سبب آن ، حرام است . منظور از جادوگرى اين است كه با نوشتن يا سخن گفتن يا دود نمودن\r\n\r\n","description":"","footnote":"","page_name":" 299 ","page_number":315},
  {"content":"\r\n\r\nيا با تصوير يا دميدن يا گره زدن و مانند اينها انجام مىگيرد كه در بدن شخص مسحور ( سحر شده ) يا قلب او يا عقل او اثر مىكند ، در نتيجه در احضار وى يا خواب كردن يا بيهوش نمودن يا به دوستى و يا دشمنى وا داشتن او و مانند اينها تأثير مىكند . به خدمت گرفتن فرشتگان و حاضر كردن جن و تسخير آنها و احضار ارواح و تسخيرشان و امثال اينها به جادوگرى ملحق است . شعبده هم به سحر ملحق مىشود يا قسمى از آن است . شعبده عبارت است از اين‌كه به سبب حركت سريع ، غير واقع ، واقع نشان داده شود . همچنين است « كهانت » ؛ و آن عبارت است از اين‌كه خبر داده شود از آنچه در آينده واقع مىشود ، به اعتقاد اين‌كه بعضى از جن‌ها خبر آن را به او القا مىكنند ، يا به زعم اين‌كه امور را به وسيلهء مقدمات و اسبابى كه با آن بر زمان وقوع آنها استدلال مىكند مىداند . همچنين است « قيافه شناسى » . قيافه‌شناسى عبارت است از اين‌كه با نشانه‌هاى خاصى استناد كند تا بعضى از مردم را [ از نظر نسب 
  ] به بعضى ديگر ملحق نمايد و بعضى را از بعضى ديگر سلب كند ؛ بر خلاف آنچه كه شارع مقدس آن را ميزان ملحق شدن و نشدن قرار داده است ، يعنى بودن و نبودن فراش . همچنين است « تنجيم » . تنجيم عبارت است از خبر دادن يقينى و جزمى از حوادث عالم ، مانند ارزانى و گرانى و كم حاصلى و پر حاصلى و زيادى و كمى باران و غير اينها از خير و شر و نفع و ضرر ، به استناد حركات فلكى و نظرات ستاره شناسى و اتصالات كوكبى و با اعتقاد به اين امور فلكى در اين جهان به طور مستقل يا با شركت با خداوند - تعالى عمّا يقول الظالمون - مؤثر باشند ، نه اعتقاد به هر تأثيرى ؛ و لو اعتقاد به اينكه خداى متعال آن اثر را به آنها عطا كرده باشد . خبر دادن به گرفتن خورشيد و ماه و به اوّل هر ماه و به نزديكى كواكب و جدا شدن آنها ، در صورتى كه از روى اصول و قواعد درستى ناشى باشد ، جزء تنجيم حرام نيست . و اشتباهى كه احياناً از آنها واقع مىشود ، مانند ساير علوم ، از خطاى در حساب و به كارگيرى قواعد ، سرچشمه مىگيرد .\r\nشرح : اين مسأله شش قسمت دارد :\r\n1 . جادو كردن و كسب مال از طريق آن ؛ 2 . استخدام و تسخير فرشتگان و جنّ ، احضار ارواح و مانند آن ؛ 3 . شعبده‌بازى ؛ 4 . كهانت ؛ 5 . قيافه شناسى ؛ 6 . تنجيم و منجّم‌گرى .\r\n\r\n","description":"","footnote":"","page_name":" 300 ","page_number":316},
  {"content":"\r\n\r\n\r\nاحكام سحر\r\nدربارهء مسأله سحر و جادو دو مطلب اساسى مطرح است : بحث حكمى و بحث موضوعى . البته ترتيب طبيعى ، تقديم بحث موضوعى بر بحث حكمى است ولى ما ترتيب طبيعى را رعايت مىكنيم :\r\n\r\n1 . بحث موضوعى ( تعريف جادو و افسون‌گرى )\r\nنظر اهل لغت : جوهرى در صحاح : « السحر ما لطف مأخذه ودقّ » . « 1 » يعنى هر كارى و هر چيزى كه مأخذ و سرچشمهء آن مخفى و پنهان است .\r\nابن اثير در نهايه : « السحر صرف الشيء عن وجهه » . « 2 » يعنى سحر عبارت است از صرف و تغيير چيزى از صورت و شكل يا ماهيت آن با شكل يا ماهيت ديگر [ البته با يك سلسله علل و عوامل مخفى و پنهان 
  ] .\r\nابن فارس در مجمل :\r\nالسحر إخراج الباطل في صورة الحق . « 3 »\r\nيعنى سحر اين است كه جادوگر امر باطل و بدون واقعيت را به صورت حق و واقعيت‌دار نشان دهد . طبق اين تعريف جادوگرى يك امر حقيقى و واقعى نيست ، بلكه امرى پندارى و خيالى است و چه بسا كسى كه با قدرت بيان امر باطلى را به صورت حق و حقيقت جلوه مىدهد و در ذهن مخاطب جا مىاندازد نوعى افسون‌گر باشد .\r\nشرتونى لبنانى در اقرب الموارد :\r\nسُحره سحراً عمل له السحر وخدعه وسحر فلاناً من الامور صرفه . « 4 »\r\nطبق اين بيان اگر مادهء سحر بدون حرف جر استعمال شود به معناى خدعه و افسون و فريب و نيرنگ است و امر واقعى نيست ولى اگر با حرف « من » استعمال شود به\r\n\r\n\r\n","description":"","footnote":"\r\n( 1 ) . صحاح اللغه ، ج 2 ، ص 679 ، ماده سحر .\r\n( 2 ) . النهايه ، ابن اثير ، ج 2 ، ص 346 ماده سحر .\r\n( 3 ) . به نقل صاحب مفتاح الكرامه ، ج 4 ، ص 69 .\r\n( 4 ) . اقرب الموارد ، ج 1 ، ص 499 .\r\n","page_name":" 301 ","page_number":317},
  {"content":"\r\n\r\nمعناى صرف و تغيير و بازگرداندن كسى از كارى است .\r\nراغب اصفهانى در مفردات :\r\nالسحر يقال علي معان : الأوّل الخِداع وتخييلات لا حقيقة لها نحو ما يفعله المشعبذ به صرف الابصار عمّا يفعله لخفة يد . . . ، الثاني استجلاب معاونة الشيطان بضرب من التقرّب إليه . . . ، والثالث ما يذهب إليه الاغتام وهو اسم لفعل يزعمون أنّه من قوّته يغيّر الصور والطبائع فيجعل الإنسان حماراً ولا حقيقة لذلك عند المحصلين . « 1 »\r\nسحر به سه معنا آمده است : 1 . خدعه و خيالات بدون حقيقت و واقعيت ، مانند شعبده و تردستى ؛ 2 . جلب شياطين از راه‌هاى خاص و كمك گرفتن از آنها ؛ 3 . تغيير دادن شكل و ماهيت اشخاص و موجودات با وسايل ويژه ، مثلًا انسان را به صورت حيوانى درآورد ، كه اين نوع خيال و پندارى بيش نيست و واقعيت ندارد .\r\nنظر فقها : علامه در قواعد و تحرير :\r\nالسحر كلام يتكلّم به أو يكتبه ، أو رُقية ، أو يعمل شيئاً يؤثّر في بدن المسحور أو قلبه أو عقله من غير مباشرة . « 2 »\r\nرُقيه به معناى عُوذه است وزناً و معناً يعنى تعويذ ، البته نه تعويذهاى شرعى كه در كتب ادعيه آمده است و براى دفع بلا و شر دشمن و ضرر حيوانات موذى و . . . كاربرد دارد .\r\nشهيد اوّل در دروس :\r\nوتحرم الكهانة والسحر بالكلام والكتابة والرقية والدخنة بعقاقير الكواكب وتصفية النفس والتصوير والعقد والنفث والأقسام والعزائم بما لايفهم معناه ويضرّ بالغير فعله . « 3 »\r\nمرحوم مجلسى در بحار :\r\n\r\n\r\n","description":"","footnote":"\r\n( 1 ) . مفردات الفاظ القرآن ، ص 231 .\r\n( 2 ) . قواعد الاحكام ، ج 1 ، ص 121 ؛ تحرير الاحكام ، ج 1 ، ص 161 .\r\n( 3 ) . الدروس الشرعيه ، ج 3 ، ص 163 .\r\n","page_name":" 302 ","page_number":318},
  {"content":"\r\n\r\nالسحر في عرف الشرع مختصّ بكلّ أمر يخفى سببه ويتخيّل على غير حقيقته ، ويجري مجرى التمويه والخداع . « 1 »\r\nمرحوم شيخ در مكاسب پس از ذكر تعريف‌هاى متعدد و بيان اقسام هشت گانه سحر از قول مرحوم مجلسى در پايان مىفرمايند :\r\nثمّ لا يخفي أنّ الجمع بين ما ذكر في معنى السحر في غاية الإشكال لكنّ المهمّ بيان حكمه لا موضوعه . « 2 »\r\nزيرا كار فقيه بيان حكم موضوعات و متعلقات و افعال اختيارى مكلفين است و شناخت موضوع كار او نيست ، مخصوصاً موضوعاتى از قبيل سحر كه پيچيده است .\r\nحقيقت اين است كه تا خود انسان سحر و جادو نداند از حقيقت آن آگاه نمىشود و لذا پروندهء بحث موضوعى را مىبنديم . موارد مشكوك اگر تالى فاسد دارد و موجب اضرار به بدن يا روح يا عقل ديگرى است از باب قانون « لا ضرر » حرمت دارد . در مواردى كه ضرر ندارد و سحر بودن آن هم مشكوك است اصل اباحه جارى مىشود ؛ اگرچه احتياط مستحب در اجتناب از موارد مشكوكه است ؛ ولى جاى تمسك به عمومات حرمت سحر نيست ؛ زيرا از قبيل تمسك به عام در شبههء مصداقيهء دليل عام است كه قطعاً جايز نيست .\r\nگفتنى است تعريف امام در متن تحرير الوسيله متعادل‌ترين و جامع‌ترين تعريف است كه هم اشاره به مصاديق بارز آن كرده است ، همچون كتابت و كلام و . . . ، هم به تأثير آن در بدن يا عقل يا قلب مسحور ، و هم به نتيجه و اثر آن ( احضار كردن ، خواباندن و . . . ) ، و با ذكر عبارت « و نحو ذلك » اشاره دارد به اينكه مصادق ديگرى هم متصور است و آثار ديگرى هم ممكن است .\r\nچند نكته :\r\n1 . آيا اضرار در معنا و مفهوم سحر معتبر است ؟\r\n\r\n\r\n","description":"","footnote":"\r\n( 1 ) . بحار الانوار ، ج 59 ، ص 277 .\r\n( 2 ) . المكاسب ، ج 1 ، ص 265 .\r\n","page_name":" 303 ","page_number":319},
  {"content":"\r\n\r\nظاهر تعريف شهيد اوّل در دروس و شهيد ثانى در مسالك و بعضى ديگر اعتبار اضرار است . ولى ظاهر كلام اكثر فقها عدم اعتبار آن است و بهترين دليل آن ، رواياتى است كه دلالت دارند بر جواز دفع سحر به سبب سحر . آنچه از اين روايات به دست مىآيد اين است كه سحر دوگونه است : سحر مضر و سحر نافع . بنابراين ، عمل مزبور چه مضر باشد چه مضر نباشد حقيقتاً سحر است . آرى از نظر حكمى محل بحث است كه آيا طبيعى سحر حرمت دارد يا خصوص سحر مضر حرام است كه در بحث حكمى روشن خواهد شد .\r\n2 . آيا سحر ، امر واقعى است يا امر تخيلى ؟\r\nظاهر كلام اكثر اهل لغت و فقها و مفسران عامّه و خاصه اين است كه سحر امرى تخيلى است و واقعيت ندارد ، عده‌اى هم از جمله محقق ثانى « 1 » و شهيد ثانى « 2 » و صاحب مفتاح الكرامه « 3 » تصريح دارند بر اينكه برخى از اقسام سحر واقعيت دارند و خيال محض نيست ، مثلًا با سحر و جادو مانع توانايى و قدرت نزديكى مردى با همسرش مىشوند كه اين يك واقعيت است و وجود دارد .\r\n\r\n2 . بحث حكمى\r\nاز حرمت تكسب مىتوان به حرمت عمل پى برد ؛ زيرا اگر عمل جادوگرى حلال بود تكسب به آن نيز حلال مىشد . و نيز از حرمت تعليم و تعلّم مىتوان به طريق اولى به حرمت عمل منتقل شد ؛ زيرا اگر جادوگرى كار حرامى نبود به هيچ وجه ياد گرفتن آن حرام نمىشد ، بلكه چه بسا رجحان و برترى داشت چون نوعى علم و آگاهى است كه هرگز با جهل قابل مقايسه نيست و به قول قرآن :  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ .  « 4 »\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 30 29 .\r\n( 2 ) . مسالك الافهام ، ج 3 ، ص 128 .\r\n( 3 ) . مفتاح الكرامه ، ج 12 ، ص 232 .\r\n( 4 ) . زمر ( 39 ) : 9 .\r\n","page_name":" 304 ","page_number":320},
  {"content":"\r\n\r\nدر بحث حكمى چهار موضوع مورد بحث است كه امام راحل در متن به همهء آنها تصريح كرده است :\r\n1 . حرمت عمل سحر\r\nاصل حرمت افسون گرى در اسلام از مسلّمات و قطعيات است و به اجماع مسلمانان حرام است و بلكه از ضروريات دين مبين اسلام است كه انكار آن با توجه به ضرورى بودنش موجب خروج از دين است . بسيارى از فقها در اين باره ادعاى اجماع مسلمين و ادعاى ضرورت كرده‌اند ، « 1 » بنابراين نيازى به اثبات و استدلال ندارد ؛ امّا در عين حال به قرآن و سنّت استدلال شده است :\r\nآيات قرآن : آيات متعددى مىتواند دليل حرمت سحر باشد از جمله :  ما جِئْتُمْ بِهِ السِّحْرُ إِنَّ اللَّهَ سَيُبْطِلُهُ إِنَّ اللَّهَ لا يُصْلِحُ عَمَلَ الْمُفْسِدِينَ ؛  « 2 »  وَ لا يُفْلِحُ السَّاحِرُ حَيْثُ أَتى  ؛ « 3 »  وَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ وَ ما أُنْزِلَ عَلَى الْمَلَكَيْنِ بِبابِلَ هارُوتَ وَ مارُوتَ وَ ما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ فَيَتَعَلَّمُونَ مِنْهُما ما يُفَرِّقُونَ بِهِ بَيْنَ الْمَرْءِ وَ زَوْجِهِ وَ ما هُمْ بِضارِّينَ بِهِ مِنْ أَحَدٍ إِلَّا بِإِذْنِ اللَّهِ وَ يَتَعَلَّمُونَ ما يَضُرُّهُمْ وَ لا يَنْفَعُهُمْ وَ لَقَدْ عَلِمُوا لَمَنِ اشْتَراهُ ما لَهُ فِي الْآخِرَةِ مِنْ خَلاقٍ وَ لَبِئْسَ ما شَرَوْا بِهِ أَنْفُسَهُمْ لَوْ كانُوا يَعْلَمُونَ .  « 4 » اين آيه ( آيه هاروت و ماروت ) مهم‌ترين آيه در حرمت سحر است و ظاهرش اين است كه استعمال سحر و ضرر رساندن به ديگران موجب كفر است و از برخى روايات هم كه در عيون اخبار الرضا در تفسير آيهء فوق نقل شده است ، به صراحت اين معنا استفاده مىشود . « 5 »\r\nروايات : روايات از طرق فريقين در اين باب بسيار است و به ادعاى صاحب\r\n\r\n\r\n","description":"","footnote":"\r\n( 1 ) . الدروس الشرعيه ، ج 3 ، ص 163 و 164 ؛ مفتاح الكرامه ، ج 12 ، ص 226 ؛ جواهر الكلام ، ج 22 ، ص 75 ؛ المكاسب ، ج 1 ، ص 257 ؛ مصباح الفقاهه ، ج 1 ، ص 283 .\r\n( 2 ) . يونس ( 10 ) : 82 .\r\n( 3 ) . طه ( 20 ) : 69 .\r\n( 4 ) . بقره ( 2 ) : 102 .\r\n( 5 ) . وسائل الشيعه ، ج 17 ، ص 147 ، ح 4 .\r\n","page_name":" 305 ","page_number":321},
  {"content":"\r\n\r\nجواهر « 1 » از طرق اماميه در حدّ تواتر روايت داريم كه بر حرمت سحر دلالت دارد . بر فرض هم كه متواتر نباشد روايات متعددى وارد شده است كه در ميان آنها روايات صحيح و معتبر وجود دارد و همين در اثبات حرمت عمل سحر كافى است :\r\nروايت معتبرهء سكونى از امام صادق ( ع ) از پدر بزرگوارش از رسول اعظم ( ص ) :\r\nساحر المسلمين يقتل وساحر الكفار لا يقتل ، قيل يا رسول الله لِم لا يقتل ساحر الكفار ؟ قال : « لأنّ الشرك أعظم من السحر ، لأنّ السحر والشرك مقرونان » . « 2 »\r\nالبته در باب حدود روايات متعددى وجود دارد مبنى بر اينكه حدّ شرعى جادوگرى قتل است و اگر سحر حرام نباشد وجهى ندارد كه داراى حدّ شرعى قتل باشد كه بالاترين نوع حدّ است نسبت به تازيانه و مانند آن .\r\nصحيحهء حضرت عبدالعظيم الحسنى از امام نهم ( ع ) در ذكر گناهان كبيره كه دهمين مورد را سحر دانسته و مىفرمايد :\r\n« والسحر لأنّ الله عزّ وجلّ يقول :  وَ لَقَدْ عَلِمُوا لَمَنِ اشْتَراهُ ما لَهُ فِي الْآخِرَةِ مِنْ خَلاقٍ » .  « 3 »\r\nروايت نصر بن قابوس از امام رضا ( ع ) :\r\n« المنجّم ملعون ، والكاهن ملعون ، والساحر ملعون ، والمغنّية ملعونة ، و من آواها ملعون ، وآكل كسبها ملعون » . « 4 »\r\nنتيجه : اصل حرمت سحر جاى بحث نيست و از قطعيات است .\r\nحكم عقل : صاحب جواهر مسأله اعتبار و ملاحظات عقلى را هم به عنوان مؤيد و بازوى تقويت‌كنندهء روايات آورده و در بيان ادراك عقلى چنين آورده :\r\nضرورة كونه منبع فساد مورث الشك في كثير من آيات الله ، وموهم للشركة مع\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 75 .\r\n( 2 ) . وسائل الشيعه ، ج 17 ، ص 146 ، ح 2 .\r\n( 3 ) . همان ، ج 15 ، ص 319 ، ح 2 .\r\n( 4 ) . همان ، ج 17 ، ص 143 ، ح 7 .\r\n","page_name":" 306 ","page_number":322},
  {"content":"\r\n\r\nالله في خلقه ، وفي عجائبه كما هو واضح . « 1 »\r\nبه هر حال سحر و جادو در غالب موارد ، سبب فريب و گمراه كردن مردمان است و به نوعى ميان معجزه كه حق است و جادو كه باطل است خلط مىشود و سبب ظلم به خويش و به ديگران است و قبح عقلى آن نيز مسلّم است . بنابراين مىتوان گفت ، به حكم ادلهء اربعه سحر حرام است .\r\nحرمت سحر به خاطر اضرار : آيا سحر مطلقاً حرام است يا خصوص سحرى كه به حال مسحور ضرر بدنى يا روحى يا عقلى داشته باشد حرام است ؟ دو نظر در اين رابطه وجود دارد :\r\nالف ) به نظر اكثر فقها مطلق سحر و جادو حرام است ، اگر چه به حال مسحور ضرر نداشته باشد . دليل اين عدّه ، اطلاق روايات است كه به برخى از آنها اشاره شد و در آن روايات روى طبيعت سحر و ساحر تكيه شده است .\r\nب ) به نظر عده‌اى خصوص سحر مضرّ حرام است ، نه مطلق سحر . بنابراين سحر نافع حلال است . سحرى هم كه براى سرگرمى انجام مىگيرد و به حال كسى ضرر ندارد حرام نيست ، اين عده دو دسته‌اند ؛ برخى مثل شهيد اوّل در دروس و شهيد ثانى در مسالك معتقدند در اصل مفهوم سحر و صدق آن اضرار به غير معتبر است و بدون آن سحر نيست تا از حرمت آن بحث شود و لاأقل صدق سحر مشكوك است و تا محرز نباشد حق نداريم به اطلاقات استناد كنيم . برخى هم مثل مرحوم شهيدى معتقدند كه در اصل هدف سحر ، اضرار به غير مطرح نيست ولى در حكم به حرمت سحر ، مضر بودن دخيل است .\r\nگفتنى است طبق تعريف اكثر لغويين و فقها ، ضرر داشتن در مفهوم سحر معتبر نيست ، و اطلاقات هم محفوظ است و وجهى براى انصراف و تقييد نيست . و حق اين است كه سحر مطلقاً حرمت دارد . امام راحل نيز در متن تحرير قيدى نياورده و سحر را مطلقاً حرام دانسته است .\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 78 .\r\n","page_name":" 307 ","page_number":323},
  {"content":"\r\n\r\nالبته در تعريف سحر ، گروهى از فقها از جمله مرحوم امام تعبير به مؤثر بودن در بدن يا عقل يا قلب را آورده‌اند . اگر مرادشان از تأثير ، خصوص تأثير منفى و اضرار باشد بايد اين عده نيز از گروه دوم و طرفدار قول دوم محسوب شوند ؛ ولى تأثير ، اعم است از منفى و مثبت ، مخصوصاً با نتايجى كه امام راحل متفرع ساخته است كه موجب خواب ، دوستى ، اغما و مانند آن است ؛ اينها گاهى مضر است و گاهى به نفع شخص مسحور است كه با تلقين يا سحر و جادو و يا ذكر و دعا بيهوش شود تا درد جانكاه بيمار مداوا گردد ، يا مدتى بخوابد و استراحت كند ، يا محبت افراطى فردى از قلب او خارج شود تا از ناراحتى روحى درآيد ، و . . . بنابراين سحر و جادو اگرچه نافع باشد حرمت دارد .\r\nموارد استثنا : حرمت سحر و جادو مثل حرمت و قبح ظلم و شرك نيست كه علت تامهء حرمت باشد و تخصيص‌بردار نباشد ، بلكه مثل حرمت كذب و شراب و غناست كه مقتضى حرمت مىباشند ؛ هيچ اشكالى ندارد كه گاهى براى يك ملاك مهم‌تر حلال و جايز و بلكه راجح و واجب باشند ، لذا با اين‌كه حكم اصلى و اوّلى سحر در اسلام حرمت است ولى در مواردى تجويز شده است ؛ مثلًا براى دفع ضرر سحر با سحر يا حلّ و گشودن گره سحر با سحر .\r\nگشودن سحر و جادو با دعاها و اذكار و آيات ، با اراده و تأثير نفس ولى خدا و با دارو و درمان طبيب قطعاً جايز است ، و خلاصه باز كردن جادو با غير جادو از امور حلال جايز است و كسى در آن ترديد نكرده است . امّا آيا دفع يا رفع سحر با سحر هم جايز است ؟\r\nظاهر كلام علامه در منتهي « 1 » بلكه صريح كلام شهيد اوّل در دروس « 2 » اين است كه : « ويجوز حلّه بالقرآن والذكر والاقتسام لا به » . روايت حلّ سحر هم بر همين حمل مىشود ( البته روايت علاء در جوامع روائى نيست ولى روايت عيسى بن شقفى هست . عيسى\r\n\r\n\r\n","description":"","footnote":"\r\n( 1 ) . منتهى المطلب ، ج 1 ، ص 1014 .\r\n( 2 ) . الدروس الشرعيه ، ج 3 ، ص 164 .\r\n","page_name":" 308 ","page_number":324},
  {"content":"\r\n\r\nجادوگر بود و از مردم در برابر جادو مزد مىگرفت . روزى خدمت امام صادق ( ع ) رسيد و گفت :\r\n« جعلت فداك أنا رجل كانت صناعتي السحر وكنت آخذ عليه الأجر وكان معاشي وقد حججت منه ومنّ الله عليّ بلقائك وقد تُبتُ إلى الله عزّ وجلّ ، فهل لي في شيء من ذلك مخرج ؟ فقال له أبوعبدالله ( ع ) : « حلّ ولا تعقد » . « 1 »\r\nوجه الحمل : در روايت تصريح به حلّ سحر با سحر ندارد بلكه سربسته و به صورت اجمال فرموده است جادو را باز كن و جادو نكن ولى اشاره‌اى به وسيلهء باز كردن نكرده است . فرموده امام ( ع ) در اينجا مجمل است و قدر مسلّم بر باز كردن با قرآن و ذكر و دعا و تعويذ حمل مىشود .\r\nولى اين حمل و توجيه خلاف ظاهر است زيرا يقيناً مقصود از « لا تعقد » بستن با سحر است يعنى با جادو گره ايجاد نكن و كسى را مبند . و به قرينهء مقابله منظور از « حلّ » هم گشودن با سحر است ، و حمل آن بر حلّ با قرآن و ذكر و دعا خلاف ظاهر است ؛ بنابراين حلّ سحر با سحر اشكال ندارد . البته سند روايت مرسله است . و به روايات وارده در داستان هاروت و ماروت « 2 » هم استدلال شده كه قبلًا به چند عبارت آن اشاره شد .\r\nولى سند آنها نيز ضعيف است . عمده استدلال به آيهء داستان هاروت و ماروت است كه دلالت روشنى دارد ؛ زيرا اگر باز كردن سحر با سحر جايز نباشد تعليم و تعلّم سحر به اين منظور لغو و بىفايده است .\r\nاز نظر عقلى هم قبح سحر به خاطر مفسدهء آن است . البته در مورد بحث مفسده نيست بلكه مصلحت است پس قبحى ندارد . چه بسا گاهى استعمال سحر براى مصلحت مهم‌ترى واجب باشد ؛ مثلًا جادوگرى ادعاى پيامبرى يا ادعاى امامت دارد ؟ و جادو را به جاى معجزه و كرامت دست‌آويز خود قرار داده است ، براى دفع ادعاى او توسل به سحر بىاشكال ، بلكه لازم است تا مردم گمراه نشوند .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 146 ، ح 1 .\r\n( 2 ) . همان ، ص 147 ، ح 4 و 5 .\r\n","page_name":" 309 ","page_number":325},
  {"content":"\r\n\r\n2 . حرمت تعلّم سحر\r\nاصل حرمت تعلّم و يادگيرى سحر جاى بحث نيست و چنان كه در عمل سحر ذكر شد تعلّم آن نيز به اجماع مسلمين حرام است و بلكه از ضروريات دين است . در برخى روايات هم آمده است :\r\n« من تعلّم شيئاً من السحر قليلًا أو كثيراً فقد كفر ، وكان آخر عهده برّبه وحده أن يقتل إلا أن يتوب » . « 1 »\r\nاز آيهء هاروت و ماروت هم اين حكم استفاده مىشود ، زيرا در آخر آيه آمده است :  لَمَنِ اشْتَراهُ ما لَهُ فِي الْآخِرَةِ مِنْ خَلاقٍ . . .  كه به احتمال زياد اشترا كنايه از تعلّم است . قبلًا هم در باب غنا در آيه لهو الحديث ذكر شد كه « يشتري » به معناى « يتعلّم » است و مذمّت آيه دليل حرمت آن است .\r\nاگر هدف ، استعمال و به كارگيرى سحر باشد اشكال دارد ؛ در آيه هم اشاره شد كه  وَ يَتَعَلَّمُونَ ما يَضُرُّهُمْ وَ لا يَنْفَعُهُمْ ،  ولى اگر به قصد نگهدارى خود از جادو شدن ، ابطال سحر ديگران ، دفع سحر مدعيان نبوت و مصالح ديگر باشد اشكالى ندارد و بلكه گاهى واجب مىشود .\r\nدربارهء تعلّم سحر فقط براى اطلاع از آن به عنوان يكى از علوم غريبه ظاهر كلام اكثر فقها ، عدم جواز است چون روايت مذكور اطلاق دارد و توجيه آن به تعلّم به قصد عمل يا تعلّم و عمل ، خلاف ظاهر است . « 2 »\r\nالبته اگر اطلاق روايت صحيح باشد استثناى دو مورد مذكور در كلام شهيدين قابل مناقشه است ، زيرا راه حفاظت از شرّ ساحران يا دفع سحر منحصر در تعلّم سحر نيست ، زيرا راه تعويذات و اذكار و قرآن ( آيه الكرسى ، چهار قل و . . . ) باز است ، و نيز خداوند به فضل و لطف و كرمش سحر مدعيان نبوت را باطل مىكند .\r\nولى روايت سندش به خاطر « ابى البخترى » ضعيف است و قابل استدلال نيست ، و\r\n\r\n\r\n","description":"","footnote":"\r\n( 1 ) . همان ، ص 148 ، ح 7 .\r\n( 2 ) . الدروس الشرعيه ، ج 3 ، ص 164 ؛ مسالك الافهام ، ج 3 ، ص 128 .\r\n","page_name":" 310 ","page_number":326},
  {"content":"\r\n\r\nلذا جاى استناد به عمومات حسن ذاتى و رجحان و فضيلت شرعى تعلّم و علم است و اصل تعلّم آن به قصد علم به اين رشته مانعى ندارد ، مشروط بر اينكه همراه با كلمات حرام و خلاف شرع نباشد . در عين حال بسيارى از يادگيرندگان در مسير غلط استفاده مىكنند و بدون قصد باطل و اضرار هم احتياط در ترك تعلّم آن است ، مخصوصاً كه آيه در مقام مذمّت فرموده است :  وَ يَتَعَلَّمُونَ ما يَضُرُّهُمْ وَ لا يَنْفَعُهُمْ  و روى ضرر تنها تكيه نكرده بلكه « عدم نفع » هم اضافه كرده است كه ياد مىگيرند آنچه را ضرر دارد و نفعى به حال آنها ندارد . ممكن است از اين تعبير استفاده كنيم كه تنها فرضى كه تعلّم آن نفعى به حال خود متعلم يا ديگران دارد بلامانع است و اگر نافع نيست ، خواه مضر باشد يا نه ، اشكال دارد ؛ به هر حال احوط ، ترك تعلّم علم سحر است .\r\n3 . حرمت تعليم سحر\r\nآنچه در باب تعلّم و يادگيرى ذكر شد در مورد تعليم و آموزش دادن نيز مطرح است و بحث جدايى ندارد .\r\n4 . حرمت تكسب با سحر\r\nاز نظر تكليفى ، علت حرمت روشن است ، زيرا مشمول آيهء « نهى از اكل مال به باطل » است . از نظر وضعى هم معامله فاسد و باطل است ، زيرا سحر عملى است حرام و از نظر شرعى ماليت ندارد و شرط قطعى صحت معامله ماليت داشتن است . و وقتى معامله باطل شد ، گرفتن اجرت و تصرف در آن هم حرام است ، زيرا تصرف در مال ، بدون رضايت مالك آن است ، زيرا رضايت او مقيد به فرض معامله بود نه تصرف مجانى . معامله را هم شارع اجازه نداده است : « فما قصد لم يقع و ما وقع لم يقصد » . بنابراين اكتساب و اخذ اجرت از طريق سحر و تعليم آن به ديگران و تعلّم آن تكليفاً حرام و وضعاً فاسد است .\r\n\r\nاحضار و تسخير جنّ و روح\r\nبخش دومِ مسألهء شانزدهم ، دربارهء استخدام ، تسخير و احضار است . انسان با برخى وردهايى كه مىخواند و مىدمد و قسم‌ها و عزائمى كه بر زبان جارى مىكند فرشته را\r\n\r\n","description":"","footnote":"","page_name":" 311 ","page_number":327},
  {"content":"\r\n\r\nبه خدمت مىگيرد ، جن را تسخير مىكند ، احضار ارواح مىكند . گاهى روح كسى را تسخير مىكند و به اين وسيله فردى را كه ديوانه و جن زده شده معالجه مىكند ، يا از زبان آنها خبر از امور غايب به دست مىآورد و كشف غائبات مىكند ، يا روح را احضار مىكند و آن را مثل لباسى كه به تن مىكنند ، بر بدن زن يا كودكى كه حالت انفعال و تأثرش شديد است و منفعل مىشود ، مىپوشاند و از زبان او خبر از غائب مىدهد . بخشى از تسخيرها هم تسخير انواع حيوانات موذى و غير موذى است و حتى تسخير انسان .\r\nحال بحث در اين است كه آيا انواع تسخيرات ، جزء سحر و از مصاديق آن است و داخل در عنوان كلى سحر است و در نتيجه محكوم به همان احكام است و عمل تسخير و تعليم و تعلّم آن و كسب مال با آن حرام است ؟\r\nيا اگر موضوعاً خارج از سحر هستند ، آيا حكماً داخل مىباشند و ملحق به سحرند يا حكماً هم خارج مىباشند ؟ يعنى آيا خود تسخير ذاتاً حرام نيست ، تعليم و تعلّمش اشكالى ندارد ، امرار معاش از اين طريق هم بلامانع است و اگر حرمتى وجود دارد به خاطر پاره‌اى امور حرام خارجى است كه گاه با تسخير همراه مىشوند - از قبيل اهانت به اسماء مقدسهء الهيه ، آزار روح جن يا انسان مؤمن و ملك ، اضرار مالى يا جانى يا جسمى به مؤمن و ظلم به نفوس محترمه و مانند آن است - و گرنه ذاتاً جايز است ؟\r\nشهيد اوّل در دروس « 1 » و شهيد ثانى در مسالك « 2 » صريحاً استخدام ملك و جن و استنزال شياطين و استحضار آنان و نيز احضار ارواح را از مصاديق سحر شمرده‌اند . اين در حالى است كه آن دو فقيه بزرگ اضرار به مسحور را در مفهوم اضرار دخيل مىدانند . شيخ انصارى مىفرمايد :\r\nالظاهر أنّ المسحور في ما ذكراه هي الملائكة والجنّ والشياطين ، والإضرار بهم يحصل بتسخيرهم وتعجيزهم من المخالفة له والجائهم إلى الخدمة . « 3 »\r\n\r\n\r\n","description":"","footnote":"\r\n( 1 ) . الدروس الشرعيه ، ج 3 ، ص 164 .\r\n( 2 ) . مسالك الافهام ، ج 3 ، ص 128 .\r\n( 3 ) . المكاسب ، ج 1 ، ص 260 .\r\n","page_name":" 312 ","page_number":328},
  {"content":"\r\n\r\nوى صريحاً مىگويد : تسخيرها با انواعى كه دارند بنابر همهء تعاريف سحر داخل در سحر مىباشند ، حتى تعريف شهيدين كه اضرار را معتبر دانستند تسخيرات را شامل است . از كلام فخرالدين در ايضاح استفاده مىشود كه حرمت اين نيز از ضروريات دين است . « 1 » و استدلال خود شيخ اين است كه اينها در بحث اقسام و عزائم و نفث داخل مىباشند . و بلكه تسخير انواع حيوانات از خزندگان ، درندگان ، حيوانات وحشى و . . . و تسخير انسان نيز در عنوان تسخير مورد بحث و در نتيجه در عنوان سحر داخل مىباشند . « 2 »\r\nامّا بر اساس جميع تعاريف قوم از سحر ، انواع تسخير را شامل نيست بلكه برخى از آنها شامل است ، فى المثل آنان كه سحر را امرى تخيلى و خدعه و نيرنگ و اظهار باطل به صورت حق ، مىدانند تسخير از مصاديق سحر نيست ، زيرا امرى واقعى است . آرى با تسامح و مجازاً نامش را سحر گذاشتن مانعى ندارد ، ولى حقيقتاً سحر نيستند تا محكوم به احكام سحر باشند .\r\nدر مقابل ادعاى شيخ اعظم ، محقق ايروانى در حاشيهء مكاسب مدعى شده است كه تسخيرات با همهء انواعش از سحر خارج است و هيچ‌كدام از تعاريف سحر در لغت و در اصطلاح فقها ، تسخير را شامل نيست و لذا اگر تسخير حرام باشد به خاطر برخى از مقارنات يا مقدمات حرام آن است از قبيل آزار نفس مؤمن ، اهانت به اسماء حسناى الهى و . . . . « 3 »\r\nبه نظر ما اين فرمايش نيز كليت ندارد و طبق برخى تعاريف اهل لغت و فقها ، تسخير هم نوعى سحر است . مثلًا جوهرى در صحاح گفته است : « السحر ما لطف مأخذه و دقّ » ؛ « 4 » اين تعريف قطعاً تسخير ملائكه و شياطين و غيرهم را شامل مىشود . فاضل مقداد در تنقيح گفته است : « السحر عمل يستفاد منه ملكة نفسانية يقتدر بها على أفعال\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 405 .\r\n( 2 ) . المكاسب ، ج 1 ، ص 273 .\r\n( 3 ) . حاشيهء كتاب المكاسب ، ج 1 ، ص 172 .\r\n( 4 ) . صحاح اللغه ، ج 2 ، ص 679 .\r\n","page_name":" 313 ","page_number":329},
  {"content":"\r\n\r\nغريبة بأسباب خفيّة » . « 1 » اين نيز انواع تسخيرات را در بر مىگيرد .\r\nو امّا الحاق حكمى و خروج موضوعى به صورت كلى باز دليل مىطلبد و دليلى بر اينكه تسخيرات در حكم سحر و جادو باشند نداريم و ادعاى ضرورت در كلام فخرالدين و شهيد و مرحوم مجلسى نمىتواند دليل باشد ؛ زيرا ادعاى حدسى و اجتهادى است ، نه حسى . بنابراين اگر از نظر عرف بر تسخيرى سحر اطلاق مىشود و ظهور عرفى دارد ، طبعاً حكم سحر بر آن جارى مىشود . و اگر عدم صدق محرز است يا صدق آن مشكوك است اصل بر جواز و اباحه است و دليلى بر حرمت ذاتى تسخير نداريم ؛ آرى اگر همراه با حرام ديگرى باشد از آن جهت حرمت پيدا مىكند .\r\nنظير اين مطلب را مرحوم شيخ در مكاسب از قول مرحوم سيد عبدالله حفيد مرحوم محدث جزائرى در شرح نخبه در مورد طلسمات نقل كرده است . « 2 »\r\nمرحوم شهيد در دروس در تعريف طلسم فرموده است :\r\n« وهي تمزيج القوى العالية الفعالة بالقوى السافلة المنفعلة ليحدث عنها فعل غريب »\r\nو آن را به سحر ملحق نموده است . « 3 »\r\nالبته امام راحل در متن تحرير تسخير ملك و جن و شيطان و احضار ارواح را به سحر ملحق نموده و از رأى مشهور پيروى كرده است ، و در مورد تسخير حيوان بحثى ندارد . شايد عبارت « وأمثال ذلك » شامل همهء انواع تسخيرات باشد كه مثل نظر شيخ در مكاسب است .\r\n\r\nاحكام شعبده\r\nبخش سوم مسأله دربارهء شعبده‌بازى يا تردستى و چشم بندى است . در زبان عربى به اين عمل شعبذه يا شعوذه مىگويند . عرب اصيل اين كلمه را با واو استعمال مىكرده است ، نه با « باء » .\r\n\r\n\r\n","description":"","footnote":"\r\n( 1 ) . التنقيح الرائع ، ج 2 ، ص 12 .\r\n( 2 ) . المكاسب ، ج 1 ، ص 266 .\r\n( 3 ) . الدروس الشرعيه ، ج 3 ، ص 164 .\r\n","page_name":" 314 ","page_number":330},
  {"content":"\r\n\r\n\r\nتعريف لغوى شعبده\r\nلسان العرب :\r\nالشعوذة خفة في اليد وأخذ كالسحر يرى الشيء به غير ما هو عليه أصله في رأي العين والشعوذة السرعة ، وقيل الخفة في كل أمر . « 1 »\r\nالمصباح المنير :\r\nشعوذ الرجل شعوذة وقيل : شعبذة شعبذة وهو بالذال المعجمة وليس من كلام أهل البادية وهو لعب يرى الإنسان ما ليس له حقيقة كالسحر . « 2 »\r\nاقرب الموارد :\r\nالشعبذة كشعوذة زنة و معنى ، وفيه أيضاً : الشعوذة خفة في اليد وأخذ كالسحر يري الشيء رأي العين به غير ما عليه أصله . « 3 »\r\nالمنجد :\r\nالشعبذة كشعوذة زنة ومعني ، الشعوذة خفة في اليد واعمال كالسحر ترى الشيء في العين به غير ما هو عليه . « 4 »\r\n\r\nتعاريف فقها از شعبده\r\nشهيد اوّل در دروس :\r\nالشعبذة هي الأفعال العجيبة المترتبة علي سرعة اليد بالحركة فيلتبس علي الحسّ . « 5 »\r\nشهيد ثانى در مسالك :\r\nوعرّفوها بأنّها الحركات السريعة التي يترتب عليها الأفعال العجيبة بحيث يلتبس\r\n\r\n\r\n","description":"","footnote":"\r\n( 1 ) . لسان العرب ، ج 3 ، ص 495 .\r\n( 2 ) . المصباح المنير ، ج 1 ، ص 380 .\r\n( 3 ) . اقرب الموارد ، ج 1 ، ص 597 .\r\n( 4 ) . المنجد ، ص 393 مادهء شعوذ .\r\n( 5 ) . الدروس الشرعيه ، ج 3 ، ص 164 .\r\n","page_name":" 315 ","page_number":331},
  {"content":"\r\n\r\nعلي الحسّ الفرق بين الشيء و شبهه ، لسرعة الانتقال منه إلى شبهه .\r\nوى در حاشية منه فرموده است : تعبير به « عرفوها » ( ديگران چنين تعريف كرده‌اند ) اشاره به ضعف آن است . ديگر اين‌كه خود شهيد ثانى قبول ندارد ، زيرا متفاهم عرفى از شعبده غير از آن است كه در تعريف آورده‌اند . « 1 »\r\nشيخ اعظم در مكاسب :\r\nوهي الحركة السريعة بحيث يوجب علي الحسّ الانتقال من الشيء إلى شبهه كما ترى النار المتحركة على الاستدارة دائرة متصلة لعدم إدارك السكونات المتخلّلة بين الحركات . « 2 »\r\nاز مجموع تعاريف اهل لغت و فقها استفاده مىكنيم شعبده همان بازى معروفى است كه در فارسى به چشم بندى و تردستى معروف است و نوعى حركت‌هاى سريع و خفيف و سبكى است كه شعبده‌باز انجام مىدهد و به سرعت چيزهايى را جابه‌جا مىكند و در نظر بيننده كارهاى عجيب و غريبى انجام مىدهد و امر براى او مشتبه مىشود و غير واقع را واقع خيال مىكند .\r\nسخن در اين است كه آيا شعبده قسمى از سحر است يا چيزى غير از آن ، ولى مثل و شبيه آن است ؟\r\nبر اساس بعضى از تعاريف سحر ، شعبده قسمى از سحر است ، مثل تعريف سحر به « خدعه و تمويه » يا « صرف الشيء عن وجهه » يا « ما لطف مأخذه ودقّ » . و تعريف فاضل مقداد و علامه مجلسى از سحر . ولى طبق تعريف علامه و ديگران ، از جمله امام راحل در اوّل مسأله ، كه كلام يا نوشتار و . . . مؤثر باشد در بدن مسحور يا در عقل و قلب او و سبب اغما يا نوم و . . . گردد ، اينها بر شعبده اطلاق نمىشود ، زيرا شعبده‌بازى بيشتر نوعى تفريح و سرگرمى است ، نه چيزى كه واقعاً مؤثر باشد ، مخصوصاً اگر تأثير به معناى اضرار به مسحور مخاطب باشد كه تردستى اين ويژگى را ندارد و اصولًا امر\r\n\r\n\r\n","description":"","footnote":"\r\n( 1 ) . مسالك الافهام ، ج 3 ، ص 129 .\r\n( 2 ) . المكاسب ، ج 1 ، ص 274 .\r\n","page_name":" 316 ","page_number":332},
  {"content":"\r\n\r\nواقعى و حقيقى نيست ، بلكه تخيلى است و بيشتر فقها شعبده را جدا از سحر ذكر كرده‌اند ، از جمله شيخ اعظم در مكاسب كه انواع تسخيرات را از سحر دانسته ولى شعبده را در مسأله ديگرى آورده است .\r\nبه هر حال از نظر موضوعى ثابت نيست كه شعبده از اقسام سحر باشد .\r\n\r\nحكم شرعى شعبده‌بازى\r\nنظر مشهور فقها حرمت است . شيخ طوسى در نهايه به اين نكته تصريح كرده و تكسب با آن را حرام دانسته است و اين ، كاشف از حرمت خود عمل است ، زيرا اگر اصل عمل حلال باشد وجهى براى حرمت تكسب نيست .\r\nشيخ اعظم براى حرمت اين عمل ، در مكاسب « 1 » به چهار دليل استدلال نموده است :\r\n1 . ادعاى نفى خلاف يا اجماع - و به قول صاحب جواهر : اجماع محصل و منقول - . « 2 »\r\nامّا قبلًا گفته شد كه اجماع محصل براى ما حاصل نيست ، بلكه ممتنع الحصول است ، و اجماع منقول هم حجت نيست و بر فرض حجيت ، معلوم نيست اجماع تعبدى باشد بلكه شايد به استناد وجوه بعدى باشد كه در اين فرض خود اجماع ارزشى ندارد .\r\n2 . شعبده بازى از مصاديق لهو و باطل است : صغرا ؛ لهو و باطل در اسلام حرام است : كبرا ؛ پس شعبده حرام است : نتيجه .\r\nاين دليل هم از نظر صغرا و كبرا قابل مناقشه است زيرا اوّل ثابت نيست كه شعبده‌بازى مطلقاً لهو و باطل باشد . چه بسا در مواردى غرض عقلايى دارد ؛ ثانياً بر فرض كه لهو و باطل باشد در جاى خود بيان شد كه مطلق لهو و باطل حرام نيست ، بلكه لهو و باطل خاصى حرام است و شعبده را شامل نيست .\r\n3 . در بخشى از روايت احتجاج طبرسى مىخوانيم : « و نوع آخر منه خطفة و سرعة\r\n\r\n\r\n","description":"","footnote":"\r\n( 1 ) . المكاسب ، ج 1 ، ص 274 .\r\n( 2 ) . جواهر الكلام ، ج 22 ، ص 94 .\r\n","page_name":" 317 ","page_number":333},
  {"content":"\r\n\r\nومحاريق وخفّة » . « 1 » اين روايت در بيان انواع سحر است و شعبده را نوعى از آن دانسته است ؛ پس ادلّهء حرمت سحر در آن مىآيد .\r\nولى سند روايت ضعيف است و ادعاى اينكه اجماع منقول ضعف سند را جبران مىكند « 2 » قابل قبول نيست ، زيرا خود اجماع منقول حجت نيست و انضمام يك لاحجت به يك لاحجت ديگر نتيجه‌اش حجيت نيست و مثل انضمام چند صفر به يكديگر است كه حاصل آن ، عدد نيست بلكه چند صفر است .\r\n4 . طبق تعريف فاضل مقداد و مجلسى بر شعبده ، سحر اطلاق مىشود ، پس احكام سحر ( حرمت ) را دارد .\r\nاين دليل هم فايده‌اى ندارد زيرا طبق بعضى از تعاريف ديگر ، بر شعبده ، سحر اطلاق نمىشود ، پس دخول آن در موضوع سحر يا الحاق حكمى آن به سحر ثابت و محرز نيست . در نتيجه شك در حرمت است و جاى اصل اباحه و جواز است ، ولى در عين حال چون مشهور فقها به حرمت آن فتوى داده‌اند و بلكه - غير واحدى - ادعاى اجماع كرده‌اند ، ما مخالفت كلى نمىكنيم و در مسأله احتياطى هستيم و مىگوييم : الأحوط الاجتناب . در هر حال خود شعبده‌بازى ، وجوب اجتناب و حرمت ارتكاب دارد على المشهور ؛ ولى تماشاى آن دليلى بر حرمتش نيست و چه بسا نوعى تفريح و سرگرمى است ، اگر چه بهتر است مكلف تماشا نكند . شايان ذكر است اگر شعبده همراه با حرام ديگرى باشد از اين جهت محكوم به حرمت است .\r\n\r\nنظريه امام خمينى ( رحمه الله )\r\nاز نظر امام راحل مثل مشهور فقها ، شعبده بازى حرام است و حكماً ملحق به سحر است و يا از اقسام سحر است و طبعاً خود عمل تردستى و تعليم و تعلّم آن حرام است . اكتساب و اخذ اجرت بر آن نيز حرمت دارد . مستند حضرت امام همان اجماعات و شهرت محصّله است كه شهرت قدمائى در نظر ايشان حجت است .\r\n\r\n\r\n","description":"","footnote":"\r\n( 1 ) . الاحتجاج ، ج 2 ، ص 82 .\r\n( 2 ) . المكاسب ، ج 1 ، ص 274 .\r\n","page_name":" 318 ","page_number":334},
  {"content":"\r\n\r\n\r\nاحكام كهانت\r\nدربارهء كهانت چهار مطلب مطرح است :\r\n\r\n1 . تعريف لغوى كهانت\r\nلفظ كهانت يا به كسر كاف بر وزن كتابت است و يا به فتح كاف بر وزن علامت . جوهرى در صحاح گفته است :\r\n« كهن يكهن كهانةً ككتب يكتب كتابةً - بالكسر - إذا تكهن و يقال كهن - بالضم - كهانة - بالفتح - اذا صار كاهناً » . « 1 »\r\nو در كتاب قاموس مىخوانيم :\r\n« كهن يكهن الكهانة - بالكسر - » . « 2 »\r\nولى فيومى در مصباح گفته است :\r\n« كهن يكهن كهانة - بالفتح - » . « 3 »\r\nتعريف لغوي : ابن اثير در نهايه مىگويد :\r\nالكاهن من يتعاطي الخبر عن الكائنات في المستقبل ، وقد كان في العرب كهنةً ، فمنهم من كان يزعم أنّ له تابعاً من الجنّ يلقي إليه الأخبار ، ومنهم من كان يزعم أنّه يعرف الامور بمقدّمات وأسباب يستدلّ بها على مواقعها وهذا يحضونه باسم العراف الذي يدعي معرفة الشيء المسروق ومكان الضالّة ونحوها . « 4 »\r\nراغب در مفردات مىگويد :\r\nالعراف كالكاهن إلّا أنّ العراف يختص به من يخبر بالأحوال المستقبلة و الكاهن به من يخبر عن الأحوال الماضية . « 5 »\r\n\r\n\r\n","description":"","footnote":"\r\n( 1 ) . صحاح اللغه ، ج 6 ، ص 2191 .\r\n( 2 ) . القاموس المحيط ، ج 4 ، ص 264 .\r\n( 3 ) . المصباح المنير ، ج 2 ، ص 543 .\r\n( 4 ) . النهايه ، ابن اثير ، ج 4 ، ص 214 .\r\n( 5 ) . مفردات الفاظ القرآن ، ص 460 .\r\n","page_name":" 319 ","page_number":335},
  {"content":"\r\n\r\nخلاصه كاهن يا عراف به كسى مىگويند كه ادعاى علم غيب دارد و از امور غايب خبر مىدهد ، خواه مربوط به حوادثى باشد كه در گذشته اتفاق افتاده باشد مثل سرقت و قتل يا حوادثى كه در آينده اتفاق خواهد افتاد . برخى براى هر كدام اسم خاصى اختيار كرده‌اند و براى خبر دهنده از گذشته‌ها نام عراف را برگزيده‌اند و كاهن را به خبر دهنده از آينده اطلاق كرده‌اند .\r\nتعريف فقهي كهانت : علامه در قواعد :\r\nالكاهن مَن كان له رئيّ من الجنّ يأتيه الأخبار . « 1 »\r\nرئى بر وزن فعيل به معناى صاحب رأى و نظر است ؛ « فلان رئى القوم أى صاحب رأيهم » و برخى مثل قاموس « 2 » و نهايه « 3 » گفته‌اند رئى يك نفر از جن است كه كاهن او را مىبيند و از او خبرها را مىگيرد و او تابع كاهن است . فاضل مقداد اين تعريف را به مشهور نسبت داده است . « 4 »\r\nشهيد ثانى در مسالك :\r\nهي - بكسر الكاف - عمل يوجب طاعة بعض الجانّ له ، واتّباعه له ، بحيث يأتيه بالأخبار الغائبة ، وهو قريب من السحر . « 5 »\r\nطبق تعريف مشهور و شهيد ثانى كاهن كسى است كه به كمك جن از غايبات خبر مىدهد و قيد نشده است كه از خصوص مستقبل خبر دهد ؛ مگر اينكه مقصود از غايبات ، همان حوادث آينده باشد كه اين هم بعيد و خلاف اطلاق غيب و غايب است . ولى در برخى تعاريف ، خبر دادن از آينده قيد شده است ؛ مثلًا صاحب جواهر مىگويد :\r\nالكهانة بالكسر والفتح ، وهي تعاطي الأخبار عن الكائنات في مستقبل الزمان . « 6 »\r\n\r\n\r\n","description":"","footnote":"\r\n( 1 ) . قواعد الاحكام ، ج 1 ، ص 121 .\r\n( 2 ) . القاموس المحيط ، ج 4 ، ص 331 .\r\n( 3 ) . النهايه ، ابن اثير ، ج 2 ، ص 178 .\r\n( 4 ) . التنقيح الرائع ، ج 2 ، ص 13 .\r\n( 5 ) . مسالك الافهام ، ج 3 ، ص 128 .\r\n( 6 ) . جواهر الكلام ، ج 22 ، ص 89 .\r\n","page_name":" 320 ","page_number":336},
  {"content":"\r\n\r\nامام راحل نيز در متن ، كهانت را به خبر دادن از حوادث آينده تعريف كرده است . و در روايت احتجاج طبرسى از امام صادق ( ع ) كاهن بر هر دو قسم اطلاق شده است چه آنكه از حوادث آينده خبر مىدهد و چه آنكه از حوادث گذشته خبر مىدهد ؛ با اين ويژگى كه پس از بعثت پيامبر اسلام ( ص ) راه‌هاى نفوذ به آسمان‌ها به سوى جن بسته شده است و نمىتوانند استراق سمع كنند و از حوادث آينده آگاه شوند تا به كاهن بگويند ، ولى خبرهاى زمينى و مربوط به گذشته را از گوشه و كنار جهان به سرعت مىگيرند و به كاهن خبر مىدهند ، مثلًا فلانى دزدى كرد ، فلانى آدم كشت و . . . . « 1 »\r\nقدر متيقّن در تعابير فقها و اهل لغت اين است كه كهانت مثل سحر و نزديك به آن است و اين از تعريف شهيد ثانى و از سخن مجمع البحرين و از برخى روايات استفاده مىشود ؛ بنابراين محرز نيست كه كهانت يكى از اقسام سحر باشد ، ولى از نظر حكمى طبق رواياتى كه خواهد آمد ملحق به سحر است .\r\n\r\n2 . حكم شرعى كهانت\r\nكهانت قطعاً حرام است و مستند آن افزون بر ادعاى اجماع كه در كلام جمعى از فقها از جمله شيخ اعظم در مكاسب « 2 » روايات متعددى است كه در مسأله وارده شده است از جمله : روايت شيخ صدوق در خصال به سند صحيح از ابى بصير از امام صادق ( ع ) :\r\n« من تكهّن أو تكهّن له فقد برئ من دين محمد ( ص ) . . . » . « 3 »\r\nدلالت حديث بر حرمت كهانت و حرمت رجوع به كاهن واضح است .\r\nهمچنين صحيحهء ابن ادريس در مستطرف السرائر به نقل از كتاب مشيخة حسن بن محبوب از هيثم از امام صادق ( ع ) :\r\nقلت لأبي عبدالله ( ع ) : إنّ عندنا بالجزيرة رجلًا ربّما أخبر من يأتيه يسأله عن الشيء يسرق ، أو شبه ذلك ، فتسأله ؟ فقال : « قال رسول الله ( ص ) : من مشى إلى\r\n\r\n\r\n","description":"","footnote":"\r\n( 1 ) . الاحتجاج ، ج 2 ، ص 81 .\r\n( 2 ) . المكاسب ، ج 2 ، ص 37 .\r\n( 3 ) . وسائل الشيعه ، ج 17 ، ص 149 ، ح 2 .\r\n","page_name":" 321 ","page_number":337},
  {"content":"\r\n\r\nساحر أوكاهن أو كذّاب يصدّقه فيما يقول ، فقد كفر بما أنزل الله من كتاب » . « 1 »\r\nالبته حديث بالمطابقه راجع به حرمت رجوع ديگران به كاهن است ، ولى بالملازمه بر حرمت خود كهانت و سحر و كذب دلالت دارد ، زيرا اگر خود اين عمل‌ها حرمت نداشت رجوع به آنها در حدّ كفر عملى نبود .\r\nو نيز روايت نصر بن قابوس از امام صادق ( ع ) :\r\n« المنجّم ملعونٌ ، والكاهن ملعونٌ والساحر ملعونٌ » . « 2 »\r\nالبته سند آن به سبب حسن بن على كوفى و اسحاق بن ابراهيم ، ضعيف است . و از جمله كلام امير مؤمنان در نهج البلاغه :\r\n« أيّها الناس إيّاكم و تعلّم النجوم إلا ما يهتدي به في برّ أو بحر فإنّها تدعوا إلى الكهانة والمنجّم كالكاهن والكاهن كالساحر ، والساحر كالكافر ، والكافر في النار . . . » . « 3 »\r\n\r\n3 . حكم مراجعه به كاهن\r\nهمان‌طور كه خود كهانت حرام است ، رجوع ديگران به كاهن و تصديق او ( عمل به گفتهء او ، ترتيب اثر دادن به قول او و استناد به قول او در اثبات يا نفى چيزى ) حرمت دارد ، و دليل آن علاوه بر عمومات نهى از افترا بر خداوند ، و عمومات حرمت عمل به ظن ، خصوص دو روايت صحيحهء ابى بصير و ابن ادريس است كه ذكر شد و عبارت « تكهّن له » در روايت اوّل بر همين مطلب دلالت دارد . روايت دوم هم مستقيماً و بالمطابقه بر حرمت رجوع به كاهن دلالت دارد .\r\n\r\n4 . خبر دادن از غائبات\r\nخبر دادن از غائبات گاهى بر اساس ولايت و عبوديت و پيدا كردن چشم برزخى و غيبى است كه شرعاً اشكال ندارد و در روايات متعدد از جمله حديثى از رسول\r\n\r\n\r\n","description":"","footnote":"\r\n( 1 ) . همان ، ص 150 ، ح 3 .\r\n( 2 ) . همان ، ص 143 ، ح 7 .\r\n( 3 ) . نهج البلاغه ، خطبه 79 .\r\n","page_name":" 322 ","page_number":338},
  {"content":"\r\n\r\nاعظم ( ص ) به آن اشاره شده است : « ما من عبد إلا و تقلّبه عينان و هما غيب يدرك بهما الغيب » . « 1 » در رأس اين‌گونه خبر دادن‌ها پيامبران الهى و امامان و اوصياى واقعى پيامبران هستند كه با تكيه بر وحى الهى و علم لدنّى ، از حقايق عالم تا قيامت خبر دارند و براى پيروان خويش گوشه‌هايى را بيان نموده‌اند .\r\nخبر دادن از غائبات بر اساس محاسبات علمى هم از بحث خارج است و امروزه در علم هواشناسى و اخترشناسى و غيره از خسوف و كسوف و گرما و سرما و بارندگى و طوفان خبر مىدهند . سخن در كار كاهنان و غيب‌گويان است كه از طريق ارتباط با شياطين و جنّيان خبر مىدهند ، اينها گاهى خودشان شاك هستند و معذلك خبر مىدهند و گاهى جازم هستند و بر سبيل جزم خبر مىدهند ؛ حال آيا مطلق اخبار از غايبات حرام است ؟\r\nنظر مشهور همين است و مدرك آن اطلاقات روايات مذكور است كه هيچ قيدى ندارند و سخن از جنس كهانت و كاهنى كردن است و نوع آنكه جزماً خبر دهد يا بدون جزم ، مطرح نيست .\r\nولى از كلام مرحوم فيض در مفاتيح استفاده مىشود كه اگر به نحو جزم و قطع از غايبات خبر دهد حرام است و اگر بر سبيل تفأل باشد اشكالى ندارد . « 2 » مرحوم آقاى خوئى هم معتقد است كه اگر جازم باشد و خبر دهد حرام نيست ، زيرا نه كذب است و نه قول به غير علم ؛ دليل ديگرى هم ندارد . « 3 »\r\nولى چون هر دو نظر خلاف اطلاقات است و مخصوصاً خبر دادن بر اساس فال زدن كه موضوعاً از كهانت خارج است ، وجهى براى حرمت آن نيست . حتى بر اساس روايتى كه اهل سنّت از پيامبر ( ص ) نقل كرده‌اند حضرت فال را دوست داشتند « 4 » و فال بد را دشمن مىداشتند كه در روايات ما به « طيره » تعبير شده است . « 5 »\r\n\r\n\r\n","description":"","footnote":"\r\n( 1 ) . محجهء البيضاء ، ج 5 ، ص 46 .\r\n( 2 ) . مفاتيح الشرايع ، ج 2 ، ص 23 .\r\n( 3 ) . مصباح الفقاهه ، ج 1 ، ص 418 .\r\n( 4 ) . مسند احمد حنبل ، ج 2 ، ص 332 .\r\n( 5 ) . وسائل الشيعه ، ج 15 ، ص 369 ، ح 1 .\r\n","page_name":" 323 ","page_number":339},
  {"content":"\r\n\r\n\r\nاكتساب با كهانت\r\nاكتساب و اخذ اجرت و امرار معاش از طريق كهانت تكليفاً حرام است ، زيرا اكل مال به باطل است و وضعاً باطل است ، چون شرعاً ماليت ندارد تا اجير شدن براى آن صحيح باشد .\r\nدر روايت معتبرهء سكونى از امام صادق ( ع ) چنين آمده :\r\n« السحت ثمن الميتة وثمن الكلب وثمن الخمر و مهر البغي ، والرشوة في الحكم وأجر الكاهن » . « 1 »\r\n\r\nتعليم و تعلّم و علم كهانت\r\nكهانت اگر شعبه‌اى از سحر باشد يا حكماً ملحق به سحر باشد طبعاً تعليم و تعلّم آن مثل علم سحر حرام خواهد بود . فتواى مشهور و از جمله امام راحل همين است . ولى اگر از اقسام سحر نباشد و موضوع جدايى - باشد كه مثل سحر و شبيه آن و نزديك به آن است - دليلى ندارد حرام باشد ، بلكه به عنوان يك علم ، حسن و رجحان دارد و ياد گرفتن آن فضل است و در روايت معروف نبوى ( ص ) در كافي شريف مىخوانيم :\r\n« إنّما العلم ثلاثة : آية محكمة ، أو فريضة عادلة ، أو سنّة قائمة و ما خلاهنّ فهو فضلٌ » . « 2 »\r\nمگر اينكه تعليم و تعلّم آن همراه باشد با برخى حرام‌هاى ديگر كه در اين فرض بالعرض حرام مىشود ، و گرنه حرمت ذاتى ندارد .\r\nممكن است كسانى فرق بگذارند ميان تعلّم آن به عنوان يك علم و اطلاع و به عنوان مقدمه براى عمل و به قصد كاهنى كردن و مزد گرفتن ، و دومى را از باب اينكه مقدمهء حرام است حرام بدانند ولى اين سخن نيز ناتمام است ، زيرا بر فرض كه مقدمهء واجب ، واجب شرعى باشد ، ولى مقدمهء حرام ، حرمت شرعى ندارد . بر فرض هم كه\r\n\r\n\r\n","description":"","footnote":"\r\n( 1 ) . همان ، ج 17 ، ص 93 ، ح 5 .\r\n( 2 ) . الكافى ، ج 1 ، ص 32 ، ح 1 .\r\n","page_name":" 324 ","page_number":340},
  {"content":"\r\n\r\nحرام باشد خصوص مقدمهء سببى يا جزء اخير علت تامهء حرام ، حرام است نه ساير مقدمات . يادگيرى جزء اخير نيست ، زيرا ممكن است كسى فنى و علمى را ياد بگيرد ولى هرگز به كار نبندد ، بنابراين دليلى بر حرمت تعليم و تعلّم نيست و به قصد حرام هم باشد حداكثر تجرّى بر نيت است كه نيت گناه يا گناه نيست و يا عفو شده است و اين مطلب در جاى خود بحث گرديده است . در عين حال احوط اين است كه از ياد گرفتن آن هم اجتناب شود .\r\n\r\nاحكام قيافه‌شناسى\r\nامام راحل به پيروى از مشهور فقها قيافه‌شناسى را مثل كهانت و شعبده ملحق به سحر دانسته است و قهراً عمل قائف حرام است ، تعليم و تعلّم آن حرمت دارد ، رجوع به قائف و تصديق او و ترتيب اثر به قول وى حرام است ، اكتساب با آن نيز حرمت دارد .\r\nتعريف لغوي : در كتب لغت مثل صحاح « 1 » و قاموس « 2 » و تاج العروس « 3 » و غيره مىخوانيم : « القائف الذي يعرف الآثار وجمعه قافّة » . در نهاية ابن اثير آمده است : « القائف الذي يتبع الآثار ، ويعرفها ، ويعرف شبه الرجل بأخيه وأبيه » . « 4 » بنابراين قائف تنها قيافه شناس نيست كه مىداند فلانى شبيه پدر يا برادرش مىباشد ، بلكه كسى است كه از علامات و نشانه‌ها پيروى مىكند و بر اساس آن حكم و قضاوت مىكند و فردى را به فرد ديگر ملحق مىداند كه فلانى پسر يا برادر يا از منسوبين فلانى است يا فلانى اين‌گونه نيست .\r\nتعريف فقها : شهيد ثانى در مسالك :\r\nوهي الاستناد إلى علامات ومقادير يترتّب عليها إلحاق بعض الناس ببعض ونحوه . « 5 »\r\n\r\n\r\n","description":"","footnote":"\r\n( 1 ) . الصحاح ، ج 4 ، ص 1419 ، مادهء قوف .\r\n( 2 ) . القاموس المحيط ، ج 3 ، ص 188 .\r\n( 3 ) . تاج العروس ، ج 6 ، ص 228 .\r\n( 4 ) . النهايه ، ابن اثير ، ج 4 ، ص 121 .\r\n( 5 ) . مسالك الافهام ، ج 3 ، ص 129 .\r\n","page_name":" 325 ","page_number":341},
  {"content":"\r\n\r\nمنظور از علامات رنگ چهره و مانند آن است و منظور از مقادير اندازهء پا و مانند آن است .\r\nمحقق ثانى در جامع المقاصد : « هي إلحاق الناس بعضهم ببعض » . « 1 »\r\nالبته اين تعريف ، تعريف به اعم است زيرا الحاق بعضى به بعضى ديگر در نسب اعم از اين است كه به استناد علامت و نشانه‌ها باشد - كه غالباً هم ظن و حدس و تخمين است - يا به استناد ملاك‌هاى شرعى همچون اقرار و فراش .\r\nبه همين دليل تعريف شهيد ثانى قيد كرده است كه الحاق در نسبت به استناد علامات و مقادير باشد . ولى تعريف ايشان هم از جهتى اخص از مطلوب است ، زيرا تنها جنبهء اثباتى ( الحاق و اثبات نسبت ) را گفته است و جنبهء سلبى ( سلب نسبت ) را نگفته است . و لذا تعريف امام راحل در متن كامل‌ترين است البته امروزه از طريق آزمايش خون ، الحاق و عدم آن را تشخيص مىدهند ، و از راه علائمى آثار جرم و شخص مجرم را شناسايى مىكنند و حرمت ذاتى اينها دليل ندارد ، مگر اينكه همراه با محرّمات ديگرى باشند . فعلًا كلام در قيافه شناسى است كه دربارهء الحاق و عدم الحاق افراد در نسبت است و نتايج مهم عملى دارد از قبيل مسأله توارث و ازدواج و محرميت و مانند آن .\r\n\r\nحكم شرعى قيافه شناسى\r\nاصل تحصيل اعتقاد علمى يا ظنى به نسبت فردى با فرد ديگر و فاميل بودن آنها بدون عمل به قول قائف و ترتيب اثر بر آن اشكالى ندارد و دليلى بر حرمت آن نيست . بر فرض شك هم از اصل اباحه و جواز استفاده مىشود . البته اگر از اين طريق قاطع شد به نسبت ، يقين حجت است و فرد قاطع بايد طبق آن ، خود ترتيب اثر دهد ، زيرا يقين از هر راهى حاصل شود حجت است و اين مطلب در مباحث قطعِ علم اصول ، از واضحات است ولى مجرد قدم برداشتن در اين وادى و دقت در علامت‌ها و حدس\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 33 .\r\n","page_name":" 326 ","page_number":342},
  {"content":"\r\n\r\nزدن به نسبت‌ها بدون ترتيب اثر مانعى ندارد ، مهم فرض ترتيب اثر دادن و عمل به قول قائف است .\r\nبنابراين قيافه شناسى حرمت ذاتى ندارد بلكه در صورت ترتّب حرام ، اشكال دارد و حرمت آن عرضى است .\r\n\r\nدلايل حرمت\r\n1 . ادعاى اجماع يا نفى خلاف كه در كلام علامه در منتهي « 1 » و سبزوارى در كفايه « 2 » آمده است .\r\n2 . صاحب جواهر : شايد قيافه شناسى قسمى از كهانت باشد ، پس ادله حرمت كهانت ، آن را شامل مىشود . « 3 »\r\n3 . آيت الله خوئى : آياتى كه بر حرمت عمل به غيرعلم و حرمت اتباع ظن دلالت دارند ، عمل به قول قائف و ترتيب اثر بر آن را شامل مىشود ، زيرا كار قائف از مرز استحسان و ظن و گمان خارج نيست . « 4 »\r\n4 . شيخ اعظم : روايات از رجوع به قائف و ترتيب اثر به گفتهء او نهى كرده‌اند از جمله روايت شيخ صدوق در خصال كه به سند معتبر در وسائل الشيعه از ابى بصير از امام صادق ( ع ) نقل شده است . صدر حديث در مورد كهانت است - كه قبلًا ذكر شد - و ذيل آن در مورد قيافه شناسى است . راوى از امام پرسيده و حضرت در جواب فرموده است\r\n: « ما احبّ أن تأتيهم » . « 5 »\r\nدر مجمع البحرين هم آمده است : « إنّ فى الحديث : لا آخذ بقول قائف » . « 6 » و روايت مفصلى كه درباره امام رضا ( ع ) و فرزند گرامى ايشان امام جواد ( ع ) وارد شده است كه وقتى شيعيان و اطرافيان از حضرت خواستند قيافه\r\n\r\n\r\n","description":"","footnote":"\r\n( 1 ) . منتهى المطلب ، ج 2 ، ص 1014 .\r\n( 2 ) . كفايهء الاحكام ، ص 87 .\r\n( 3 ) . جواهر الكلام ، ج 22 ، ص 92 .\r\n( 4 ) . مصباح الفقاهه ، ج 1 ، ص 383 .\r\n( 5 ) . وسائل الشيعه ، ج 17 ، ص 150 ، ح 2 .\r\n( 6 ) . مجمع البحرين ، ج 5 ، ص 110 .\r\n","page_name":" 327 ","page_number":343},
  {"content":"\r\n\r\nشناسى بياورند و او نظر دهد ، حضرت فرمود :\r\n« ابعثوا أنتم إليهم ، و أمّا أنا فلا » . « 1 »\r\nدر روايتى كه محدث نورى از كتاب جعفريات نقل كرده ، حضرت اجر و مزد قائف را سحت و حرام دانسته است « 2 » كه كاشف از حرمت قيافه شناسى و رجوع به آنهاست .\r\nجواب از اجماع : بارها جواب داده شد كه اجماع منقول ارزش ندارد و بر فرض اعتبار ، تعبدى بودن آن مشكوك است . و امّا دخول قيافه در كهانت ، مسلّم نيست و خود جواهر با كلمهء « لعل » تعبير كرده . استناد به آيات ناهيه هم از ترتيب اثر به ظن مخصوص ، فرض حصول ظن از قول قائف است و فرض حصول جزم را شامل نيست .\r\nروايات مذكور در كلام شيخ اعظم نيز علاوه بر اشكال سندى روايت مجمع البحرين و روايت داستان امام رضا و امام جواد ، زكريا ابن يحيى ، مجهول الحال است ، از نظر دلالت هم دال بر حرمت نمىباشند ، زيرا « لا احبّ » ظهور در كراهت دارد ، « لا آخذ . . . » يعنى من اين كار را نمىكنم ، و معنايش نهى ديگران از اين كار نيست . عدم اقدام امام در رجوع به قائف هم روشن است كه او از طرق صحيح و مشروع و وحى و الهام عالم است و نيازى به رجوع به قائف ندارد ، و « أمّا أنا فلا » نيز مثل روايت قبلى است و مفادش نهى ديگران از اين كار نيست . بنابراين ، بهترين دليل حرمت ، سه دليل ذيل است :\r\n1 . حرمت اخذ به قول قائف از باب حرمت اخذ به ظن و حدس ؛ زيرا غالباً قول قائف گمان‌آور است .\r\n2 . قانون شرعى مورد قبول فريقين اين است كه « الولد للفراش وللعاهر الحجر » ؛ « 3 » و ترتيب اثر دادن به قول قائف در خيلى جاها - كه خطا دارد و مطابق واقع نيست - با اين قانون مسلّم منافات دارد .\r\n3 . استصحاب عدم ثبوت نسبت ، حكم به عدم الحاق مىكند مگر اينكه امارهء معتبرى\r\n\r\n\r\n","description":"","footnote":"\r\n( 1 ) . الكافى ، ج 1 ، ص 322 ، ح 14 .\r\n( 2 ) . ر . ك : مستدرك الوسائل ، ج 13 ، ص 110 ، ح 1 .\r\n( 3 ) . مسالك الافهام ، ج 8 ، ص 380 .\r\n","page_name":" 328 ","page_number":344},
  {"content":"\r\n\r\nبر خلاف آن باشد ، و قيافه شناسى و قول قائف از امارات معتبره نيست تا بر استصحاب مقدم باشد .\r\n\r\nاحكام تنجيم\r\nشرح اين بخش را با ذكر دو نكته آغاز مىكنيم :\r\nالف ) يكى از اصول قطعى عقلى و نقلى كه مورد قبول همهء اديان و مذاهب الهى - بلكه همهء الهيون است - عقيده به وجود مبدأ عالم است و در فرهنگ اسلامى از آن حقيقت به « الله » تعبير مىشود كه اسم است براى ذاتى كه جامع جميع كمالات و منزه از جميع نقائص است و انكار مبدأ عالم قطعاً موجب كفر است .\r\nاصل قطعى عقلى و نقلى ديگر ، اصل توحيد و يكتايى و يگانگى است كه انكار آن ، و نيز عقيده به شرك و چند خدايى نيز موجب كفر است .\r\nاصل قطعى ديگر اين است كه تنها و تنها او مؤثر حقيقى است و هيچ موجودى استقلال در تأثير ندارد و شريك او در تأثير نيز نيست . و انكار اين مطلب نيز موجب كفر است . اصل قطعى ديگر اين است كه موجودات و مخلوقات عالم همان‌طور كه در اصل حدوث محتاج به خالق هستند در بقا و استدامه نيز آن به آن محتاج به او هستند و قائم به غيرند و تنها حقيقتى كه قائم به ذات و قيوم همهء عوالم امكان است ذات حق تبارك و تعالى است .\r\nسخن دهرى مسلكان و ماده گرايان هم كه مىگويند همهء حوادث عالم معلول فعل و انفعالات مادى است و دست روزگار را علت تامّه مىدانند و به اشكال مختلف منكر صانع متعال مىباشند باطل است .\r\nو به نقل قرآن از قول دهرى مسلك‌ها :  وَ قالُوا ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ  . « 1 » سخن آن دسته از فلاسفه متقدم هم كه براى افلاك ، نفوس ناطقه قائل بودند و آنها را مؤثر مىدانستند و در حوادث اين عالم و مرگ و حيات ، فقر\r\n\r\n\r\n","description":"","footnote":"\r\n( 1 ) . جاثيه ( 45 ) : 24 .\r\n","page_name":" 329 ","page_number":345},
  {"content":"\r\n\r\nو غنا ، بيمارى و سلامتى ، گرانى و ارزانى ، مذكر و مؤنث بودن جنين ، خير و شر ، فتح و شكست و . . . را به افلاك نسبت مىدادند خلاف كتاب و سنّت است .\r\nو نيز سخن يهوديان كه قائل به تعطيل هستند و دستگاه الهى را تعطيل مىدانند و علل و عوامل موجود در اين جهان را علت مستقل حوادث و پديده‌ها مىدانند باطل است . همچنين سخن آن دسته از اهل سنّت كه قائل به تفويض هستند باطل است كه جهان و پديده‌هاى آن را در اصل حدوث ، محتاج به خداوند مىدانند ، امّا در بقا براى آنها استقلال قائل‌اند . و نيز سخن آن دسته از فرق شيعى كه اهل غلوّ هستند و به نوع ديگرى قائل به تفويض هستند و حوادث عالم را مستقلًا به دست پيامبر و آل او مىدانند باطل است و به فتواى فقهاى اماميه موجب كفر است .\r\nآرى عقيده به تأثير به اذن الهى مانعى ندارد و به نصّ قرآن حضرت عيسى مرده زنده مىكرد ، نابينا را شفا مىداد و . . . ولى همهء اينها باذن الله و به حول و قوهء الهى بود ، كما اينكه مانعى ندارد خداوند شفا را در نسخهء طبيب قرار دهد ، سيرى را در خوردن ، سيرابى را در نوشيدن قرار دهد و اينها مؤثر باشند باذن الله حال كه اينها مؤثرند چنين نيست تخلف محال است و به نوعى فاعل ايجابى و تأثير جبرى باشد ، بلكه هر آن خدا بخواهد تأثير را از آنها مىگيرد و به تعبير قرآن كريم  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ .  « 1 »\r\nشايان توجه است كه علل و عوامل مادى در اين عالم مؤثر و مقتضى هم نيستند ، بلكه معدّات هستند و زمينه را براى تأثير الهى و اعطاى اثر از سوى ذات حق فراهم مىكنند . مثلًا كشاورز با پاشيدن دانه در زمين و شخم زدن آن ، زمينه را براى تأثير الهى فراهم مىكند ، و گرنه زارع حقيقى خداوند است .\r\nب ) بىشك ميان ستارگان و اوضاع فلكى و جوّى با حوادثى كه در عالم عناصر و زمين رخ مىدهد رابطهء مرموزى وجود دارد مثل رابطهء تابش آفتاب و انرژى خورشيدى با تداوم حيات و رشد و بالندگى نباتات و حيوانات و انسان‌ها ، و مثل رابطهء نزديك‌تر و\r\n\r\n\r\n","description":"","footnote":"\r\n( 1 ) . رعد ( 13 ) : 39 .\r\n","page_name":" 330 ","page_number":346},
  {"content":"\r\n\r\nدور تر شدن خورشيد از خط استوا در اختلاف فصل‌ها و پيدايش گرما و سرما و . . . ، و مثل كم و زياد شدن رطوبات بدن با كم و زياد شدن نور ماه . حتى ظاهر برخى روايات تأثير طلوع و غروب ستارگان در حوادث زمينى است . از جمله در روايت مفصلى كه ابان بن تغلب از امام صادق ( ع ) نقل كرده است ، حضرت در ملاقات با سعد يمانى فرمود :\r\nفما اسم النجم الذي إذا طلع هاجت الإبل ؟ قال اليماني : لا أدري ، فقال له أبو عبدالله ( ع ) : « صدقت ، فما اسم النجم الذي إذا طلع هاجت البقر ؟ » فقال اليماني : لا أدري ، فقال له أبوعبدالله ( ع ) : « صدقت ، فما اسم النجم الذي إذا طلع هاجت الكلاب ؟ » فقال اليماني : لا أدري ، فقال له أبوعبدالله ( ع ) : « صدقت في قولك لا أدري . . . » . « 1 » البته از آنجا كه قول به تأثير طلوع ستاره در هيجان شتر يا گاو و يا كلب ، به نحو تأثير حقيقى و علت مستقل يا شريكه العلّه بودن ، خلاف قرآن و سنّت و برهان است بايد توجيه شود ، كه در ادامه خواهد آمد . خلاصه اينكه اوضاع فلكى ، علت معدّه هستند و اگر هم تأثيرى دارند ، اين تأثير را خدا به آنها داده است و خود او نظام اين عالم را نظام اسباب و مسببات قرار داده و او مسبّب الاسباب است ولى جبر هم نيست و هر گاه بخواهد اين تأثير را مىگيرد ، آن‌گونه كه آتش را بر ابراهيم گلستان نمود .\r\nبا توجه به اين دو نكته در ارتباط با تنجيم اين بحث مطرح مىشود :\r\n\r\nاصل صحت علم نجوم\r\nاز قرآن و روايات فراوان استفاده مىشود كه علم نجوم يكى از علوم واقعى است و بلكه يكى از علوم پيامبران است و آنان واقف به اين علم بوده‌اند و روابط اوضاع افلاك و كواكب را با حوادث و پديده‌هاى زمينى مىدانستند .\r\nواضح‌ترين آيه در مورد حضرت ابراهيم ( ع ) است كه مىفرمايد :   فَنَظَرَ نَظْرَةً فِي النُّجُومِ * فَقالَ إِنِّي سَقِيمٌ .   « 2 » البته مرحوم طبرسى در مجمع البيان سه قول در تفسير آيه ذكر كرده‌اند : يك تفسير اين است كه او نوعى بيمارى - همچون تب - داشت كه در\r\n\r\n\r\n","description":"","footnote":"\r\n( 1 ) . الاحتجاج ، ج 2 ، ص 101 .\r\n( 2 ) . صافات ( 37 ) : 89 - 90 .\r\n","page_name":" 331 ","page_number":347},
  {"content":"\r\n\r\nفواصل زمانى خاصى به سراغش مىآمد و با نگاه به اوضاع كواكب مىخواست وقت دقيق آن را دريابد . « 1 » طبق اين تفسير ، آيه دليل بر صحت علم نجوم است و به قول صاحب جواهر : اظهر وجوه و احتمالات همين است ، « 2 » زيرا ساير احتمالات با ظاهر آيه تناسب ندارد .\r\nروايات فراوان - و به قول صاحب جواهر : « التى لا يمكن حصرها » - « 3 » بر اصل صحت علم نجوم دلالت دارد و جاى ترديد ندارد . از جمله روايت ابان بن تغلب كه قبلًا در نكتهء دوم اشاره شد و روايت دهقان پارسى زبان با اميرمؤمنان ( ع ) كه براى جنگ نهروان مىرفت و دهقان منجم ، او را بر حذر داشت و گفت امروز روز نحسى است و جنگ به نفع شما نيست و روز سختى در پيش داريد ، زيرا « قد انقلب فيه كوكب و انقدح من برجك النيران » . حضرت پس از پرسش‌هاى متعددى فرمودند :\r\n« أمّا قولك قد انقدح من برجك النيران فكان الواجب أن تحكم لي به لا عليّ ، أمّا نوره وضيائه فعندي وأمّا حريقه ولهبه فذهب عنّي ، فهذه مسألة عميقة أحبّها إن كنت حاسباً » .\r\nحضرت رفت و خوارج را شكست داد و با فتح و ظفر برگشت ؛ اينجا بود كه دهقان گفت : « ليس هذا العلم ممّا في أيدي أهل زماننا ، هذا علم مادّته من السماء » البته اين روايت به سه طريق نقل شده است .\r\nبنابراين اصل نجوم حق است ، امّا احاطه به تمام دقايق اين علم از حوزهء ادراك انسان‌هاى معمولى خارج است و تنها علام الغيوب و كسانى كه خدا اين علم را در اختيار آنان گذاشته از همهء جهات آن آگاهند و ادراك ديگران كامل نيست و اشتباه فراوان دارند و چه بسا ستاره‌اى را نحس بدانند در حالىكه سعد است ، عكس آن نيز ممكن است ، از جمله در ذيل حديث ابان بن تغلب در داستان سعد يمانى امام صادق ( ع ) از سعد پرسيد :\r\n\r\n\r\n","description":"","footnote":"\r\n( 1 ) . مجمع البيان ، ج 7 - 8 ، ص 449 .\r\n( 2 ) . جواهر الكلام ، ج 22 ، ص 95 .\r\n( 3 ) . همان ، ص 106 .\r\n","page_name":" 332 ","page_number":348},
  {"content":"\r\n\r\nفما زحل عندكم فى النجوم ؟ فقال اليمانى : نجم نحس ! فقال أبو عبدالله ( ع ) :\r\n« لا تقل هذا ، هو نجم اميرالمؤمنين ( ع ) وهو نجم الأوصياء وهو الذى النجم الثاقب قال الله تعالى فى كتابه . « 1 »\r\nالبته صعوبت و دشوارى آن و داراى دقايق و ظرائف بودن و ذات الابعاد بودن آن و وجود كثرت اشتباه در محاسبات منجّمان ، مانع از اصل صحت اين علم و فراگيرى آن نيست و گرنه بايد فرا گرفتن علم كلام و فلسفه نيز ممنوع باشد و بلكه به طريق اولى حرام باشد زيرا خطر اشتباه و لغزش در اين علوم به مراتب بزرگتر از خطر اشتباه در محاسبات نجومى است .\r\nبنابراين اصل تعلّم علم نجوم بدون اعتقاد به تأثير ، شرعاً منعى ندارد ، و عدهء زيادى از بزرگان ، عالم به نجوم بوده‌اند . تنجيم مصطلح كه فقهاى اسلام به حرمت آن فتوى داده‌اند اصل علم نجوم و تعلّم آن نيست بلكه قسم خاصى از آن است كه خواهد آمد . نه تنها اصل تعلّم نجوم مانعى ندارد بلكه چه بسا رجحان هم دارد ، زيرا با مطالعه در اوضاع كواكب و روابط عميق آنها با حوادث ارضى و وجود همبستگى كامل ميان پديده‌هاى عالم ، معرفت انسان به علم و حكمت و قدرت بارى تعالى بيشتر مىشود .\r\n\r\nتعريف تنجيم\r\nشيخ اعظم از قول محقق ثانى تنجيم را اين‌گونه تعريف كرده است :\r\nالتنجيم الإخبار عن أحكام النجوم باعتبار الحركات الفلكيّة والاتصالات الكوكبيه . « 2 »\r\nمنجم گرى عبارت است از خبر دادن از احكام و آثار ستارگان به اعتبار حركات فلكى و اتصالات كوكبى . يعنى از اقتران و اتصال دو ستاره به يكديگر فلان حادثه در زمين رخ مىدهد ، از دور شدن و فاصله گرفتن آنها فلان حادثه رخ مىدهد ، نحوهء قرار گرفتن فلان ستاره دليل وقوع فلان حادثه است ، طلوع فلان ستاره دليل حدوث فلان\r\n\r\n\r\n","description":"","footnote":"\r\n( 1 ) . الاحتجاج ، ج 2 ، ص 101 .\r\n( 2 ) . المكاسب ، ج 1 ، ص 201 به نقل از جامع المقاصد ، ج 4 ، ص 31 .\r\n","page_name":" 333 ","page_number":349},
  {"content":"\r\n\r\nحادثه است و . . . خلاصه خيرات و شرور واقع در اين عالم را به اوضاع فلكى و حوادث سماوى مستند و منتسب كند .\r\nالبته اين خبر دادن به چند صورت متصور است :\r\n1 . گاهى همراه با اعتقاد به تأثير است يعنى واقعاً اوضاع فلكى را مؤثر در حوادث ارضى مىداند و براى آنها استقلال در تأثير قائل است و تخلف‌بردار نيست . يا در كنار ارادهء الهى و در عرض آن و به عنوان شريك العلّه اوضاع فلكى هم مؤثرند . اين قسم از تنجيم و منجم‌گرى قطعاً كفر است و فقهاى اسلام به اتفاق كلمه آن را كفر دانسته‌اند .\r\n2 . گاهى همراه با اعتقاد فوق نيست ، بلكه اوضاع فلكى و طلوع و غروب ستارگان را مؤثر مىداند ولى نه به اين نحو كه تخلف‌بردار نباشد ، بلكه مؤثر حقيقى را خداوند مىداند و عقيدهء به محو و اثبات دارد و تأثير افلاك و كواكب را هم از خدا مىداند چنين اعتقادى موجب كفر نيست ، زيرا چنين فردى نه اصل وجود خداوند را منكر است نه توحيد الهى را ، نه تأثير او در همهء حوادث را منكر است ، نه معاد را انكار مىكند ، نه نبوت را و نه ضرورى دين را بلكه همه را قبول دارد و به تجربه و مطالعه به دست آورده است كه ميان اوضاع فلكى و برخى حوادث ارضى رابطه وجود دارد . اين محكوم به كفر نيست ، و خود خداوند نظام عالم را نظام اسباب و مسببات قرار داده است .\r\n3 . گاهى اصلًا اوضاع فلكى را مؤثر نمىداند بلكه اينها را علامت و كاشف مىداند و معتقد است كه عادت الهى بر اين جارى شده است كه نزد فلان وضع فلكى ، فلان حادثهء زمينى را ايجاد كند و مؤثر مستقيم ، خود ذات الهى است . اين با مبناى اشاعره سازگار است كه قائل به عادت الله هستند .\r\n4 . گاهى به اين صورت است كه اوضاع فلكى را معدّ و زمينه ساز و علت معدّه مىداند كه خود ذات حق اينها را معدّ قرار داده است ، نه مقتضى و سبب و علت و مؤثر ؛ بلكه مؤثر حقيقى ، خود اوست . اين نيز موجب كفر نيست . رواياتى كه دربارهء تحريم تنجيم و تعلّم نجوم وارد شده است شامل اين قسم و دو قسم قبلى نيست ، زيرا تنجيم مصطلح ، همان قسم اوّل است . روايات اين قسم را رد مىكنند . مانند روايت معتبرهء عبدالملك بن اعين از امام صادق ( ع ) :\r\n\r\n","description":"","footnote":"","page_name":" 334 ","page_number":350},
  {"content":"\r\n\r\nقال : قلت لإبي عبدالله ( ع ) إنّي قد ابتليتُ بهذا العلم فاريد الحاجة ، فإذا نظرت إلى الطالع و رأيت الطالع الشرّ جلست و لم أذهب فيها ، وإذا رأيت طالع الخير ذهبتُ في الحاجة ، فقال لي : « تقضي ؟ » قلت : نعم ، قال : « احرق كتبك » . « 1 »\r\nملاحظه مىكنيم كه حضرت مطلق نظر در علم نجوم را محكوم نكرده است بلكه استفصال كرد كه اگر قضاوت ( حكم و قطع ) مىكنى و به قطع ، طالع خير و شر را مؤثر مىدانى حرام است . مفهوم كلام اين است كه بدون آن حرام نيست .\r\nرواياتى هم كه به ظاهر اطلاق دارند و از نجوم و تنجيم نهى كرده‌اند بر همين معنا حمل مىشود كه نجوم را مؤثرات بدانيم و تخلف حوادث ارضى از اوضاع فلكى را از باب تخلف معلول از علت تامّه محال بدانيم .\r\nاز جمله روايت قاسم بن عبدالرحمن :\r\n« إنّ النبي ( ص ) نهى عن خصال منها مهر البغي ، ومنها النظر في النجوم » . « 2 »\r\nو روايت نصر بن قابوس از امام صادق ( ع ) :\r\n« المنجّم ملعون ، والكاهن ملعون ، والساحر ملعون و . . . » . « 3 »\r\nو روايت مرسلهء محقق در معتبر و علامه در تذكره :\r\nقال النبى ( ص ) :\r\n« من صدّق كاهناً أو منجّماً فهو كافر بما أنزل علي محمّد » . « 4 »\r\nبنابراين اصل تنجيم و منجم‌گرى با اعتقاد مذكور حرام است ، رجوع به منجم و تصديق او حرام است ، تعلّم علم نجوم با اين عقيده حرمت دارد ، تعليم آن به ديگران حرام است ، اكتساب از اين طريق حرمت دارد ، معامله بر اين كار و اجير شدن در برابر آن هم باطل است . ولى بدون اعتقاد به تأثير استقلالى يا مدخليت و شركت در تأثير ، حرمت آن دليلى ندارد و اصل بر جواز و اباحه است و بلكه به حكم عمومات تعليم و تعلّم نيز جايز است و بلكه براى معرفت عظمت و قدرت\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 370 ، ح 1 .\r\n( 2 ) . همان ، ج 17 ، ص 142 ، ح 5 .\r\n( 3 ) . همان ، ص 143 ، ح 7 .\r\n( 4 ) . همان ، ص 144 ، ح 11 .\r\n","page_name":" 335 ","page_number":351},
  {"content":"\r\n\r\nحق تعالى رجحان هم دارد كه قبلًا اشاره شد .\r\nدر ضمن مطالب فوق ، مخصوص علم نجوم و منجّمان نيست بلكه در ساير امور نيز جارى و سارى است . مثلًا در علم طب نيز مطلب همين است . يعنى اگر با اعتقاد به تأثير دارو و مداوا باشد و آن را علت تامّه يا شريكه العله بداند كفر است . زيرا خلاف قرآن و برهان و روايات است كه شافى حقيقى را خداوند معرفى مىكنند و دارو و درمان را به اذن الله مؤثر مىدانند و يا علت معدّه مىدانند . در مورد انواع و اقسام حرزها و تعويذها و دعاها و طلسمات و خواص حروف و مانند آن نيز مطلب از اين قرار است .\r\nخلاصه اينكه هيچ چيزى در عالم ، استقلال در تأثير ندارد ، شريك خداوند در تأثير هم نيست بلكه تمام تأثير از خداوند است و ساير چيزها از حقايق نورانى و وجودات روحانى و ملكوتى تا پديده‌هاى مادى ، هر اثرى كه دارند باذن الله و تحت حول و قوهء الهى است .\r\nدر پايان مسأله دربارهء علم هيئت و اختر شناسى بحث شده است و اينكه مطالعه در اوضاع و احوال كواكب و خبر دادن از خسوف و كسوف و اوّل و آخر ماه و اقتران و ابتعاد كواكب و فاصله ستارگان از يكديگر و ديگر جوانب مسأله هيچ اشكالى ندارد ، بلكه يكى از علومى است كه در جهت شناخت عظمت آفرينش خيلى كمك مىكند و در مواردى براى شناخت قبله و مانند آن چه بسا وجوب كفايى دارد و هيچ ربطى به اعتقاد به تأثير و مانند آن ندارد ، بنابراين مىتوان به گفته آنان ترتيب اثر داد مگر در مواردى مثل اوّل ماه رمضان و اوّل ماه شوال كه باز گفتهء علماى هيئت و اختر شناسان ، ملاك نيست زيرا دليل دارد كه « صم للرؤية و أفطر للرؤية » .\r\nالبته در علم هيئت نيز اشتباه رخ مىدهد و چه بسا هواشناس ، ستاره شناس ، و . . . در محاسبات خود اشتباه كنند و مثلًا اوّل ماه را حدس بزنند و اشتباه كنند ، ولى اين يك امر طبيعى است و در كليهء علوم و فنون و رشته‌هايى كه با حدس و محاسبه و نظر ، سر و كار دارند كم و بيش اشتباه وجود دارد و مخصوص علم هيئت و علماى هيئت نيست و هيچ‌كس نگفته كه چون در فتوى - مثلًا - اشتباه وجود دارد پس كسى حق فتوى و نظر ندارد ، يا چون در طبابت اشتباه وجود دارد كسى حق طبابت ندارد و . . . .\r\n\r\n","description":"","footnote":"","page_name":" 336 ","page_number":352},
  {"content":"\r\n\r\n\r\nغشّ در معامله\r\nمسألة 17 : يحرم الغشّ بما يخفي في البيع والشراء كشوب اللبن بالماء و خلط الطعام الجيّد بالرديء ومزج الدهن بالشحم أو بالدهن النباتي ونحو ذلك من دون إعلام ، ولا يفسد المعاملة به وإن حرم فعله و أوجب الخيار للطرف بعد الاطلاع . نعم لو كان الغشّ بإظهار الشيء على خلاف جنسه كبيع الممّوه علي أنّه ذهبٌ أو فضّة و نحو ذلك فسد أصل المعاملة .\r\nترجمه : در خريد و فروش ، غشّ به وسيلهء آنچه كه مخفى مىباشد ، حرام است ، مانند مخلوط كردن شير با آب ، گندم مرغوب با گندم نا مرغوب ، روغن با پيه يا روغن نباتى ، و مانند اينها بدون اينكه طرف را آگاه كند . معامله با غشّ باطل نمىشود ؛ اگرچه كارش حرام است و موجب خيار فسخ براى طرف معامله بعد از اطلاع از آن مىگردد . البته اگر غشّ به اين صورت باشد كه چيزى را بر خلاف جنس آن نشان دهد ، مانند فروش چيزى كه آب طلا يا نقره داده شده به عنوان اينكه طلا يا نقره است و مانند آن ، اصل معامله باطل مىشود » .\r\nشرح : دربارهء غشّ در معامله و حكم تكليفى و وضعى آن سه بحث مطرح است :\r\n1 . بحث موضوعى يا بيان معناى غشّ در لغت و اصطلاح ؛\r\n2 . حكم شرعى خود غشّ يا بيان حرمت آن ؛\r\n3 . حكم شرعى معامله با غشّ .\r\n\r\n","description":"","footnote":"","page_name":" 337 ","page_number":353},
  {"content":"\r\n\r\n\r\nبحث موضوعى\r\nدر مصباح المنير آمده است :\r\nغشّه غشّاً ، من باب قتل والاسم الغيش بالكسر : لم ينصحه وزيّن له غير المصلحة ، ولبن مغشوش ، مخلوط بالماء . « 1 »\r\nدر نهايه ابن اثير آمده است :\r\nالغشّ ضدّ النصح من الغشش وهو المشرب الكدر . « 2 »\r\nدر المنجد آمده است :\r\nغشّ غشّاً و غشش : أظهر له خلاف ما أضمره وزيّن له غير المصلحة ، خدعه ، ضد النصيحة ، الغشّ إسم من الغشّ الخيانة نقيض النصح وهو مأخوذ من الغشش أي المشرب الكدر ، الكدر من كلّ شيء ، الغشاش أوّل الظلمة وآخرها المغشوش غير الخالص ، يقال لبنٌ مغشوش أي مخلوط بالماء غير الخالص . « 3 »\r\nو نظير آن در اقرب الموارد آمده است ، به اضافهء :\r\nغشّه غشّاً ، لم يمحضه النصح . . . فضته مغشوشه أي مخلوطة بالنحاس . « 4 »\r\nخلاصه اينكه غش گاهى به عين خارجى نسبت داده مىشود ، مثلًا مىگوييم : لبنٌ مغشوشٌ يا درهمٌ مغشوشٌ به معناى ناخالص و مشوب و ممزوج به چيز ديگر است ، خواه از جنس خودش باشد ، ولو پست‌تر از آن ، مثل گندم خوبى كه با گندم بد مخلوط شود ، خواه از جنس خودش نباشد ، مثل مخلوط كردن آب با شير ، خواه شخصى مخلوط كند يا خود به خود مخلوط شود ، در فرض مخلوط كردن شخصى هم خواه عمداً و به قصد فريب دادن باشد يا بدون قصد مزبور .\r\nو گاهى به شخص نسبت داده مىشود و مىگوييم : غشّ فلانٌ كه فعل ارادى تبادر\r\n\r\n\r\n","description":"","footnote":"\r\n( 1 ) . المصباح المنير ، ج 2 ، ص 116 .\r\n( 2 ) . النهايه ، ابن اثير ، ج 3 ، ص 369 .\r\n( 3 ) . المنجد ، ص 552 .\r\n( 4 ) . اقرب الموارد ، ج 2 ، ص 873 .\r\n","page_name":" 338 ","page_number":354},
  {"content":"\r\n\r\nمىكند ، يعنى فلانى عمداً اين كار را كرده است ، خواه به قصد فريب دادن كسى باشد يا بدون آن ؛ مثلًا مقدارى آب داخل شير مىكند تا بنوشد . آرى وقتى به مفعول ذى شعور هم نسبت داده مىشود و مىگوييم : « غشّ زيدٌ بكراً » اينجا به معناى خدعه و مكر و خيانت است و در كلمات اهل لغت هم آمده بود كه « غشّ فلاناً أي لم ينصحه ، لم يمحضه النصح ، أظهر له خلاف ما أضمره ، زيّن له غير المصلحة ، خدع ه » ، و در فارسى به گول زدن و فريب دادن تعبير مىشود .\r\nدر اصطلاح فقها و روايات نيز به همين معناى عرفى و لغوى استعمال شده است و داراى حقيقت شرعيه يا متشرعه نيست .\r\nضمناً كلمهء غشّ ، به فتح غين ، مصدر باب غشّ و به كسر آن اسم مصدر است كه حاصل و نتيجه مصدر است و در مصدر اسناد آن به فاعل ، مدّ نظر است يعنى مخلوط كردن ، خالص نكردن متاع از آنچه مورد اعراض طرف است . و اسم مصدر به معناى خالص نبودن و مشوب بودن متاع است كه حاصل كار شخصِ غاشّ و خائن و خادع است . در عنوان بحث ، غشّ به فتحْ صحيح است زيرا متعلق حرمت بايد فعل اختيارى مكلّف باشد و آن غشّ به معناى مصدرى است . قبلًا هم در تصوير و مانند آن به صورت مصدر آمده بود . بنابراين ضبط آن به كسر غين در شرح لمعه « 1 » قابل مناقشه است .\r\nغشّ گاهى نيز در كلام و نصيحت است ، يعنى در مقام مشورت ، طرف را فريب مىدهد ، و گاهى در غير كلام است ، گاهى هم در معامله است كه مورد بحث ما همين است ، ولى غشّ مخصوص آن نيست . در معامله هم گاهى طرفين ( غاشّ و فريب‌دهنده با مغشوش عليه و فريب خورده ) هر دو علم به واقع دارند و مىدانند كه متاع مغشوش است ، گاهى هر دو جاهل به آن هستند و گاهى غاشّ جاهل است و مغشوش عليه از واقع با خبر است و گاهى به عكس آن است .\r\nنظريه مرحوم آيت الله خوئي : به نظر ايشان تنها در قسم اخير ، غشّ در معامله صدق\r\n\r\n\r\n","description":"","footnote":"\r\n( 1 ) . اللمعهء الدمشقيه ، ج 3 ، ص 216 .\r\n","page_name":" 339 ","page_number":355},
  {"content":"\r\n\r\nمىكند و در صور قبلى اصلًا غشّ صدق نمىكند « 1 » و همين صحيح است زيرا غشّ به معناى خدعه و خيانت و فريب دادن است و تنها در فرضى صدق مىكند كه غاشّ عالم به غشّ باشد و مغشوش عليه جاهل باشد . و با علم هر دو يا علم مغشوش عليه يا جهل هر دو عرف نمىگويد بايع خيانت كرده و طرف را فريب داده است . و بر فرض كه اصل غشّ صدق كند ولى حكم آن ( حرمت ) قطعاً منتفى است و با علم هر دو يا جهل هر دو و يا علم مشترى معامله حرام نيست .\r\nغشّ گاهى به سبب چيزى است كه به طور طبيعى مخفى و پنهان مىماند و طرف از آن با خبر نمىشود - مگر اين‌كه خبره و كار كشتهء در شناخت غشّ در معامله باشد - و گاهى به سبب چيزى است كه ولو فعلًا مخفى است ولى هر كسى مىتواند آن را بشناسد و نيازى به خبرويت و كاركشتگى ندارد مثلًا بالاى جعبه يا كيسه جنس خوب گذاشته و پايين آن جنس بد و كم ارزش كه هر كسى با زير و رو كردن متاع مىتواند بفهمد .\r\nو گاهى هم به سبب امرى است كه فعلًا ظاهر و هويداست ، مثلًا گندم را با خاك و سنگ‌ريزه مخلوط كرده يا گندم را با جو مخلوط كرده و در معرض بيع قرار داده است ؛ قدر مسلّم از غشّ ، صورت اوّل است و اطلاقات كلام اهل لغت و روايات ، فرض دوم را نيز شامل مىشود ولى در فرض اخير كه خلط و مزج ظاهر و آشكار است صدق غشّ مشكل است ، مگر اينكه بدون ديد و نظر بفروشد و به طرف بگويد متاع خالص است يا با بنا گذارى بر خالص بودن ، معامله كنند كه از نظر ارتكاب كذب كار حرامى كرده است نه از جهت غشّ در معامله .\r\nدر صدق غشّ به معناى مصدرى لازم نيست حتماً مزج خوب و بد به سبب فعل مايع باشد بلكه مهم استناد غشّ به اوست ، بنابراين اگر ديگرى شير و آب را مخلوط كرده يا به سبب عامل سماوى و الهى مخلوط شده و باد و طوفان ، گندم جيد و ردى را ممزوج كرده باشد و فروشنده هم بداند و سكوت كند و چيزى نگويد ، باز هم عنوان غشّ در معامله صدق مىكند .\r\n\r\n\r\n","description":"","footnote":"\r\n( 1 ) . مصباح الفقاهه ، ج 1 ، ص 300 .\r\n","page_name":" 340 ","page_number":356},
  {"content":"\r\n\r\n\r\nانواع غشّ\r\nغشّ گاهى به مخفى كردن جنس دنى و پست در جنس جيد و خوب است ، مثل برنج شكسته و سالم يا گندم خوب و بد ، و گاهى به مخلوط كردن غير مراد در مراد است ، مثل ممزوج كردن گندم و خاك يا شير و آب ، يا روغن نباتى با روغن حيوانى يا پيه با روغن حيوانى . و گاهى به اظهار صفت خوبى دربارهء چيزى است كه داراى آن صفت نيست . نام اين عمل در اصطلاح تدليس است ، مثلًا در سايه مىفروشد يا در زير چراغ‌هاى قوى و پر نور مىفروشد تا كيفيت كالا را چند برابر جلوه دهد و گاهى به اين است كه چيزى را بر خلاف جنس آن نشان مىدهد مثلًا طلا و نقره بدلى را به جاى اصلى مىفروشد يا فلزى را آب طلا و نقره مىدهد و به جاى طلا و نقره مىفروشد .\r\n\r\nحكم تكليفى حرمت غشّ فى الجمله\r\n- قطع نظر از قيود و تفصيلاتى كه خواهد آمد - مسلّم است . يكى از افعال محرّمه در اسلام غشّ است ؛ به چند دليل :\r\n\r\n1 . اجماع\r\nنه تنها فقهاى اماميه ، بلكه همهء فقهاى اسلام فتوى به حرمت غشّ داده‌اند ، و نه تنها اجماع مسلمين ، بلكه به تعبير برخى از بزرگان « 1 » از ضروريات مذهب مسلمين است كه فوق اجماع است و نيازى به بيان و اثبات ندارد .\r\n\r\n2 . حكم عقل\r\nاز آنجا كه غشّ و فريب دادن ديگرى نوعى خيانت و القاى در مفسده و ضرر است و در واقع ظلم در حق ديگرى است از اين جهت عقل قاطع است به قبح و مفسده ؛ و حرمت شرعى آن به ملازمهء عقليه ثابت است .\r\n\r\n\r\n","description":"","footnote":"\r\n( 1 ) . همان ، ص 298 .\r\n","page_name":" 341 ","page_number":357},
  {"content":"\r\n\r\n\r\n3 . روايات\r\nعمده دليل مسأله ، اخبار فراوانى است كه از طرق اماميه « 1 » و اهل سنت « 2 » نقل شده است . اين روايات در حدّ تواتر است و جاى گفت و گوى سندى نيست ، گرچه اگر هم خبر واحد باشند در ميان آنها روايات صحيحه و موثقه فراوان است و حجيت آنها مسلّم است .\r\nاز نظر مضمون و مفاد ، برخى روايات با كراهت مناسب است مثل روايت حسين بن مختار از امام صادق ( ع ) كه مىفرمايد : « احبّ لك أن تبيّن لهم ما فيها » ، « 3 » ولى روايات فراوانى وجود دارد كه ظهور در حرمت دارند يا نصّ در حرمت هستند ، مثل صحيحه يا حسنهء هشام بن حكم از امام هفتم ( ع ) :\r\n« يا هشام إنّ البيع في الظلال غشّ والغشّ لا يحلّ » . « 4 »\r\nو معتبرهء سكونى از امام صادق ( ع ) :\r\n« نهي النبي ( ص ) أن يشاب اللبن بالماء للبيع » . « 5 »\r\nالبته اين از باب مثال است و قطعاً اختصاص به شوب لبن به ماء ندارد .\r\nو در برخى روايات به آثار وضعى غشّ نيز اشاره شده است ؛ از جمله روايت عيسى بن هشام از امام صادق ( ع ) كه به مرد آرد فروش فرمود :\r\n« إيّاك والغشّ فإنّه مَن غَشّ غُشّ في ماله ، فإن لم يكن له مال غُشّ في أهله » . « 6 »\r\nو مثل روايت عقاب الاعمال از رسول اكرم ( ص ) :\r\n« و من غشّ أخاه المسلم نزع الله بركة رزقه وأفسد عليه معيشته ، ووكّله إلى نفسه » . « 7 »\r\nبا نصّ اين روايات يا ظهور آنها در حرمت ، اجمال روايات « ما احب » يا « لا يصلح »\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 279 - 283 و ج 18 ، ص 112 - 113 .\r\n( 2 ) . سنن بيهقى ، ج 5 ، ص 320 .\r\n( 3 ) . وسائل الشيعه ، ج 17 ، ص 282 ، ح 9 .\r\n( 4 ) . همان ، ص 280 ، ح 3 .\r\n( 5 ) . همان ، ح 4 .\r\n( 6 ) . همان ، ص 281 ، ح 7 .\r\n( 7 ) . همان ، ص 283 ، ح 11 .\r\n","page_name":" 342 ","page_number":358},
  {"content":"\r\n\r\nو مانند آن تفسير و رفع مىشود و اصل دلالت روايات بر حرمت غشّ فى الجمله مقطوع مىگردد .\r\nضمناً از روايات فراوان استفاده مىشود كه خود عنوان غشّ موضوعيت دارد و حرمت بر آن مترتّب است ، حرمت هم تكليفى است ، همان‌طور كه خود غنا و تصوير ذات الروح و . . . حرمت دارد .\r\nبنابراين خود غشّ حرام است ولى قيود و تفصيلاتى دارد :\r\nقيد اوّل : غشّ گاهى به سبب چيزى است كه به طور طبيعى و بدون اختبار خبره يا اخبار طرف ، مخفى مىماند ، مثل مزج شير و آب و گاهى به سبب چيزى است كه ظاهر و روشن است و كافى است مشترى چشم باز كند و نگاه كند ، يا مثلًا دست ببرد و ميوه‌هاى زيرين جعبه را بيرون آورد و . . . نيازى به مهارت و خبرويت هم نيست .\r\nدر كلام شيخ مفيد و شيخ طوسى مطلق غشّ تحريم شده است ، ولى در كلام مشهور متأخرين خصوص قسم اوّل يعنى « غشّ بما يخفي » تحريم شده است . مزج به سبب چيزى كه آشكار است يا اصلًا غشّ نيست و موضوعاً خارج است ظاهر سخن آقاى خوئى نيز است ؛ « 1 » و يا اگر غشّ است ظاهر كلام مشهور است و شهيد ثانى در مسالك « 2 » و محقق ثانى در جامع المقاصد « 3 » در ذيل كلام محقق در شرايع و علامه در قواعد ، فرموده‌اند تقييد به « ما يخفي » براى احتراز از « غشّ بما لا يخفي » است ، مثل خلط گندم خوب با گندم بد و پست و كم ارزش . ظاهر تعبير امام راحل در متن همين است . خلاصه اينكه غشّ به سبب چيزى كه مخفى مىماند - و مشترى نمىفهمد مگر با اعلام بايع يا اختبار خبره - حرام است ، نه « غشّ بما لا يخفي » .\r\nدليل اين تفصيل صحيحهء محمد بن مسلم از يكى از دو امام همام ( امام باقر يا امام صادق ) است :\r\nسئل ( ع ) عن الطعام يخلط بعضه ببعض ، و بعضه اجود من بعض ، قال ( ع ) : « إذا\r\n\r\n\r\n","description":"","footnote":"\r\n( 1 ) . مصباح الفقاهه ، ج 1 ، ص 300 .\r\n( 2 ) . مسالك الافهام ، ج 3 ، ص 129 .\r\n( 3 ) . جامع المقاصد ، ج 4 ، ص 25 .\r\n","page_name":" 343 ","page_number":359},
  {"content":"\r\n\r\nرؤيا جميعاً فلا بأس ما لم يغط الجيّد الرديء » . « 1 »\r\nآنگاه با منطوق اين شرطيه ، اطلاقات روايات حرمت غشّ تقييد مىشود و بر خصوص غشّ « بما يخفى » حمل مىگردد .\r\nاز قيد « ما لم يغط الجيّد الرديء » نيز استفاده مىشود كه ملاك در مزج بما يخفى اين نيست كه به قدرى مخفى باشد كه تنها غاشّ از آن مطلع گردد يا حداكثر اهل خبره و غشّ شناس آن را به اختبار بفهمند ، بلكه كافى است كه در ظاهر امر مخفى باشد و جنس خوب روى جنس بد را بپوشاند - ولو هر كسى با دست زدن و زيرورو كردن بفهمد كه مغشوش است . از روايت سعد اسكاف نيز همين استفاده مىشود كه امام باقر ( ع ) فرموده :\r\n« مرّ النبي ( ص ) في سوق المدينة بطعام فقال لصاحبه : ما أرى طعامك إلّا طيّباً ، وسأله عن سعره ، فأوحى الله عزّ وجلّ إليه أن يدسّ يده في الطعام ففعل فأخرج طعاماً ردئاً ، فقال لصاحبه : ما أراك إلا وقد جمعت خيانة و غشاً للمسلمين » . « 2 »\r\nبنابراين تنها فرض مزج به سبب چيزى كه ظاهر و هويداست و ديده مىشود اشكالى ندارد و مزج به چيزى كه با چشم ديده نمىشود و جنس خوب ، بد را پوشانده ، غشّ و حرام است .\r\nبنابراين مثال شهيد ثانى در مسالك و محقق ثانى در جامع المقاصد براى غشّ بما لا يخفى به خلط گندم خوب و بد حمل مىشود بر فرضى كه هر دو ديده شوند ، نه مطلق مزج ولو به پنهان كردن طعام رديء در زير طعام جيد و خوب ؛ چه اينكه امام راحل اين را از مثال‌هاى غشّ بما يخفى آورده و منظورش فرض پوشاندن طعام رديء با طعام جيد است .\r\nقيد دوم : غشّ گاهى در معامله و بلكه در خصوص « بيع و شراء » است و گاهى در غير معامله است ؛ مثلًا كسى ميهمان دارد و از او با شير مخلوط به آب يا نان به دست آمده از گندم خوب و بد ، يا با برنج مخلوط خوب و بد پذيرايى مىكند ، يا مال\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 112 ، ح 1 .\r\n( 2 ) . همان ، ج 17 ، ص 289 ، ح 8 .\r\n","page_name":" 344 ","page_number":360},
  {"content":"\r\n\r\nمغشوش را به فقير و مسكين صدقه مىدهد . امّا مورد بسيارى از روايات غشّ در معامله و در خصوص بيع و شراء است و در حديث مناهى از رسول گرامى ( ص ) نقل شده است كه « من غشّ مسلماً في شراء أو بيع فليس منّا » ؛ « 1 » و در معتبره سكونى از امام صادق ( ع ) مىخوانيم : « نهى النبى ( ص ) أن يشاب اللبن بالماء للبيع » . « 2 » بر همين اساس امام راحل در متن ، قيد « بيع و شراء » را آورده است . بنابراين غشّ در غير معامله - در اعمال اختيارى - حرام نيست زيرا دليلى بر حرمت آنها نداريم بلكه سيرهء قطعى و قضاوت عرفى بر عدم حرمت است ، و روايات باب بر غشّ در معامله حمل مىشود . آرى در غير معامله اگر خبر دهد كه شير خالص است ، برنج درجهء يك است و . . . از باب كذب حرام است ، نه از باب غشّ در معامله .\r\nقيد سوم : معاملهء كالاى غش‌ّدار گاهى بدون اعلام به مشترى است و گاهى با اعلام به غشّ است . روايات باب غالباً قيد اعلام ندارد ولى از اين جهت اطلاق هم ندارد كه حتى با اعلام هم حرام باشد ، بلكه اهمال دارد و در مقام بيان اين جهت نيست ، و بر فرض كه اطلاق داشته باشد ، ولى در برخى روايات معتبره قيد بدون اعلام دارد ، مثل صحيحهء داود بن سرهان از امام صادق ( ع ) ، كه در مورد مُشك خشك و تر است كه مشك تر را راحت مىفروشد ولى مُشك خشك به آن قيمت مشترى ندارد ، راوى از امام پرسيد اگر تر كنم و بفروشم چه حكمى دارد ؟ حضرت فرمود : « لا ! إلا أن تعلمهم » ، راوى مىگويد : جنس خشك را مرطوب كردم و به مشتريان اعلام هم كردم . حضرت فرمود : « لا بأس به إذا أعلمتهم » . « 3 »\r\nمفهوم شرطيه سخن امام ، اين است كه اگر اعلام نكنى اشكال دارد ، و با منطوق اين جمله مطلقات حرمت غشّ در معامله تقييد مىشود به فرض عدم اعلام ، و اينكه با اعلام اشكالى ندارد و حرام نيست .\r\nقيد چهارم : مزج جنس خوب با جنس بد گاهى به صورت اتفاقى و به عاملى خارج\r\n\r\n\r\n","description":"","footnote":"\r\n( 1 ) . همان ، ح 10 .\r\n( 2 ) . همان ، ص 280 ، ح 4 .\r\n( 3 ) . همان ، ج 18 ، ص 113 ، ح 4 .\r\n","page_name":" 345 ","page_number":361},
  {"content":"\r\n\r\nاز اراده و اختيار طرف است ، و گاهى به فعل اوست ، نه به قصد افساد و اغراى به جهل و تلبيس امر بر مشترى ، بلكه به قصد اصلاح مال و مانند آن است و گاهى به فعل او با قصد خدعه و فريب است .\r\nاز نظر روايات ميان صور فوق فرقى وجود ندارد و بر فروشنده است كه اگر عالم به غشّ است به طرف اعلام كند ؛ بدون اعلام ، غشّ و حرام است . دليل آن هم اطلاق روايات است .\r\nبنابراين قصد تلبيس و خدعه نه در معنا و مفهوم غشّ دخيل است و نه در حكم حرمت آن ، ولى از كلام صاحب رياض تفصيل استفاده مىشود ، زيرا فرموده است : « لو غشّ لكن لا بقصده بل به قصد إصلاح المال لم يحرم » و استدلال كرده است به اصل اباحه و عدم حرمت و انصراف روايات باب به صورت قصد خدعه داشتن . « 1 » شيخ اعظم نيز در مكاسب اين را به صورت احتمال آورده است ؛ « 2 » ولى ادعاى انصراف دليل ندارد و اطلاقات حاكم است ؛ لذا قصد غشّ دخيل نيست ، بدون آن هم اگر خوب و بد را ممزوج كند و بدون اعلام بفروشد حرام است . به همين دليل ، مرحوم امام در متن ، قيد مذكور را نياورده است .\r\nقيد پنجم : در اغلب روايات باب ، غشّ در معامله با مسلمان تحريم شده است مثلًا : « أما علمت أن ليس من المسلمين مَن غشّهم » ؛ « 3 » ولى هيچ حصرى در اين نوع روايات نيست تا غشّ در معامله با غير مسلمان را خارج كند ، بلكه از اين جهت ساكت است .\r\nولى برخى از روايات باب اطلاق دارد و به طور كلى غشّ در معامله را حرام كرده است از جمله روايت صحيحهء هشام بن حكم از امام هفتم ( ع ) :\r\n« يا هشام ! إنّ البيع في الظلال غشّ والغشّ لا يحلّ » . « 4 » يعنى جنس غشّ حلال نيست ، خواه مغشوش عليه مسلمان باشد يا كافر .\r\n\r\n\r\n","description":"","footnote":"\r\n( 1 ) . رياض المسائل ، ج 8 ، ص 76 .\r\n( 2 ) . المكاسب ، ج 1 ، ص 279 .\r\n( 3 ) . وسائل الشيعه ، ج 17 ، ص 279 ، ح 2 .\r\n( 4 ) . همان ، ص 280 ، ح 3 .\r\n","page_name":" 346 ","page_number":362},
  {"content":"\r\n\r\n\r\nحكم معامله با غشّ\r\nمعامله يا خريد و فروش طعام مغشوش يا مطلق كالاى مغشوش از دو جهت مورد بحث است :\r\n1 . از نظر حلّيت و حرمت آن ( حكم تكليفى ) ؛\r\n2 . از نظر حكم وضعى ( صحت و بطلان معامله ) .\r\nحكم تكليفى\r\nدر مواردى نفس بيع و معامله مفسدهء ملزمه دارد و حرام است ، مثل بيع در وقت ندا براى نماز جمعه - در عصر حضور معصوم و واجب عينى بودن جمعه - و مثل خريد و فروش خمر و انواع مسكرات . ولى در مورد بحث ما دليلى بر حرمت تكليفى نفس معامله نيست . سه روايت در اين باره وجود دارد :\r\n1 . روايت موسى بن بكر از امام هفتم ( ع ) كه در مورد دينار مغشوش است ؛ حضرت آن را دو نيمه كرد سپس فرمود :\r\n« ألقه في البالوعة حتّي لا يباع شيء فيه غشّ » . « 1 »\r\nولى اين روايت مرسله است و قابل استدلال نيست ؛ ضمن اينكه نهى در معاملات ظهور در فساد معامله دارد ، نه در حرمت تكليفى آن .\r\n2 . روايت مفضل بن عمر جعفى است از امام صادق ( ع ) :\r\nكنت عند أبى عبدالله ( ع ) فألقى بين يديه دراهم فالقى إلى درهماً منها فقال : « إيش هذا ؟ » فقلت : ستوق ، فقال : « و ما الستوق ؟ » فقلت : طبقتين طبقه نفضه و طبقه من نحاس . فقال : « اكسرها فإنّه لا يحلّ بيع هذا و لا إنفاقه » . « 2 »\r\nاين روايت هم از نظر سند ضعيف است زيرا على بن حسن صيرفى در سند آن است .\r\n3 . صحيحهء هشام بن حكم از امام هفتم ( ع ) كه قوىترين روايت براى حرمت\r\n\r\n\r\n","description":"","footnote":"\r\n( 1 ) . همان ، ص 281 ، ح 5 .\r\n( 2 ) . همان ، ج 18 ، ص 186 ، ح 5 .\r\n","page_name":" 347 ","page_number":363},
  {"content":"\r\n\r\nتكليفى است . امام به هشام مىفرمايد :\r\n« إنّ البيع في الظلال غشّ والغشّ لا يحلّ » . « 1 »\r\nيعنى خود بيع در سايه ، از مصاديق غشّ است و غشّ حرام است ، پس خود معامله حرمت دارد . ولى اين حديث داراى جواب است ، زيرا در مقابل آن روايات متعددى - مثل معتبرهء سكونى و حديث مناهى و روايت عقاب الاعمال - وجود دارد دالّ بر اينكه بيع ، مصداق غشّ نيست بلكه غشّ در معامله و براى آن و مقدمهء آن است ، نه اينكه خود بيع غشّ باشد ، غشّ همان خلط و امتزاج جنس بد با جنس خوب است و بيع ، امر ديگرى است ( خريد و فروش جنس مغشوش ) ، آنگاه نهى به غشّ تعلق گرفته كه غير از معامله است ؛ پس خود معامله متعلق نهى نيست تا حرمت داشته باشد . در بحث حكم وضعى به همين دليل ، روايات بر بطلان معاملهء جنس مغشوش دلالت نمىكنند زيرا نهى از خود معامله نيست تا حرام باشد .\r\n\r\nحكم وضعى\r\nاز نظر فساد و بطلان معامله با غشّ برخى مثل مقدس اردبيلى « 2 » فتوا به فساد داده‌اند و به روايات مزبور استناد كرده‌اند كه پاسخ آنها داده شد . و در خصوص دو روايت موسى بن بكر و مفضل بن عمر جعفى افزون بر اشكال سندى ، اشكال ديگرى وجود دارد كه قياس مورد بحث ما به باب دينار و درهم مغشوش ، مع الفارق است زيرا شير مخلوط با آب و . . . ماليت و ارزش دارد و حداكثر معيوب به عيب مخفى است . ولى درهم يا دينار مغشوش اصلًا ماليت ندارد و مادهء فساد است و از امورى است كه « لا يترتّب عليها بهيئتها إلّا حرام » و منافع حلال ندارند تا معامله بر آنها صحيح باشد ، بلكه از قبيل هياكل عبادت و آلات لهو و مانند آن است زيرا اگر ماليت داشت امام ( ع ) آن را دو نيمه نمىكرد يا امر به كسر و شكستن نمىنمود زيرا اسراف است و امام كار حرام نمىكند . بنابراين آن روايات در مورد بحث ما قابل استناد نيست .\r\n\r\n\r\n","description":"","footnote":"\r\n( 1 ) . همان ، ج 17 ، ص 280 ، ح 3 .\r\n( 2 ) . مجمع الفائدهء و البرهان ، ج 8 ، ص 83 .\r\n","page_name":" 348 ","page_number":364},
  {"content":"\r\n\r\nبرخى از فقها در مسأله دو وجه ذكر كرده‌اند و عبور كرده‌اند ، از جمله محقق ثانى در جامع المقاصد :\r\nوأمّا حال البيع في الفرض الأوّل ( غشّ بما يخفى ) فيمكن صحّته ، لأنّ المحرّم هو الغشّ وأمّا المبيع فإنّه عين منتفع بها يعدّ مالًا فيصحّ ويمكن الحكم بالبطلان لأنّ المقصود بالبيع هو اللبن والجاري عليه هو المشوب . « 1 »\r\nولى به نظر مشهور معامله صحيح است و مشترى اگر جاهل بوده خيار عيب دارد و مىتواند معامله را فسخ كند ، يا امضا كند مجاناً ، و يا امضا كند و ارش بگيرد ؛ يا خيار تدليس دارد اگر از اين باب باشد يا خيار تخلف شرط و وصف دارد ، ولى باطل نيست و استدلال به « ما قصد لم يقع و ما وقع لم يقصد » درست نيست ، زيرا مقصود از معامله ، گندم يا شير يا روغن است كه موجود است ؛ حداكثر اين است كه متاع ، معيوب است يا شرط آن تخلف كرده و در جاى خود در باب خيارات ثابت است كه اينها موجب بطلان نيست بلكه موجب خيار است و بلكه در فرضى كه معامله بر مبيع كلى واقع شود صحيح و لازم است . و اگر در مقام تحويل ، متاع معيوب و مغشوش بدهد مشترى حق دارد نگيرد و متاع خالص و بىغلّ و غشّ را مطالبه كند ؛ آرى اگر روى متاع شخصى و مال موجود خارجى معامله شود و مغشوش باشد حق الخيار دارد و معامله لازم نيست ، بلكه جايز و متزلزل است ولى به هر حال صحيح است . در نتيجه هيچ دليلى بر فساد و بطلان نيست و عمومات صحت بيع و تجارت ، معاملهء متاع مغشوش را شامل مىشود .\r\nتنها در يك صورت معامله فاسد و باطل است و آن در موردى است كه مبيع بر خلاف جنس واقعى مورد معامله باشد ، مثلًا فلان متاع را به عنوان اين‌كه عبد حبشى است بفروشد سپس معلوم شود كه حمار وحشى است ، يا به عنوان طلا و نقره بفروشد سپس معلوم شود كه مطلا بوده و آب طلا و نقره داده شده است و جنس واقعى آن مس است . چنين معامله‌اى باطل است زيرا « ما قصد لم يقع و ما وقع لم يقصد ، والعقود تابعه للقصود » ، يا « ما وقع عليه العقد ليس بموجود و ما هو موجود لم يقع عليه العقد حتّى\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 25 .\r\n","page_name":" 349 ","page_number":365},
  {"content":"\r\n\r\nيكون صحيحاً » . و در واقع از قبيل وصف مقدم و صورت نوعيه است كه اگر نباشد ماهيت عوض مىشود و مورد معامله نيست تا صحيح باشد ، و اين صورت كاملًا طبق قاعده است ولى در اوصافى كه خارج از وصف مقوّم است و از قبيل اوصاف صحت و كمال مىباشند تخلف آنها موجب بطلان نيست بلكه موجب خيار مشترى است ، مثل معيوب بودن متاع كه وصف صحت را ندارد ، يا عبدى را فروخته به شرط اينكه كاتب يا خياط باشد و بعداً معلوم شد كه فاقد وصف است كه وصف كمال را ندارد ، و گرنه عبد ، همان عبد است و معامله بر همين موجود خارجى واقع شده است .\r\nدر پايان به اين نكته اشاره مىشود كه محقق ثانى از قول شهيد در ذكري آورده است :\r\nوفي الذكرى في باب الجماعة ما حاصله : لو نوى الاقتداء بإمام معيّن على أنّه زيد فظهر عمراً ، إنّ في الحكم نظر قال : ومثله ما لو قال بعتك هذا الفرس فإذا هو حمار ، وجعل منشأ التردّد تغليب الإشارة أو الوصف . « 1 »\r\nخلاصه اين‌كه محقق ثانى و شهيد اوّل خواسته‌اند مسأله را از باب تعارض اشاره و عنوان بدانند كه در آن دو وجه وجود دارد : برخى عنوان را مقدم دانسته‌اند و برخى اشاره را . ولى بزرگان فقها اين را رد كرده‌اند و از جمله شهيد ثانى در مسالك ، « 2 » صاحب جواهر « 3 » و شيخ اعظم « 4 » و ديگران ، كه مسأله از آن باب نيست زيرا اين در صورتى است كه از عنوان مبيع ، خصوص صحيح مراد باشد مثل اين‌كه بگويد : « اين عبد بينا را مىفروشم » سپس معلوم مىشود كه نابيناست . ولى در مورد بحث ما اين‌گونه نيست و وصف صحت به عنوان شرط مطرح است و معامله بر خود عين خارجى واقع شده است بنا بر اين‌كه سالم باشد و معيوب يا مغشوش نباشد و اينجا جاى تردد و دو وجه نيست و فقط جاى حكم به صحت است .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 25 .\r\n( 2 ) . مسالك الافهام ، ج 3 ، ص 129 .\r\n( 3 ) . جواهر الكلام ، ج 22 ، ص 112 .\r\n( 4 ) . المكاسب ، ج 1 ، ص 281 280 .\r\n","page_name":" 350 ","page_number":366},
  {"content":"\r\n\r\n\r\nاخذ اجرت بر واجبات\r\nمسألة 18 : يحرم أخذ الاجرة على ما يجب عليه فعله عيناً ، بل ولو كان كفائيّاً على الأحوط فيه ، كتغسيل الموتى وتكفينهم ودفنهم . نعم لو كان الواجب توصّليّاً - كالدفن - و لم يبذل المال لأجل أصل العمل ، بل لاختيار عمل خاصّ لابأس به ؛ فالمحرّم أخذ الاجرة لأصل الدفن . و أمّا لو اختار الوليّ مكاناً خاصّاً وقبراً مخصوصاً ، وأعطى المال لحفر ذلك المكان الخاصّ ، فالظاهر أنّه لابأس به ، كما لا بأس بأخذ الطبيب الاجرة للحضور عند المريض ، و إن أشكل أخذها لأصل المعالجة ؛ وإن كان الأقوى جوازه . ولو كان العمل تعبّدياً يشترط فيه التقرّب كالتغسيل ، فلا يجوز أخذها عليه على أيّ حال . نعم لا بأس بأخذها على بعض الامور غير الواجبة كما تقدّم في غسل الميّت . وممّا يجب على الإنسان تعليم مسائل الحلال والحرام ، فلا يجوز أخذها عليه ، و أمّا تعليم القرآن فضلًا عن غيره من الكتابة وقراءة الخط و غير ذلك فلا بأس بأخذها عليه والمراد بالواجبات المذكورة ما وجب علي نفس الأجير ؛ وأمّا ما وجب على غيره ولا يعتبر فيه المباشرة ، فلا بأس بأخذ الاجرة عليه حتي في العبادات التي يشرع فيها النيابة ، فلا بأس بالاستئجار للأموات في العبادات كالحجّ والصوم والصلاة .\r\nترجمه : گرفتن اجرت براى چيزى كه انجام دادن آن بر مكلّف واجب عينى است ، حرام مىباشد . بلكه اگرچه واجب كفايى باشد ، بنابر احتياط - واجب - در مورد آن ، مانند غسل دادن و كفن كردن و دفن نمودن اموات . البته اگر واجب توصّلى باشد\r\n\r\n","description":"","footnote":"","page_name":" 351 ","page_number":367},
  {"content":"\r\n\r\n- مانند دفن ميت - و مالى به خاطر اصل كار ( دفن كردن ) بذل نشود ، بلكه به خاطر اين‌كه عمل خاصى ( دفن مخصوصى ) اختيار شده است اشكالى ندارد ؛ پس آنچه حرام است ، گرفتن اجرت براى اصل دفن مىباشد و امّا اگر ولى ، جاى خاص و قبر مخصوصى را انتخاب كند و مال را براى حفر آن مكان مخصوص بدهد ظاهر اين است كه مانعى ندارد ، چنان‌كه مانعى ندارد پزشك براى حاضر شدن نزد بيمار اجرت بگيرد ؛ اگرچه براى گرفتن اجرت براى اصل معالجه ، اشكال شده است ، ولى اقوا جايز بودن آن است ، اگر عمل ، تعبّدى باشد - كه در آن قصد قربت شرط است - مانند غسل دادن ميت ، اجرت گرفتن بر آن در هر صورت جايز نيست ، البته گرفتن اجرت براى برخى از كارهاى غير واجب اشكال ندارد ، همان‌گونه كه در غسل ميت گذشت . يكى از چيزهايى كه بر انسان واجب است ، ياد دادن مسائل حلال و حرام است ؛ پس اجرت گرفتن بر آن جايز نيست . و امّا اجرت گرفتن براى تعليم قرآن - چه رسد به غير آن ، مانند كتابت و خواندن خط و غير اينها - مانعى ندارد ، منظور از واجباتى كه گفته شد [ گرفتن اجرت بر آن حرام است 
  ] واجباتى است كه بر خود اجير واجب باشد و امّا آنچه بر غير او واجب باشد و مباشرت در آن معتبر نباشد ، گرفتن اجرت بر آن ، حتى در عباداتى كه نيابت در آنها مشروع است مانعى ندارد ، بنابراين اجير گرفتن براى اموات در مورد عبادات مانند حج و روزه و نماز اشكالى ندارد .\r\nشرح : در ابتدا اخذ اجرت بر واجبات مورد بحث است . و در ضمن آن يا در پايان مسأله ، دربارهء اخذ اجرت بر مستحبات هم بحث خواهد شد . اخذ اجرت بر مباحات و مكروهات و اجير شدن براى انجام آن كارها جايز است .\r\n\r\nاقسام واجب\r\nبراى واجب در فقه و اصول ، تقسيم‌هاى مختلفى ذكر شده است كه به تفصيل در خاتمهء مباحث باب اوامر علم اصول بيان شده است ، برخى از آنها عبارتند از :\r\n1 . واجب تعبدى و توصلى : واجب تعبدى واجبى است كه قصد قربت ، شرط صحت آن است و بدون آن ، عملْ باطل است . واجب توصلى واجبى است كه قصد\r\n\r\n","description":"","footnote":"","page_name":" 352 ","page_number":368},
  {"content":"\r\n\r\nقربت در امتثال آن معتبر نيست ، اگرچه قصد قربت در آن ممكن و جايز و بلكه راجح است ولى لازم نيست .\r\n2 . واجب عينى و كفايى : واجب عينى واجبى است كه بر هر فردى از افراد مكلّفِ واجد شرايط ، واجب است و با انجام دادن برخى ، از عهدهء ديگران ساقط نمىشود . ولى واجب كفايى واجبى است كه ابتدا بر هر مكلّفِ جامع شرايط ، واجب مىگردد ، ولى با امتثال بعضى ، از عهدهء ديگران برداشته مىشود .\r\n3 . واجب تعيينى و تخييرى : واجب تعيينى عملى است كه معيناً خودش واجب و داراى مصلحت ملزمه است و بدل و جايگزين ارادى و اختيارى ندارد ، ولو ممكن است داراى بدل طولى و اضطرارى باشد . واجب تخييرى عملى است كه داراى بديل عرضى و اختيارى است و از ابتدا يكى از چند عمل ، واجب مىشود ، بدون اختصاص به يكى از آنها .\r\n4 . واجب نفسى و غيرى : واجب نفسى واجبى است كه براى خودش واجب است . واجب غيرى واجبى است كه براى رسيدن به واجب ديگر واجب شده است .\r\n5 . واجب مباشرى و استنابى : واجب مباشرى آن است كه بر شخص اجير واجب گرديده و شخصاً بايد انجام دهد و نيابت‌بردار نيست . واجب غير مباشرى و استنابى آن است كه بر ديگرى واجب گرديده ولى مباشرت در آن معتبر نيست و نيابت‌بردار است ، مثل نماز و روزه‌هاى استيجارى به نيابت از اموات .\r\nدربارهء حرمت اخذ اجرت بر واجبات فوق - به استثناى قسم اخير كه به اتفاق كلمه اجير شدن براى آن مشروع است - اقوال و تفصيلات متعددى وجود دارد . مرحوم آيت الله خوئى در مصباح هشت قول ذكر كرده است :\r\n1 . نظر مشهور : گرفتن اجرت در مقابل مطلق واجبات حرام است . « 1 »\r\n2 . فخرالمحققين در ايضاح : در واجب كفايى توصلى ، اخذ اجرت جايز است و در غير آن حرام است . « 2 »\r\n\r\n\r\n","description":"","footnote":"\r\n( 1 ) . مسالك الافهام ، ج 3 ، ص 130 .\r\n( 2 ) . ايضاح الفوائد ، ج 2 ، ص 264 .\r\n","page_name":" 353 ","page_number":369},
  {"content":"\r\n\r\n3 . باز هم از فخرالدين ولى به نقل مصابيح : گرفتن اجرت بر واجب تعبدى جايز نيست و بر واجب توصلى جايز است . « 1 »\r\n4 . صاحب رياض در باب متاجر : اخذ اجرت بر واجب عينى جايز نيست ، بر واجب كفايى هم كه وجوبش ذاتى است جايز نيست ، ولى در مقابل واجب كفايى توصلى جايز است . « 2 »\r\n5 . منسوب به سيد مرتضى : اخذ اجرت بر واجب كفايى جايز است و بر واجب عينى جايز نيست . « 3 »\r\n6 . صاحب مفتاح الكرامه : هر واجبى كه غرض اصلى از آن آخرت باشد اخذ اجرت بر آن جايز نيست و هر واجبى كه غرض اهم و اصلى از آن دنيا باشد اخذ اجرت بر آن جايز است . « 4 »\r\n7 . صاحب بلغه از جدش علامهء طباطبائى در مصابيح : اخذ اجرت بر واجب تعبدى مطلقاً جايز نيست ولى بر واجب توصلى اگر كفايى باشد مطلقاً جايز است ؛ اگر عينى باشد در صورتى كه وجوبش براى ضرورت باشد باز هم اخذ اجرت جايز است و اگر وجوبش براى حفظ نظام باشد ، مطلقاً جايز نيست ؛ خواه واجب ذاتى باشد يا غيرى . « 5 »\r\n8 . تفصيل شيخ اعظم در مكاسب : اخذ اجرت بر واجب عينى تعيينى و كفايى تعبدى جايز نيست ولى بر واجب كفايى توصلى و واجب تخييرى جايز است ، ضمناً ايشان در واجب تخييرى تعبدى مردّد هستند . « 6 »\r\nمختار خود آيت الله خوئى : اخذ اجرت در برابر واجبات مطلقاً جايز است . « 7 »\r\n\r\n\r\n","description":"","footnote":"\r\n( 1 ) . المصابيح خطى ، ص 59 .\r\n( 2 ) . رياض المسائل ، ج 8 ، ص 83 .\r\n( 3 ) . به نقل شهيد در الدروس الشرعيه ، ج 3 ، ص 172 .\r\n( 4 ) . مفتاح الكرامه ، ج 12 ، ص 302 .\r\n( 5 ) . بلغهء الفقيه ، ج 2 ، ص 12 .\r\n( 6 ) . المكاسب ، ج 2 ، ص 134 - 136 .\r\n( 7 ) . مصباح الفقاهه ، ج 1 ، ص 460 .\r\n","page_name":" 354 ","page_number":370},
  {"content":"\r\n\r\nبا توجه به اقوال فوق و تقسيم‌هاى گوناگون واجب ، به ترتيب متن وارد بحث مىشويم :\r\nآنچه در ماهيت اجاره معتبر است ، در اجاره بر واجبات هم قطعاً معتبر است و بدون آن اصلًا اجاره نيست ، و نيز آنچه در صحت و لزوم اجاره معتبر است ، در اجاره بر واجب نيز معتبر است و كسى در اين جهت بحثى ندارد ، بنابراين مقتضى براى جواز اخذ اجرت موجود است . آنچه موجب بحث از جواز و عدم جواز گرفتن اجرت بر واجبات و بلكه بر مستحبات است دو عامل است : يكى وجوب و فريضه بودن كه از نظر مشهور با اجرت گرفتن بر آن منافات دارد و قابل جمع نيست و مانع از اخذ اجرت و تأثير مقتضى است ، ديگرى عبادت بودن و قصد قربت است كه باز از نظر مشهور با اجير شدن و انجام عمل به نيت اجاره منافات دارد و مانع از اخذ اجرت است ، عامل اوّل مخصوص واجبات توصلى است كه وجوب دارند ولى قصد قربت ندارند ، دومى مخصوص مستحبات عبادى است كه قصد قربت لازم دارند ولى وجوب ندارند ، و هر دو عامل در واجبات تعبدى جمع شده‌اند ، و در واقع از دو جهت اجاره بر آنها جايز نيست .\r\nبررسى عامل : منافات داشتن وجوب تعبدى يا توصلى با اخذ اجرت بر عمل واجب :\r\nهمان‌طور كه قبلًا اشاره شد واجب ، تقسيماتى دارد از جمله عينى و كفايى ، تعيينى و تخييرى ، نفسى و غيرى - بنا بر اين‌كه وجوب ، مقدمهء شرعى باشد نه عقلى - بحث ما اكنون در واجب عينى تعيينى نفسى است ؛ خواه تعبدى باشد يا توصلى كه فعلًا جهت عباديت مطرح نيست و جهت وجوب مورد بحث است . مثل نمازهاى واجب ، روزهء ماه رمضان و حج واجب دربارهء واجب كفايى و واجب تخييرى و واجب غيرى هم بعداً بحث خواهيم كرد .\r\nمشهور براى اثبات منافات وجوب با استحقاق اجرت به چند وجه استدلال كرده‌اند كه اهم آنها را مورد بحث قرار مىدهيم :\r\n\r\n","description":"","footnote":"","page_name":" 355 ","page_number":371},
  {"content":"\r\n\r\n\r\nاستدلال كاشف الغطاء\r\nبه گفتهء شيخ اعظم ، استدلال كاشف الغطاء قوىترين دليل است :\r\nإنّ التنافي بين صفة الوجوب والتملّك ذاتي لأنّ المملوك والمستحقّ لا يملك ولا يستحقّ ثانياً . « 1 »\r\nتوضيح : قانون اجاره اين است كه اجاره دهنده - خواه موجر باشد در اجاره بر اعيان ، خواه در اجاره بر اعمال - بايد مالك مال مورد اجاره باشد تا بتواند آن را به ديگرى اجاره دهد و در مقابل آن مال الاجاره دريافت كند ؛ بدون آن اجاره باطل است و يا فضولى است و با اجاره و رضايت مالك اصلى براى خودِ مالك واقع مىشود نه براى فضولى .\r\nبر اين اساس ، اجاره بر واجبات ، صحيح نيست زيرا از طرفى مفاد وجوب اين است كه عمل صددرصد ملك خود عامل نيست بلكه ملك غير است و ديگرى مستحق آن است - خواه ذات اقدس احديت باشد كه نوع واجبات عينى تعيينى از اين قبيل است و همين مدّ نظر مستدلّ است ، خواه شخص ديگرى باشد كه خداوند اين حق را براى او قائل شده و او را مستحق اين عمل قرار داده است ، مثل تجهيز ميت كه حقى است براى ميت بر گردن انسان‌هاى زنده ، البته اين از موارد واجب كفايى است ولى اكنون كارى به جهت كفايى بودن نداريم و جهت وجوب و استحقاق غير مورد نظر است .\r\nاز طرف ديگر مفاد صحت اجاره اين است كه عمل ، صددرصد ملك خود عامل است و او استحقاق اين عمل را دارد . و لذا مىتواند به ديگرى تمليك كند و اجاره دهد ، امّا ميان آن دو تناقص ذاتى و واقعى است و محال است عمل واحد در آن واحد ، هم صددرصد ملك خدا باشد و او مستحق اين عمل باشد ي - ا ف - رد ثالث - ى - مثل ميت - مالك و مستحق آن باشد ، و هم صددرصد ملك خود عامل و مورد استحقاق او باشد .\r\nبه بيان ديگر : مفاد وجوب اين است كه مكلّف با خدا معامله كرده و عمل را به او فروخته است و او مالك عامل بر ذمّهء عامل است و امكان ندارد در عرض آن ، خود\r\n\r\n\r\n","description":"","footnote":"\r\n( 1 ) . شرح القواعد ، ج 1 ، ص 279 .\r\n","page_name":" 356 ","page_number":372},
  {"content":"\r\n\r\nمكلّف مالك عمل باشد و بتواند آن را به ديگرى تمليك كند و همزمانْ عمل ، ملك مستأجر گردد ، نظير اين‌كه اگر عين يا عملى را به انسانى اجاره دهد امكان ندارد همزمان آن را به انسان ديگر اجاره دهد ، المملوك لا يملك ثانياً ، المستحق لا يستحقّ ثانياً ، المستأجر لا يستأجر ثانياً .\r\nآرى پس از رفع وجوب اجاره بر عمل ، بلامانع است ، پس از فسخ اجارهء اوّل ، اجارهء جديد كاملًا معقول است ولى با وجود وجوب و بقاى اجارهء نخست ، اجارهء دوم در عرض آن تناقض بين و آشكار است ، البته در اصل از نوع اجتماع مثلين در شيء واحد است كه به اجتماع نقيضان و متنافيان برمىگردد .\r\nنقد و بررسى\r\nاز استدلال فوق پاسخ‌هايى داده شده است :\r\nالف ) پاسخ مرحوم سيد در حاشيه « 1 » و مرحوم آيت الله خوئى در مصباح : « 2 »\r\nآنچه محال است ، اجتماع دو ملكيت و استحقاق در عرض هم است ، يعنى شيء واحد ( عين خارجى يا عمل معين ) در زمان واحد ، هم به طور كامل و مستقلًا ملك زيد باشد و هم صددرصد ملك بكر باشد ، كه اجتماع متنافيان است . ولى اجتماع دو ملكيت و استحقاق در طول هم ( مالكيت و سلطنت شخصى در طول مالكيت و سلطنت و استحقاق ديگرى ) استحاله‌اى ندارد و كاملًا ممكن است . در شريعت مقدسه هم در مواردى واقع شده است ؛ از جمله در سلطنت ولى شرعى يا وصى يا وكيل در تصرف در اموال مولّى عليه و بچهء صغير و موكّل كه مالكيت اينها در طول مالكيت مالك اصلى ( موكّل ، صغير و مولّى عليه ) است و مانعى ندارد هم موكّل سلطنت داشته باشد ، هم وكيل . همچنين مالكيت عبد نسبت به اموال و ما يملك خودش - بنابر قول به جواز مالك شدن عبد - كه در طول مالكيت مولى نسبت به آن اموال است و كسى نگفته كه اين دو مالكيت ، قابل جمع نيستند .\r\n\r\n\r\n","description":"","footnote":"\r\n( 1 ) . حاشيهء المكاسب ، ص 26 .\r\n( 2 ) . مصباح الفقاهه ، ج 1 ، ص 471 .\r\n","page_name":" 357 ","page_number":373},
  {"content":"\r\n\r\nدر مورد بحث ما هم مانعى ندارد كه هم خداوند با امر و طلب و ايجاب ، مالك عمل بر ذمهء ملكف باشد ، هم مستأجر مالك عمل بر عهدهء اجير باشد و چون در طول هم هستند اصلًا اجتماع نيست ، يا از نوع اجتماع محال نيست ، چرا كه در عرض هم بودن شرط استحاله است .\r\nسخن حضرت امام : فرض پاسخ فوق ، بر اين است كه مالكيت الهى نسبت به عمل اعتبارى و از نوع مالكيت انسان بر مال باشد . امام راحل در ردّ اين پاسخ مىفرمايد : اوّلًا مجرد فرض طوليت ، محذور تناقض را حل نمىكند زيرا مثل اين است كه بگوييم : خداوند مالك ذات عمل شده است و مستأجر مالك عملى شده كه ملك خداوند است و عمل به وصف ملك خدا بودن در طول ذات عمل است . و نيز مثل آن است كه بگوييم : اين لباس ملك زيد است و همين لباس با وصف اينكه ملك زيد است ملك بكر است و عرف اين را تناقض آشكار مىداند .\r\nثانياً فرض ملكيت اعتبارى براى خداوند معقول نيست . يعنى معقول نيست كه عقلا براى مالك حقيقى همهء اعيان و افعال و حركات و سكنات اشيا يك مالكيت اعتبارى و قراردادى فرض كنند كه بدترين نوع تحصيل حاصل است . علاوه بر اين لوازمى دارد كه قابل التزام نيست ، از جمله اينكه ملكيت اعتبارى با هبه و مانند آن به ديگرى منتقل مىشود ، و اگر مالكيت الهى از اين قسم باشد بايد با هبه كردن به پيامبران يا توسط آنها به بنده‌اى از بندگان بايد علقه و اضافه و اختصاص ملكى از خداوند زائل و به بنده منتقل شود ، چرا كه اين قانون ملكيت‌هاى اعتبارى است ؛ امّا هيچ فقيهى به اين لازم ملتزم نيست . « 1 »\r\nمرحوم آيت الله خوئى در ادامهء پاسخ خود مىگويد :\r\nخداوند مالك حقيقى همهء موجودات عالم است ، آن هم از نوع مالكيت تكوينى ايجادى كه در اصطلاح اهل معقول از آن به اضافهء اشراقيه تعبير مىشود ، و همين خداوند از ميان همهء موجودات براى انسان مالكيت جعل كرده و او را بر ساير\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 2 ، ص 292 - 293 .\r\n","page_name":" 358 ","page_number":374},
  {"content":"\r\n\r\nموجودات مسلّط ساخته و دو نوع مالكيت به او عطا فرموده است : يكى مالكيت ذاتيه كه عبارت است از مالكيت انسان نسبت به اعمال و ذمّهء خويش ، ديگرى مالكيت اعتباريه ، مثل مالكيت او بر اموالش . اين‌گونه از مالكيت‌ها در طول مالكيت تكوينى الهى است و با هم تنافى ندارند . « 1 » سپس سخن شيخ اعظم در مكاسب « 2 » را به همين مطلب ارجاع داده كه فرموده است :\r\nوليس استحقاق الشارع للفعل وتملّكه المنتزع من طلبه من قبيل استحقاق الآدمي وتملّكه الذي ينافي تملّك الغير واستحقاقه .\r\nپاسخ حضرت امام : مرحوم امام در پاسخ ، اين مطلب را قياس مع الفارق و مسأله مالكيت الهى به نحو اضافهء اشراقيه را بيگانه از محل بحث دانسته است ؛ چرا كه سخن در مالكيت اعتبارى و انتزاعى الهى است كه از طلب و امر و ايجاب او انتزاع مىشود و ربطى به مالكيت تكوينى ايجادى ندارد . ايشان توصيه كرده است كه مباحث دقيق عقلى و غير فقهى را در فقه داخل نكنند و موجب مشوش شدن افكار اهل فن نشوند ، مخصوصاً مسأله مهمى مثل اضافهء اشراقيه كه هنوز عمق آن براى اهل حكمت به درستى روشن نيست نبايد با عرفيات خلط شود و در فقه ملاك ، رجوع به عرف نيست . « 3 »\r\nقياس مورد بحث به باب سلطنت ولى و وصى و وكيل هم مع الفارق است زيرا هرگز ولى يا وكيل يا وصى مالك خود عين يا عمل نمىشوند بلكه حداكثر يك سلطنت بر تصرف دارند كه با اذن شارع يا مالك به آنها داده شده است و در محدودهء اذن ، حق تصرف براى مالك اصلى و به نفع او دارند نه اينكه خود ، مالك مستقل باشند .\r\nمسأله مالكيت پيامبر و امام هم كه در كلام محقق ايروانى « 4 » آمده است ، و طبق نقل\r\n\r\n\r\n","description":"","footnote":"\r\n( 1 ) . مصباح الفقاهه ، ج 1 ، ص 471 .\r\n( 2 ) . المكاسب ، ج 2 ، ص 130 .\r\n( 3 ) . ر . ك : المكاسب المحرمه ، ج 2 ، ص 294 .\r\n( 4 ) . الحاشيهء على المكاسب المحرمه ، ج 1 ، ص 284 .\r\n","page_name":" 359 ","page_number":375},
  {"content":"\r\n\r\nامام در حاشيه سيد هم به آن تصريح شده است « 1 » و آن را نمونهء ديگرى از اجتماع دو مالك شخصى بر يك مال دانسته است . پاسخ اين است كه امام و پيامبر مالك اعتبارى اموال مردم نيستند تا اجتماع دو مالك بر مال واحد پيش آيد ، بلكه خداوند يك سلطنت و اولويت در تصرفى به آنان عطا كرده است كه مىتوانند دخالت كنند و مالكيت فردى را نسبت به مال ، سلب يا اقرار و تثبيت كنند ، نظير سلاطين عرفى كه اين حق را براى خود قائل‌اند كه بدون اينكه خود ، مالك باشند طبق صلاحديد حكومت ، معامله را فسخ يا امضا كنند . ولى اين سلطنت و اولويت ربطى به مالكيت اعتبارى آنها بر اموال مردم ندارد و گرنه بايد با موت آنها تمام اين اموال به ورثهء آنها منتقل شود ، در حالىكه هيچ‌كس به اين لازم ملتزم نيست ، حتى آنان به جعل الهى بر جان مردم سلطنت دارند و  النَّبِيُّ أَوْلى بِالْمُؤْمِنِينَ مِنْ أَنْفُسِهِمْ  ، « 2 » ولى هرگز به معناى اين نيست كه مالك حقيقى جان مردمان است آن‌گونه كه خالق انسان ، مالك حقيقى و تكوينى و موجد اوست ، يا مالك اعتبارى جان مردمان است آن‌گونه كه موالى عرفى ، مالك عبيد و بردگان خويش هستند .\r\nب ) پاسخ محقق ايروانى : محقق ايروانى ، مانحن‌فيه را باب اجتماع وكلاى متعدد يا اوصياى متعدد بر يك چيز ، قياس كرده و فرموده است : همان‌طور كه دو وكيل يا وصى مستقل هر كدام استقلال در تصرف دارند و در عرض هم مالك تصرف هستند و تناقضى هم نيست ، اجتماع مالكيت خدا بر عمل ، با مالكيت مستأجر نسبت به عمل هم موجب تناقض نيست و مانعى ندارد هر دو مالك عمل بر ذمّهء مكلّف اجير باشند ، و صريحاً گفته است :\r\nنحن ننكر أنّ المملوك لا يملّك ثانياً بل يمكن أن تجتمع ملكيّتان عرضيّتان مستقلّتان على مال واحد ، كما تجتمع أوصياء متعدّدون و وكلاء متعدّدون على مال واحد ، كلٌّ مستقلٌّ في وصيّته و وكالته . « 3 »\r\n\r\n\r\n","description":"","footnote":"\r\n( 1 ) . حاشيهء المكاسب ، ص 26 ، به نقل از المكاسب المحرمه ، ج 2 ، ص 292 .\r\n( 2 ) . احزاب ( 33 ) : 6 .\r\n( 3 ) . حاشيهء المكاسب ، ج 1 ، ص 283 .\r\n","page_name":" 360 ","page_number":376},
  {"content":"\r\n\r\nسخن حضرت امام : امام راحل در نقد اين سخن هم قياس را مع الفارق دانسته و فرموده است : حقيقت ملكيت يك نوع اضافه ( علقه و ارتباط ) ميان مال و مالك است كه لازم اين اضافه ، اختصاص مال به مالك است و قطعاً محال است . يعنى ممكن نيست مال واحد ، هم اضافه و اختصاص تام به زيد داشته باشد و هم به بكر . ولى مسأله وكلا و اوصيا از اين باب نيست بلكه يك نوع سلطنت بر تصرف در مال موكّل و صغير است كه هر كدام مستقلًا داراى اين سلطنت هستند ، به اين معنا كه هر كدام حق دارند بدون نظر ديگرى به نفع مالك اصلى در مال ، تصرف كنند و هر كدام كه زودتر اقدام كرد همان نافذ است و اگر اقدام آن دو ، همزمان بود ، يا هيچ‌كدام نافذ نيست يا يكى نافذ است ، نه اينكه بالفعل و در عرض هم هر كدام حق تصرف دارند و اگر تصرف كردند نافذ باشد . اين سخن قابل تفوّه نيست زيرا معناى نفوذ تصرف هر دو ، اين است كه هم تمام مال ، ملك زيد شود - چون يك وكيل به او فروخته است - و هم ملك بكر شود - چون وكيل ديگر به او فروخته است - و اين تناقض آشكار است . « 1 »\r\nنتيجه : با ادعاى طوليت و ترتّب و مسأله اضافهء اشراقيه و قياس مورد بحث ، به باب مالكيت پيامبر و امامان ، يا مالكيت وكيل و موكّل يا ولى و مولّى عليه يا وصى و صغير ، يا قياس به باب وكلاى متعدد و اوصياى متعدد ، مشكل تنافى و تناقض ميان وجوب و استحقاق خدا با اجاره و استحقاق مستأجر - كه در كلام كاشف الغطا ذكر شده بود - قابل حل نيست .\r\nج ) پاسخ امام راحل به مرحوم كاشف الغطاء :\r\nاگر منظور ايشان اين است كه به وسيلهء طلب و ايجاب ، خداوند مالك عمل بر ذمّهء مكلّف مىشود و در واقع يكى از اسباب موجب ملكيت ايجاب و امر است و پس از انتزاع ملكيت براى خداوند امكان ندارد عمل ، ملك ديگرى باشد و مكلّف با اجاره براى ديگرى جعل ملكيت كند پاسخ اين است كه مجرد ايجاب و امر و طلب نه عرفاً و نزد عقلا از اسباب مملّكه است و نه شرعاً و نزد شارع . امّا از نظر عقلا كافى است به\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 2 ، ص 295 .\r\n","page_name":" 361 ","page_number":377},
  {"content":"\r\n\r\nاوامر پدرها و موالى توجه شود كه با امر آنها عمل ، بر فرزند و مملوك واجب مىشود ولى هرگز پدر يا مولى مالك آن عمل نمىشوند و گرنه چه بسا ارزش عمل در حدى باشد كه سبب استطاعت پدر و مولى گردد و حج بر آنها واجب شود و نيز با مرگ پدر و مولى آن مال بر ذمّهء فرزند و مملوك ، به ورثهء پدر و مولى منتقل شود ، و ساير احكام و آثار شرعى مال مترتّب شود ؛ در حالى كه هيچ‌كس به اين لوازم ملتزم نيست .\r\nو امّا از نظر شارع مقدس : اسباب مملّكه در شريعت مشخص است و هر كدام دليل خود را دارد ، مثل بيع و صلح و هبه . و در هيچ دليلى نيامده است كه به مجرد ايجاب ، آمر و موجَب ، مالك عمل مىشود ؛ سبب مملّك بودن دليل مىطلبد كه در مورد ايجاب و طلب چنين دليلى نيست ، بلكه دليل بر خلاف آن است ، مثلًا اگر فرزندى امر پدر را امتثال كرد و مأمور به را انجام داد - مثلًا نماز خواند - به ضرورت فقه اين عمل مال پدر نيست و ملك او نمىشود .\r\nو اگر منظورش اين است كه با ايجاب ، سلطنتِ مكلّف ، از عمل منقطع مىشود و سلطنتى براى آمر و مولى پيدا مىشود و وقتى مكلّف سلطنت بر عمل نداشت ، مالك آن هم نيست ، زيرا ملكيت بدون سلطنت معقول نيست و اعتبار ملكيت به اعتبار آثار آن است ، و وقتى مكلّف مالك عمل خود نيست معقول نيست آن را به ديگرى تمليك كند . پاسخ امام اين است كه مراد ايشان چيست ؟\r\nاگر مراد اين است كه با ايجاب و امر ، هرگونه سلطنتى از مكلّف منقطع مىشود حتى سلطنت بر معامله و اجاره ، در جواب مىگوييم : اين مصادره به مطلوب و اوّل الكلام است زيرا اصل بحث در اين است كه اخذ اجرت و انعقاد اجاره بر واجب صحيح است يا نه ؟ و آيا ايجاب و طلب موجب بطلان اجاره هست يا خير ؟ و هنوز اين مطلب اثبات نشده است و مستدل آن را در دليل خود مسلّم گرفته و به آن اشاره كرده است و اين چيزى جز مصادره به مطلوب نيست .\r\nو اگر مراد اين است كه با ايجاب ، بخشى از سلطنت مكلّف ( آزادى عمل و اراده و اختيار ) قطع مىشود ، يعنى پس از ايجاب ، مكلّف تشريعاً آزاد نيست و حق ندارد برائت جارى كند بلكه لزوماً بايد انجام دهد ، چرا كه وجوب جز اين معنا نيست .\r\n\r\n","description":"","footnote":"","page_name":" 362 ","page_number":378},
  {"content":"\r\n\r\nدر جواب مىگوييم : اين مطلب صحيح است ولى با سلب مالكيت ملازمه‌اى ندارد و با خود ملكيت منافاتى ندارد تا با ايجاب ، ملكيت عمل از مكلّف زائل شود و نتواند به ديگرى اجاره دهد ، زيرا فراوان در شريعت داريم كه اصل ملكيت محفوظ است ، اگر چه طرف حق برخى از تصرفات را ندارد و پاره‌اى از سلطنت‌هاى او منتفى است .\r\nنتيجه : در نتيجه استدلال علامهء كاشف الغطاء پذيرفتنى نيست و ميان صفت وجوب عمل و ملك مكلّف بودن آن و قابل تمليك بودنش به ديگران منافاتى وجود ندارد ، و مجرد ايجاب هم سبب مالكيت خداوند نسبت به عمل نيست تا با مالكيت ديگران منافى باشد . « 1 »\r\nيك دليل ديگر : صاحب جواهر دليل ديگرى از قول استادش مرحوم كاشف الغطاء آورده كه حاصلش اين است : يكى از لوازم لاينفك اجاره اين است كه مستأجر ، مالك عمل شود و ايجاد و عدم آن تحت اختيار او باشد ، يعنى بتواند ايجاد آن را مطالبه كند و بتواند اجير را بريء الذمه كند ، يا با تراضى يكديگر اقاله ( فسخ طرفين ) كنند ، يا به تأخير بيندازد و آن را مؤجّل و مدت‌دار قرار دهد ، متقابلًا اجير هم قدرت بر تسليم داشته باشد و با اراده و اختيار بتواند عمل مورد اجاره را به مستأجر تحويل دهد . در حالىكه در عمل واجب ، هيچ‌كدام از اين لوازم نيست و ما از انتفاء لازم به انتقاء ملزوم مىرسيم . « 2 »\r\nصاحب جواهر در پاسخ اين دليل مىگويد :\r\nوالسلطان من حيث الإجارة بالإبراء والإقالة ونحوهما متحقّق هنا . « 3 »\r\nمنظور اين است كه عمل واجب مورد اجاره دو جنبه دارد : يكى جنبهء وجوب و ديگرى جنبهء اجاره ، و واضح است كه از جنبهء اجاره آن لوازم وجود دارد و مستأجر مىتواند ابراء ذمه كند يا اقاله نمايد و . . . ؛ آرى از جهت وجوب الهى قابل ابراء و اقاله نيست ولى ربطى به جهت اجاره ندارد ، بنابراين « اجاره بما هو اجاره » آن احكام را دارد\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 2 ، ص 291 - 292 .\r\n( 2 ) . جواهر الكلام ، ج 22 ، ص 117 .\r\n( 3 ) . همان .\r\n","page_name":" 363 ","page_number":379},
  {"content":"\r\n\r\nو تخلفى پيش نيامده است تا از نبود لازم به نبود ملزوم منتقل شويم .\r\nدليل محقق نراقى : محقق نراقى در مستند دو دليل آورده كه حاصل آن دو اين است : اوّلًا اگر واجبى مقيد به قيد اخذ اجرت نباشد - بلكه از اين ناحيه مطلق باشد و يا بالاتر از آن مقيد به مجّانى بودن باشد - مكلّف حق ندارد در برابر آن اجرت بگيرد ؛ حتى اگر براى مستأجر منفعتى داشته باشد ؛ مثل نجات فرزند او از غرق شدن زيرا نفس امر و ايجاب انقاذ غريق در واقع ، تمليك اين عمل به مستأجر است ، - و معنا ندارد دوباره با اجاره عمل را به مستأجر تمليك كند - ثانياً تمام منافع بنده ملك خداوند است ، البته خود خدا به بنده اجازه داده تا انواع تصرفات را داشته باشد ولى اين تا وقتى است كه امر نكرده و عملى را واجب ننموده است و به مجرد ايجاب و امر لازمه‌اش سلب اختيار از مكلّف و عدم اذن او در تصرف و اخذ عوض است ، پس قبل از ايجاب ، مُجاز بود عوض بگيرد ولى پس از آن مجاز نيست . « 1 »\r\nپاسخ امام : امام راحل از هر دو دليل ايشان پاسخ محكمى داده است :\r\nپاسخ دليل اوّل : اوّلًا ، دليل اخص از مدعاست ؛ زيرا همه واجبات ، از قبيل انقاذ فرزند نيست تا كسى توهم كند كه خداوند جانب پدر را مراعات كرده است ، يا امر به انقاذ غريق ، منفعت مكلّف را به مستأجر تمليك كرده است ، اين حقى است از طرف مستأجر بر گردن اجير ؛ بلكه برخى از واجبات مثل حج است كه صددرصد الهى و حق الله است و هرگز كسى تفوه نكرده است كه وجوب حج بر مستطيع تمليك عمل به كسى باشد كه اين عمل به نفع اوست ؛ مثلًا از انجام حج ، ديگرى هم احكام را ياد مىگيرد و انجام مىدهد كه منفعتى براى او است . ثانياً ممكن است از انجام واجب ، نفعى به ديگرى برسد و يكى از حكمت‌هاى آن همين جهت و امثال آن باشد ولى اصولًا امر الهى و ايجاب عمل بر مكلّف حكم شرعى محض است حتى در مثل انقاذ غريق و تجهيز ميت ، تا چه رسد به امثال حج و نماز و . . . نه اينكه عمل يا منافع آن ، ملك مستأجر باشد يا متعلق حق او باشد ، بلكه حكم شرعى خالص است . شاهد مدّعا\r\n\r\n\r\n","description":"","footnote":"\r\n( 1 ) . مستند الشيعه ، ج 2 ، ص 349 .\r\n","page_name":" 364 ","page_number":380},
  {"content":"\r\n\r\nاين است كه هيچ‌يك از آثار و احكام ملك و حق بار نمىشود ، نه قابل اعراض است ، نه قابل اسقاط ، نه قابل ارث بردن است ، نه قابل هبه و نقل به ديگرى ؛ بله در انقاذ غريق ، نجات غريق بر مكلّف واجب است حتى اگر خود غريق يا مولى يا پدر او اذن ندهند و حتى اگر نهى بكنند . بنابراين استدلال نراقى « لأنّ إيجاب الله على الأجير تمليك له » ناتمام است .\r\nجواب دليل دوم : اوّلًا اين ادّعا كه منافع عبد ملك مولاست و عبد تنها اذن در تصرف دارد ، لازمه‌اش اين است كه اعيان خارجى هم ملك خداوند باشند و انسان فقط اباحهء تصرف دارد نه بيشتر : پاسخ نقضى . ثانياً در هر دو مورد ، سخن ايشان ناتمام است و مخالف ضرورى فقه است كه اعيان خارجيه و منافع آنها - و از جمله منافع اعمال خود ما - ملك انسان هستند و مجرد اباحهء تصرف نيست بلكه اعتبار ملكيت است ؛ آنگاه ايجاب از سوى مولى مانع از اخذ عوض نيست ، موجب تقويت منفعت نيست ، منفعت را از مملوك انسان بودن خارج نمىكند و منافاتى با اخذ اجرت ندارد . « 1 » قبلًا هم در پاسخ دليل كاشف الغطاء به تفصيل بيان شد كه منافاتى نيست .\r\n5 . شيخ اعظم در مكاسب استدلال ديگرى دارد كه حاصل آن از اين قرار است : اخذ اجرت در برابر واجبات عينى تعيينى از باب اكل مال به باطل است كه قطعاً جايز نيست ، زيرا انجام واجب منوط به طيب نفس مكلّف نيست بلكه اگر امتناع هم بكند شرعاً بايد انجام دهد و مجبور و مقهور به انجام آن است و چنين عملى داراى احترام و ارزش مالى نيست ، در نتيجه قابل معاوضه نيست .\r\nسپس شيخ اعظم به قضاوت عقلا استشهاد كرده است كه اگر مولايى عبدش را به انجام كارى فرمان دهد و از آن غرضى داشته باشد ، ولى ضمناً نفعى هم به حال ديگرى داشته باشد ، اگر اين عبد مأمور ، در برابر آن عمل از ديگرى اجرت بگيرد ، عقلا او را سرزنش مىكنند و كار او را از قبيل اكل مال به نحو مجّانى و بدون عوض مىدانند . « 2 »\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 2 ، ص 296 .\r\n( 2 ) . المكاسب ، ج 2 ، ص 135 .\r\n","page_name":" 365 ","page_number":381},
  {"content":"\r\n\r\nپاسخ : اوّلًا بارها گفته شد كه اكل مال به باطل از مورد بحث ما بيگانه است زيرا باء براى مقابله نيست بلكه باء سببيت است و مفاد آيه اين است كه گرفتن مال مردم و تصرف در آن از طرق باطل به وسيله‌هاى حرام و نامشروع ( قمار ، سرقت ، غصب و . . . ) جايز نيست و مورد بحث ما از باب اكل مال مردم به سبب تجارت و معامله است كه خداوند و عقلا آن را حلال و معتبر دانسته‌اند .\r\nثانياً بر فرض كه باء براى مقابله باشد و آيهء  لا تَأْكُلُوا  مربوط به مورد بحث باشد ، ولى معامله و اجاره بر واجبات « 1 » مشمول نهى نيست و در ذيل آيه كه  إِلَّا أَنْ تَكُونَ تِجارَةً عَنْ تَراضٍ  باشد داخل است و از منظر عرف و عقلا اين معامله « اكل مال به باطل نيست » بلكه  تِجارَةً عَنْ تَراضٍ  است ؛ آنگاه براى خروج معاملهء اين عمل از ذيل آيه يا مستثنى ، و دخول آن در صدر يا مستثنى منه ، دليل تعبدى شرعى لازم است و صرف ايجاب شارع و مقهور بودن مكلّف بر انجام آن از سوى شارع منافاتى با صحت اجاره و مقهور شدن طرف از سوى مستأجر ندارد بلكه از دو ناحيه قابل اجبار است . ثمرهء مطلب در اينجا ظاهر مىشود كه اگر مكلّف با امر خداوند مخالفت كرد و به هر دليلى امتثال نكرد و از باب امر به معروف و نهى از منكر هم امكان اجبار او بر عمل وجود نداشت - مثلًا در مناطقى است كه حاكم شرع وجود ندارد ، ادارهء امر به معروف و نهى از منكرى نيست و . . . - در اين شرايط مستأجر حق اجبار دارد و مىتواند به قوانين همان كشور مراجعه كند و بر اساس قانون ، طرف را به انجام عمل ملزم سازد .\r\nثالثاً اينكه شيخ فرمود : چون مجبور است عمل را انجام دهد پس عمل او محترم نيست و ماليت ندارد تا قابل معاوضه باشد ، جوابش اين است كه ميان مجبور بودن بر عمل و عدم ماليت آن ملازمه‌اى نيست زيرا موارد متعددى وجود دارد كه طرف مجبور و مضطر به انجام كارى است و معذلك مىتواند معامله كند مثل كسى كه از ترس درنده يا دزد يا از ترس سرما و تلف شدن ، به زور وارد حمام يا منزل ديگرى شده و\r\n\r\n\r\n","description":"","footnote":"\r\n( 1 ) . در صورتى كه براى مستأجر منفعت قابل ملاحظه‌اى داشته باشد كه مفروض بحث همين است ، زيرا اگر جز اين باشد از نظر عقلا معامله درست نيست ، چون شرط صحت معامله ، اين است كه عوضين ماليت داشته باشند .\r\n","page_name":" 366 ","page_number":382},
  {"content":"\r\n\r\nمدتى در آنجا مانده يا لباس او را پوشيده يا بر مركب او سوار شده است كه شرعاً در برابر آن ضامن است و بايد از عهده آن برآيد با اينكه براى حفظ جان ، انجام اين كارها واجب شده است . بنابراين مقهور شدن بر عمل ، موجب عدم احترام آن و سقوط آن از ماليت نيست و اضافهء عمل را به عامل قطع نمىكند تا مستحق اجرت نباشد .\r\nجواب از استشهاد شيخ اعظم به قضاوت عقلا : در همين جا هم قبول نداريم كه اخذ اجرت از سوى عبد ، از باب اكل مال به نحو مجّانى و بلا عوض باشد ، آرى اگر از خارج يقين داريم كه مولى امر كرده مجاناً فلان كار را انجام دهد ، حق ندارد اجرت بگيرد ولى اين فرض ، از بحث خارج است و مورد بحث امر به اصل انجام كار به نحو مطلق است و قيد نشده كه مجّانى باشد ؛ آنگاه در اين مورد هم اخذ اجرت بلامانع است و مقهور بودن بر عمل از سوى امر مولى منافات با اجرت گرفتن بر آن و مقهور شدن از سوى مستأجر ندارد .\r\nبهترين شاهد مطلب اين است كه امام راحل در مكاسب خود فرموده است اگر مولاى آمر تصريح كند كه « فلان كار را بايد انجام دهى ولى مانعى ندارد كه مطالبهء اجرت كنى و از طرفى كه كار براى او انجام شده ، مزد بگيرى » ، در اينجا طبق فرمايشات شيخ اعظم بايد ميان امر مولى به عمل با تصريح او به اخذ اجرت منافات باشد ؛ درحالىكه چنين نيست و عقلا حكم به تنافى نمىكنند ، حال اگر شارع عملى را واجب كند و دليل معتبر شرعى بر جواز اخذ اجرت بر واجب دلالت كند گمان نداريم كه شيخ اعظم قائل به تنافى باشد و اين دليل معتبر را معارض كتاب و سنّت بداند و طرح كند « 1 » . نتيجه اينكه از راه شيخ اعظم هم نمىتوانيم ثابت كنيم كه گرفتن اجرت بر واجبات حرام است .\r\n6 . استدلال محقق نائينى : در صحت اجاره دو چيز معتبر است :\r\n1 . منفعت « 2 » و عمل « 3 » كه طرف ( اجاره كننده ) در برابر آنها مال الاجاره بذل مىكند\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 2 ، ص 285 .\r\n( 2 ) . در اجاره بر عين ، مثل سكناى منزل .\r\n( 3 ) . در اجاره بر عمل .\r\n","page_name":" 367 ","page_number":383},
  {"content":"\r\n\r\nملك طرف ديگر ( اجاره دهنده ) بود و در تحت اختيار و سلطنت او باشد تا بتواند به ديگرى اجاره دهد .\r\n2 . منفعت يا عمل از امورى باشد كه براى اجاره كننده ( مستأجر ) ممكن الحصول باشد به‌گونه‌اى كه بتواند آن را استيفا كند تا اجاره ، سفيهانه نباشد .\r\nمتفرع بر اين دو ؛ اجاره بر واجبات و محرّمات باطل است ، زيرا در واجبات هر دو شرط مذكور منتفى است ، يعنى اوّلًا عمل ، « 1 » ملك عامل و تحت سلطنت او نيست به دليل اينكه شرعاً بر او واجب شده و قدرت بر ترك ندارد - امتناع شرعى هم مثل امتناع عقلى است - و مجبور است انجام دهد ، و شرط صحت معامله اين است فعل و ترك عملْ مقدور ، و در اختيار مستأجر و عامل باشد .\r\nثانياً عمل براى مستأجر حاصل نمىشود و امكان ندارد براى او واقع شود و او بتواند عمل را استيفا كند بلكه براى خود عامل واقع مىشود كه وجوب مباشرى دارد و شخصاً بايد انجام دهد ، نتيجهء عمل هم براى خود اوست و ربطى به مستأجر ندارد ؛ پس اجارهء اين عمل ، سفيهانه و باطل است .\r\nدر محرّمات هم گرچه شرط دوم محفوظ است و نتيجهء عمل به مستأجر برمىگردد ولى شرط اوّل منتفى است ، زيرا عمل ، بود و نبودش در اختيار عامل نيست بلكه چون نهى شرعى دارد بايد ترك كند و نبايد انجام دهد ، و از شروط صحت اجاره ، مقدور بودن عمل است . پس اجاره بر فعل واجب و حرام باطل است . « 2 »\r\nپاسخ شرط اول : ظاهراً مراد ايشان همان است كه قبلًا در استدلال شيخ اعظم ذكر شد ؛ « 3 » بنابراين پاسخ ما همان است كه قبلًا از دليل شيخ انصارى ذكر شد و نيازى به اعاده نيست .\r\n\r\n\r\n","description":"","footnote":"\r\n( 1 ) . فعلًا مورد بحث ما در عمل است و اجاره بر عين مورد بحث نيست تا آن را هم توضيح دهيم .\r\n( 2 ) . المكاسب و البيع ( تقريرات بحث ميرزاى نائينى ، تأليف علامه آملى ، ج 1 ، ص 43 40 و كتاب منيهء الطالب ، ج 1 ، ص 15 .\r\n( 3 ) . وقتى عملى واجب شد مكلّف مقهور و مجبور به انجام آن است و قدرت بر ترك ندارد و در نتيجه عمل او محترم نيست تا ماليت داشته باشد و قابل اجاره باشد .\r\n","page_name":" 368 ","page_number":384},
  {"content":"\r\n\r\nبر فرض كه كلام محقق نائينى به كلام شيخ اعظم بر نگردد ، مىگوييم نوعى مصادره به مطلوب است ، زيرا مدّعا اين است كه اخذ اجرت بر واجبات حرام است و اجاره بر آن باطل است ، و دليل اين است كه چون قدرت بر ترك ندارد و عمل شرعاً در اختيار او نيست . اين دليل چيزى جز وجوب و الزام نيست و گويا گفته‌اند : چون اين عمل واجب است نبايد اجرت بگيرد و چنين دليلى عين مدّعا و مصادره است . گذشته از اينكه اگر شارع عملى را با قيد مجّانى بودن ، واجب كند اجرت گرفتن بر آن درست نيست ولى اگر به نحو مطلق و بدون قيد مجّانيت واجب كند ، اجرت گرفتن بر آن على القاعده جايز است و منع از آن دليل مىطلبد كه نداريم .\r\nپاسخ شرط دوم : اگر منظور اين است كه نتيجه و فايدهء عمل به خود مستأجر برگردد ، ما اصل اين شرط را قبول نداريم زيرا موارد متعددى وجود دارد كه اجاره قطعاً صحيح است و نتيجهء عمل به خود طرف برنمىگردد ، بلكه به ديگرى برمىگردد ؛ مثلًا آدم خيرى كارگرى را اجير مىكند تا منزل فلان فقير را تعمير و تكميل كند . يا نتيجهء عمل اصلًا به فرد خاصى برنمىگردد بلكه به عناوين و جهات عامّه برمىگردد ؛ مثل اجير كردن فردى براى تعمير مساجد و ساختن راه‌ها و پل‌ها و . . . و اگر منظور اين است كه خود عمل ، ملك مستأجر باشد به‌گونه‌اى كه بتواند حق خود را اسقاط كند و عامل را بريء الذمه كند و بتواند حق خود را اعمال كند و طرف را ملزم به كار كند ؛ چنين مالكيت و حقى محفوظ است و مستأجر مىتواند ابراء و اسقاط كند ، يا اگر حق الخيار دارد فسخ كند يا با تراضى طرفين اقامه كنند و . . . و مىتواند از محاكم مربوطه بخواهد طرف را مجبور كنند كه عمل را انجام دهد .\r\nقبلًا هم در پاسخ دليل‌هاى ديگر ذكر شد كه جهت وجوب شرعى را با جهت وجوب و الزام مالكى نبايد خلط كرد و اگر اجير شد از دو جهت واجب است انجام دهد و اگر حاكم شرعى نباشد يا طرف كافر است و وجوب شرعى را قبول ندارد و انجام نمىدهد امّا چون اجير شده خود را ملزم به انجام مىداند از نظر قانون اجاره حق دارد عامل را مجبور كند و از او بخواهد و او را وادار كند به انجام عمل . در نتيجه استدلال محقق نائينى هم ناتمام است .\r\n\r\n","description":"","footnote":"","page_name":" 369 ","page_number":385},
  {"content":"\r\n\r\n7 . استدلال امام راحل در مكاسب محرّمه :\r\nعمدهء واجبات عينى تعيينى از قبيل نماز ، روزه ، حج و . . . علاوه بر اينكه امر مولوى تعبدى دارند و واجب هستند ، جنبهء دَين بودن در آنها لحاظ شده و همان‌گونه كه ديون و بدهكارىهاى انسانى نسبت به انسان ديگر بر عهدهء بدهكار است و طلبكار ، فلان مبلغ را بر ذمّهء بدهكار مالك است و هر زمان بخواهد حق دارد مطالبه كند ، همين طور واجبات مزبور هم دين الله است بر گردن مكلّفين ، و خدا مالك آنها بر ذمّهء عبد است و بايد از عهده برآيد . اين مطلب از آيات و روايات همان واجبات قابل استفاده است ، مخصوصاً در مورد حج كه هم آيهء قرآن تعبيرش واضح است و مىفرمايد و  لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  « 1 » كه كلمهء  لِلَّهِ  و كلمهء  عَلَى النَّاسِ  ظهور در دَين بودن دارد و خدا از بندهء مستطيع يك حج طلبكار است و اين ملك اوست . اين مطلب از بعضى روايات هم استفاده مىشود ، از جمله دو روايت مرسله در مستدرك كه يكى از دعائم الاسلام نقل شده « 2 » و ديگرى از تفسير ابو الفتوح رازى كه رسول خدا ( ص ) به زن خثعمى - از قبيلهء خثعم - دربارهء انجام حج به نيابت از پدر كهنسال خود پرسيد كه آيا سودى به حال پدر دارد يا نه ؟ حضرت فرمودند :\r\n« رأيت لو كان على أبيك دين فقضيته ، أمّا كان يجري ؟ قالت : نعم ، قال : فدين الله أحقّ » . « 3 »\r\nكه حضرت صريحاً حج را « دَين الله » ناميده است .\r\nدر مورد روزه هم تعبير آيه اين است :  كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ  « 4 » كه  عَلَى  ظهور در عهده و ذمه دارد ، يعنى علاوه بر وجوب ، روزه يك دَين و قرض است از خدا بر ذمّهء مكلفين كه بايد از عهده برآيند . در مورد نماز هم تعبير يك آيه چنين است :  إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً  . « 5 » باز هم تعبير\r\n\r\n\r\n","description":"","footnote":"\r\n( 1 ) . آل عمران ( 3 ) : 97 .\r\n( 2 ) . مستدرك الوسائل ، ج 8 ، ص 26 ، باب 18 ، ح 1 و 3 .\r\n( 3 ) . همان .\r\n( 4 ) . بقره ( 2 ) : 183 .\r\n( 5 ) . نساء ( 4 ) : 103 .\r\n","page_name":" 370 ","page_number":386},
  {"content":"\r\n\r\n عَلَى  بر دين بودن نماز و بر عهدهء مكلّف بودن دلالت دارد ، و وقتى اين اعمال واجب عينى تعيينى ، ملك خداوند است مكلّف حق ندارد خود را براى اين كارها اجاره دهد ، زيرا اجاره بر ملك غير است .\r\nدر مورد آن دسته از واجبات عينى تعيينى هم كه اين تعبير نيامده و ظهور در « دَين الله » بودن ندارند و مجرّد وجوب و امر است از راه عدم قول به فصل به واجبات مذكور ملحق مىشوند و حكمشان همان است .\r\nپس امام راحل مسأله وجوب قضاى واجبات را قوىترين شاهد بر اعتبار مذكور ( دين بودن و طلبكار بودن خدا بر ذمهء بنده ) مىداند ، زيرا اگر نماز و روزه و حج فقط وجوب شرعى داشتند قضاى آنها پس از مرگ مكلّف - توسط پسر بزرگ تر يا ديگرى - معنا نداشت ، بلكه با مرگ شخص ، آن تكاليف هم ساقط مىشد . از اينكه اينها قضا دارند استفاده مىكنيم كه علاوه بر اصل وجوب ، مسأله حق الله و دين اللهى بودن و ملك خدا بودن هم مطرح است و ملك ديگرى را حق نداريم به فرد ديگرى اجاره دهيم .\r\nسپس در ادامه فرموده است : اصولًا ممكن است ادّعا كنيم كه مسألهء عدم جواز اخذ اجرت بر واجب عينى تعيينى ، در اذهان متشرعه مرتكز بوده و جاى ترديد نداشته است و وجوهى كه بزرگان به آن استناد كرده‌اند در واقع توجيه آن امر مرتكز و ذكر وجه براى آن است ، ولو وجود ناتمامى باشد ولى اصل مطلب مسلّم و مرتكز است . علاوه بر اين‌كه در مورد واجب عينى تعيينى ، از هيچ فقيهى نقل خلاف نشده و اگر خلاف هست در واجبات كفايى است - كه بحث آن خواهد آمد - نه در واجب عينى ، بنابراين ، مسأله ، مظنّهء اجماع است .\r\nدر نهايت چنين فتوا داده است :\r\nفالأقوى فيما يعتبر فيه العهدة والذمّة عدم الجواز وفي غيرها هو الأحوط بل لايخلو عن قوّة . « 1 »\r\nشايد وجه « احوط » بودن اين است كه احدى فتوا به جواز نداده و نظر مشهور ، عدم\r\n\r\n\r\n","description":"","footnote":"\r\n( 1 ) . المكاسب المحرمه ، ج 2 ، ص 297 - 299 .\r\n","page_name":" 371 ","page_number":387},
  {"content":"\r\n\r\nجواز است و در اين موارد - ولو دليل معتبرى نباشد - جاى احتياط واجب است . و وجه ترقى و فتوا با تعبير « لا يخلو عن قوّه » همان عدم قول به فصل است كه ذكر شد . شايد هم وجه آن ، ارتكاز متشرعى باشد .\r\nپاسخ : در قسمت نخست كه عمدهء واجبات عينى تعيينى را از قبيل دين الهى دانست و گفت خدا مالك آنهاست و مكلّف حق ندارد ملك غير را اجاره دهد . پاسخ اين است كه مراد از ملك آيا مالكيت تكوينى ايجادى است ؟ يقيناً مراد اين نيست . پس ملكيت اعتبارى مراد است ، و اين ناتمام است ، زيرا لوازم و آثار ملك اعتبارى را ندارند كه قابل نقل و انتقال به غير باشد و اين مالكيت از خدا به ديگرى منتقل نمىشود و قابل اسقاط و ابراء نيست كه اگر مصلحت ملزمه دارند اسقاط آنها تقويت مصلحت از مكلّف است و اگر ندارند اصل امر و ايجاب آنها لغو و خلاف حكمت است و صدورش محال . و ظواهر آيات و تعبيرات « له » و « عليه » يا « على الناس » بايد توجيه شود .\r\nو دو روايت مورد استناد هم مرسله و غير قابل استناد است ، آرى مىتوانند مؤيد ظاهر آيات باشند . از آنجا كه او مولاست و ما بنده ، به موجب حق مولويت و عبوديت بر ماست كه امر او را امتثال كنيم بدون هيچ چشمداشتى به عوض ، و اگر عوضى هم باشد تفضّل است نه استحقاق ، و به فرمودهء اميرمؤمنان ( ع ) در نهج البلاغه :\r\nلكنّه سبحانه جعل حقّه على العباد أن يطيعوه ، وجعل جزاءهم عليه مضاعفة الثواب تفضّلًا منه . « 1 »\r\nبنابراين غير از مسأله تعبّدى و وجوب اطاعت امر مولى چيز ديگرى به نام مالكيت و طلبكارى و دين مطرح نيست .\r\nگذشته از اينكه در مورد امر پدر و مادر هم كه از نظر ماهيت امر ايجابى ، تفاوتى ندارند و هكذا امر مولاى عرفى به عبد هم بايد قائل به مالكيت پدر و مادر يا مولى يا امام معصوم ( ع ) بر گردن مأمور و عبد و فرزند شويم كه قبلًا خود امام راحل اين موارد را نقد نمود .\r\n\r\n\r\n","description":"","footnote":"\r\n( 1 ) . نهج البلاغه ، خطبه 216 .\r\n","page_name":" 372 ","page_number":388},
  {"content":"\r\n\r\nجواب بخش دوم ( قضاى واجب ) : تحقيقاً قضا تابع ادا نيست و به امر اوّل نيست تا مسأله مالكيت عمل مطرح شود بلكه به امر جديد و تعبدى محض است و خبرى از حكم وضعى و دَين بودن در ميان نيست . در قسمت ديگر به مسأله اجماع استناد كرد و فرمود : مسأله ، مظنّهء اجماع است زيرا احدى در واجب عينى تعيينى قائل به جواز اجاره نيست .\r\nپاسخ : مظنّهء اجماع كافى نيست بلكه ادعاى صريح اجماع هم قابل مناقشه است زيرا معلوم نيست اجماع تعبدى باشد ، ضمن اينكه خيلىها سكوت كرده و واجب عينى تعيينى را بحث ننموده‌اند تا اجماعى باشد . در فراز ديگر نسبت به ساير واجبات عينى تعيينى - غير از نماز و روزه و حج - ادعاى عدم قول به فصل كرد كه اين نيز ناتمام است و لذا در كلام خود حضرت امام امر به « تأمّل » آمده است زيرا عدم قول به فصل كافى نيست و اعتبارى ندارد .\r\nآرى استناد به ارتكاز متشرعه پذيرفتنى است و ما از آن به سيرهء مستمره تعبير مىكنيم كه قطعاً در طول تاريخ ، كسى براى انجام واجب عينى تعيينى اجرت نگرفته و سيره بر عدم اجرت و بر انجام مجّانى اين اعمال است و خود مكلّف خود را مستحق اجرت و عوض دنيوى نمىداند ولو مستحق ثواب و پاداش الهى بداند .\r\nاز اين رو ما پيرو فتواى مشهور هستيم و به پيروى از امام راحل معتقديم كه اجرت گرفتن در مقابل واجب عينى تعيينى جايز نيست و مىتوان گفت سيرهء مسلمين بر اين است و با مسامحه ، اجماع مصطلح مسلمين را ادّعا داريم زيرا مذاهب اربعهء اهل سنّت هم صريحاً فتوى به عدم صحت اجاره داده‌اند . و فتواى آيت الله خوئى را هم كه طرفدار جواز بر وجه اطلاق شده است ؛ « 1 » قبول نداريم .\r\nبر فرض تنزّل ، طرفدار احتياط واجب هستيم در مطلق واجبات عينى تعيينى .\r\nيك نكته : در پايان به نكتهء مهمى اشاره مىكنيم : اخذ اجرت در مقابل خود واجب عينى تعيينى حرام است ولى در برابر برخى از جهات و خصوصيات كه زائد بر واجب\r\n\r\n\r\n","description":"","footnote":"\r\n( 1 ) . مصباح الفقاهه ، ج 1 ، ص 472 .\r\n","page_name":" 373 ","page_number":389},
  {"content":"\r\n\r\nهستند و براى مستأجر قابل انتفاع ، اشكالى ندارد ، مثلًا مكلّف را اجير كند كه در اين مكان معين يا در فلان زمان معين - مثل اوّل وقت - نمازش را بخواند تا مستأجر احكام نماز را از اجير فرا گيرد و بجا آورد كه اين عمل به حال وى نافع است و خصوصيت مزبور هم واجب نيست تا اخذ اجرت بر واجب باشد ، لذا از ناحيهء وجوب ، مانعى نيست ، از نظر قواعد عامهء معاملات هم مانعى ندارد . پس عمومات تجارت و معامله شاملش مىشود .\r\n\r\nاجرت گرفتن در برابر واجب تخييرى\r\nواجب تخييرى سنخ خاصى از واجب است در مقابل واجب تعيينى ، و وجوب در آن روى جامع و عنوان كلى رفته است خواه جامع حقيقى باشد يا جامع اعتبارى و انتزاعى كه غالباً همين است . مثلًا در خصال كفاره ، يكى از سه كار واجب است : يا آزاد كردن يك بنده ، يا اطعام شصت مسكين ، يا دو ماه روزه گرفتن ، و جامع آنها عنوان « احد الامور » است ، زيرا ميان آنها جامع ماهوى وجود ندارد ، آرى اگر مولى به شخص معين بگويد : يا زيد را اطعام كن يا خالد را ، جامع آن دو اطعام احدهم است كه ماهوى است . يا اگر بگويد : ميت را يا در اين مكان دفن كن يا در آن مكان . ضمناً در مورد بحث فرقى ندارد كه تخيير ميان افراد شرعى باشد ، مثل مثال‌هاى مزبور ، يا عقلى باشد ، مثل امر به اكرام انسان كه به طبيعى امر شده و عقلًا مخير است بين اكرام اين يا آن .\r\nحال اگر اجاره بر واجب ( قدر جامع ) منعقد شود ، مثل اجاره بر اصل خصال كفاره يا بر اصل احكام يا دفن ، از قبيل اجاره بر واجب است و مطلب همان است كه مبسوطاً در اجاره بر واجب ذكر شد ، يعنى اجرت گرفتن بر آن جايز نيست . و اگر اجاره بر خصوصيت تعلّق بگيرد و در انتخاب آن يك غرض عقلايى براى مستأجر باشد ، اجاره صحيح است ، مثلًا در امر به دفن در يكى از مكان‌ها ، ولى ميت فلان مكان را اختيار مىكند و به مكلّف پول مىدهد كه ميت را فلان جا دفن كن چون زمين آن داراى استحكام است يا چون قداست دارد ، و . . . اين مانعى ندارد زيرا آنچه واجب است ( اصل دفن ) متعلق اجاره نيست و آنچه متعلق اجاره است ( خصوصيت فرديه ) واجب نيست\r\n\r\n","description":"","footnote":"","page_name":" 374 ","page_number":390},
  {"content":"\r\n\r\nتا اجاره در مقابل واجب باشد . و اگر اجازه بر فرد خاص باشد يعنى دفن در اين مكان ، مسأله مبتنى مىشود بر سرايت حكم از عنوان به معنون كه اگر قائل به سرايت باشيم باز هم اجاره بر واجب است و صحيح نيست . ولى اگر قائل به سرايت نباشيم - كه تحقيق همين است و در فن اصول فقه بيان شده است - باز هم اجاره بر فرد خاص اشكالى ندارد زيرا اجاره بر واجب نيست .\r\nفرقى هم ندارد كه واجب به تخييرى بودن باقى باشد ، مثل اين‌كه مكلّف قدرت دارد هر يك از افراد را امتثال كند ، يا از تخييرى بودن خارج شود و بالعرض تعيينى شود . مثلًا قدرت بر اطعام مسكين و صيام شهرين ندارد و تنها قدرت بر آزاد كردن يك بنده دارد ، باز هم اخذ اجرت در برابر خصوصيت فرديه بلامانع است ، زيرا تعين عرضى باعث نمىشود كه شرعاً همين فرد مصبّ وجوب باشد و وجوب بر خصوص آن وارد شود ، بلكه وجوب به طبيعى و كلى و جامع متوجه است و لذا باز هم خصوصيت امر ندارد و اخذ اجرت بر آن از باب اخذ اجرت بر واجب نيست تا جايز نباشد .\r\nاز منظر امام راحل بستگى دارد به اينكه جنبهء « دَين الله » بودن از ادلّهء واجبات تخييرى استفاده شود يا نه : اگر دين الله باشد فرقى ندارد و اخذ اجرت بر فرد خاص هم جايز نيست زيرا ملاك خداست ، و اگر دين الله نباشد اشكالى ندارد . البته از دلايل و خطابات واجب تخييرى ، دين بودن استفاده نمىشود و على القاعده بايد اجاره صحيح باشد ؛ ولى احتياط در عدم اجاره است .\r\n\r\nحكم اخذ اجرت بر واجب كفايى\r\nشيخ اعظم در مكاسب يك جا تصريح دارد كه اگر واجب كفايى توصلى باشد « 1 » و عامل ، عمل را براى بذل كنندهء اجرت انجام دهد مىتواند اجرت بگيرد و مانعى ندارد و در حقيقت مستأجر عامل واقعى است . « 2 »\r\nدر جاى ديگر ضمن توضيح دليل كاشف الغطاء در خصوص احكام تجهيز ميت\r\n\r\n\r\n","description":"","footnote":"\r\n( 1 ) . فعلًا براى ما اين جهت مهم نيست ، و مهم اصل امكان و جواز اخذ اجرت بر واجب كفايى است .\r\n( 2 ) . المكاسب ، ج 2 ، ص 136 .\r\n","page_name":" 375 ","page_number":391},
  {"content":"\r\n\r\nمىگويد : اين احكام حقى است از ميت بر عهدهء زنده‌ها ، و فلسفهء امر الهى به اين كارها اين است كه ميت را مستحق اين امور بر زندگان قرار دهد و اگر ميت مستحق اينهاست پس ديگرى استحقاق آن را ندارد و اجاره‌اش صحيح نيست . « 1 » و در جاى سوم در كليهء واجبات كفايى تصريح دارد به اينكه : از ادلّه واجبات كفايى استفاده مىشود كه اين كارها حقوقى است كه انسانى به گردن مكلفين و انسان‌هاى ديگر دارد و هر كس اقدام كند حق آن انسان را ادا كرده است و در نتيجه حق ندارد از خود آن مخلوق يا از ديگر مكلّفان كه عمل بر آنها نيز واجب كفايى است اجرت بگيرد ، و در پايان گفته است : شايد تجهيز ميت ، انقاذ غريق ، معالجهء طبيب براى دفع هلاك از اين قبيل است و اجرت گرفتن بر آنها جايز نيست . « 2 »\r\nو بالأخره در جاى چهارم گفته است : اخذ اجرت بر واجب كفايى جايز است و با عمل اجير ، واجب از عهدهء مستأجر و ديگران ساقط مىشود ، و به مورد تجهيز ميت و مانند آن استناد كرده است ، چون متعلق حق ميت هستند . « 3 »\r\nپاسخ : اگرچه در برخى از روايات ، فلسفهء برخى از واجبات كفايى ، قيام به حق الناس مطرح شده است از جمله در مورد تجهيز ميت ، « 4 » ولى اين علت‌ها و فلسفه‌ها از باب علت حقيقى تامّه نيست بلكه غالباً از باب حكمت حكم است و اصل حكم ، دائر مدار آن نيست ، بلكه تعبداً و از باب امتثال امر مولى بايد انجام شود ، لذا نمىتوانيم از اين راه استدلال كنيم كه چون مخلوقى مستحق فلان كار است پس عامل ، حق ندارد اجرت بگيرد .\r\nامام راحل در مكاسب محرّمه چنين فرموده است : در باب حقيقت و ماهيت واجب كفايى دو مسلك وجود دارد : يكى اينكه ابتدا خطاب به همه متوجه است و بر هر مكلّف جامع شرايطى واجب است ، ولى از آنجا كه با انجام بعضى غرض حاصل\r\n\r\n\r\n","description":"","footnote":"\r\n( 1 ) . همان ، ص 130 .\r\n( 2 ) . همان ، ص 137 .\r\n( 3 ) . همان ، ص 142 - 143 .\r\n( 4 ) . وسائل الشيعه ، ج 3 ، ص 5 ، ح 1 .\r\n","page_name":" 376 ","page_number":392},
  {"content":"\r\n\r\nمىشود و بقاى امر بدون غرض ، لغو و خلاف حكمت است قهراً از ديگران ساقط مىشود . ديگر اينكه مخاطب همگان نيستند بلكه عنوان جامع « احد المكلّفين » است كه قابل انطباق بر هر يك از افراد و آحاد است ، امّا نه به صورت عموم و اطلاق شمولى بلكه به نحو بدلى و تبادل و جابه‌جايى ، كه هر كدام انجام دهد از ديگران ساقط مىشود .\r\nالبته فعلًا كارى به دو مبنا نداريم و مهم اين است كه عنوان دَين بودن و ملك خدا بودن صدق كند . طبق هر دو مبنا امكان اين معنا وجود دارد كه فلان عمل دين الهى بر گردن همه باشد يا بر عهدهء يكى از مكلفين باشد . امّا مهم اين است كه از ادلهء واجبات كفايى اين جهت قابل استفاده باشد تا اجاره بر آن از باب اجاره بر ملك غير و تمليك مال غير باشد كه جايز نمىباشد ، در مورد واجب عينى از خود ادلّهء آنها ( آيات حج و صوم و صلاه ) جنبهء دَين و ملك خدا بودن را استفاده كرديم و قاطعانه فتوا به عدم جواز اجاره داديم ، ولى در مورد واجب كفايى ، اين معنا از ادلّه استفاده نمىشود تا اجير شدن در برابر آن جايز نباشد ، و نيز حق مخلوق بودن هم استفاده نمىشود تا اجاره‌اش باطل باشد و بگوييم : « المستحقّ لا يستحقّ ثانياً » . اينكه شيخ اعظم دربارهء تجهيز ميت ادّعا كرده كه متعلق حق آدمى ( ميت ) است ما قبول نداريم و دليلى ندارد كه علت امر به تجهيز اين جهت باشد ؛ در نتيجه واجب كفايى نه ملك خداوند است و نه حق آدمى . مجرد وجوب هم كه با جواز اجاره منافات ندارد ، لذا حضرت امام در مكاسب خود صريحاً فتوا به صحت اجاره بر واجب كفايى داده و فرموده است :\r\n« الأقوى صحّة الاستيجار في الكفائيات » . « 1 »\r\nولى ما قبلًا در مسأله دين و ملك خدا بودن عمل واجب عينى مناقشه كرديم و از راه سيره و مانند آن وارد شديم ، ولى اين جهت در واجب كفايى ثابت نيست و لذا على القاعده بايد فتوا به جواز و صحت اجاره دهيم ؛ چون عمومات صحت تجارت ، اين مورد را شامل مىشود زيرا مفروض بحث اين است كه اجاره ، جامع همهء شروط هست\r\n\r\n\r\n","description":"","footnote":"\r\n( 1 ) . المكاسب المحرمه ، ج 2 ، ص 302 - 304 .\r\n","page_name":" 377 ","page_number":393},
  {"content":"\r\n\r\nو تنها مسأله وجوب مطرح است كه آن هم مانع نيست ، مگر اينكه ملك خدا متعلق حق آدمى باشد .\r\nدر عين حال نظر امام در متن تحرير را اختيار مىكنيم كه احتياط واجب دارد و در واجب كفايى هم على الاحوط اجرت گرفتن را جايز نمىداند . وجه احتياط واجب اين است كه از نظر مشهور فقهاى شيعه - قدما و متأخرين - و بلكه در برخى كلمات بر برخى از واجبات كفايى ادعاى اجماع شده است ؛ در چنين مواردى جاى احتياط است و احتياط طريق نجات است .\r\nالبته همهء اينها دربارهء اخذ اجرت بر خود عمل واجب است - همچون تغسيل و تكفين و تدفين ميت - امّا اخذ اجرت بر جهاتى كه زائد بر اصل عمل واجب هستند اشكالى ندارد ، مثلًا بر اصل دفن نبايد اجرت بگيرد ولى بر دفن در مكان مخصوص كه متعلق غرض ولى ميت است ، اجرت گرفتن مانعى ندارد ، زيرا اينها زائد بر واجب هستند . ابن ادريس و شهيد اوّل هم صريحاً فتوى دادند به جواز اخذ مال بر اصل آب غسل ميت ، بر اصل كفن او ، بر دفن او در مشاهد مشرّفه و . . . البته اينها در واقع از محل بحث خارج است زيرا بحث در اخذ اجرت بر عمل واجب است نه بر امورى كه زائد بر واجب هستند .\r\n\r\nاخذ اجرت براى طبابت\r\nاين بخش در واقع مربوط به واجبات نظاميه است ، يعنى امورى كه نظام حيات و معاش و معيشت انسان‌ها قائم به آنهاست ، از قبيل انواع صناعات ( خياطت و زراعت و . . . ) و انواع صناعات پيچيدهء امروزى كه قوام جامعه به آنهاست .\r\nطبابت براى طبيب در موردى كه اگر معالجه نكند بيمار در معرض هلاكت قرار مىگيرد ، و امثال اينها كه قوام نظام زندگى به آنهاست از واجبات كفايى است . و مسأله طبيب و طبابت يكى از مصاديق بارز آن است كه در متن تحرير عنوان شده است .\r\nاشكال مهم اين است كه اينها از واجبات كفايى هستند و بايد من به الكفايه به آن قيام كنند بلكه گاهى در اثر انحصار صنعتى به فرد يا گروه معين ، بالعرض واجب عينى\r\n\r\n","description":"","footnote":"","page_name":" 378 ","page_number":394},
  {"content":"\r\n\r\nمىشوند ، و در آن عدّه تعين پيدا مىكند و معذلك اجماع و سيرهء قطعى بر جواز اخذ اجرت بر اين صناعات قائم است و هيچ‌كس در آن مخالفت نكرده است . حال اگر اجرت گرفتن در برابر واجب كفايى جايز باشد بحثى نيست ؛ ولى بر ملك مشهور كه جايز نيست چرا اخذ اجرت بر خصوص صناعات و واجبات نظاميه جايز است ؟ در مورد صناعات كذائى دو بحث مطرح است :\r\n1 . اصل وجوب اين صناعات : آيا حفظ نظام واجب است يا اخلال به آن حرام است ؟ بر فرض حفظ نظام واجب باشد آيا كارها و صناعاتى كه حفظ نظامِ معاش مردم ، بر آنها متوقف است وجوب شرعى دارند ؟ وجوب آنها از باب مقدمهء واجب است و بستگى دارد به اينكه مقدمهء واجب ، داراى وجوب شرعى غيرى باشد ولى در فن اصول فقه تحقيق شده است كه مقدمهء واجب مطلقاً وجوب شرعى ندارد تا اخذ اجرت بر آن از مصاديق اخذ اجرت بر واجبات باشد .\r\nضمن اينكه دليلى نداريم بر وجوب شرعى حفظ نظام ، آرى در بخشى از روايت تحف العقول « 1 » دربارهء صناعات بحث شده است ولى سخن از وجوب آنها نيست بلكه سخن از جواز و حليت تعليم و تعلّم آنها و عمل به آنها براى خود يا ديگران است كه سه بار به اصل جواز و حليت آنها و اخذ اجرت بر آنها تصريح شده است .\r\nافزون بر اين ، روايت مذكور مرسله است و قابل احتجاج نيست . آرى اخلال به نظام حرام است زيرا به حكم عقل قطعى ، مبغوض شارع مقدس است و ترك صناعات سبب اخلال به نظام است ولى در باب مقدمهء حرام هم دليلى ندارد كه مقدمهء حرام داراى حرمت شرعى باشد و بر فرض حرمت ، خصوص مقدمهء سببى يا جزء اخير علت تامهء حرام ، حرام است نه هر مقدمه‌اى . آنگاه بستگى دارد كه نهى از شيء مقتضى امر به ضد آن باشد حتى نهى تبعى و غيرى ، و بگوييم : چون ترك صناعت حرام است پس فعل آن واجب است تا مسأله از موارد اخذ اجرت در برابر واجب باشد . ولى در علم اصول ثابت شده است كه نه امر به شيء مقتضى نهى از ضد است به نهى شرعى مولوى ، و نه\r\n\r\n\r\n","description":"","footnote":"\r\n( 1 ) . ر . ك : تحف العقول ، ص 331 ؛ وسائل الشيعه ، ج 17 ، ص 83 - 86 .\r\n","page_name":" 379 ","page_number":395},
  {"content":"\r\n\r\nنهى از چيزى مقتضى امر به ضد آن است به امر مولى شرعى كه مورد نظر ماست .\r\nدر نتيجه اصل وجوب شرعى كفايى صناعات ، مورد اشكال است و تخصصاً از باب اخذ اجرت بر واجبات خارج است و با توجه به اينكه مقتضى براى اخذ اجرت موجود است « 1 » مانع ( وجوب شرعى صناعات ) هم مفقود است ؛ اخذ اجرت بر آنها كاملًا قانونى است و مشمول عمومات و اطلاقات ابواب معاملات از اجاره و جعاله و مانند آن است .\r\n2 . بر فرض كه اصل وجوب شرعى اين صناعات را بپذيريم و اخذ اجرت بر آنها را از مصاديق اخذ اجرت بر واجبات بدانيم اگر دليل حرمت اجاره بر واجبات را يك دليل تعبدى شرعى به نام اجماع بدانيم و بگوييم : به دليل اجماع ، اجرت گرفتن بر واجبات حرام است ، چنان كه صاحب رياض « 2 » و صاحب مفتاح الكرامه « 3 » از راه اجماع وارد شده‌اند ، باز هم مشكلى نيست ، زيرا بر فرض كه در مورد واجب كفايى چنين اجماعى باشد يا ادّعا شود ، ولى در مورد صناعات واجبه چنين اجماعى نيست و بلكه اجماع و سيرهء قطعيه بر جواز اخذ اجرت است . و اگر دليل حرمت را دليل عقلى بدانيم - كه مشهور قائلند و ميان وجوب و اخذ اجرت قائل به تنافى هستند - باز اگر قائل باشيم به عدم منافات وجوب با جواز اجاره - كه تحقيق همين است و قبلًا تمام وجوه تنافى را پاسخ داديم - اخذ اجرت بلامانع است ؛ زيرا مقتضى ، موجود و مانع مفقود است .\r\nولى اگر مثل مشهور قائل به تنافى باشيم اين اشكال مطرح مىشود كه چگونه اخذ اجرت بر صناعات واجبه جايز است با اينكه اينها نيز واجب كفايى هستند ؟\r\nدر اينجا از اشكال معروف باب واجبات نظاميه يا صناعات واجبه ، به چند وجه پاسخ داده شده است . شيخ اعظم در مكاسب هفت وجه را از قول ديگران نقل كرده و پاسخ داده است ؛ « 4 » كه نيازى به بيان و تكرار آنها نيست . غير از اين وجوه سه وجه ديگر\r\n\r\n\r\n","description":"","footnote":"\r\n( 1 ) . زيرا اينها كارهاى ارزشمندى هستند كه شرعاً و عرفاً محترم و داراى ماليت مىباشند و عامل هم قصد تبرّع ندارد ، بلكه قصد اجرت و امرار معاش و اكتساب دارد .\r\n( 2 ) . رياض المسائل ، ج 8 ، ص 83 .\r\n( 3 ) . مفتاح الكرامه ، ج 12 ، ص 302 .\r\n( 4 ) . المكاسب ، ج 2 ، ص 137 - 141 .\r\n","page_name":" 380 ","page_number":396},
  {"content":"\r\n\r\nمطرح است كه در اينجا بررسى مىكنيم :\r\nوجه اوّل : وجه اوّل نظريهء خود شيخ اعظم است كه با عنوان « فالتحقيق . . . » آمده است . حاصل مطلب از اين قرار است : اگر واجب از قسم واجب عينى باشد گرفتن اجرت بر آن جايز نيست و فرقى ندارد كه از واجبات نظاميه ( صناعات مورد نياز جامعه ) باشد يا از واجبات ديگر - مثل نماز و روزه و . . . - بنابراين طبيب حق ندارد بابت تشخيص درد و بيان دارو ( ويزيت كردن و نسخه دادن ) از بيمار اجرت بگيرد .\r\nو اگر از نوع واجب كفايى باشد اجرت گرفتن بلامانع است و با انجام عمل مورد اجاره ، هم از دوش خود اجير ساقط مىشود ، هم از مستأجر و هم از ديگر مكلفين ولو امتثال امر و استحقاق مثوبت ، براى مستأجر است و ربطى به ديگران ندارد . بنابراين اجرت گرفتن طبيب براى حضور بر بالين مريض جايز است ، زيرا اگرچه اصل معالجه و مداوا واجب عينى است و در اين طبيب ، متعين شده است ولى حضور او در منزل مريض و بر بالين وى متعين نيست ، چون راه ديگرى هم وجود دارد ، مثلًا اولياى بيمار ، وى را نزد طبيب بياورند . بنابراين ، جمع ميان آن دو از باب مقدمه براى علاج ، بر طبيب واجب عينى نيست بلكه واجب كفايى است و اجرت گرفتن بر آن صحيح است .\r\nپاسخ : اوّلًا قبول نداريم كه معالجه و مداوا بر فلان طبيب واجب عينى باشد ، مخصوصاً در اين عصر و زمان كه در هر رشته‌اى طبيبان متعددى وجود دارد .\r\nثانياً بر فرض كه در برخى موارد يا اكثر موارد ، مداوا در فلان طبيب منحصر باشد و بر او تعين پيدا كند ، ولى اين از موارد تعين بالعرض است كه منافاتى با كفايى بودن ذاتى واجب ندارد و واجب كفايىاى كه فعلًا و در حال ضرورت ، عينى شده است احكام كفايى را دارد نه احكام عينى را . بر فرض شك هم از عمومات جواز اجاره كمك مىگيريم .\r\nثالثاً ايشان مسأله جمع ميان بيمار و طبيب را از باب مقدمهء واجب كفايى دانست ؛ در علم اصول ثابت گرديده است كه مقدمهء واجب - حتى اگر ذى المقدمه واجب عينى باشد - وجوب شرعى ندارد تا اجرت گرفتن بر آن از باب اخذ اجرت بر واجب شرعى باشد . در نتيجه اگرچه در مواردى مداوا بر طبيب واجب عينى است ولى اجرت گرفتن\r\n\r\n","description":"","footnote":"","page_name":" 381 ","page_number":397},
  {"content":"\r\n\r\nبر آن مانعى ندارد ، و نيز بر حضور در منزل بيمار و مداواى او اجرت گرفتن بلامانع است و بلكه به هر نسبت راه طولانىتر باشد اجرت بيشتر مىشود . و سخن شيخ اعظم در مورد طبابت پذيرفتنى نيست . مخصوصاً كه از نظر ما در واجب عينى هم به حكم اجماع مسلمين و سيرهء مستمره ، اجرت گرفتن بر بجا آوردن نماز و روزهء واجب جايز نيست ، و الا منافات عقلى ميان وجوب و اجاره وجود ندارد . در مورد واجب كفايى مخصوصاً در صناعات و واجبات نظاميه هم نه تنها سيره بر عدم اخذ اجرت نيست بلكه سيرهء مستمره بر اخذ اجرت است ، طبيب از بيمار اجرت مىگيرد ، خياط براى خياطت اجرت مىگيرد و . . . .\r\nوجه دوم : نظريهء محقق نائينى : ايشان ابتدا دو امر را در اجاره شرط و معتبر دانسته است . خلاصهء دو امر از اين قرار است :\r\n1 . منفعت يا عمل مورد اجاره ملك موجر و در تحت اختيار و سلطنت او باشد ؛\r\n2 . براى مستأجر و اجاره كننده ممكن الحصول باشد و بتواند آن را استيفا كند .\r\nسپس گفته است : در واجبات نظاميه هر دو شرط حاصل است . حصول شرط دوم واضح است ، ي - عنى مستأجر مىتواند عمل مورد اجاره را استيفا كند و طبيب - مث - لًا - فلان طبابت را براى او انجام دهد .\r\nو امّا شرط اوّل : در واجبات نظاميه دو امر وجود دارد : يكى معناى مصدرى است كه فعل اجير است مثل طبابت كردن ، ديگرى معناى اسم مصدرى يا نتيجه المصدر است كه محصول طبابت است و اين دو اگرچه واقعاً يكى هستند ( مثل ايجاد و وجود ) ولى اعتباراً مختلف و متعددند و معتبر مىتواند آنها را جداگانه اعتبار كند . آنچه بر طبيب واجب شرعى است و از واجبات نظاميه است معناى مصدرى است و آنچه اجرت در مقابل آن قرار مىگيرد معناى اسم مصدرى است ، زيرا اين امر ماليت دارد ، نه مصدر و معناى مصدرى كه يك معناى آلى است و واقعيت خارجى ندارد . بنابراين آنچه واجب است ( نفس عمل ) اجرت ندارد چون ماليت ندارد ، و آنچه ماليت دارد ( نتيجهء عمل ) واجب نيست تا اجرت بر واجب باشد و از نظر عقل هيچ محذورى ندارد كه مولى ميان دو امر فوق ، تفكيك كند و براى معناى مصدرى اعتبار وجوب كند و براى معناى اسم\r\n\r\n","description":"","footnote":"","page_name":" 382 ","page_number":398},
  {"content":"\r\n\r\nمصدرى اعتبار ملكيت . تنها باب قضاوت را از اين امر مستثنى دانسته است ، به اين دليل كه اگرچه قضاوت هم از واجبات نظاميه است ، ولى تكليف به معناى مصدرى يعنى خود عمل قاضى ( قضاوت كردن ) تعلق نگرفته است ، بلكه به معناى اسم مصدرى و نتيجهء عمل كه فصل خصومت باشد تعلق گرفته است و نتيجه المصدر نمىتواند هم واجب شرعى مولوى باشد و هم متعلق اجاره . « 1 »\r\nپاسخ امام ( رحمه الله ) : امام راحل در مكاسب خود پاسخ‌هاى قاطعى به اين وجه داده است كه حاصل دو جواب ايشان از اين قرار است : اوّلًا در باب اجاره بر عمل ، همه‌جا متعلق اجاره نفس عمل اجير است كه معناى مصدرى است ، نه نتيجهء آن و معناى اسم مصدرى ؛ زيرا نتيجهء عمل منهاى اضافه و نسبت آن به فاعل و عامل ، امر مستقلى است كه ارتباطى به فاعل ندارد و قابل اجاره دادن نيست تا اجير آن را اجاره دهد . مثلًا خياط براى خياطت كردن اجير مىشود ، رنگرز براى رنگ كردن لباس اجير مىشود و . . . . متفاهم عرفى اين است و سيرهء مستمره بر همين مستقر است و توجيه محقق نائينى بلا وجه است . حاصل مصدر ، نتيجهء عمل ، آثار عمل و . . . كلًا از محطّ اجاره خارج هستند .\r\nدر مورد قضاوت هم قبول نداريم كه بر قاضى ، معناى اسم مصدرى ( فصل خصومت ) واجب باشد ، بلكه حكم و قضاوت كردن - به معناى مصدرى - واجب است و البته نتيجه و ثمرهء آن ، فصل خصومت است ، يا اينكه واجب ، خود فصل خصومت و حل دعوا و رفع نزاع است كه باز هم معناى مصدرى و از افعال اختيارى قاضى است ، نه معناى اسم مصدرى . « 2 »\r\nثانياً بر فرض كه توجيه ايشان را بپذيريم ؛ امّا در اين صورت هم نتيجه‌اش جواز اجاره بر خصوص واجبات نظاميه نيست بلكه لازمه‌اش تصحيح اجاره در مقابل مطلق واجبات است - خواه از قسم واجبات نظاميه باشند يا از قسم واجبات عين باشند - زيرا همه‌جا تكاليف شرعى و امر مولى به خود عمل مكلّف به معناى مصدرى تعلق\r\n\r\n\r\n","description":"","footnote":"\r\n( 1 ) . منيهء الطالب ، ج 1 ، ص 15 - 16 .\r\n( 2 ) . المكاسب المحرمه ، ج 2 ، ص 306 - 307 .\r\n","page_name":" 383 ","page_number":399},
  {"content":"\r\n\r\nمىگيرد ، نه به معناى اسم مصدرى ؛ بنابراين در همه‌جا متعلق ايجاب ، معناى مصدرى است و متعلق اجاره ، معناى اسم مصدرى و حاصل مصدر است . بنابراين اجير شدن براى خواندن نمازهاى واجب يوميه هم اگر به حال مستأجر سودى داشته باشد و غرض عقلايى داشته باشد - مثل ياد گرفتن نماز - بايد صحيح باشد ، در حالى كه هرگز محقق نائينى به اين لازم ملتزم نيست . « 1 »\r\nوجه سوم : اين وجه نظريه امام راحل در مكاسب محرّمه است كه نظير آن را در واجب عينى هم ذكر كرده است قبلًا در دليل هفتم آن باب بيان شده است . حاصل مطلب اين است كه اوّلًا صناعات و كارهايى كه نظام معاش مردم قائم به آنهاست وجوب شرعى ندارند . « 2 »\r\nثانياً بر فرض كه واجب باشند امّا هرگز از لسان دليل استفاده نمىشود كه اينها دَين خداوند است و خدا مالك اين كارها بر عهدهء بندگان است تا اجاره دادن آنها به ديگرى صحيح نباشد ، و نه ملك ديگرى هستند تا عامل حق نداشته باشد آن را اجاره دهد . اگر كسى خيال كند اينها مورد استحقاق ديگران است و حق الناس هستند - مثلًا بيمار مالك و مستحق مداوا بر عهدهء طبيب است - خيال باطلى است ، زيرا حق يا ملك ديگرى آثار و لوازمى دارد كه بر اين صناعات مترتّب نيست ، مثل قابل نقل و انتقال بودن به ديگرى ، قابل اسقاط و ابراء ذمه بودن ، محتاج به اذن بودن . اگر صاحب حق از اين كار نهى كرد بايد نهى او نافذ باشد ، در حالى كه بر طبيب و مهندس و نجات غريق و . . . لازم است كه وظايف خود را انجام دهند و طرف را از هلاكت و غرق شدن و . . . نجات دهند .\r\nدر نتيجه بر فرض كه واجب باشند صرفاً يك واجبات شرعى مولوى هستند و متعلق حق كسى نيستند ، ملك كسى هم نيستند ، و از آنجا كه اين كارها احترام و ارزش مالى دارند اگر طبيب و كنندهء كار ، قصد تبرع نداشته باشد - بلكه قصد اجرت كند - چه\r\n\r\n\r\n","description":"","footnote":"\r\n( 1 ) . همان ، ص 308 - 309 .\r\n( 2 ) . اين مطلب را قبلًا در اوّل بحث واجبات نظاميه توضيح داديم .\r\n","page_name":" 384 ","page_number":400},
  {"content":"\r\n\r\nتصريح كند و چه بدون تصريح ، عمل را انجام دهد مىتواند اجرت بگيرد و مستحق آن است . البته اگر اجرت را تعيين كند همان متعين مىشود ، و گرنه نوبت به اجره المثل مىرسد . « 1 »\r\nاگر بر اصل طبابت اجرت گرفتن جايز است بر مقدمات آن مثل حضور بر بالين بيمار و مانند آن به طريق اولى اجرت گرفتن جايز است و در متن تحرير هم فتواى امام راحل همين است البته اشاره مىكند به اشكال معروف و مشهور كه ما قبلًا در اوايل بحث واجبات نظاميه آن را آورديم ولى بلافاصله مىفرمايد : « الأقوى الجواز » . يعنى بر خود معالجه هم اجرت گرفتن جايز است ؛ به بيانى كه تبيين شد .\r\nضمناً تكليف اخذ اجرت بر قضاوت روشن شد ، تكليف عوض گرفتن مادر براى « لبأ » يا اولين شيرى كه به نوزاد مىدهد « 2 » نيز روشن شد ، يعنى در مقابل اينها عوض يا اجرت گرفتن جايز است ، زيرا يا اصلًا وجوب شرعى ندارند ، يا اگر وجوب شرعى دارند عينى نيستند و كفايى هستند ، يا اگر هم عينى هستند ، ملك يا حق كسى نيستند تا قابل اجاره نباشند ، و وجوب آنها هم با اخذ اجرت منافات عقلى ندارد . آرى اگر عامل قصد تبرع كند حق ندارد عوض بگيرد ، اگر عمل براى ديگرى فايده ندارد اجاره بر آن سفيهانه است و . . . ولى اين‌گونه موارد از محل بحث خارج هستند .\r\n\r\nاجرت گرفتن بر عمل تعبدى\r\nدر اوايل مسألهء هيجدهم بيان شد كه اجاره بر واجبات از دو جهت مبتلا به اشكال است : يكى منافات وجوب با انعقاد اجاره كه تاكنون تشريح شد ؛ ديگرى منافات عباديت و قصد قربت با اخذ اجرت كه مخصوص واجبات عبادى است و در واجبات توصلى چنين محذورى وجود ندارد .\r\nخلاصة اشكال : در عبادات قصد قربت و امتثال امر عبادى شرط و معتبر است ، يعنى مكلّف بايد عمل را صددرصد براى خدا انجام دهد ؛ قصد اجرت با قصد قربت تنافى\r\n\r\n\r\n","description":"","footnote":"\r\n( 1 ) . المكاسب المحرمه ، ج 2 ، ص 304 .\r\n( 2 ) . دادن اين شير بر مادر واجب است و اگر اين شير را به نوزاد ندهد نوزاد جان خود را از دست خواهد داد .\r\n","page_name":" 385 ","page_number":401},
  {"content":"\r\n\r\nدارند و قابل جمع نيستند ، زيرا معناى قصد قربت عبارت است از انجام عمل صددرصد براى خدا و به نيت اينكه او استحقاق اين عمل را دارد ؛ امّا معناى قصد اجرت انجام عمل است صددرصد براى مستأجر و به عنوان اينكه حق اوست و او مستحق اين عمل است . اين دو جهت قابل جمع نيست و لذا اجاره در واجبات عبادى صحيح نيست و منعقد نمىشود .\r\nپاسخ اشكال : از اشكال فوق اين‌گونه پاسخ داده شده است :\r\nصاحب مفتاح الكرامه « 1 » و صاحب جواهر « 2 » و جمعى ديگر گفته‌اند : نه تنها اجاره منافاتى با اخلاص و قصد قربت ندارد ، بلكه مؤكّد آن است ، زيرا قبل از اجير شدن به نماز امر داشت و بر او واجب بود آن را به قصد قربت بياورد ، پس از اجاره هم امر ديگرى مىآيد   أَوْفُوا بِالْعُقُودِ   و وجوب ديگرى به همان عمل تعلق مىگيرد كه اين ، مؤكّد وجوب قبلى است و در نهايت ، تضاعف وجوب عمل ، مؤكّد عباديت آن است .\r\nنقد اين پاسخ : اوّلًا جواب مزبور مستلزم تفكيك باب جعاله از باب اجاره است ؛ اين‌گونه كه اجاره بر عبادات صحيح باشد ولى جعاله صحيح نباشد ، زيرا جعاله امر آور نيست تا از اين ناحيه وجوب ديگرى درست شود و موجب تضاعف اخلاص گردد ؛ كسى به اين لازم ملتزم نيست .\r\nثانياً به گفتهء شيخ اعظم اگر منظور اين است كه تضاعف وجوب ، مؤكّد اصل اشتراط اخلاص و قصد قربت است ، « 3 » اشكال اين است كه اساساً امر اجارى   أَوْفُوا بِالْعُقُودِ ،    تِجارَةً عَنْ تَراضٍ  و . . . امر تعبدى نيست تا از اين ناحيه هم قصد قربتى معتبر باشد و موجب تأكّد اخلاص قبلى گردد ، بلكه صددرصد امر توصلى است و قصد قربت در آن شرط نيست .\r\nو اگر مراد اين است كه تضاعف وجوب ، سبب تأكّد تحقّق اخلاص « 4 » از سوى عامل\r\n\r\n\r\n","description":"","footnote":"\r\n( 1 ) . مفتاح الكرامه ، ج 12 ، ص 303 .\r\n( 2 ) . جواهر الكلام ، ج 22 ، ص 117 .\r\n( 3 ) . اين مربوط به مولاست ، يعنى به خود او مربوط است كه در چه عملى قصد قربت را شرط و معتبر بداند .\r\n( 4 ) . اين ، فعل مكلّف است و ربطى به مولى ندارد .\r\n","page_name":" 386 ","page_number":402},
  {"content":"\r\n\r\nمىگردد اشكالش اين است كه خلاف واقع است ، زيرا وجداناً عملى كه بر آن اجر دنيوى مترتّب نباشد خالص‌تر از عملى است كه بر آن اجير شود و در برابر آن اجر و مزد هم بگيرد . بنابراين تأكّد اخلاص و عباديت وجهى ندارد . « 1 »\r\nثالثاً به فرمودهء امام راحل در مكاسب محرّمه مراد از تأكّد اخلاص چيست ؟ سه احتمال در اين باره وجود دارد :\r\nالف ) امر اجارى يعنى   أَوْفُوا بِالْعُقُودِ   رنگى ندارد و بستگى دارد كه متعلق آن چه چيزى باشد ؟ اگر متعلق آن عمل توصلى باشد اين امر هم توصلى است و اگر تعبدى باشد تعبدى است و در واقع   أَوْفُوا بِالْعُقُودِ   به منزلهء « صلّ » و « صم » و مانند آن است : به عقد وفا كن يعنى فلان عمل را انجام بده . آنگاه امر صلاتى و صومى و مانند آن به ذات عبادت تعلق مىگيرد ، امر اجارى هم كه به منزلهء آن است به ذات عبادت بار مىشود و از اين جهت متعلق هر دو امر يكى است و بديهى است كه امر دومى مؤكّد امر اوّلى است و از آنجا كه اوّلى عبادى است ، پس دومى مؤكّد عباديت و اخلاص است .\r\nب ) امر اجارى رنگ دارد و ماهيت آن توصلى است و قصد قربت لازم ندارد ، ولى هر امر توصلى مولوى قابليت دارد كه به قصد قربت آورده شود ؛ و به ديگر سخن اگرچه قصد قربت شرط آن نيست ولى منافاتى هم ندارد و ممكن است به قصد قربت اتيان شود و اصطلاحاً از قسم عبادى به معناى اخص نيست ، ولى عبادى به معناى اعم است . آنگاه معناى تأكّد اخلاص اين است كه قبل از تعلّق امر اجارى تنها راه اخلاص و تقرب به مولى قصد امر عبادى بود ، و پس از تعلّق امر اجارى راه ديگرى هم براى قصد اخلاص پيدا شده است ، يعنى قصد امتثال امر اجارى ، چه اينكه اگر عنوان نذر و مانند آن هم اضافه شود و امر وفا به نذر هم بيايد راه سومى براى قصد اخلاص پيدا مىشود كه امكان تقرب از اين راه هم هست .\r\nج ) از آنجا كه متعلق امر عبادى و امر اجارى در خارج اتحاد دارند و مثلًا يك نماز\r\n\r\n\r\n","description":"","footnote":"\r\n( 1 ) . المكاسب ، ج 2 ، ص 126 .\r\n","page_name":" 387 ","page_number":403},
  {"content":"\r\n\r\nاست كه هم متعلق امر  أَقِيمُوا الصَّلاةَ *  است و هم متعلق امر   أَوْفُوا بِالْعُقُودِ   مكلّف مىتواند در مقام امتثال ، قصد هر دو امر كند و براى خدا عمل را به قصد هر دو بياورد و چون به قصد امتثال در امر الهى انجام داده است تعدد سبب ، موجب تعدد و ازدياد اخلاص مىگردد . معناى تأكّد اخلاص همين است .\r\nپاسخ امام ( رحمه الله ) : امام راحل از هر سه احتمال پاسخ داده و مسأله تأكّد اخلاص و تضاعف وجوب را ناتمام دانسته است .\r\nپاسخ احتمال الف : تأكيد امر اوّل در موردى است كه موضوع آن ، عمل مهمى است و لذا آمر تأكيد مىكند ، يا به اين صورت كه از الفاظ تأكيد استفاده مىكند و دستور اكيد صادر مىكند و يا دوباره به همان عمل امر مىكند ؛ مثلًا يك بار ديگر مىگويد : « صلّ » يا « صم » . امّا اگر هر امرى به دليلى ، از مولى صادر شده باشد امر دوم مؤكّد امر اول نخواهد بود . در مورد بحث ، امر عبادى به يك منظور به نماز تعلق گرفته و امر اجارى به منظور ديگرى ، و هر كدام غرض و هدفى را تعقيب مىكنند ؛ در اين‌گونه موارد حتى اگر امر دوم به ذات عبادت بار شود ( بار ديگر هم بگويد : « صلّ » يا « صم » ولى به يك منظور ديگرى ) امر عبادى است ، زيرا موضوع امر عبادى مثلًا نماز يا روزه است ولى موضوع امر اجارى وفا به عقد است و در علم اصول ثابت شده است كه احكام ، از عناوين به معنونات سرايت نمىكنند و هر عنوان امر جدا دارد ؛ آرى اگر كسى نماز را در خارج به قصد هر دو امر بياورد اين عمل مجمع دو عنوان مىگردد ولى جاى تأكّد نيست زيرا موطن تعلق امرها ( عناوين ) موطن اختلاف موضوعات و متعلقات است و موطن اتحاد آنها ( عمل خارجى ) موطن تعلق امرها نيست تا يكى مؤكّد ديگرى باشد .\r\nضمناً با همين بيان از احتمال دوم و سوم هم مىتوان پاسخ داد . زيرا مبناى احتمال ثانى هم اين است كه امر اجارى به خود عمل عبادى و موضوع عبادى تعلق گرفته باشد ، درحالىكه ديديم موضوعات متعدد است و وجهى ندارد تا قصد تقرب به امرى كه موضوع جدايى دارد مصحّح و مؤكّد قصد قربت به امر ديگر باشد . مبناى احتمال ثالث هم بر اتحاد عمل خارجى است كه امر ندارد و آنچه كه امر دارد ( متعلق‌ها و\r\n\r\n","description":"","footnote":"","page_name":" 388 ","page_number":404},
  {"content":"\r\n\r\nعناوين ) ، اتحاد ندارند تا يكى مؤكّد ديگرى باشد .\r\nعلاوه بر اين ، هر سه احتمال بر اين فرض است كه امر اجارى باشد تا مؤكّد امر عبادى باشد ؛ وجود امر اجارى موقوف بر صحت اجاره بر واجب عبادى است و اشكال همين جاست كه اين دو تنافى دارند و قابل جمع نيستند ، و در حالىكه هنوز صحت اجاره ثابت نشده است شما امر اجارى را مفروض گرفته و مؤكّد امر عبادى دانستيد ؛ در صورتى كه اين درست نيست . « 1 »\r\nان قلت : اغراض دنيوى و نيز فوايد اخروى از طمع بهشت و ترس عذاب و . . . اگر از خدا خواسته شود و بنده عباداتى را انجام دهد تا به خدا نزديك شود و در نهايت از طريق خدا به خواسته‌هاى خود برسد اشكالى ندارد بلكه طلب حاجت از خداى سبحان مطلوب و محبوب اوست ، اگر چه حاجات دنيوى باشد و اينها به عباديت عمل صدمه نمىزند ، بلكه مؤكّد آن است ؛ ولى غرض دنيوىاى كه از غير خدا خواسته شود و محرك اصلى انسان رسيدن به اجرت باشد به عبادت خلل مىرساند و قياس اين به آن مع الفارق است . مورد بحث ما از همين قسم است . « 2 »\r\nقلت : از مطالبى كه ذكر شد به اين نتيجه مىرسيم كه فرقى ندارد ؛ آنچه در صحت عبادت اكثر مردم مهمّ است جهت انتساب عمل به خداوند و قصد قربت است و امّا اينكه محرك اصلى و نهايى بر اين قصد قربت چه باشد مهم نيست و در مورد بحث ما اگر فقط به قصد اجرت باشد عبادت باطل است و اگر ، هم به قصد قربت و هم به قصد اجرت باشد باز اخلاص ندارد و باطل است ، ولى اگر فقط به قصد قربت نماز مىخواند ولى انگيزه‌اش از اين عملِ قربى ، رسيدن به اجر و مزد است عمل صحيح است ، همان‌طور كه اگر انگيزه‌اش رسيدن به بهشت يا نجات از دوزخ باشد ، يا در مثل نماز جعفر طيار و غيره انگيزه‌اش رسيدن به حاجات دنيوى باشد .\r\nفتحصّل من جميع ذلك صحّة صلاة الخائف والطامع ، وهي دليل على أنّ العبرة\r\n\r\n\r\n","description":"","footnote":"\r\n( 1 ) . المكاسب المحرمه ، ج 2 ، ص 258 - 261 .\r\n( 2 ) . المكاسب ، ج 2 ، ص 128 .\r\n","page_name":" 389 ","page_number":405},
  {"content":"\r\n\r\nفي الصحّة ليست إلا إطاعة أمر الله تعالي بلا تشريك غيره فيها ، ولاينظر إلى غايات محرّكة للطاعة والعبادة .\r\nان قلت : بايد عمل قابليت داشته باشد تا به عنوان استحقاق مستأجر و از باب تسليم مال و حق غير به صاحبش انجام شود . عبادت چنين قابليتى ندارد ؛ پس اجاره بر آن صحيح نيست . « 1 »\r\nقلت : اگر عبادت اجير براى مستأجر باشد ، و منفعتى داشته باشد كه به او برسد در صحت اجاره كفايت مىكند و دليلى ندارد كه حتماً به قصد امر اجارى انجام شود بلكه به قصد امر عبادى هم كفايت مىكند ، ولو غرض اقصى ، رسيدن به اجرت باشد .\r\nبنابراين از نظر قاعده ميان اخذ اجرت با قصد قربت منافاتى وجود ندارد ، همان‌گونه كه ميان وجوب و اجاره منافاتى نيست . و اگر عامل قصد تبرع نداشته باشد و عمل او براى ديگرى فايده داشته باشد و اجاره يا جعاله سفيهانه نباشد عقلًا مانعى از اجاره نيست .\r\nولى در عين حال به فتواى فقها ، اجرت گرفتن در مقابل واجبات عبادى جايز نيست . فتواى امام راحل هم در متن تحرير همين است . دليل مطلب قبلًا در اخذ اجرت بر واجبات ذكر شد ، يعنى مسألهء ارتكاز متشرعه يا سيرهء مستمرهء مسلمين ، مخصوصاً در واجبات عبادى كه افزون بر وجوب ، جنبهء عباديت هم دارند . ضمناً فرقى ندارد كه واجب عبادى از نوع واجب عينى باشد يا واجب كفايى مثل غسل دادن ميت . امام هم در متن تحرير همين مثال را زده است . و نيز ميان عبادات واجبه و مستحبه هم فرق نيست ؛ بنابراين نماز شب نيز همين حكم را دارد . زيرا سيرهء مستمره بر اين است كه اينها را مجّانى و بدون اخذ اجرت انجام دهند .\r\nآرى در برابر برخى از كارهايى كه نه وجوب دارند و نه جنبهء عباديت ، و از كارهاى غير واجب توصلى هستند كه بنا به درخواست شخص انجام مىگيرند ، اجرت گرفتن مانعى ندارد ، زيرا مقتضى ( عمل محترم و ارزشمند ) براى اجرت گرفتن موجود است و\r\n\r\n\r\n","description":"","footnote":"\r\n( 1 ) . همان .\r\n","page_name":" 390 ","page_number":406},
  {"content":"\r\n\r\nمانع ( وجوب يا عباديت ) هم از آن مفقود است . اين مطلب در مسألهء نهم از مسائل كيفيت غسل ميت آمده است :\r\nلا يجوز أخذ الاجرة على تغسيل الميت ؛ الا إذا جُعلت الاجرة في قبال بعض الامور غير الواجبة ، مثل تليين أصابعه ومفاصله ، و غسل يديه قبل التغسيل إلى نصف الذراع ، و غسل رأسه برغوة السدر أو الخطمي ، و غسل فرجيه بالسدر أو الاشنان قبل التغسيل ، وتنشيفه بعد الفراغ بثوب نظيف ، و غير ذلك ؛ براى غسل دادن ميت ، مزد گرفتن جايز نيست ؛ مگر آنكه مزد در قبال بعضى از كارهاى غير واجب قرار داده شود ، مانند نرم كردن انگشت‌ها و مفاصل و شستن دست‌هايش قبل از غسل تا ذراع و شستن سر او با كف سدر يا خطمى و شستن عورتين او با سدر يا اشنان قبل از غسل و خشك كردن او بعد از فراغ از غسل با پارچهء تميز و مانند اينها .\r\nنتيجه : به حكم سيرهء مستمرهء مسلمين ، اجرت گرفتن در برابر واجبات عبادى جايز نيست .\r\n\r\nاجرت آموزش مسائل حلال و حرام\r\nاز جمله امورى كه بر مكلّف عالم به احكام دين واجب مىباشد بيان احكام شرعيه و تعليم مسائل حلال و حرام به ديگران است كه از باب ارشاد جاهل واجب مىباشد و اين معنا از آيهء نفر و سؤال و كتمان و . . . و روايات متعدد استفاده مىشود و از مواردى است كه اجماع مسلمين بر آن است و فرقى ميان احكام تكليفى و احكام وضعى وجود ندارد . « 1 »\r\nحال بر مسلك كسانى كه از نظر آنها وجوب با اخذ اجرت منافاتى ندارد و اجماع يا سيره‌اى هم احراز نشده است - همچون مرحوم آيت الله خوئى - اجرت گرفتن بر بيان\r\n\r\n\r\n","description":"","footnote":"\r\n( 1 ) . البته قدر مسلّم بيان واجبات است تا مسلمانان به آن عمل كنند ، و نيز بيان محرّمات است تا از آنها اجتناب كنند ؛ امّا بيان مكروهات و مستحبات و مباحات جداگانه واجب نيست ، مگر از باب حفظ شريعت ، نه به منظور عمل كه فعلًا مدّ نظر است . مثالى كه فقها زده‌اند تعليم صيغهء نكاح و مانند آن است .\r\n","page_name":" 391 ","page_number":407},
  {"content":"\r\n\r\nو تعليم مسائل شرعى جايز است . ولى بر مسلك مشهور و امام راحل كه اخذ اجرت بر واجبات جايز نيست بايد گفت : يكى از واجبات تعليم مسائل حلال و حرام است پس گرفتن اجرت در مقابل آن جايز نيست ؛ البته امام راحل قبلًا در فرازى در باب اخذ اجرت بر واجب توصلى كفايى فتوا به حرمت نداد و احتياط كرد ( احتياط واجب ) ؛ ولى در اينجا صريحاً فتوا به عدم جواز داده است ، لذا جا دارد بگوييم : اگر تعليم مسائل حلال و حرام ، از قسم واجبات عينى باشد بايد فتوا دهيم كه : گرفتن اجرت در برابر آن جايز نيست ، ولى ظاهراً از نوع واجب كفايى است و حداكثر على الاحوط جايز نيست ، نه على الاقوى ؛ مگر اينكه به سيرهء مستمره و ارتكاز متشرعه استناد كنيم و بگوييم در بيان احكام دين ، فرقى ميان وجوب عينى و كفايى نيست يا اينكه اين امر را واجب عينى بدانيم .\r\nدر بيان حلال و حرام و تعليم آن فرقى نيست ميان افتا - و فتوا دادن - كه كار فقيه است و مسأله گفتن كه كار مسأله‌گو است . هر دو بيان حكم شرعى است ، مگر اينكه فتوا دادن و استخراج احكام ، از منابع تعليم و بيان حلال و حرام نباشد كه حتماً هست . و نيز فرقى ندارد كه بيان احكام شرعى فرعى باشد يا بيان مسأله اعتقادى باشد . امر به معروف و نهى از منكر هم كه يكى از واجبات كفايى است اگر تعبدى باشد و قصد قربت در آن شرط باشد در قسم واجب عبادى داخل است و اجرت گرفتن در برابر آن جايز نيست ، و اگر توصلى باشد - كه اقوى همين است - به فتواى امام در صور مسأله على الاحوط جايز نيست و عامل بايد از بيت المال ارتزاق كند يا از راه كار و كسب ديگر امرار معاش نمايد .\r\nحضرت امام در ادامهء مسأله و به دنبال بيان حرمت گرفتن اجرت بر تعليم حلال و حرام ، راجع به گرفتن اجرت در برابر تعليم خود قرآن و تعليم و كتابت و نوشتن و تعليم قرائت و خواندن نوشته و تعليم حكمت و انواع موعظه‌ها ، علوم دينى ( تفسير ، حديث و . . . ) ، علوم دنيوى ( فيزيك و شيمى و . . . ) ، استنساخ قرآن و مانند آن ، بحث كرده است . مسأله اصلى و مهم در اينجا دربارهء تعليم خود قرآن است كه اگر گرفتن اجرت در برابر آن جايز باشد ، به طريق اولى در برابر تعليم قرائت و كتابت و . . . جايز خواهد\r\n\r\n","description":"","footnote":"","page_name":" 392 ","page_number":408},
  {"content":"\r\n\r\nبود و نيازى به بحث ندارد . از نظر قاعده كه بحثى ندارد زيرا اين كار ، عمل محترم است و عرف براى آن ارزش و ماليت قائل است ؛ مقتضى موجود است ، مانع هم مفقود ؛ زيرا اين كار نه امر تعبدّى است تا عباديتش با قصد اجرت منافى باشد و نه واجب است تا وجوبش با اخذ اجرت قابل جمع نباشد . از نظر نصوص و فتاوى هم ظاهراً كسى فتوى به حرمت نداده است بلكه حداكثر گفته‌اند : اگر از اوّل براى تعليم قرآن شرط اجرت كند كراهت دارد و بدون شرط مكروه هم نيست و حلال خالص است .\r\nاز عبارت شيخ مفيد در مقنعه استفاده مىشود كه مطلقاً كراهت دارد زيرا فرموده است : « والتنزه عنه افضل » البته بر عالم واجب است بخشى از قرآن را به جاهل بياموزد ، مثل حمد و سوره و . . . كه اينها در بخش تعليم احكام دين داخل مىشود ، امّا فعلًا كلام در اصل تعليم قرآن - و زائد بر مقدار واجب عينى يا كفايى است - . از نظر مشهور گرفتن اجرت در برابر آن جايز است و علاوه بر دليل فوق استدلال شده به وجود اجماع بر جواز مهريه قرار دادن تعليم كل يا جزء قرآن كه لازمه‌اش جواز و حلّيت اخذ اجرت است . و نيز استدلال شده به برخى از روايات ، از جمله روايت فضل بن ابى قره كه مشايخ ثلاث نقل كرده‌اند :\r\nقال : قلت لأبي عبدالله ( ع ) : هؤلاء يقولون : إنّ كسب المعلّم سحت ، فقال :\r\n« كذبوا أعداء الله إنّما أرادوا أنْ لا يعلّموا القرآن ، لو أنّ المعلّم أعطاه رجل دية ولده لكان للمعلّم مباحاً » . « 1 »\r\nالبته رواياتى هم بر عدم جواز دلالت دارند ، از جمله روايت حسان معلم از امام صادق ( ع ) :\r\nقال : سألت أبا عبدالله ( ع ) عن التعليم ، فقال :\r\n« لاتأخذ علي التعليم أجراً . . . » . « 2 »\r\nولى اوّلًا روايت قبلى نصّ بر كراهت است ؛ ثانياً احتمال تقيه در روايت حسان معلم وجود دارد و قرينه‌اش باز روايت فضل بن ابىقره است و لذا قابل اخذ و عمل نيست .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 154 ، ح 2 .\r\n( 2 ) . همان ، ح 1 .\r\n","page_name":" 393 ","page_number":409},
  {"content":"\r\n\r\nدر نتيجه هيچ دليلى بر منع و حتى بر كراهت آن وجود ندارد . و به فرمودهء امام راحل در متن : « وامّا تعليم القرآن . . . فلا بأس بأخذها عليه » . حال كه اخذ اجرت بر تعليم قرآن ، اشكالى ندارد ، در برابر ساير امور از قبيل تعليم انواع علوم دينى و دنيوى و حرفه‌ها و صناعات ، و حكمت‌ها و مواعظ و شعر و غيره ، به طريق اولى اشكالى ندارد ، مگر به حدّ وجوب برسند كه اجرت گرفتن بر واجب باشد ، يا ارزش و ماليت نداشته باشند كه اينها از فرض كلام خارج است .\r\n\r\nاجرت در برابر عبادات نيابتى\r\nيك مقدمه : به طور كلى افعال ارادى و اختيارىاى كه از ما سر مىزند - غير از حرام‌ها كه منع شرعى دارند و مثل ممتنع عقلى مىمانند - و از جمله كارهاى واجب كه بايد انجام شوند ، در تقسيمى دو دسته‌اند :\r\n1 . كارهايى كه مباشرت در آنها لازم نيست و غرض شارع به اصل ايجاد آن تعلق گرفته است ، خواه از شخص مكلّف صادر شود ، خواه از ديگرى كه وكالتاً انجام دهد يا نيابتاً ، چه به قصد اجرت و چه تبرّعاً ، چه اجاره باشد چه جعاله ، و . . . مثل عتق كه غرض ، فكّ رقبه و برداشتن قيد رقّيت و بردگى است ، خواه مالك عبد اين كار را بكند يا ديگرى ، و مانند طلاق كه غرض شارع ، رفع عُلقهء زوجيت است ، خواه خود زوج انشاى طلاق كند يا ديگرى ، و همچون نكاح كه غرض ، ايجاد عُلقهء زوجيت است ، و هكذا در ساير عقود و ايقاعات .\r\n2 . كارهايى كه مباشرت لازم دارد و غرض ، به ايجاد آن توسط شخص مكلّف تعلّق گرفته است . ملاك و مصحلت عمل هم زمانى تأمين مىشود كه هر شخص مكلفى انجام دهد و وكالت يا نيابت‌بردار نيست ، مثل بخش عمده‌اى از عبادات كه غرض اصلى انقياد و خضوع و خشوع در برابر مولاست و اين با فعل خود مكلّف حاصل مىشود ، و گرنه هر انسان مغرور و متكبرى مىتواند پول بدهد و كسى را براى نماز خواندن و روزه گرفتن و . . . اجير كند ؛ امّا اين فايده‌اى ندارد و محصّل غرض مولى نيست ؛ از قبيل طهارت كه بر فرض ، مكلّف از ريختن آب و شستن اعضاى وضو يا\r\n\r\n","description":"","footnote":"","page_name":" 394 ","page_number":410},
  {"content":"\r\n\r\nغسل ناتوان باشد و كسى او را كمك كند ، در حالىكه مكلّف در نيت كردن ناتوان نيست و خود او بايد متولى امر نيت باشد ، و در فرض قدرت بر غسلات و مسحات ، بايد تمام افعال وضو يا غسل يا تيمم را خودش انجام دهد تا به ملاك طهارت دست يابد .\r\nالبته تشخيص موارد كه كدام واجب نيابت‌بردار نيست و كدام نيابت‌بردار است ، يك ضابطهء كلى غير قابل نقضى ندارد ، بلكه نقلى است و بايد در هر موردى دلالت دليل آن ملاحظه شود ولى غالب معاملات به معناى اعم ، از قسم اوّل است و غالب عبادات به معناى اخص ، از قسم دوم است .\r\nبا توجه به اين مقدمه مىگوييم : آنچه در مسأله هيجدهم تاكنون مطرح شد در مورد واجباتى بود كه بر شخص مكلّف واجب شده و نيابت‌بردار هم نيست ، بلكه بايد خودش انجام دهد و حق ندارد ديگرى را اجير كند و ديديم كه به نظر مشهور گرفتن اجرت بر واجبات جايز نيست ؛ خواه توصلى باشند و خواه تعبدى - مثل واجبات عبادى در حال حيات .\r\nولى واجباتى هم داريم كه بر ديگرى واجب شده و او در حال حياتش انجام نداده است ، يا اكنون كه زنده است قدرت بر انجامش ندارد مثل نمازهاى واجب ، روزهء ماه مبارك رمضان و حج .\r\nاز نظر قاعده بايد خود مكلّف انجام دهد و اگر انجام نداد و معصيت كرد و از دنيا رفت ، بايد ساقط شود . « 1 » يا اگر ناتوان بود بايد ساقط شود و نوبت به استنابه و نايب گرفتن نمىرسد ؛ در عين حال در مواردى دليل داريم كه فلان واجب نيابت‌بردار است ؛ « 2 » به‌ويژه در مورد واجبات عبادىاى همچون نماز و روزه و حج كه حتى در زمان حيات هم با شروطى اگر عاجز باشد مىتواند براى حج نايب بگيرد و حج استنابى انجام دهد . ما هم تابع دليل هستيم و اصل استنابت به ضرورت فقه « لا ريب\r\n\r\n\r\n","description":"","footnote":"\r\n( 1 ) . سقوط تكليف گاهى در اثر امتثال آن است ، گاهى در اثر انتفاء موضوع آن است و گاهى در اثر معصيت .\r\n( 2 ) . ر . ك : وسائل الشيعه ، ج 8 ، ص 281 ، ح 19 و 21 و 23 .\r\n","page_name":" 395 ","page_number":411},
  {"content":"\r\n\r\nفيه » است و ديگرى مىتواند اجير شود يا تبرعاً به نيابت از ميت يا عاجز ، عبادات او را انجام دهد . « 1 »\r\nولى سخن در امكان عقلى آن است كه اگر عقلًا ممتنع باشد ناگزير بايد ظواهر شرعى توجيه شوند ، ولى اگر امكان عقلى استنابت ثابت شد ديگر نيازى به اثبات وقوع آن نيست ، زيرا روايات فراوان دلالت بر وقوع دارند . محذور عقلى اين است كه چگونه ممكن است با تقرّب نائب ، منسوب عنه به مولى نزديك شود و عبادت از گردن او برداشته شود ؟ ديگر اينكه آيا اجرت در مقابل خود نيابت است يا در برابر عمل ؟\r\nدر بخش‌هاى قبلى بحث در اين بود كه شخص بر عبادت خويش اخذ اجرت كند و اشكال اين بود كه اخذ اجرت با قصد قربت منافات دارد ، ولى در اين بخش علاوه بر اشكال مزبور كه براى نايب مطرح است - يعنى بايد قصد قربت كند ، اجرت گرفتن هم با قصد قربت منافات دارد - اين اشكال هم مطرح است كه چگونه با تقرب نايب ، منوب عنه تقرّب پيدا مىكند ؛ البته در واجبات غير عبادى مشكلى نيست زيرا قبل از اجاره ، بر اجير واجب نيست تا اخذ اجرت با وجوب منافى باشد ، آرى بر ديگرى واجب بوده ولى مباشرت لازم نبوده است لذا فردى را اجير كرد و پس از اجاره و به سبب آن ، بر اجير واجب شد و چنين وجوبى كه از اجاره ناشى شود با خود اجاره و اخذ اجرت منافاتى ندارد .\r\nبنابراين بحث در واجبات عبادى متمركز شده است ؛ فقها براى حل مشكلِ قصد قربتِ اجير و تقرب مستأجر يا ميت به مولى ، چاره‌هايى انديشيده‌اند كه راه‌حلّ حضرت امام به قرار زير است :\r\nهمان‌طور كه در اجاره‌هاى معمولى اجاره بر عمل اجير واقع مىشود و متفاهم عرفى هم همين است ، در عبادات استيجارى و استنابى هم اجاره بر عمل عبادى واقع مىشود و كسى اجير مىشود تا از طرف ميت يا عاجز يا به نيابت از والدين خود ، مثلًا زيارتى\r\n\r\n\r\n","description":"","footnote":"\r\n( 1 ) . اين مطلب دليل ديگرى است بر اينكه ميان وجوب و اجاره و ميان عباديت و اخذ اجرت منافاتى نيست .\r\n","page_name":" 396 ","page_number":412},
  {"content":"\r\n\r\nانجام دهد ، حجى بجاى آورد ، نمازى بخواند . اجرت در مقابل عمل است نه در برابر تنزيل و نيابت كه فعلى قلبى است . « 1 »\r\nدليل : دليل مطلب ، متفاهم عرفى از اجاره و نيابت است و لسان روايات هم همين است زيرا تعبير ، اين است كه از طرف ميت حج بياورد يا نماز بخواند يا روزه بگيرد ، از جمله ، روايت عبدالله بن سنان در مورد حج :\r\nقال : كنت عند أبي عبدالله ( ع ) ، إذا دخل عليه رجل فأعطاه ثلاثين ديناراً يحجّ بها عن إسماعيل ، و لم يترك شيئاً من العمرة إلى الحجّ إلا اشترط عليه ، حتي اشترط عليه أن يسعي في وادي محسر . ثمّ قال : يا هذا إذا أنت فعلت هذا كان لإسماعيل حجّة بما أنفق من ماله وكانت لك تسع حجج بما اتعبت من بدنك . « 2 »\r\nاين روايت تقريباً صراحت دارد در اينكه اجرت در برابر عملِ حج است نه در مقابل تنزيل « 3 » . در اين باره روايات ديگرى نيز وجود دارد مانند روايات باب قضاى عبادات ديگرى كه تعبير يصلّى عنه و يصوم عنه و مانند آن دارد . « 4 »\r\nتنها اشكالى كه مطرح است اين است كه امر اجارى ، توصلى است و قصد قربت ندارد ، و اخذ اجرت در برابر عمل عبادى هم با عباديت و اخلاص منافى است ، اين هم قبلًا از راه داعى بر داعى حل شد كه لزومى ندارد تمام دواعى طولى و عرضى شخص ، تقرب به مولى و اخلاص باشد ، بلكه كافى است كه داعى قريبِ او تقرب باشد يعنى نماز يا روزهء ميت را به قصد قربت بجا آورد ، حتى اگر داعى بعيد او اجاره و اخذ اجرت باشد ؛ امّا اجاره بر عمل عبادى محقق شده است و از اين جهت اشكالى نيست .\r\nدر تعابير متبادر و عرفى هم اين‌گونه است . مردم مىگويند : فلانى اجير شده است\r\n\r\n\r\n","description":"","footnote":"\r\n( 1 ) نظر شيخ اعظم همين است ولى مبتلا به اشكال است . ر . ك : المكاسب ، ج 2 ، ص 144 - 145 .\r\n( 2 ) . وسائل الشيعه ، ج 11 ، ص 163 ، ح 1 .\r\n( 3 ) . چه تنزيل خودش به منزلهء منوب عنه در عمل ، و چه تنزيل عملش به منزلهء عمل منوب عنه .\r\n( 4 ) . وسائل الشيعه ، ج 8 ، ص 276 - 282 .\r\n","page_name":" 397 ","page_number":413},
  {"content":"\r\n\r\nتا به نيابت از ديگرى نماز بخواند ، يا فلان كار را انجام دهد كه تا انجام ندهد استحقاق مطالبهء اجرت ندارد ، البته اگر عمل توصلى باشد مهم انجام ذات عمل است به هر قصدى كه باشد ؛ اگر تعبدى باشد بايد عمل را به قصد قربت انجام دهد و گرنه متعلق اجاره را انجام نداده است و بينه و بين الله مستحق اجرت نيست . البته اينها توجيهاتى است براى امكان عقلى مسأله ، و گرنه از نظر نصوص و فتاوى بديهى است كه عبادت استيجارى صحيح و مُبرء ذمّه است .\r\n\r\n","description":"","footnote":"","page_name":" 398 ","page_number":414},
  {"content":"\r\n\r\n\r\nشغل‌هاى مكروه\r\nمسألة 19 : يكره اتّخاذ بيع الصرف والأكفان والطعام حزفة ، و كذا بيع الرقيق ؛ فإنّ شرّ الناس من باع الناس ، و كذا اتّخاذ الذبح والنحر صنعة ، و كذا صنعة الحياكة والحجامة ، و كذا التكسّب بضراب الفحل ، بأن يؤاجره لذلك مع ضبطه بالمرّة والمرّات المعيّنة أو بالمدّة أو به غير الإجارة ؛ نعم لا بأس بأخذ الهدية و العطية لذلك .\r\nترجمه : شغل قرار دادن صرّافى و كفن فروشى و طعام فروشى مكروه است . همچنين است برده فروشى ، زيرا بدترين مردم كسى است كه مردم را بفروشد . و همچنين شغل قرار دادن ذبح حيوانات و نحر شتران ( قصابى و سلاخى ) مكروه است . و همچنين است شغل بافندگى و حجامت . و همچنين است كسب كردن به ضراب فحل ( جفت قرار دادن حيوان نر ) ، يعنى حيوان نر را به اين منظور اجاره دهد ؛ به اين صورت كه آن را با [ عدد ، يعنى 
  ] يك مرتبه و چند مرتبه ، و يا با مدت ، تعيين نمايد ؛ يا اينكه به صورت غير اجاره [ ( به جعاله و صلح و . . . ) 
  ] باشد . البته گرفتن هديه و بخشش براى اين منظور ، مانعى ندارد .\r\nشرح : در مسأله نوزدهم درباره برخى از كسب‌هاى مكروه « 1 » بحث مىشود .\r\n\r\n\r\n","description":"","footnote":"\r\n( 1 ) . آنچه تاكنون در هيجده مسأله ذكر شد دربارهء انواع مكاسب محرّمه بود ، يعنى امورى كه اكتساب به آنها و امرار معاش از طريق آنها شرعاً حرام است ؛ خواه از اعيان خارجى باشند ، مثل اعيان نجسه ، اشيا متنجسى كه قابل تطهير نيستند ، چيزهايى كه ارزش و ماليت ندارند ، امورى كه با هيئت خاص جز در جهت حرام قابل استفاده نمىباشند ، و خواه از افعال اختيارى مكلّف باشند ، مثل مجسمه سازى ، حفظ و نگهدارى كتب ضلال ، و . . . . قدر مشترك همه ، اين است كه يا عرفاً و يا شرعاً ماليت و ارزش ندارند و معاملهء آنها جايز نيست ، و يا شرعاً ماليت ندارند ولو از نظر عرف مال و قابل معاوضه باشند . و در تمام موارد مذكور علاوه بر حرمت تكليفى ، از نظر وضعى نيز معامله فاسد و باطل است به بيانى كه در هر مسأله از مسائل فوق ، ذكر شد .\r\n","page_name":" 399 ","page_number":415},
  {"content":"\r\n\r\nدر اين بخش تنها از نظر حكم تكليفى بحث مىشود و گرنه از نظر وضعى قطعاً اين معاملات - اگر واجد شروط صحت باشند - صحيح مىباشند ، زيرا شرعاً هم هر مكروهى جايز است و شارع ماليت آن را اسقاط نكرده تا محكوم به بطلان باشد . بنابراين تنها جهت تكليفى و كراهت مورد بحث است .\r\nامام راحل در اين مسأله هشت كسب « 1 » از كسب‌هاى مكروه را ذكر كرده است كه به ترتيب تشريح مىشود . ابتدا يك مطلب مهم اصولى : از آنجا كه نوع روايات و ادلهء اين موارد از نظر سند ضعيف مىباشند لذا اثبات كراهت با روايات ضعيف مبتنى است بر قبول دو مطلب :\r\n1 . قانون تسامح در ادلهء سنن را بپذيريم .\r\nهمهء فقها مىگويند : در واجب و حرام جاى مسامحه نيست و حتماً بايد به دليل معتبر - سنداً و دلالتاً - حرمت يا وجوب عملى ثابت شود . ولى در غير احكام الزامى - و مشخصاً در مستحبات - محل بحث است كه آيا با خبر ضعيف هم مىشود فتوا به استحباب داد يا اين نيز حكم شرعى الهى است و دليل معتبر لازم دارد ؟\r\nاز نظر مشهور پاسخ مثبت است و حكم استحبابى با خبر ضعيف نيز قابل اثبات است . دليل مشهور اخبار « من بلغ » است كه دربردارندهء هفت روايت است . « 2 » در ميان اين اخبار ، روايت صحيح و موثق وجود دارد و مفادشان اين است كه از هر طريقى - اگرچه ضعيف - روايتى به شما برسد كه فلان عمل داراى فلان ثواب است و شما آن عمل را انجام دهيد ثواب خود عمل را مىبريد ، و اين كاشف از استحباب شرعى آن عمل است .\r\n\r\n\r\n","description":"","footnote":"\r\n( 1 ) . البته كسب‌هاى ديگرى هم وجود دارد كه مكروه است ولى بزرگان بر اساس سيره‌اى كه دارند هر كدام را به تناسب ، در باب‌هاى ديگر ذكر كرده‌اند .\r\n( 2 ) . وسائل الشيعه ، ج 1 ، ص 80 - 82 .\r\n","page_name":" 400 ","page_number":416},
  {"content":"\r\n\r\nاز متأخرين هم مرحوم محقق خراسانى در كفايه « 1 » و محقق نائينى در تقريرات ، « 2 » همين عقيده را دارند ؛ اگرچه اختلاف دارند در اين‌كه مفاد اخبار من بلغ مستقيماً حكم شرعى فرعى استحباب فلان عمل است ( عقيدهء صاحب كفايه ) ، يا مفاد آنها حجيت خبر ضعيف در مستحبات است كه حكم اصولى است و عقيدهء محقق نائينى است . عقيدهء برخى ديگر از محققان اصولى اين است كه اخبار من بلغ بر استحباب خود عمل دلالت ندارند بلكه بر استحقاق ثواب بر انجام فلان عمل به اميد رسيدن به فلان ثواب دلالت دارند كه از باب احتياط و به اميد رسيدن به واقع است و خود عقل ، حاكم به اين امر است ، شيخ اعظم در رسائل همين عقيده را دارد « 3 » مرحوم آيت الله خوئى در اصول « 4 » و فقه « 5 » همين نظر را دارد ، امام راحل نيز در اصول « 6 » بر اين باور است ، دلايل طرفين در علم اصول بحث شده است در يكى از تنبيهات اصل برائت ؛ بنابراين آنچه در تحرير الوسيله در مسأله نوزدهم ذكر شده بر مسلك مشهور است .\r\n2 . تعميم قانون تسامح در ادلهء سنن به باب مكروهات .\r\nمورد رواياتِ « من بلغ » ، باب سنن و مستحبات است زيرا همه‌جا سخن از بلوغ اجر و ثواب بر فلان عمل است و مورد آن مستحبات است كه امر دارد و موجب ثواب است . در مكروهات نه امرى هست و نه ثوابى ، بلكه سخن از نهى كراهتى و تنزيهى است و دليل خاصى نداريم بر اينكه كراهت را با خبر ضعيف بتوان ثابت كرد . مورد بحث ما فعلًا در معاملات مكروه و اثبات كراهت به خبر ضعيف است و راهى ندارد جز تعميم قانون مزبور به باب مكروهات ؛ و تحقيقاً جاى اين تعميم نيست ولى از نظر مشهور بلامانع است و بسيارى از مكروهات در كتب فقهى و فتوائى از همين راه ثابت شده است و گرنه دليل آن اشكال سندى دارد .\r\n\r\n\r\n","description":"","footnote":"\r\n( 1 ) . كفايهء الاصول ، ج 2 ، ص 197 .\r\n( 2 ) . فوائد الاصول ، ج 3 ، ص 409 - 412 .\r\n( 3 ) . همان ، ج 2 ، ص 153 - 156 .\r\n( 4 ) . مصباح الاصول ، ج 2 ، ص 319 .\r\n( 5 ) . مصباح الفقاهه ، ج 5 ، ص 482 .\r\n( 6 ) . انوار الهدايه ، ج 2 ، ص 133 .\r\n","page_name":" 401 ","page_number":417},
  {"content":"\r\n\r\n\r\nبررسى شغل‌هاى مكروه\r\nبررسى بخشى از مكاسب مكروه كه در مسأله نوزدهم ذكر شده است :\r\n1 . شغل صرّافى و كسب مال به بيع صرف . « 1 »\r\nدليل مطلب رواياتى است كه در ابواب « ما يكتسب به » ذكر شده ، يعنى روايت اسحاق بن عمار از امام صادق ( ع ) كه فرموده است :\r\nفرزندت را از پنج كار منصرف كن و به هر كار ديگرى كه مايلى بگمار : يكى از آنها اين است كه « لا تسلّمه صيرفياً فإنّ الصيرفي لا يسلم من الربا » . « 2 »\r\nدر حديث از صيرفى بودن نهى شده است ؛ ظاهرش حرمت است ولى چون سند - به خاطر جعفر بن يحيى كه مجهول الحال است و نيز به خاطر يحيى بن ابى العلاء الخزاعى كه مجهول الحال است - ضعيف است ، حمل بر كراهت مىشود .\r\nتعبير « لا يسلم من الربا » با كراهت مىسازد ؛ و چون اين تعبير ، علت واقعى نيست ، قدر مسلّم ، حكمت حكم است لذا فرقى ندارد طرف ايمن باشد از وقوع در ربا يا نباشد ، و به قول مطلق بيع صرف كراهت دارد .\r\nآنچه از روايت و فتواى مشهور استفاده مىشود اين است كه شغل صرّافى كراهت دارد ؛ و گرنه از باب ضرورت ، يك بار - با مراعات شروط بيع صرف - نقدى را به نقد ديگر تبديل كردن كراهت ندارد زيرا دليلى ندارد كه مكروه باشد ، بلكه عمومات جواز معامله و تجارت بر اباحه دلالت دارد ، واژهء صيرفى هم ظهور در شغل و حرفه دارد .\r\n2 . شغل كفن‌فروشى\r\nدليل كراهت آن دو روايت است كه صاحب وسائل نقل كرده است :\r\nالف ) روايت اسحاق بن عمار از امام صادق ( ع ) :\r\n« ولا تسلّمه بيّاع أكفان ، فإنّ صاحب الأكفان يسرّه الوباء إذا كان » . « 3 »\r\n\r\n\r\n","description":"","footnote":"\r\n( 1 ) . بيع طلا به طلا ، بيع طلا به نقره ، بيع نقره به نقره و بيع نقره به طلا را بيع صرف گويند ، كه عوضين هر دو طلا يا نقره يا يكى طلا و ديگرى نقره است .\r\n( 2 ) . وسائل الشيعه ، ج 17 ، ص 135 ، ح 1 .\r\n( 3 ) . همان .\r\n","page_name":" 402 ","page_number":418},
  {"content":"\r\n\r\nب ) روايت ابراهيم بن عبدالحميد از امام هفتم ( ع ) :\r\nحضرت فرمود : . . . لا تسلّمه سبّاء . راوى پرسيد : سبّاء چيست ؟ حضرت فرمود :\r\n« الذي يبيع الأكفان ويتمنّي موت امّتي وللمولود من امّتي أحبّ إليّ ممّا طلعت عليه الشمس » . « 1 »\r\nالبته هر دو روايت از نظر سند ضعيف است ، ضعف روايت اوّل قبلًا در بيع صرف ذكر شد ، و در روايت دوم هم عبدالله دهقان در سند آمده است كه مجهول الحال است ؛ ولى بر مسلك مشهور كه قائل به تسامح در ادلّهء سنن و مكروهات هستند به درد كراهت مىخورد .\r\nاز نظر شهيد ثانى اين معامله حرام است ، زيرا منجر به امر حرام مىشود ، يعنى آرزوى مرگ انسان‌ها .\r\nدر پاسخ اين سخن گفتنى است مقدمهء حرام حرمت ندارد . مجرد تمنى و دوست داشتن قلبى نشانهء خبث باطن و گرفتارى به رذيلهء اخلاقى است كه از نظر فقهى و تكليفى حرام نيست يا اگر هم موجب عقاب باشد بخشيده شده است و بر نيت بد ، كيفر لازم نمىشود .\r\nديگر اينكه از تعبير « بياع » و « سبّاء » كه صيغهء مبالغه است و بر كثرت دلالت دارد و نيز از تعبير « يبيع » و غيره كه مضارع است و ظهور در استمرار دارد ، استفاده مىكنيم كه شغل قرار دادن كفن فروشى كراهت دارد ، ولى پارچه فروشى كه در كنار انواع پارچه‌ها ، پارچهء كفنى بفروشد كراهتى ندارد .\r\n3 . طعام‌فروشى\r\nطعام فروشى نيز كراهت دارد . دليل آن روايات باب بيست و يكم از ابواب « ما يكتسب به » است . در فرازى از روايت اوّل آمده است :\r\n« ولا تسلّمه بياع طعام فإنّه لا يسلم من الاحتكار » . « 2 »\r\n\r\n\r\n","description":"","footnote":"\r\n( 1 ) . همان ، ص 137 ، ح 4 .\r\n( 2 ) . همان ، ص 136 ، ح 1 .\r\n","page_name":" 403 ","page_number":419},
  {"content":"\r\n\r\nو در فرازى از روايت چهارم فرموده است :\r\n« ولا حنّاطاً وأمّا الحنّاط فإنّه يحتكر الطعام على امّتي ، ولئن يلقي الله العبدُ سارقاً أحبّ إليّ من أنْ يلقاه قد احتكر الطعام أربعين يوماً » . « 1 »\r\nو در روايت ششم فرموده است :\r\n« مَن باع الطعام نزعت منه الرّحمة » . « 2 »\r\nدر روايت چهارم كلمهء « حنّاط » ( گندم فروش ) ذكر شده است ولى در ادامهء همان حديث و در دو حديث ديگر ، كلمهء « طعام » ذكر شده است كه اعم از گندم است . به هر حال اين روايات بر كراهت حرفهء طعام فروشى دلالت دارند و در دو روايت نخست روى احتكار تكيه شده است كه چون اغذيه فروش از احتكار سالم نمىماند كراهت دارد ؛ البته اينها حكمت حكم است ، امّا اصل بيع طعام ، به قول مطلق كراهت دارد .\r\n4 . برده‌فروشى\r\nروايت اوّل و چهارم باب بيست و يكم از ابواب « ما يكتسب به » معصوم ( ع ) ، فروشندهء انسان ( انسان مملوك ) را بدترين مردم دانسته و فرموده است : « شرّ الناس مَن باع الناس » يعنى « أقلّهم خيراً و بركة » . يعنى چنين كسى خير نمىبيند و در كسب او بركت نخواهد بود . ضمناً حتى اگر روايات اين مورد ، صحيح و معتبر بود و بر حرمت دلالت مىكرد ، امّا روايت پنجم باب كه سندش خوب است ( حسنهء نضر بن سويد ) صريحاً بر نفى بأس ( اشكال ) دلالت دارد و قرينه مىشد بر تصرف در ظاهر نهى و حمل آن بر كراهت .\r\n5 . سلاخى و قصابى\r\nاين دو شغل نيز از شغل‌هاى مكروه است . دليل آن ، روايت اوّل و چهارم باب بيست و يكم است . امام ( ع ) در روايت اوّل فرموده است :\r\n« ولا تسلّمه جزّاراً فإنّ الجزّار تسلب منه الرحمة » . « 3 »\r\n\r\n\r\n","description":"","footnote":"\r\n( 1 ) . همان ، ص 137 ، ح 4 .\r\n( 2 ) . همان ، ص 138 ، ح 6 .\r\n( 3 ) . همان ، ص 136 ، ح 1 .\r\n","page_name":" 404 ","page_number":420},
  {"content":"\r\n\r\nو در روايت چهارم فرموده است :\r\n« ولا قصّاباً . . . وأمّا القصّاب فإنّه يذبح حتي تذهب الرحمة من قلبه » . « 1 »\r\nحكمت نهى ، قساوت قلب و خروج رحمت و مهربانى از دل قصّاب و سلاخ است . در روايتى آمده است :\r\n« والقاسى القلب منّى بعيد » . « 2 »\r\nرحمت و شفقت و مهربانى دل از صفات خوب و كمال است و قساوت قلب ، صفت نقص و رذيله است و شرط كمال اين است كه آدمى قسّى القلب نباشد ، و اين با كراهت مناسب است نه با حرمت . گفتنى است اگر اين كار ، صنعت و شغل انسان باشد كراهت دارد ، و گرنه هر انسانى در طول عمر يك يا چند بار به مناسبت ، شترى را نحر مىكند ، گاو يا گوسفندى را سر مىبرد كه كراهت ندارد در روايات هم روى جزّار و قصّاب تكيه شده است كه مبالغه و دالّ بر كثرت است و علامت شغل بودن است .\r\n6 . بافندگى\r\nبافندگى نيز از شغل‌هاى مكروه است و مستند آن روايت ابو اسماعيل صيقل رازى از امام صادق ( ع ) است :\r\nدخلت على أبى عبدالله ( ع ) ومعى ثوبان ، فقال لى :\r\n« يا أبا إسماعيل يجيئني من قبلكم أثواب كثيرة ، وليس يجيئني مثل هذين الثوبين » ،\r\nفقلت : جعلت فداك تغزلهما امّ إسماعيل و أنسجهما أنا فقال لى : « حائك ؟ » قلت : نعم ، فقال :\r\n« لا تكن حائكاً . . . » . « 3 »\r\nمحل شاهد : حضرت از حياكت و حائك بودن نهى كرده است ، ولى چون خبر ضعيف است بر كراهت حمل شده است . البته در اينجا دو عنوان وجود دارد يكى « حياكت » است و ديگرى « نساجت » . در برخى از تعابير واژهء « حياكت » آمده است و تعبير امام راحل در متن تحرير همين است ، در برخى ديگر از تعابير واژهء « نساجت »\r\n\r\n\r\n","description":"","footnote":"\r\n( 1 ) . همان ، ص 137 ، ح 4 .\r\n( 2 ) . همان ، ج 16 ، ص 45 ، ح 3 .\r\n( 3 ) . همان ، ج 17 ، ص 140 ، ح 1 .\r\n","page_name":" 405 ","page_number":421},
  {"content":"\r\n\r\nآمده است . و در برخى تعابير هر دو آمده است . آيا اين دو واژه مترادف‌اند و مثل « انسان و بشر » يا « هرّه و قطّه » هستند يا نساجت اعم مطلق از حياكت است ، يعنى هم بر بافتنى جامه‌هاى رقيق اطلاق مىشود و هم بر ضخيم ولى حياكت مخصوص بافتن جامه‌هاى ضخيم است ؟ يا مباين هستند ، يعنى نساجت مخصوص بافتن جامهء رقيق و نازك است و حياكت مخصوص جامهء ضخيم ؟\r\nاز كلمات اهل لغت و فقه ، احتمال اوّل استفاده مىشود ، يعنى مترادف هستند . از روايت مذكور هم همين استفاده مىشود ؛ زيرا راوى گفت « وأنسجهما أنا » يعنى من نخ‌هاى رشته شده را مىبافم ، و از كلمهء نساجت استفاده كرد و حضرت فرمود : تو حائكى ؟ او گفت : آرى ، فرمود : حائك نباش ، و لفظ حياكت را به كار برد . يعنى فرقى ميان دو تعبير نيست .\r\nالبته در روايتى حائك بر بافندهء كلمات كذب و افترا به خدا و رسول به كار رفته است « 1 » ولى ربطى به ساير روايات ندارد و قرينه نمىشود كه از روايت ابو اسماعيل هم حياكت سخن اراده شود . بنابراين حياكت و نساجت از شغل‌هاى مكروه است و فلسفهء كراهت ، پستى شغل است كه در كلمات بزرگان اشاره شده است .\r\n7 . حجامت‌گرى\r\nحجامت كردن ديگران نيز مكروه است . در اين باره روايات مختلف است ، در برخى از آنها به طور مطلق از اين كار نهى شده و آمده است اگر شتر آبكشى دارد ، پول حجامت را صرف علف او كن و خودت استفاده نكن ، مثل صحيحهء حلبى از امام صادق ( ع ) :\r\nإنّ رجلًا سأل رسول الله ( ص ) عن كسب الحجام ، فقال :\r\n« لك ناضح ؟ » فقال : نعم ، فقال : « أعلفه إيّاه ولا تأكله » . « 2 »\r\nو در برخى روايات مقيد شده است به صورت اشتراط ، يعنى در صورتى كه\r\n\r\n\r\n","description":"","footnote":"\r\n( 1 ) . همان ، ح 2 .\r\n( 2 ) . همان ، ص 104 ، ح 2 .\r\n","page_name":" 406 ","page_number":422},
  {"content":"\r\n\r\nحجامت كننده شرط اجرت كند و بگويد : براى هر بار يا هر ساعت حجامت فلان مبلغ مىگيرم ، تنها در اين صورت كراهت دارد .\r\nهمچنين روايت ابو بصير از امام صادق ( ع ) كه از حضرت دربارهء كسب حجّام پرسيد ، حضرت در جواب فرمودند :\r\n« لا بأس به إذا لم يشارط » ؛ « 1 »\r\nيا در روايت سماعه از امام صادق ( ع ) مىخوانيم : « السحت أنواع كثيرة ، منها كسب الحجّام إذا شارط » . « 2 » البته « سُحت » ظهور در حرمت دارد ولى حاصل جمع روايات ، حمل بر كراهت است .\r\nبر اساس اختلاف روايات فتاوى نيز مختلف است : برخى مثل محقق در شرايع و شهيد ثانى در شرح لمعه و علامه در منتهى صريحاً قيد كرده‌اند به فرض اشتراط كه در اين صورت كراهت دارد و مفهوم شرط اين است كه در غير اين صورت ( بدون اشتراط ) كراهت ندارد ؛ بنابراين اگر حجامت شونده پول را به نيت هديه دهد عيبى ندارد .\r\nولى بعضى ديگر از فقها از قبيل شهيد اوّل در متن لمعه ، و امام راحل در متن تحرير قيد فوق را ندارند و به قول مطلق شغل حجامت كردن را مكروه مىدانند .\r\nالبته صاحب جواهر دو قول مذكور را قابل جمع مىداند و مىگويد اصل شغل حجامت‌گرى مطلقاً مكروه است و اگر با شرط اجرت باشد كراهت شديده دارد ، و اين جمع را با قانون تسامح در ادلهء سنن تأييد كرده است . « 3 » يعنى اگر بحث وجوب يا حرمت بود جاى تقييد بود و مطلقات با مقيدات قيد مىشد ، ولى چون سخن از كراهت است اين سختگيرىها را ندارد و لزومى به تقييد نيست و اخذ به مطلق و حل مقيد بر مرحلهء شديده رواست .\r\n8 . شغل ضراب الفحل\r\nشغل شدن ضراب الفحل نيز مكروه است . در اين رابطه صاحب وسائل چهار روايت نقل كرده است كه دو روايت نهى كرده و ظهور در حرمت دارد : روايت شيخ\r\n\r\n\r\n","description":"","footnote":"\r\n( 1 ) . همان ، ح 1 .\r\n( 2 ) . همان ، ص 92 ، ح 2 .\r\n( 3 ) . جواهر الكلام ، ج 22 ، ص 131 .\r\n","page_name":" 407 ","page_number":423},
  {"content":"\r\n\r\nصدوق . وى به سند خودش از امام باقر ( ع ) از پدر بزرگوارش از رسول خدا ( ص ) نقل كرده است كه آن حضرت در حديثى ، از نه خصلت نهى كرده كه يكى از آنها « عسيب الفحل » يعنى كسب الفحل است . « 1 » روايت ديگر مرسلهء صدوق است كه مستقيماً از رسول اكرم ( ص ) نقل كرده است :\r\n« نهى رسول الله ( ص ) عن عسيب الفحل وهو اجرة الضراب » . « 2 »\r\nدو روايت هم صريح در جواز و نفى بأس است : روايت حنان بن سدير از امام صادق ( ع ) كه در جواب فرقد حمام كه پرسيد من حيوان نرى دارم كه كرايه مىدهم و از اين راه كسب درآمد مىكنم ، نظر شما چيست فرمود\r\n: « كلّ كسبه فإنّه لك حلال » .\r\nسپس فرمود : مردم از اين كار كراهت دارند ، حنّان پرسيد : با اينكه حلال است چرا كراهت دارند ؟ حضرت فرمود :\r\n« لتعيير الناس بعضهم بعضاً\r\n» . « 3 » يعنى مردم يكديگر را سرزنش مىكنند [ كه فلانى از اين راه امرار معاش مىكند 
  ] .\r\nروايت ديگر صحيحهء معاويه بن عمار از امام صادق ( ع ) است كه در حديثى به امام عرض مىكند : « اجرت تيوس ( حيوان نر براى جفت گيرى ) چه حكمى دارد ؟ حضرت فرمود :\r\n« إن كانت العرب لتعاير به ولا بأس » . « 4 »\r\nيعنى اگرچه عرب يكديگر را بر اين امر سرزنش مىكنند ولى شرعاً اشكالى ندارد .\r\nحال اگر سند هر دو دسته صحيح بود جاى تقييد بود كه روايات جواز چون نصّ يا اظهرند ، بر روايات نهى مقدم باشد و آنها را بر كراهت حمل كنيم ، ولى سند هر دو روايت نهى ، ضعيف است ، زيرا دومى مرسله است و در سند اولى افراد مجهول الحالى وجود دارند از جمله « قاسم بن عبدالرحمن » . بنابراين بر اساس قاعده بايد فتوا به جواز و اباحه داد و شغل مذكور را از كسب‌هاى حلال برشمرد نه مكروه . در عين حال از خود دو روايت جواز هم مىتوان مرجوح بودن اين كسب را استفاده كرد ، زيرا تعبير به\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 95 ، ح 13 و 14 .\r\n( 2 ) . همان ، ص 111 ، ح 3 .\r\n( 3 ) . همان ، ح 1 .\r\n( 4 ) . همان ، ح 2 .\r\n","page_name":" 408 ","page_number":424},
  {"content":"\r\n\r\nتعيير و سرزنش دارد و از طرفى مكروه امرش آسان است و با خبر ضعيف هم قابل اثبات است كه فعلًا بناى مسأله نوزدهم بر قانون تسامح در ادلّه سنن است و نفى بأس هم منافاتى با كراهت ندارد و در برابر حرمت است كه ظاهراً بعضى از عامّه و اهل سنّت فتوى به حرمت داده‌اند .\r\nالبته همه اينها در فرض اجاره و صلح و جعاله و مانند آن است كه اكتساب مال صدق كند و حيوان نر را واقعاً براى اين منظور اجاره دهد و حتى از نظر مدت يا عدد مقدار را تعيين كند ؛ امّا اگر تعيين در ميان نباشد و صاحب حيوان ماده هديه و عطيه‌اى به صاحب فحل بدهد بلامانع است و حتى كراهت هم ندارد ، زيرا عنوان كسب مال از اين راه صدق نمىكند تا مكروه باشد .\r\n\r\n","description":"","footnote":"","page_name":" 409 ","page_number":425},
  {"content":"\r\n . \r\n","description":"","footnote":"","page_name":" 410 ","page_number":426},
  {"content":"\r\n\r\n\r\nاستحباب بعضى از شغل‌ها\r\nمسألة 20 : لا ريب في أنّ التكسّب وتحصيل المعيشة بالكدّ والتّعب محبوب عند الله تعالي ، و قد ورد عن النبي ( ص ) والأئمة ( ع ) الحثّ والترغيب عليه مطلقاً ، وعلى خصوص التجارة والزراعة واقتناء الأغنام والبقر روايات كثيرة . نعم ورد النهي عن إكثار الإبل .\r\nترجمه : شكى نيست كه كسب كردن و به دست آوردن اسبابِ گذران زندگى - با كوشش و زحمت - نزد خداى متعال محبوب است و از پيغمبر اكرم ( ص ) و ائمهء اطهار ( ع ) ترغيب و تحريك بر آن به طور عموم ، و بر تجارت و زراعت و نگهدارى گاو و گوسفند ( دامدارى ) ، به طور خصوص ، روايات زيادى وارد شده است ؛ البته از زياد كردن و تكثير شتر ، نهى وارد شده است » .\r\nشرح : اصل مسأله واضح است و تشريح آن از قبيل توضيح واضحات است زيرا روايات در مورد مطلوبيت كسب و كار و امرار معاش از اين طريق - از طرق خاصه و عامّه - در حدّ تواتر و فوق آن است ؛ « 1 » و بلكه در روايات طلب روزى حلال و كسب و كار بدين منظور را بالاترين جزء عبادت دانسته شده است . در روايتى ابو خالد كوفى از امام باقر ( ع ) از رسول اعظم ( ص ) نقل كرده است :\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ابواب مقدمات تجارت كه سى باب است و عمدتاً در جهت تشويق به كسب و كار و تجارت و زراعت و نهال‌كارى و دامدارى وارد شده است ؛ و كافى شريف ، ج 5 ، كتاب معيشت ؛ سنن بيهقى ، ج 6 ؛ صحيح بخارى ، ج 2 و . . . .\r\n","page_name":" 411 ","page_number":427},
  {"content":"\r\n\r\n« العبادة سبعون جزءاً أفضلها طلب الحلال » . « 1 »\r\nدر روايت على بن عبدالعزيز از امام صادق ( ع ) نيز مىخوانيم :\r\n« ما فعل عمر بن مسلم ؟ »\r\nقلت : جعلت فداك أقبل على العباده و ترك التجاره ، فقال : «\r\nويحه ! أما علم أنّ تارك الطلب لا يستجاب له دعوته ؟ إنّ قوماً من أصحاب رسول الله ( ص )\r\nلمّا نزلت :   وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ   إغلقوا الأبواب وأقبلوا على العبادة وقالوا : قد كُفينا ! فبلغ ذلك النبي ( ص ) فارسل إليهم ، فقال لهم : ما حملكم إلى ما صنعتم ؟ فقالوا : يا رسول الله تكفّل لنا بإرزاقنا فأقبلنا علي العبادة . فقال رسول الله ( ص ) : إنّه مَن فعل ذلك لم يستجب له ؛ عليكم بالطلب » . « 2 »\r\nالبته نظر مبارك ماتن به اصل محبوبيت و مطلوبيت تكسب و كسب و كار و امرار معاش از اين طريق است و گرنه گاهى تكسب واجب مىشود ، يعنى تحصيل درآمد براى حفظ نفس از هلاكت ؛ كسب مال براى ادارهء خانواده و افراد تحت تكفل و واجب النفقه .\r\nدر ميان انواع و اقسام كسب‌هاى حلال به خصوص چند امر تأكيد بيشترى شده و مىتوان گفت اين كسب‌ها مستحب مؤكّدند از جمله :\r\n\r\n1 . تجارت و دادوستد\r\nبر اساس روايت نه دهم رزق و روزى انسان ، در تجارت قرار داده شده است . « 3 » در بعضى ديگر از روايات نُه دهم بركت در تجارت و يك دهم باقيمانده را در نگهدارى گوسفند معرفى شده است . « 4 » در حديث اربعمأه از امير مؤمنان ( ع ) نقل شده است كه :\r\n« تعرضوا للتجارات فإنّ لكم فيها غنى عمّا في أيدي الناس ، وإنّ الله عزّ وجلّ يحبّ المحترف الأمين » . « 5 »\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 24 ، ح 15 .\r\n( 2 ) . همان ، ص 27 ، ح 7 .\r\n( 3 ) . همان ، ص 10 ، ح 3 .\r\n( 4 ) . همان ، ح 4 .\r\n( 5 ) . همان ، ص 11 ، ح 6 .\r\n","page_name":" 412 ","page_number":428},
  {"content":"\r\n\r\nو در روايات متعددى نيز از ترك تجارت نهى شده است و با فلسفه‌اى كه براى آن آمده است حمل بر كراهت مىشود و ترك تجارت و كنار گذاشتن آن مكروه است و مايه ذلت و فقر و خوارى مىشود ، « 1 » همچون :\r\n« لا تدعوا التجارة فتهونوا اتّجروا بارك الله لكم » . « 2 »\r\nو نيز :\r\n« لا تكفّوا عن التجارة والتمسوا من فضل الله عزّ وجلّ » . « 3 »\r\n\r\n2 . زراعت و كشاورزى\r\nروايات فراوانى بر استحباب كشاورزى دلالت دارد و انسان‌ها را به اين كار دعوت كرده است . « 4 » امام باقر ( ع ) مىفرمايد :\r\nكان أبى يقول : « خير الأعمال الحرث يزرعه فيأكل منه البرّ والفاجر ، أمّا البرّ فما أكل من شيء استغفر لك ، وأمّا الفاجر فما أكل منه من شيء لعنه ، ويأكل منه البهائم و الطير » . « 5 »\r\n\r\n3 . دامدارى\r\nدر روايات متعددى نگهدارى گاو و گوسفند تشويق شده است ، از جمله روايت محاسن از على ( ع ) :\r\nقال : « قال رسول الله ( ص ) : عليكم بالغنم والحرث فإنّهما يغدوان بخير ويروحان بخير » . « 6 »\r\nالبته دربارهء نگهدارى و تكثير شتر رواياتى داريم كه از زياد كردن آن‌ها نهى كرده\r\n\r\n\r\n","description":"","footnote":"\r\n( 1 ) . ر . ك : همان ، ص 13 - 17 .\r\n( 2 ) . همان ، ص 15 ، ح 6 .\r\n( 3 ) . همان ، ص 16 ، ح 8 .\r\n( 4 ) . ر . ك : الكافى ، ج 5 ، ص 260 - 261 .\r\n( 5 ) . وسائل الشيعه ، ج 19 ، ص 34 ، ح 6 .\r\n( 6 ) . همان ، ج 11 ، ص 539 ، ح 3 .\r\n","page_name":" 413 ","page_number":429},
  {"content":"\r\n\r\nاست . اين روايات در كتاب حج در ابواب احكام دواب نقل شده است . « 1 »\r\nالبته در خصوص زراعت و نگهدارى گوسفند يا شبانى ، اصل اين كارها استحباب دارد ولو مجّانى باشد و از اين طريق امرار معاش نكند . در روايات نفس زراعت و رعى ( چرانيدن گوسفندان ) مورد تشويق قرار گرفته است ولى در كلام مشهور از جمله شيخ اعظم در مكاسب و امام راحل در متن تحرير تكسّب و زراعت و گوسفنددارى مطلوب شمرده شده است .\r\n\r\n\r\n","description":"","footnote":"\r\n( 1 ) . ر . ك : همان ، ص 501 - 502 .\r\n","page_name":" 414 ","page_number":430},
  {"content":"\r\n\r\n\r\nلزوم اطلاع تاجر از احكام تجارت\r\nمسألة 21 : يجب على كلّ مَن يباشر التجارة وسائر انواع التكسّب ، تعلّم أحكامها والمسائل المتعلّقة بها ليعرف صحيحها عن فاسدها ، ويسلم من الربا . والقدر اللازم أن يكون عالماً - ولو عن تقليد - به حكم التجارة والمعاملة التي يوقعها حين إيقاعها . بل ولو بعد إيقاعها إذا كان الشكّ في الصحّة والفاسد فقط . و أمّا إذا اشتبه حكمها من جهة الحرمة والحلّية لا من جهة مجرّد الصحّة والفساد يجب الاجتناب عنها ، كموارد الشكّ في أنّ المعاملة ربويّة ؛ بناءً على حرمة نفس المعاملة أيضاً ، كما هو كذلك علي الاحوط .\r\nترجمه : بر هر كسى كه تجارت مىكند و مشغول ساير انواع كسب ( اجاره ، جعاله ، صلح و . . . ) است واجب است احكام و مسائل مربوط به آن را ياد بگيرد تا تجارت صحيح را از تجارت فاسد باز شناسد و گرفتار ربا نشود . البته مقدار لازم ، اين است كه هنگام تجارت حكم تجارت و معامله‌اى را كه انجام مىدهد - ولو از روى تقليد - بداند ؛ حتى اگر بعد از ايقاع ( انشا و ايجاد ) معامله بداند ، در صورتى كه فقط شك در صحت و فساد باشد ( نه در حرمت و حلّيت ) . اگر حكم آن از نظر حرمت و حلّيت مشتبه باشد ، نه فقط از نظر فساد و صحت ، اجتناب از آن واجب است ، مانند موارد شك در ربوى بودن معامله ، بنابر اينكه نفس معامله هم حرام باشد ؛ همان‌طور كه بنابر احتياط ( واجب ) اين چنين است » .\r\nشرح : مسأله بيست و يكم دربارهء فراگيرى احكام و مسائل شرعى تجارت و معامله است . فردى كه وارد معامله‌اى مىشود بايد با احكام آن آشنا باشد تا گرفتار معاملهء\r\n\r\n","description":"","footnote":"","page_name":" 415 ","page_number":431},
  {"content":"\r\n\r\nفاسد و باطل نگردد و مخصوصاً از معاملهء ربوى سالم بماند . اين مطلب را در دو مقام بررسى مىكنيم :\r\nالف ) تعلّم مطلق احكام دين ؛\r\nب ) تعلّم خصوص احكام تجارت و ساير انواع مكاسب .\r\n\r\nالف ) تعلّم مطلق احكام دين\r\nشكى نيست كه ياد گرفتن احكام و مسائل شرعى ، امرى مطلوب و پسنديده است و حاكم به آن عقل است كه علم به آنها را حسن و كمالى براى نفس مىداند و جهل به آنها را قبيح و نقص مىشمارد و نيز تعلّم آن را فعلى ممدوح مىداند كه فاعل آن مستحق مدح است و ترك تعلّم را امرى مذموم مىشمارد كه « ينبغى تركه » . البته اين حكم عقل ، مخصوص احكام دين نيست بلكه عقل ، مطلق علم را كمال و مطلوب مىداند و مطلق جهل را نقص و نامطلوب مىداند و انسان‌ها به موجب همين عقل فطرى با جهل و نادانى دشمن هستند : « الناس أعداء ما جهلوا » .\r\nمحل بحث ، وجوب معرفت احكام دين است ؛ از آنجا كه احكام شرعى پنج قسم است ، شناخت مستحبات و مكروهات و مباحات قطعاً واجب نيست ، زيرا نه شرعاً دليلى بر وجوب معرفت آنها قيام كرده است ، نه عقلًا معرفت آنها لازم است ، مخصوصاً كه در احكام شرعى فرعى ، معرفتْ موضوعيت ندارد ، بلكه حداكثر طريق و مقدمه به سوى عمل است ، و وقتى اصل عمل ، واجب يا حرام نيست شناخت آن هم واجب نخواهد بود .\r\nبنابراين محل بحث خصوص احكام الزامى يا واجبات و محرّمات الهى است . در اين بخش هم اگر مكلّف يقين دارد كه هرگز در طول عمر به فلان واجب يا حرام مبتلا نخواهد بود يادگيرى آن حكم لازم نيست زيرا دليلى ندارد ، معرفت هم موضوعيت ندارد ؛ عمل مهم است كه آن هم مورد ابتلاى او نيست . مثال : احكامى كه مخصوص زنان است دليلى ندارد كه تعلّم آنها بر مردان واجب باشد ، و بالعكس . يا مثلًا احكامى كه مخصوص عبيد و اماء ( بردگان و كنيزان ) است دليلى ندارد كه بر احرار ( آزادگان )\r\n\r\n","description":"","footnote":"","page_name":" 416 ","page_number":432},
  {"content":"\r\n\r\nواجب باشد تا آنها را فرا بگيرند ، و بالعكس .\r\nهمچنين احكامى كه احتمال ابتلا به آنها خيلى ضعيف و غير قابل اعتناست و مكلّف عادتاً به آن مبتلا نمىشود نيازى نيست فرا بگيرد ، احتمال وجود حكم هم چون ضعيف و غير قابل اعتناست تأثيرى ندارد و موجب احتياط نيست . مانند يادگيرى احكام حج براى فردى كه مطمئن است در طول عمرش مستطيع نخواهد شد . البته براى عدهء خاصى كه فقيه و مجتهد هستند و كارشان حفظ و حراست از ارزش‌هاى دينى و تبيين احكام الهى است واجب است تا احكام را بدانند تا مقلدان به فتواى آنها عمل كنند و به آيندگان منتقل شود .\r\nاما احكامى كه مكلّف احتمال قوى مىدهد مورد ابتلا باشد ، مثل شك بين 2 و 3 يا 2 و 4 در نماز ، احكام جنابت ، احكام وضو و روزه . يا اطمينان دارد كه مبتلابهِ او هستند يا يقين دارد كه محل ابتلا هستند ، آيا تعلّم اينها لازم است يا مستحب و مطلوب است ؟ در اين رابطه چند بحث وجود دارد :\r\n1 . اصل وجوب تعلّم\r\nاين مطلب مسلّم است و در علم اصول فقه در خاتمهء اصول عملى ، در بخشى كه دربارهء شروط جريان اصلى عملى بحث مىشود مورد بررسى قرار گرفته است ، و مهم‌ترين شرط آن لزوم فحص است . به چند دليل وجوب تعلّم احكام و مسائل شرعى مورد ابتلا ثابت شده است : 1 . آياتى از قرآن ، 2 . چند روايت ؛ 3 . علم اجمالى ؛ 4 . حكم عقل ؛ 5 . اجماع .\r\n2 . نوع وجوب تعلّم\r\nآيا وجوب تعلّم از سنخ وجوب شرعى نفسى استقلالى است يا از سنخ وجوب نفسى تهيوئى يا از سنخ وجوب شرعى طريقى ؟ آيا واجب شرعى غيرى و مقدمى است يا وجوب عقلى دارد ؟ تحقيقات نشان مىدهد وجوب تعلّم ، عقلى است و آيات و روايات هم ارشاد به همين حكم عقل است . اين بحث نيز در علم اصول مطرح شده است و ما در اينجا مطرح نمىكنيم .\r\nبر فرض عقلى بودن باز هم بحثى وجود دارد كه آيا به ملاك مقدميت و از باب\r\n\r\n","description":"","footnote":"","page_name":" 417 ","page_number":433},
  {"content":"\r\n\r\nمقدمهء واجب ، وجوب و لزوم عقلى دارد يا به مناط حكم عقل به قبح تفويت است يا اينكه از باب حكم عقل به وجوب دفع ضرر ( عقاب ) محتمل است كه مجرد احتمال عقلايى تكليف ، مساوق است با احتمال عقاب و عقل مستقل است به لزوم كسب مؤمّن از عقاب ، و تا حجتى به دست نياورد معذور نخواهد بود ؟\r\nنظر امام راحل در كتاب البيع همين است و مىفرمايد :\r\nففي المقام يمكن أن يقال : إنّ الاشتغال مثلًا بالتجارة « 1 » التي فيها محرّمات وواجبات ، لا يؤمن معه من العقاب ، فلابدّ من تركه ، ولو أراد الاشتغال بها ، يحكم العقل بوجوب التعلّم ، ليأمَنَ مِن العقاب ، فالوجوب هاهنا ، كوجوب الفحص عقلًا عن طعام يريد أكله ، ولا يأمن من كونه مسموماً . . . . « 2 »\r\nاين بحث نيز در علم اصول مطرح شده است .\r\n3 . وجوب عينى تعلّم احكام\r\nوجوب تعلّم احكام محل ابتلا ، از نوع وجوب عينى است و فرا گرفتن احكام مورد ابتلا - به حكم عقل - بر هر فردى واجب است . به همان دليل كه احتمال حرمت يا وجوب مىدهد ، به دنبال آن احتمال عقاب مىآيد و دفع ضرر محتمل و كسب مؤمّن از عقاب و تحصيل حجت عقلى يا شرعى واجب است .\r\n4 . مكفى بودن شناخت تقليدى\r\nدر باب تعلّم واجب و حرام الهى شناخت تقليد هم كفايت مىكند و لزومى ندارد از روى اجتهاد و استنباط باشد ، زيرا لزوم معرفت علمى و استدلالى و اجتهادى از منابع و ادلّهء تفصيلى براى همه مستلزم عسر شديد و حرج اكيد است كه به قانون نفى عسر و حرج برداشته شده است ، و بلكه مستلزم اختلال نظام معاش مردمان است كه قطعاً مرضى شارع مقدس نيست ؛ و بلكه براى بسيارى از انسان‌ها مقدور نيست و توان لازم براى كسب ملكهء اجتهاد و استنباط را ندارند ؛ به‌ويژه در عصر ما كه دامنهء علوم پايه و مبادى اجتهاد و مخصوصاً قواعد اصولى ، بسيار عميق و گسترده است و بسيارى از\r\n\r\n\r\n","description":"","footnote":"\r\n( 1 ) . يعنى اختصاص به تجارت ندارد در غير تجارت هم مطلب همين است .\r\n( 2 ) . كتاب البيع ، ج 3 ، ص 589 .\r\n","page_name":" 418 ","page_number":434},
  {"content":"\r\n\r\nطلاب حوزه‌ها نيز پس از سال‌ها تلاش ، از فهم آن عاجزند تا چه رسد به مردم عادى و غير طلبه .\r\n5 . زمان تعلّم واجب و حرام\r\nاز آنجا كه تعلّم ، موضوعيت ندارد و مقدمه است براى عمل و فرار از عذاب الهى ، مهم اين است كه در هنگام عمل فرا بگيرد و عمل را صحيح انجام دهد . البته در عبادات چون از آغاز ، قصد قربت لازم است بايد قبل از عمل فرا بگيرد تا بتواند قصد قربت كند ، مگر اينكه فردى از اين جهت غافل باشد و بدون تعلّم هم قصد قربت از او متمشّى و ممكن باشد .\r\nملتفت شاك و جاهل بايد فرا بگيرد تا قصد قربت كند ، حتى اگر پس از دخول وقت ، تعليم ممكن نباشد بايد قبل از وقت فرا بگيرد تا بتواند واجب را در وقت خود انجام دهد .\r\nدر معاملات كه توصلى هستند و قصد قربت لازم ندارند نيازى به تعلّم قبل از عمل نيست بلكه اگر در حين انشاى معامله هم فرا بگيرد كفايت مىكند . به همين دليل امام راحل در متن فرموده است :\r\nقدر مسلّم اين است كه « حين ايقاع المعامله » واجب و حرام را بشناسد ، و بلكه حتى اگر انشاى معامله كرده و پس از معامله دچار ترديد شده است ، تعلّم احكام واجب است . البته پس از معامله گاهى در صحت و فساد آن شك دارد كه تعلّم بعدى هم كفايت مىكند ، ولى گاهى در اصل حلّيت و حرمت انشا و ايقاع معامله‌اى شك دارد كه در اينجا حق ندارد بدون تعلّم وارد معامله شود . و احتياط واجب در ترك است ؛ به همان دليل كه دفع عقاب محتمل واجب است .\r\n\r\nب ) تعلّم احكام ويژه تجارت و معامله\r\nتمام مطالبى كه در بحث اوّل ذكر شد در اين بحث نيز جارى و سارى است ، زيرا بحث‌ها كلى بود و اختصاص به عبادات و غير معاملات نداشت ؛ تنها چند نكته است كه در مورد تعلّم مسائل معاملات بايد ذكر شود .\r\n\r\n","description":"","footnote":"","page_name":" 419 ","page_number":435},
  {"content":"\r\n\r\n1 . بعضى از فقها تعلّم احكام تجارت و كسب را مستحب مىدانند ، ولى همان‌گونه كه بحث شد تعلّم واجب و حرام دين ، چه در عبادات و چه در معاملات واجب است . بسيارى از فقها تعلّم اين احكام را واجب مىدانند ، از جمله شيخ اعظم در مكاسب كه فرموده است :\r\nفالحكم به استحباب التفقّه للتاجر محلّ نظر ، بل الأولى وجوبه عليه . « 1 »\r\nامام راحل نيز در مسأله مورد بحث ، صريحاً تعبير به « يجب » دارد ، و در كتاب بيع خويش « 2 » وجوب را عقلى محض مىداند ؛ به مناط تحصيل مؤمّن از عقاب و كيفر . روايات وارده « 3 » را هم ارشاد به حكم عقل مىداند .\r\n2 . شيخ اعظم در مكاسب « 4 » و به پيروى از ايشان آيت الله خوئى در مصباح « 5 » بر اين باورند كه وجوب تفقه واجبات و محرّمات در غير معاملات ، عقلى محض است ولى در باب معاملات علاوه بر عقلى بودن ، شرعى هم هست ؛ زيرا در معاملات خصوصيتى وجود دارد كه در غير معاملات نيست ، يعنى « اصل فساد يا استصحاب عدم ترتّب اثر و نقل و انتقال » ، كه اصل اوّل در معاملات است و عند الشك در صحت و فساد معامله ، جارى مىشود و به حكم اين اصل در ظاهر ، تصرف در عوضين حرام است يعنى بايع حق ندارد در ثمن تصرف كند ، مشترى حق ندارد در ثمن تصرف كند ، مگر اينكه قبلًا يقين كند شارع مقدس اين معامله را امضا كرده است ؛ در نتيجه وجوب معرفت معاملهء صحيح از معاملهء فاسد ، شرعى است چون نهى ظاهرى استصحابى دارد كه شارع از تصرف در اين مال نهى كرده است و به بركت اين اصل ، تعلّم صحيح و فاسدِ معامله ، واجب شرعى است .\r\nاما مرحوم ايروانى در حاشية مكاسب خود « 6 » مناقشه كرده و فرموده است : نتيجهء اصل\r\n\r\n\r\n","description":"","footnote":"\r\n( 1 ) . المكاسب ، ج 4 ، ص 340 .\r\n( 2 ) . كتاب البيع ، ج 3 ، ص 588 .\r\n( 3 ) . ر . ك : وسائل الشيعه ، ج 17 ، ص 381 - 382 .\r\n( 4 ) . المكاسب ، ج 4 ، ص 340 .\r\n( 5 ) . مصباح الفقاهه ، ج 5 ، ص 475 .\r\n( 6 ) . حاشيهء المكاسب ، ج 2 ، ص 633 .\r\n","page_name":" 420 ","page_number":436},
  {"content":"\r\n\r\nفساد و عدم حصول نقل و انتقال ، حرمت تصرف در مال مورد معامله است ، نه اينكه نتيجه‌اش وجوب معرفت احكام معامله باشد . نظير همين اشكال را امام راحل در كتاب البيع دارد و مىفرمايد :\r\nحرمت ظاهرى تصرف بايع در ثمن و مشترى در مثمن كه به بركت اصل فساد درست مىشود نتيجه‌اش وجوب شرعى تعلّم نيست و ملازمه‌اى با آن ندارد ، در نتيجه وجوب تعلّم ، عقلى محض است ، نه شرعى . « 1 »\r\nدر عبادات از آنجا كه قصد قربت معتبر است و قصد قربت ، با شك در وجوب و حرمت ممكن نيست لذا مكلف قبل از عمل ، بايد احكام آنها را فرا بگيرد تا بتواند قصد قربت كند ، ولى در معاملات لزومى ندارد ، حتى اگر در هنگام انجام معامله ، از حكم شرعى آن آگاه شود كفايت مىكند . اگر بعد از معامله نيز فرا بگيرد و يقين كند معامله‌اى كه انجام داده صحيح است كفايت مىكند . امام راحل در متن مسأله به اين نكته تصريح فرموده است :\r\nالبته حضرت امام ( رحمه الله ) نكته‌اى را نيز افزوده است كه از نظر صحت و فساد معامله مطلب از اين قرار است و تعلّم پس از معامله نيز كافى است . امّا از نظر حلّيت و حرمت فرق مىكند : مكلّف اگر در اصل حرمت ايقاع معامله ، شك كند كه آيا نفس انشا حلال است يا حرام ، بايد ياد بگيرد و حق انشا ندارد ، زيرا احتمال عقاب مىدهد و كسب مؤمّن از عذاب به حكم عقل لازم است . حضرت براى اين مورد ، به بيع ربوى مثال مىزند كه اصل انشاى معاملهء ربوى حرام است .\r\nالبته به نظر ايشان از باب احتياط واجب ، حرمت دارد و بايد ترك شود . تفصيل كلام در باب بيع ربوى خواهد آمد .\r\nحال بر اين مبنا اگر مكلّف دربارهء معامله‌اى شك كرد كه آيا ربوى است يا نه ، شك مىكند كه نفس معامله حلال است يا حرام ؟ بايد حكم را فرا بگيرد و اگر بدون تعلّم ، معامله كرد و اين معامله در واقع ربوى بود ، مستحق عقوبت است .\r\n\r\n\r\n","description":"","footnote":"\r\n( 1 ) . كتاب البيع ، ج 3 ، ص 592 .\r\n","page_name":" 421 ","page_number":437},
  {"content":"\r\n . \r\n","description":"","footnote":"","page_name":" 422 ","page_number":438},
  {"content":"\r\n\r\n\r\nآداب تجارت و كسب مال\r\nمسألة 22 : للتجارة والتكسّب آداب مستحبّة ومكروهة : أمّا المستحبّة فأهمّها : الإجمال في الطلب والاقتصاد فيه ، بحيث لا يكون مضيعاً ولا حريصاً . ومنها : إقالة النادم في البيع والشراء لو استقاله . ومنها : التسوية بين المتبايعين في السعر ، فلا يفرق بين المماكس وغيره بأن يقلّل الثمن للأوّل ويزيده للثاني . نعم لا بأس بالفرق بسبب الفضل والدين ونحو ذلك ظاهراً . ومنها : أن يقبض لنفسه ناقصاً ويعطي راجحاً . و أمّا المكروهة فامور : منها : مدح البائع لمتاعه . ومنها : ذمّ المشتري لما يشتريه . ومنها : اليمين صادقاً علي البيع والشراء . ومنها : البيع في موضع يستتر فيه العيب . ومنها : الربح علي المؤمن إلّا مع الضرورة أو كان الشراء للتجارة ، أو كان اشتراؤه للمتاع أكثر من مائة درهم ، فإنّ ربح قوت اليوم منه غير مكروه . ومنها : الربح على من وعده بالإحسان إلّا مع الضرورة . ومنها : السوم ما بين الطلوعين . ومنها : الدخول في السوق أوّلًا والخروج عنه آخراً . ومنها : مبايعة الأدنين الذين لايبالون بما قالوا و ما قيل لهم . ومنها : التعرّض للكيل أو الوزن أو العدّ أو المساحة إذا لم يحسنه . ومنها : الاستحطاط من الثمن بعد العقد . ومنها : الدخول في سوم المؤمن على الأظهر . وقيل بالحرمة ، ولا يكون منه الزيادة فيما إذا كان المبيع في المزائدة . ومنها : تلقّي الرّكبان والقوافل واستقبالهم للبيع عليهم أو الشراء منهم قبل وصولهم إلى البلد . وقيل : يحرم وإن صحّ البيع والشراء ؛ وهو الأحوط وإن كان الأظهر الكراهة ، وإنّما يكره بشروط : أحدها : كون الخروج به قصد ذلك . ثانيها : تحقّق مسمّي الخروج من البلد . ثالثها : أن يكون دون الأربعة فراسخ ، فلو تلقّي في الأربعة فصاعداً لم يثبت الحكم ؛ بل هو سفر تجارة ، والأقوي عدم اعتبار كون الركب جاهلًا بسعر البلد ، وهل يعمّ الحكم غير البيع والشراء كالإجارة ونحوها ، وجهان .\r\n\r\n","description":"","footnote":"","page_name":" 423 ","page_number":439},
  {"content":"\r\n\r\nترجمه : براى تجارت و اكتساب آداب مستحب و مكروهى وجود دارد . مهم‌ترين آداب مستحب به قرار زير است : [ 1 . 
  ] اجمال و اقتصاد داشتن ( ميانه‌روى ) در طلب مال ، به طورى كه نه كوتاهى كند و نه حريص باشد ( افراط و تفريط نداشته باشد ) ؛ [ 2 . 
  ] اگر طرف معامله در خريد و فروش پشيمان شد و درخواست اقاله كرد ، قبول كند ؛ [ 3 . 
  ] در قيمت ، ميان خريداران به طور مساوى عمل كند ، و ميان كسى كه چانه مىزند و غير او فرق نگذارد كه قيمت را براى اوّلى ( چانه زن ) كم و براى دومى زياد كند . آرى اگر به سبب فضيلت و ديانت و مانند آن ( علم و ارزش ) فرق بگذارد مانعى ندارد ؛ [ 4 . 
  ] جنس را براى خود كمتر بگيرد و [ به ديگران 
  ] بيشتر بدهد . آداب مكروه چند چيز « 1 » است : فروشنده كالاى خود را تعريف كند ؛ خريدار ، آنچه را خريدارى مىكند ، مذمّت كند ؛ سوگند راست بر خريد و فروش خوردن ؛ فروش كالا در جايى كه عيب در آنجا مخفى مىماند واقع شود ؛ از مؤمن سود گرفته شود ، مگر در صورتى كه ضرورت باشد ، يا خريد براى تجارت باشد ، يا كالايى را كه او مىخرد بيشتر از صد درهم باشد ، كه اگر قوت روزش را از او سود ببرد مكروه نيست ؛ از كسى كه وعدهء احسان به او داده است سود ببرد ، مگر در صورت ضرورت ؛ عرضه كردن كالا هنگام بين الطلوعين ؛ پيش از همه وارد بازار شدن و پس از همه بيرون رفتن ؛ معامله كردن با فرومايگان كه نسبت به آنچه مىگويند و آنچه دربارهء آنها گفته مىشود باكى ندارند ؛ عهده‌دار شدن پيمانه يا وزن كردن يا شمردن يا مساحت نمودن ، در صورتى كه از انجام آن به خوبى برنيايد ؛ پس از عقد خواهان پايين آوردن قيمت شدن . داخل شدن در معامله مؤمن كه بنا بر اظهر مكروه است و گفته شده كه حرام است . در جايى كه كالا به مزايده گذاشته شده است اگر بيشتر از ديگرى بدهد مكروه نيست . يكى از آداب مكروه تجارت عبارت است از به استقبال سواره‌ها و قافله‌ها رفتن و خريدن يا فروختن جنس به آنها پيش از رسيدن به شهر . گفته شده است كه اين عمل حرام است ، ولى خريد و فروش صحيح\r\n\r\n\r\n","description":"","footnote":"\r\n( 1 ) . مجموعاً سيزده امر در مسأله ذكر شده است كه فعلًا دوازده مورد را بيان مىكنيم . مورد سيزدهم بعداً بررسى خواهد شد .\r\n","page_name":" 424 ","page_number":440},
  {"content":"\r\n\r\nاست . احتياط مستحب همين است ، ولى اظهر كراهت آن است . البته اين كار با چند شرط مكروه است : بيرون رفتن از شهر به اين قصد باشد ؛ به قدرى خارج شود كه گفته شود از شهر خارج شده است ؛ فاصله ، كمتر از چهار فرسخ باشد . پس اگر در چهار فرسخى يا بيشتر به آنها برسد حكم كراهت ثابت نمىشود ، بلكه سفر تجارتى است . و بنابر اقوا معتبر نيست كه قافله ، قيمت شهر را ندانند . و دربارهء اين‌كه حكم شامل غير از خريد و فروش - مانند اجاره و مثل آن - مىشود يا نه ، دو وجه وجود دارد .\r\n\r\nآداب مستحب و مكروه در تجارت\r\nشرح : اين مسأله دربارهء آداب تجارت و كسب مال است ؛ در هر تجارتى امورى واجب و لازم و شرط صحت معامله است كه اگر نباشد و رعايت نشود معامله باطل است . امورى نيز حرام است و موجب فساد و بطلان معامله . امورى هم از آداب تجارت و كسب مال هستند . ويژگى آداب تجارت اين است كه با نبود آنها هم معامله صحيح و لازم است ولى بهتر است اين آداب مراعات شوند . آداب تجارت به دو بخش تقسيم مىشود :\r\n1 . آداب مستحب ؛ 2 . آداب مكروه .\r\nآداب مستحب\r\nامورى كه مستحب است در تجارت مراعات شوند و فعل آنها ثواب دارد ، خيلى زياد است كه در اين مسأله چهار مورد ذكر شده است .\r\n1 . اجمال و اقتصاد در طلب مال : دين مقدس اسلام دين اعتدال است و امت اسلامى امت وسط است ، و « خير الامور أوسطها » در همهء ابعاد آن جارى و سارى است . در مورد تجارت و طلب مال هم اقتصاد و اعتدال مطلوب است . مسلمان در امر معاش و كسب مال بايد نه آنچنان حريص باشد كه همه چيز را فداى كسب درآمد كند و نه آن‌گونه كوتاهى كند كه در عسر و حرج و فقر و فشار ، زندگى كند ، بلكه بايسته است حدّ وسطى را انتخاب كند ، و اين مطلب در روايات فراوانى توصيه شده است مثلًا :\r\n\r\n","description":"","footnote":"","page_name":" 425 ","page_number":441},
  {"content":"\r\n\r\nمرسلهء ابن فضال از امام صادق ( ع ) :\r\n« ليكن طلبك للمعيشة فوق كسب المضيّع ودون طلب الحريص الراضي بدنياه المطمئن إليها ، و لكن أنزل نفسك من ذلك بمنزلةَ المنصف المتعفّف ؛ ترفع نفسك عن منزلة الواهن الضعيف وتكسب ما لابدّ منه ؛ إنّ الذين اعطوا المال ثمّ لم يشكروا ، لا مال لهم » . « 1 »\r\n2 . قبول اقاله طرف : اگر طرف معامله به هر دليل ، از معامله پشيمان است و استقاله ( طلب اقاله ) مىكند « 2 » طرف ديگر قبول كند و بگويد « أقَلت » كه تفاسخ طرفينى معامله است . گفتنى است فرقى هم ندارد كه نادم ، بايع باشد كه از مشترى طلب اقاله مىكند يا مشترى باشد كه پشيمان شده و از فروشنده مىخواهد معامله را فسخ كنند .\r\nو نيز فرقى ندارد طرف ، مؤمن ( شيعه اثنى عشرى ) باشد يا نباشد ، مسلمان باشد يا نباشد ، زيرا روايات باب اطلاق دارد ، مانند روايت سماعه بن مهران از امام صادق ( ع ) :\r\n« أربعة ينظر الله عزّ وجلّ إليهم يوم القيامة : من أقال نادماً ، أو أغاث لهفان ، أو أعتق نسمة ، أو زوج عزباً » . « 3 »\r\nالبته در برخى از روايات روى كلمهء « مسلم » تكيه كرده ولى قطعاً مفيد حصر نيست و مفهوم ندارد ؛ زيرا يا از باب لقب است كه قطعاً مفهوم ندارد ، يا از باب وصف است كه تحقيقاً مفهوم ندارد .\r\n3 . تسويه ميان خريداران : يكى از آداب معامله اين است كه فروشنده ميان مشتريان فرق نگذارد و متاع را به همه به يك قيمت بفروشد ، خواه مشترى اهل مماكسه و چانه زدن باشد ، خواه نباشد .\r\nدليل اين مطلب روايتى است كه عامر بن جذاعه از امام صادق ( ع ) نقل كرده است . « 4 » آرى تفضيل و فرق‌گذارى به سبب زيادى ايمان و تقوى و علم و فقر و مانند اينها\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 48 ، ح 3 .\r\n( 2 ) . خواه لفظاً استقاله كند ، يعنى بگويد « أقلنى » يا معناً استقاله كند ، يعنى اظهار ندامت كند ، كه بالملازمه دال بر استقاله و طلب فسخ معامله است .\r\n( 3 ) . وسائل الشيعه ، ج 17 ، ص 387 ، ح 5 .\r\n( 4 ) . ر . ك : همان ، ص 398 ، ح 1 .\r\n","page_name":" 426 ","page_number":442},
  {"content":"\r\n\r\nمانعى ندارد ، و عقل و شرع مىپسندد كه به اهل علم ارزان‌تر بفروشد ، به كسى كه تقوايش بيشتر است لطف بيشترى كند ، با كسى كه فقير است ارزان‌تر معامله كند .\r\n4 . كم گرفتن و بيشتر دادن : از آداب تجارت اين است كه وقتى جنسى را براى خود مىگيرد - مثلًا گندمى را براى خود برمىدارد - كمتر بگيرد - مثلًا اگر يك كيلو گندم مىخواهد بخرد كمتر از يك كيلو وزن كند - و وقتى مىخواهد جنسى را به ديگرى بدهد بيشتر بدهد . مستند مطلب ، رواياتى است كه در اين زمينه وارد شده است ؛ « 1 » از جمله روايت معتبر سكونى از امام صادق ( ع ) :\r\n« مرّ أميرالمؤمنين ( ع ) على جارية قد اشترت لحماً من قصّاب وهي تقول : زدني ، فقال له أميرالمؤمنين ( ع ) : زدها فإنّه أعظم للبركة » . « 2 »\r\nآداب مكروه\r\nهر يك از روايات دوازده مورد از مكروهات معامله يا از نظر سند مشكل دارند و از باب قانون تسامح در ادلّه سنن حمل بر كراهت شده است و يا اگر هم سند آنها صحيح است در خود روايات قرينه بر كراهت وجود دارد و از آنها ، حرمت استفاده نمىشود .\r\nدر اين بخش براى هر موردى ، برخى از روايات باب نقل مىشود :\r\n1 . تعريف كردن از كالاي خود : در روايت سكونى از امام صادق ( ع ) مىخوانيم :\r\n« مَن باع واشتري فليحفظ خمس خصال وإلا فلا يشترين ولا يبيعن : الربا ، والحلف ، وكتمان العيب ، والحمد إذا باع ، والذمّ إذا اشتري » . « 3 »\r\n2 . مذمت كردن كالاى ديگران هنگام خريد : در روايت قبلى به آن اشاره شد . در حديث نبوى هم مىخوانيم :\r\n« أربعٌ مَن كُنّ فيه طاب مكسبه : إذا اشتري لم يعب ، وإذا باع لم يحمد ، ولايدلس ، وفيما بين ذلك لا يحلف » . « 4 »\r\n\r\n\r\n","description":"","footnote":"\r\n( 1 ) . ر . ك : همان ، ص 392 - 393 .\r\n( 2 ) . وسائل الشيعه ، ج 17 ، ص 392 ، ح 1 .\r\n( 3 ) . همان ، ص 383 ، ح 2 .\r\n( 4 ) . همان ، ص 384 ، ح 3 .\r\n","page_name":" 427 ","page_number":443},
  {"content":"\r\n\r\n3 . قسم خوردن براى خريد و فروش : در دو روايت قبل به آن اشاره شد . امّا در روايت ابراهيم بن عبدالحميد از امام هفتم ( ع ) هم مىخوانيم :\r\n« ثلاثة لاينظر الله إليهم يوم القيامة : أحدهم رجل اتخذ الله بضاعة لا يشترى الا بيمين ولا يبيع إلّا بيمين » . « 1 »\r\n4 . فروش در محلى كه عيب مخفى مىماند « 2 » : در دو روايت اوّل و دوم به آن اشاره شده است . در روايت اوّل با تعبير\r\n« وكتمان العيب »\r\nو در روايت دوم با عبارت « ولا يدلس » . افزون بر اين ، هشام بن حكم مىگويد :\r\nكنت أبيع السابري في الظلال فمرّ بي الكاظم ( ع ) فقال : « يا هشام ! إنّ البيع في الظلال غشّ والغشّ لا يحلّ » . « 3 »\r\nبعيد نيست كه قرار دادن ميوه‌هاى خوب در بالاى جعبه و ميوه‌هاى پست و نارس و خراب در پايين آن از اين قبيل باشد . رسول خدا ( ص ) به كسى كه اين كار را كرده بود ، فرمود :\r\n« ما أراك ألّا قد جمعتَ خيانة و غشّاً للمسلمين » . « 4 »\r\n5 . سود گرفتن از مؤمن : مستند آن روايتى از حضرت صادق ( ع ) است :\r\n« ربح المؤمن على المؤمن رباً إلّا أن يشتري بأكثر من مائة درهم فأربح عليه قوت يومك ، أو يشتريه للتجارة فأربحوا عليهم ، وأرفقوا بهم » . « 5 »\r\nضمناً سه مورد در متن مسأله استثنا شده است كه به دو مورد آن در اين روايت تصريح شده است : يكى خريد براى تجارت و ديگرى خريد بيش از صد درهم ، مورد سوم در روايت ديگرى از امام صادق ( ع ) نقل شده است كه مىفرمايد :\r\n\r\n\r\n","description":"","footnote":"\r\n( 1 ) . همان ، ص 419 ، ح 2 .\r\n( 2 ) . مثلًا در تاريكى يا در روشنائى زياد كه نور چراغ‌هاى قوى ، جنس را بيشتر از آنچه هست زيبا و براق نشان مىدهد .\r\n( 3 ) . وسائل الشيعه ، ج 17 ، ص 466 ، ح 1 .\r\n( 4 ) . همان ، ص 282 ، ح 8 .\r\n( 5 ) . همان ، ص 396 ، ح 1 .\r\n","page_name":" 428 ","page_number":444},
  {"content":"\r\n\r\n« وهل رأيت أحداً يشتري غنياً أو فقيراً إلّا من ضرورة ، يا عمر قد أحلّ الله البيع وحرّم الرّبا » . « 1 »\r\nدر غير اين صور بهتر است از مؤمن سود نگيرد و به همان قيمتى كه خريده است به او بفروشد و سود گرفتن كراهت دارد .\r\n6 . سود گرفتن از كسى كه وعده احسان داده است : در حديثى امام صادق ( ع ) مىفرمايد :\r\n« إذا قال الرجل للرجل : هلمّ أحسن بيعك يحرم عليه الربح » . « 2 »\r\n7 . عرضة كالا هنگام بين الطلوعين : در روايت مرفوعهء ابن اسباط آمده است :\r\n« نهى النبي ( ص ) عن السوم ما بين طلوع الفجر إلى طلوع الشمس » . « 3 »\r\nمؤيد مطلب اين است كه بين الطلوعين وقت ذكر و تعقيب نماز است كه براى طلب روزى مؤثرتر از ورود در معامله است . « 4 »\r\n8 . زود وارد بازار شدن و دير خارج شدن : دليل مطلب اين است كه زودتر از همه وارد شدن و ديرتر خارج شدن با اجمال و اقتصاد و در طلب روزى بودن منافات دارد و نشانهء حرص و ولع شديد به متاع دنياست ، و سزاوار است كه پس از همه وارد شود و پيش همه خارج شود .\r\n9 . معامله با افراد پست و فرومايه : امام صادق ( ع ) مىفرمايد :\r\n« إيّاك ومخالطة السفلة فإنّ السفلة لا يؤول إلى خير » . « 5 »\r\nفرومايگان را نه احسان و نيكى خوشحالشان مىكند و نه اسائه و بدى ناراحتشان مىكند . آنها افراد لا ابالى هستند ، و بر اندك چيزى هم محاسبه مىكنند ، اهل گذشت نيستند و تا ريال آخر را محاسبه مىكنند .\r\n\r\n\r\n","description":"","footnote":"\r\n( 1 ) . همان ، ص 447 ، ح 1 .\r\n( 2 ) . همان ، ص 395 ، ح 1 .\r\n( 3 ) . همان ، ص 399 ، ح 2 .\r\n( 4 ) . همان ، ج 6 ، ص 461 ، ح 10 .\r\n( 5 ) . همان ، ج 17 ، ص 417 ، ح 1 .\r\n","page_name":" 429 ","page_number":445},
  {"content":"\r\n\r\n10 . عهده دار شدن كيل و وزن و . . . : در حديثى از امام صادق ( ع ) مىخوانيم :\r\nقلت له : رجل من نيّته الوفاء و هو إذا كال لم يحسن أن يكيل ، قال : « فما يقول الذين حوله ؟ قلت : يقولون : لا يوفّى ، قال : هذا لا ينبغي له أن يكيل » . « 1 »\r\nالبته حديث در مورد كيل است ، ولى از باب نمونه است . وزن و شمارش و مساحت نيز از همين قبيل است .\r\n11 . كم كردن قيمت پس از عقد : امام صادق ( ع ) فرموده است :\r\n« إنّ رسول الله ( ص ) نهى عن الاستحطاط بعد الصفقة » . « 2 »\r\nاستحطاط يعنى طلب كم كردن قيمت ، صفقه يعنى دست دادن كه كنايه از تمام شدن معامله است .\r\n12 . ورود در معامله برادر دينى : امام صادق ( ع ) در حديثى فرموده است :\r\n« نهى رسول الله ( ص ) أن يدخل الرجل في سوم أخيه المسلم » . « 3 »\r\nمنظور اين است كه اگر مسلمانى متاعى را خريدارى مىكند و ثمن معينى را مىدهد و طرفين راضى مىشوند ، ديگرى دخالت نكند و نگويد من به مبلغ بيشترى خريدارم ، يا اگر فروشنده جنسى را به فردى عرضه كرده و مشترى راضى شده است تا آن را خريدارى كند ، ديگرى وارد نشود و نگويد من جنس بهترى دارم يا همين جنس را ارزان‌تر مىفروشم .\r\nالبته اين در فرضى است كه طرفين تراضى كرده‌اند و به قيمتى راضى شده‌اند ، ولى قبل از توافق طرفين يا در حال مزايده اشكالى ندارد و ورود در معاملهء مسلمان ديگر محسوب نمىشود .\r\n\r\nتلقّى ركبان\r\nدربارهء تلقّى ركبان يك بحث موضوعى و چند بحث حكمى مطرح است :\r\n\r\n\r\n","description":"","footnote":"\r\n( 1 ) . همان ، ص 394 ، ح 1 .\r\n( 2 ) . همان ، ص 452 ، ح 1 .\r\n( 3 ) . همان ، ص 459 ، ح 3 .\r\n","page_name":" 430 ","page_number":446},
  {"content":"\r\n\r\n\r\nبحث موضوعى\r\nابن اثير مىگويد :\r\nالتلقّي هو أن يستقبل الحضري البدوي قبل وصوله إلى البلد ويخبره بكساد ما معه كذباً ، ليشتري منه سلعته بالوكس وأقل من ثمن المثل . « 1 »\r\nوكس به معناى نقص و ضرر است و در حقيقت جملهء بعدى در نهايه تفسير وكس است .\r\nدر تعريف مزبور دو قيد ذكر شده است : يكى تقييد استقبال به حضرى و بدوى است كه دليلى ندارد ، مهم اصل استقبال و تلقى است ؛ خواه شهرى به استقبال بدوى ( بيابان نشين ) برود يا شهرى به استقبال قروى ( روستايى ) برود ، يا حضرى به استقبال حضرى ديگر برود و . . . .\r\nقيد ديگر « ويخبره بكساد ما معه كذباً » است كه دليلى ندارد و بر خلاف ظواهر نصوص و فتاواى قوم است و اصولًا استقبال با اين قيد حرام است ، نه مكروه . و شايد فتواى اهل سنّت به حرمت تلقى ركبان به اين جهت باشد . بنابراين ، تعريف صحيح آن است كه مرحوم شهيد ثانى در مسالك آورده است :\r\nالتلقّي الخروج إلى الركب القاصد إلى بلد للبيع عليهم أو الشراء منهم . « 2 »\r\nامام راحل نيز در متن تحرير چنين آورده است :\r\nواستقبالهم للبيع عليهم أو الشراء منهم قبل وصولهم إلى البلد .\r\nجملهء حضرت امام تفسير تلقّى ركبان و قوافل است و افزودن قوافل براى اين است كه اختصاص به ركبان و فرسان ( سواره‌ها ، اعم از شتر سوار يا اسب سوار ) ندارد بلكه مطلق قافله‌ها را كه مال التجاره حمل مىكنند و آن را از نقطه‌اى به نقطه ديگر مىبرند شامل مىشود .\r\nبنابراين تلقى ركبان يعنى به استقبال قافله‌ها رفتن تا در وسط راه و قبل از رسيدن به\r\n\r\n\r\n","description":"","footnote":"\r\n( 1 ) . النهايه ، ابن اثير ، ج 4 ، ص 266 .\r\n( 2 ) . مسالك الافهام ، ج 3 ، ص 189 .\r\n","page_name":" 431 ","page_number":447},
  {"content":"\r\n\r\nشهر ، اموال و امتعهء آنان را خريدارى كنند يا كالاى مورد نياز آنها را به آنان بفروشند و از اين طريق به سود سرشارى برسند .\r\n\r\nحكم تلقّى\r\nدر اين باره چند مطلب مطرح است :\r\n1 . حكم تلقّى از نظر تكليفى\r\nدربارهء حكم تلقى سه قول وجود دارد :\r\nالف ) حرمت تلقّى : از كلام ابن ادريس در سرائر « 1 » و علامه در منتهي « 2 » و شهيد اوّل در دروس « 3 » حرمت تلقى استفاده مىشود . مهم‌ترين دليل اين قول ، روايات باب است كه از تلقى ركبان نهى كرده است از جمله روايت منهال قصّاب از امام صادق ( ع ) كه فرموده است :\r\n« لا تلقّ ولا تشتر ما تلقّي ولا تأكل منه » . « 4 »\r\nهمچنين روايت عروه بن عبدالله از امام باقر ( ع ) « 5 » ، مرسلهء شيخ صدوق از رسول اعظم « 6 » ( ص ) و روايت منهال قصّاب از امام صادق ( ع ) در خصوص تلقى غنم . « 7 » ولى تمام اين روايات از نظر سند ضعيف است و دليل بر حرمت تلقى نيست زيرا دو روايت از منهال قصّاب نقل شده است ، و وى امامى مجهول الحال است . روايت ديگر از عروه بن عبدالله است كه در سند آن عمرو بن شهر است ، امّا به قول نجاشى : « ضعيف جدّاً » . « 8 » خود عروه نيز مجهول الحال است . روايت ديگر هم مرسله است و اعتبارى\r\n\r\n\r\n","description":"","footnote":"\r\n( 1 ) . السرائر ، ج 2 ، ص 237 .\r\n( 2 ) . منتهى المطلب ، ج 2 ، ص 1005 .\r\n( 3 ) . الدروس الشرعيه ، ج 3 ، ص 179 .\r\n( 4 ) . وسائل الشيعه ، ج 17 ، ص 443 ، ح 2 .\r\n( 5 ) . همان ، ح 5 .\r\n( 6 ) . من لا يحضره الفقيه ، ج 3 ، ص 174 ، ح 1 .\r\n( 7 ) . وسائل الشيعه ، ج 17 ، ص 443 ، ح 3 .\r\n( 8 ) . رجال نجاشى ، ص 287 .\r\n","page_name":" 432 ","page_number":448},
  {"content":"\r\n\r\nندارد . مخصوصاً كه مشهور از ظاهر اين روايات اعراض كرده و فتوا به حرمت نداده‌اند تا ضعف آنها جبران گردد ، و به ويژه ، موافقت ظاهر تحريم با فتواى عامّه است كه بر فرض صحت سند ، باعث حمل بر تقيه مىشود . بنابراين قول به حرمت دليل ندارد اگرچه احوط « 1 » است .\r\nب ) كراهت تلقّي : نظر مشهور قدما و متأخرين كراهت تلقّى است . شيخ مفيد در مقنعه ، « 2 » شيخ طوسى در نهايه « 3 » و علامه در نهاية الاحكام « 4 » به اين نكته تصريح كرده‌اند . دليل مهم اين گروه ، علاوه بر شهرت و ادعاى اجماع در برخى كلمات ، حمل اخبار ناهيه بر كراهت است كه در اثر ضعف سند نتوانستند دليل بر حرمت باشند .\r\nاين قول مبتنى است بر قبول قانون تسامح در ادلّهء سنن و توسعهء آن به باب مكروهات ، كه قبلًا در شرح مسأله نوزدهم تبيين شد و فعلًا فتوا به كراهت ، بر اين اساس است .\r\nج ) اباحه و جواز تلقّى : اين قول دليل جدا لازم ندارد و پس از ردّ روايات باب از نظر سند و نيز عدم قبول قانون تسامح ، على القاعده كراهت نيز دليل معتبر مىطلبد و چنين دليلى نداريم و به موجب عمومات كسب و تجارت و مانند آن حكم به اباحه مىشود و بر فرض شك ، اصل اباحه جارى مىگردد . آرى از نظر اخلاقى و جوانمردى كار مطلوبى نيست كه فردى زيركى كند و به استقبال كاروان برود و . . . ولى فقها دليل بر كراهت ندارد .\r\nشروط حرمت يا كراهت تلقّى ركبان\r\nمشهور فقها كه تلقى ركبان را امرى مرجوح مىدانند چه قائل به تحريم و چه قائلين به كراهت ، براى اثبات مرجوحيت ، قائل به چهار شرط هستند :\r\n\r\n\r\n","description":"","footnote":"\r\n( 1 ) . استحبابى .\r\n( 2 ) . المقنعه ، ص 616 .\r\n( 3 ) . النهايه ، ص 375 .\r\n( 4 ) . نهايهء الاحكام ، ج 2 ، ص 517 .\r\n","page_name":" 433 ","page_number":449},
  {"content":"\r\n\r\nالف ) حدود تلقّى از نظر مسافت : از عبارات برخى از بزرگان « 1 » استفاده مىشود كه حدّ تلقى چهار فرسخ است و تا رأس چهار فرسخ تلقى ركبان محسوب مىشود و حرام يا مكروه است و زائد بر آن تلقى نيست . و از عبارات برخى ديگر « 2 » استفاده مىشود كه حدّ تلقى كمتر از چهار فرسخ است و خود رأس چهار فرسخ يا غايت و حدّ خارج است و اگر كسى تا سر چهار فرسخ يا بيشتر به استقبال كاروان برود و در آنجا معامله كند مرجوحيت ندارد . امام راحل نيز در متن تحرير صريحاً اين رأى را اختيار كرده است . گفتنى است منشأ اختلاف تعابير ، روايات « 3 » است .\r\nب ) به قصد معامله با كاروان حركت كند : به اين قصد حركت كند تا مكروه يا حرام باشد . در واقع عنوان تلقى ركبان ، از عناوين قصديه است ، پس اگر به قصد معامله نباشد بلكه به قصد استقبال از زائر و فاميل و مانند آن خارج شود و بر حسب اتفاق با فروشنده‌اى معامله كند مرجوح نيست ، و به طريق اولى اگر اصلًا قصد استقبال از قافله ندارد و به قصد يافتن گمشده و مانند آن حركت كرده و تصادفاً به كاروان برخورد كرده است و به‌طور اتفاقى و بدون قصد قبلى معامله كرده است باز هم مكروه يا حرام نيست ، زيرا عنوان « التلقّى للتجاره » صدق نمىكند تا مكروه يا حرام باشد .\r\nآرى در مرسلهء صدوق آمده است :\r\n« ذروا المسلمين يرزق الله بعضهم من بعض » . « 4 »\r\nظاهر اين مرسله عموم مرجوحيت است يعنى چه قصد تلقى و قصد تجارت باشد يا نباشد اين تجارت مرجوح است و ترك آن بهتر است ولى عبارت فوق حكمت حكم است نه علت آن تا موجب عموميت حكم باشد ، بنابراين قصد تجارت و تلقى به اين منظور شرط است .\r\nذيل اين ، چند فرع ، شايان ذكر است :\r\n\r\n\r\n","description":"","footnote":"\r\n( 1 ) . المقنعه ، ص 616 ؛ منتهى المطلب ، ج 2 ، ص 1006 ؛ مسالك الافهام ، ج 3 ، ص 189 .\r\n( 2 ) . جواهر الكلام ، ج 22 ، ص 471 ؛ المكاسب ، ج 4 ، ص 391 .\r\n( 3 ) . ر . ك : وسائل الشيعه ، ج 17 ، ص 444 ، ح 1 و 2 ؛ من لا يحضره الفقيه ، ج 3 ، ص 174 ، ح 3 .\r\n( 4 ) . من لا يحضره الفقيه ، ج 3 ، ص 174 ، ح 1 .\r\n","page_name":" 434 ","page_number":450},
  {"content":"\r\n\r\nاگر به قصد چهار فرسخ و يا بيشتر خارج شد ولى در كمتر از چهار فرسخ با كاروان برخورد كرد و معامله نمود اشكالى ندارد و تلقى ركبان مصطلح نيست . اين مفهوم ، مخالف شرط مزبور است .\r\nاگر قصدش مسافرت بيش از چهار فرسخ است ولى با اين نيت حركت مىكند كه در كمتر از چهار فرسخ معامله كند اين تلقى محسوب مىشود و مرجوحيت دارد ، زيرا در صدق عنوان تلقى ، قصد تجارت در كمتر از چهار فرسخ معتبر است ، خواه قصد ديگرى هم باشد يا نباشد كه قادح نيست .\r\nاگر به قصد ملاقات يك كاروان حركت كند ولى در كمتر از چهار فرسخ با كاروان ديگر ملاقات و معامله كند ، يا با همان كاروان ملاقات كند ولى معامله را ترك كند و به سراغ كاروان ديگر برود ، عنوان تلقى ركبان صدق مىكند ؛ زيرا قصد دارد . حكم آن نيز جارى است .\r\nاگر در رأس چهار فرسخ يا مازاد معامله كند ولى كالا را در محدودهء كمتر از چهار فرسخ تحويل گيرد تلقى ركبان مصطلح نيست و كراهت ندارد ؛ زيرا مهم اصل تجارت و معامله است نه تسليم و تسلّم مال التجاره .\r\nاگر به استقبال آنها برود ولى با آنان معامله نكند تا وارد شهر شوند ، و صرفاً به قصد اظهار محبت و دوستى به استقبال برود تا محبت آنها را جلب كند و وقتى وارد شهر شدند با او معامله كنند ، مانعى ندارد .\r\nج ) مسماى خروج از بلد به قصد مذكور محقق شود : بنابراين اگر در اوّل شهر ( دروازهء شهر ) با كاروان ملاقات كند و معامله نمايد ، كراهت يا حرمت ندارد ؛ زيرا عنوان تلقى ركبان و به استقبال آنها رفتن صدق نمىكند . آرى اگر قسمتى از كاروان به شهر رسيده باشد ولى قسمتى هنوز به شهر نرسيده باشد و شخص به استقبال اين بخش برود و در بيرون شهر معامله كند تلقى صدق مىكند .\r\nد ) جهل قافله به قيمت بازار : اگر قافله جاهل باشد تلقى مذكور كراهت دارد و اگر عالم باشد مرجوحيتى ندارد . ولى اين شرط معتبر نيست ، زيرا دليلى بر اعتبار آن وجود ندارد ، بنابراين اگر عالم هم باشد تلقى ركبان كراهت دارد ، زيرا معلوم نيست فلسفهء\r\n\r\n","description":"","footnote":"","page_name":" 435 ","page_number":451},
  {"content":"\r\n\r\nمرجوحيت ، جهل و غبن فروشنده باشد بلكه شايد كراهت تلقى براى اين باشد كه اگر شخصى كل متاع را خريدارى كند با تخفيف كمترى در اختيار مردم بگذارد ، يا اصلًا آن را احتكار كند و سبب گرانى كاذب گردد ، در صورتى كه خود كاروان ارزان‌تر مىدهد و در كوچه و بازار متاعش را عرضه مىكند . شايد تعبير « المسلمون يرزق الله بعضهم من بعض » « 1 » هم اشاره به اين جهت باشد . به هر حال دليلى بر اشتراط جهل نيست .\r\n2 . وجه كراهت تلقّى ركبان\r\nآيا نفس تلقى ركبان كراهت دارد - ولو معامله و تجارتى محقق نشود - يا در فرض تجارت و معامله كراهت مىآيد ؟ جواب روشن است و متفاهم عرفى از روايات باب « 2 » اين است كه تجارت كذائى مكروه است ، نه مجرد استقبال بدون تجارت . اين مطلب را امام راحل در كتاب بيع خود تصريح فرموده است :\r\nالمتفاهم من رواية الحناط عن المنهال أيضاً هو أنّ المكروه التجارة عن تلق لا نفس الاستقبال ولو به قصد التجارة إن لم يتجر ، بل المتفاهم عرفاً من جميع الروايات ذلك . « 3 »\r\n3 . حكم وضعى تجارت مذكور\r\nبنابر عدم حرمت تلقى ركبان قطعاً معامله صحيح است ولو مكروه باشد ، ولى بنابر حرمت آن ، محل بحث است : اگر نواهى مذكور در روايات ارشاد به فساد و بطلان باشد تكليف روشن است ، ولى قطعاً چنين نيست و هيچ‌كس فتوى به آن نداده است ، بنابراين ، نهى مولوى است ؛ به همين روى ، فتواى جمهور فقهاى اماميه اصل معامله صحيح است زيرا نهى به عنوان « تلقى ركبان » تعلق گرفته و آن غير از عنوان بيع و معامله است و حتى ملازمه هم ندارند و ميان آن دو ، عموم من وجه است و چنين نهىاى موجب فساد و بطلان نيست ؛ تنها از ابن جنيد اسكافى قول به بطلان نقل شده\r\n\r\n\r\n","description":"","footnote":"\r\n( 1 ) . مسالك الافهام ، ج 3 ، ص 190 .\r\n( 2 ) . وسائل الشيعه ، ج 17 ، ص 443 - 444 .\r\n( 3 ) . كتاب البيع ، ج 3 ، ص 597 .\r\n","page_name":" 436 ","page_number":452},
  {"content":"\r\n\r\nاست كه قابل اعتنا نيست ، زيرا فتواى او شبيه فتواى عامّه است . آرى اگر سند روايت صحيح بود چه بسا از تعبير « لا تأكل منه » ؛ « 1 » يا « ولا تأكل من لحم ما يتلقّي » ؛ « 2 » از باب اكل مال به باطل استفادهء بطلان مىشد ولى روايات ضعيف السندند و دليل بر حرمت تكليفى و وضعى نمىباشند .\r\n4 . لزوم و عدم لزوم معامله\r\nپس از حكم به صحت معاملهء فوق اين بحث مطرح است كه آيا اين معامله ، لازم و غير قابل فسخ است يا جايز و متزلزل و قابل فسخ است ؟ على القاعده صحيح و لازم است و عمومات وجوب وفا شامل آن مىشود ، مگر اينكه فروشنده جاهل باشد و از اين بابت دچار غبن فاحش گردد كه خيار غبن پيدا مىشود . در مقابل مشهور از ابن ادريس نقل شده است كه معامله جايز و خيارى است و كاروان حق دارند آن را فسخ كنند . « 3 »\r\n5 . حكم اجاره و صلح و . . .\r\nتلقى ركبان گاهى براى بيع و شراء است و گاهى براى معاملات ديگرى از قبيل صلح يا اجاره كه كاروان‌سرا يا مغازه يا منزلى را به كاروانيان اجاره دهد . در اينجا دو وجه جريان دارد : نظر شهيد ثانى بر حصر و اختصاص است ولى نظر بزرگانى مثل صاحب جواهر و شيخ اعظم بر تعميم است . دليل تعميم هم « المسلمون يرزق الله بعضهم من بعض » است كه به منزلهء علت و يا حكمت حكم است . مرحوم امام مسأله را مطرح كرده و تنها به ذكر اين دو وجه قناعت كرده است ولى هيچ طرف را تقويت نفرموده است .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 443 ، ح 2 .\r\n( 2 ) . همان ، ح 3 .\r\n( 3 ) . السرائر ، ج 2 ، ص 238 .\r\n","page_name":" 437 ","page_number":453},
  {"content":"\r\n . \r\n","description":"","footnote":"","page_name":" 438 ","page_number":454},
  {"content":"\r\n\r\n\r\nاحتكار و احكام آن\r\nمسألة 23 : يحرم الاحتكار ، وهو حبس الطعام وجمعه يتربّص به الغلاء ؛ مع ضرورة المسلمين وحاجتهم وعدم وجود من يبذلهم قدر كفايتهم . نعم مجرّد حبس الطعام انتظاراً لعلوّ السعر مع عدم ضرورة الناس ووجود الباذل ليس به حرام وإن كان مكروهاً . ولو حبسه في زمان الغلاء لصرفه في حوائجه لا للبيع فلا حرمة فيه ولا كراهة . والأقوي عدم تحقّقه إلّا في الغلات الأربع والسمن والزيت . نعم هو أمرٌ مرغوب عنه في مطلق ما يحتاج إليه الناس ، لكن لا يثبت لغير ما ذكر أحكام الاحتكار ، ويجبر المحتكر على البيع ، ولا يعيّن عليه السعر على الأحوط ، بل له أن يبيع بما شاء إلا إذا أجحف ، فيجبر علي النزول من دون تسعير عليه ، و مع عدم تعيينه يعيّن الحاكم بما يري من المصلحة .\r\nترجمه : احتكار حرام است ؛ و آن عبارت است از حبس و جمع كردن طعام و انتظار كشيدن تا اين‌كه طعام گران شود در حالىكه مسلمين به آن احتياج دارند و براى آنها ضرورى است و كسى هم نيست كه به قدر كفايتشان ، به دست آنها طعام برساند . البته تنها حبس كردن طعام و انتظار كشيدن بالا رفتن قيمت ، با اينكه براى مردم ضرورت ندارد و بذل كننده هم وجود دارد ، حرام نيست ، گرچه مكروه است . اگر در زمان گرانى براى مصرف خود - نه براى فروش - آن را حبس كند ، نه حرام است و نه مكروه . اقوا اين است كه احتكار تحقّق پيدا نمىكند مگر در غلّات چهار گانه [ يعنى گندم ، جو ، خرما ، كشمش 
  ] و روغن حيوانى و روغن زيتون . البته جمع كردن مطلق آنچه كه مردم\r\n\r\n","description":"","footnote":"","page_name":" 439 ","page_number":455},
  {"content":"\r\n\r\nبه آن نياز دارند ، امرى است كه از آن اعراض شده است [ و مطلوب نيست 
  ] ؛ و ليكن براى غير آنچه ذكر شد ، احكام احتكار ثابت نيست . بايد شخص محتكر به فروختن اجبار شود و بنابر احتياط واجب قيمت براى او تعيين نمىشود ، بلكه حق دارد به هر قيمت كه مىخواهد بفروشد ، مگر آنكه اجحاف كند ، كه در اين صورت او را مجبور مىكنند كه قيمت را پايين بياورد - بدون اينكه برايش تعيين قيمت نمايند - و اگر او تعيين نكرد ، حاكم شرع قيمتى را كه مصلحت مىبيند ، معين مىكند .\r\nشرح : مسأله بيست و سوم دربارهء احتكار و احكام آن و جهات گوناگون آن است كه در ضمن چند مطلب ذكر مىشود :\r\n\r\nمطلب اول ، تعريف احتكار\r\nاهل لغت از جمله جوهرى در صحاح « 1 » و فيومى در مصباح « 2 » و ابن اثير در نهايه « 3 » در تعريف آن گفته‌اند :\r\nالاحتكار جمع الطعام وحبسه يتربّص به الغلاء .\r\nفقهاى معظم از جمله امام راحل نيز در متن مسأله ، همين تعريف را آورده‌اند . حضرت امام در كتاب البيع گفته است :\r\nالاحتكار وهو حبس الطعام لانتظار الغلاء . « 4 »\r\nبه نظر مىرسد قوام احتكار به همين جنس طعام ، به انتظار گران شدن است و جمع طعام مقدمهء حبس آن است ، نه اينكه مقوّم احتكار و داخل مفهوم آن باشد بلكه شرط آن است .\r\n\r\nمطلب دوم ، حكم شرعى احتكار\r\nاصل مرجوح بودن احتكار مسلّم است و كسى در آن ترديد ندارد . نزاع فقها در كراهت\r\n\r\n\r\n","description":"","footnote":"\r\n( 1 ) . صحاح اللغه ، ج 2 ، ص 635 .\r\n( 2 ) . المصباح المنير ، ج 1 ، ص 145 .\r\n( 3 ) . النهايهء ، ابن اثير ، ج 1 ، ص 417 .\r\n( 4 ) . كتاب البيع ، ج 3 ، ص 601 .\r\n","page_name":" 440 ","page_number":456},
  {"content":"\r\n\r\nو حرمت آن است ، از ظاهر كلمات فقها سه قول به دست مىآيد :\r\nقول اوّل و دوم ( مكروه بودن احتكار و حرام بودن آن ) كه اطلاق دارند و قول سوم كه مختار شيخ اعظم در مكاسب « 1 » و مرحوم آيت الله خوئى در مصباح « 2 » و امام خمينى در تحرير و كتاب البيع « 3 » است ، اين است كه اگر مسلمانان به اين طعام نياز داشته باشند و كسى هم نباشد كه به مقدار كفايت آنان بذل كند و طعام در اختيار آنان بگذارد ، احتكار و حبس طعام حرام است و اگر چنين ضرورتى نباشد و طعام جايگزين هست و بذل‌كننده وجود دارد و در اين ميان يك تاجر هم طعام را انبار كند به زندگى مردم زيان نمىرسد ؛ احتكار در اين فرض حرام نيست ، بلكه مكروه است .\r\nمنشأ اقوال اختلاف تعبيرهاى متفاوت روايات است : در برخى روايات تعبير كراهت آمده است ، مانند صحيحهء حلبى از امام صادق ( ع ) :\r\nقال : سألته عن الرجل يحتكر الطعام ويتربّص به ، هل يصلح ذلك ؟ قال : « إن كان الطعام كثيراً يسع الناس فلا بأس به وإن كان الطعام قليلًا لايسع الناس فإنّه يكره أن يحتكر الطعام ويترك الناس ، ليس لهم طعام . . . » . « 4 »\r\nو در رواياتى هم نهى آمده است ؛ امّا مرسله هستند و براى فتوى به حرمت قابل استدلال نيستند . اين روايات بر اساس تسامح در ادلّهء سنن براى كراهت قابل استدلال هستند ، از جمله مرسلهء صدوق :\r\nقال رسول الله ( ص ) « لايحتكر الطعام إلّا خاطئ » . « 5 »\r\nو مرسلهء ديگر او :\r\n« نهى أميرالمؤمنين ( ع ) عن الحكرة في الأمصار » . « 6 »\r\n\r\n\r\n","description":"","footnote":"\r\n( 1 ) . المكاسب ، ج 4 ، ص 364 .\r\n( 2 ) . مصباح الفقاهه ، ج 5 ، ص 494 .\r\n( 3 ) . كتاب البيع ، ج 3 ، ص 602 .\r\n( 4 ) . وسائل الشيعه ، ج 17 ، ص 424 ، ح 2 .\r\n( 5 ) . من لا يحضره الفقيه ، ج 3 ، ص 266 ، ح 3959 .\r\n( 6 ) . همان ، ص 3962 .\r\n","page_name":" 441 ","page_number":457},
  {"content":"\r\n\r\nو روايت دعائم الاسلام از اميرمؤمنان ( ع ) :\r\n« المحتكر آثمٌ عاص » . « 1 »\r\nدر روايات فراوانى هم نهى آمده است ؛ امّا از نظر سند و دلالت مورد قبول مىباشند ، از جمله در روايت معتبرهء سكونى كه شهيد ثانى از آن به صحيحهء اسماعيل بن ابى زياد تعبير آورده است « 2 » و البته بر اصطلاح متأخرين ، تعبير دقيقى نيست ، زيرا سكونى از اهل سنّت است و صحيحه آن است كه همهء راويان آن امامى عدل باشند . امّا اين روايت ، معتبره است .\r\nدر بعضى ديگر از روايات هم تفصيل وجود دارد از جمله صحيحهء سالم حناط از امام صادق ( ع ) :\r\nقال : قال لى أبو عبدالله ( ع ) : «\r\nما عملك ؟ »\r\nقلت : حنّاط ، وربّما قدمت على نفاق ، وربّما قدمت على كساد فحبست ، قال :\r\n« فما يقول من قبلك فيه ؟ »\r\nقلت : يقولون محتكر . فقال :\r\n« يبيعه أحد غيرك ؟ »\r\nقلت : ما أبيع أنا من ألف جزء جزءاً . قال\r\n: « لا بأس إنّما كان ذلك رجل من قريش يقال له حكيم بن حزام ، وكان إذا دخل الطعام المدينة اشتراه كلّه ، فمرّ عليه النبي ( ص ) فقال : يا حكيم بن حزام ! إيّاك أن تحتكر » . « 3 »\r\nاستفصال امام روشن است . حديث به دو بيان بر حرمت دلالت دارد : يكى تعبير « لا بأس » كه مفهوم آن وجود بأس است در فرض نبود بايع و باذل ديگر ، و بأس ظهور در حرمت دارد .\r\nديگرى استناد به سخن رسول خدا ( ص ) است ، كه در فرض انحصار طعام ، به طعام محبوس و نبودن باذل به حكيم بن حزام فرمود : « إيّاك أن تحتكر » . و « ايّاك » براى تحذير است ، يعنى بر حذر باشد از احتكار ، و ظهورش در حرمت قوىتر از ظهور نهى در حرمت است .\r\n\r\n\r\n","description":"","footnote":"\r\n( 1 ) . دعائم الاسلام ، ج 2 ، ص 35 ، ح 77 .\r\n( 2 ) . مسالك الافهام ، ج 3 ، ص 192 .\r\n( 3 ) . وسائل الشيعه ، ج 17 ، ص 428 ، ح 3 .\r\n","page_name":" 442 ","page_number":458},
  {"content":"\r\n\r\nاز ميان سه قول فوق ، قول سوم ( تفصيل ) قوى و قابل استدلال است و دو قول ديگر يا بايد به اين تفصيل برگردد و مرادشان همين باشد تا نزاع لفظى باشد و يا اگر هم قابل ارجاع نباشد براى هر دو قول جواب مناسبى وجود دارد :\r\nجواب قول به كراهت : از رواياتى كه تعبير به « يكره » دارد جواب داده شد . قاعدهء « سلطنت مردم بر اموالشان » هم جواب دارد ، زيرا نسبت روايات تحريم احتكار با قاعدهء مزبور ، عموم مطلق است و خاص مقدم است و نوبت به آن قانون نمىرسد .\r\nجواب قول به حرمت مطلقه : رواياتى كه براى تفصيل ذكر شد منطوقاً يا مفهوماً روايات حرمت و نهى مطلق را تقييد مىكنند و جمع دو دسته همين است ، يعنى مطلقات بر مقيدات حمل شود . در نتيجه اگر ضرورت پيش آمده و مسلمانان به اين طعام نياز دارند و بذل كنندهء ديگرى نيست ، احتكار طعام حرام است و در غير اين فرض كراهت دارد و بهتر است كه در هيچ حالى احتكار نكنند .\r\nحكم حكومت يا حكم شرعى الهى\r\nآيا نهى از احتكار يك حكم مولوى سلطانى و حكومتى است كه حاكم اسلامى بر اساس صلاحديد ، آن را وضع مىكند و هر جا كه مصلحت نباشد ، آن را برمىدارد ، و اينكه آيا اختيار حكم به دست حاكم شرعى است يا حكم يك حكم الهى شرعى است كه حاكم هم حق ندارد در آن دخل و تصرف كند بلكه ثابت و باقى است ؟\r\nدر پاسخ بايد گفت ظاهراً حكم شرعى الهى است و از طرف خدا وحى يا الهام شده است و دليل آن اين است كه اوّلًا اصل در اوامر و نواهى صادره از معصومين ( ع ) اين است كه حكم الهى را بيان مىكنند ؛ ثانياً از حصر احتكار در امور معين « 1 » همين استفاده مىشود . زيرا اگر حكم سلطانى باشد براى حصر نيست و به تناسب هر زمان ممكن است مواردى بر آن افزوده شود يا از آن كاسته شود و اين بستگى دارد كه چه زمانى چه امورى حبس و جمعش بر خلاف سياست حاكم و به ضرر مسلمانان باشد .\r\nثالثاً نهى از احتكار ، تنها از پيامبر اعظم ( ص ) و امير مؤمنان ( ع ) كه مبسوط اليد و\r\n\r\n\r\n","description":"","footnote":"\r\n( 1 ) . در مباحث بعدى بررسى خواهد شد .\r\n","page_name":" 443 ","page_number":459},
  {"content":"\r\n\r\nحاكم بودند صادر نشده است تا حكم سلطانى باشد ، بلكه از امام باقر ( ع ) و امام صادق ( ع ) نيز وارد شده است در حالى كه آنها مبسوط اليد نبودند تا امر و نهى آنها حكومتى باشد ، پس حتماً حكم شرعى الهى است ، و براى همهء عصرها و نسل‌ها به عنوان حكم ثابت و مستمر فعليت دارد و مخالفت آن موجب عقوبت است .\r\nوانگهى بر فرض كه حكومتى باشد باز هم ثابت و دائمى است و تا ابد در حق امت اسلامى نافذ است و احكام سلطان الهى ( رسول اعظم ( ص ) و امير مؤمنان ( ع ) ) مثل احكام ساير سلاطين نيست كه با عزل آنها يا با مرگشان حكم هم از ارزش ساقط شود .\r\nمرحوم امام ابتدا روايت صحيحهء حذيفه بن منصور از امام صادق ( ع ) را نقل مىكند كه مىفرمايد :\r\n« نفد الطعام على عهد رسول الله ( ص ) ، فأتاه المسلمون فقالوا : يا رسول الله ، قد نفد الطعام ، و لم يبق منه شيء إلّا عند فلان ، فمره يبيعه الناس ، قال : فحمد الله وأثنى عليه ، ثمّ قال : يا فلان ! إنّ المسلمين ذكروا أنّ الطعام قد نفد إلا شىء عندك ، فأخرِجه وبِعهُ كيف شئت ولا تحبسه » . « 1 »\r\nسپس در ذيل حديث مىفرمايد :\r\nوالظاهر أنّ أمره بالإخراج ، والنهي عن الحبس ، حكم إلهي شرعي ، لا مولوي سلطاني . « 2 »\r\nآنگاه مىفرمايد :\r\nبل لو كان حكماً سلطانياً منه ( ص ) فهو نافذ على الامّة إلى الأبد ، وليست أحكامه كأحكام سائر السلاطين بل أحكام سائر الأئمة ( ع ) أيضاً كذلك ، كما ترى أنّ بعض الأئمة ( ع ) استشهد في روايات الباب وغيره بأحكام رسول الله ( ص ) . « 3 »\r\nو در نهايت :\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 429 ، ح 1 .\r\n( 2 ) . كتاب البيع ، ج 3 ، ص 603 .\r\n( 3 ) . همان .\r\n","page_name":" 444 ","page_number":460},
  {"content":"\r\n\r\nفقوله ( ص ) : « لا تحبسه » ظاهر في الحرمة ، سواء كان المنع شرعياً أو سلطانياً ، وحكمه على الأوّلين حكمه على الآخرين كالحكم الشرعي ، كما يظهر من صحيحة الحنّاط و من كتاب أميرالمؤمنين ( ع ) في نهج البلاغة إلى مالك الأشتر . « 1 »\r\nضمناً قول به تفصيل از صحيحه حذيفه نيز به خوبى استفاده مىشود ، زيرا مفروض روايت ، نبودن طعام است و اينكه گفته شد جز در نزد فلانى طعامى نبوده است و مسلمانان به آن نياز داشتند و در چنين فرضى حضرت ، امر به اخراج طعام و نهى از حبس آن نموده است كه ظهور در تحريم دارد . ضمناً شايد قائلين به كراهت احتكار ، مرادشان فرضى است كه طعام ديگر هست و باذلى دارد و صرف اينكه كسى طعامى را كه خريده حبس كرده است - نه اينكه نباشد - و مسلمانان به آن نياز داشته باشند ، كه اگر اين باشد نزاع لفظى است . امام راحل در متن مسألهء بيست و سه با ذكر كلمه « نعم . . . » به اين نكته اشاره كرده است .\r\nيكى از انگيزه‌هاى احتكار اين است كه گاهى بازار كساد است از اين رو محتكر طعام را حبس مىكند تا قيمت ترقى كند . « 2 »\r\nگاهى حبس طعام براى اين نيست كه گران بفروشد بلكه براى آن است كه به جان و مال مسلمانان ضرر برساند و قصد براندازى و ضربه زدن به نظام را دارد . اين اگرچه از باب اضرار به مسلمانان حرمت دارد ، ولى از باب احتكار به عنوان اولى حرام نيست و مشمول بحث نمىباشد . آرى اگر حاكم اسلامى دستور دهد تا محتكر ، طعام را عرضه كند به عنوان ثانوى احتكار و حبس آن حرام است .\r\nگاهى حبس طعام براى اين است كه آينده نگرى دارد و تشخيص مىدهد كه به زودى قحطى پيش مىآيد يا مسلمانان مورد هجوم دشمن واقع مىشوند و مال آنها به تاراج مىرود و مضطر مىشوند ، بنابراين براى كمك به آنان در شرايط اضطرار ، طعام را حبس مىكند . اين قسم صددرصد از اخبار باب احتكار خارج است و نه تنها حرام\r\n\r\n\r\n","description":"","footnote":"\r\n( 1 ) . همان ، ص 603 - 604 .\r\n( 2 ) . ر . ك : وسائل الشيعه ، ج 17 ، ص 428 ، ح 3 .\r\n","page_name":" 445 ","page_number":461},
  {"content":"\r\n\r\nنيست بلكه مكروه هم نمىباشد و چه بسا مستحب يا واجب باشد .\r\nگاهى هم حبس طعام براى اين است كه مىبيند كه اجناس در حال گران شدن است و وى قدرت ندارد با قيمت گران خريدارى كند لذا از پيش ، مقدارى طعام حبس مىكند تا در زمان گرانى صرف نيازمندىهاى خود كند ، اين نيز مشمول روايات تحريم احتكار نيست و دليلى بر حرمت يا كراهت آن نيست . بلكه از رواياتى « 1 » استفاده مىشود كه خوب است انسان قوت يك سال خود را ذخيره كند و با آسودگى خاطر تا پايان سال زندگى كند و به عبادت و كارهاى ديگر بپردازد . از جمله در حديثى از ابن بكير از امام هفتم ( ع ) از رسول اكرم ( ص ) مىخوانيم :\r\n« إنّ النفس إذا أحرزت قوتها استقرّت » . « 2 »\r\n\r\nمطلب سوم ، موضوع احتكار\r\nامورى كه احتكار در آنها محقق مىشود كدام است ؟ اگر حرمت يا كراهت احتكار حكم حكومتى و سلطانى باشد تعيين آن به دست حاكم است و در هر موردى قابل تحقّق است . بنابراين اگر كسى آهن و سيمان و لاستيك و مانند آن را هم احتكار كند و بر خلاف مصالح جامعهء اسلامى باشد به فرمان حاكم اسلامى بايد آنها را عرضه كند و بفروشد و مشكل مسلمانان را حل كند .\r\nولى بنابر اينكه حكم شرعى الهى باشد - كه همين طور هم هست و قبلًا اثبات شد - غير از طعام را قطعاً شامل نمىشود و اين جهت مورد اتفاق فقهاست ، زيرا هم خود احتكار به معناى جمع و حبس طعام به منظور گران شدن است و هم در روايات باب روى حبس طعام و كمبود طعام و تعابيرى از اين قبيل تكيه شده است و غير طعام را شامل نيست ، و بر فرض شك ، اصل برائت جارى مىشود . ولى نزاع در اين است كه آيا مطلق طعام موضوع احتكار است و حبس آن در مورد ضرورت و نياز مسلمانان حرام است يا موارد خاصى حرمت دارد ؟ در اين باره دو نظريه وجود دارد :\r\n\r\n\r\n","description":"","footnote":"\r\n( 1 ) . همان ، ص 434 - 435 .\r\n( 2 ) . همان ، ص 434 ، ح 3 .\r\n","page_name":" 446 ","page_number":462},
  {"content":"\r\n\r\n1 . به نظر مشهور موارد خاصى مطرح است ، و قدر متيقن و مسلّم غلّات اربع ( گندم ، جو ، كشمش و خرما ) است كه احدى در آن ترديد ندارند . علاوه بر آن روغن حيوانى و روغن زيتون هم در برخى روايات ذكر شده است . « 1 »\r\nتمام اين روايات مفيد حصر هستند و مفهومشان اين است كه در غير شش مورد مذكور احتكار تحقّق نمىيابد يا حرمت ندارد « 2 » و به بركت اينها از ظاهر اطلاق ساير روايات از قبيل صحيحهء سالم حناط و صحيحهء حلبى و روايت امام على ( ع ) به مالك اشتر و مانند آن رفع يد مىكنيم و آنها را تقييد مىزنيم .\r\nبرخى از فقها « 3 » نمك را هم به موارد احتكار افزوده‌اند ، ولى در نصوص و رواياتى كه به دست ما رسيده است خبرى از آن نيست تا قبول كنيم . بنابراين امام راحل در كتاب بيع فرموده است :\r\n« وأمّا إلحاق الملح فلا دليل عليه » . « 4 »\r\nدر ضمن ، تعبير روايات با حصرى كه دارند به‌گونه‌اى است كه كسى نمىتواند موارد مذكور را حمل بر مثال كند و به اطلاق روايات ديگر تمسك كند و در مطلق طعام و خوراكى از گوشت و برنج و پنير و روغن نباتى و . . . قائل به تحقّق احتكار شود .\r\n2 . در مقابل مشهور ، فتواى مرحوم آيت الله خوئى در مصباح است كه به مطلقات تمسك كرده و فرموده است : مستفاد از مطلقات اين است كه موضوع احتكار ، جنس طعام است و هر چيزى كه در منطقه‌اى بر آن طعام اطلاق شود احتكارش در آنجا جايز نيست ولو در منطقه ديگر طعام نباشد . دليل ايشان اين است كه روايات بيان كنندهء حصر احتكار ، در شش مورد ، از نظر سند ضعيف‌اند و ما نمىتوانيم به سبب اينها از مطلقات رفع يد كنيم : « وإلا لزم رفع اليد عن الحجّة به غير الحجّة الشرعية » ؛ بنابراين به\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 17 ، ص 425 ، ح 4 و ص 426 ، ح 7 .\r\n( 2 ) . حكومت يا تخصيص .\r\n( 3 ) . شيخ طوسى در مبسوط ، ج 2 ، ص 195 ، و علامه در تذكرهء الفقهاء ، ج 1 ، ص 585 ، و شهيد ثانى در مسالك الافهام ، ج 3 ، ص 192 و . . . .\r\n( 4 ) . كتاب البيع ، ج 3 ، ص 611 .\r\n","page_name":" 447 ","page_number":463},
  {"content":"\r\n\r\nمطلقات اخذ كرده و احتكار را در مطلق طعام حرام دانسته است . « 1 »\r\nولى اين استدلال جواب دارد : همان‌طور كه اشاره شد روايات حصر ، صحيحه و موثقه و حسنه هستند و استدلال به آنها از نظر سند اشكالى ندارد ؛ از نظر دلالت هم خود ايشان نيز قبول دارد كه مفيد حصر هستند ، و به مفهوم حصر ، بر نفى احتكار از غير موارد مذكور دلالت دارند ؛ بنابراين مقيدات مورد استناد و فتواست و حداكثر در شش مورد احتكار محقق مىشود و حرمت يا كراهت دارد .\r\nبر فرض تعميم ، در مطلق طعام احتكار محقق مىشود و در غير طعام - ولو از مقدمات آن باشد - دليلى بر تحقّق احتكار نيست ، بنابراين منع از نفت و گاز و هيزم ، از موارد احتكار نيست . البته احتكار مطلقاً مرجوح و مورد اعراض است ولى حرمت يا كراهت مخصوص شش مورد است و در ساير موارد ، اين حكم شرعى نيست ؛ آرى گاهى به عنوان ثانوى ( حكم حكومتى ) حرام مىشود و پس از نهى حاكم از احتكار يا امر او به عرضه كردن متاع در نظام اسلامى و ولائى مخالفت با حكم حاكم شرعى حرام است .\r\n\r\nمطلب چهارم ، بيع اكراهى\r\nاگر فرد محتكر با تذكر مردم يا حكومت اقدام كرد و طعام را عرضه كرد كه بحثى نيست ، ولى اگر امتناع كرد و حاضر به فروش نشد مجبور به بيع مىشود . اين يكى از موارد بيع اكراهى صحيح است و طيب نفس مالك در آن معتبر نيست . دليل اجبار علاوه بر ادعاى اجماع در كلمات فقها - كه برخى ادعاى اجماع كرده‌اند ؛ « 2 » و برخى ادعاى نفى خلاف « 3 » و برخى ادعاى عدم كلام در اجبار « 4 » - برخى روايات باب است ، از جمله نامهء امير مؤمنان ( ع ) به مالك اشتر كه در ذيل آن پس از نهى از احتكار مىفرمايد :\r\n\r\n\r\n","description":"","footnote":"\r\n( 1 ) . مصباح الفقاهه ، ج 5 ، ص 497 - 499 .\r\n( 2 ) . المهذب البارع ، ج 2 ، ص 370 .\r\n( 3 ) . التنقيح الرائع ، ج 2 ، ص 420 .\r\n( 4 ) . مفتاح الكرامه ، ج 12 ، ص 360 .\r\n","page_name":" 448 ","page_number":464},
  {"content":"\r\n\r\n« فمن قارف حكرة بعد نهيك إيّاه فنكّل به وعاقبه في غير إسراف » . « 1 »\r\nعقوب بر ترك بيع شاهد جواز اجبار بر بيع است . همچنين روايت حسين بن عبيدالله بن حمزه كه از اميرمؤمنان ( ع ) نقل كرده است روزى رسول اعظم ( ص ) بر محتكران گذر كرد و امر نمود طعام مورد احتكار خود را از انبارها به بازارها بياورند و در معرض ديد مردم قرار دهند . « 2 »\r\nو نيز در روايت حذيفه بن منصور حضرت ( ص ) امر به اخراج و بيع و نهى از حبس كرده است « 3 » كه از امر او استفاده مىكنيم كه طرف بايد اين كار را بكند ؛ چه طيب نفس داشته باشد ، چه نداشته باشد .\r\nدر ضمن ، قانون « لا يجبر المسلم على ما لايجب عليه » در مورد بحث ما با اجماع و روايات مذكور تخصيص خورده است ، عقل هم اين را تأييد مىكند ؛ زيرا مصلحت عامّه و سياست و ادارهء جامعه نيز بر همين حكم مىكند . قانون سلطنت مردم بر مالشان نيز در مورد بحث تخصيص خورده است و اجبار مشروع است ، و مصلحت جمع بر مصلحت فرد مقدم است و قانون تقديم اهم بر مهم نيز بدين امر حكم مىكند .\r\n\r\nمطلب پنجم ، تعيين قيمت طعام\r\nتعيين قيمت طعام به اختيار مالك طعام و فروشنده است و به هر قيمتى كه بخواهد مىتواند بفروشد و حاكم شرع يا ديگران حق ندارند او را به تعيين قيمت مجبور كنند . البته فقها در اين باره سه نظريه دارند :\r\n1 . ظاهر كلام شيخ مفيد در مقنعه اين است كه تسعير و تعيين قيمت بلامانع است و حاكم شرع طبق مصلحت مالك و عامّه مردم قيمت گذارى مىكند . « 4 »\r\n\r\n\r\n","description":"","footnote":"\r\n( 1 ) . نهج البلاغه ، نامه 53 .\r\n( 2 ) . وسائل الشيعه ، ج 17 ، ص 430 ، ح 1 .\r\n( 3 ) . همان ، ص 429 ، ح 1 .\r\n( 4 ) . المقنعه ، ص 616 .\r\n","page_name":" 449 ","page_number":465},
  {"content":"\r\n\r\n2 . ظاهر كلام ابن ادريس اين است كه تسعير مطلقاً جايز نيست و امر آن در اختيار خود فروشنده است .\r\n3 . نظر گروهى از فقها از جمله علامه ، « 1 » شهيد اوّل ، « 2 » شهيد ثانى ، « 3 » نظر مشهور و از جمله امام راحل در متن ، قول به تفصيل است ، يعنى اگر بايع به قيمت مناسبى بفروشد كسى حق ندارد او را مجبور كند و برايش تعيين قيمت نمايد ، ولى اگر اجحاف كند و قيمت خيلى بالايى را در نظر بگيرد حاكم شرع او را وادار مىكند كه تنزل كند و به قيمت متعادلى بفروشد و دليل آن سه امر است : يكى اينكه اجحاف نقض غرض است ؛ دليل ديگر قانون نفى ضرر است ، چون اجحاف در قيمت به ضرر مسلمانان است دليل سوم ، نامه اميرمؤمنان ( ع ) به مالك اشتر است كه فرموده است :\r\n« و ليكن البيع بيعاً سمحاً في موازين عدل واسعار لا تجحف بالفريقين من البايع والمبتاع » . « 4 »\r\nآنگاه اطلاق قانون سلطنت بر مال ، و اطلاق روايت حذيفه بن منصور ، و اطلاق روايات باب سىام با اين دو دليل تقييد مىشود و بر خود غالب ، حمل مىشود .\r\n\r\n\r\n","description":"","footnote":"\r\n( 1 ) . مختلف الشيعه ، ج 5 ، ص 42 .\r\n( 2 ) . الدروس الشرعيه ، ج 3 ، ص 180 .\r\n( 3 ) . مسالك الافهام ، ج 3 ، ص 193 .\r\n( 4 ) . نهج البلاغه ، نامه 53 .\r\n","page_name":" 450 ","page_number":466},
  {"content":"\r\n\r\n\r\nكارگزارى در حكومت ظالم\r\nمسألة 24 : لا يجوز مع الاختيار الدخول في الولايات والمناصب والأشغال من قبل الجائر ؛ وإن كان أصل الشغل مشروعاً مع قطع النظر عن تولّيه من قبله ، كجباية الخراج ، وجمع الزكاة ، وتولّى المناصب الجنديّة والأمنيّة ، وحكومة البلاد ونحو ذلك ؛ فضلًا عمّا كان غير مشروع في نفسه ، كأخذ العشور والمكوس و غير ذلك من أنواع الظلم المبتدعة . نعم يسوغ كلّ ذلك مع الجبر والإكراه بإلزام من يُخشى من التخلّف عن إلزامه على نفسه أو عرضه أو ماله المعتدّ به ، إلا في الدماء المحترمة ، بل في إطلاقه بالنسبة إلى تولّي بعض أنواع الظلم ، كهتك أعراض طائفة من المسلمين ونهب أموالهم وسبي نسائهم وإيقاعهم في الحرج ، مع خوفه علي عرضه ببعض مراتبه الضعيفة أو على ماله إذا لم يقع في الحرج ، بل مطلقاً في بعضها ، إشكال بل منع ، ويسوّغ خصوص القسم الأوّل - و هو الدخول في الولاية على أمر مشروع في نفسه - القيام بمصالح المسلمين وإخوانه في الدين ، بل لو كان دخوله فيها به قصد الإحسان إلى المؤمنين ودفع الضرر عنهم كان راجحاً ، بل ربّما بلغ الدخول في بعض المناصب والأشغال لبعض الأشخاص أحياناً إلى حدّ الوجوب ، كما إذا تمكّن شخص بسببه من دفع مفسدة دينيّة أو المنع عن بعض المنكرات الشرعية مثلًا ، ومع ذلك فيها خطرات كثيرة إلا لمن عصمه الله تعالى .\r\nترجمه : داخل شدن در ولايت‌ها و منصب‌ها و شغل‌ها از طرف ظالم - با اختيار - جايز نيست ؛ اگرچه اصل شغل - با قطع نظر از تصدى آن از طرف ظالم - مشروع\r\n\r\n","description":"","footnote":"","page_name":" 451 ","page_number":467},
  {"content":"\r\n\r\nباشد ؛ مانند جمع‌آورى خراج ( ماليات ) و زكات ، و تصدّى منصب‌هاى نظامى و انتظامى و فرماندارى شهرها و مانند آن ؛ چه رسد به آنچه كه به خودى خود مشروع نباشد ، مانند گرفتن ده يك ، گمركى و غير آن ، همچون اقسام ستم‌هاى نوين . آرى همهء موارد مزبور ( دخول در ولايت‌ها و مناصب و شغل‌ها ) در صورت اجبار و اكراه جايز است ، به اين معنا كه شخصى وى را بر انجام آنها الزام كند ، و او به سبب تخلف نمودن ، بر جان خود يا آبرو يا مال مورد توجه‌اش بترسد ، مگر در مورد خون‌هاى محترم [ كه ريختن آن حرام است 
  ] بلكه در اطلاق جواز ، نسبت به انجام بعضى از انواع ظلم - مانند هتك نواميس گروهى از مسلمانان و غارت اموال آنها و اسير كردن زنانشان و آنها را در حرج قرار دادن - به خاطر ترس كم بر عرض يا مال خود - در صورتى كه در حرج واقع نشود - اشكال وجود دارد ، بلكه در بعضى از آنها به طور مطلق اشكال ، بلكه منع وجود دارد . و خصوص قسم اوّل - يعنى وارد شدن در تصدّى امر مشروع - را قيام به مصالح مسلمين و برادران دينى ، تجويز مىكند ، بلكه اگر به قصد احسان به مؤمنين و دفع ضرر از آنان متصدى شغل‌هاى ذكر شده شود ، راجح مىباشد ، بلكه چه بسا داخل شدن در بعضى از شغل‌ها و منصب‌ها براى بعضى از افراد احياناً به حدّ وجوب برسد ، مانند اينكه شخصى بتواند به وسيلهء آن مفسدهء دينى را دفع كند يا مانع بعضى از منكرات شرعى را شود . و با وجود همهء اينها ، در شغل‌هاى مزبور خطرات زيادى وجود دارد ، مگر براى كسى كه خداى متعال او را حفظ فرمايد .\r\nشرح : ورود در مشاغل حكومتى و قبول ولايت و سرپرستى - مثل منصب قضاوت ، مناصب دولتى ، همچون وزارت ، استاندارى ، بخش‌دارى و نازل‌ترين منصب‌ها در يك رژيم و نظام ، مسئوليت‌هاى نظامى و امنيتى يا انتظامى ، عامل خراج و زكات شدن و . . . - اگر در حكومت حاكم عادل باشد قطعاً جايز است و گاهى رجحان پيدا مىكند و مستحب مىشود ؛ گاهى هم واجب مىشود ، اگر به امر امام يا فقيه عادل باشد ، و در اين‌باره كمترين بحثى ميان فقها وجود ندارد .\r\nدر فرازى از روايت تحف العقول همچنين آمده است . « 1 » البته روايت تحف العقول به\r\n\r\n\r\n","description":"","footnote":"\r\n( 1 ) . ر . ك : تحف العقول ، ص 332 .\r\n","page_name":" 452 ","page_number":468},
  {"content":"\r\n\r\nلحاظ ارسال و ضعف سند ، دليل نيست بلكه مؤيد مطلب است ، و گرنه اصل مطلب ضرورى و بديهى است .\r\nاگر منصب‌هاى مزبور در حكومت جور و از ناحيهء حاكم و والى جائر باشد اصل حرمت دخول در مناصب و مشاغل دولتى مسلّم است و هيچ‌يك از فقهاى اماميه در آن ترديد نكرده‌اند ، زيرا علاوه بر اينكه قبول ولايت والى جائر ، كمك به ظالم است ، روايات متواتر بر حرمت آن دلالت دارد ؛ « 1 » حتى به قول صاحب جواهر از ضروريات مذهب اماميه است كه فوق استدلال به اجماع و خبر متواتر است ؛ « 2 » و بلكه از نظر عقل هم قابل استدلال است .\r\nپس اصل حرمت قبول ولايت و پست و مقام و شغل و مسئوليت در حكومت‌هاى جائر عقلًا و نقلًا حرام است . ولى سخن در اين است كه گاهى ولايت بر امر حرام و بر كارهايى است كه فىنفسها و ذاتاً حرمت دارند و نامشروع‌اند ، مثل ولايت بر ظلم به ديگران ، كشتن انسان‌هاى بىگناه ، غارت اموال آن‌ها ، گرفتن عوارض گمركى و مانند آن از مردم ؛ و گاهى بر كارهايى است كه مشتمل بر حلال و حرام و مختلط است مثل قبول استاندارى و فرماندارى كه همراه است با ادارهء امور آن منطقه و ايجاد امنيت و آبادانى ، و در كنار آن همراه است با برخى مظالم بر رعايا و افراد تحت حكومت ، همچون اخذ ماليات و . . . .\r\nو گاهى ولايت بر خصوص كارهاى حلال و مباح است ، مثل جمع آورى خراج و زكات و ادارهء امور مردم بدون ارتكاب حرامى از محرّمات .\r\nحال آيا قبول ولايت از ناحيهء حكومت جور مطلقاً حرام است يا در صورت اوّل و دوم حرام است و در فرض سوم اشكالى ندارد ؟ به ديگر سخن : آيا ورود در مشاغل حكومتى در حكومت جور ، حرمت ذاتيه دارد و نفس قبول ولايت حرام است - با قطع نظر از ارتكاب حرامى از محرّمات ديگر - يا حرمت عرضيه دارد و به خاطر ارتكاب\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 17 - 206 ، باب 42 و 45 - 48 ؛ مستدرك الوسائل ، ج 13 ، ص 130 - 141 ، باب 39 و 41 .\r\n( 2 ) . جواهر الكلام ، ج 22 ، ص 156 .\r\n","page_name":" 453 ","page_number":469},
  {"content":"\r\n\r\nكارهاى حرام است ، و آيا نفس قبول ولايت منهاى ارتكاب حرام ، اشكالى ندارد ؟\r\nدر اين‌باره دو نظريه وجود دارد :\r\n1 . حرمت ذاتى دارد ، نسبت ميان ولايت از سوى جائر با ارتكاب اعمال حرام ، نيز عموم من وجه است ، زيرا چه بسا ولايت باشد و شخص ، مرتكب حرام نشود و تنها به كارهاى حلال و مشروع بپردازد ؛ و چه بسا ارتكاب حرام باشد ولى ولايت نباشد ، مثل كسى كه براى خوشايند حكومت جور مظالمى را مرتكب مىشود ، گرچه جزء كارمندان حكومت جور نيست . و چه بسا ، هم ولايت باشد و هم ارتكاب حرام كه غالباً چنين است و هر كس از ناحيهء حكومت جور ولايتى دارد محرّماتى هم مرتكب مىشود . طبق نظر فوق ، عامل در صورت ارتكاب حرام ، دو گناه مرتكب شده است و مستحق دو كيفر است : يكى براى اصل ولايت و ديگرى براى ظلم به مردم و غصب و غارت مال آنها و . . . . اين نظر مختار شيخ اعظم در مكاسب « 1 » و مرحوم آيت الله خوئى در مصباح « 2 » و امام راحل در كتاب مكاسب المحرمه است . « 3 » بنابراين همان‌طور كه شراب و قمار و غيبت و . . . حرام مىباشند ، قبول ولايت والى جور هم يكى از محرّمات است .\r\n2 . عده‌اى براى ولايت مزبور ، قائل به حرمت عرضىاند و به اعتبار ارتكاب حرام ديگر ، حرام مىدانند كه غالباً همچنين است . و اگر بر فرض ، كسى باشد كه والى جائر باشد ولى ستم نكند و حرام ديگرى مرتكب نشود مجرد ولايت اشكالى ندارد و امر جايزى است .\r\nمنشأ دو نظريه فوق ، اختلاف روايات است :\r\n1 . رواياتى مفادشان همان مفاد حكم عقل است و دلالت دارند بر اينكه سلطنت و ولايت از طرف خدا به امامان ( ع ) داده شده است و بدون اذن و رضايت آنها متولى شدن امور ، نوعى تصرف در سلطنت و حق غير و غصب است . براى نمونه به روايت ابوحمزه ثمالى از امام باقر ( ع ) اشاره مىشود :\r\n\r\n\r\n","description":"","footnote":"\r\n( 1 ) . المكاسب ، ج 2 ، ص 70 .\r\n( 2 ) . مصباح الفقاهه ، ج 1 ، ص 436 .\r\n( 3 ) . ر . ك : المكاسب المحرمه ، ج 2 ، ص 158 - 173 .\r\n","page_name":" 454 ","page_number":470},
  {"content":"\r\n\r\nعن أبي حمزة ، عن أبي جعفر ( ع ) قال : سمعته يقول :\r\n« من أحللنا له شيئاً أصابه من أعمال الظالمين فهو له حلال ، و ما حرّمناه من ذلك فهو له حرام » . « 1 »\r\nشيوة استدلال : يا مراد از شيء مبهم است و « من اعمال الظالمين » بيان آن است ، يعنى هر كس شغلى و مقام و منصبى از ستمگران به چنگ آورد حق ما را غصب كرده است و مشغول شدن در آنها بدون اذن ما حرام است . يا اينكه شيء كنايه از مال است ، يعنى كسى كه از ناحيه عمّال ظلمه بودن ، مالى به دست آورده باشد ، مثلًا خراجى يا زكاتى جمع آورى كرده يا حقوقى گرفته باشد بدون اذن ما حلال نيست و بالملازمه بر حرمت اصل شغل آنها بدون اجازه امام دلالت دارد . خلاصه اينكه از نظر تصرف در حق امام اشكال دارد و اگر صاحب حق ، اذن دهد اشكالى ندارد ، البته اصل ولايت حلال مىشود ، نه اينكه ارتكاب كارهاى حرام و ظلم به ديگران هم حلال شود ، زيرا يقيناً امام معصوم اذن در حرام نمىدهد و حق ندارد چنين اذنى بدهد .\r\n2 . رواياتى كه دلالت دارند بر اينكه ولايت از جانب سلطان جور حرمت ذاتى دارد . از جمله بخشى از روايت تحف العقول :\r\n« وأمّا وجه الحرام من الولاية ، فولاية الوالي الجائر ، وولاية ولاته ، الرئيس منهم وأتباع الوالي ، فمن دونه من ولاة الولاة إلى أدناهم باباً من أبواب الولاية علي من هو وال عليه ، والعمل لهم والكسب معهم بجهة الولاية لهم حرام محرّم ، معذب من فعل ذلك علي قليل من فعله أو كثير » . « 2 »\r\nالبته روايت از نظر سند اشكال دارد و در حدّ مؤيد پذيرفتنى است . حديث در ادامه به فلسفهء تشريع حرمت اشاره دارد :\r\n« لانّ كلّ شيء من جهة المعونة معصية كبيرة من الكبائر ، وذلك أنّ في ولاية الوالي الجائر دوس الحق كلّه وإحياء الباطل كلّه ، وإظهار الظلم والجور والفساد وإبطال الكتب ، و قتل الأنبياء والمؤمنين ، وهدم المساجد ، وتبديل سنّة الله\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 198 ، ح 15 .\r\n( 2 ) . تحف العقول ، ص 332 .\r\n","page_name":" 455 ","page_number":471},
  {"content":"\r\n\r\nوشرايعه فلذلك حرم العمل معهم ، ومعونتهم والكسب معهم ، إلّا بجهة الضرورة ، نظير الضرورة إلى الدم والميتة » . « 1 »\r\nممكن است توهم شود كه ذكر اين علت‌ها قرينه است بر اينكه حرمت ولايت به لحاظ ترتّب اين امور است ، نه اينكه ذاتى باشد ، ولى پاسخ اين است كه اينها علت واقعى نيستند تا حكم دائر مدارشان باشد ، بلكه حكمت حكم هستند و بدون آنها هم ولايت از سوى جائر حرمت دارد و شاهدش اين است كه در زمرهء علت‌ها قتل انبيا را نيز آورد ؛ در حالى كه در زمان بنى اميه و بنى عباس و ديگر خلفاى جور پس از اسلام ، پيامبرى وجود ندارد كه قتل او علت حرمت ولايت باشد . همچنين سخن از محو و نابودى تمام حق و احياى تمام باطل به ميان آورد ، در حالى كه در هر حكومت جورى دست‌كم بخشى از حق وجود دارد و چنين نيست كه تمام باطل زنده شود ، آرى در حكومتى مثل حكومت يزيد ( لعنه الله عليه ) چنين بوده است . خلاصه اينكه روايت تحف العقول را مؤيد قرار مىدهيم .\r\nروايات ديگرى نيز در اين‌باره وجود دارد كه ظاهرشان دلالت مىكند بر اينكه نفس دخول در حكومت جور و از عمال آنها بودن از نظر بزرگى گناه مانند كفر است .\r\n3 . رواياتى كه دلالت دارند بر اينكه ولايت جائر ، حرمت ذاتى ندارد و به خاطر ارتكاب حرام ديگر و امر خارج از ذات ولايت ، حرمت دارد . از جمله صحيحهء ابى بصير :\r\nقال : سألت أبا جعفر ( ع ) عن أعمالهم ، فقال لى :\r\n« يا أبا محمد لا ولامدة قلم إنّ أحدهم لا يصيب من دنياهم شيئاً إلّا أصابوا من دينه مثله ، أو حتّي يصيبوا من دينه مثله » .\r\nاشتباه و ترديد از راوى يعنى ابن ابى عمير است . « 2 »\r\nكيفيت دلالت : روايت ، ارشاد به اين است كه اگر مىخواهى دينت حفظ شود وارد حكومت جور نشو ، و ورود در آن و رسيدن به دنياى آباد حاكمان جور ، ملازمه عادى دارد با از دست دادن دين و فرو افتادن در محرّمات و ارتكاب حرام .\r\n\r\n\r\n","description":"","footnote":"\r\n( 1 ) . همان .\r\n( 2 ) . وسائل الشيعه ، ج 17 ، ص 179 ، ح 5 .\r\n","page_name":" 456 ","page_number":472},
  {"content":"\r\n\r\nروايات دستهء سوم مفيد حصر نيست كه حرمت فقط به خاطر امر خارجى باشد . بنابراين منافاتى ندارد كه قبول ولايت ذاتاً حرام باشد و به جهت حرام خارجى هم حرام باشد كه تعدد عنوان ، و سبب ، موجب تعدد مسبب شود و قبلًا هم ذكر شد كه ميان آن دو عموم من وجه است .\r\nروايات دستهء اوّل هم منافاتى با دستهء دوم ندارد و در واقع هر دو به يك حقيقت اشاره دارند كه حرمت نفس ولايت ، به خاطر غصب و تصرف در حق و سلطنت امام ( ع ) است .\r\nآرى اگر عناوين ديگرى از قبيل معونهء ظالم ، تقويت سلطنت آنها و . . . پيدا شود به همين سبب حرمت و عقاب مضاعف مىشود . بنابراين ورود در مشاغل دولتى و حكومتى در حكومت جور حرام است ولو شغلى باشد كه طرف ، مرتكب حرام ديگر نشود تا چه رسد به اينكه مرتكب حرام ديگر هم بشود و شغل حرامى داشته باشد ، مثل ظلم به مردم ، غارت اموال آنها براى حكومت و . . . و حق همان است كه امام راحل در متن فرمود .\r\nدر ضمن همان‌طور كه اصل ورود در مشاغل و مناصب حكومتى حرام است ، اكتساب و امرار معاش از اين طريق نيز حرام است زيرا از مصاديق اكل مال به باطل است و در روايت تحف العقول هم بدان اشاره شد .\r\n\r\nجواز كارگزارى در حكومت ظالم در موارد خاصّ\r\nحكم اصلى و اولى ولايت از سوى جائر حرمت است كه تاكنون تشريح شد ؛ ولى دو مورد استثنا شده و قبول ولايت از جانب حاكم جور حرام نيست بلكه جائز است و چه بسا راجح يا واجب باشد . يكى از اين دو مورد ، اجبار و اكراه بر قبول ولايت است و بلكه مطلق عذر و اضطرار است ؛ اعم از اكراه مصطلح و مسألهء تقيه و مسأله اضطرار - كه غير از اكراه است و هر دو غير از تقيه مىباشند - . اصل جواز قبول ولايت والى جائر مسلّم است و كسى در آن مخالفتى ندارد . دليل جواز ، دو دسته از آيات و روايات است :\r\n\r\n","description":"","footnote":"","page_name":" 457 ","page_number":473},
  {"content":"\r\n\r\nدسته اوّل ، عمومات آيات و روايات است كه يكى از مصاديق آن ، ولايت والى جور است ، مثل آيهء :\r\n لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ وَ مَنْ يَفْعَلْ ذلِكَ فَلَيْسَ مِنَ اللَّهِ فِي شَيْءٍ إِلَّا أَنْ تَتَّقُوا مِنْهُمْ تُقاةً وَ يُحَذِّرُكُمُ اللَّهُ نَفْسَهُ وَ إِلَى اللَّهِ الْمَصِيرُ  . « 1 »\r\nولى در آيه به معناى دوست و حامى و هم پيمان و يار و ياور ( سرپرست ) است .\r\nآيه تهديد شديدى دارد بر اينكه مؤمنان ، كافران را يار و ياور خويش بگيرند و به نهى تنها قناعت نكرده است بلكه جرم اين كار را به قدرى بزرگ دانسته است كه موجب گسسته شدن رابطهء او با خداوند مىشود . سپس يك مورد مهم ( مورد تقيه و ترس از جان و مانند آن ) را استثنا كرده است ، كه تنها در اين فرض دوستى با آنان و - در واقع - قبول ولايت آنان بلامانع است .\r\nالبته بين كافر و حاكم جور عموم من وجه است ، زيرا شايد كسى كافر باشد و جائر نباشد يا شايد جائر باشد و در ظاهر كافر نباشد بلكه مسلمان باشد مثل خلفاى بنى اميه و بنى عباس و بسيارى از حاكمان بلاد اسلامى در اعصار و قرون مختلف . و شايد ، هم كافر باشد و هم جائر . آيه اين مورد را هم مىگيرد و اگر قبول ولايت حاكم جائر كافر در صورت تقيه جايز باشد قبول ولايت حاكم جائر مسلمان به طريق اولى در فرض تقيه جايز است .\r\nآيه‌اى ديگر :\r\n مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  . « 2 »\r\nكيفيت دلالت : وقتى اكراه مجوز اظهار كفر و تبرّى از دين و از پيامبر ( ص ) است ، پس به طريق اولى مجوّز قبول ولايت ولات جور است ، زيرا گناه قبول ولايت - مخصوصاً اگر همراه با ارتكاب حرامى نباشد - به مراتب كمتر از گناه كفر و تبرّى از پيامبر ( ص ) و امام ( ع ) است .\r\n\r\n\r\n","description":"","footnote":"\r\n( 1 ) . آل عمران ( 3 ) : 28 .\r\n( 2 ) . نحل ( 16 ) : 106 .\r\n","page_name":" 458 ","page_number":474},
  {"content":"\r\n\r\nواضح‌تر از آيات فوق در دلالت ، روايات عامى است كه با عنوان تقيه و اكراه و اضطرار وارد شده كه از هر كدام به يك روايت بسنده مىكنيم .\r\nاكراه : حديث معروف رفع است كه شيخ صدوق به سند صحيح از امام صادق ( ع ) از رسول اكرم ( ص ) نقل كرده است :\r\n« رفع عن امتي تسعة أشياء : الخطأ و النسيان ، و ما اكرهوا عليه ، و ما لايعلمون ، و ما لا يطيقون ، و ما اضطرّوا إليه ، والحسد ، والطيرة ، والتفكّر في الوسوسة في الخلوة مالم ينطقوا بشفة » . « 1 »\r\nاضطرار : حديث رفع در موثقهء سماعه بن مهران از ابى بصير از امام صادق ( ع ) كه در پايان حديث به صورت كبراى كلى فرموده است :\r\n« وليس شيء ممّا حرّم الله إلّا و قد أحلّه لمن اضطرّ إليه » . « 2 »\r\nهمچنين قاعدهء معروف « الضرورات تُبيح المحظورات » .\r\nتقيّه : در صحيحهء زراره از امام باقر ( ع ) آمده است :\r\nقال :\r\n« التقيّة في كلّ ضرورة » . « 3 »\r\nو در صحيحه ديگر زراره و ابن مسلم و محمد بن يحيى مىخوانيم :\r\nسمعنا أبا جعفر ( ع ) يقول :\r\n« التقية في كلّ شيء يضطرّ إليه ابن آدم فقد أحلّه الله له » . « 4 »\r\nاين روايات به عمومشان هر حرامى را شامل مىشوند و بر جواز آن در فرض اكراه و اضطرار و تقيه دلالت مىنمايند كه يكى از مصاديق آنها ولايت ولات جور است .\r\nدستهء دوم رواياتى است كه در خصوص ولايت والى جور وارد شده و دلالت دارند بر جواز آن در فرض اكراه و اجبار و در چندين روايت داستان قبول ولايت امام هشتم ( ع ) آمده است كه حضرت به صراحت مىفرمايد :\r\n\r\n\r\n","description":"","footnote":"\r\n( 1 ) . وسائل الشيعه ، ج 15 ، ص 369 ، ح 1 .\r\n( 2 ) . همان ، ج 5 ، ص 483 ، ح 7 .\r\n( 3 ) . همان ، ج 16 ، ص 214 ، ح 1 .\r\n( 4 ) . همان ، ح 2 .\r\n","page_name":" 459 ","page_number":475},
  {"content":"\r\n\r\nمرا مجبور كردند و به اختيار خود قبول نكردم .\r\nاكنون به يكى از اين روايات ( موثقهء عمار ساباطى از امام صادق ( ع ) ) اشاره مىكنيم :\r\nسئل عن أعمال السلطان يخرج فيه الرجل ؟ قال\r\n: « لا إلّا أن لا يقدر على شيء يأكل ولا يشرب ولا يقدر على حيلة ، فإن فعل فصار في يده شيء فليبعث بخمسة إلى أهل البيت » . « 1 »\r\nمحل شاهد ، جملهء « ولا يقدر علي حيلة » است كه دلالت دارد بر اينكه اگر راه فرار و چاره‌اى ندارد و مضطر يا ملزم به قبول است اشكالى ندارد ، و گرنه حق ندارد و در كارهاى حكومتى وارد شود .\r\nنتيجه : در حال ضرورت و اضطرار و اكراه و تقيه كه هر كدام نزد عقل و عقلا و شرع عذر محسوب مىشوند قبول ولايت از سوى حكومت جور بلامانع است . چند مطلب مهم :\r\nمطلب اول ، معناى لغوى و عرفى اكراه : اكراه در مقابل اختيار و طيب نفس است .\r\nبراى صدق اكراه بر كار مورد نظر ، حتى اگر اكراه كننده مجبور و مقهور نكند بلكه از او خواهش و تمنا كند كافى است زيرا كلمهء حمل ( وادار كردن و تحريك نمودن ) اعم از اين است كه با قهر و جبر و غلبه و به زور وادار كند يا با استدعا و التماس .\r\nمطلب دوم ، شروط تحقّق اكراه : در تحقّق اكراه امورى مطرح است كه برخى مقوّم اكراه هستند - و در اصل مفهوم آن دخالت دارند - و برخى ، محقق آن هستند و در صدق و تحقّق آن دخيل مىباشند :\r\n1 . به حدّ الجا و جبر نرسد كه كاملًا اراده و اختيار از او سلب شود مثل كسى كه بخوابانند و شراب در حلق او بريزند ، بلكه به دنبال ترس يا تهديد براى حفظ جان يا مال يا آبرو اراده مىكند و انجام مىدهد .\r\n2 . پاى فرد ديگر به نام مكره و ظالم در ميان باشد و مكرَه از ترس آن شخص اقدام كند نه اينكه خودش مضطر باشد و براى نجات از تشنگى و گرسنگى مفرط و موجب\r\n\r\n\r\n","description":"","footnote":"\r\n( 1 ) . همان ، ج 17 ، ص 202 ، ح 3 .\r\n","page_name":" 460 ","page_number":476},
  {"content":"\r\n\r\nهلاك ، اقدام مىكند و مايع نجس را مىنوشد يا گوشت مردار را مىخورد . بنابراين اكراه غير از اضطرار است .\r\n3 . تهديد و وعيد در ميان باشد . البته گفتنى است اين شرط مورد پذيرش امام راحل نيست .\r\n4 . ظن به ضرر وجود داشته باشد : مكره ظن به ترتّب ضرر داشته باشد . حضرت امام ( رحمه الله ) اين امر را هم نمىپذيرد « 1 » و در متن تحرير الوسيله هم از خشيت ضرر سخن مىگويد .\r\n5 . گاهى خوف يا ظن ضرر يا حرج بر جان و مال و عرض خود شخص يا اهل و بستگان درجه يك او است كه به منزلهء خود او هستند كه در اينجا قطعاً اكراه صدق مىكند ، ولى گاهى بر جان و مال و عرض افراد اجنبى و غريبه و بيگانه است ؛ اينجا اكراه صدق نمىكند .\r\n6 . عجز از تفصّى ( ناتوانى از فرار و هجرت ) از عمل مكره عليه وجود داشته باشد .\r\nمطلب سوم : همان‌طور كه به سبب اكراه و تقيه و مانند آن از عذرهاى عقلى و عقلايى و شرعى ، اصل قبول ولايت والى جائر جائز است ، ارتكاب ساير محرّمات هم كه به نحوى مرتبط با ولايت مذكور باشند جائز است . نظر امام راحل اين است كه با اكراه ، مطلق محرّمات جائز مىشود ، اگرچه اضرار به ديگران باشد و تنها فرض ضرر جانى و ريختن خون بىگناهان جائز نيست و مكره حق ندارد براى حفظ جان خويش خون ديگران را بريزد ؛ « 2 » در اينجا تقيه روا نيست . به دليل اطلاق آيهء اكراه بر حرام و رواياتى چون حديث رفع ، اطلاق قانون نفى حرج ، اطلاق روايات تقيه ، اطلاق قانون نفى ضرر و اطلاق رفع اضطرار .\r\nاصل مسأله اين بود كه توليت سلطان جائر و قبول ولايت او حرام است ولى در دو مورد توليت جايز است : مورد اوّل فرض عذر و اضطرار و اكراه و تقيه است كه تا به حال\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 2 ، ص 250 .\r\n( 2 ) . ر . ك : همان ، ج 2 ، ص 209 - 220 .\r\n","page_name":" 461 ","page_number":477},
  {"content":"\r\n\r\nذكر شد . مورد دوم ، قيام و اقدام به نفع مؤمنان و تأمين مصالح آنان ، و دفع شرور و مفاسد از آنان است ، اگرچه وقتى وارد توليت مىشود ، اكراهى وجود نداشته باشد و در واقع ميان قبول ولايت از روى اكراه با قبول ولايت براى مصالح بندگان خدا ، عموم من وجه است .\r\nگاهى توليت براى مصالح مردم است ولى اكراه و اجبار نيست بلكه به اختيار شخص است . و گاهى توليت اكراهى و اجبارى است ، ولى قيام به مصالح مردم نيست بلكه چه بسا به ضرر آنهاست . گاهى هم از روى اكراه و اجبار ، ولايت جائر را مىپذيرد و از ناحيهء سلطان جائر متولى امر منطقه‌اى مىشود ، و هم قيام به مصالح مؤمنان است ، يعنى از موقعيت استفاده مىكند و مانع فشار و مضيقه بر مؤمنان مىشود .\r\nبه هر حال فعلًا بحث در قبول ولايت براى قيام و اقدام به نفع شيعيان است آن هم قسم اوّل ولايت ( شخص متولى كارهاى مشروع و حلال باشد ) . مثل ايجاد نظم و امنيت و ادارهء شهر ، و گرنه ولايت از قسم دوم ( شخص ، متولى كارهاى حرام شود ، يا نوع كار مخلوط باشد و بخواهد مرتكب حرام هم بشود تا قيام به مصالح كند ) جايز نيست و در آغاز مسأله بيست و چهارم به اين اقسام اشاره شد .\r\n\r\nادلّة اثبات جواز\r\nبراى اثبات جواز اين قسم از ولايت به ادلّهء اربعه استدلال شده است .\r\n\r\n1 . حكم عقل\r\nشيخ اعظم در مكاسب « 1 » فرموده است : ولايت جائر ، يا ذاتاً و فىنفسه حرام است و يا بالعرض و به خاطر محرّمات خارجى . اگر حرام ذاتى باشد مانعى ندارد كه به خاطر مصالح مهم‌تر و دفع مفاسد مهم‌تر جايز و مباح گردد ، زيرا قانون اهمّ و مهمّ و تزاحم ملاكات اين جهت را ايجاب مىكند . و اگر حرام عرضى باشد ، فرض اين است كه در مورد بحث ما اين جهت منتفى است و متولى ، براى مصالح آنان و دفع شر و ضرر و مفسده از آنان ، قيام مىكند نه براى ظلم به آنان ؛ پس بايد جايز باشد .\r\n\r\n\r\n","description":"","footnote":"\r\n( 1 ) . المكاسب ، ج 2 ، ص 72 .\r\n","page_name":" 462 ","page_number":478},
  {"content":"\r\n\r\nپاسخ دليل : امام راحل « 1 » و آيت الله خوئى « 2 » در جواب دليل فرموده‌اند : دليل اخص از مدعاست ، زيرا مدّعا اين است كه قيام به هر مصلحتى از مصالح عباد مجوّز قبول ولايت است . از روايات باب نيز همين جهت استفاده مىشود ولى دليل مىگويد مصالح چون مهم‌تر است مقدم مىشود . و مصلحتِ مهم‌تر از حرام ، مخصوص حفظ نفوس و اعراض و اموال است و هرگز با حرام قدرت مزاحمت ندارند .\r\nافزون بر اين مدّعا ، استثناى قيام به مصالح عباد و دفع شرور از آنان ، يكى از عمومات و مطلقات حرمت ولايت است و اينكه در اين موارد ، توليت حرام نيست و مفسده‌اى ندارد نه اينكه مسأله از باب تزاحم ملاكات و اهم و مهم باشد ، كه اگر از آن باب باشد انصافاً احراز ملاك اهم و ترجيح يكى از دو ملاك بر ديگرى مشكل است ، و در كمتر موردى تميز رجحان ميسور است زيرا هر اندازه مصالح مؤمنان مهم باشد ، متقابلًا ورود به ولايت جائر سبب تقويت حكومت و سلطنت آنهاست كه اين مفسدهء كمى نيست . تشخيص اهم و مهم آسان نيست ، و حمل آن همه روايت كه بر جواز در فرض قيام به مصالح مؤمنان دلالت دارند ، بر فرد نادر دور از شأن و منزلت معصوم است و فرد نادر يا معدوم اين همه هياهو و بيان لازم ندارد .\r\n\r\n2 . اجماع\r\nقطب راوندى در فقه القرآن « 3 » و شيخ اعظم در مكاسب « 4 » به اجماع استدلال كرده‌اند .\r\nپاسخ : اجماع محصّل براى ما حاصل نشده است و بلكه امكان حصول ندارد ، اجماع منقول هم حجت نيست ، و بر فرض حصول اجماع محصّل يا حجيت اجماع منقول ، بايد بدانيم اجماع تعبدى ارزش دارد ، نه اجماع مدركى . يا آنكه احتمال دارد مدركى باشد ، اجماع مورد ادّعا نيز به احتمال قوى مدركى است و مستند آن حكم عقل يا روايات آتيه است ، لذا كاشف تعبدى از رأى معصوم نيست ، و خود شيخ هم در مكاسب\r\n\r\n\r\n","description":"","footnote":"\r\n( 1 ) . ر . ك : المكاسب المحرمه ، ج 2 ، ص 174 .\r\n( 2 ) . مصباح الفقاهه ، ج 1 ، ص 437 .\r\n( 3 ) . فقه القرآن ، ج 2 ، ص 24 .\r\n( 4 ) . المكاسب ، ج 2 ، ص 72 .\r\n","page_name":" 463 ","page_number":479},
  {"content":"\r\n\r\nفرموده است : « ويدلّ عليه قبل الإجماع . . . » ؛ « 1 » كه هر كجا در مكاسب تعبير به « بعد الاجماع » مىشود مراد اين است كه اجماع دليل مستقلى است و غير از آن دليل ديگرى هم هست . ولى هر جا تعبير به « قبل الاجماع » مىشود اشاره به اين است كه اجماع دليل مستقل نيست و متكى به روايات يا آيات يا حكم عقل است كه نظر شيخ همين است .\r\n\r\n3 . قرآن\r\nباز مرحوم قطب راوندى « 2 » به آيه‌اى از قرآن استدلال كرده است كه حضرت يوسف ( ع ) به عزيز مصر فرمود :  اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ ،  « 3 » و با اين‌كه حاكم مصر ، كافر و مشرك بود و حكومت و ولايت او ولايت جور بود ولى يوسف پيامبر معصوم تقاضا كرد كه او را بر امر خزانه و اقتصاد مملكت بگمارد ، چرا كه هم داناست هم امانت‌دار و نگهبان است و به مصالح مردمان آگاه است . پس براى يوسف مباح بود . استصحاب بقاى حكم شرايع قبلى هم مىگويد : براى مسلمان نيز مباح است مگر اين‌كه دليل قاطع بر نسخ بيايد كه چنين نيست .\r\nپاسخ آقاي خوئي : اوّلًا وجه استدلال به آيه براى مدّعا و مطلوب براى ما روشن نيست ؛ ثانياً قياس مع الفارق است زيرا يوسف پيامبر بود و سلطنت حق او بود و حق خود را از عزيز مصر مطالبه كرده است نه اينكه از ناحيهء جائر قبول ولايت كرده باشد . پس استدلال به آيه ناتمام است . « 4 »\r\nبه عقيدهء ما اين پاسخ ناتمام است زيرا وجه استدلال را كه قبلًا توضيح داديم ؛ مسأله مطالبهء حق و والى جائر نبودن هم ، خلاف ظاهر خود آيه است كه تقاضاى جعل و نصب كرد و گفت مرا بر امر خزانه بگمار ، كه اين ، تولّى امر از سوى جائر است و بر خلاف رواياتى است كه در آنها امام رضا ( ع ) به داستان يوسف استدلال مىكند و\r\n\r\n\r\n","description":"","footnote":"\r\n( 1 ) . همان .\r\n( 2 ) . فقه القرآن ، ج 2 ، ص 24 .\r\n( 3 ) . اسراء ( 17 ) : 55 .\r\n( 4 ) . مصباح الفقاهه ، ج 1 ، ص 438 .\r\n","page_name":" 464 ","page_number":480},
  {"content":"\r\n\r\nمىفرمايد اگر من ولايت عهدى مأمون را پذيرفتم ، قبلًا يوسف پيامبر هم ولايت جائر را پذيرفته بود . وانگهى حاكم وقت يوسف كافر و مشرك بود و حاكم وقت من به ظاهر مسلمان است ، و نيز يوسف مكره نشد و خود پيشنهاد قبول ولايت داد ، در حالى كه من مكره شدم ؛ « 1 » بنابراين استدلال به آيه صحيح است .\r\n\r\n4 . سنّت\r\nعمده دليل مطلب روايات فراوانى است كه بر جواز ولايت در فرض قيام به مصالح بندگان و دفع شر از آنان دلالت دارند و در ابواب مختلف وسائل الشيعه « 2 » و مستدرك « 3 » و غيره ذكر شده است و ادعاى تواتر آنها بعيد نيست ؛ ضمن اينكه نيازى به اثبات تواتر نداريم و در ميان آنها روايت صحيح و موثق وجود دارد و همان براى مدّعا كفايت مىكند . برخى از رواياتى كه بر مدعاى ما دلالت دارد :\r\n1 . صحيحهء زيد شحّام از امام صادق ( ع ) :\r\n« من تولّى أمراً من امور الناس فعدل وفتح بابه و رفع ستره ، ونظر في امور الناس ، كان حقّاً على الله عزّ وجلّ أن يؤمن روعته يوم القيامة ويدخله الجنّة » . « 4 »\r\nطبق اين حديث كسى كه متولى بخشى از امور و كارهاى مردم شود - چه از سوى سلطان عادل و چه سلطان جائر كه مورد بحث است - و به عدالت رفتار كند و به مصالح مردم قيام كند - خواه انسان‌هاى تحت سرپرستى و ولايت او مسلمان باشند يا غير مسلمان - حتماً جايگاه او در بهشت خواهد بود و از هراس‌هاى قيامت در امان است . بنابراين نه تنها توليت با قيام به مصالح مردم جايز و مباح است ، بلكه حتماً راجح و مستحب است و مستوجب بهشت و پاداش الهى است .\r\n2 . صحيحهء على بن يقطين از امام هفتم ( ع ) :\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 202 - 203 ، ح 4 و 5 و ص 206 ، ح 10 .\r\n( 2 ) . همان ، ص 185 - 206 ، باب 44 - 48 .\r\n( 3 ) . ر . ك : مستدرك الوسائل ، ج 13 ، ص 130 - 138 .\r\n( 4 ) . وسائل الشيعه ، ج 17 ، ص 193 ، ح 7 .\r\n","page_name":" 465 ","page_number":481},
  {"content":"\r\n\r\nقال : قال لى أبوالحسن موسى بن جعفر ( ع ) :\r\n« إنّ لله تبارك وتعالىمع السلطان أولياء يدفع بهم عن أوليائه » . « 1 »\r\nمورد حديث ، سلطان جائر است و ظاهر حديث ، اخبار است از اينكه خداوند در كنار سلطان جائر اوليا و دوستانى دارد كه به وسيلهء آنان از اولياى خود ( بندگان مؤمن ) بلاها را دفع مىكند ، و باطن حديث تأييد و تشويق به اين كار است و اينكه وجود چنين افرادى در كنار سلطان حرام نيست .\r\n3 . صحيحهء زياد بن ابى سلمه از حضرت امام موسى بن جعفر ( ع ) :\r\n« يا زياد لئن أسقط من حالق فاتقطع قطعة أحبّ إليّ من أن أتولّى لأحد منهم عملًا أو أطأ بساط رجل منهم ، إلا لمأذا ؟ قلت : لا أدري ، جعلت فداك ، قال : إلا لتفريج كربة عن مؤمن أو فكّ اسره ، أو قضاء دينه . . . يا زياد فإن ولّيت شيئاً من أعمالهم فاحسن إلى إخوانك فواحدة بواحدة » . « 2 »\r\nمورد روايت ، اين است كه كسى عيال‌وار است و براى تأمين معاش متولى كارى از سوى سلطان جائر شده است و امام ( ع ) صريحاً مورد بحث ما را استثنا كرده و توليت به اين منظور را تجويز نموده است . و از تعبير بخش دوم استفاده مىشود كه اگرچه جايز است ولى رجحان ندارد بلكه مرجوح است ، و نيكى به برادران جبران توليت از سوى ظالم است .\r\nروايات متعارض و حل تعارض آنها :\r\nاز مواردى كه در فقه روايات فراوان و مختلف و به ظاهر متعارض ، وجود دارد بحث ولايت والى جائر است كه تعارض آنها بايد حل شود .\r\nاصل روايات\r\nدستهء اول رواياتى است كه به طور مطلق بر حرمت توليت از ناحيهء سلطان جائر دلالت دارند ، خواه عذرى داشته باشد و يا معذور نباشد ، و خواه به مصالح مردم قيام\r\n\r\n\r\n","description":"","footnote":"\r\n( 1 ) . همان ، ص 192 ، ح 1 .\r\n( 2 ) . همان ، ص 194 ، ح 9 .\r\n","page_name":" 466 ","page_number":482},
  {"content":"\r\n\r\nبكند يا نه ، اين روايات در آغاز مسأله بيست و چهارم ذكر شد و يقيناً روايات و آيات باب عذر و اكراه و تقيه و اضطرار و عسر و حرج - كه قبلًا در مورد اوّل از دو مورد استثنا آورده شد - بر اين مطلقات و عمومات ، حاكم و مقدم هستند ، از باب حكومت دليل عنوان ثانوى بر اوّلى . همين طور قطعاً روايات باب توليت براى قيام به مصالح مردم كه به چند مورد اشاره شد و اخص از مطلقات مذكور هستند ، بر مطلقات مقدم مىشوند و باعث تخصيص عمومات و تقييد مطلقات مىشوند .\r\nدستهء دوم خود روايات باب عذر و اكراه و تقيه است كه هر كدام ظهور در حصر دارند و به مفهومشان غير مورد خود را نفى مىكنند و به ظاهر متعارض مىنمايند . مثلًا در روايت تحف العقول مىخوانيم :\r\n« فلذلك حرم العمل معهم ومعونتهم والكسب معهم إلا بجهة الضرورة نظير الضرورة إلى الدم والميتة » . « 1 »\r\nحل تعارض : اگر اين روايات را به عرف و اهل لسان عرضه كنيم ، ميان آنها تعارض غير قابل جمعى نمىبينيد بلكه كاملًا مىشود جمع كرد و فهميد كه مجوز دخول در ولايت جائر مطلق عذر است ، خواه اكراه باشد ، خواه تقيه و خواه ضرورت زندگى . و هر كدام از روايات مذكور يكى از مصاديق عذر و معذوريت را ذكر كرده است . به ديگر سخن : حصر مذكور در آنها حصر اضافى است و در مقابل ورود در حكومت جور بدون عذر است كه جايز نيست ، عمومات باب تقيه و اكراه و اضطرار نيز گواه اين حمل و توجيه و جمع است زيرا دلالت دارند بر اينكه هر يك از تقيه و اكراه و مانند آن جداگانه عذر محسوب مىشوند .\r\nدستهء سوم تعارض روايات باب عذر و اضطرار است كه مفادشان حصر اضافى شد و دلالت دارند بر اينكه فقط در هنگام عذر و اضطرار عرفى و شرعى ، قبول ولايت جايز است ، و از غير موارد ضرورت ، سلب جواز مىكنند . اين روايات با روايات مورد بحث ما - كه مفادشان جواز در فرض قيام به مصالح عباد و دفع شر و گرفتارى از\r\n\r\n\r\n","description":"","footnote":"\r\n( 1 ) . تحف العقول ، ص 332 .\r\n","page_name":" 467 ","page_number":483},
  {"content":"\r\n\r\nشيعيان است - و با حصر دستهء اوّل به ظاهر تنافى دارند .\r\nحل تعارض : رواياتى كه ضرورت‌ها ( اكراه ، تقيه و . . . ) را عنوان كرده است مربوط به عناوين ثانويه است كه حاكم بر عناوين اوليه‌اند ، و رواياتى كه قيام به مصالح مؤمنان يا مطلق بندگان خدا و انسان‌ها را مطرح كرده است ، مربوط به عنوان اوّلى است ، زيرا تخصيص و تقييد عمومات تحريم ولايت جائر ، هستند كه به عنوان اصلى و اولى است و از نظر رتبه تخصيص و تقييد كه به عنوان اولى است بر اكراه و تقيه و . . . كه به عنوان ثانوى هستند تقدّم دارند ؛ و حاصل كلام اين است كه با قيام به مصالح انسان‌ها ، قبول ولايت جايز است ، اگر چه اكراه و اجبار و ضرورتى نباشد . بدون قيام به مصالح هم در فرض ضرورت ، جايز است در خود روايات نيز ميان اين دو جهت جمع كرده و شاهد خوبى بر عدم معارضه است . روايت مزبور ، روايت محمد بن ادريس در آخر سرائر است كه به نقل از كتاب مسائل الرجال از حضرت امام هادى ( ع ) نقل كرده :\r\nإنّ محمّد بن على بن عيسى كتب إليه يسأله عن العمل لبنى العباس وأخذ ما يتمكّن من أموالهم هل فيه رخصه ؟ فقال :\r\n« ما كان المدخل فيه بالجبر و القهر فالله قابل العذر ، و ما خلا ذلك فمكروه ، . . . »\r\nقال : فكتبت إليه فى جواب ذلك أعلمه إنّ مذهبى فى الدخول فى أمرهم وجود السبيل إلى إدخال المكروه على عدوّه ، و انبساط اليد فى التشفّى منهم بشيء أن نقرب به إليهم ، فأجاب ( ع ) :\r\n« من فعل ذلك فليس مدخله في العمل حراماً بل أجراً و ثواباً » . « 1 »\r\nملاحظه كنيد كه صدر روايت ويژهء دخول در ولايت براى گذران زندگى است و در اين مورد امام جواب داده است كه بدون قهر و اجبار جايز نيست ، ولى ذيل آن ، كه مربوط به قيام به مصالح عباد است ، امام ( ع ) بدون طرح اجبار و اكراه و ضرورت جواب داده است كه نه تنها حرام نيست بلكه پاداش و ثواب هم دارد ، يعنى مستحب يا واجب است .\r\nبنابراين منافاتى ميان دو دسته وجود ندارد . و به تعبير ديگر ولايت مورد بحث در\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 190 ، ح 9 .\r\n","page_name":" 468 ","page_number":484},
  {"content":"\r\n\r\nروايات قيام به مصالح مسلمين از نوع ولايت اختيارى است كه خود شخص پيشنهاد مىدهد و وارد مىشود ؛ مثل يوسف صديق ، و ولايت مزبور در روايات تقيه و اكراه و عذر ، ولايت قهرى و اكراهى است ، مثلًا ولايت امام رضا ( ع ) از مأمون .\r\nدستهء چهارم خود روايات باب قيام به مصالح مؤمنان و دفع شر و بدى از آنان است كه ممكن است به نظر برسد كه با يكديگر تنافى دارند ، زيرا ظاهر برخى از آنها جواز قبول ولايت به نحو كراهت است و اين كار را مرجوح دانسته‌اند ، مثل روايت ابى نصر يا ابى بصير از امام صادق ( ع ) كه فرموده است :\r\n« ما من جبّار إلا ومعه مؤمن يدفع الله عزّوجلّ به عن المؤمنين ، و هو أقلّهم حظّاً في الآخرة ، يعنى : اقل المؤمنين خطاً بصحبة الجبّار » . « 1 »\r\nو كمى پاداش اين مؤمن به خاطر ورود در كارهاى حكومتى يا نشست و برخاست با آنان است .\r\nحال چه بايد كرد ؟ آيا قبول ولايت با قيام به مصالح عباد مكروه است يا مباح است يا مستحب ؟ فقهاى عظام در صدد حل تعارض و جمع ميان روايات برآمده‌اند ولى كامل‌ترين وجه جمع از امام راحل در مكاسب محرّمه است « 2 » كه حاصل كلام ايشان اين است :\r\nورود در حكومت جائر گاهى براى كمك به آنان و تقويت حكومت و سلطنت آنان است ، و گاهى به قصد امرار معاش و مانند آن ، همچون اغراض شخصى [ و قومى و نژادى 
  ] است ، و گاهى براى گذران زندگى است و ضمناً شخص ، قصد احسان به ديگران هم دارد ، و گاهى فقط به قصد قيام به مصالح عباد است .\r\nروايات باب هم چهار دسته است : دسته‌اى نظر به اوّلى دارند و كمك به ظلم و تقويت پايه‌هاى حكومت آنان و ورود در دستگاه آنان و حتى ثبت نام در دفتر آنان را حرام دانسته‌اند كه برخى از اين روايات در آغاز مسأله بيست و چهار ذكر شد ؛ دسته‌اى از روايات نظر به دومى ( قصد امرار معاش ) دارند ، كه بدون ضرورت جايز نيست و تنها\r\n\r\n\r\n","description":"","footnote":"\r\n( 1 ) . همان ، ص 186 ، ح 4 .\r\n( 2 ) . ر . ك : المكاسب المحرمه ، ج 2 ، ص 183 - 185 .\r\n","page_name":" 469 ","page_number":485},
  {"content":"\r\n\r\nبا اضطرار ، در حدّ رفع اضطرار جايز است ، نظير اضطرار به خوردن گوشت مردار ؛ دسته‌اى از روايات هم نظر به سومى دارند كه شخص قصد احسان هم دارد و اين را جايز و مباح دانسته‌اند ، بلكه چه بسا براى حفظ جان و مال و آبروى مؤمنان واجب باشد ، و چنين متولّيان امرى از اولياى الهى قلمداد شده‌اند .\r\nبنابراين ، سلسله‌مراتب در كار است و به اختلاف هدف و قصد فرد ، حكم تفاوت مىكند و از حرمت قبول ولايت تا وجوب آن مطرح مىشود .\r\n\r\nوجوب قبول ولايت از سوى سلطان جور\r\nدانستيم كه قبول ولايت اگر همراه با احسان و خدمت به بندگان خدا باشد و شخص مرتكب حرام نشود ، جايز است . و اگر از ابتدا به نيت احسان به بندگان و رفع گرفتارى آنان باشد استحباب هم دارد .\r\nحال مطلب از حدّ رجحان فراتر رفته و به درجهء وجوب مىرسد و چه بسا براى افرادى قبول ولايت واجب و لازم گردد . اين وجوب در موردى است كه فرد يقين يا اطمينان داشته باشد كه در سايه ولايت ، جلوى برخى از منكرات در جامعه را بگيرد و امر به معروف و نهى از منكر نمايد ، جلوى مفاسد اجتماعى را بگيرد و مانع از تحقّق بدعت‌ها در امر دين شود و مقاصد مهم ديگرى كه قطعاً در شريعت واجب و لازم است ، و ولايت ، مقدمهء واجب است و از اين باب وجوب شرعى يا لزوم عقلى « 1 » پيدا مىكند ؛ البته در اين‌گونه موارد دو دسته دليل وجود دارد : دسته‌اى بر حرمت قبول ولايت جائر دلالت دارند كه مبسوطاً ذكر شد ؛ دستهء ديگر بر وجوب امر به‌معروف و نهى از منكر و بلكه بر لزوم عقلى آن دلالت دارند . در اينجا بايد ديد مسأله از صغريات چه باب است ؟ آيا از موارد باب تزاحم است يا تعارض ؟\r\nصاحب جواهر از باب تعارض دانسته است « 2 » ولى اين مبنا ناتمام است ، زيرا تعارض ، تنافى دليل‌ها در مقام اثبات و دلالت است ؛ به‌گونه‌اى كه تشريع و جعل هر دو\r\n\r\n\r\n","description":"","footnote":"\r\n( 1 ) . به اختلاف مبانى در علم اصول .\r\n( 2 ) . ر . ك : جواهر الكلام ، ج 22 ، ص 164 .\r\n","page_name":" 470 ","page_number":486},
  {"content":"\r\n\r\nمحال است چون مستلزم اجتماع نقيضان يا ضدان در ارادهء مولاست . يعنى در موردى است كه نفى و اثبات بر موضوع واحد وارد شوند يا علم اجمالى به كذب يكى داشته باشيم ؛ در صورتى كه در مورد بحث ما هيچ‌كدام نيست ، زيرا ادلهء حرمت ولايت ، موضوعشان ولايت از ناحيهء جائر است و ادلهء امر به معروف و نهى از منكر ، موضوعشان امر به معروف و نهى از منكر است و در اصل جعل و تشريع تكاذبى ندارند تا مسألهء تعارض مطرح شود . بنابراين صدور هر دو مسلّم و قطعى است و هر دو داراى ملاك هستند . پس مسأله از باب توقف واجبى بر مقدمهء حرام است كه از موارد باب تزاحم است و امر دائر است بين اينكه آيا حرمت مقدمه و قبح آن مهم‌تر است ، تا وجوب ذى المقدمه از فعليت ساقط شود يا وجوب ذى المقدمه اهم است تا حرمت مقدمه از فعليت ساقط شود .\r\nدر اينجا طبعاً قواعد متزاحمان جريان پيدا مىكند كه گاهى يكى از آن دو معيناً مقطوع الاهمّيه يا محتمل الاهمّيه است كه حتماً همان فعلى و مقدم است و گاهى هيچ‌كدام مهم‌تر نيست بلكه مساوىاند ، يا يكى از آن دو به نحو غير معين محتمل الاهمّيه است كه جاى تخيير است . البته در مورد بحث ما انصافاً از نظر تشخيص ملاك كه كدام اهم و كدام مهم است ، كار خيلى سخت و دشوارى است .\r\nاين بحث‌ها از نظر قواعد است امّا از نظر نصوص و روايات و آيات :\r\nاز يك‌سو آيات و روايات فراوانى بر وجوب امر به معروف و نهى از منكر دلالت دارند كه در باب خود آمده است ، از سوى ديگر ، روايات فراوانى بر حرمت ولايت از سوى حاكم جائر دلالت دارند كه قبلًا ذكر شد .\r\nاز طرف ديگر مفروض بحث ما قيام به مصالح عباد است كه در چنين موردى اصل قبول ولايت جايز است ، ولو مكروه باشد ؛ تا چه رسد به اباحه يا استحباب . آن گاه واضح است كه اگر امر مباح و جايزى مقدمه واجبى قرار گرفت ، حتماً متصف به وجوب شرعى يا لزوم عقلى مىشود در نتيجه كاملًا صحيح است كه بگوييم : گاهى ولايت از سوى جائر براى امر به معروف و نهى از منكر و جلوگيرى از مفاسد ، واجب و لازم است . البته اگر مصالح ديگرى مطرح نباشد و تنها مسأله امر به معروف و نهى از\r\n\r\n","description":"","footnote":"","page_name":" 471 ","page_number":487},
  {"content":"\r\n\r\nمنكر مطرح باشد و ولايت حرام صرفاً مقدمه چنين واجبى باشد انصافاً تشخيص اهم و مهم مشكل است و جاى حكم به تخيير بين متزاحمان است نه جاى حكم به وجوب قبول ولايت ؛ مگر اينكه كسى بگويد : خود امر به معروف و نهى از منكر بخشى از مصالح بندگان است و قبول ولايت براى مصالح عباد ، شامل اين مورد هم مىشود و براى اين منظور نيز جايز مىشود ، ولى وجوب استفاده نمىشود .\r\nگفتنى است با اينكه از ادله ، وجوب را به دست آورديم و معلوم شد قبول ولايت براى امر به معروف و نهى از منكر واجب است و بزرگانى مثل شيخ اعظم « 1 » و آيت الله خوئى « 2 » و امام راحل در متن تحرير ، نيز فتوا به وجوب داده‌اند ، ولى از كلمات عده‌اى از بزرگان فقهاء استحباب و عدم وجوب استفاده مىشود ؛ از جمله شيخ طوسى ، ابن ادريس و محقق . عده‌اى هم در صدد توجيه برآمده‌اند ، از جمله شهيد ثانى ، صاحب جواهر و شيخ اعظم .\r\nنكته پايانى : آيا قيام به مصالح مطلق انسان‌هاى تحت ولايت و حكومت ، مجوّز قبول ولايت حاكم جور است يا خصوص قيام به مصالح مؤمنان و شيعيان مجوز قبول ولايت است ؟ عمده روايات باب در مورد مصالح مؤمنان و شيعيان است ، و قدر متيقن از ساير روايات هم اصلاح حال شيعه است كه در آن عصر و زمان در اقليت بودند و مورد اذيت و آزار حكومت و ديگران بودند . ولى از برخى ادله ، عموم و اطلاق استفاده مىشود ، از جمله آيه مورد استدلال در داستان حضرت يوسف ( ع ) و رواياتى كه سخن از مصالح عباد و ناس و مانند آن است كه غير شيعه را نيز شامل مىشود : ظاهراً وجهى براى حصر وجود ندارد و در متن تحرير هم امام راحل تعبير به مصالح مسلمين دارد كه عام است و به دنبال آن فرموده است « واخوانه المؤمنين » كه بعيد است عطف تفسير باشد بلكه به احتمال قوى از باب ذكر خاص بعد از عام است و دليل بر اهميت ويژه شيعيان است .\r\n\r\n\r\n","description":"","footnote":"\r\n( 1 ) . المكاسب ، ج 2 ، ص 84 .\r\n( 2 ) . مصباح الفقاهه ، ج 1 ، ص 443 .\r\n","page_name":" 472 ","page_number":488},
  {"content":"\r\n\r\n\r\nاحكام خراج در حكومت ظالم\r\nمسألة 25 : ما يأخذه الحكومة من الضريبة على الأراضى مع شرائطها جنساً أو نقداً وعلى النخيل والأشجار ، يعامل معها معاملة و ما يأخذه السلطان العادل ، فيبرأ ذمّة الدافع عمّا كان عليه من الخراج الذى هو اجرة الأرض الخراجية ، ويجوز لكلّ أحد شراؤه وأخذه مجّاناً وبالعوض ، والتصرّف فيه بأنواع التصرّف ؛ بل لو لم يأخذه الحكومة وحوّل شخصاً على من عليه الخراج به مقدار ، فدفعه إلى المحتال يحلّ له ، وتبرأ ذمّة المحال عليه عمّا عليه ، لكن الأحوط خصوصاً فى مثل هذه الأزمنة رجوع من ينتفع بهذه الأراضى ويتصرّف فيها فى أمر خراجها وكذلك من يصل إليه من هذه الأموال شىء إلى حاكم الشرع أيضاً . والظاهر أنّ حكم السلطان المؤالف كالمخالف وإن كان الاحتياط بالرجوع إلى الحاكم فى الأوّل أشدّ .\r\nترجمه : با آنچه كه حكومت جور به عنوان مقررى بر زمين‌ها - با رعايت شرايطش به صورت جنس يا نقد - بر درختان خرما و ساير درخت‌ها مىگيرد ، همان معامله‌اى مىشود كه از بريءالذمه مىشود . و براى هر كسى جايز است كه آن را بخرد و يا به رايگان و يا با عوض بگيرد و هر نوع تصرفى در آن انجام دهد . بلكه اگر خود حكومت آن را نگيرد و شخصى را به كسى كه خراج بر ذمه او است حواله دهد تا مقدارى بگيرد ، او هم آن مقدار را به حواله‌گيرنده پرداخت نمايد ، [ تصرف در زمين 
  ] براى او حلال مىشود و كسى كه بر او حواله شده است از بدهى خود بريء الذمه مىشود . اما احتياط مستحب اين است كه - به ويژه در مثل اين زمان‌ها - كسى كه از اين گونه\r\n\r\n","description":"","footnote":"","page_name":" 473 ","page_number":489},
  {"content":"\r\n\r\nزمين‌ها تصرف و استفاده مىكند ، در مورد خراج آن ، و همچنين كسى كه از اين اموال چيزى به او مىرسد ، به حاكم شرع هم مراجعه كند . و ظاهر آن است كه حكم سلطان شيعه مانند مخالف باشد ، اگرچه رجوع به حاكم در اوّلى ، احتياطش شديدتر است .\r\nشرح : در اسلام چهار نوع حقوق مالى شرعى واجب ، و تعريف‌شده وجود دارد كه با شروطى در اموال مردم يا بر ذمه آنان ثابت است . اين چهار حق عبارتند از : خمس و زكات و خراج ( ماليات بر زمين ) و مقاسمه ( ماليات بر درآمد ) .\r\nدر حكومت اسلامى اين وظيفه حكومت است كه حقوق مزبور را از مردم وصول كند و در مصالح امت اسلام به كار گيرد . در عصر نورانى حكومت نبوى ( ص ) پيامبر اكرم از طريق مأمورانى كه داشت اينها را اخذ مىكرد . پس از پيامبر به اعتقاد ما خليفه واقعى پيامبر يعنى امير مؤمنان و يازده فرزند معصومش به ترتيب اين حق را داشتند و در عصر غيبت هم حق از آن حاكم شرع ، يعنى فقيه جامع الشرائط است . البته پس از پيامبر ( ص ) خلافت از مسير اصلى منحرف شد و به دست بنىاميه و بنىعباس و ديگران افتاد كه به اعتقاد ما عموماً از خلفاى جور بودند و حق نداشتند اين حقوق شرعى را دريافت كنند و مصرف نمايند .\r\nاين بحث‌ها هم در سلطان مخالف ( سنى مذهب ) و هم سلطان مؤالف ( شيعه مذهب ) مطرح است و گفتنى است عنوان سلطان جائر مخصوص سلاطين و حكام اهل سنت نيست بلكه ممكن است يك سلطان شيعه باشد و در عين حال جائر هم باشد مثل سلاطين صفوى و قاجارى و پهلوى كه اگر اينها خود را خليفه و جانشين پيامبر ( ص ) و امام ( ع ) بدانند گرفتن اين حقوق مالى را براى خود جايز مىشمارند و از اين زاويه بحث خمس هم قابل طرح است ، البته احكامى كه در ادامه در رابطه با صدقات ( زكات ) و خراجات و مقاسمات مطرح مىشود ، همان احكام در مورد خمس هم كه حاكم جائر شيعى بگيرد مطرح است و از اين جهت نيازى به بحث جدا ندارد . در اين مورد بحث در اين مسأله خراج و ماليات اراضى خراجيه و باغ‌ها و بستان‌ها است كه در متن مسأله تعبير به درختان خرما و ساير درختان شده است . ظاهراً در زمان‌هاى پيشين بر هر درختى مبلغى را تعيين مىكردند كه صاحب درخت موظف بود\r\n\r\n","description":"","footnote":"","page_name":" 474 ","page_number":490},
  {"content":"\r\n\r\nيا از محصول و ميوه آن يا به صورت نقدى بپردازد .\r\nكلمه ضريبه صفت مشبهه به معناى اسم مفعول است ، أى المضروبه . و ضرب به معناى وضع است ، و ضرب الخراج أى وضعها وإيجابها والإلزام بها . پس ضريبه يعنى مقدارى كه حكومت به صورت نقدى يا جنسى بر اراضى يا محصولات يا بر رئوس ، وضع و تعيين مىكند . و مردم بايد آن مقدار را به حكومت بپردازند . براى روشن شدن ابعاد گوناگون مسأله ، چند مطلب به ترتيب متن مسأله در تحرير عنوان مىشود :\r\n\r\nمطلب اول ، جواز اخذ خراج براى سلطان عادل\r\nاز نظر فقه اهل بيت صدقات و خراجات اراضى و غلات و انعام و نخيلات و اشجار و رئوس را اگر سلطان عادل و حكومت حقّه وصول كند قطعاً اصل اخذ و گرفتن جايز و مشروع است و بلكه وظيفه حاكم است كه وصول كند ؛ مخصوصاً اخماس و زكوات كه به جعل الهى وضع شده‌اند ، و قطعاً دادن آن به ديگران - چه به صورت مجانى و به عنوان حقوق بيت‌المال ، چه با عوض و به صورت معامله - جايز مشروع است و حاكم شرعى و كارگزاران او حق دارند به اذن او اين اموال را به مردم بدهند ، و قطعاً تصرف آنها در اين اموال با رعايت مصالح مسلمين مشروع است ، و قطعاً اگر از مردم گرفتند به عنوان خمس و زكات و خراج و مقاسمه مردم را بريء الذمه مىكند و قطعاً سلطان عادل ضامن اين اموال نخواهد بود . حكم تمام اينها در حكومت عدل ، روشن است و كسى در آن ترديد ندارد .\r\nسخن در اخذ سلطان جائر و عمال اوست كه اگر آنها اين اموال را وصول كردند چه احكامى دارد ؟\r\nاولين نكته اين است كه آيا حاكم جور حق دارد اين اموال را از مردم بگيرد ؟ جواب منفى است زيرا از نظر قواعد فقه اين اخذ حرام است . چون آخذ حق ندارد آن را بگيرد و اگر بگيرد غاصب است و قطعاً كار حرامى كرده است . از نظر روايات هم نص خاصى بر جواز اخذ جائر قيام نكرده است تا به دليل خاص جايز باشد .\r\nان قلت : اگر جائر با كسانى كه اين حقوق مالى بر ذمه آنها است تراضى كردند كه اين حقوق مالى را به جائر بدهد آيا كفايت مىكند و شرعاً اخذ جائر ، جايز مىشود ؟\r\n\r\n","description":"","footnote":"","page_name":" 475 ","page_number":491},
  {"content":"\r\n\r\nقلت : خير ، زيرا چيزى كه شرعاً حرمت دارد با تراضى حاكم جور و مردم حلال نمىشود ، تنها با اذن شارع مقدس و سلطان عادل جايز مىشود . به قول شيخ اعظم « 1 » اخذ مذكور شبيه اين است كه فردى ، منزل ديگرى را اجاره كرده و بايد مال الاجاره را به صاحب منزل ( موجر ) بدهد ، ولى با ظالمى توافق كرده است تا عوض اجرت منزل ، مالى را به ظالم بدهد و اجاره نپردازد ، اين توافق و تراضى ارزشى ندارد .\r\nتنها دليلى كه ممكن است براى جواز اخذ جائر اقامه شود اين است كه كسى بگويد : اگرچه در اصل حكومت و سلطنت غاصب و عاصى است و قطعاً مستوجب عقوبت و دوزخ است ولى پس از غصب خلافت در ساير احكام مجاز است كه اين حقوق مالى را بگيرد و در مصالح مسلمين صرف كند و اگر بگيرد كار حرامى نكرده است ؛ چون موضوع اين احكام ، خصوص سلطنت حقه نيست بلكه مطلق سلطنت است خواه حقه باشد يا باطله . « 2 »\r\nپاسخ اين دليل : اين سخن اگرچه ثبوتاً ممكن است ولى اثباتاً هيچ دليلى ندارد ؛ بلكه دليل بر خلاف آن است كه قبلًا ذكر شد ، يعنى اخذ و استيلا بر اموال ديگران بدون اذن شرعى است كه غصب محسوب مىشود و رضايت مالك هم كافى نيست ؛ زيرا بايد اذن امام و سلطان الهى باشد . « 3 »\r\n\r\nمطلب دوم ، ضمانت حاكم جائر\r\nاگر جائر اين اموال را گرفت و در دست او تلف شد يا آنها را به مردم داد آيا ضامن است يا خير ؟ وى ضامن است زيرا وقتى اصل اخذ و گرفتن حرام و غصب باشد ، غاصب ضامن است و حتى اگر آنها را به اهلش برساند و در ميان مردم به طور عادلانه تقسيم كند باز هم ضامن است و بريء الذمه نمىشود .\r\nمرحوم سيد در حاشية مكاسب فتوا به برائت ذمه ظالم و جائر داده است ، به اين\r\n\r\n\r\n","description":"","footnote":"\r\n( 1 ) . المكاسب ، ج 2 ، ص 201 .\r\n( 2 ) . مصباح الفقاهه ، ج 1 ، ص 534 .\r\n( 3 ) . همان .\r\n","page_name":" 476 ","page_number":492},
  {"content":"\r\n\r\nدليل كه تصرف جائر در اين حقوق مثل تصرف فضولى در مال و حق ديگرى است كه با اذن و رضايت مالك نافذ و جائز است . ائمه ( ع ) هم ، طبق رواياتى كه خواهد آمد به شيعيان خود اذن داده‌اند كه اين اموال را از جائر بگيرند . در نتيجه جائر ولو گناه كرده است ، ضامن نيست . « 1 »\r\nولى اين استدلال ناتمام است ؛ اذن امام در خريدن و گرفتن اين اموال از دست حكومت جائر ، دليل بر جواز اخذ آن براى شيعيان است كه به جهت تسهيل در امور و قرار نگرفتن آنان در عسر و حرج حق دارند بگيرند ، ولى دليل آن نيست كه جائر هم حق دارد تصرف كند . بنابراين از نظر قواعد ضامن است ؛ زيرا دست او بر اين اموال دست عدوانى و استيلاء غاصبانه و ظالمانه است و قانون « على اليد ما اخذت حتى تؤديه » « 2 » آن را شامل مىشود و تمام احكام وضعى و تكليفى غصب در حق جائر اجرا مىشود .\r\n\r\nمطلب سوم ، ابراء ذمه ماليات‌دهنده\r\nاگر جائر اين حقوق را از مسلمانان گرفت آيا مال مأخوذ ، خمس و زكات و خراج و مقاسمه محسوب مىشود و اين حقوق مالى از ذمه مسلمانان برداشته مىشود و به عبارتى آنها بريءالذمه مىشوند يا خير ؟ مقتضاى قاعده اين است كه با اخذ جائر زكات و خراج و غيره در اين مال مأخوذ متعين نمىشود و از ذمه آنان برداشته نمىشود ، زيرا شارع مقدس حكم نموده است به ثبوت اين حقوق بر ذمه مسلمين و به اخذ صاحب واقعى حق و والى شرعى مسلمين و صرف آنها در مصارفى كه شارع معين كرده است . و قطعاً جائر چنين حقى ندارد پس گرفتن او سبب برائت ذمه دهنده نيست . ولى از رواياتى كه در مطلب بعدى خواهيم آورد به دست مىآيد كه همين اموال به عنوان خمس و زكات و خراج محسوب مىشود و ماليات دهنده ، از اين حقوق مالى بريء الذمه شود ، زيرا روايات دلالت دارند بر جواز اخذ اين اموال و جواز خريدن آنها و اگر\r\n\r\n\r\n","description":"","footnote":"\r\n( 1 ) . حاشيهء المكاسب ، ص 43 .\r\n( 2 ) . مستدرك الوسائل ، ج 14 ، ص 7 ، ح 12 .\r\n","page_name":" 477 ","page_number":493},
  {"content":"\r\n\r\nبه عنوان زكات و خراج متعين نمىشد اخذ و شراء آن صحيح نبود .\r\nالبته قدر مسلّم ، فرض اخذ قهرى است كه حكومت جور به زور و اجبار اين حقوق را از مسلمين مىگيرد ، ولى در فرض تمكّن و اختيار معلوم نيست متعين شود و زكات و خراج محسوب گردد زيرا صحيحه عيص بن قاسم از امام رضا ( ع ) از اين كار نهى كرده است :\r\n« ما أخذوا منكم بنو اميّة فاحتبسوا به ولا تعطوهم شيئاً ما استطعتم فإنّ المال لا يبقى على هذا أن يزكيه مرّتين » . « 1 »\r\nولى در همان باب ، روايات متعددى وجود دارد كه مىفرمايد آنچه را عُشّار و مأموران ماليات از شما به عنوان ماليات مىگيرند مىتوانيد به عنوان زكات حساب كنيد و همان كفايت مىكند .\r\nتنها يك روايت ( صحيحه ابى اسامه زيد شحام از امام صادق ( ع ) ) است كه راوى مىپرسد :\r\nجعلت فداك إنّ هؤلاء المصدّقين يأتونا ويأخذون منّا الصدقة فنعطيهم إيّاها ، أتجزى عنّا ؟\r\nحضرت در جواب مىفرمايد :\r\n« لا ، إنّما هؤلاء قوم غصبوكم - أو قال - : ظلموكم أموالكم وإنّما الصدقة لأهلها » . « 2 »\r\nولى روايت با تعبير « لا » ظهور در عدم احتساب دارد و روايات ديگر نص در جواز احتساب است و بر ظاهر مقدم مىشوند و ظاهر قابل توجيه است . به همين سبب شيخ طوسى آن را حمل بر استحباب اعاده كرده است ، « 3 » يعنى بهتر است به اين مال بسنده نكند و زكات مال را دوباره بدهد ولى واجب نيست ، چون روايات ديگر تكرار و اعاده را نفى كرده است . آرى در حال اختيار مسأله فرق مىكند و روايت عيص هم دلالت دارد پس دهنده برىءالذمه مىشود .\r\n\r\n\r\n","description":"","footnote":"\r\n( 1 ) . وسائل الشيعه ، ج 9 ، ص 252 ، ح 3 .\r\n( 2 ) . همان ، ص 253 ، ح 6 .\r\n( 3 ) . ر . ك : تهذيب الاحكام ، ج 4 ، ص 54 ، ذيل حديث 101 .\r\n","page_name":" 478 ","page_number":494},
  {"content":"\r\n\r\n\r\nمطلب چهارم ، اخذ اموال از حكومت ظالم\r\nمهم‌ترين مطلب مسأله ، جواز اخذ اين اموال از دست حكومت جور است . اگر سلطان جائر مستحل اين امور نباشد و اخذ آنها را براى خود حلال نشمارد و عقيده نداشته باشد كه خليفه پيامبر است و حق داشته باشد اينها را بگيرد و آنچه مىگيرد ظلم و غصب مىداند . حق نداريم آن اموال را از او بگيريم ولى اگر خود را مجاز به اخذ بداند محل بحث است كه آيا شيعيان مجازند اين اموال را از او بگيرند يا نه ؟ از نظر مقتضاى قواعد مجاز نيستند ، همان گونه كه در مطلب اول گفته شد خود سلطان جائر مجاز نيست ، زيرا اموالى را كه او يا كارگزارانش از مردم گرفته‌اند مجوّز شرعى ندارد و ملك خود صاحبان اموال است و دست جائر بر آنها غصبى و عدوانى است . آنگاه اگر هزار دست هم بگردد ، باز هم ملك مالك اصلى است و در دست ديگران غصب است و تكليفاً حرام ، و وضعاً ضمان‌آور است . در عين حال به دلايل متعددى شيعيان مىتوانند اين اموال را از دست حكومت جور بگيرند و اگر قبول كردند و گرفتند ملك آنها مىشود و حق هرگونه تصرفى در آن را دارند .\r\nدليل : 1 . شهرت محصّله : فتواى مشهور فقها از زمان شيخ طوسى تاكنون جواز اخذ است و كسى در آن مخالفت نكرده مگر فاضل قطيفى « 1 » و محقق اردبيلى . « 2 »\r\n2 . اجماع : بسيارى از بزرگان ادعاى اجماع يا نفى خلاف كرده‌اند . اين دليل هم حداكثر اجماع منقول به خبر مستفيض است و ذاتاً حجت نيست .\r\n3 . قانون نفى عسر و حرج : اگر شيعيان از اخذ اين اموال و دخل و تصرف در آنها اجتناب كنند دچار عسر شديد و حرج اكيد مىشوند كه قطعاً به قانون نفى حرج  وَ ما جَعَلَ عَلَيْكُمْ فِي الدِّينِ مِنْ حَرَجٍ  « 3 » برداشته شده است و اخذ حرام نيست .\r\n4 . روايات فراوانى كه بر جواز اخذ جوائز سلطان جائر دلالت دارند و يقيناً در ميان\r\n\r\n\r\n","description":"","footnote":"\r\n( 1 ) . رسالهء السراج الوهاج .\r\n( 2 ) . مجمع الفائدهء والبرهان ، ج 8 ، ص 101 به بعد .\r\n( 3 ) . حجّ ( 22 ) : 78 .\r\n","page_name":" 479 ","page_number":495},
  {"content":"\r\n\r\nجوايز آنان از اموال خراجى و زكاتى وجود دارد و مخصوصاً جوايز كلانى كه به افراد مىدهند كه نوعاً از همين اموال است نه از ملك شخصى . بنابراين روايات جوائز سلطان به اطلاقش بر جواز اخذ اموال خراجى و مقاسمه‌اى و زكاتى دلالت دارند ، البته امام راحل در متن تحرير الوسيله ، مسأله جوايز سلطان را مطرح نكرده‌اند .\r\n5 . روايات خاصه‌اى كه در خصوص مورد بحث ما وارد شده است و بر جواز اخذ خراج و مقاسمه دلالت دارد . « 1 »\r\n6 . رواياتى كه در مورد تقبّل زمين‌هاى خراجى و تقبل خراج آن‌ها و نيز تقبل جزيه رئوس ، از دست جائر وارد شده‌اند . « 2 »\r\nنتيجه : اينكه امام راحل در بخش دوم مسأله فرمود : « ويجوز لكل أحد شراؤه و أخذه مجانا و بالعوض ، و التصرف فيه بأنواع التصرف » كاملًا اثبات شد . اصل جواز اخذ با دلايل متعدد هم ذكر شد ، مسأله جواز انواع تصرف نيز از اطلاق روايات و از صراحت برخى به دست آمد كه حتى براى بهترين عبادات ( حج ) مىتوان از اين اموال استفاده كرد .\r\nو مسأله شراء يا اخذ مجّانى هم از روايات به دست آمد ؛ زيرا اگرچه مورد برخى روايات ، شراء بود ، ولى برخى ديگر از روايات اطلاق داشت و بلكه موردش اخذ مجّانى بود . در مورد اخذ به عوض هم گفتنى است اختصاص به شراء ندارد بلكه با مصالحه و مانند آن نيز قابل معامله است ، زيرا اگرچه در يك روايت ، بحث شراء مطرح شد ولى در روايت ديگر به عنوان اجرت عمل مطرح شد كه مسأله اجاره است .\r\n\r\nمطلب پنجم ، ميزان شمول جواز اخذ خراج\r\nدر ضمن بخش اول مسأله تعبير كردند به « ما يأخذه الحكومه من الضريبه على الأراضى . . . » حال اين پرسش مطرح است كه آيا جواز اخذ خراج و مقاسمه مخصوص مالياتى است كه حاكم جور از خصوص اراضى خراجيه مىگيرد ( كه ملك همه مسلمانان است ) يا تعميم دارد و هر چه كه حاكم جور به اسم خراج و مقاسمه از\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 17 ، ص 213 - 222 ، باب 51 و 52 و 53 .\r\n( 2 ) . ر . ك : همان ، ج 19 ، ص 59 - 61 ، باب 18 .\r\n","page_name":" 480 ","page_number":496},
  {"content":"\r\n\r\nزمين‌ها مىگيرد را نيز شامل مىشود ولو در اصطلاح فقهى از اراضى خراجيه نباشد ؟\r\nاصولًا زمين‌ها از يك نظر سه دسته‌اند :\r\n1 . زمين‌هايى كه ارتش اسلام آنها را فتح كرده است و به اصطلاح « مفتوحه عنوه او صلحاً » هستند و ملك همه مسلمانان است . قدر متقين از اراضى خراجيه همين قسم است ؛\r\n2 . زمين‌هايى كه ملك شخصى افراد است و در اثر احيا مالك شده‌اند و ملك شخصى مُحيى و آبادكننده است . همچون سرزمين‌هايى كه مسلمانان با آنان جنگ نكرده‌اند بلكه اهل آنجا با طوع و رغبت اسلام آورده‌اند كه آن اراضى هم ملك مالكان قبلى خودشان هستند ؛\r\n3 . زمين‌هايى كه از جمله « انفال » است مثل كوه‌ها و دره‌ها كه ملك امام هستند و در زمان غيبت براى شيعيان مباحند .\r\nقسم اول از اراضى ، قطعاً مشمول اخبار باب است و خراجى كه حاكم جور از آنها مىگيرد ، اخذ و شراء آن براى شيعيان جايز است . قسم دوم قطعاً خارج از اخبار باب است و هيچ فقهى به ثبوت خراج در آنها قائل نشده است ، و اگر هم حاكم جورى از پيش خود ماليات وضع كند و از صاحبان آنها بگيرد قطعاً غصب است و اخذ آن براى ديگران جايز نيست و مشمول قبح عقلى و حرمت شرعى تصرف در ملك غير است .\r\nقسم سوم از روايات باب جوايز سلطان ، و باب تقبل اراضى خراجيه و روايات باب خراج و مقاسمه خارج است و دست كم اطلاق روايات نسبت به اينها مشكوك است و قابل استناد نيست و دليل ديگرى هم ندارد . پس اگر حاكم جائرى بر انفال ، ماليات ببندد و از مردم وصول كند ، اخذ آن از دست جائر حرام است و مشمول حرمت تصرف در ملك غير است . بنابراين جواز اخذ خراج و مقاسمه از حاكم جور ، مخصوص خراج اراضى خراجيه است كه ملك مسلمانان است .\r\nاز متن تحرير الوسيله نيز همين نكته به دست مىآيد ؛ زيرا تعبير « مع شرائطها » كه در مطالب بعدى خواهد آمد ، و تعبير « الذى هو اجرة الأرض الخراجيه » قرينه و شاهد بر اين است . ضمناً كلمه « جنساً ونقداً » اشاره به اين است كه فرقى ندارد كه خراج و ماليات يا ضريبه الارض ، جنس و كالا باشد ( مثل گندم و جو ) يا نقد باشد ( مثل درهم و دينار ) .\r\n\r\n","description":"","footnote":"","page_name":" 481 ","page_number":497},
  {"content":"\r\n\r\nونيز فرقى ندارد كه بر زمين باشد و بر باغ و بوستان يا به تعبير متن بر نخل و درختان ديگر باشد ، زيرا در بعضى از روايات بر اين موارد و حتى بر نيزارها و صيدگاه‌ها نيز تصريح شده است .\r\n\r\nمطلب ششم ، شرايط اراضى خراجيه\r\nدر متن تحرير الوسيله فرموده : « مع شرائطها » كه اشاره به سه شرط اراضى خراجيه است كه مشهور مطرح كرده‌اند و با وجود آنها زمين از اراضى خراجيه مىشود و ملك همه مسلمانان است . اين سه شرط عبارت است از :\r\n1 . زمينى كه با قهر و غلبه لشكر اسلام فتح شده ( المفتوحه عنوه ) است ، مثل بيشتر مناطق عراق يا اينكه با مصالحه صاحبانش و متاركه جنگ فتح شده است ( المفتوحه صلحاً ) . آن هم با قيد اينكه مصالحه كرده‌اند كه فلان زمين‌ها مال مسلمانان باشد ؛ ولى اگر قيدش اين باشد كه مال امام باشد يا مال خود صاحبان زمين باشد . از ارض خراجى بودن خارج است .\r\n2 . از نظر مشهور بايد فتح آن سرزمين‌ها با اذن امام ( ع ) باشد ؛ بنابراين فتوحاتى كه ديگران انجام داده‌اند از جمله فتوحات خليفه دوم ، مشمول ارض خراجى نيست . و استناد برخى به اين كه على ( ع ) طرف مشورت بوده و اذن امام حاصل است ، قابل مناقشه است .\r\n3 . سرزمينى باشد كه در حال فتح ، آباد بوده است تا در زمره غنائم درآيد و پس از اخراج خمس آن ، بقيه‌اش از آنِ مسلمانان باشد . و اگر موات بوده ملك امام است كه براى شيعيان مباح كرده است .\r\nدرباره مطلب ششم گفتنى بسيار زياد است كه چون در متن تحريرالوسيله عنوان نشده است مطرح نمىكنيم . اما به مقدار لازم در آخر جلد سوم شرح مكاسب خود آورده‌ايم .\r\n\r\nمطلب هفتم ، جواز اخذ از سلطان جائر پيش از ماليات\r\nمطلب هفتم جواز اخذ و شراء صدقات و خراجات و تقبل آنها از سلطان جائر قبل از اخذ خود او از مردم است :\r\n\r\n","description":"","footnote":"","page_name":" 482 ","page_number":498},
  {"content":"\r\n\r\nآيا قبل از اينكه حاكم جائر يا عمال او خراج را از مردم بگيرند مىتوانند آنچه را كه بر ذمّهء كشاورز و استعمال كنندهء زمين است به ديگرى بفروشند يا طبق قواعد حواله ، در صورتىكه بدهكار هستند به ديگرى حواله دهند تا او برود از كشاورز وصول كند يا لزوماً بايد پس از اخذ باشد ؟ ظاهر عبارات اكثر فقها كه تعبير دارند به ما يأخذه السلطان . . . از جمله عبارت شيخ در مكاسب « 1 » و صدر عبارت امام راحل در همين مسأله ، اين است كه جواز شراء يا حواله مخصوص بعد از اخذ است و قبل از آن معامله بر مافىالذمّه و حواله دادن طلبكار به كشاورز جايز نيست . قدر متيقن هم همين است ، زيرا اصل حكم به جواز اخذ ، خلاف قاعده است و قبلًا ذكر شد كه جائر حق ندارد اين حقوق مالى را وصول كند و در آن تصرف نمايد و به ديگرى منتقل كند ، ديگرى هم حق ندارد بگيرد ، زيرا ملك غير است و تصرف در آن حرام . و در امور خلاف قاعده به قدر متيقن بسنده مىشود و قدر متيقن ، جواز شراء و حواله و مانند آن پس از اخذ جائر است .\r\nولى عده‌اى از فقهاى عظام به صراحت گفته‌اند : ميان قبل از قبض و بعد از آن فرقى نيست و قبل از آن نيز مىتوان خراجى را كه بر عهدهء كشاورز است به ديگرى فروخت ؛ آرى به خود زارع و مستعمل الارض و تقبل كنندهء زمين نمىتواند بفروشد ، زيرا تا جدا نكند و تحويل نگيرد معين نمىشود و فروش مال به صاحب آن مال معنا ندارد ، ولى به فرد ثالث مىتواند بفروشد يا حواله دهد كه برود و از كشاورز وصول كند ، و اگر طلبكار اين حواله را قبول كرد و وصول نمود ذمّهء محال عليه ( كشاورز ) بريء مىشود و براى محتال ( قبول كنندهء حواله ) نيز تصرف در آن حلال است .\r\nنظر امام راحل در همين مسأله ، با توجه به جملهء « بل لو لم يأخذه الحكومه . . . » همين است .\r\nو دليل مطلب روايات باب تقبل ارض خراجى از سلطان جائر و تقبل خراجات اراضى و جزيهء رئوس از جائر قبل از اخذ خود جائر است و تقبل خراج قبل از اخذ همان شراء و خريدن آن از جائر است نه چيز ديگر .\r\n\r\n\r\n","description":"","footnote":"\r\n( 1 ) . المكاسب ، ج 2 ، ص 201 .\r\n","page_name":" 483 ","page_number":499},
  {"content":"\r\n\r\nسؤال : پس چرا اكثر فقها يا همهء آنها تعبير به « ما يأخذه السلطان أو الحكومة » دارند ؟\r\nجواب : يا از باب حمل بر غالب است كه غالباً در خارج مىگيرد سپس به ديگران مىفروشد يا مجاناً عطا مىكند ، نه اينكه معين و منحصر در عبد از اخذ باشد . يا مراد اين است كه آنچه را كه بنا مىگذارد بر اخذش يا اراده دارد اخذ كند يا در آينده اخذ خواهد كرد ولو فعلًا اخذ نكرده است .\r\nتعبير به « ما يأخذه » كه مضارع است با همين سازگار است و گرنه مىگفتند : « ما أخذه السلطان » . به هر حال با وجود دليل روشن بر جواز ، اين تعبير اكثر قابل توجيه است و مشكلى ايجاد نمىكند .\r\nسؤال : در صحيحهء حذاء آمده است : « إن كان قد أخذها و عزلها فلا بأس » . « 1 » مفهوم شرط اين جمله ، اين است كه قبل از اخذ ، فروختن اشكال دارد .\r\nجواب : مورد اين جمله ، فروش به خود كشاورز و آباد كنندهء زمين است و واضح است كه تا عزل و اخذ نباشد به عنوان زكات معين نمىشود و جزء ملك خود او خواهد بود ، و فروش مال به صاحب آن قبل از انتقال از ملك او معنا ندارد . امّا در فروش مافىالذمّه به شخص ديگر ، اين محذور وجود ندارد ، ولى در حواله دادن به ديگرى اين مانع نيست و لذا اشكالى ندارد .\r\nسؤال : مورد روايات ، تقبل ارض خراجى و تقبل خود خراج الارض و جزيهء رئوس ، خراج و ماليات است و بر جواز شراء و حواله قبل الأخذ ، دليلْ قائم است ؛ ولى حكم صدقات و زكوات روشن نشد ، آيا زكات نيز چنين است كه قبل الأخذ از سوى جائر ، قابل معامله و حواله به غير است يا حتماً بعد از اخذ بايد باشد ؟\r\nجواب : ظاهر اكثر ، عدم الفرق و الغاى خصوصيت و سرايت دادن حكم از جزيه و خراج به زكات و خمس است ، ولى نظر امام راحل در مكاسب محرّمه اين است كه ميان اين دو تفاوت وجود دارد ، زيرا خراج و مقاسمه به جعل حاكم و سلطان است و قبل از اخذ هم ، حكم حاكم مىتواند نافذ باشد ، ولى زكات و خمس مجعول الهى است و\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 220 ، ح 5 .\r\n","page_name":" 484 ","page_number":500},
  {"content":"\r\n\r\nربطى به والى ندارد ، بنابراين دليلى ندارد كه امر او قبل از اخذش هم نافذ باشد ، پس قدر متيقن ، بعد از قبض است كه نافذ است و شخص مىتواند به ديگرى بفروشد يا مجّانى عطا كند ، و قبل از قبض جايز نيست و الغاى خصوصيت و سرايت دادن حكم موضوعى به موضوع ديگر دليل مىطلبد كه چنين دليلى نداريم . « 1 »\r\nاين گفته كاملًا متين است و اگر كسى بگويد در مورد خمس و زكات ، همان‌طور كه دليل بر جواز شراء قبل از اخذ نداريم ، دليل بر عدم جواز هم نداريم . در جواب مىگوييم : عدم جواز ، دليل خاص لازم ندارد بلكه طبق قاعده است كه حرمت اخذ و تعريف جائر باشد و لذا جواز ، دليل مىخواهد كه ما در اينجا دليل نداريم . پس تفصيل امام راحل پذيرفتنى است .\r\nآرى در باب خراج ارض خراجى و جزيه رئوس ، دليل داريم و مىپذيريم ، بنابراين ، امام راحل در متن صريحاً فرموده است : « بل لو لم يأخذه و الحكومه وحوّل شخصاً . . . » . مگر اين‌كه كسى به اطلاق صدر صحيحهء حذاء تمسك كند كه در مورد صدقات و زكوات است و دلالت دارد بر جواز شراء مقدارى كه به حق مىتواند بگيرد ، و فرقى ندارد كه در خارج ، زكات شتر و گوسفند يا گندم و جو را گرفته باشد يا خير :\r\n« سألته عن الرجل منّا يشتري من السلطان من إبل الصدقة و غنم الصدقة و هو يعلم أنّهم يأخذون منهم أكثر من الحقّ الذى يجب عليهم ، قال : فقال : « ما الإبل الا مثل الحنطة والشعير و غير ذلك لا بأس به حتّى تعرف الحرام بعينه » . « 2 »\r\n\r\nمطلب هشتم ، حدود جواز شراء\r\nآيا جواز شراء صدقات و خراجات از جائر ، محدود به حدّ كفاف و استحقاق است يا حدّ و مرزى دارد ؟ پاسخ روشن است زيرا روايات جواز شراء ، همچون صحيحهء حذاء ، موثقه اسحاق هيچ قيدى ندارند و به اطلاقشان مقدار زائد بر حدّ كفاف و استحقاق را هم شامل مىشوند .\r\n\r\n\r\n","description":"","footnote":"\r\n( 1 ) . المكاسب المحرمه ، ج 2 ، ص 417 - 419 .\r\n( 2 ) . وسائل الشيعه ، ج 17 ، ص 219 ، ح 5 .\r\n","page_name":" 485 ","page_number":501},
  {"content":"\r\n\r\nآرى اخذ مجّانى و به عنوان عطا از بيت المال بايد به قدر استحقاق و كفاف باشد و بيش از آن دليلى بر جواز ندارد ، مگر اينكه كسى به روايات جوايز سلطان استناد كند كه به اطلاقش اخذ هر نوع جايزه‌اى را دلالت دارد ولو جوائز و عطاهاى خيلى بزرگ و گران‌بها و بيش از حدّ كفاف و نياز و استحقاق باشد .\r\n\r\nمطلب نهم ، مقدار خراج\r\nمقدار اخماس و زكوات كه به جعل خداوند مجعول مىباشند كاملًا معين و مضبوط است ولى آيا خراج و مقاسمه هم كه به جعل حاكم و سلطان است - چه عادل و چه جائر - مقدار معينى دارد كه بيشتر از آن جايز نيست ؟\r\nجواب اين است كه قانون مزارعه و مساقات و اجاره و ساير معاملات در اينجا اجرا مىشود كه ملاك رضايت طرفين ( حاكم و مستعمل زمين ) است كه به چه مبلغى تراضى كنند ، زيرا خراج ، اجرت زمين است و منوط به رضايت مؤجر و مستأجر است و آيهء  تِجارَةً عَنْ تَراضٍ  « 1 » بر همين دلالت دارد ، امّا بيش از مبلغ مورد توافق غصب و حرام است و حاكم حق ندارد از زارع و ساقى اخذ كند ، ديگران هم اگر يقين دارند كه اين مال همان زياده بر قرارداد است حق ندارند از حاكم خريدارى كنند يا مجّانى بگيرند .\r\n\r\nمطلب دهم ، مقصود از حاكم جائر كيست ؟\r\nآيا مقصود از حاكم جائر خصوص سلطان و خليفهء مركزى و عمال او است كه مدعى رياست عامّه بر همهء مسلمانان هستند ؟ يا هر كسى كه بر سلطان و خليفه خروج كند و شهر يا منطقه‌اى را به تصرف درآورد و در آنجا حكومتى تشكيل دهد و حقوق مالى زكات و خراج از مردم بگيرد ، او را هم شامل مىشود ؟ در اين باره دو وجه مطرح است :\r\n1 . مخصوص سلطانى است كه سلطنت عامّه دارد و به عنوان خليفهء وقت مطرح\r\n\r\n\r\n","description":"","footnote":"\r\n( 1 ) . نساء ( 4 ) : 29 .\r\n","page_name":" 486 ","page_number":502},
  {"content":"\r\n\r\nاست . دليل مطلب هم اين است كه اصل جواز اخذ خراج و مقاسمه و زكات از حاكم جور خلاف قاعده است و در امور كذايى بايد به قدر متيقن قناعت شود و آن خليفه و حكومت مركزى است .\r\n2 . اختصاص به سلطان كذائى ندارد و هر خروج كنندهء اشغال كنندهء يك منطقه را هم شامل مىشود ، زيرا اوّلًا كلمهء سلطان در برخى روايات - مثل صحيحهء حذاء - و كلمهء عامل در برخى روايات ( مثل روايت اسحاق بن عمار ) و كلمهء جائر و مانند آن اطلاق دارد . ثانياً عدم شمول حكم جواز اخذ ، نسبت به اشغال‌گران يك منطقه مستلزم عسر و حرج است كه در اسلام برداشته شده است .\r\nگفتنى است هر دو دليل داراى اشكال است . امّا اوّلى : كلمهء سلطان و حاكم و مانند آن ظهور در سلطان مدعى رياست عامّه دارد و هر انسان طاغى و ياغى و شورشى را شامل نمىشود .\r\nو امّا دومى : هر عسر و حرجى مجوز حكم نيست ، و گرنه هر فرد شرورى اگر به زور از انسانى ماليت و زكات گرفت بايد بريء الذمه باشد در حالىكه هيچ فقيه و بلكه متفقهى به آن ملتزم نيست . بنابراين احكام مذكور در مسأله بيست و پنجم مخصوص سلطان عام است ، همان كسى كه خود را خليفه پيامبر و ولى امر مسلمانان مىداند ولى حكومت او حكومت جور است .\r\n\r\nمطلب يازدهم ، مذهب سلطان\r\nآيا جواز اخذ خراج و مقاسمه از حاكم جور و عمال او مخصوص سلطان سنى مذهب است يا شامل سلطان جائر شيعه مذهب هم مىشود ؟ و يا حتى سلطان غير مسلمان را هم مىگيرد ؟\r\nعلامه در تذكره استدلالى دارد كه ظاهرش شمول حكم نسبت به هر سه قسم است . علاوه بر آن ، به دو دليل مىتوان استدلال كرد : قانون عسر و حرج و اطلاق برخى روايات مثل صحيحهء حلبى از امام صادق ( ع ) :\r\n\r\n","description":"","footnote":"","page_name":" 487 ","page_number":503},
  {"content":"\r\n\r\n« لا بأس أن يتقبّل الأرض وأهلها من السلطان » . « 1 »\r\nمقصود از كلمهء « السلطان » جنس سلطان و حاكم است ولو سنى مذهب نباشد ، و مخصوصاً معناى كلمهء « سلطان » كه به صورت نكره آمده است حاكمى از حكام ، سلطانى از سلاطين ، شاهى از شاهان است كه شامل سلطان كافر هم مىشود .\r\nولى اين استدلال‌ها اشكال دارد : زيرا قانون نفى حرج در مطلب قبلى هم نقد شد ، علاوه بر آن به قول شيخ اعظم : در اين زمان‌ها سلاطين تنها از اراضى خراجيه ماليات نمىگيرند ، بلكه از خيلى چيزها خراج مىگيرند و بلكه به ناحق و بيش از حق ، از مردم مىگيرند ، پس بايد در همهء اين فروض اخذ از آنها جايز باشد ، به دليل نفى حرج ؛ در حالىكه چنين نيست و كسى به اين لوازم ملتزم نيست و با اين اموال مثل مجهول المالك رفتار مىشود . « 2 » اطلاقات هم در مطلب قبلى جواب داده شد .\r\nالبته اين نظر عده‌اى از فقهاى شيعه است از جمله شهيد ثانى در مسالك « 3 » و صاحب رياض « 4 » و شيخ اعظم در مكاسب « 5 » و مرحوم آيت الله خوئى در مصباح « 6 » ولى نظر عده‌اى ديگر ، عدم اختصاص است و قائل هستند كه فرقى ميان سلطان سنى و شيعى نيست و اخذ خراج و مقاسمه از دست هر كدام جايز است . از جمله صاحب جواهر « 7 » و ظاهر كلام امام راحل در پايان همين مسأله كه صريحاً مىفرمايد : « والظاهر أنّ حكم السلطان المؤالف كالمخالف » .\r\nعمده دليل اين قول همان اطلاقات روايات است كه به برخى اشاره شد ، دليل ديگر حمل اينها بر فرد غالب ( سطان سنى در عصر ائمه ( ع ) ) و انصراف اين اطلاقات به فرد غالب و قضيهء خارجيه دانستن اين روايات خلاف ظاهر روايات است .\r\n\r\n\r\n","description":"","footnote":"\r\n( 1 ) . وسائل الشيعه ، ج 19 ، ص 60 ، ح 3 .\r\n( 2 ) . المكاسب ، ج 2 ، ص 228 .\r\n( 3 ) . مسالك الافهام ، ج 3 ، ص 144 .\r\n( 4 ) . رياض المسائل ، ج 8 ، ص 106 .\r\n( 5 ) . المكاسب ، ج 2 ، ص 227 - 231 .\r\n( 6 ) . مصباح الفقاهه ، ج 1 ، ص 543 .\r\n( 7 ) . جواهر الكلام ، ج 22 ، ص 190 - 195 .\r\n","page_name":" 488 ","page_number":504},
  {"content":"\r\n\r\nاحتياط مستحب : در عين حال كه فتوى به جواز اخذ داده شد و شيعيان حق دارند خراج و زكات را از سلطان جائر بگيرند و هر نوع تصرف در آن بنمايند و اگر جائر از آنها گرفت بريء الذمه مىشوند و . . . و نيازى به اذن حاكم شرع و فقيه جامع شرائط نيست . ولى از آنجا كه اين مطلب قطعى نيست بلكه از ظواهر ادله استفاده مىشود و احتمال خلاف منتفى نمىباشد احتياط در اين است كه اخذ كنندگان اين اموال از سلطان جور ، به حاكم شرع مراجعه كنند و اذن در تصرف بگيرند . مخصوصاً در مورد سلطان شيعه مذهب احتياط شديدتر است ، زيرا احتمال دارد جواز اخذ ، مخصوص اخذ از دست سلطان جائر سنى مذهب باشد ولو ظاهر اطلاق روايات ، تعميم است . البته بديهى است كه احتياط مستحبى است نه واجب ، زيرا مسبوق به فتوى بر خلاف است .\r\n\r\n","description":"","footnote":"","page_name":" 489 ","page_number":505},
  {"content":"\r\n . \r\n","description":"","footnote":"","page_name":" 490 ","page_number":506},
  {"content":"\r\n\r\n\r\nاجاره زمين خراجى از حكومت\r\nمسألة 26 : يجوز لكل أحد أن يتقبّل الأراضي الخراجيّة ، ويضمنها من الحكومة بشيء ، و ينتفع بها بنفسه بزرع أو غرس أو غيره ، أو يقبلها ويضمنها لغيره ، ولو بالزيادة على كراهية في هذه بالصورة ، إلّا أن يحدث فيها حدثاً كحفر نهر أو عمل فيها بما يعين المستأجر ، بل الأحوط ترك التقبيل بالزيادة إلّا معه .\r\nترجمه : براى هر كسى جايز است كه زمين‌هاى خراجى را قبول كند و آن را براى حكومت ، در برابر چيزى ضامن شود ، و خودش با زراعت يا درخت كارى يا غير آن از زمين استفاده ببرد ، يا آن را براى ديگرى ولو با مقدارى زيادى قبول كرده و ضامن شود ؛ ولى اين صورت كراهت دارد ، مگر آنكه چيزى در آن احداث كند مانند كندن نهر ، يا در آن كارى كند كه مستأجر را كمك كند ؛ بلكه بنابر احتياط [ مستحب 
  ] قبولاندن آن به ديگرى با زياده ترك شود ، مگر در صورت مذكور ( احداث چيزى ) » .\r\nشرح : مسأله دو بخش دارد ، بخش اوّل دربارهء اصل تقبل ( شراء يا استيجار ) اراضى خراجيه از سلطان و حكومت است . حضرت امام مىفرمايد : هر فردى « 1 » شرعاً مىتواند اراضى خراجى را تقبل كند ( از حكومت اجاره كند ) و در مقابل ، مالى به حكومت\r\n\r\n\r\n","description":"","footnote":"\r\n( 1 ) . مسلمان يا كافر ، مسلمان شيعى يا سنى ، زيرا روايات از اين جهت اطلاق دارند و تعبير « عن الرجل استأجر » يا « عن الرجل يتقبل » و . . . دارد .\r\n","page_name":" 491 ","page_number":507},
  {"content":"\r\n\r\nبدهد « 1 » و خودش از آن زمين استفاده كند ، باز فرقى ندارد كه زراعت كند يا درختكارى كند يا استفادهء ديگر ببرد . زيرا روايات از اين جهت هم اطلاق دارند .\r\nپس اصل تقبّل ارضى خراجى و پرداخت مال القبال به حكومت و انواع استفاده از زمين براى فرد متقبل و مستأجر بلامانع است و مستند آن روايات فراوانى است كه در ابواب اجاره « 2 » و ابواب مزارعه و مساقات « 3 » ذكر شده است . از جمله صحيحهء حلبى از امام صادق ( ع ) :\r\n« لا بأس أن يتقبّل الأرض وأهلها من السلطان » . « 4 »\r\nالبته مورد مسأله تقبل ارض خراجى است و تقبّل اهل آنكه كفّار ذمى هستند و جزيهء رئوس مىدهند ، فعلًا مورد بحث نيست ، گرچه در حديث اين هم ذكر شده است . اصولًا نوع رواياتِ باب اصل تقبل ارضِ خراجى از حكومت را مسلّم گرفته است و راجع به آن بحثى ندارد ، بلكه دربارهء موضوع ديگرى بحث كرده است كه در بخش دوم مسأله بيان خواهيم كرد .\r\nبخش دوم دربارهء تقبيل ارض خراجى به ديگران است يعنى فردى اراضى خراجيه را از حكومت اجاره و تقبل مىكند ، سپس خودش در آن زمين‌ها كشاورزى يا باغدارى و دامدارى و . . . نمىكند بلكه به ديگران اجاره مىدهد تا آنان در زمين ، كشاورزى و درختكارى كنند .\r\nدربارهء اصل تقبيل ارض به ديگران و اجاره دادن آن مقطوع است و از روايات متعددى استفاده مىشود . از جمله روايت فيض بن مختار از امام صادق ( ع ) است :\r\nقال : قلت لأبي عبدالله ( ع ) جعلت فداك ، ما تقول في أرض أتقبّلها من السلطان ثمّ اؤاجرها اكرتي على أنّ ما أخرج الله منها من شيء لي من ذلك النصف أو\r\n\r\n\r\n","description":"","footnote":"\r\n( 1 ) . فرقى ندارد كه نقد باشد مثل درهم و دينار يا جنس باشد مثل گندم و مانند آن ، زيرا رواياتى كه در ادامه اشاره خواهد شد به هر دو مورد اشاره كرده است ، و صريحاً فرموده‌اند : « لا بأس » اشكالى ندارد .\r\n( 2 ) . ر . ك : وسائل الشيعه ، ج 19 ، ص 124 - 128 .\r\n( 3 ) . ر . ك : همان ، ص 40 ، باب 8 و ص 52 ، باب 15 و ص 59 ، باب 18 .\r\n( 4 ) . وسائل الشيعه ، ج 19 ، ص 59 ، ح 3 .\r\n","page_name":" 492 ","page_number":508},
  {"content":"\r\n\r\nالثلث بعد حقّ السلطان ؟ قال ( ع ) : « لا بأس ، كذلك اعامل اكرتي » . « 1 »\r\nمطلب ديگرى كه وجود دارد اين است كه تقبل ارض خراجى و تقبيل آن به ديگران به چهار صورت متصور است :\r\n1 . اجرت در هر دو بخش به صورت سهمى از محصولات زمين يا به طعام معينى باشد ، مثلًا به صد من گندم يا به ثلث يا نصف محصول زمين ؛\r\n2 . اجرت در هر دو بخش به صورت نقدى باشد ، يعنى به درهم يا دينارهاى معينى اجاره كند و به نقد هم به ديگران بقبولاند و اجاره دهد ؛\r\n3 . تقبل خودش از سلطان به مال القبالهء نقدى باشد و تقبيلش به ديگران به جنس باشد ؛\r\n4 . عكس فرض سوم .\r\nهمهء اين چهار صورت تقبّل و تقبيل مشروع و جايز است با اين تفاوت كه اگر هر دو نقد باشد تقبيل به زيادتر از مبلغى كه خود قبول كرده است جايز نيست . دليل آن ، روايات متعددى است از جمله روايت ابى بصير از امام صادق ( ع ) :\r\n« إذا تقبّلت أرضاً بذهب أو فضّة فلا تقبّلها بأكثر ممّا قبلتها به لأنّ الذهب والفضّة مصمتان لا يزيدان » . « 2 »\r\nاما اگر تقبل به جنس باشد و تقبيل هم به جنس باشد تقبيل به زياده مشروع است و فراز اوّل روايت حلبى به خوبى بر آن دلالت دارد ، به اين صورت كه خود فرد ، زمينى را به ثلث يا ربع محصول آن تقبل كرده است ولى به نصف محصول ، به ديگرى قبولانده است . همچنين صحيحهء ابى ربيع شامى از امام صادق ( ع ) :\r\nسألته عن الرجل يتقبّل الأرض من الدهاقين ، ثمّ يؤاجرها ممّا تقبّلها به يقوم فيها بحظّ السلطان ، فقال : « لا بأس به ، إنّ الأرض ليست مثل الأجير ولا مثل البيت ؛ إنّ فضل الأجير والبيت حرام » . « 3 »\r\nالبته به فتواى حضرت امام در متن تحرير الوسيله اين قسم گرچه حرام نيست و\r\n\r\n\r\n","description":"","footnote":"\r\n( 1 ) . همان ، ص 52 ، ح 3 .\r\n( 2 ) . همان ، ص 128 ، ح 6 .\r\n( 3 ) . همان ، ص 125 ، ح 2 .\r\n","page_name":" 493 ","page_number":509},
  {"content":"\r\n\r\nجايز است ولى كراهت دارد ؛ مگر اينكه پس از تقبّل ارض ، كارى روى آن انجام دهد كه به نفع مستأجران و قبول كنندگان از دست او باشد ، يا مثلًا نهرى يا چاهى حفر كند ، كه در اين صورت كراهت هم مرتفع مىشود و جايز است .\r\nمستند اين فتوى دو موثقهء اسماعيل بن فضل هاشمى از امام صادق ( ع ) است كه در اوّلى چنين آمده است :\r\nسألته عن الرجل استأجر من السلطان من أرض الخراج بدرهم مسمّاة أو بطعام مسمّى ثمّ آجرها و شرط لمن يزرعها أن يقاسمه النصف أو أقلّ من ذلك أو أكثر ، و له في الأرض بعد ذلك فضل أيصلح له ذلك ؟ قال :\r\n« نعم ، إذا حفر لهم نهراً أو عمل لهم شيئاً يعينهم بذلك فله ذلك » . « 1 »\r\nمفهوم شرط جمله اخير اين است كه اگر چاهى حفر نكند يا كار ديگرى نكند كه به حال زارع كمكى باشد ، اجاره به زيادتر صلاح نيست و از عبارت « لا يصلح » چيزى بيش از كراهت استفاده نمىشود . پس بدون احداث حدث و ايجاد تغيير اجاره دادن به ديگران به بيش از مقدارى كه خود اجاره داده است مكروه است .\r\nو در روايت دوم كه ذيل روايت قبلى آمده است مىخوانيم :\r\nوسألته عن الرجل استأجر أرضاً من أرض الخراج بدراهم مسمّاة أو بطعام معلوم فيؤاجرها قطعة قطعة أو جريباً جريباً بشيء معلوم . . . علي أن يعطيه البذر والنفقة ، فيكون له في ذلك فضل على إجارته ، وله تربة الأرض أو ليست له ، فقال له\r\n: « إذا استأجرت أرضاً فأنفقت فيها شيئاً أو رمّمت فيها فلا بأس بما ذكرت » . « 2 »\r\nمفهوم اين شرطيه آن است كه اگر كارى در زمين نكرده و ترميم و مرمتى ننموده است اجاره به بيشتر ، محل اشكال است و متفاهم از « فيه بأس » حرمت است نه كراهت .\r\nجملهء حضرت امام در پايان ، لفظ احتياط هم دارد كه اگرچه اجاره به بيشتر جايز است ، ولى احوط اين است كه بدون اصلاح و ترميم اين كار را نكند ؛ البته چون مسبوق به فتوى بر خلاف است ، احتياط مستحبى است و كاملًا متين و مقبول است .\r\n\r\n\r\n","description":"","footnote":"\r\n( 1 ) . همان ، ص 127 ، ح 3 .\r\n( 2 ) . همان ، ح 4 .\r\n","page_name":" 494 ","page_number":510},
  {"content":"\r\n\r\n\r\nكتاب‌نامه\r\nقرآن كريم .\r\nنهج البلاغه .\r\n1 . الاحتجاج ، احمد بن على بن ابى طالب طبرسى ، مطبعه النعمان ، نجف ، 1386 ق .\r\n2 . اساس البلاغة ، زمخشرى ، دار المعرفه ، بيروت ، 1399 ق .\r\n3 . الاستبصار ، شيخ طوسى ، دار الكتب الاسلاميه ، چاپ سوم ، تهران ، 1390 ق .\r\n4 . اصول الفقه ، شيخ محمدرضا مظفر ، مطبعه دار النعمان ، چاپ دوم ، نجف اشرف ، 1386 ق .\r\n5 . أقرب الموارد ، سعيد خورى شرتونى اللبنانى ، منشورات مكتبه آيه الله مرعشى نجفى ، قم ، 1403 ق .\r\n6 . الانتصار ، سيد مرتضى علم الهدى ، مؤسسه النشر الاسلامى ، قم ، 1415 ق .\r\n7 . انوار الهداية ، امام خمينى ، مؤسسه تنظيم و نشر آثار امام خمينى ، قم ، 1414 ق .\r\nايضاح الفوائد ، فخر المحقّقين شيخ ابو طالب محمد بن الحسن بن يوسف بن المطهر الحلّى ، انتشارات اسماعيليان ، چاپ دوم ، قم ، 1363 .\r\nبحار الأنوار ، علامه مجلسى ، مؤسسه الوفاء ، چاپ دوم ، بيروت ، 1403 ق .\r\n8 . تاج العروس من جواهر القاموس ، محمد مرتضى الزبيدى ، المكتبه الحياه ، بيروت .\r\n9 . التبيان فى تفسير القرآن ، شيخ طوسى ، مكتب الاعلام الاسلامى ، 1409 ق .\r\n10 . تحرير الاحكام ، علامه حلّى ، مؤسسه الامام الصادق ( ع ) ، قم ، 1420 ق .\r\n11 . تحرير الوسيله ، امام خمينى ، مؤسسه تنظيم و نشر آثار امام خمينى ، قم ، 1379 .\r\n12 .\r\n\r\n","description":"","footnote":"","page_name":" 495 ","page_number":511},
  {"content":"\r\n\r\nتحف العقول عن آل الرسول ، حسين بن شعبه الحرّانى ، مؤسسه الاعلمى ، چاپ پنجم ، بيروت ، 1394 ق .\r\n13 . تذكرة الفقهاء ، علامه حلّى ، مؤسسه آل البيت لاحياء التراث ، قم ، 1414 ق .\r\n14 . التنقيح الرائع ، فاضل مقداد ، منشورات آيت الله مرعشى نجفى ، قم ، 1404 ق .\r\n15 . تنقيح المقال فى علم الرجال ، شيخ عبدالله مامقانى ، چاپ سنگى .\r\n16 . تهذيب الاحكام ، شيخ طوسى ، مكتبه الصدوق ، تهران ، 1418 ق .\r\n17 . جامع المقاصد ، شيخ على بن الحسين كركى ، معروف به محقق ثانى ، مؤسسه آل البيت ( ع ) لاحياء التراث ، چاپ دوم ، قم ، 1414 ق .\r\n18 . جواهر الكلام ، شيخ محمد حسن نجفى ، دار احياء التراث العربى ، چاپ هفتم ، بيروت ، 1981 م .\r\n19 . حاشية المكاسب ، سيد محمد كاظم يزدى ، مؤسسه دار العلم ، قم ، 1378 ق .\r\n20 . حاشية كتاب المكاسب ، ميرزا على ايروانى غروى ، منشورات ذوى القربى ، قم ، 1421 ق .\r\n21 . الحدائق الناضرة ، شيخ يوسف بحرانى ، مؤسسه النشر الاسلامى ، قم ، 1409 ق .\r\n22 . الحديقة الهلاليّة ، شيخ بهايى .\r\n23 . الخصال ، شيخ صدوق ، مؤسسه النشر الاسلامى ، قم .\r\n24 . الخلاف ، ابو جعفر محمد بن حسن طوسى ، مؤسسه النشر الاسلامى ، چاپ اول ، قم ، 1417 ق .\r\n25 . الدروس الشرعيّة ، شهيد اوّل ، مؤسسه النشر الاسلامى ، قم .\r\n26 . دعائم الاسلام ، قاضى نعمان مصرى ، دار المعارف ، قاهره ، 1383 ق .\r\n27 . رجال النجاشى ، احمد بن على بن العباس النجاشى ، مؤسسه النشر الاسلامى ، قم ، 1407 ق .\r\n28 . رسائل فقهيّة ، شيخ مرتضى انصارى ، مجمع الفكر الاسلامى ، قم ، 1414 ق .\r\n29 . رياض المسائل ، سيد على طباطبايى ، مؤسسه النشر الاسلامى ، قم ، 1412 ق .\r\n30 .\r\n\r\n","description":"","footnote":"","page_name":" 496 ","page_number":512},
  {"content":"\r\n\r\nزبدة البيان فى احكام القرآن ، محقق اردبيلى ، مكتبه المرتضويه لاحياء الآثار الجعفريه ، تهران .\r\n31 . السرائر ، ابن ادريس حلّى ، مؤسسه النشر الاسلامى ، چاپ دوم ، قم ، 1410 ق .\r\n32 . سلسلة الينابيع الفقهيه ، شيخ على اصغر مرواريد ، مؤسسه فقه الشيعه - الدار الاسلاميه ، تهران ، 1410 ق .\r\n33 . السنن الكبرى ، احمد بن حسين بن على بيهقى ، دار الفكر ، بيروت .\r\n34 . شرايع الاسلام فى مسائل الحلال والحرام ، محقق حلّى ، انتشارات الاستقلال ، تهران ، 1409 ق .\r\n35 . شرح نهج البلاغه ، ابن ابى الحديد ، منشورات مكتبه آيت الله مرعشى نجفى ، چاپ دوم ، قم ، 1404 ق .\r\n36 . الصحاح تاج اللغة وصحاح العربية ، اسماعيل بن حماد الجوهرى ، دار العلم للملايين ، چاپ چهارم ، بيروت ، 1407 ق .\r\n37 . عدة الاصول ، شيخ طوسى ، مؤسسه آل البيت ( ع ) .\r\n38 . عروة الوثقى ، سيد محمد كاظم يزدى ، انتشارات الاسلاميه ، تهران ، 1399 ق .\r\n39 . عوائد الايّام ، مولى احمد نراقى ، انتشارات بصيرتى ، قم ، 1408 ق .\r\n40 . عوالى اللئالى العزيزية فى الاحاديث الدينية ، ابن ابى جمهور الاحسائى ، مطبعه سيد الشهداء ، قم ، 1403 ق .\r\n41 . عيون اخبار الرضا ، شيخ صدوق ، منشورات الاعلمى ، تهران ، 1390 ق .\r\n42 . الغدير ، علامه امينى ، مكتبه الامام امير المؤمنين ( ع ) ، چاپ چهارم ، تهران ، 1396 ق .\r\n43 . غنية النزوع ، سيد بن زهره الحلبى ، مؤسسه الامام صادق ( ع ) ، قم ، 1417 .\r\n44 . فرهنگ معين ، دكتر محمد معين ، انتشارات امير كبير ، چاپ چهارم ، تهران ، 1360 .\r\n45 . فقه القرآن ، قطب الدين راوندى ، منشورات آيت الله العظمى نجفى مرعشى ، چاپ دوم ، قم ، 1405 ق .\r\n46 . الفقه المنسوب للامام الرضا ( ع ) ، تحقيق مؤسسه آل البيت ، مشهد مقدس ، 1406 ق .\r\n47 .\r\n\r\n","description":"","footnote":"","page_name":" 497 ","page_number":513},
  {"content":"\r\n\r\nالفقه على المذاهب الأربعه ، عبدالرحمن الجزيرى ، دار احياء التراث العربى ، بيروت ، چاپ سوم .\r\n48 . فوائد الاصول ، تقريرات درس محقق نائينى به قلم شيخ محمد على كاظمى خراسانى ، مؤسسه النشر الاسلامى ، قم .\r\n49 . فوائد الاصول ، شيخ مرتضى انصارى ، مجمع الفكر الاسلامى ، قم ، 1419 ق .\r\n50 . القاموس المحيط ، محمد بن يعقوب فيروز آبادى ، مؤسسه الرساله ، 1407 ق .\r\n51 . قواعد الاحكام ، علامه حلّى ، مؤسسه النشر الاسلامى ، قم ، 1413 ق .\r\n52 . القواعد والفوائد ، شهيد اوّل ، منشورات مكتبه المفيد ، قم .\r\n53 . قوانين الاصول ، محقق قمى ، انتشارات العلميه الاسلاميه ، تهران .\r\n54 . الكافى ، ثقه الاسلام الكلينى ، دار الكتب الاسلاميه ، چاپ دوم ، تهران ، 1362 .\r\n55 . كتاب البيع ، امام خمينى ، مؤسسه تنظيم و نشر آثار امام خمينى ، قم ، 1379 .\r\n56 . كشف اللثام ، فاضل هندى ، مؤسسه النشر الاسلامى ، قم ، 1416 ق .\r\n57 . كفاية الاحكام ، محمد باقر بن محمد مؤمن السبزوارى ، انتشارات مدرسه صدر مهدوى ، اصفهان .\r\n58 . كفاية الاصول ، آخوند خراسانى ، انتشارات الاسلاميه ، تهران .\r\n59 . لسان العرب ، ابن منظور ، نشر ادب الحوزه ، 1405 ق .\r\n60 . اللمعة الدمشقيه ، شهيد اول ، نمونه ، قم ، 1403 ق .\r\n61 . المبسوط ، شيخ طوسى ، المكتبه المرتضويه ، چاپ دوم ، تهران ، 1387 ق .\r\n62 . مجمع البحرين ، فخر الدين طريحى ، دفتر نشر فرهنگ اسلامى ، چاپ دوم ، تهران ، 1362 .\r\n63 . مجمع البيان ، فضل بن حسن طبرسى ، دار احياء التراث العربى ، بيروت ، 1379 ق .\r\n64 . مجمع الفائدة والبرهان ، محقق اردبيلى ، مؤسسه النشر الاسلامى ، قم ، 1403 ق .\r\n65 . محجة البيضاء ، فيض كاشانى ، دفتر انتشارات اسلامى ، چاپ دوم ، قم ، 1384 ق .\r\n66 . مختلف الشيعه ، علامه حلّى ، دفتر تبليغات اسلامى ، قم ، 1416 ق .\r\n67 .\r\n\r\n","description":"","footnote":"","page_name":" 498 ","page_number":514},
  {"content":"\r\n\r\nمسالك الافهام ، زين الدين بن على العاملى معروف به شهيد ثانى ، مؤسسه المعارف الاسلاميه ، 1414 ق .\r\n68 . مستدرك الوسائل ، محدث نورى ، مؤسسه آل البيت ، قم ، 1407 ق .\r\n69 . مستند الشيعة ، احمد بن محمد مهدى نراقى ، مؤسسه آل البيت لإحياء التراث ، قم ، 1415 ق .\r\n70 . مسند احمد ، احمد بن حنبل ، دار صادر ، بيروت .\r\n71 . مصباح الفقاهه ، تقريرات محقّق خويى ، به قلم ميرزا محمد على توحيدى تبريزى ، انتشارات انصاريان ، چاپ چهارم ، قم ، 1417 ق .\r\n72 . المصباح المنير ، احمد بن محمد بن على الفيومى ، 1347 ق .\r\n73 . معجم مفردات الفاظ القرآن ، راغب اصفهانى ، المكتبه المرتضويه لاحياء الآثار الجعفريه .\r\n74 . مفاتيح الشرايع ، فيض كاشانى ، مطبعه الخيام ، قم ، 1401 ق .\r\n75 . مفتاح الكرامة ، سيد محمد جواد الحسين العاملى ، مؤسسه آل البيت ، قم .\r\n76 . المقنع ، شيخ صدوق ، مؤسسه الامام الهادى ( ع ) ، قم ، 1415 ق .\r\n77 . المقنعة ، ابو عبدالله محمد بن محمد بن النعمان ( شيخ مفيد ) ، مؤسسه النشر الاسلامى ، قم ، 1410 ق .\r\n78 . المكاسب المحرّمة ، امام خمينى ، مؤسسه تنظيم و نشر آثار امام خمينى ، قم ، 1373 .\r\n79 . المكاسب والبيع ، تقريرات درس محقق نائينى به قلم شيخ محمد تقى آملى ، مؤسسه النشر الاسلامى ، چاپ پنجم ، قم ، 1413 ق .\r\n80 . المكاسب ، شيخ مرتضى انصارى ، مؤسسه الهادى ، قم ، 1418 ق .\r\n81 . من لا يحضره الفقيه ، شيخ صدوق ، دار الكتب الاسلاميه ، چاپ پنجم ، تهران ، 1390 ق .\r\n82 . منتهى المطلب ، علامه حلّى ، مجمع البحوث الاسلاميه ، چاپ دوم ، مشهد ، 1412 ق .\r\n83 . المنجد فى اللغة والاعلام ، لويس معلوف ، دار المشرق ، چاپ بيست و سوم ، بيروت .\r\n84 . منية الطالب فى شرح المكاسب ، تقريرات محقق نائينى ، موسى بن محمد النجفى الخوانسارى ، مؤسسه النشر الاسلامى ، 1418 ق .\r\n85 . المهذب البارع ، قاضى ابن برّاج ، مؤسسه النشر الاسلامى ، قم ، 1406 ق .\r\n86 .\r\n\r\n","description":"","footnote":"","page_name":" 499 ","page_number":515},
  {"content":"\r\n\r\nنهاية الأحكام ، علامه الحلّى ، مؤسسه اسماعيليان ، چاپ دوم ، قم ، 1410 ق .\r\n87 . نهاية الدراية ، محقق اصفهانى ، مؤسسه آل البيت ( ع ) ، قم ، 1408 ق .\r\n88 . النهاية فى مجرد الفقه والفتاوى ، شيخ طوسى ، دار الاندلس ، بيروت .\r\n89 . النهاية فى غريب الحديث والاثر ، ابن الاثير ، موسسه اسماعيليان ، چاپ چهارم ، قم ، 1364 .\r\n90 . هداية الطالب ، ميرزا فتاح شهيدى تبريزى ، دار الفقه للطباعه والنشر ، قم ، 1428 ق .\r\n91 . الوافى بالوفيات ، صلاح الدين خليل بن ايبك الصفدى ، دار صادر ، بيروت ، 1411 ق .\r\n92 . وسائل الشيعه ، شيخ محمد حر عاملى ، مؤسسه آل البيت لاحياء التراث ، چاپ دوم ، قم ، 1414 ق .\r\n\r\n\r\n","description":"","footnote":"","page_name":" 500 ","page_number":516}
  ]