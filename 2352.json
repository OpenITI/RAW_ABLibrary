[
  {"content":"\r\nترجمه و متن\r\nكتاب\r\nمن لا يحضره الفقيه\r\nتأليف\r\nشيخ صدوق - ابن بابويه\r\nابى جعفر محمد بن على بن الحسين قمّى\r\nمتوفّاى سال - 381 هجرى\r\nمترجم : محمد جواد غفّارى\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nسرشناسه : ابن بابويه ، محمد بن على ، 311 - 381 ق .\r\nعنوان قراردادى : [ من لا يحضره الفقيه . فارسى - عربى 
  ]\r\nعنوان و پديدآور : ترجمه و متن كتاب من لا يحضره الفقيه / تأليف شيخ صدوق - ابن بابويه ابى جعفر محمد بن على بن الحسين قمى ؛ مترجم محمد جواد غفارى .\r\nمشخصات نشر : تهران : دار الكتب الإسلامية ، 1385 .\r\nمشخصات ظاهرى : 6 ج .\r\nشابك ( دوره ) : 5 - 352 - 440 - 964 : ISBN\r\nشابك ( ج . 1 ) : 0 - 346 - 440 - 964 : ISBN\r\nيادداشت : فيپا .\r\nيادداشت : فارسى - عربى .\r\nيادداشت : مترجم جلد دوم و سوم صدر بلاغى و مترجم جلد چهارم الى ششم على اكبر غفارى است .\r\nيادداشت : چاپ قبلى : نشر صدوق ، 1377 .\r\nيادداشت : عنوان عطف : من لا يحضره الفقيه .\r\nيادداشت : عنوان ديگر : ترجمه و شرح من لا يحضره الفقيه .\r\nموضوع : احاديث شيعه - - قرن 4 ق .\r\nشناسه افزوده : غفارى ، محمد جواد ، مترجم .\r\nشناسه افزوده : غفارى ، على اكبر ، 1303 - 1383 ، مصحح .\r\nرده بندى كنگره 80411385 م 2 الف / 129 BP\r\nرده بندى ديويى : 212 / 297\r\nشماره كتابخانه ملى : 21093 - 85 م\r\nنام كتاب : ترجمه و متن كتاب من لا يحضره الفقيه ( جلد 1 )\r\nمؤلف : محمد بن على ( ابو جعفر الصدوق ) ( ره )\r\nمترجم : محمد جواد غفارى\r\nتيراژ : 3000 جلد\r\nنوبت چاپ : اول ناشر\r\nتاريخ انتشار : 1385 ه . ش . سال پيامبر اعظم صلى الله عليه وآله و سلم\r\nصفحه و قطع : 568 صفحه - وزيرى\r\nچاپ : گوهر انديشه\r\nناشر : دارا الكتب الاسلاميه - تهران - بازار سلطانى - 99\r\nتلفن : 55627449 تلفكس : 55620410\r\nحق چاپ براى ناشر محفوظ است\r\nشابك : 0 - 346 - 440 - 964 ISBN : 964 - 440 - 346 - 0\r\nشابك دوره : 5 - 352 - 440 - 964 ISBN 964 - 440 - 352 - 5\r\nكليه مراحل تصحيح ، ترجمه ، مونتاژ و اعراب گذارى تحت نظر مرحوم استاد على اكبر غفارى رحمه الله بوده است .\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\n\r\n\r\nبنام خداوند جان و خرد * كزين برتر انديشه بر نگذرد\r\nبا سپاس بىقياس بر خداوندى كه رسولانى همراه با كتاب و حكمت فرستاد ، و با درود بر علم آموختگان بلا واسطهء مهبط وحى كه گفتار و كردارشان چراغ هدايت فراراه بشريت افروخت .\r\nآرزوى ديرينهء ما براى ترجمهء يكى ديگر از غنىترين منابع فقه شيعى به زبان پارسى و قابل استفاده براى عموم پارسى زبانان ، همراه با متن اعرابگذارى شده ، جامهء عمل پوشيد و عليرغم مشكلات زياد و امكانات محدود ، اينك در پيش روى شما است .\r\nلذا واجب است كه زحمات برادران فاضل و ارجمندمان آقاى محمد جواد غفّارى مترجم اين مجلَّد و آقايان حميد رضا مستفيد و على جعفرى حفظهما الله تعالى كه در اعرابگذارى قسمتهائى از متن ياريمان كردند ، سپاس گفته و اجرشان را به بهترين پاداش دهنده واگذاريم . فللّه درّهم و على الله برّهم .\r\nهمچنين همّت ادارهء انتشارات و تبليغات وزارت ارشاد اسلامى و مركز تهيه و توزيع كاغذ و چوب در كمك به اين منظور شايستهء تقدير و در پيشگاه احديّت محفوظ و مأجور باد .\r\nربّنا تقبّل منّا إنّك أنت السّميع العليم\r\n( نشر صدوق )\r\n","description":"","footnote":"","page_name":" مقدمهء كتاب مقدمهء كتاب 3 ","page_number":3},
  {"content":"\r\n\r\n* ( بِسْمِ الله الرَّحْمنِ الرَّحِيمِ ) *\r\nشرح زندگانى مؤلَّف كتاب :\r\nاو شيخ جليل القدر و بزرگوار ، پيشواى محدّثين ، محمّد بن عليّ بن الحسين بن موسى بن بابويه أبو جعفر صدوق قمّى است ، مرتبهء او در علم و فهم و درك حديث و درجهء فقاهت و راستى گفتار و فراوانى تأليفات و پر بارى و سرشارى آثار ، چندان است كه قلم را ياراى نوشتن آن و بيان را گنجايش بر شمردن آن نيست . دانشمندان پس از وى كه شرح حال او را نوشته يا از كتب ذى قيمت و گرانبهاى او بهره جسته‌اند جملگى در بزرگداشت و تمجيد او كوشيده‌اند و همگى به پيشوائى و راست گفتارى او اقرار دارند ، و از او بعنوان « شيخ » و « طلايه دار » و « راست گفتار » ياد كرده‌اند .\r\nاگر چه نيازى نمىبينيم كه براى نمودن مقام شامخ و درجهء رفيع او متوسّل به برهان و دليل شويم و يا شاهدى ذكر كنيم ، ليكن شمه اى از آنچه را كه علماى اسلام و بزرگان و اعلام مذهب ما در تعريف و مدح شخصيّت والاى آن بزرگوار گفته‌اند باختصار نقل مىكنيم ( تا دانش پژوهان را تذكرى باشد كه : هر كس پاى در راه خداوند گذارد و همّت بر ترويج سنن رسول او ( ص ) استوار نمايد و طريقهء خاندان پيامبر عليهم السّلام را پيمايد ، به همان اندازه كه كوشش خود را مصروف و معمول داشته مأجور بوده ، و بپاس آن گامهائى است كه در طريق حقّ برداشته براى خويش صحيفه و برگ زرّينى در تاريخ گشوده است كه همواره فروغ آثارش از آن مىدرخشد ) . اينك بخشى از آنچه در وصف و ستايش آن بزرگوار گفته‌اند :\r\nشيخ الطائفه - رحمه الله - در كتاب الفهرست خود از او با عنوان « جليل القدر » ياد كرده و پس از ذكر نام و كنيهء او گويد : او حافظ احاديث ، بصير و آگاه به رجال ، ناقد و صاحب نظر در اخبار است كه در ميان علماء و دانشمندان أهل\r\n","description":"","footnote":"","page_name":" مقدمهء كتاب 4 ","page_number":4},
  {"content":"\r\nقم همانند او در فراوانى و سرشارى علم ، و از حفظ داشتن حديث ديده نشده است ، و داراى حدود سيصد تصنيف است . همچنين در كتاب رجال خويش از وى با نام جليل القدر ، و بسيار حفظ دارندهء حديث و آگاه و صاحب بينش نسبت به فقه و احاديث و رجال ياد مىكند .\r\nرجالشناس بزرگ نجاشي از او تحت عنوان ابو جعفر أهل قم ، شيخ و فقيه ما و چهرهء درخشان و آبروى شيعه در خراسان ياد مىكند ، و مىافزايد : او در سال 355 ه وارد بغداد شد و در حالى كه جوانى كم سنّ و سال بود بزرگان شيعه از او استماع حديث و أخذ معارف كردند .\r\nاين سخن نجاشى را نيز نبايد از نظر دور داشت كه در بارهء او مىگويد :\r\n« بزرگان شيعه از او اخذ و استماع حديث كردند » . آرى بحقّ او از حديث اهميّت و مورد تجليل و توثيق واقع شدن بدان پايه است كه چنان بزرگداشتى را سراغ نداريم نسبت به هيچ كس ديگر غير او از معمول داشته باشند .\r\nخطيب بغدادى در اثر معروف خود « تاريخ بغداد » گويد : او ( شيخ صدوق ) وارد بغداد شد و در آنجا از پدر خود نقل حديث مىكرد ، او از بزرگان و سرشناسان شيعه بوده و محمّد بن طلحهء النّعالى از او براى ما حديث كرده است .\r\nابن ادريس در كتاب سرائر خود از او تمجيد كرده و گفته است كه او راست گفتار و بلند مرتبه و آگاه نسبت به اخبار و ناقد آثار و در شناخت رجال دانشمند بود ، احاديث فراوان از حفظ داشت . او مجيز شيخ ما محمّد بن محمّد بن النعمان معروف به شيخ مفيد بود .\r\nابن شهر آشوب در كتاب معالم العلماء او را پيشرو و پيشگام و مقتداى علماى قم وصف كرده و گويد مصنّفات او به حدود سيصد اثر بالغ مىگردد .\r\nسيد بن طاوس در « اقبال الأعمال » از ايشان بنام شيخ معظَّم ياد كرده و نيز در كتاب فرج المهموم او را بعنوان كسى كه دانش و وثاقتش مورد اتّفاق همگان است مىستايد .\r\nعلَّامهء حلىّ در خلاصة الأقوال خود ، از وى بنام شيخ و فقيه ما و آبرو و چهرهء درخشان و راستين شيعه ياد مىكند ، و مىافزايد در سال 355 هجرى وارد بغداد شد .\r\n","description":"","footnote":"","page_name":" مقدمهء كتاب 5 ","page_number":5},
  {"content":"\r\nدر حالى كه جوان بود ، بزرگان شيعه از محضر او استماع حديث مىكردند . او جليل القدر ، حافظ احاديث ، آگاه و صاحب بينش نسبت به رجال و ناقد اخبار بود كه در ميان دانشمندان برخاستهء از قم همانند او در زمينهء حفظ داشتن احاديث و فراوانى دانش هرگز ديده نشده است ، و داراى حدود سيصد اثر گرد آورى شده است .\r\nابن داود ( ره ) نيز در كتاب رجال خود نظير همين كلام را راجع به شيخ صدوق - رحمه الله - آورده است .\r\nفخر المحقّقين ( ره ) در اجازهء خود به شمس الدّين محمّد بن صدقه از او بنام شيخ و امام ياد كرده است .\r\nشهيد اوّل ( ره ) در اجازهء خود به زين الدّين عليّ بن خازن وى را بصفت الامام بن الإمام الصدوق ياد نموده است .\r\nشيخ علىّ بن هلال الجزائري ( ره ) ضمن اجازهء خود به محقّق كركي از او بعنوان شيخ ، صدوق ، حافظ ، نام برده است .\r\nو محقّق كركي ( ره ) نيز در اجازهء خود به شيخ حسين بن شمس الدّين او را به شيخ ، امام ، ثقه ، صدوق ، محدّث و حافظ ستوده است ، و در ضمن اجازهء خود به شيخ صفىّ الدّين عيسى از او با ألقاب حافظ و محدّث و رحّال ( پويندهء سفر ، براى كسب دانش ) و نويسنده و گنجينه و ثقه و صدوق ياد مىكند .\r\nو نيز شهيد ثانى ( ره ) در اجازهء خود به شيخ حسين بن عبد الصّمد از وى با ألفاظ شيخ ، امام ، عالم ، فقيه و صدوق نام مىبرد .\r\nو شيخ حسن ابن الشهيد ( ره ) در اجازهء خود به سيد نجم الدّين او را شيخ ، امام ، صدوق ، فقيه مىنامد .\r\nشيخ حسين بن عبد الصمد در كتاب وصول الأخيار إلى اصول الأخبار از ايشان بعنوان الشّيخ الجليل النّبيل نام برده گويد : اين شيخ بزرگوار و بسيار بلند مرتبه در ميان خاصّه و عامّه حافظ احاديث بسيار ، بصير و آگاه به فقه و رجال و علوم عقلى و نقلى ، ناقد اخبار ، پيشواى فرقهء ناجيه و فقيه شيعه و چهرهء درخشان آن در خراسان ، و عراق عجم بوده ، و در عصر خويش كسى در قدرت حافظه بويژه حفظ حديث ، و نيز فراوانى و سرشارى دانش نظير او ديده نشده است ، در سال 355 وارد بغداد شد و در حالى كه\r\n","description":"","footnote":"","page_name":" مقدمهء كتاب 6 ","page_number":6},
  {"content":"\r\nخود جوان بود كهنسالان و بزرگان شيعه از او أخذ حديث مىكردند .\r\nشيخ محمّد بن أحمد بن نعمت الله ( ره ) در اجازهء خود به سيّد ظهير الدّين ابراهيم بن الحسين الحسني الهمدانيّ از وى بنام امام فاضل كامل صدوق ياد مىكند .\r\nو نيز شيخ بهائى ( ره ) در « دارية » از او بنام رئيس محدّثين ، حجّة الإسلام ياد كرده است . همچنين در اجازهء خويش به مولى صفي الدّين محمّد قمّى او را به رئيس محدّثين صدوق مىنامد .\r\nمحقّق داماد ( ره ) در ( رواشح السّماويّة ) با ألقاب صدوق بن الصدوق عروة الإسلام از ايشان نام مىبرد .\r\nأمير شرف الدّين شولستاني ( ره ) در اجازهء خود به مجلسي اوّل از او بنام شيخ جليل ، ثقه ، صدوق ياد مىكند .\r\nمولى حسن على تسترى ( ره ) در اجازهء خود به مرحوم مجلسى اوّل در وصف او چنين گويد : الشيخ الأجلّ ، العدل ، العالم ، الفقيه ، المحدّث .\r\nآقا حسين خوانسارى ( ره ) در اجازهء خود به امير ذو الفقار از وى بنام شيخ أجل ، عالم فقيه صدوق ، رئيس محدّثين ياد مىكند .\r\nمولى محمّد تقى مجلسىّ ( ره ) از او بنام الامام السعيد الفقيه ياد كرده و پس از آن مىافزايد : سيد بن طاوس او را بسيار مدح كرده و مورد توثيق قرار داده است بلكه بايد گفت وقتى علما حكم بدرستى احاديث صحيحهء او مىكنند در واقع همگى او را مورد توثيق قرار مىدهند .\r\nو بطور كلَّى ساير أعلام و بزرگان مذهب اماميّه نيز از آن بزرگوار بدين القاب ياد كرده‌اند : رئيس المحدثين ، الشيخ الأجلّ ، امام عصره ، ركن من أركان الدّين ، صدوق المسلمين ، آية الله في العالمين ، الشيخ الأعظم ، الشيخ الصّدوق ، حجّة الإسلام ، الشيخ الثقة ، المولود بالدّعوة ، الشيخ الإمام المقدّم ، الفاضل المعظَّم ، راوية الأخبار ، الفائض نوره في الأقطار ، قدوة العلماء ، عمدة الفضلاء ، شيخ من المشايخ ، ركن من أركان الشريعة ، محيي معالم الدّين ، الحاوى لمجامع الفضائل و المكارم ، الشيخ الحفظة ، وجه الطَّائفة المستحفظة ، عماد الدّين ، الشيخ العلم الأمين ، عماد الملَّة و الدّين ، و القاب فراوان ديگرى از اين گونه - و آنچه گذشت نمونه اى است از اوصاف بسيارى كه در\r\n","description":"","footnote":"","page_name":" مقدمهء كتاب 7 ","page_number":7},
  {"content":"\r\nمقام بزرگداشت و تجليل و توثيق آن بزرگوار گفته‌اند . و اگر احتمال خسته ساختن خوانندگان عزيز نمىرفت . سخنان فرزانگان ديگرى را نيز كه حاكى از مقام رفيع و ارزشمند او است در اينجا ذكر مىكرديم . البته كسانى كه خواستار آن باشند مىتوانند خود به كتب آتي الذّكر مراجعه و مطالعه نمايند :\r\nالنقض تأليف شيخ عبد الجليل رازى قزوينى ، مجالس المؤمنين تسترى ، الرجال الكبير و الوسيط تأليف استرآبادى ، نقد الرجال تفرشى ، جامع الرواة اردبيلى ، أمل الآمل شيخ حرّ عامليّ ، الروضة البهيّة از جابلقى ، منتهي المقال حائرى ، المشتركات از كاظمى ، خاتمة المستدرك نورى ، قصص العلماء تنكابنى ، شعب المقال نراقى ، توضيح المقال كنّى ، اتقان المقال از شيخ محمّد طه ، تنقيح المقال مامقانى ، أعيان الشيعه عاملى ، سفينة البحار و الكنى و الألقاب و الفوائد الرضوية كه هر سه كتاب تأليف محدّث قمى - ره - است ، و مصفّى المقال و نيز الذّريعة از حاج آقا بزرگ تهراني ، الأعلام زركليّ ، عقيدة الشيعة تأليف مستشرق معروف دوايت م : دونلدسن ، و المنجد في الأدب و العلوم از فردينان توتل يسوعى .\r\n( مسافرتهاى آن بزرگوار به كشورها و شهرهاى مختلف جهت دست )\r\n( يافتن به فضائل و شنيدن حديث از مشايخ بزرگ )\r\nاو در شهر قم به دنيا آمد و در همان جا رشد كرد و نزد استادان آن شهر به فراگيرى دانش پرداخت ، در حالى كه آن ديار خود نيز بخاطر مشايخ بزرگش صاحب آوازه و ارج فراوان بود ، سپس بدرخواست مردم رى متوجّهء آن سامان گشته و در آنجا اقامت گزيد ، البتّه در كتب رجال و تراجم ذكرى از تاريخ هجرت آن بزرگوار به رى ديده نشده است ، امّا از خلال پاره اى مواضع در كتابهاى عيون اخبار الرضا ( ع ) و خصال و امالى تأليفات خود او استفاده مىشود كه تاريخ هجرت آن فرزانه بعد از ماه رجب سال 339 و پيش از ماه رجب سال 347 هجرى بوده است ، و دليل اين سخن آنكه در تاريخ اوّل از حمزة بن محمّد بن أحمد بن جعفر بن محمد بن زيد بن عليّ بن الحسين بن علىّ بن ابى طالب عليهم السّلام در قم أخذ روايت كرده است ، و در تاريخ دوم از\r\n","description":"","footnote":"","page_name":" مقدمهء كتاب 8 ","page_number":8},
  {"content":"\r\nابو الحسن محمد بن احمد بن علىّ بن أسد الأسدى معروف به ابن جرادة البردعي در شهر رى أخذ حديث كرده است .\r\nاز سال 347 به بعد در رى اقامت داشت ، تا اينكه از ركن الدّوله سلطان آل بويه رخصت خواست تا به زيارت مشهد امام رضا عليه السلام مشرّف گردد ، و بدنبال آن در سال 452 بدان مشهد متبرّك سفر كرد پس از نيل به زيارت به ديار رى بازگشت ، خود در كتاب عيون أخبار الرضا در اين خصوص گويد : وقتى از امير پيروز بخت ركن الدّوله براى زيارت تربت مطهّر حضرت رضا عليه السّلام رخصت خواستم ، او در ماه رجب سال 352 با اين درخواست موافقت كرد ، چون از نزد او برگشتم مرا باز خواند و گفت : اين تربت كه عازم آن هستى مشهد مباركى است ، من خود آن بارگاه را زيارت كرده و در آنجا از خداوند متعال در خواست كردم حوائجى كه در دل داشتم بر آورد ، و خداوند آنها را برايم بر آورده ساخت ، حال تو نيز در آنجا مرا به ياد آر و از دعا و زيارت برايم كوتاهى نكن كه دعا در آن مكان مقدّس مستجاب خواهد شد ، من با او پيمان بستم كه چنان كنم و بقول خود عمل كردم ، وقتى از مشهد متبرّك باز گشتم و نزد امير رفتم ، پرسيد آيا براى ما دعا كردى و از جانب ما مراسم زيارت بجاى آوردى ؟ جواب دادم : آرى ، گفت : كارى نيكو كردى كه براى من ثابت و محقّق شده كه دعا در آن بارگاه مستجاب است .\r\nاو در طريق اين سفر در شعبان همان سال وارد نيشابور شد ، و از گروهى از مشايخ آن سامان حديث شنيد كه از جمله ايشان أبو علىّ حسين بن احمد بيهقى است كه در خانهء خود برايش حديث گفت ، همچنين عبد الواحد بن محمّد بن عبدوس نيشابورى ، و أبو منصور احمد بن ابراهيم بن بكر خورى ، و أبو سعيد محمّد بن فضل بن محمّد بن اسحاق مذكَّر نيشابورى معروف به ابى سعيد معلَّم ، و نيز أبو الطَّيّب حسين بن أحمد بن محمّد رازى ، و عبد الله بن محمّد بن عبد الوهّاب السجزيّ همگى براى او نقل حديث كردند .\r\nو باز در نيشابور أبو نصر أحمد بن الحسين بن أحمد بن عبيد الضبّيّ المروانىّ النيشابورى براى او حديث گفت .\r\nهمچنين در مرو رود گروهى براى او نقل حديث كردند كه از جملهء آنان أبو الحسين محمّد بن عليّ بن الشاه فقيه مرورودى ، و أبو يوسف رافع بن عبد الله بن\r\n","description":"","footnote":"","page_name":" 1 ","page_number":9},
  {"content":"\r\nعبد الملك بوده‌اند .\r\nآن بزرگوار در همان سال به بغداد رفت و از جمعى از مشايخ آنجا نيز حديث شنيد ، از آن جمله : أبو الحسن علىّ بن ثابت الدّواليبيّ ، و أبو محمّد الحسن بن محمّد بن يحيى العلويّ الحسينيّ معروف به ابن أبى طاهر ، و ابراهيم بن هارون الهيستيّ بوده‌اند .\r\nاز فهرست نجاشى چنين بر مىآيد كه صدوق - رحمه الله - بار ديگر در سال 355 - هجرى به بغداد رفته است ، و شايد اين سفر در راه بازگشت از زيارت خانه خدا صورت گرفته است .\r\nدر سال 354 وارد شهر كوفه شد و در آنجا نيز از جمعى از مشايخ به سماع حديث پرداخت كه از آن جمله بوده‌اند محمّد بن بكران النقّاش ، و أحمد بن إبراهيم ابن هارون الفاميّ ( در مسجد كوفه ) ، و نيز الحسن بن محمّد بن سعيد الهاشميّ الكوفي ، و أبو الحسن عليّ بن عيسى ( كه در مسجد كوفه مجاور بوده ) ، و أبو القاسم الحسن بن محمّد ابن السكونى المذكَّر ، و أبو ذرّ يحيى بن زيد بن العبّاس بن الوليد البزّاز ، و أبو الحسن علىّ ابن الحسين بن سفيان بن يعقوب بن الحارث بن إبراهيم الهمدانيّ ( كه در منزل خود در شهر كوفه براى او نقل حديث كرده است ) و نيز الحسن بن محمّد بن الحسن بن إسماعيل السكونيّ ( نيز در منزل خود در كوفه ) از جمله آن مشايخ بوده‌اند .\r\nو در فيد پس از بازگشت از مكَّه ، أبو عليّ أحمد بن أبي جعفر البيهقيّ براى او نقل حديث كرده است . در همان سال پس از بازگشت از خانه خدا وارد شهر همدان شد و از بزرگان و مشايخ آنجا حديث شنيد كه از جملهء آنان أبو أحمد القاسم بن محمّد ابن احمد بن عبدويه السرّاج الزاهد الهمدانيّ ، و محمّد بن الفضل بن زيدويه الجلَّاب الهمدانيّ بوده‌اند ، همچنين أبو العبّاس الفضل بن الفضل بن العبّاس الكندىّ الهمدانيّ در آنجا براى او حديث كرده و او را اجازه نقل داده است .\r\nاو دو بار ديگر چنان كه از مجالس المؤمنين بر مىآيد مشهد امام علىّ بن موسى الرضا عليهما السّلام را زيارت كرد ، يك بار در سال 367 كه طى آن در روز جمعهء هفدهم ذى الحجّة و روز غدير خم در آن شهر بر عليّ بن الحسين الحسينيّ ابو البركات ، و أبي بكر محمّد بن على إملاء كرد . و قبل از محرّم سال 368 به رى بازگشت و مجلس بيست و هفتم را در روز جمعه ابتداى محرّم در آن شهر املاء كرد .\r\n","description":"","footnote":"","page_name":" 2 ","page_number":10},
  {"content":"\r\nو بار دوم بهنگام رفتن به ما وراء النهر كه روز سه شنبهء هفدهم شعبان سال 368 بود موفّق به زيارت مشهد امام رضا عليه السّلام گرديد .\r\nدر ادامهء سفر خود به بلاد ما وراء النهر ، به شهر بلخ رفته و از مشايخ آن شهر نيز حديث شنيده از جمله : أبو عبد الله الحسين بن محمّد الأشناني الرازيّ العدل ، و أبو عبد الله الحسين بن احمد الأسترآباديّ العدنيّ ، و أبو عليّ الحسن بن عليّ بن محمّد بن عليّ بن عمرو العطَّار و عدّهء ديگرى از مشايخ آن ديار را مىتوان نام برد . و نيز به سرخس سفر كرد و در آنجا از ابا نصر محمّد بن أحمد بن تميم السرخسيّ الفقيه حديث شنيد ، و در ايلاق ( از ولايات چاچ در ما وراء النهر ) از أبا الحسن محمّد بن عمرو بن عليّ بن عبد الله البصرى و أبا نصر محمّد بن الحسن بن إبراهيم الكرخيّ الكاتب و ديگران اخذ حديث كرده است .\r\nو در اين ايام شريف الدّين أبو عبد الله معروف به نعمت ( يا بنا بر نسخه اى نعمت الله ) نيز بدان ديار آمده خدمت شيخ - رحمه الله - رسيد و از او تقاضا كرد كتابى در خصوص فقه و حلال و حرام و بطور كلَّى شرايع و احكام دين گرد آورى و تصنيف نمايد ، و نام آن را « كتاب من لا يحضره الفقيه » گذارد ( بمعنى كتاب مسائل براى كسى كه فقيه در دسترس او نيست ) تا در صورت حاجت ، بدان مجموعه رجوع و موافق مندرجات آن عمل كنند . صدوق - رحمه الله - اين خواسته را اجابت فرمود و كتاب حاضر را برشته تحرير كشيد ، و خود در مقدّمهء كتاب مىفرمايد : وقتى دست قضا مرا به بلاد غربت افكند و خواست تقدير چنين بود كه به سرزمين بلخ از بخش ايلاق برسم ، شريف الدّين أبو عبد الله معروف به نعمت نيز به آنجا وارد شد ، كه از مجالست او خوشحاليم افزون گشت . . . تا آخر آنچه در مقدمهء مؤلَّف خواهد آمد .\r\nو در ادامهء سفرهاى خود شيخ - رحمه الله - در سمرقند از أبو محمّد عبدوس ابن عليّ بن العبّاس الجرجانيّ ، و أبو أسد عبد الصمد بن عبد الشهيد الأنصاريّ حديث شنيد .\r\nو نيز در فرغانه تميم بن عبد الله بن تميم القرشىّ ، و أبو أحمد محمّد بن جعفر البندار الشافعي الفرغاني ، و اسماعيل بن منصور بن أحمد القصّار ، و أبو محمّد محمّد بن أبي عبد الله الشافعي براى او حديث گفتند .\r\n","description":"","footnote":"","page_name":" 3 ","page_number":11},
  {"content":"\r\n« خاندان معظَّم او »\r\nپدر آن بزرگوار :\r\nخاندان ارجمند او در شهر مقدّس قم يكى از مهمترين و والاترين خاندانهاى شيعه بوده و همواره به بزرگى و عظمت مورد ستايش شيعه قرار گرفته است ، و عدّه فراوانى از دانشمندان و شخصيّتهاى علمى از آن برخاسته و گروهى از نوادر علمى و دينى و حاملان حديث و فقه از آن بيرون آمده‌اند .\r\nدر اينجا از پدر ارجمند و برادران شيخ - رحمهم الله - نام برده و بشرح حال هر يك باختصار اشاره مىكنيم :\r\n1 - پدر بزرگوارش أبو الحسن على بن الحسين بن موسى بن بابويه القميّ معروف به صدوق اوّل است ، در اكثر كتب رجال با احترام و بزرگداشت و ستايش از او نام برده‌اند ، نجاشىّ رجالشناس بزرگ در فهرست خود گويد : عليّ بن الحسين بن موسى ابن بابويه قمّى ابو الحسين در عصر خود استاد و پيشرو و قميان و فقيه و « راست گفتار » ايشان است ، او به عراق سفر كرد و با أبى القاسم حسين بن روح - رحمه الله - ( سوّمين نايب از نوّاب اربعهء حضرت صاحب عليه السّلام ) ملاقات و با او حشر و نشر يافته ، و مسائل مورد نظر خويش را از او مىپرسيد . و نيز ابن نديم در كتاب فهرست خود گويد :\r\nابن بابويه نامش : عليّ بن الحسين بن موسى بن بابويه القمي و از فقها و راست گفتاران شيعه است .\r\nشيخ طوسى - رحمه الله - در كتاب خود موسوم به رجال و فهرست ، و نيز علَّامهء حلَّى در خلاصة الاقوال ، و ساير شرح حال نگاران در كتب خود از او نام برده و شرح حال وى را نگاشته‌اند ، همچنين علماء در اجازات خود از او نام برده و جملگى او را مورد تمجيد و ستايش قرار داده‌اند . در اينجا با توجّه به توقيعى كه از جانب امام حسن عسكرى عليه السّلام در مورد او صادر شده ( و امام عليه السّلام با كلمات « اى شيخ و معتمد و فقيه ما » او را مخاطب قرار داده ) ديگر به نظر نمىرسد نيازى باشد كه به احوال آن بزرگوار اشاره كنيم .\r\n","description":"","footnote":"","page_name":" 4 ","page_number":12},
  {"content":"\r\nزمان ولادت و وفات و زادگاه و آرامگاه پدر آن بزرگوار\r\n: در كتب رجال و شرح حال علماء بطور مشخّص از تاريخ ولادت پدر شيخ - رحمه الله - ذكرى بميان نيامده است لكن با توجّه به شواهد و قرائن حدس مىزنند كه حدود سال 260 هجرى قمرى باشد . او در شهر قم به دنيا آمد و در همان جا پرورش يافت ، و نزد مشايخ و علماى آنجا به كسب دانش پرداخت ، بعد به عراق رفت و در آنجا با حسين بن روح ( سوّمين نفر از نوّاب اربعهء حضرت صاحب عليه السّلام ) ديدار كرده و مسائلى از او پرسيد ، و بار ديگر در سال 328 هجرى قمرى به بغداد سفر كرد و در همين سال بود كه به عبّاس بن عمر اعطاى اجازه فرمود ، و در سال 329 هجرى پس از بازگشت به زادگاه خويش شهر قم آفتاب عمر آن بزرگوار غروب كرد و در همان جا به خاك سپرده شد ، و اين همان سالى است كه مىگويند تناثر نجوم در آن واقع شد .\r\nأبو عبد الله حسين بن بابويه از جماعتى از اهل قم كه از جمله ايشان عليّ بن أحمد بن عمران الصفّار ، و علويّة الصفّار ، و الحسين بن أحمد بن إدريس هستند - خدا ايشان را رحمت كناد - روايت كرده كه گفتند : در سالى كه پدرم عليّ بن الحسين بن موسى ابن بابويه وفات يافته بود ما در بغداد بوديم ، و ابو الحسن على بن محمّد سمريّ - قدّس سرّه - ( آخرين نفر از نوّاب اربعه ) پيوسته از ما جويا مىشد كه چه خبر تازه اى در مورد على بن الحسين - رحمه الله - رسيده است ، و ما مىگفتيم : نامه رسيده كه او تندرست است .\r\nاين وضع ادامه داشت تا روزى كه او در آن روز از دنيا رفت ، و علىّ بن محمّد سمرى - قدّس سرّه - باز هم از ما جوياى حال او شد ، و ما نيز همان سخن هر روزه را تكرار كرديم ، اين بار در پاسخ بما فرمود : خداوند شما را در مصيبت علىّ بن الحسين پاداش نيكو دهد كه او هم اكنون از دنيا رفت ، راويان گويند : ما ساعت و روز و ماه آن لحظه اى كه اين خبر را گفته بود يادداشت كرديم ، پس از هفده يا هجده روز خبر وفات او به بغداد رسيد ، و درست در همان تاريخ و ساعتى اتّفاق افتاده بود كه شيخ على ابن محمد سمرى ابو الحسن - قدّس سرّه - قبلا بما اعلام كرده بود .\r\nقبر آن بزرگوار در قم آشناى همگان و مشهور است ، و گنبد و بارگاهى عالى بر\r\n","description":"","footnote":"","page_name":" 5 ","page_number":13},
  {"content":"\r\nآن ساخته‌اند ، كه اهل معرفت آنجا را زيارت مىكنند و از صاحب آن مزار پاك صفا مىجويند .\r\nولادت مؤلف - رحمه الله -\r\n: ما بدرستى از سال ولادت او آگاه نيستيم و هيچ يك از شرح حال نويسان نيز آن را مشخّص نكرده‌اند ، امّا از كتاب خود او بنام كمال الدّين ، و كتاب غيبت شيخ طوسى و فهرست نجاشى چنين بر مىآيد كه تاريخ ولادت او پس از فوت محمّد بن عثمان العمرى دوّمين نفر از سفراى چهارگانه امام زمان عليه السّلام بوده است ، سال 305 هجرى در اوائل سفارت أبي القاسم حسين بن روح ( سومين سفير از سفراى چهارگانه . ) شيخ صدوق گويد : أبو جعفر محمّد بن عليّ بن الأسود براى ما روايت كرده گفت : على بن حسين بن موسى بن بابويه - پدر مؤلَّف - پس از وفات محمّد بن عثمان العمريّ - رضى الله عنه - از من درخواست كرد كه از حسين بن روح بخواهم تا از مولايمان امام زمان عليه السّلام خواهش كند آن حضرت دعا كند و از خداوند عزّ و جلّ بخواهد كه فرزند پسرى نصيب او گرداند ، گويد : من اين خواسته را بجا آوردم ، و او نيز بنوبهء خود پنهانى آن را گزارش داد ، و پس از سه روز به من خبر داد كه امام عليه السّلام براى عليّ بن الحسين دعا فرموده و در آينده نزديك او را پسرى مبارك زاده شود كه خداوند عزّ و جلّ بواسطهء آن پسر او را بهره مند سازد ، و پس از او نيز فرزندان ديگرى به وى عطا گردد .\r\nهمچنين شيخ الطائفة - رحمه الله - گويد : ابن نوح گويد : أبو عبد الله حسين ابن محمّد بن سورهء قمى - رحمه الله - هنگامى كه در سفر حجّ به شهر ما آمده بود براى من روايت كرده گفت : عليّ بن حسن بن يوسف صائغ قمّى و محمّد بن أحمد بن محمّد صيرفي معروف به ابن الدّلَّال و ديگران از مشايخ قم براى من حديث كردند كه علي بن حسين ابن موسى بن بابويه دختر ( محمّد بن موسى بن بابويه ) عموى خود را به همسرى اختيار كرده بود ولى از او فرزندى نداشت . لذا به حسين بن روح - رضى الله عنه - نوشت كه از امام زمان عليه السّلام خواهش كند كه برايش دعا فرموده و از خداوند بخواهد فرزندانى فقيه به او عطا فرمايد ، پس از ناحيهء مقدّسه پاسخ رسيد كه تو از همسر كنونى\r\n","description":"","footnote":"","page_name":" 6 ","page_number":14},
  {"content":"\r\nخود داراى فرزند نخواهى شد ، لكن به زودى صاحب كنيزى ديلمى مىشود و از او داراى دو پسر كه فقيه شوند خواهى گرديد .\r\nو باز نجاشى گويد : على بن الحسين - ره - به عراق رفته و با حسين بن روح - رحمه الله - ملاقات كرد و مسائلى از او پرسيد ، پس از مدتى بتوسّط محمّد ابو جعفر الأسود به حسين بن روح نامه نوشت و طى آن درخواست كرد كه نامهء او را به امام عليه السّلام برساند ، كه در آن نامه از حضرت درخواست دارا شدن فرزندى كرده بود ، پس جواب آمد : در مورد خواسته تو برايت دعا كرديم ، و در آينده نزديك دو فرزند پسر پر خير و نيكو نصيب تو خواهد گرديد .\r\nآنچه گذشت سخنان بزرگان و دانشمندان در مورد تاريخ ولادت آن بزرگوار بود ، و اوّلين روايت را خود او كه نسبت بخويشتن آگاه تر از ديگران است نقل كرده بود ، از همهء اينها نتيجه گيرى مىشود كه ولادت آن بزرگوار بعد از سال 305 بوده ، و چه نيكو ولادتى و نيكوتر مولودى بوده است كه بدعاى امام زمان عليه السّلام زاده شد ، و سود او و خير و بركتش همه مردمان را فرا گرفت ، و به همين لحاظ بود كه شيخ بزرگوار ( صدوق ) همواره افتخار مىكرد و مىفرمود : من بدعاى امام زمان عليه السّلام زاده شدم ، و نيز مىگفت : چه بسيار اتّفاق مىافتاد كه وقتى أبو جعفر محمّد بن عليّ الأسود مرا مىديد كه با چه پشتكارى به مجالس استادمان محمّد بن أحمد بن الوليد - رحمه الله - رفت و آمد مىكنم و نسبت بفراگيرى كتابهاى علمى و حفظ آنها اشتياق نشان مىدهم ، مىگفت : عجب نيست كه چنين رغبت و اشتياقى در علم و دانش داشته باشى ! زيرا كه تو بدعاى امام زمان عليه السّلام زاده شده اى ! و ابن سورة مىگفت : هر گاه ابو جعفر و أبو عبد الله فرزندان علي بن الحسين چيزى روايت مىكردند مردم از وسعت حفظ و معلومات ايشان در شگفت مىشدند و به آنان مىگفتند : اين موقعيّت و شأن بسبب دعاى امام عليه السّلام در حقّ شما مخصوص گشته است .\r\nو چنان كه قبلا گذشت برادر شيخ نيز گويد : من در حالى كه كمتر از بيست سال سنّ داشتم حديث مىگفتم و گاه محمّد بن عليّ الأسود در مجلس من حضور مىيافت و وقتى سرعت پاسخگوئى مرا به مسائل حلال و حرام مشاهده مىكرد از كمى\r\n","description":"","footnote":"","page_name":" 7 ","page_number":15},
  {"content":"\r\nسنّ و سال من در شگفت شده و مىگفت : عجب نيست ! زيرا تو بدعاى امام عليه السّلام زاده شده اى .\r\nامّا آنچه در پاره اى از كتب مذكور است كه شيخ در خراسان و بهنگامى كه پدرش به زيارت مشهد مقدّس امام رضا عليه السّلام مشرّف شده بود به دنيا آمده است ما در اين مورد به سندى دست نيافته‌ايم كه صحّت اين مدعا را اثبات كند ، و نيز هيچ يك از شيعيان را نديده‌ايم كه ذكرى از آن كرده باشند ، البتّه خدا بهتر مىداند .\r\nوفات مؤلَّف و آرامگاه او\r\n: او در سال 381 هجرى در حالى كه بيش از هفتاد سال از عمر پر ثمرش مىگذشت چشم از جهان فرو بست ، آرامگاه او در شهر رى بفاصله كوتاهى از مرقد حضرت عبد العظيم حسنى - رضى الله عنه - و در كنار باغ طغرل در باغچهء مصفّائى قرار گرفته ، و داراى بقعه و بارگاهى است كه در عين سادگى ، از شكوهى روحانى برخوردار است و مردم به زيارت آنجا رفته و بدان تبرّك مىجويند ، و ساختمان آن بدستور فتحعلى شاه قاجار در سال 1238 تجديد بنا گرديد ، البته اين باز سازى پس از ظهور كرامتى كه گفتگوى آن در ميان مردم دهان به دهان مىگشت و براى شاه و امراء و دولتمردان او به ثبوت رسيد انجام شد ، تفصيل ماجرا را پاره اى از بزرگان همچون خوانسارى در كتاب روضات ، و تنكابنى در قصص العلماء ، و مامقانى در تنقيح المقال ، و خراسانى در منتخب التواريخ ، و قميّ در فوائد الرّضويّة و ديگران در كتب خود ذكر كرده‌اند - رحمهم الله - خوانسارى در مورد اين واقعه چنين مىگويد : از جملهء كرامات شيخ كه در اين دوره آشكار شد و موجب باز شدن چشم و روشنائى ديدهء صاحبدلان گرديد و توجّه مردمان بسيار را به خود معطوف ساخت ، اين قضيّه بود كه : زمانى در اثر طغيان آب باران حفره و شكافى در آرامگاه شريف شيخ - رحمه الله - واقع در نزديكى شهر رى ( كه بخش كوچك بجا مانده از رى قديم است ، و امروز از اعتبار و رونق و شهرت پيشين اثرى در آن مشاهده نمىشود ) پديد آمد ، و وقتى براى اصلاح و مرمّت آن به بازرسى و جستجوى آن حدود پرداختند به سردابى برخوردند كه قبر شيخ در آن قرار داشت ، و چون بدان جا وارد شدند بدن شريفش را تر و تازه يافتند كه غير از عورت او\r\n","description":"","footnote":"","page_name":" 8 ","page_number":16},
  {"content":"\r\nبقيهء بدن عريان و اندامى سالم و بدون نقص و عيب با صورتى نيكو آرميده بود ! و هنوز اثر خضاب بر ناخنهايش مشهود بود ! و رشته هاى نخ پوسيدهء كفن كه از هم گسسته شده بود و در اطراف جسد بر روى خاك ريخته بود ! اين خبر در شهر تهران بسرعت دهان به دهان گشت تا بالاخره به گوش خاقان مبرور رسيد يعنى فتحعلى شاه قاجار جدّ پدر شاه كنونى ناصر الدين شاه قاجار - كه خداوند ملك و دولتش را پيوسته پايدار و جاويد بدارد - تقريبا حدود سال 1238 هجرى اين واقعه اتّفاق افتاد ، فتحعلى شاه خود براى تحقيق موضوع شخصا در آنجا حضور پيدا كرد ، و پس از شور و صلاحديد با دولتمردان و افراد امين و مورد اعتماد كه دخول شخص سلطان به سردابه مذكور را موافق مصلحت دولت عليّه ندانستند ، گروهى از علماء و افراد سرشناس و متشخّص شهر را به داخل سرداب فرستاد ، با توجّه به كثرت بازديدكنندگان و اعلام صحّت موضوع از سوى تمامى آنان ، هيچ گونه شكَّى براى سلطان باقى نماند كه اين شايعه قطعا حقيقت دارد ، و چون به علم اليقين رسيده بود دستور داد آن حفره يا كانال منتهى به سرداب را بسته و ساختمان آرامگاه را ترميم ، و به بهترين وجه تزئين و آئينه كارى نمايند . و من خود بعضى از كسانى كه در آن واقعه حضور داشته و شاهد ماجرا بوده‌اند ملاقات كرده‌ام و نيز بزرگانى از بين اساتيد گذشته ما آن را حكايت كرده‌اند كه ايشان خود از بزرگان سروران دنيا و دين هستند .\r\nمامقانى نيز اين واقعه را از قول عالم راست گفتار و مورد اعتماد سيد ابراهيم لواسانى طهرانى - قدّس سرّه - در تنقيح المقال نقل كرده است .\r\nو سلام عليه يوم ولد و يوم يموت و يوم يبعث حيّا\r\nتأليفات پدر مؤلَّف - رحمه الله - : ابن نديم در كتاب فهرست خود گويد : من در پشت جزوه اى بخطَّ فرزند او محمّد بن عليّ ( ابو جعفر الصدوق ) خواندم كه مرقوم داشته بود : به فلان بن فلان ( نام او را ذكر كرده بود ) كتابهاى پدرم على بن الحسين كه عبارت از دويست كتاب است ، و نيز كتابهاى خودم را كه هشت كتاب است اجازهء نقل دادم - تا آخر - .\r\nهمان گونه كه از اين سخن بر مىآيد آثار آن بزرگوار بالغ بر دويست كتاب بوده است ، لكن در فهرستهاى تدوين شده جز اندكى ؟ ؟ ؟ آن را نام نبرده‌اند ، البته\r\n","description":"","footnote":"","page_name":" 9 ","page_number":17},
  {"content":"\r\nنجاشى و شيخ طوسى - رحمهما الله - حدود بيست كتاب از آنها را در فهرست خود نام برده‌اند ، و با كمال تأسف بايد گفت بيشتر آن آثار در طول زمان از بين رفته و اثرى از آن همه بدست ما نرسيده است .\r\nبرادران مؤلَّف - رحمه الله - :\r\n1 - حسين بن على :\r\nنجاشى در فهرست خود شرح حال او را آورده و گويد : ابو عبد الله حسين ابن عليّ بن حسين بن موسى بن بابويه قمّى راست گفتار بوده و داراى كتابهائى است از جمله : كتاب التوحيد و نفي التشبيه ، و كتابى كه براى ابى القاسم صاحب بن عبّاد پرداخته يا به او تقديم نموده است ، اين خبر را حسين بن عبيد الله براى ما گفته است - تا آخر - .\r\nشيخ طوسى - رحمه الله - در كتاب غيبت خود گويد : ابن نوح گفته كه أبو عبد الله بن سوره - حفظه الله - گويد : أبى الحسن بن بابويه داراى سه فرزند بوده كه دو تن از ايشان بنامهاى محمّد و حسين هر دو فقيه و در حفظ بسيار ماهر بوده‌اند و اخبارى از حفظ داشته‌اند كه ساير دانشمندان قم آنها را از حفظ نداشته‌اند .\r\nايشان برادر ديگرى بنام حسن داشتند كه برادر ميانى بود و پيوسته به زهد و عبادت روزگار مىگذرانيد ، و با مردم رفت و آمد و آميزش نداشت ، و أهل فقه و فقاهت هم نبود . ابن سوره گويد : هر گاه كه أبو جعفر و أبو عبد الله دو فرزند ابي الحسن عليّ بن الحسين حديثى روايت مىكنند مردم از حافظهء ايشان و آنچه حفظ دارند دچار شگفتى مىشوند و به آنان مىگويند : با دعاى امام عليه السّلام اين شأن و مقام كه از آن برخورداريد مخصوص به شما دو تن گشته است . ابو عبد الله - حسين بن على مورد بحث - خود گويد : من مجلس حديث داشته و حديث مىگفتم در حالى كه كمتر از بيست سال سن داشتم ، چه بسا اتّفاق مىافتاد كه محمّد بن عليّ الأسود در مجلس من حضور مىيافت ، و چون سرعت مرا در پاسخگوئى به مسائل حلال و حرام مىديد شگفتى او از كم سنّ و سالى من زياده مىگشت و خود مىگفت : چه جاى تعجّب است ! كه تو بدعاى امام عليه السّلام به دنيا آمده اى .\r\nابن حجر در لسان الميزان پس از بر شمردن نسب او گويد : ابن النّجاشى از او\r\n","description":"","footnote":"","page_name":" 10 ","page_number":18},
  {"content":"\r\nياد كرده و گويد : وى از فقهاى اماميّه بوده ، و شيخ ابو عبد الله غضائرى از او روايت كرده است ، او كتاب نفى التشبيه را تصنيف و به صاحب بن عبّاد تقديم نموده است ، و صاحب همواره او را بزرگ مىداشت و هنگامى كه نزد او بود جايش را در بالاى انجمن قرار مىداد - الى آخر - .\r\nبطور كلَّى همهء كسانى كه از او نام برده‌اند وى را گرامى داشته و مورد ستايش قرار داده‌اند .\r\nاو از عدّه اى از مشايخ روايت كرده كه از جملهء ايشان : پدرش ابو الحسن ابن بابويه ، و برادر بزرگوارش ابو جعفر بن بابويه ، و نيز ابو جعفر محمّد بن عليّ الأسود ، و عليّ بن احمد بن عمران الصفّار ، و حسين بن احمد بن إدريس بوده‌اند .\r\nاز او نيز عدّه اى روايت كرده‌اند و از جمله : الشيخ ابو على الحسن بن محمّد ابن الحسن الشيبانيّ - صاحب تاريخ قم - و السيّد المرتضى علم الهدى علىّ بن الحسين ابن موسى ، و الحسن بن احمد بن محمّد بن الهيثم العجليّ مىباشند .\r\nهمچنين احمد بن محمّد بن نوح ابو العبّاس السيرافي از او روايت مىكند و گويد :\r\n« در ماه ربيع الأوّل سال سيصد هجرى به بصره نزد ما آمد » . ولى اين تاريخ نادرست است زيرا شيخ و برادرش محمّد بن على بن بابويه پس از 305 به دنيا آمده‌اند ، شايد 350 به 300 تحريف شده باشد .\r\nشيخ طوسى - رحمه الله - نيز بواسطهء جماعتى از او روايت كرده كه ظاهرا عبارت از : محمّد بن محمّد المفيد ، و ابن الغضائريّ الحسين ، و ابو الحسين جعفر بن حسكة القمّي ، و ابو زكريّا محمّد بن سليمان الحرّانيّ ، و السيّد محمّد بن حمزة المرعشيّ مىباشند .\r\nو السلام . با استفاده از مقدّمهء كتاب معانى الاخبار و كمال الدين .\r\nمحمد جواد غفارى 1366\r\n","description":"","footnote":"","page_name":" 11 ","page_number":19},
  {"content":"\r\n\r\n\r\nبنام خداوند بخشايندهء مهربان\r\nبار الها ! براستى كه من تو را مىستايم ، و سپاست ميگويم ، و به تو دلگرم و اميدوارم ، و بر تو توكَّل ميكنم ، و بدرگاه تو بگناه خويش اعتراف مىنمايم ، و تو را گواه ميگيرم كه بحقيقت به يكتائيت اقرار دارم ، و مبرّايت ميدارم از هر پيرايه كه سزاوار تو نيست . پيرايه اى كه به تو نسبت داده آن كس كه برايت نظير و همتا انگاشته ، و از راهت منحرف گشته ، و ايمان دارم كه تو در هر حكم كه فرمائى عادلى ، و در آنچه اجرا نمائى درستكارى ، و بهر چه كه اراده كنى بىشتاب و پر مهر و دقيقى ، بندگانت را از روى نياز نيافريدى ، و جز به كمتر از توانائيشان مأمور نساختى ، و خود با عطاء وجودشان از سر رحمت آغاز كردى ، و از سر حكمت مورد استحقاق لطفشان قرار دادى ، پس عقل هر مكلَّفى را كامل كردى و راه را بر او واضح و روشن ساختى ، و هيچ كس را بدون اندام و اسباب بكارى كه بدون آن اسباب و اندام انجام نپذيرد نگماشتى ، و بدان چه بدون خبر دهندهء راستگو دانستن و فهمش ممكن نيست مكلَّف ننمودى .\r\nآنگاه فرستادگان خود را بشارت دهنده و ترساننده برانگيختى ، و آنان را به گماشتن راهنمايانى محفوظ از خطا و نسيان امر فرمودى ، تا بندگانت را به راه تو با برهان و دليل روشن و نيز زبان خوش و اندرز بخوانند ( ممكن است « حكمت » كنايه از قرآن باشد و\r\n","description":"","footnote":"","page_name":" 12 ","page_number":20},
  {"content":"\r\n« موعظهء حسنه » سنّت ) ، تا مردم را پس از فرستادن ايشان بر تو عذر و بهانه اى نباشد ، و هر كس تباه شدنى است پس از اتمام حجّت هلاك شود ، و هر كس شايسته زندگى ابدى است با دليل به حيات جاويد رسد ، و از اين رو احسان و رحمت خويش را بر جهانيان بزرگ ساختى ( يا احسان و نعمتت بر بندگان عظيم گشت ) ، و ثناى خويش بر ايشان واجب و لازم شمردى ، پس سپاس تو را ، بشمار آنچه كتابت ثبت كرده ، و آنچه علمت بر آن احاطه يافته ، و تو خود بسيار بالاتر و برترى از آنچه كجروان و ستمكاران در باره ات گويند .\r\n( امام فرخنده بخت و دانشمند ) شيخ ابو جعفر محمّد بن عليّ بن الحسين بن موسى بن بابويه قمّى گرد آورندهء اين كتاب - كه خداوند روانش را شاد فرمايد - گويد :\r\nهنگامى كه خواست و مشيّت بارى مرا بسوى بلاد غربت روانه ساخت ، و دست تقدير و سرنوشت گذارم را بسرزمين بلخ قصبهء ايلاق انداخت ، سيّد متعهّد و پايبند دين ابو عبد الله محمد بن حسن بن اسحاق بن [ حسن بن 
  ] حسين بن اسحاق بن موسى بن جعفر بن محمّد بن عليّ بن حسين بن على بن ابى طالب عليهم السّلام كه معروفست به « نعمت » به آن قصبه وارد شد ، و من بمجالست با وى بسيار خرسند و شادمان گشتم ، و با همدمى و همصحبتى او قلبم روشن و سينه‌ام گشوده شد ، و بدوستى و محبّتش بسيار مفتخر و سرافراز گشتم ، به جهت اخلاق ستوده اى كه بر شرافت و اصالت خانوادگى خود افزوده بود از حياء و شايستگى ، آرامش دل ، هيبت ، ديندارى و تعهّد ، پاكدامنى ، پرهيزگارى و فروتنى .\r\n","description":"","footnote":"","page_name":" 13 ","page_number":21},
  {"content":"\r\nوى روزى از كتاب محمّد بن زكريّاى رازى طبيب كه نامش را « من لا يحضره الطبيب » گذارده ياد كرد و گفت آن كتابيست در موضوع خود ( با كمى حجمش ) جامع و وافى ، و از من درخواست كرد كه در فقه و حلال و حرام و قوانين و مقرّرات شرع كتابى بنويسم بقسمى كه همهء آنچه را كه در موضوعات مختلف فقه ( از طهارت تا ديات ) تاكنون نوشته‌ام در برداشته باشد و آن را « كتاب من لا يحضره الفقيه » نام نهم ، تا بوقت نياز بدان مراجعه كرده و مورد اعتماد و اطمينانش باشد و به آن عمل كند ، و با كسانى كه آن را مطالعه كرده و از آن نسخه برداشته و به آنچه در آنست عمل كنند در اجر شريك باشد ، در صورتى كه وى از بيشتر كتابهايم كه همراه خود داشتم نسخه برداشته و يا از من به گوش خويش احاديثش را شنيده و اجازه روايتش را نيز گرفته بود ، و بر تمامى آنها كه حدود 245 مجلَّد ميشد آگاهى داشت .\r\nاينجانب چون او را - كه خداى توفيقش دهد - اهل و شايسته يافتم پيشنهادش را به اين كار پذيرفتم ، و اين كتاب را با حذف اسانيد كه مبادا بسبب نقل آن حجم كتاب زياد شود ، تأليف كردم ، اگر چه در ذكرش فائده بسيار بود .\r\nو در اين كتاب بخصوص نظر نداشتم هر چه به من روايت كرده‌اند همه را بياورم مانند ديگر مصنّفان كه آنچه شنيده‌اند مىآورند ، بلكه منظورم اين بود كه آن دسته از رواياتى كه بدان فتوا مىدهم و بصحّت صدورش از معصومين عليهم السّلام - بهر دليل - وثوق\r\n","description":"","footnote":"","page_name":" 14 ","page_number":22},
  {"content":"\r\nو قطع دارم و بدان حكم ميكنم بياورم ، و اكنون اعتقادم در باره اش چنين است كه آن حجّت ميان من و پروردگارم - كه نامش مقدّس و قدرتش و الا - مىباشد .\r\nو آنچه در اين كتاب ذكر شده تمامى مأخوذ و دريافت شده از اصول مشهوريست كه همهء اعتماد بر آنهاست و احكام ( مذهب جعفرى ) را از آنها بايد گرفت مانند : كتاب حريز بن عبد الله سجستانى ، « 1 » و كتاب عبيد الله بن عليّ حلبي ، « 2 » و كتابهاى عليّ بن مهزيار اهوازيّ ، « 3 » و كتابهاى حسين بن سعيد « 4 » ، و نوادر احمد بن محمد بن عيسى ، « 5 » و كتاب نوادر -\r\n\r\n","description":"","footnote":"\r\n« 1 » وى اهل كوفه است و مورد وثوق ، و چون براى تجارت بسيستان سفر بسيار ميكرده و بالاخره در آنجا اقامت گزيده بسجستانى كه همان سيستان است معروف گشته داراى كتابهائى است كه همه از اصول بشمار ميرود ، در سيستان بدست خوارج كشته شده .\r\n« 2 » وى ثقه و صحيح الحديث است ، اهل كوفه بوده ولى چون بسيار با پدر و برادرش بتجارت بحلب مسافرت ميكرده از اين رو حلبى نسبتش داده‌اند ، او داراى كتابيست كه آن را به امام صادق عليه السّلام عرضه داشته و حضرتش را خوش آمده و او را تحسين فرموده و كتابش را تصديق كرده ، و فرموده : در ميان اينان ( يعنى مخالفين ) كسى بمانند اين كتاب تأليف نكرده است .\r\n« 3 » على بن مهزيار از اصحاب امام رضا و حضرت جواد و حضرت هادى عليهم السلام است و بسيار جليل القدر و مورد وثوق همگان بوده و داراى 33 كتاب است كه جملگى از اصول چهارصدگانه بشمار ميروند ، در زمان حضرت هادى يا عسكرى عليهما السلام از دنيا رفته است .\r\n« 4 » حسين بن سعيد كوفى است و از اصحاب حضرت رضا و امام جواد و امام هادى عليهم السلام بوده ، و در اواسط عمر با برادرش حسن به اهواز رفته و بعد خود تنها به قم مسافرت كرده و در منزل حسن بن ابان وارد شده و در همان ديار از دنيا رفته است ، داراى 30 مجلد كتاب است و در ميان اصحاب چنان معروفست كه كتب ديگران را به آن قياس ميكنند .\r\n« 5 » احمد بن محمد بن عيسى از جملهء اشعريانى است كه از مدينه بكوفه رفتند و در آنجا اخبار اهل بيت عليهم السلام را ترويج كردند و جمعى از آنجا بقم مسافرت كرده و در آنجا اقامت گزيدند و بنشر اخبار و احاديث معصومين ( ع ) پرداختند و احمد بن محمد بن عيسى يكتن از معروفين آنها بشمار ميرود كه خود شيخ اجازه و استاد بيشتر محدّثين قم مىباشد مانند محمد بن يحياى عطَّار ، و محمد بن حسن صفّار ، و على بن ابراهيم و بسيارى ديگر از قمّيين و رئيس مطاع آنها است و زمان امام هشتم و نهم و دهم عليهم السلام را درك كرده و حضرت رضا عليه السلام را ملاقات نموده ، و كتابهاى بسيارى نوشته كه شيخ طوسى پاره اى از آنها از جمله كتاب نوادر را در فهرست نامبرده است و گويد اين كتاب مبوّب ( يعنى فصل بندى و باب باب ) نبوده و ابو سليمان داود بن كورهء قمى آن كتاب را باب بندى كرده ، و محمد بن حسن بن وليد از آن كتاب مبوّب شده به اجازه محمد بن يحيى نقل مىكند .\r\n","page_name":" 15 ","page_number":23},
  {"content":"\r\nالحكمة تصنيف محمّد بن أحمد بن يحيى بن عمران اشعري « 6 » و كتاب الرحمة از سعد بن عبد الله ، « 7 » و جامع استادمان محمد بن الحسن الوليد - رضي الله عنه ، « 8 » - و نوادر محمد بن ابي عمير ، « 9 »\r\n\r\n","description":"","footnote":"\r\n« 6 » محمد بن احمد بن يحيى ابو جعفر الاشعرى خود ثقه و جليل القدر است ولى چون از پاره اى ضعفاء روايت ميكرده و به احاديث مرسل اعتماد مينموده لا جرم محمد بن حسن بن وليد از كتاب نوادر الحكمه كه كتابى بزرگ و نيكو است بعض افراد را بنام رواياتشان ردّ كرده و آنها را از آن كتاب استثنا مىكند و بقيّه مورد اعتماد همگان است و صدوق نيز از عمل استادش محمد بن الحسن تبعيّت كرده ، بارى اين كتاب را به جهت اينكه داراى احاديثى راجع بهمهء موضوعات دينى و مذهبى بوده محدّثين قم « دبّة الشبيب » مىگفته‌اند چه آنكه شبيب نامى در قم ميزيسته و دبّه اى داشته داراى خانه هاى بسيار ، و هر نوع روغنى از وى ميخواستند از همان دبّه ميداده از اين رو اين كتاب را به آن دبّه تشبيه كرده‌اند .\r\n« 7 » سعد بن عبد اللَّه اشعرى را گويند ثقه و جليل القدر است و داراى چندين كتاب معتبر و مورد وثوق و اطمينان ، و گويند خدمت امام عسكرى رسيده است و قصّه اى طولانى نقل ميكنند ولى ثابت نيست و علائم وضع و جعل در آن ديده مىشود . وى در سنهء 300 يا 299 در روز چهارشنبه 27 شوال وفات يافته است .\r\n« 8 » محمد بن حسن بن وليد استاد مؤلَّف است و جلالت قدرش مستغنى از بيان ، داراى دو كتاب معتبر است يكى بنام جامع و ديگرى بنام تفسير ، و كتاب جامع او از اصول و كتب مرجع بشمار ميرفته است .\r\n« 9 » محمد بن ابى عمير پارساترين و خداترسترين مردم عصر خويش بوده و حضرات موسى بن جعفر و على بن موسى و محمد بن على عليهم السّلام را درك كرده و در راه مذهبش سختى و مصيبت بسيار ديده گويند در زمان رشيد منصب فضاى بغداد را به او پيشنهاد كردند وى نپذيرفت ، از او خواستند كه شيعيان را بنام و نشان معرّفى كند ، امتناع ورزيد ، او را بتازيانه بستند .\r\nو چندين بار زدند و تمام اموالش را مصادره كردند و بالاخره در زمان مأمون بزندانش افكندند ، مدّت چهار سال در زندان بود ، تأليفاتش را كه 94 مجلَّد بود ، يكى از خواهرانش سعيده يا آمنه جمع كرده در غرفه اى نهاد ، در اين مدّت باران بيش از نيمى از آنها را ضايع و تباه ساخت ، چون از زندان خلاص شد حديث را از حفظ يا از نسخه هائى كه مردم از روى كتابهاى او پيش از تلف شدن نوشته بودند نقل ميكرد ، و از اين رو علماى مذهب مراسيل او را در حكم مسانيد ميدانند ، گويند سندى بن شاهك بأمر هارون او را صد و بيست تازيانه زد به جهت تشيّع او و حكم زندانش را صادر كرد و محمد بن ابي عمير يك صد و بيست هزار درهم نقد بداد و خود را خلاص كرد ، و نيز گويند يكوقت او را براى معرّفى شيعيان تازيانه زدند ، چون شماره تازيانه ها به صد رسيد طاقتش تمام شد و چيزى نمانده بود كه نام بعضى را بگويد كه صداى محمد بن يونس بن عبد الرحمن را شنيد ميگفت « يا محمد اذكر موقفك بين يدى اللَّه » اى محمد موقف خود را در قيامت در پيشگاه خداوند به ياد آر كه چه جواب خواهى گفت ؟ لذا اسم كسى را نبرد و احدى را گير نينداخت ، صدوق از استادش از على بن ابراهيم و او از پدرش نقل كرده كه ابن ابى عمير بزاز بود و از مردى ده هزار درهم طلب داشت چون اموال ابن ابى عمير مصادره شده بود فقير و بينوا شد آن مرد كه به او مديون بود خانه خود را بده هزار درهم فروخت و پولش را براى ابن ابى عمير آورد و گفت اين طلبى است كه از من داشتى اكنون بستان ، ابن ابى عمير پرسيد اين مال را از كجا تحصيل كرده اى آيا به ارث به تو رسيده يا كسى به تو بخشيده ؟ گفت : هيچ كدام ، پرسيد پس از كجا است ؟ گفت خانه اى داشتم كه محل سكونت خود و عيالم بود چون وضع شما را اين چنين ديدم آن را براى اداء دينم بفروختم تا شما را كمكى باشد ، ابن ابى عمير فرمود : ذريح محاربى از امام صادق عليه السّلام براى من حديث كرد كه فرمود « لا يخرج الرجل عن مسقط راسه بالدّين » يعنى انسان به جهت دين ترك خانه خود نمىكند . و گفت اين مال را بگير و من حاجت بچنين پولى ندارم با آنكه به خدا سوگند فعلا محتاج بيك درهم مىباشم ، و از اين پولها يكدرهم هم قبول نخواهم كرد ، بالجمله وفاتش در سنه 217 هجرى قمرى بوده است .\r\n","page_name":" 16 ","page_number":24},
  {"content":"\r\nكتابهاى احمد بن ابي عبد الله برقى بنام محاسن « 10 » ، و رسالهء عمليّه اى كه پدرم - رضي الله\r\n\r\n","description":"","footnote":"\r\n« 10 » احمد بن ابى عبد اللَّه محمد بن خالد برقى ابو جعفر از اهل كوفه است پدرش محمد بن خالد را از اصحاب حضرت رضا عليه السّلام دانند و برقى منسوب به برقه رود قم مىباشد و آن در پنج فرسخى قم واقع شده است و داراى هواى خوب و مطلوبى است و پدرش از مهاجرينى است كه از عراق به ايران سفر كرده و در آنجا ( برقه رود ) منزل كرده است و احمد فرزندش از محدثين معروف قم بشمار ميرود و خود بشخصه مورد وثوق است ولى در كتابهايش مسامحه كرده و از ضعفا زياد روايت مىكند و باحاديث مرسل اعتماد دارد و كتاب زياد نوشته از جمله آنها كتاب محاسن است كه 11 بخش آن كه گويند نزديك 80 بخش بوده ، و باقى نابود شده در زمان ما وجود دارد و طبع شده است .\r\n","page_name":" 17 ","page_number":25},
  {"content":"\r\nعنه « 11 » - براى من فرستاد ، و كتب ديگر از اصول و نوشته هائى كه طريق روايت من از آنها در فهرست كتبى كه اجازهء روايت آن از مشايخ حديثم و نيز از گذشتگانم به من رسيده معروف است ، و تمام كوشش خود را در اين راه به كار بردم در حالى كه از خدايم يارى خواسته و به دو توكَّل جسته ، و از او پوزش تقصير و كوتاهى در عمل طلبيده ، و اين موفّقيّت جز از جانب او نيست و بر او توكل مىكنم ، و بسويش بازمىگردم ، و او تنها مرا كافى است و والاترين و بهترين كسى است كه كار به دو سپرده شود .\r\n\r\n","description":"","footnote":"\r\n« 11 » پدر مؤلف ابو الحسن على بن الحسين بن بابويه از بزرگان مشايخ حديث قم است و مورد اعتماد و فقيه و بحدّى مورد توجّه است كه فقهاء عظام فتاوى ويرا در حكم اخبار و نصوص ميدانند ، و ابن نديم گويد : به خط پسرش محمد در پشت كتابى ديدم كه نوشته بود تمامى كتب پدرم كه 200 كتاب است را بفلانى اجازهء روايت مىدهم با 18 مجلد از نوشته هاى خودم ، وى در قم به كار تجارت و كسب مشغول بوده و كتبش در موضوعات مختلف است ، و امّا رساله اى كه صدوق نام ميبرد يا همان فقه الرضاى مطبوع و معروفست كه گويند : آن رسالهء عمليه محمّد بن على شلمغانى است كه به ابن ابى العزاقر معروف است و يا رساله اى مستقل تأليف على بن بابويه مىباشد ( كه توضيح آن در كتاب مستطاب الذريعهء مرحوم شيخ آغا بزرگ طهرانى رضوان اللَّه تعالى عليه آمده است ) .\r\nبارى وفات على بن الحسين در سنهء 329 هجرى قمرى در شهر مقدس قم اتفاق افتاده و در آنجا دفن شده و قبرش داراى رواق و بقعه است .\r\n","page_name":" 18 ","page_number":26},
  {"content":"\r\n\r\nكتاب طهارت\r\n\r\n( در بيان آبها و پاكى و پاك آفرينى ، و پليد شدن آنها )\r\nشيخ سعيد دانشمند ابو جعفر محمّد بن علىّ بن الحسين بن موسى بن بابويه قمّى گرد آورندهء اين كتاب - كه رحمت خداوند بر او باد - گويد :\r\nخداوند تبارك و تعالى ميفرمايد : * ( وَأَنْزَلْنا مِنَ السَّماءِ ماءً طَهُوراً ) * و ما از آسمان آبى پاك و پاككننده فرو فرستاديم ، ( فرقان 48 ) ( يعنى باران را ) .\r\nو نيز خداى عزّ و جلّ ميفرمايد : * ( وَأَنْزَلْنا مِنَ السَّماءِ ماءً بِقَدَرٍ فَأَسْكَنَّاه فِي الأَرْضِ وَإِنَّا عَلى ذَهابٍ بِه لَقادِرُونَ ) * و ما از آسمان به اندازهء معيّن آب ( باران ) را فرو فرستاديم و آن را در زمين جايگير و جايگزين ساختيم و البتّه ما بر بردن آن نيز توانائيم ( مؤمنون : 18 ) . و باز خداى عزّ و جلّ فرمايد : * ( وَيُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِه ) * و از آسمان آبى ( بارانى ) بر شما فرو مىفرستد تا بدان شما را پاكى و پاكيزگى بخشد . ( انفال : 11 ) .\r\nپس ( از آياتى كه مذكور افتاد روشن مىشود كه ) اصل و منشأ و منبع آبها جملگى از آسمان است و همگى آنها پاك و پاكى بخش ، و همين گونه است آب دريا ( كه در سطح زمين است ) و آب چاه ( كه زير زمين قرار دارد ) جملگى پاك و پاكى آفرينند .\r\n","description":"","footnote":"","page_name":" 19 ","page_number":27},
  {"content":"\r\n1 - و ( در همين خصوص ) امام صادق عليه السّلام فرموده : هر آبى پاك است مگر اينكه خود بدانى كه ناپاك است ( يعنى علم حاصل كنى ) .\r\n2 - و نيز آن حضرت فرمود : آب پاك ساز و پاككننده است نجس را ، ولى خود با چيز ديگرى ( غير آب ) پاك نميشود .\r\nپس هر گاه آبى را يافتى و در آن پليدى و ناپاكى سراغ نداشتى با آن وضو بساز و از آن بياشام . و بر عكس چنانچه در آن چيزى كه آن را ناپاك مىكند يافتى از آن وضو مساز و مياشام مگر در حال ناچارى كه در اين حال مىتوانى فقط از آن بياشامى ، ولى از آن وضو مساز ، و در اين حال تيمّم كن مگر آنكه آب به مقدار كرّ باشد كه در اين صورت وضو ساختن با آن و آشاميدن از آن اشكالى ندارد . خواه چيزى ( از نجاسات ) در آن افتاده باشد يا نه تا جايى كه بوى آب دگرگون نشده باشد ( يعنى آن نجاست كه در آب ريخته يا افتاده ، بوى آب را همانند خود نساخته باشد ) و اگر تغيير و دگرگونى حاصل كرد نه از آن بياشام و نه وضو بساز .\r\nمترجم گويد : « اينكه دگرگونى را ببوى تنها گفته من باب مثال است . زيرا تغيير مزه و رنگ هم دليل تغيير و دگرگونى است ، هر چند تغيير رنگ در روايات ما ديده نشده بلكه تنها تغيير بو و طعم در اخبار آمده مانند صحيحهء ابن بزيع در مورد آب بئر ( چاه آب ) . و شيخ طوسى در نهايه به نجاست آب متغيّر بهر يك از اين سه :\r\n( بوى ، مزه ، رنگ ) فتوى داده است ، و فرموده : به هيچ وجه استعمال آبى كه رنگ يا بو يا طعم آن به سبب وقوع نجاست در آن تغيير يافته جايز نيست . و در سنن ابن ماجه كه از عامّه است ابو امامهء باهلى از پيغمبر ( ص ) نقل كرده كه فرمود : « إنّ الماء لا ينجّسه\r\n","description":"","footnote":"","page_name":" 20 ","page_number":28},
  {"content":"\r\nشىء الَّا ما غلب على ريحه و طعمه و لونه » .\r\nو « كرّ » عبارت از مقدار آبى است كه حجم آن سه وجب در سه وجب در سه وجب باشد ، و يا وزن آن يك هزار و دويست رطل مدنى است .\r\nمترجم گويد : « مؤلَّف كمترين حجم و بيشترين وزن را كه در روايات مختلف رسيده اختيار كرده و آن را ميزان قرار داده ، و شيخ طوسى در نهايه كرّ را سه وجب و نيم در سه وجب و نيم در سه وجب و نيم ميداند » .\r\n3 - و نيز امام صادق عليه السّلام فرموده است : هر گاه آب باندازهء دو قلَّه باشد ديگر چيزى آن را نجس نميسازد . و دو قلَّه دو خمرهء بزرگ باشد .\r\nمترجم گويد : « از يكى از علماى لغت عرب بنام ابن دريد نقل شده كه گفته است : قلَّه خمرهء بزرگى است كه گمان اين است كه نه دهم پنج مشك آب ظرفيت داشته باشد ، يعنى چهار مشك و نيم آب گنجايش داشته باشد » .\r\nو باكى نيست به وضو ساختن و غسل جنابت كردن ، و مسواك نمودن با گلاب .\r\nمترجم گويد : « مؤلَّف در رسالهء علميّهء خود بنام هدايه نيز صريحا همين فتوى را داده است ، و گويند مستندش روايت يونس است كه فقها گويند در سلسله سند اين خبر سهل بن زياد آدمى است و ضعيف است ، و خود خبر هم شاذّ و نادر است و كسى به آن جز صدوق - رحمه الله - عمل نكرده و جايز نميدانند با آب مضاف مثل گلاب و لو بويش رفته باشد وضو يا غسل ساختن يا چيزى را تطهير كردن » .\r\nو آبى كه در آفتاب گرم شده با آن وضو مساز و غسل جنابت مكن ، و نيز با آن آب خمير مساز زيرا موجب مرض پيسى است . ( منظور اينست كه مكروه است استعمال\r\n","description":"","footnote":"","page_name":" 21 ","page_number":29},
  {"content":"\r\nآبى كه بسبب خورشيد گرم شده باشد . و شايد اين حكم در آب گودالهاى بيابان باشد ، نه ظروف در خانه و منازل ) .\r\nو اشكالى در به كار بردن آبى كه با آتش گرم شده در وضو ( و غسل ) نيست ( يعنى كراهت ندارد ) . و آن را نجس نميكند مگر لاشهء حيوانى كه داراى خون جهنده است ( يعنى اگر رگ آن را ببرند خون بجهد ) ولى هر حيوانى كه داراى خون جهنده نيست در آب افتاد ، با آن آب وضو ساختن و به كار بردن در تطهير اشكالى ندارد چه در آب مرده باشد چه نمرده باشد .\r\nو هر گاه دو ظرف داشتى كه در يكى از آنها چيزى كه آب را متنجّس و ناپاك مىكند افتاده و ندانستى كه در كداميك از اين دو ظرف بوده ، هر دو را بيرون بريز كه از هيچ كدام نمىتوانى وضو بسازى و بايد براى نماز تيمّم كنى ، و چنانچه از دو ناودان آب جاريست ، يكى بول است و ديگرى آب ، و اين دو با يك ديگر ممزوج و مخلوط شدند بعد قطره اى از آن آب مخلوط به لباس تو رسيد ، اشكالى ندارد ( يعنى لباست را نجس نكرده است ) .\r\n4 - هشام بن سالم از امام صادق عليه السّلام سؤال كرد : از بامى كه بر روى آن بول مىكنند و باران باريده و از زير سقف قطره قطره مىچكد و آگاهى به جامهء انسان اصابت مىكند ، حكم آن چيست ؟ فرمود : اشكالى ندارد ، آب باران بر آن غلبه دارد .\r\n5 - و پرسيدند : اگر بر زمينى كه بول و نجاست و خون در آن است باران باريد و گل\r\n","description":"","footnote":"","page_name":" 22 ","page_number":30},
  {"content":"\r\nشد و از آن گل بجامهء انسان برسد حكم آن چيست ؟ فرمود : گل باران نجس نميكند . ( از مفهوم خبر بعد استفاده مىشود مراد در حال ريزش باران است و در آن حال اين حكم را دارد ) .\r\n6 - و علىّ بن جعفر از برادرش موسى بن جعفر عليهما السلام سؤال كرد : هر گاه بر بام خانه اى بول و يا غسل جنابت مىنمايند و باران بر آن مىبارد و آب از آن بام جاريست ميتوان از آن آب براى نماز وضو ساخت ؟ فرمود : اگر آب جاريست ، اشكال ندارد .\r\n7 - و نيز از آن حضرت سؤال كرد : از جايى كه مشروبات الكلى ريخته شده در حالى كه باران مىبارد مردى بگذرد و از آن زمين بلباسش قطره اى اصابت كند آيا ميتواند با آن لباس نماز بخواند ؟ ( يا لباسش نجس شده و نميتواند ) حضرت فرمود : نه لباسش را لازم است تطهير كند و نه پايش را و همانطور نماز بجا آورد و باكى نيست .\r\n8 - عمّار ساباطى از امام صادق عليه السّلام سؤال كرد : غثيان و قيئ اگر به لباس و جامهء انسان رسد و آن را نشويد ( ميتوان با آن نماز خواند ) فرمود : اشكال ندارد .\r\n9 - و رسول خدا ( ص ) فرموده : هر حيوانى كه نشخوار مىكند ، نيم خوردهء آن و نيز آب دهانش پاك و حلال است .\r\n10 - و اعراب بياباننشين خدمت رسول خدا ( ص ) رسيدند و گفتند : « اى\r\n","description":"","footnote":"","page_name":" 23 ","page_number":31},
  {"content":"\r\nرسول خدا درندگان و سگان و چهار پايان ( گاو و شتر و گوسفند ) به آبگيرهاى ما درآمده ( از آن مينوشند ) حكم آن چيست ؟ آن حضرت به ايشان فرمود : آنچه دهان انان برميگيرد ( مىآشامند ) از آنها و ما بقى از آن شماست ( مىتوانيد از آن استفاده كنيد ) .\r\nو اگر اسبى يا الاغى يا استرى يا گوسفندى يا گاوى يا شترى از آن نوشيد ، اشكالى بر به كار بردن و وضو ساختن از آن آب نيست ، و اگر چلپاسه ( نوعى از مارمولكها و شايد آفتاب پرست ) در ظرفى كه آب در آنست افتاد آن آب را دور ريزد و اگر سگى در آن ظرف زبان خود را فرو كرد يا از آن نوشيد آن آب را دور ريخته و سه بار ظرف را مىشويند اوّل يك بار با خاك و دو بار با آب ، و ظرف را بايد خشك كرد ( يعنى هر بار غساله اش را گرفت ) .\r\nو امّا آب گنديده و آلوده ، پس پرهيز از آن واجب است مگر آنكه غير از آن آبى يافت نشود ( و البتّه معلوم است مراد آبى است كه در جايى مانده و فاسد شده نه آبى كه به سبب وقوع نجاست گنديده باشد ) .\r\nو وضو ساختن با آبى كه گربه از آن نوشيده باشد اشكالى ندارد . همچنين باكى به نوشيدن آن نيست .\r\n11 - و امام صادق عليه السّلام فرموده : من از غذائى كه گربه بدان دهان زده باشد خوددارى نميكنم و همچنين از آن آشاميدنى كه گربه از آن نوشيده باشد پرهيز نمىكنم .\r\n","description":"","footnote":"","page_name":" 24 ","page_number":32},
  {"content":"\r\nو وضو ساختن با آب نيم خوردهء يهودى و مسيحى ، و يا ولد الزّنا و مشرك و هر كس كه با اسلام مخالفت دارد روا نيست ، و از آن سختتر نيم خوردهء كسى است كه ناصب ( دشمن ) اهل بيت عليهم السّلام باشد .\r\nو آب حمّام حكمش حكم آب روانى است كه داراى مادّه و منبع باشد .\r\n12 - و امام صادق عليه السّلام فرمود : هر آب راكدى كه چهار پايان در آن بول كنند و سگان پوزه در آن زنند و جنب در آن غسل كند اگر باندازهء كرّ باشد چيزى آن را ناپاك نسازد .\r\n13 - امام صادق عليه السّلام فرمود : اسرائيليان ( يهوديان ) را چنين رسم بوده كه چون به يكى از آنان قطره اى بول ميرسيد گوشتهاى خود را با قيچى مىبريدند ، در صورتى كه خداوند عزّ و جلّ كار را بر شما امّت به توسّط احكامى كه وسعت آن باندازهء فاصلهء زمين تا آسمان است ، آسان ساخته ، آب را برايتان پاككننده قرار داده است .\r\nحال بنگريد ( از نظر شكر ) چگونه‌ايد ؟ ( و در چه شرايط آسان و بىرنجى بسر ميبريد ) .\r\nمترجم گويد : « اين خبر در لفظش تصرّف ( نقل بمعنى غلط ) شده است و در تفسير منسوب بعلىّ بن ابراهيم قمّى اين چنين آمده : « انّ الرّجل من بني اسرائيل اذا اصاب شيئا من بدنه البول قطعوه » يعنى اگر يكى از بنى اسرائيل بدنش به بول متنجّس مىشد ديگران از وى دورى مىگزيدند ، ظاهرا اين حكم در روز شنبه كه روز به معبد رفتن ( و عبادت ) آنهاست معمول بوده و شخص مذكور بمعبد راه نمىيافت . و يكى از راويان مرجع ضمير بارز در « قطعوه » را درست نشناخته و آن را به بدن يا بول بازگردانده و خبر را نقل بمعنى كرده ، و اين موجب شده كه شارحين در معنى خبر\r\n","description":"","footnote":"","page_name":" 25 ","page_number":33},
  {"content":"\r\nدرمانده شوند ، چون يهود چنين كارى را نمىكنند و نمىتوانند هم كه بكنند و به خوبى از لفظ واضح است كه تصرّف شده ، و نيز معنى ندارد كه يكى از آنها به بول آلوده شود و ديگران گوشتهاى خود را بچينند » .\r\nو اگر مارى در خمرهء آبى داخل شده و سپس بيرون آيد ، بايد به اندازهء سه كف ( مشت ) پر از آن بيرون ريخته شود و باقى آب مورد استفاده قرار گيرد ، چه مقدار آب كم باشد يا زياد ، هر دو يك حكم دارد .\r\nو استفاده از طنابى كه از موى خوك تهيّه شده در آب كشى از چاه مانعى ندارد .\r\nمترجم گويد : « ناپاك شدن آب به آنست كه نجاستى ( و لو هر قدر كم ) به آن سرايت كند و تا زمانى كه عين نجاست انتقال پيدا نكرده باشد ، دليل بر نجس شدن شىء پاك نداريم . و صرف ملاقات نجس با چيزى ، نجسكنندهء آن چيز نيست . و اگر ملاقات را منجّس بدانيم بايد نتوانيم با آب قليل تطهير كنيم ، زيرا اوّل آب با شىء نجس ملاقات كرده ، بعد آن را زائل و تطهير مىكند ، پس معلومست كه سرايت و تعدّى شرط است ، و موى خوك با اينكه باتّفاق فقهاء نجس است ، بدليل اينكه سرايت نميكند ، آب را نجس نميسازد و اگر سرايتى تصوّر شود آب يا هر چيز مرطوب ديگرى متنجّس خواهد شد و خبر بعد خود دليل ما است . »\r\n14 - از امام صادق عليه السّلام پرسيدند : اگر از پوست خوك دلوى ساخته شود و با آن از چاه آب كشند از آن آب مىتوان استفاده كرد ؟ فرمود : اشكالى ندارد .\r\nمترجم گويد : « پوست هر حيوانى را تا دبّاغى نكنند دلو يا چيز ديگرى از آن نمىسازند و دبّاغى خود موجب است كه چرم ساخته شده چيزى از خود پس ندهد .\r\nبنا بر اين با اينكه دلو نجس است امّا بر تقريرى كه گذشت نجسكننده نيست و نيز خبر بعد دليل ما است » .\r\n","description":"","footnote":"","page_name":" 26 ","page_number":34},
  {"content":"\r\n15 - و از حضرت صادق عليه السّلام پرسيدند : اگر از پوست حيوان مرده كيسه و انبان چرمى بسازند و در آن شير يا دوغ و آب و روغن بريزند استفاده از اين مايعات به نظر شما چگونه است ؟ فرمود : اشكالى ندارد كه هر چه در آن ريزى ( آب يا دوغ و شير يا روغن ) يا از آن بياشامى و يا با آب وضو بسازى ، امّا در لباسى كه از مردهء حيوان ساخته شده نماز نمىتوانى بجاى آرى .\r\nمترجم گويد : « اين خبر نيز توضيح همان مطالب است كه در خبر پيش و فتواى قبل از آن گفتيم . و شيخ طوسى رحمة الله عليه در نهايه كه رسالهء علميّهء او است آب قليل را موقعى متنجّس ميداند كه نجاستى در آن واقع شود ، نه به صرف ملاقات با نجس . و صحيح نبودن نماز در پوست مردار از حيوانات حلال گوشت ، بسبب نجس بودن آنست نه آنكه خود ميته عنوانى خاصّ باشد در عدم جواز نماز در آن ، شيخ طوسى در نهايه فرموده : « نماز در پوست مردار هيچ حيوانى جايز نيست و با دبّاغى هم پاك نميشود « و اين كلام با اين ترتيب ظهور در اين دارد كه وى از جهت نجس بودن آن ميدانسته » .\r\nو وضو ساختن از باقيماندهء آبى كه جنب و حائض از آن استفاده كرده در صورتى كه آب ديگرى يافت نشود اشكالى ندارد . مترجم گويد : « ظاهرا منظور باقيماندهء آبيست كه از ظرفى برداشته و غسل كرده ، نه آبى كه غسالهء آنهاست » .\r\nو هر گاه شخصى از آبى كه بيكى از نجاسات دگرگون شده و بو يا طعم و يا رنگ آن همانند نجاست شده وضو سازد و يا غسل كند يا جامهء خود را بشويد ، بايد جامهء خود را شسته و وضو و غسل و نماز خود را با لباس ديگر اعاده نمايد ، و هر ظرفى كه از آب متغيّر در آن ريخته شده است همه را تطهير كند .\r\n","description":"","footnote":"","page_name":" 27 ","page_number":35},
  {"content":"\r\nو اگر شخصى وارد حمّام شد و ظرفى نداشت كه از آب قليل برگيرد و استفاده كند و دستهايش نيز آلوده و چرك بود دست خود را در آب زده بگويد : بسم الله و غسل كند . و اين داخل در عموم فرمايش خداى عزّ و جلّ است كه فرموده : * ( ما جَعَلَ عَلَيْكُمْ فِي الدِّينِ مِنْ حَرَجٍ ) * ( حج : 78 ) . و همچنين جنب اگر در راه بآبى رسيد كه از كرّ كمتر بود و ظرفى هم براى برداشتن آب نداشت تا بر بدن خود ريزد و دستهايش نيز آلوده بود بايد بسم الله گفته و با دست از آب بر دارد و بر خود ريزد .\r\nمترجم گويد : « اين خبر هم در صورتى كه ( قذر ) را حمل بر غير نجس نكنيم ميتوان گفت : مؤيّد گفتار پيش است » .\r\n16 - و از امير المؤمنين عليه السلام پرسيدند : آيا وضو ساختن از آب حوضى كه مسلمانان در وضو يا شستن از آن استفاده مىكنند نزد شما بهتر است يا از ظرف كوچك بسيار تميز و سر بسته ( دست نخورده ) ؟ حضرت فرمود : نه ، بلكه از همان حوضى كه مسلمانان وضو مىگيرند بهتر است . زيرا بهترين و محبوبترين دين ، نزد خداوند همان كيش حنيف است كه هم دور از افراط و تفريط و هم آسان است .\r\nو هر گاه يك مسلمان و يك كتابى ذمّى ( يهودى يا نصرانىّ ) در حمّام گرد آمدند ، شخص مسلمان پيش از ذمّى آب بردارد و غسل نمايد .\r\nو با آبى كه در چاه يا حوضچهء حمّام از غساله و پساب جمع شده جايز نيست طهارت ( وضو و غسل ) ساختن ، زيرا در آن پساب غسل يهودى و مجوسى و نصرانى\r\n","description":"","footnote":"","page_name":" 28 ","page_number":36},
  {"content":"\r\nجمع مىشود و نيز غسالهء دشمنان اهل بيت عليهم السلام كه از همهء آنها بدترند .\r\nمترجم گويد كه : « ذيل خبر در مقام تعليل نيست بلكه در مقام تحذير است .\r\n17 - و از حضرت موسى بن جعفر عليهما السلام پرسيدند : از آب بالوعه و چاه حمّام كه از غساله و پساب مردم جمع شده اگر به لباس انسان برسد و جامهء شخص به آن آلوده شود حكم آن چيست ؟ حضرت فرمود : اشكالى ندارد .\r\nمترجم گويد : « اين خبر با خبر قبل منافاتى ندارد چون در خبر قبل موضوع استفاده كردن در غسل و وضو بود ، و در اين خبر سؤال از طهارت و نجاست آنست » .\r\nو اشكالى نيست با آب مستعمل در وضو ، كسى وضو سازد ، و رسول خدا ( ص ) هنگامى كه وضو ميساخت مردم از آبى كه از وضوء آن حضرت در ظرف ميريخت وضو ميگرفتند . و نيز آبى را كه شخصى در ظرف پاكيزه اى از آن وضو ساخته اشكالى نيست كه ديگرى برگيرد و با آن وضو سازد ، ولى آبى كه با آن جامه شسته‌اند ( و پس از فشردن جامه ميريزد ) و يا آبى كه با آن غسل جنابت كرده‌اند و يا در بر طرف كردن آلودگى و نجاست مصرف شده نميتوان با آن وضو ساخت .\r\n18 - و از امام صادق عليه السلام پرسيدند : آبى كه ماكيان ( مرغ خانگى ) از آن نوشيده حكمش چيست ؟ فرمود : اگر ميدانى كه در منقار او نجاستى بوده ، از آن وضو مساز ، و مياشام و چنانچه معلوم نباشد كه در منقارش از نجاست چيزى بوده ميتوانى وضو گرفته و بياشامى . ( مراد آب قليل است ) .\r\nو هر چه از حيوانات حلال گوشت باشد ، وضو ساختن از آب نيمخوردهء آنها جايز\r\n","description":"","footnote":"","page_name":" 29 ","page_number":37},
  {"content":"\r\nاست و اشكالى ندارد . و همچنين است حكم نيمخوردهء باز و شاهين و عقاب در صورتى كه خون در منقارشان ديده نشود و اگر خون مشاهده شد نميتوان از آن آب وضو ساخت يا آشاميد .\r\nو اگر شخصى از بينىاش خون جارى شود و بينى بيفشاند و قطره هاى كوچك خون بيرون جهد و با ظرف آبى كه در پيش دارد ملاقات كند ولى ذرّات خون در ظرف يا آب ديده نشود اشكالى نيست كه با آن آب وضو گيرند ، و اگر از خون چيزى در آب به چشم آيد با آن وضو نمىتوان ساخت .\r\nو هر گاه ماكيان و پرنده بر نجاست راه روند و سپس با پاى آلوده داخل آب شوند وضو گرفتن از آن آب جايز نيست مگر آنكه در حدّ كرّ باشد .\r\nمترجم : « جمعى از فقها اين كلام را دليل بر متنجّس شدن آب قليل بملاقات نجس گرفته‌اند ، و آن صرف ادّعاست چون خبر ، وقوع نجس در آب را مىرساند نه تنها ملاقات را » .\r\nو اگر در مشكى بزرگ كه در آن پر از آب بود ، موشى يا موش صحرائى يا صعوهء ( پرنده اى است كوچكتر از گنجشك كه به آن دم جنبانك گويند ) مرده بيفتد و در آب ورم كرده متلاشى شود ، نوشيدن و وضو ساختن از آن آب جايز نيست ، و چنانچه اجزاء آنها از هم نگسيخته و متلاشى نشده و جسد حيوان تازه بود در صورتى كه آن را در آورده و دور افكنند اشكالى ندارد از آن بياشامند و وضو بسازند ، و همچنين است حكم سبو و خمره و مشك و امثال اينها كه به قدر كرّ گنجايش آب ندارند .\r\n","description":"","footnote":"","page_name":" 30 ","page_number":38},
  {"content":"\r\nمترجم گويد : « تا زمانى كه حيوان مرده متلاشى نشده باشد معلوم نيست كه سرايتى در آب كرده باشد . بنا بر اين اجازه براى مصرف آن آب جهت وضو و آشاميدن داده شده است » .\r\nو همين طور اگر موش يا هر حيوان ديگرى در چاه آبى كه از آن استفاده مىشود افتاد و با آب آن چاه خمير درست كرده و نان پختند يعنى با آتش پخته شده و در معرض آتش قرار گرفته باشد ، استفاده از آن نان اشكالى ندارد .\r\n19 - و امام صادق عليه السلام فرموده : آنچه در آن بوده آتش نابود كرده است .\r\nو اگر موش ( مرده ) در كوزهء روغن يا زيتون و يا كوزهء عسل افتاد ، در صورتى كه آن روغن ( يا عسل و زيتون ) جامد بود نه به صورت مايع ، ميتوان موشى مرده را با آنچه در اطرافش هست بيرون ريخته و از بقيّه اش استفاده كرده و بخورند و همچنان اگر در آرد و مانند آن بيفتد . اگر در روغنى كه مايع و روان است موش مرده بود اشكالى ندارد كه فقطَّ در مصرف سوخت و روشنائى به كار برده شود . و هر گاه موش در سبوى روغن افتاده و زنده بيرونش آوردند اشكالى ندارد كه از آن براى روغن مالى استفاده كرد و يا بمسلمانى فروخت .\r\n20 - و از امام صادق عليه السّلام سؤال شد : اگر از چاهى آب كشيده و با آن وضو ساختند و يا جامه شستند و يا خمير درست كردند ، بعد معلوم شد در آن چاه حيوان مرده اى بوده حكم آن چيست ؟ حضرت فرمود : اشكالى ندارد ، نه لازمست لباس دوباره شسته شود و نه نمازى كه با آن لباس خوانده شده اعاده گردد .\r\n","description":"","footnote":"","page_name":" 31 ","page_number":39},
  {"content":"\r\nگويد : « اين در صورتيست كه آب از نظر رنگ ، بو و طعم تغيير نكرده باشد و احتمال اينكه بعدا افتاده داده شود . ) و اگر موش و سگ از نانى خورده و يا بو بكشند ، يعنى پوزه بر آن بزنند و بليسند آن قسمت را كه پوزه زده‌اند رها كرده و بقيّه را بخورند .\r\nمترجم گويد : « با توجّه به اينكه بوئيدن به تنهائى موجب نجاست نيست ميتوان گفت اين حكم استحبابى است . امّا چون پوزهء سگ و موش غالبا مرطوب است ، ظاهرا دور ريختن و نخوردن نان به دليل برخورد بينى حيوان با نان و نيز سرايت رطوبت است . هر چند موش نجس العين نيست ولى نجاست خوار هست و احتمال آلوده بودن پوزهء او زياد است » .\r\nو باكى نيست در وضو ساختن از آب چاله هائى كه در آن بول مىشود ، تا زمانى كه رنگ آب بر بول غالب است و اگر به عكس بود و رنگ بول غالب بود ، جايز نيست از آن وضو ساخت .\r\nمترجم گويد : « هر گاه بول حيوانات حرام گوشت مراد باشد ، پس حكم محمول بر كرّ بودن آب است . و اگر مراد بول حيوانات حلال گوشت است ، در اينجا منع از گرفتن وضو به جهت غلبهء رنگ بول بر آب براى سلب اطلاق است يعنى آن آب ديگر مطلق نيست و مضاف شده است » .\r\nو وضو ساختن با شير يا دوغ جايز نيست . زيرا وضو بايد با آب مطلق يعنى خالص گرفته شود و اگر يافت نشود بايد با خاك تيمّم كرد . ( و مراد از وضو مطلق طهارت است ) .\r\nو باكى نيست كه انسان با نبيذ وضو سازد . زيرا رسول خدا ( ص ) با آن وضو\r\n","description":"","footnote":"","page_name":" 32 ","page_number":40},
  {"content":"\r\nميساخت ، و آن عبارت از آبى است كه چند دانه خرماى خشك در آن ميانداختند و آب صاف و پالوده در سمت بالاى آن قرار ميگرفت و تلخى يا شورى ( املاح ) آب ته نشين ميشد و رسول خدا صلَّى الله عليه و آله از آن قسمت صاف وضو ميساخت ، پس هر گاه كه خرما رنگ آب را تغيير داد ، ديگر وضو ساختن با آن جايز نيست ، ( به جهت مضاف بودن آن . ) و نبيذى كه با آن ميتوان وضو ساخت و نوشيدنش جايز است همان نبيذى است كه در شروع روز انداخته و شامگاه از آن استفاده كنند يا شامگاه انداخته و بامداد ( شروع روز ) مورد استفاده قرار گيرد .\r\nمترجم گويد : « واضح است كه چنين مايعى به هيچ وجه نميتواند جزء مشروبات الكى محسوب گردد و يا مشمول مقرّرات مربوط به آن باشد » .\r\nو اگر كسى بخواهد در كنار گودال آبى غسل كند و بيم آن دارد كه آب مستعمل بگودال باز گردد كفى آب به پيش رو ، و كفى به جانب راست و كفى به جانب چپ و كفى به پشت سر بريزد ، و بعد غسل كند . ( شايد اين بدان جهت باشد كه مطمئن نشود آب مستعمل بگودال باز گشته است ) .\r\nو اگر از آبى كه انسان خود را هنگام قضاى حاجت با آن شسته به لباس يا بدن انسان ترشح كند ، اشكالى ندارد و شستن لازم نيست .\r\nمترجم گويد : « اين فتواى همه يا بيشتر فقهاى قرن چهارم يا پنجم هجرى است و در وسائل الشيعه رواياتى به مضمون اين فتوى از كتب اربعه و غير آن نقل شده ، و از فقهاى بعد جماعتى بدليل اين روايات آب مستعمل در استنجا را با چند شرط پاك دانسته‌اند و آن شرائط از قبيل ناپاك نبودن دست قبل از استنجاست ، يا نديدن ذرّات نجاست در آب ، يا عدم تجاوز به اطراف مخرج و يا همراه نبودن مدفوع با خون . ولى با وجود همهء اين شرائط پاك بودن آب استنجا از اخبار فهميده نميشود ؛ و فقطَّ اخبار به\r\n","description":"","footnote":"","page_name":" 33 ","page_number":41},
  {"content":"\r\nدو چيز - كه يكى بدون ترديد و ديگرى في الجمله - دلالت مىكند : 1 - جائز بودن خواندن نماز با بدن يا لباسى كه با آن آب ملاقات كرده ، كه اين مسلَّم است . و 2 - عدم منجّسيّت آن آب بمعنى نجس ننمودن آن آب چيزى را كه با آن ملاقات كند ، و اين دوّمى مورد تأمّل است ، زيرا موضوع از مواردى است كه مشمول آيهء شريفهء عدم حرج در دين است ، و با وضعى كه آن روزگار و آن محيط در مسألهء تخلَّى و تطهير آن داشتند كه غالبا محلّ غائط حفره و كنيف نداشته و روى زمين بوده ، و يا تخلَّى و تطهير در يك جا انجام نميشده و نوعى بوده كه جلوگيرى از ترشّح آب استنجا به بدن يا لباس امرى دشوار و غير قابل اجتناب بوده ، و لذا براى آسان كردن كار و نيفتادن در سختى جواز خواندن نماز در آن بدن يا لباس صادر شده نه آنكه امام عليه السّلام در مقام بيان طهارت آب استنجا باشد . به اين دو روايت نظر كنيد كه شيخ در تهذيب باب صفة الوضوء به شماره 77 و 72 نقل كرده . مؤمن الطاق گويد : به امام صادق عليه السّلام عرض كردم : « أخرج من الخلا فأستنجي بالماء فيقع ثوبى في ذلك الماء الَّذى استنجيت به ؟ فقال : لا بأس » . از محلّ غائط خارج مىشوم پس باستنجا مىنشينم و گوشهء جامه‌ام در آب استنجا مىافتد ؟ امام فرمود : باكى نيست . و عبد الكريم هاشمى گويد : از امام صادق عليه السّلام پرسيدم : « الرّجل يقع ثوبه على الماء الَّذى استنجى به أ ينجّس ذلك ثوبه ؟ فقال : لا » . پرسيدم : مردى در هنگام استنجا جامه اش به آبى كه با آن استنجا كرده مىخورد آيا اين لباسش را ناپاك ميسازد ؟ فرمود : نه . و پيداست كه مؤمن الطَّاق و عبد الكريم هاشمى هر دو آب استنجا را مسلَّما نجس ميدانسته‌اند و سؤال از لباس و ملاقى ميكنند ، و امام جواب به عدم تنجّس آن لباس ميدهد . و بروايت مؤلَّف كه در علل الشرائع نقل كرده خبر اضافه اى دارد كه ممكن است از آن چيزى استفاده شود و آن اينست كه : مؤمن الطَّاق پس از جواب امام سكوت كرد ، پس امام عليه السّلام از وى سؤال كرد : ميدانى چرا اين اشكالى ندارد ؟ گفت : نه به خدا سوگند نميدانم . حضرت فرمود : براى اينكه آب ريخته شده بيشتر از نجاست است « إنّ الماء أكثر من القذر » از اين كلام بر مىآيد كه آب مصرف شده در تطهير ، بيشتر و زيادتر از عين نجاست بوده است ، و چون آب غير مزيل نجاست هم ريخته شده كه ذرّات نجاست همراه ندارد از كجا معلوم است كه جامه به آب مزيل عين خورده تا\r\n","description":"","footnote":"","page_name":" 34 ","page_number":42},
  {"content":"\r\nنجس شده باشد ، شايد به آب اضافه اى كه ريخته اى برخورد كرده لذا مشكوك النجاسة است و أصل بر طهارت است . نتيجه اينكه طهارت آب استنجا را نمىشود از اين روايات استفاده كرد ، چنان كه جمعى از فقهاء برآنند و اين معنى را ميتوان با رجوع بكتاب مفتاح الكرامة ج 1 ص 93 و 94 تحقيق كرد . و اين طول كلام از اين رو است كه پاره اى از جوانان زمان خرده گيرى كرده و اشكال ميكنند و مىگويند :\r\nاسلام چگونه رعايت نظافت و بهداشت را كرده در حالى كه آب مستعمل در تطهير غايط را پاك و پاكيزه مىداند و استعمال آن را جائز ميشمارد و لو براى خوردن ! و در واقع اشكالشان مربوط به نصوص اسلامى نيست بلكه بر فتاوى فقهاء متأخّرين است كه از اين اخبار طهارت آب فهميده‌اند » .\r\nو اگر هنگام شستن دست ( در وضو ) ، آب از دست شخص در ظرف بچكد يا بر زمين ريخته و سپس در ظرف بجهد اشكالى ندارد و همچنين است حكم در هنگام غسل جنابت ( يعنى غسالهء غسل جنابت به جامه يا ظرف آب ترشّح كند ) .\r\nو اگر حيوان مرده اى در آب جارى افتاد اشكالى نيست كه از آن جانب ( يعنى محلّ بالاتر جريان آب ) كه ميته در آن نيست وضو سازند .\r\n21 - و از امام صادق عليه السّلام پرسيدند از آب راكدى كه در آن مردارى باشد ، حضرت فرمود : از آن طرفى كه ميته در آن نيست وضو سازند ، نه از جايى كه در آن ميته هست .\r\nمترجم گويد : « شيخ طوسى در استبصار اين حديث را نقل كرده و گويد : مراد آب راكدى است كه بيشتر از كرّ باشد ، و امر بوضوء از جانب ديگرى براى آنست كه نفس انسان باك دارد و پرهيز مىكند از آبى كه مجاور مردار است هر چند پاك شرعى باشد » .\r\n","description":"","footnote":"","page_name":" 35 ","page_number":43},
  {"content":"\r\n22 - و نيز از ان حضرت پرسيدند : آبگيرى كه در آن مردار باشد حكم آن چيست ؟ فرمود : اگر آب چنان غالب است كه بوى مردار در آن سرايت نكرده اشكال ندارد ، وضو ساز و غسل كن .\r\nو هر كس در سفر جنب شود و جز برف چيزى براى غسل نيابد اشكال ندارد كه با ماليدن همان برف بر بشره و پوست بدن خويش مسمّاى غسل يا وضو را به عمل آورد .\r\nو نيز اشكال ندارد كه شخص جنب با دست خود از خمره آب بردارد . ( در صورتى كه دست وى به منى يا نجاست ديگر آلوده نباشد ) .\r\nو اگر شخص جنب كه مشغول غسل است ، آب از زمين برجست و در ظرف آب افتاد يا اينكه آب از بدنش جارى شد و چند قطره در ظرف آب افتاد اشكالى ندارد و غسلش صحيح است .\r\nمترجم گويد : « اين نيز از مواردى است كه چون حرج بوده خداوند آن را آسان كرده ، چنان كه روايت آن را كلينىّ در كافى نقل فرموده است و در آن بآيهء مباركه تمسّك شده » .\r\nو اشكالى ندارد كه مرد و زن هر دو از يك ظرف آب غسل كنند ، لكن زن با باقيماندهء ( آب مصرفى ) مرد غسل مىكند و مرد با باقيماندهء آب زن غسل نكند .\r\nو بزرگتر چيزى كه ممكن است در چاه آب فرو افتد و در آن بميرد ( و آب را متغيّر سازد ) انسان است ( و شارع مقرّر فرموده كه ) هفتاد دلو از آب آن چاه كشيده شود ، و بعد به مصرف تطهير و شرب برسد ، و كوچكتر چيزى كه در چاه فرو مىافتد صعوه ( دم )\r\n","description":"","footnote":"","page_name":" 36 ","page_number":44},
  {"content":"\r\n( جنبانك پرنده كوچكتر از گنجشك ) است ، پس يك دلو از آب آن ميكشند و بعد مصرف ميكنند\r\nو در فاصلهء ميان انسان و صعوه به تناسب و اندازه آن چيزى كه در چاه مىافتد ( آب ميكشند ) ، پس اگر موشى در آن افتاد و اندامش متلاشى نگشته يك دلو آب از آن چاه كشيده مىشود ، و هر گاه أجزايش از هم گسيخته باشد هفت دلو ، و اگر الاغى در آن افتاد به مقدار يك كرّ ( كه اندازهء آن در آب كرّ گذشت ) از آب كشيده مىشود ، و هر گاه سگى در چاه افتاد به مقدار سى دلو تا چهل دلو از آن كشيده مىشود ، و اگر گربه اى در آن افتاد ( و مرد ) هفت دلو از آن كشيده مىشود ، و اگر در آن ماكيانى يا كبوترى افتاد ( و مرد ) هفت دلو آب از آن كشيده مىشود ( و اين بهتر است ، و دو دلو و سه دلو هم روايت شده ) و هر گاه شتر يا گاو نرى در آن افتاد ( و مرد ) و يا مايع مستكننده در آن ريخت تمام آن آب كشيده مىشود ، و اگر چند قطره خون در چاه چكيد چند دلو آب از آن كشيده شود كافيست ، و اگر مردى در آن بول كند چهل دلو از آن كشيده مىشود ، و اگر كودكى كه غذا مىخورد ( شيرخواره نيست ) در آن بول كند سه دلو آب از آن چاه كشيده مىشود ، و اگر ( آن كودكى كه در چاه بول كرده ) شيرخواره باشد يك دلو آب از چاه كشيده مىشود ، و اگر كيسهء سر بستهء چرمى كه از فضولات و مدفوع انسان - خشك يا تر - پر است ، يا كيسه اى پر از سرگين در چاه افتاد اشكالى ندارد كه از آن آب وضو سازند ، و لازم نيست چيزى از آن آب كشيده\r\n","description":"","footnote":"","page_name":" 37 ","page_number":45},
  {"content":"\r\nشود ، و اين حكم زمانى است كه نجاست از درون كيسه و يا سرگين بخارج نفوذ نكرده و بچاه فرو نريزد ، و هر گاه عذره و نجاست در چاه ريخت ده دلو از آب آن كشيده مىشود ، و چنانچه عذره در آب از هم بپاشد چهل تا پنجاه دلو از آن كشيده مىشود .\r\nو هر گاه در كنار چاه آبى كه براى طهارت و خوردن از آن استفاده ميكنند چاه مستراح و آبريز باشد پس اگر زمين سخت و غير قابل نفوذ باشد شايسته است ميان چاه و آبريز پنج ذراع فاصله باشد ، و اگر زمين شنى و قابل نفوذ بود هفت ذراع فاصله كافيست .\r\n23 - امام هشتم حضرت رضا عليه السّلام فرمود : دورى و نزديكى بالوعه ( آبريز ) به چاهى كه از آن استفاده مىشود ضرر نميرساند ، ولى بايد آب چاه اوصافش تغيير نكند .\r\n24 - از ابى بصير روايت شده كه گفت : ما در خانه اى فرود آمديم ( وارد شديم ) كه در آنجا چاه آبى بود و در كنارش بالوعه اى ( چاه فاضلاب ) و فاصلهء ميان آن دو بيش از دو ذراع نبود ، رفقا از وضو گرفتن از آب آن چاه خوددارى كردند و كار بر ايشان مشكل شد ( چون بايد آب از جاى ديگر تهيه كنند ) ، پس خدمت امام صادق عليه السّلام رسيديم و موضوع را براى او گفتيم ، فرمود : از آن آب وضو بسازيد زيرا آن\r\n","description":"","footnote":"","page_name":" 38 ","page_number":46},
  {"content":"\r\nبالوعه خود راهها و رگه هائى دارد كه به صحرا رفته و به دريا ميريزد .\r\nمترجم گويد : « يعنى مجارى بالوعه منحصر براهى كه منتهى به چاه آب است نيست و خود رگه هائى براى ردّ كردن آب دارد با اين حال اگر آب تغيير كرد و اوصافش دگرگون شد قطعا حكمش فرق مىكند » .\r\nو هر گاه چيزى ( نجس العين ) در چاه آب افتاد و موجب دگرگونى بوى آب چاه شد ، واجب است تمامى آب چاه كشيده شود ، و اگر آب زياد باشد و كشيدنش مشكل پس بايد چهار تن كارگر را اجير كرد تا نوبت به نوبت بدون اينكه فاصله اى در كشيدن حاصل شود يك صبح تا شام پيوسته از آن چاه آب بكشند .\r\nو امّا آبهاى گرم ( و معدنى كه داراى گوگرد است ) همانا رسول خدا صلَّى الله عليه و آله از معالجه كردن و شفا جستن از آنها نهى فرموده ولى از وضو ساختن با آنها نهى نفرموده ، و آن عبارت از آبهاى گرمى است كه در كوهها است و از آن بوى گوگرد بمشام ميرسد .\r\nشارح گويد : « فتواى صدوق - رحمه الله - مضمون خبريست كه كلينى - رحمه الله - در كافى ج 6 ص 389 آورده كه راويش مسعدة بن صدقهء عامّى مذهب است و از امام صادق عليه السّلام نقل مىكند كه فرمود : « نهى رسول الله ( ص ) عن الاستشفاء بالحمآت و هي العيون الحارّة الَّتي تكون في الجبال الَّتي يوجد فيها رائحة الكبريت « يعنى رسول خدا صلى الله عليه و آله از شفا طلبيدن از آبگرمها كه در كوهستانهاست و بوى گوگرد از آن بمشام مىرسد نهى فرموده است . و اين نهى چنان كه لفظ آن نشان ميدهد نهى از مداوا كردن پاره اى از امراض بخصوص امراض جلدى و يا استخوانى از اين آبها نيست بلكه نهى از استشفا است و تبرّك دانستن آن\r\n","description":"","footnote":"","page_name":" 39 ","page_number":47},
  {"content":"\r\nآب و مانند اينها ، مثلا چشمهء آب را نظر كرده بدانيم و از آن براى شفا به مريض دهيم از همان كارهائى كه متصدّيان كليساها و رهبران مسيحيّت ترويج ميكردند ، يا اينكه نهى از معالجه كردن خود سرانه بدون تجويز طبيب است » .\r\n25 - و رسول خدا صلى الله عليه و آله فرموده : براستى كه آن از نسيم جهنّم است .\r\nشارح گويد : « تشبيه حرارت آن است به حرارت جهنّم ، مثل حجاره كه در آيهء * ( وَقُودُهَا النَّاسُ وَالْحِجارَةُ ، ) * آمده و مفسّرين گويند مقصود از حجاره حجارهء كبريت است من باب تشبيه چون آن سريعتر آتش گرفته و ديرتر خاموش ميگردد ، نه اينكه اين چشمه هاى آب گرم حرارتش از نسيم جهنّم باشد ، زيرا جهنّم از غضب و خشم الهى است و اين چشمه ها كه داراى موادّى شيميائى هستند و براى بسيارى از كارها بالأخصّ دارو به كار مىآيد ، از رحمت واسعهء رحمانيّه حق تعالى است و از مظاهر رحمت بشمار ميرود نه غضب ، مگر اينكه ما با شرك يا نابجا به كار بردن ، خود نعمت را به نقمت مبدّل كنيم ، و العياذ با لله » . و اگر شراب يا نبيذ ( يا هر مسكرى مايع ) در خمير چكيد ، آن خمير ضايع و فاسد گشته و اشكال ندارد كه آن را به يهودى يا نصراني با ذكر عيبش بفروشند ، آبجو نيز همين حكم را دارد .\r\n26 - و عمّار بن موسى ساباطي از امام صادق عليه السّلام سؤال كرد : مرديكه در ظرف آبش موش مرده اى بيابد در حالى كه بارها از آن ظرف وضو گرفته و از آن غسل كرده يا لباس و جامهء خويش را شسته ، و اين موش مرده از پوستش در آمده از هم گسيخته شده حكم آن چه خواهد بود ، حضرت فرمود : اگر قبل از غسل كردن يا وضو ساختن يا شستن جامهء خود ، آن موش را در ظرف آب ديده ، سپس اين كارها را انجام\r\n","description":"","footnote":"","page_name":" 40 ","page_number":48},
  {"content":"\r\nداده ، بر او واجب است هم شستن جامه اش و هم هر چيزى كه از اين آب بدان رسيده و هم اعادهء وضو و نمازهايش ، و چنانچه بعد از آنكه اين اعمال را انجام داده و فارغ شده موش مرده را در ظرف ديده پس ديگر به آن آب هيچ دست نزند ، و تكليفى ديگر بر او نيست ، زيرا او نمىداند چه وقت موش در آب افتاده ، سپس فرمود : شايد همانوقت كه به چشمش خورده در آب افتاده باشد .\r\nشارح گويد : « همهء اين نوع جوابها در امثال اين گونه مسائل از توجّه معصومين عليهم السّلام است باينكه كارها را بر مردم سخت نكنند و حكم آيهء شريفهء * ( ما جَعَلَ عَلَيْكُمْ فِي الدِّينِ مِنْ حَرَجٍ ) * ( خداوند در دين براى شما تنگنائى قرار نداده ) را از ياد نبرده‌اند ، نه اينكه مذهب و دين در امور بهداشتى دقّت نداشته و رعايت نظافت را در زندگى نكرده ، اگر كسى چنين پندارد كاملا در اشتباه و ضلالت است ، و مانند اين خبر هم بعدا خواهد آمد ، برقم 32 ، و توضيح آن همين است كه در اينجا گفته شد » .\r\n27 - و على بن جعفر از برادرش موسى بن جعفر عليهما السّلام پرسيد : اگر مردى جنب در باران بايستد و به نيّت غسل سر و بدن خود را بشويد با اينكه ميتواند با آبى غير از آن غسل كند ، آيا اين برايش كافيست و غسل محسوب مىشود يا نه ، حضرت فرمود : اگر همانطور كه با آب غسل ميكرده با باران هم غسل كند او را كافيست ( يعنى همانطور كه با آب در حمّام عمل ميكرده همانطور زير باران عمل كند درست است ) .\r\n28 - و اسحاق بن عمّار از امام صادق عليه السّلام روايت كرده كه پدرش امام باقر عليه السّلام فرمود : باكى نيست كه از نيمخوردهء موش اگر از ظرفى آب خورد شخص\r\n","description":"","footnote":"","page_name":" 41 ","page_number":49},
  {"content":"\r\nوضو سازد و يا از آن بياشامد .\r\nو وزغه اگر در چاه آب افتاد سه دلو آب از آن بايد كشيده شود .\r\nو اگر كسى پرنده اى ، مانند مرغ خانگى يا كبوترى را سر بريد و آن حيوان با خونش در چاه افتاد چند دلوى آب از آن بايد كشيد .\r\n29 - و على بن جعفر از برادرش موسى بن جعفر عليهما السّلام اين مسأله را سؤال كرد كه مردى گوسفندى سر بريد و آن حيوان دست و پا زده در چاه افتاد در حالى كه از رگهاى بريدهء گردنش خون جارى بود آيا از آب چاه براى وضو ميتوان استفاده كرد ؟ حضرت فرمود : از آب چاه سى الى چهل دلو بكشند ، سپس از آن وضو گيرند .\r\n30 - يعقوب بن عثيم از امام صادق عليه السّلام سؤال كرد : چاه آبى كه آبش بو گرفته و تكَّه هاى پوست حيوان از آن بيرون مىآيد ، حكمش چيست ؟ حضرت فرمود :\r\nاين چيزى نيست ، زيرا چه بسا وزغ پوست مياندازد ، همين قدر تو را كافيست كه يك دلو از آن بكشى .\r\nشارح گويد : « ظاهرا منظور از وزغ نوعى از خزندگان باشد كه در چاهها و كاريزها و يا اصولا در آب زندگى مىكند ، و با انواع مارمولك و بزمجه و سوسمار كه\r\n","description":"","footnote":"","page_name":" 42 ","page_number":50},
  {"content":"\r\nدر خشكى است متفاوت است و شايد كشيدن يك دلو براى رفع يا دفع توهّم سمّ باشد » .\r\n31 - جابر بن يزيد جعفى از امام باقر عليه السّلام پرسيد از سامّ ابرص ( سوسمار يا نوعى مارمولك سمّى ) كه در چاه بيافتد چه كنم ؟ آن حضرت فرمود : چيزى نيست . آب را با همان دلو چند بار بر هم زن .\r\n32 - و يعقوب بن عثيم از آن حضرت پرسيد اگر سامّ ابرص « 1 » را در حالى كه اعضايش از هم متلاشى شده در چاه آب بيابيم ، حكمش چيست ؟ حضرت فرمود : بر تو است كه هفت دلو از آب آن چاه بكشى ( بعد استفاده كنى ) . به آن حضرت عرض كرد :\r\nآيا لباس و جامهء خود را كه قبلا با آن آب ملاقات كرده و ما در آن نماز خوانده‌ايم بايد دوباره بشوئيم ( پس از كشيدن هفت دلو ) و نمازمان را اعاده كنيم ؟ حضرت فرمود : لازم نيست . ( در ذيل خبر 26 بيانى براى اين گونه اخبار گفته شد ) .\r\nاگر بزمجّه ( سوسمار ) در ظرف شير افتد خوردن آن حرامست ، و گويند آن حيوان سمّى است . و اگر گوسفندى يا مانند آن در چاه بيفتد از آن هفت الى ده دلو بايد كشيد . ( ظاهرا مراد گوسفند مرده است يا آنكه در آب بميرد ) .\r\n33 - و امام صادق عليه السّلام فرمود : در مدينه چاه آبى بود كه در ميان مزبله اى بود و بسيار اتّفاق مىافتاد كه باد ميوزيد و در آن چاه زباله ميريخت و رسول خدا\r\n\r\n","description":"","footnote":"\r\n« 1 » أعراب به وزغ بزرگ سام ابرص گويند .\r\n","page_name":" 43 ","page_number":51},
  {"content":"\r\nصلَّى الله عليه و آله از آب آن چاه وضو ميساخت .\r\nشارح گويد : « لابد اوصاف آب تغيير نميكرده » .\r\n34 - و محمد بن مسلم از امام باقر عليه السّلام از چاهى كه در آن مردار مىافتد پرسيد ، حضرت فرمود : اگر بوى بد گيرد بايد بيست دلو از آن بكشند .\r\n35 - كردويه همدانى از موسى بن جعفر عليهما السّلام از چاهى پرسيد كه آب جوى در آن ميريزد و در جوى بول و فضولات انسان و حيوان و فضلهء سگ ريخته مىشود ؟ حضرت فرمود : از آن سى دلو بايد بكشند ، ( همين طور ) اگر چاه بدبو شده باشد .\r\nو بول كردن شخص در آب راكد جايز نيست ، امّا در آب جارى حرام نيست ولى بيم آنست فراموشى آورد و يا شيطان بر او غالب شود ( و بدين كار عادت كند و از آب راكد هم نگذرد ) .\r\nشارح گويد : « مراد از آب جارى قنوات و آبهائى كه مردم از آن براى كرّ و شرب استفاده ميكنند نيست ، بلكه مراد رودخانه ها و يا شط و امثال آنهاست . زيرا آلوده كردن آب آشاميدنى و يا آبى كه مورد استفادهء مردم در طهارت و تطهير است مسلما جايز نيست لذا خبر را حمل بر مواردى ميكنيم كه آب به بول آلوده نشود و تا حدّى داراى اعتصام باشد كه پليدى را به خود نگرفته بلكه از خود دفع كند و چنين آبى جز با نهرهاى بزرگ و وسيع و رودخانه هاى پر آب تطبيق نميكند ، و در حديث اربعمائه در كتاب خصال صدوق از امير المؤمنين عليه السّلام روايت شده كه فرمود : لا يبولنّ أحدكم في السطح في الهواء ، و لا يبولنّ في ماء جار فانّ للماء أهلا » در هواء يعنى از\r\n","description":"","footnote":"","page_name":" 44 ","page_number":52},
  {"content":"\r\nبلندى ايستاده بول نكنيد و در آب جارى نيز بول ننمائيد زيرا آب اهل دارد . شيخ طوسى ميفرمايد : « در كنار نهرها ، و آبهاى جارى و راكد تغوّط نكنند و در اين دو بول ننمايند » .\r\nو روايت شده است : در آب راكد بول كردن فراموشى آورد .\r\n\r\n( جايى براى بول و غائط اختيار كردن و روش داخل و خارج شدن و آداب آن )\r\n36 - امام صادق عليه السّلام فرمود : رسول خدا صلَّى الله عليه و آله ( از نظر پرهيز از بول ) محتاطترين مردم بود ، تا آنجا كه هر گاه ميخواست بول كند مكان مرتفعى ميجست يا مكانى كه در آن خاك بسيار باشد مبادا قطرات بول بر او ترشّح كند .\r\nشرح : « از اين عنوان كه در پاره اى از صحاح ستّه نيز نظيرش هست چنين بدست مىآيد كه مردم در آن روزگار بويژه اعراب در مساكن خويش محلَّى مخصوص را براى تخلَّى و آبريز آماده نمىكردند و هنگام قضاء حاجت مكانى دور از انظار يا كنار رود و يا پناه ديوارى را اختيار مىكردند ، از اين جهت در اين عنوان گوشزد كرده كه براى اين كار جايى در خانه ها بسازيد » .\r\n","description":"","footnote":"","page_name":" 45 ","page_number":53},
  {"content":"\r\n37 - و رسول خدا ( ص ) هر گاه ميخواست به بيت الخلا رود ، اين دعا را ميخواند كه ترجمه اش اينست : « خداوندا به تو پناه ميبرم از شرّ آن پليدى كه اعمال قبيحه پنهان دارد ، و ناپاكى كه افعال ناپسند آشكار دارد ، و زشتخو و بد كردار است و مردم را به اعمال ناشايست تحريك مىكند و آن شيطان رانده شده است » . خداوندا چيزهاى ناخوش و ناپسند را از من دور كن و مرا در پناه خود گير از شرّ شيطان رانده شدهء از درگاهت . و چون براى قضاى حاجت مىنشست ميگفت : « پروردگارا پليدى و لوازمش كه آزار و ناراحتى است از من دور ساز ، و مرا از با طهارتان و پاكيزگان قرار ده » .\r\nو چون شروع به عمل كردن مزاج ميكرد ميگفت : « خداوندا همانطور كه طعام و غذاى پاك و گوارا با تندرستى به من روزى كردى همان گونه شرّ و پليديش را از من دفع نما ، با عافيت » .\r\n38 - امير المؤمنين عليه السّلام ميفرمود : « هيچ بنده اى نيست مگر اينكه فرشته اى بر او گمارده شده كه گردن او را بجانب زير بگرداند تا به حدث خود نظر كند ، سپس آن فرشته به او گويد : اى فرزند آدم اين روزى تو بوده است ، پس بنگر از كجا و چگونه آن را فراهم ساخته بودى و بكجا انجاميده است ( به چه صورتى در آمده است ) در آن حال بنده را سزاوار است كه بگويد : « اللَّهمّ ارزقني الحلال و جنبني الحرام « يعنى خداوندا روزى حلال نصيبم گردان و از حرام بدور و بر كنارم دار .\r\n","description":"","footnote":"","page_name":" 46 ","page_number":54},
  {"content":"\r\nو هرگز از پيامبر خدا ( ص ) مدفوعى ديده نشد ، زيرا خداوند تبارك و تعالى زمين را براى فرو بردن آنچه از او دفع ميشد برگماشته بود .\r\nشارح گويد : « بلعيدن زمين لازم نيست بطور غير عادى بوده باشد ، بلكه به اين شكل كه اكنون نيز متداول است يعنى به صورت لگن و يا كنيف كه همهء مدفوع را در خود فرو ميبرد و كسى كه بعد وارد مىشود چيزى مشاهده نميكند ، هم ممكن است » .\r\n39 - و امير المؤمنين على عليه السّلام هر گاه قصد قضاى حاجت مينمود بر در بيت الخلاء ميايستاد سپس از جانب راست و از سمت چپ خود به دو فرشتهء خويش رو كرده و ميفرمود : از نزد من دور شويد و مرا با خودم تنها گذاريد ، پس من براى شما خدا را ناظر ميگيرم كه هيچ چيز ( ناشايستى ) بر زبان نرانم تا به سوى شما باز گردم .\r\nشارح گويد : « يعنى تا اين حدّ امير المؤمنين عليه السّلام از ناظر محترم پرهيز داشته است » .\r\n40 - و نيز امير المؤمنين عليه السّلام هر گاه به بيت الخلاء وارد مىشود ميفرمود :\r\n« الحمد لله الحافظ المؤدّي » يعنى حمد و ستايش مخصوص خداوند است كه حافظ است ( آنچه را حفظ ميبايد كرد ) و دفعكننده است ( آنچه را دفع ميبايد كرد ) ، و چون از آنجا بيرون مىآمد دست بر شكم خود ميكشيد و ميفرمود : « الحمد لله الَّذي أخرج عنّي أذاه و أبقى فيّ قوّته فيا لها من نعمة لا يقدر القادرون قدرها » يعنى :\r\n« جميع محامد مخصوص خداوند است كه ( از آنچه خوردم ) فضولات آن را از من دفع\r\n","description":"","footnote":"","page_name":" 47 ","page_number":55},
  {"content":"\r\nنمود و نيروى آن را در من بجا گذاشت ، پس اين چه نعمت بزرگى است كه توانايان نيز نميتوانند قدر آن را بشناسند » .\r\n41 - و امام صادق عليه السّلام هنگامى كه داخل بيت الخلا ميشد سر خود را با روپوشى ميپوشانيد و زير لب و آهسته ميفرمود : « بسم الله و با لله و لا إله إلَّا الله ، ربّ أخرج عنّي الأذى سرحا به غير حساب ، و اجعلنى لك من الشّاكرين فيما تصرفه عنّي من الأذى و الغمّ الَّذي لو حبسته عنّي هلكت ، لك الحمد أعصمني من شرّ ما في هذه البقعة ، و أخرجني منها سالما و حل بيني و بين طاعة الشّيطان الرّجيم » يعنى : بنام خدا و با استعانت از ذات او ، و گواهى دهم كه هيچ آفريننده و معبودى جز خداوند نيست ، پروردگارا اين فضولات را از من بدون زحمتى دفع كن و حساب آن نعمت را از من مخواه و مرا از شكرگزاران قرار ده در آنچه از آزار و اندوه اينكه اگر آن را از من دفع نكنى نابود خواهم شد . تو را شكر بار الها ، مرا از شرّ آنچه در اين جايگاه است حفظ فرما و از آن سالمم بيرون بر ، و در ميان من و پيروى از شيطان رجيم حائل باش ( يعنى از اطاعت شيطان حفظم فرما ) .\r\nو هنگامى كه شخص داخل بيت الخلاء مىشود سزاوار است سر خود را بپوشاند و اقرار كند باينكه او بر كنار دارندهء خود از عيبها نيست ، و سنّت است باى چپ خود را قبل از پاى راست داخل گذارد ، تا فرق باشد ميان وارد شدن به خلاء و وارد شدن به مسجد ، و به خداوند پناه برد از شرّ شيطان رانده شده ، زيرا بيشترين وقتى كه شيطان بر\r\n","description":"","footnote":"","page_name":" 48 ","page_number":56},
  {"content":"\r\nآدمى دست مييابد هنگامى است كه او تنهاست ، و چون خواست از آن مكان بيرون آيد پاى راست خويش را قبل از پاى چپ بيرون گذارد .\r\nشارح گويد : « شيخ مفيد - عليه الرّحمة - گويد : سر خود را هنگام ورود بمستراح بپوشاند تا ايمن باشد از شيطان و اينكه بوى بد به دماغش نرسد و نيز براى حياء از خداوند كه چه بسيار به او نعمت داده و او چه كم شكرگزار است » .\r\n42 - مصنّف گويد : « من به خطَّ سعد بن عبد الله حديثى يافتم باسنادى كه آن را به امام صادق عليه السّلام رسانيده بود كه آن حضرت فرمود : « كسى كه حالت فراموشى در نماز زياد به او دست ميدهد لازم است هنگامى كه داخل بيت الخلاء مىشود بگويد :\r\n« بسم الله و با لله أعوذ با لله من الرّجس النّجس الخبيث المخبث الشّيطان الرّجيم » يعنى به يارى نام خدا و استعانت از خداى تبارك و تعالى پناه ميبرم به خداوند از شيطان مردود ناپاك پليد زشتخو و زشت كردار كه ياران زشت كردار ناپسند دارد .\r\n43 - و امام باقر عليه السّلام فرمود : هر گاه يكى از شما براى بول كردن يا غير آن عورت خود را برگشود بايد بگويد : « بسم الله » همانا شيطان ( به شنيدن اين ذكر ) چشم خود را از او بر هم ميگذارد تا زمانى كه او از كارش فارغ شود .\r\n44 - شخصى به امام سجّاد علىّ بن الحسين عليهما السّلام عرض كرد : غريبان ( كه خود خانه ندارند ) كجا تجديد طهارت كنند ( يعنى قضاء حاجت ) ؟ پس آن حضرت فرمود : از كناره و گذرگاه نهرها و راههاى آمد و شد و زير درختان ميوه دار يا\r\n","description":"","footnote":"","page_name":" 49 ","page_number":57},
  {"content":"\r\nميوه دهنده و محلّهاى لعنت خوددارى كنند ، عرض كردند : منظور از محلّهاى لعنت كجاست ؟ فرمود : در خانه يا مغازه هاى مردم .\r\n45 - و در خبرى ديگر آمده است : خداوند لعنت كرده است كسى را كه در زير سايبانى كه مسافران و قافله ها آنجا فرود مىآيند تغوّط كند ، و همچنين لعن كرده منعكنندهء آبى را كه بنوبت از آن بهره برميدارند ، و نيز كسى را كه راه آمد و شد مردمان را ببندد .\r\n46 - و در حديثى ديگر آمده است : هر كس راهى را كه مخصوص رفت و آمد است ببندد خداوند عمر او را كوتاه گرداند .\r\n47 - و از حسن بن علىّ عليهما السّلام پرسيدند : حدود ( آداب ) بيت الخلاء رفتن و قضاى حاجت چيست ؟ آن حضرت فرمود : رو به قبله مكن و پشت به آن نيز منشين ، رو بباد منشين و پشت بباد نيز مكن .\r\n48 - و در خبرى ديگر آمده است : بهنگام قضاى حاجت رو به ماه و پشت به آن مكن . و هر كس در هنگام بول يا غائط كردن رو به قبله كرده و سپس متوجّه شده و به احترام قبله از آن منحرف شود و روى بسوى ديگر كند ، از جاى خود بر نمىخيزد مگر اينكه خداوند او را مورد بخشايش قرار ميدهد ( يعنى هنوز از جاى برخاسته خداوند او را مىبخشد ) .\r\nشارح گويد : « حرمت رو به قبله و پشت به قبله استنجا كردن معلوم است كه براى احترام آنست ، و نهى از رو به ماه و يا خورشيد نيز واضح است كه براى پنهان بودن از\r\n","description":"","footnote":"","page_name":" 50 ","page_number":58},
  {"content":"\r\nناظر محترم است در شب ماهتاب يا روز كه خود مقابل نور نباشد ، ولى پشت به ماه و خورشيد وجهى ندارد ، و لذا فتواى به آن بسيار اندك است ، و همچنين رو بباد در بول ظاهر است كه بسر و روى انسان باز ميگرداند ولى پشت بباد نيز وجهى ندارد و شيخ طوسى ( ره ) نهى از اين سه ( ماه و خورشيد و باد ) را منحصر به بول ميداند و تنها استقبال آنها را در نهايه ذكر مىكند و ظاهرا رواياتى كه از استدبار نيز منع كرده شاذّ دانسته طرح مينمايد » .\r\n49 - امام باقر عليه السّلام وارد بيت الخلا شد و لقمه نانى را يافت كه در كنار آن محل افتاده بود پس آن را برداشته و شست و به غلام خدمتگارى كه با او بود داد و فرمود : اين نزد تو باشد تا وقتى بيرون آمدم آن را بخورم ، پس هنگامى كه آن حضرت بيرون آمد به غلام فرمود : آن لقمه كجاست ؟ جواب داد : اى فرزند رسول خدا من آن را خوردم .\r\nپس آن حضرت فرمود : همانا آن لقمه در اندرون كسى جاى نميگيرد مگر اينكه بهشت بر او واجب مىشود ، پس برو كه تو آزادى ، و من خوش نميدارم مردى را كه از اهل بهشت است در خدمت خود ببندگى بدارم .\r\nشارح گويد : « مراد از خبر جلوگيرى از اصرافكارى است تا اين حدّ » .\r\n50 - و رسول خدا ( ص ) نهى فرموده‌اند كه شخص بول خود را در هوا از پشت بام بريزد . يا از جاى بلندى بول نمايد .\r\n51 - و نيز فرموده‌اند : در حالت ايستاده بدون علَّت بول كردن از رفتارهاى نابجا و غير انسانى است ، و نيز با دست راست پاك كردن و شستن مخرج كار نامردمى و\r\n","description":"","footnote":"","page_name":" 51 ","page_number":59},
  {"content":"\r\nغير انسانى است .\r\n52 - و روايت شده است : كه هر گاه دست چپ عليل و داراى مرضى باشد اشكالى ندارد ( يعنى استنجا با دست راست در آن حالت اشكال ندارد ) .\r\n53 - هشام بن سالم از امام صادق عليه السّلام پرسيد : گاه هست كه من غسل جنابت يا غسل ديگرى غير از آن ميكنم در آبريز گاهى كه در آنجا بول مىشود در حالى كه من كفش سندى ( كه لبه دارد ) بپاى دارم و آن كفش همچنان با من است ، حكم آن چيست ؟ آن حضرت فرمود : اگر آبى كه از بدنت جارى است به زير پاهايت ميرسد پس لازم نيست [ زير 
  ] پاهايت را جداگانه بشوئى .\r\nو همچنين است هنگامى كه شخص درون حفره و گودالى غسل مىكند و آب به زير پاهاى او جريان دارد ، پاهاى خود را ( جداگانه ) نشويد ، و اگر پاهاى او در آب گودال به گل فرو رفته ( و آب به زير پايش جريان ندارد ) آنها را بشويد .\r\n54 - و از امام صادق عليه السّلام سؤال شد : هر گاه شخص بخواهد استنجا كند چگونه بنشيند ؟ آن حضرت فرمود : همچنان كه براى غايط مينشيند . ( از حيث حفظ عورت و آداب و جهت نشستن ) .\r\n55 - و امام باقر عليه السّلام فرمود : هنگامى كه شخص بول كرد دست راست خود\r\n","description":"","footnote":"","page_name":" 52 ","page_number":60},
  {"content":"\r\nرا به آلتش نزند ، ( يعنى با دست راست استبرا نكند ) .\r\n56 - و نيز آن حضرت فرمود : طول دادن نشستن بر سر بيت الخلا موجب بيمارى باسور است . ( همان بيمارى كه معروف به بواسير بوده و به صورت زائده اى حسب مورد درون يا بيرون از مخرج ظاهر ميگردد و زخم و خونريزى عارض مىشود ) .\r\n57 - و عمر بن يزيد از امام صادق عليه السّلام پرسيد : در بارهء تسبيح خداوند و خواندن قرآن در بيت الخلا كه حكم آن چيست ؟ آن حضرت فرمود : در آبريزگاه بيش از آية الكرسى و چيزى كه حمد خداوند را در بر داشته باشد يا آيه * ( الْحَمْدُ لِلَّه رَبِّ الْعالَمِينَ ) * به خواندن چيزى رخصت داده نشده است .\r\nو هر كس كه اذان را ميشنود بدان گونه كه مؤذّن ميگويد او نيز تكرار كند و بخاطر اينكه در بيت الخلا است از انجام دعا و بجاى آوردن حمد و شكر خداوند خوددارى نكند ، همانا ذكر خداى تعالى در هر حال پسنديده و نيكو است .\r\n58 - و هنگامى كه موسى بن عمران [ بر پيغمبر ما و 
  ] بر او درود باد با پروردگار خود مناجات ميكرد عرض كرد بار الها آيا تو از من دورى كه ترا به آواز بخوانم يا نزديكى ، تا با تو پنهانى راز دل بگويم ؟ پس خداوند جلّ جلاله به او فرمود : من همنشين هر كس هستم كه مرا ياد كند . موسى عليه السّلام عرض كرد : پروردگارا\r\n","description":"","footnote":"","page_name":" 53 ","page_number":61},
  {"content":"\r\nمن در حالتهايى هستم كه ترا بزرگ ميدارم و شرم ميكنم از اينكه در آن حال ذكر تو كنم . پس خداى تعالى فرمود : اى موسى مرا ذكر گوى يا به ياد آر در هر حال كه باشى .\r\nو شخص جايز نيست به بيت الخلا داخل شود در حالى كه با او انگشترى باشد كه بر آن اسم خدا منقوش است ، يا با مصحف و نوشته اى كه در آن قرآن است . پس هر گاه داخل شد و انگشترى كه نام خداوند بر آن منقوش است بدست داشت وقت استنجا بايد آن را از دست چپ كه ( با آن خود را ميشويد ) در آورد ، و همچنين اگر بدست او انگشترى است كه نگينش از سنگريزه چاه زمزم است بايد بهنگام استنجا آن را از دست بيرون آورد ، پس چون شخص از انجام كار خود فراغت يافت بايد بگويد : « الحمد لله الَّذي أماط عنّي الأذى و هنّأني طعامي ( و شرابى ) و عافاني من البلوى » يعنى : حمد مخصوص خداوندى است كه اين فضولات را از من دور گردانيد و خوراك [ و آشاميدنى 
  ] من را بر من گوارا ساخت ، و مرا عافيت و تندرستى از بلاها عطا فرمود .\r\nو استنجا با سه سنگ صورت ميگيرد ، سپس با آب ( موضع را ميشويند ) پس اگر به آب ( به تنهائى ) بسنده شود كافى و رواست .\r\nو استنجا كردن با سرگين چهار پايان و استخوان جايز نيست زيرا نمايندگان اعزامى جنّ خدمت رسول خدا ( ص ) آمده و عرض كردند : اى رسول خدا ما را بهره اى\r\n","description":"","footnote":"","page_name":" 54 ","page_number":62},
  {"content":"\r\nمقرّر فرما ، پس آن حضرت سرگين و استخوان را به ايشان عطا فرمود . بدان سبب استنجا كردن با آن دو شايسته و روا نيست .\r\nشارح گويد : « نهى از استنجا به سرگين و استخوان در باب مناهى النبى اين كتاب و نيز در كتب عامّه مانند سنن نسائى و ابن ماجه و غيره آمده ، به اين لفظ » نهى النّبيّ ( ص ) عن الاستنجاء بالرّوث و الرّمّة « و بجاى » عظم « » رمّة « آورده و مراد استخوان پوسيده است . و بلفظ » عظم « هم در پاره اى از روايات آمده ، بنا بر اين روايات مراد از عظم استخوان پوسيده است نه مطلق استخوان و معنى كلام آنست كه جمعى از جنّ ( بهر معنى و هر كه باشند ) خدمت رسول خدا صلى الله عليه و آله رسيدند و تقاضاى كمك كردند ، حضرت به آنها فرمود : شما ميتوانيد از سرگينها و استخوانها ( براى مصرف سوخت يا كود و غير آن ) استفاده كنيد . و از استنجاى با آنها مردم را نهى فرمود . و در يك روايت هم آمده كه » إنّهما طعامهم « يعنى اين طعام و خوراك آنهاست ، و در روايتى ديگر آمده : « لا تنهكوا العظام فإنّ فيها للجنّ نصيبا « يعنى مخّ استخوانها را خالى نكنيد زيرا كه جنّ در آن سهم دارند و هر دو خبر ضعيف السندند أمّا خبر اوّل راويش مفضّل بن صالح است كه وى چنان كه علماء رجال مانند نجاشى و علَّامه گفته‌اند ضعيف و كذّاب است و حديث جعل ميكرده .\r\nو روايت نهى از نهك عظام ذيلى دارد كه از آن فهميده مىشود مراد از جنّ غير از آنست كه در مقابل انس است چون گويد « و ان فعلتم ذهب من البيت ما هو خير من ذلك » يعنى اگر چنين كنيد و استخوانها را بكلَّى خالى كنيد آنها از خانه از اصل طعامها استفاده ميكنند كه آن بهتر است از اين چيزى كه در استخوان باقى ميماند . و هيچ كدام از دو روايت معنى واضحى ندارد و چون راويش على بن أسباط است و وى داراى اعتقادات نادرست است اخبارش چندان اعتبار ندارد و براى اينكه از طريق صحيحى بما نرسيده ، و فقهاء ما نيز خوردن و استفاده از مخّ قلم استخوان را مكروه نشمرده‌اند نميتوان گفت حتما تقاضاى آنها براى خوردن بوده » .\r\n59 - و مردم را چنان معمول بود كه براى طهارت با سه سنگ استنجا ميكردند\r\n","description":"","footnote":"","page_name":" 55 ","page_number":63},
  {"content":"\r\nمردى از مسلمانان اهل مدينه غذايى خورد و شكمش روان شد و او با آب استنجا نمود پس خداى تبارك و تعالى در بارهء او اين آيه را فرو فرستاد : « إنّ الله يحبّ التّوّابين و يحبّ المتطهّرين » همانا خداوند توبه كنندگان و پاكان و پاكيزگان را دوست ميدارد - سورهء بقره : 222 - پس پيامبر خدا ( ص ) او را فرا خواند و آن مرد ترسيد كه مبادا مطلبى در بارهء او نازل شده باشد كه او را عذاب دهد و ناراحت سازد ، هنگامى كه داخل شد رسول خدا ( ص ) به او فرمود : آيا تو طىّ امروز كارى انجام داده اى ؟ عرض كرد : آرى اى رسول خدا من غذائى خوردم و شكمم روان گشت پس با آب استنجا كردم ، رسول خدا به او فرمود : بشارت باد تو را ، همانا خداى تبارك و تعالى در بارهء تو اين آيه را فرو فرستاده : * ( إِنَّ الله يُحِبُّ التَّوَّابِينَ وَيُحِبُّ الْمُتَطَهِّرِينَ ) * پس تو خود نخستين فرد توبه كنندگان و أوّلين شخص پاكان و پاكيزگان هستى . و گفته مىشود كه اين مرد براء بن معرور انصارى بوده است .\r\nشارح گويد : « اين شخص نميتواند براء بن معرور باشد زيرا وى يك ماه پيش از ورود رسول خدا بمدينه وفات يافته بود و چون پيغمبر ( ص ) بمدينه در آمد با اصحاب نزد قبر او شد و بر او نماز خواند ، و آيه مزبور از آيات مدنى است و براء هنگامى كه از دنيا ميرفت وصيت كرد كه مرا رو بسوى رسول خدا كه در آن هنگام در مكَّه بود دفن كنيد ، و همين كار را كردند » .\r\nو كسى كه خواست استنجا كند پس بايد از مخرج غائط تا بيضتين را سه بار با انگشت خود بكشد ، سپس آلت خود را تا ختنه گاه سه بار بكشد ، و چون آب را براى\r\n","description":"","footnote":"","page_name":" 56 ","page_number":64},
  {"content":"\r\nاستنجا بر دست خود ريخت بگويد : « الحمد لله الَّذي جعل الماء طهورا و لم يجعله نجسا » شكر و سپاس مخصوص خداوند است كه آب را پاك و پاكى آور قرار داد و آن را ناپاك نگردانيد و بعد بر آلت خود دو برابر آن مقدارى كه از بول بر آن مانده است آب ميريزد . ( دستوريست بر عدم لزوم مصرف زياد آب ) و آب را ( چنانچه قليل بود ) در دو دفعه ميريزد ، اين كمترين مقدار آبيست كه براى طهارت كافى است ، سپس خود را از غايط ميشويد و آنقدر ميشويد تا نجاستى كه در ظاهر مخرج است پاك شود ، و استنجاكننده در آن هنگامى كه سيلان بول قطع گرديد آب را ميريزد .\r\nو كسى كه نماز بجاى آورد و بعد از اتمام نماز بخاطرش آمد كه آلت خود را ( پس از بول ) نشسته است پس بر اوست كه آلت خود را شسته ، وضو و نماز را اعاده كند ، و هر كس استنجا از غايط را فراموش كرد تا آنگاه كه نماز بجا آورد ( و از نماز فارغ شد ) نماز را اعاده نميكند ، و مجزيست در غايط استنجا كردن با سنگ و آجر و كلوخ .\r\nشارح گويد : « اعادهء وضو براى كسى كه تطهير از بول را فراموش كرده موافق با روايت صحيحى است ولى در بسيارى از اخبار به جاى » يعيد الوضوء « » و لا يعيد الوضوء « ذكر شده يعنى وضو را هم از سر باز نگيرد ، و از اين رو روايت وجوب اعادهء وضو حمل بر استحباب شده است » .\r\n60 - و امام رضا ( ع ) فرمود : در استنجاء از غائط آنچه بر شكاف دبر ظاهر است\r\n","description":"","footnote":"","page_name":" 57 ","page_number":65},
  {"content":"\r\nشسته مىشود و سر انگشت بدرون آن نميكنند ، و سخن گفتن و حرف زدن بر سر خلا ( در حال تخلَّى ) روا نيست ، بخاطر نهى پيامبر ( ص ) از آن .\r\n61 - و روايت شده است : هر كس بر سر خلا حرف بزند حاجتش بر آورده نميشود .\r\n62 - همانا رسول خدا ( ص ) به يكى از زنان خود فرمود : زنان با ايمان را دستور ده كه با آب استنجاء كنند و در اين كار زياد اصرار ورزند زيرا آب پاككنندهء اطراف محلّ است و از بين برندهء بواسير .\r\nو قضاى حاجت در جايى كه محلّ فرود آمدن مسافران است و همچنين زير درختان ميوه دهنده يا ميوه دار جايز نيست و علَّت عدم جواز عبارت است از آنچه :\r\n63 - امام باقر عليه السلام فرمود : همانا خداى تبارك و تعالى را فرشتگانى است كه آنان را بر روئيدنيهاى زمين از درختان ميوه و درخت خرما بر گماشته و وكيل ساخته است ، پس هيچ درخت ميوه و درخت خرمايى نيست مگر آنكه فرشته اى از جانب خداى عزّ و جلّ با آنست كه هم درخت و هم آنچه ميوه در بر دارد را نگهدارى مىكند و اگر اين طور نبود كه جمعى غيبى نگهبان آنها باشد ، بدون ترديد هنگامى كه ميوه\r\n","description":"","footnote":"","page_name":" 58 ","page_number":66},
  {"content":"\r\nميداد ، درندگان و جانوران زمين همان بر سر درخت آنها را خورده بودند .\r\n64 - و همانا رسول خدا ( ص ) نهى فرمود كه كسى از مسلمين زير درخت ميوه دار يا درخت خرمائى كه ميوه دارد محلّ كنيف خود را بسازد ، و اين بخاطر آن فرشتگان است كه موكَّلين آن درختانند . باز آن حضرت فرمود : و به همين سبب است كه درختان ميوه و نخل هنگامى كه در زمان بار برداشتن هستند مورد انس آدميانند ، زيرا فرشتگان در آنجا حضور دارند .\r\nمترجم گويد : « شايد اين تأكيد به اين جهت نيز باشد كه ميوهء درخت زير درخت ميريزد و بايد اطراف درخت و حريمش آلودگى نداشته باشد » .\r\nو كسى كه بولش قطع نميشود ( پيوسته قطره قطره ميچكد ) و باصطلاح سلسل البول است پس خداوند اولى به پذيرفتن عذر است ، بايد تا جايى كه ميتواند از نجاست حاصل از بيمارى خود ( بول دائم ) اجتناب و پرهيز كند ، و ميبايست كيسهء چرمينى ( ظرفى كه چرمى يا شيشه اى يا غير آن باشد ) فراهم سازد كه آلت خود را در آن قرار دهد ( تا نجاست بول به لباس او نرسد ) . و كسى كه بول كرده است و تغوّط ننموده ، استنجا بر او لازم نيست و تنها شستن آلت به عهده اوست و كسى كه تغوّط كند و بول ننمايد شستن آلت بر او واجب نيست بلكه تنها استنجا به عهده اوست .\r\nو كسى كه وضو گرفت و بعد بادى از او خارج شد استنجا بر او لازم نيست بلكه\r\n","description":"","footnote":"","page_name":" 59 ","page_number":67},
  {"content":"\r\nفقط اعادهء وضو به گردن اوست .\r\n65 - و روايت شده است : حضرت رضا عليه السلام از خواب كه بيدار ميشد وضو ميساخت و استنجا نمىنمود ، و همچون شخص شگفت زده از مردى نام ميبرد و ميفرمود : به من خبر رسيده كه اين شخص هنگامى كه بادى از او خارج مىشود استنجا مىكند .\r\n\r\n( تقسيم نماز )\r\n66 - امام صادق عليه السلام فرمود : نماز داراى سه جزء عمده و اساسى است :\r\nيك سوّم آن طهارت ( وضو و غسل و يا تيمّم ) و يك سوّم آن ركوع ، و يك سوّم آن سجود است .\r\n\r\n( هنگام واجب شدن طهارت )\r\n67 - امام باقر عليه السلام فرمود : هنگامى كه وقت نماز داخل شود طهارت ( وضو و غسل و تيمّم ) واجب مىشود ، و هيچ نمازى صحيح نيست مگر با طهارت .\r\n","description":"","footnote":"","page_name":" 60 ","page_number":68},
  {"content":"\r\n\r\n( آغاز نماز و ابتدا و انتهاى حريمش )\r\n68 - امير المؤمنين عليه السلام فرمود : افتتاح نماز وضو ، و تحريم آن تكبير است ( كه آن را تكبيرة الاحرام گويند ، يعنى تا تكبيرة الاحرام نگفته باشند هر عملى ميتوان كرد ) و تحليل آن سلام گفتن است ( كه پس از آن اعمالى كه قبلا جايز نبوده مجاز مىشود ) .\r\n\r\n( واجبات نماز )\r\nواجبات نماز هفت چيز است : وقت ، طهارت ، توجّه ( نيّت ) ، قبله ، ركوع ، سجود ، و دعاء ( كه مراد از هر كدام بعدا خواهد آمد ) .\r\n\r\n( مقدار آب لازم براى انجام وضو و يا غسل )\r\n69 - موسى بن جعفر عليهما السلام فرمود : براى غسل كردن يك صاع از آب و براى وضو يك مدّ از آب لازم است ، و صاع رسول خدا ( ص ) پنج مدّ است و « مدّ » و زنى معادل دويست و هشتاد درهم و هر درهم شش دانه و هر دانه معادل وزن شش حبّه است ، و حبّه به وزن دو دانه از جو مىباشد و آن هم از دانه هاى متوسّط و معمولى جو ، نه از دانه هاى كوچك آن و نه از دانه هاى بزرگ آن .\r\n","description":"","footnote":"","page_name":" 61 ","page_number":69},
  {"content":"\r\n70 - و رسول خدا ( ص ) فرمود : آب وضو يك مدّ است و آب غسل يك صاع ، و در آتيه نزديك پس از من گروههائى خواهند آمد كه اين مقدار آب را اندك شمارند و آن جماعت بر خلاف سنّت من هستند و هر كه استوار و پا بر جا بر سنّت من است در حظيرهء قدس ( بهشت ) با من خواهد بود .\r\n71 - از امام رضا ( ع ) سؤال شد : در مورد شخصى كه براى نماز به وضو نياز دارد و بر آب دسترسى ندارد ، آنگاه آبى پيدا مىكند به بهاى صد درهم . باندازهء آنكه بتوان با آن يك وضو گرفت ، آيا خريدن آن آب و وضو ساختن بدان بر او واجب است ، يا اينكه تيمّم كند ؟ آن حضرت فرمود : بلكه آب را بايد بخرد ، همانند اين ماجرا براى من نيز پيش آمد و من آن را خريدم و وضو ساختم و پرداخت اين بهاى زياد مرا آزرده نساخت .\r\n72 - و امام باقر ( ع ) فرمود : رسول خدا ( ص ) خود و همسرش با پنج مدّ آب را از يك ظرف غسل ميفرمودند ، پس زراره به آن حضرت عرض كرد : چگونه عمل ميكرده است ؟\r\nآن حضرت در پاسخ فرمود : ابتدا پيامبر شروع كرده و دست خود را پيش از همسرش در آب زده و عورت خود را ميشست ، سپس همسر پيامبر دست خود را در آب زده و عورت خود را ميشست ، آنگاه پيامبر آب بر سر و تن خود ميريخت و بعد همسر پيامبر آب بر خويشتن ميريخت تا اينكه هر دو از غسل فارغ ميشدند ، و آن مقدار كه پيامبر ( ص ) با آن غسل ميكرد سه مدّ آب و مقدارى كه همسر وى با آن غسل ميكرد دو مدّ آب بود ،\r\n","description":"","footnote":"","page_name":" 62 ","page_number":70},
  {"content":"\r\nو ( اين پنج مدّ آب ) براى ايشان كفايت ميكرد زيرا آن دو در آن مقدار با هم شريك بودند و كسى كه به تنهايى به غسل بپردازد ناگزير از داشتن يك صاع آب است .\r\nو براى وضو ناگزير بايد سه كف [ پر 
  ] از آب موجود باشد : يك كف براى شستن صورت و دو كف براى دو دست ، پس كسى كه قادر نيست مگر بر مقدار يك كف آب ، بايد همان را به سه بخش تقسيم كند .\r\n73 - و امام صادق عليه السلام فرمود : بسا كه شخصى خدا را چهل سال عبادت مىكند ولى در وضو اطاعت امر خدا را نكرده است . زيرا چيزى را كه خداوند دستور به مسح آن داده مىشويد . ( يعنى روى موزه و كفش مسح مىكند ) .\r\n\r\n( رسول خدا صلَّى الله عليه و آله چگونه وضو ميساخت )\r\n74 - امام باقر عليه السلام فرمود : آيا نميخواهيد وضوى رسول خدا صلَّى الله عليه و آله را عملا براى شما حكايت كنم ؟ عرض كردند بفرمائيد ، آن حضرت كاسه يا قدحى چوبى طلبيد كه در آن مقدارى آب بود ، آن را پيش روى خود نهاد سپس آستين دو دست را بالا زده و بعد دست راست خود را در آب فرو برد ، و فرمود : اين در موقعى\r\n","description":"","footnote":"","page_name":" 63 ","page_number":71},
  {"content":"\r\nاست كه دست پاك باشد ، سپس يك كف آب برداشت چندان كه دست پر آب شده و آن را بر پيشانى خود گذاشت و فرمود : « بسم الله » و آب را بر اطراف پيشانى خويش جارى ساخت ، سپس دست خود را يك بار بر روى و ظاهر دو طرف پيشانى خود كشيد ، بعد دست چپ خود را در آب فرو برد و يك كف پر آب برگرفت و بر آرنج دست راست نهاد و كف دست خويش را بر آن كشيد تا اينكه آب از آرنج تا سر انگشتان دست راست همه را كاملا فرا گرفت ، آنگاه دست راست را در آب برده و كفى پر كرد و بر آرنج دست چپ نهاد و چنان كف خود را بر آن كشيد كه آب تا سر انگشتان جارى شد و پس از آن باترى باقيماندهء آب وضويش بر قسمت جلو سر و پشت دو پايش مسح فرمود .\r\n75 - و روايت شده است كه : « رسول خدا صلى الله عليه و آله وضو ساخته سپس بر نعلين خود مسح فرمودند ، ( با توجّه به شكل نعلين عربى ) پس مغيره به آن حضرت عرض كرد : آيا فراموش كرده اى اى رسول خدا ؟ آن حضرت فرمود : بلكه تو فراموش كرده اى پروردگار من اين چنين به من دستور داده است .\r\nشارح گويد : « نعلين عربى آن زمان ( بطورى كه از كتاب فتح المتعال في وصف النعال بدست مىآيد ) چنين بوده كه يك بند از كف كفش از لاى شصت پا بيرون آمده و به بندى كه بالاى برآمدگى روى پا است وصل ميشده و آن بند مفصلى از دو طرف به كف نعلين اتّصال داشته و ساده ترين نوع دمپائى بوده ، در اين صورت دست زير بند بردن براى مسح پا لزومى نداشته بخلاف » غسل « يعنى شستن » .\r\n","description":"","footnote":"","page_name":" 64 ","page_number":72},
  {"content":"\r\n76 - و امام صادق عليه السّلام فرمود : به خدا قسم وضوى رسول خدا صلَّى الله عليه و آله جز يك بار يك بار نبود ( هر عضوى را يك بار ميشست و يك بار مسح ميفرمود ) و پيامبر صلى الله عليه و آله يك بار يك بار وضو ساخته ، و سپس فرمود : اين وضوئى است كه خداوند نماز را جز با آن نميپذيرد .\r\nو امّا اخبارى كه روايت شده است در مورد اينكه وضو دو بار دو بار انجام مىشود :\r\n77 - يكى از آنها با اسناد منقطع ( يعنى شخصى در سلسله راويان حديث بوده كه به دليلى معلوم نيست چه كسى است و در اينجا منقطع به معنى مرسل مىباشد ) حديثى است كه ابو جعفر الأحول آن را روايت مىكند و ذكر كرده از كسى كه او از امام صادق عليه السّلام روايت كرده است كه آن حضرت فرمود : خداوند وضو را يكى يكى واجب ساخته و رسول خدا صلَّى الله عليه و آله براى مردم دو دو مقرّر فرموده است ؟ . و اين بر وجه انكار مىباشد ( يعنى احتمال دارد در مقام استفهام انكارى فرموده باشد ) ، نه به صورت خبر دادن از امر واقعى ، مثل اينست كه آن حضرت ( سؤال ميفرمايد چگونه چنين چيزى ممكن مىشود و ) ميفرمايد : خداوند حدّى را معيّن فرمود و رسول خدا از آن حدّ تجاوز نموده و تخطَّى كرده باشد ، در حالى كه خداى تعالى فرموده است : « و هر كس از حدود خداوند تجاوز نمايد پس خويشتن را مورد ستم قرار داده است » .\r\n","description":"","footnote":"","page_name":" 65 ","page_number":73},
  {"content":"\r\n78 - و روايت شده است : كه وضو حدّى و حكمى از احكام خداوند است تا ( در مقام آزمودن ) خداوند بداند چه كسى او را اطاعت مىكند و چه كسى عصيان او مينمايد ، و به تحقيق مؤمن را هيچ چيز نجس نميسازد و تنها مثل روغن او را كفايت مىكند ( يعنى براى غسل و وضو مثل روغن مالى كه از اسراف خوددارى گردد ) .\r\n79 - و امام صادق عليه السّلام فرمود : هر كس از وضوى خود تعدّى كند ( زياده از مقرّر بشويد يا آب بريزد ) همانند نقضكننده و باطلكنندهء آنست .\r\n80 - و در اين مورد حديث ديگرى است با اسناد منقطع يا بريده ( كه يكى از راويان بهر دليل معلوم نيست ) و آن را عمرو بن ابى المقدام روايت كرده گويد : كسى كه از امام صادق عليه السّلام شنيده بود براى من حديث كرد كه آن حضرت فرمود :\r\nهمانا من در شگفتم از كسى كه از دو بار دو بار وضو گرفتن روىگردانست و حال آنكه رسول خدا صلى الله عليه و آله دو بار دو بار وضو ميساخت ، همانا رسول خدا صلَّى الله عليه و آله براى هر فريضه و هر نماز ( واجب يا سنّت ) تجديد وضو ميكرد .\r\nپس معنى حديث آنست كه ، همانا من تعجب ميكنم از كسى كه از تجديد وضو روى ميگرداند در صورتى كه پيامبر صلَّى الله عليه و آله آن را تجديد مينمود . و آن خبرى كه روايت شده ( كه هر كس بر دو بار بيفزايد يا زياده بر دو بار انجام دهد ثواب ندارد ) آنچه را بيان كردم تأييد و تأكيد مىكند و معناى آن اينست كه تجديد وضو پس\r\n","description":"","footnote":"","page_name":" 66 ","page_number":74},
  {"content":"\r\nاز تجديد كردن پاداشى برايش نيست مانند اذان كه هر كس نماز ظهر و عصر را با يك اذان و دو اقامه بجا آورد او را مجزيست و كسى كه براى نماز عصر هم اذان بگويد بهتر است و اذان سوّم بدعت بوده و پاداش ندارد ، و همچنين آنچه روايت شده كه دو بار افضل است معنايش تجديد وضو است ، و باز همين طور آنچه روايت شده در مورد دو بار كه آن اسباغ است و اسباغ به معنى كامل ساختن است .\r\n81 - و روايت شده است : كه تجديد وضو به جهت نماز عشاء گناهان « نه و الله و آرى و الله » ( قسمهاى دروغ عمدى و سهوى ) را از بين ميبرد .\r\n82 - و روايت شده در خبرى ديگر : وضو گرفتن بر روى وضوى قبلى نورى است بر روى نور و هر كس بدون صادر شدن حدثى ديگر ( كه موجب نقض وضو شود ) وضوى خود را تجديد كند خداى عزّ و جلّ نيز بدون طلب بخشايش و توبه جديد توبه او را تازه و تجديد مينمايد .\r\n83 - و فرمايش امام صادق عليه السّلام كه : هر كس دو بار در وضو صورت و دستها را بشويد ( و يا دو بار وضو سازد ) پاداشى به او داده نميشود .\r\nمراد آن حضرت آنست كه چيزى غير از آنچه بدان مأمور بوده و اجر آن به او وعده داده شده بجا آورده است پس سزاوار دريافت پاداش نيست و همچنين هر اجيرى\r\n","description":"","footnote":"","page_name":" 67 ","page_number":75},
  {"content":"\r\nغير از آنچه كه براى آن بمزدورى گرفته شده انجام دهد براى او پاداشى نخواهد بود .\r\n\r\n( امير المؤمنين عليه السّلام چگونه وضو ميگرفت )\r\n84 - امام صادق عليه السّلام فرمود : يك روز هنگامى كه امير المؤمنين عليه السّلام با محمد بن حنفيّه نشسته بود [ به او 
  ] فرمود : اى محمد ظرفى از آب براى من بياور تا براى نماز وضو سازم پس محمّد آب را براى آن حضرت آورد ، و آن حضرت با دست راست خود ظرف را كج كرده و بر دست چپ خويش ريخت سپس فرمود : « بسم الله و با لله و الحمد لله الَّذي جعل الماء طهورا و لم يجعله نجسا » يعنى استعانت و يارى از خداوند و نام او ميخواهم و حمد و سپاس مخصوص خداوند است كه آب را پاك و پاكى بخش ساخت و آن را پليد قرار نداد . محمد بن حنفيّه گويد : سپس استنجا نمود و اين دعا را ميخواند : « اللَّهمّ حصّن فرجي و اعفّه ، و استر عورتي و حرّمني على النّار » يعنى : بار خدايا دامن عفّت مرا حفظ فرما ( از ارتكاب محرّمات و زنا ) و آن را عفيف دار ، و بپوشان عورت مرا ، و بدنم را بر آتش حرام گردان .\r\nمحمّد گويد : سپس مضمضه ( گرداندن آب در دهان ) نموده و اين دعا را ميخواند :\r\n« اللَّهمّ لقّني حجّتي يوم القاك و اطلق لساني بذكرك و شكرك » يعنى بار خدايا در روزى كه ترا ملاقات ميكنم حجّتم را به من تلقين فرما و زبانم را به ياد خودت و شكر خودت آزاد و روان گردان . سپس آن حضرت استنشاق نموده و اين دعا را ميخواند :\r\n« اللَّهمّ لا تحرّم علىّ ريح الجنّة ، و اجعلني ممّن يشمّ ريحها و روحها و طيبها » يعنى\r\n","description":"","footnote":"","page_name":" 68 ","page_number":76},
  {"content":"\r\nبار خدايا بوى بهشت را بر من حرام نگردان و مرا از كسانى قرار ده كه بوى آن و نسيم آن و عطر آن را ( با شامّهء خود ) حسّ ميكنند . راوى گويد : سپس روى خود را شسته و اين جملات را ميگفت : « اللَّهمّ بيّض وجهي يوم تسودّ فيه الوجوه و لا تسوّد وجهي يوم تبيضّ فيه الوجوه » يعنى : خداوندا روزى كه رويها ( از بدكرداران ) در آن روز سياه مىشود روى مرا سفيد گردان و روزى كه رويها ( مؤمنين و صالحين ) در آن روز سفيد ميگردد روى مرا سياه مگردان . سپس دست راست خود را شسته و اين دعا را ميخواند « اللَّهمّ اعطني كتابي بيميني ، و الخلد في الجنان بيساري ، و حاسبني حسابا يسيرا » يعنى خداوندا نامهء عملى مرا بدست راست من ده ، و برگهء اقامت ابدى در بهشت را بدست چپم ، و مرا با حسابى آسان مورد حساب كشى قرار ده . سپس دست چپ خود را شسته و اين دعا را ميخواند : « اللَّهمّ لا تعطني كتابي بيساري و لا تجعلها مغلولة إلى عنقي ، و أعوذ بك [ ربّي 
  ] من مقطَّعات النّيران » يعنى : بار خدايا نامهء عمل مرا بدست چپم مده و آن را زنجير بر گردنم مساز و به تو پناه مىآورم [ اى پروردگار من 
  ] از آن پيراهنها كه از آتش ساخته شده است . سپس سر خود را مسح نموده و ميگفت :\r\n« اللهمّ غشني برحمتك و بركاتك و عفوك » . يعنى بار خدايا ( جامهء ) رحمتت و بركات و بخشايشت را بر من بپوشان و مرا با آنها فرا گير . سپس دو پاى خود را مسح نموده و اين دعا را ميخواند : « اللَّهمّ ثبّتني على الصّراط يوم تزلّ فيه الأقدام ، و اجعل سعيي فيما يرضيك عنّي [ يا ذا الجلال و الإكرام 
  ] » . يعنى خداوندا قدمهاى مرا بر صراط ثابت و استوار دار در آن روز كه قدمها در آن ميلغزد ، و سعى و كوشش مرا در آن\r\n","description":"","footnote":"","page_name":" 69 ","page_number":77},
  {"content":"\r\nچيز قرار ده كه ترا از من خشنود و راضى ميسازد [ اى صاحب شكوه و بزرگوارى 
  ] ، سپس آن حضرت سر خود را بلند نموده و به محمد نگريست و فرمود : اى محمد هر كس همانند وضوى من وضو گرفت و مثل گفتار من گفت خداى تبارك و تعالى از هر قطره اى از قطرات آب وضوى او فرشته اى بيافريند كه تقديس و تسبيح و تكبير او گويد ، و خداوند ثواب و پاداش همهء آنها را تا روز قيامت براى وى خواهد نوشت .\r\n85 - و امير المؤمنين عليه السّلام هنگامى كه وضو ميگرفت نميگذاشت كسى آب را بدست او ريزد ، به آن حضرت عرض شد : اى امير مؤمنان چرا نميگذارى كه ايشان بر دست تو آب ريزند ؟ آن حضرت فرمود : دوست ندارم كسى را در نمازم شريك بگيرم .\r\nو خداى تبارك و تعالى فرموده است : * ( فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلًا صالِحاً وَلا يُشْرِكْ بِعِبادَةِ رَبِّه أَحَداً ) * يعنى : هر كس را اميد به ديدار پروردگار بود ، بايد عملش صالح باشد و شريك نگرداند با خدا هيچ كس را در پرستش . ( كهف : آيه 110 ) .\r\n86 - و امام باقر عليه السّلام فرمود : امير المؤمنين عليه السّلام نعلين عربى بر پا مسح ميكشيد و دست به زير تسمه هاى نعلين نميبرد .\r\n87 - و امير المؤمنين عليه السّلام هنگامى كه وضو ميگرفت ميفرمود : « بسم الله و\r\n","description":"","footnote":"","page_name":" 70 ","page_number":78},
  {"content":"\r\nبا لله و خير الأسماء لله و اكبر الأسماء لله ، و قاهر لمن في السّماء ، و قاهر لمن في الأرض ، الحمد لله الَّذي جعل من الماء كلّ شيء حيّ ، و احيا قلبي بالإيمان ، اللَّهمّ تب عليّ و طهّرني و اقض لي بالحسنى ، و ارني كلّ الَّذي احبّ ، و افتح لي بالخيرات من عندك يا سميع الدّعاء « يعنى : استعانت ميجويم از نام خداوندى كه جميع كمالات مخصوص اوست و به يارى و ياورى او شروع ميكنم و نيكوترين نامها از اوست و بزرگترين نامها نام اوست ، او بر هر كه در آسمانها است غالب است و نيز بر هر كه در زمين بوده چيره است . حمد مخصوص اوست كه هر چيز زنده اى را از آب قرار داد ، و قلب مرا با ايمان زنده ساخت ، بار خدايا بر من ببخش و مرا پاك ساز و عاقبتم را بهر چه خوب و نيكوست مقدّر فرما و هر آنچه را كه محبوب منست به من بنما ( يعنى اين حاجاتم را روا گردان ) و در همهء خوبيها را از سوى خود بر من بگشا اى شنوا و استجابتكننده دعا .\r\n\r\nحدّ اعضاى وضو و ترتيب بجا آوردن و پاداش آن\r\n88 - زرارة بن اعين به امام باقر عليه السّلام عرض كرد : از حدّ شستن صورت در وضو به آن مقدارى كه خداى عزّ و جلّ مقرّر فرموده مرا آگاه ساز ، آن حضرت فرمود : حدّ آن صورتى كه خدا فرموده و شستن آن را دستور داده و كسى را روا نيست كه به آن بيافزايد يا از آن كم نمايد - كه اگر بر آن افزود پاداشى نميبرد و اگر از آن كم گذاشت گناه كرده است - آن مقدارى است كه انگشت ميانه و ابهام ( شست ) پيرامون آن را بگيرد بطور قوس وار از رستنگاه موى سر تا گونه ، و آنچه اين دو انگشت قوسوار از صورت ميگيرد ، روى محسوب مىشود و بيرون از آن جزء وجه و روى\r\n","description":"","footnote":"","page_name":" 71 ","page_number":79},
  {"content":"\r\nنيست ، زراره از آن حضرت پرسيد : صدغ ( شقيقه يا گيجگاه ) هم جزء روى است ؟\r\nآن حضرت فرمود : نه ، زراره گويد : عرض كردم : نظر شما در مورد آنچه كه موى صورت آن را فرا گرفته چيست ؟ فرمود : هر آنچه موى آن را پوشانيده پىجوئى آن و رسانيدن آب به زير موى بر بندگان لازم نيست . ( آب را به زير مو و به پوست رسانيدن واجب نيست ) و لكن بايد آب را بر ظاهر آن جارى ساخت .\r\nو حدّ شستن دو دست از آرنج تا سر انگشتان است ، و حدّ مسح سر عبارت است از مسح با سه انگشت چسبيده بهم از جلوى سر ، و حدّ مسح دو پا عبارت است از آنكه دو كف دست خود را بر سر انگشتان پايت قرار دهى و آنها را به سوى كعبين بكشى و مسح پاى راست را پيش از پاى چپ شروع ميكنى و اين مسح ( سر و پا ) با مقدارى از ترى كه در دست باقيمانده بدون آنكه دوباره به آن آب بزنى صورت ميگيرد ، و در شستن دستها و مسح سر و پاها موى را بر نگردان .\r\nشارح گويد : « ظاهر اين كلام وجوب مسح پا به تمام كفّ دست است و اين فتوى مضمون روايت بزنطى است از حضرت رضا عليه السّلام ، ولى مشهور كفايت مسح المسمّى است يعنى آن مقدار كه بگويند مسح واقع شده با يك انگشت يا دو انگشت يا بيشتر » .\r\n","description":"","footnote":"","page_name":" 72 ","page_number":80},
  {"content":"\r\n89 - و امام باقر عليه السّلام فرمود : افعال وضو را پى در پى انجام ده چنان كه خداوند عزّ و جلّ فرمود : اوّل از روى شروع كن سپس دو دست را بشوى و بعد بسر و پاها مسح كن و هرگز هيچ عضوى را مقدّم بر عضوى واقع مساز كه آنچه را بدان مأمور بوده اى مخالفت كرده باشى ، و اگر دست را پيش از روى شستى پس با شستن روى شروع كن و شستن دست را تكرار كن ، و اگر پاى را پيش از سر مسح كردى پس بر سر خود مسح كن سپس مسح پا را تكرار كن ، همانطور شروع كن كه خداوند فرموده و همچنين است در اذان و اقامه ، پس شروع كن به آنچه اوّل است و هر چه مقدّم است بگو ، و اگر حيّ على الصّلاة را پيش از شهادتين ( اشهد ان لا إله إلَّا الله و اشهد انّ محمّدا رسول الله ) گفتى ، بايد شهادتين را بگويى و بعد « حيّ على الصّلاة » را بگوئى . ( يعنى آن گفته اوّل را كه نادرست بوده رها ميكنى و مجدّدا از ابتدا همانطور كه مقرّر شده ميگوئى ) .\r\n90 - و در حديث ديگرى روايت شده در مورد كسى كه شستن دست چپ خود را پيش از دست راستش شروع كند بايد برگردد دست راست را بشويد و بعد دوباره دست چپ را بشويد ، و نيز روايت شده است كه دست چپ را هم باز بشويد . ( يعنى دو بار دست چپ را بشويد كافيست ) .\r\n91 - امام صادق عليه السّلام فرمود : دست خود را كه از بول نجس شده يك بار ، و از غائط دو بار ، و از جنابت و منى سه بار بشوى .\r\n","description":"","footnote":"","page_name":" 73 ","page_number":81},
  {"content":"\r\n92 - امام صادق عليه السّلام فرمود : وقتى از خواب برخاستى ( و ارادهء وضو داشتى ) يك بار دستت را بشوى .\r\nمترجم گويد : « اين حديث مربوط به هنگامى است كه شخص قصد داخل كردن دست را در ظرف آب داشته باشد ) .\r\nو كسى كه تجديد وضوى او به سبب خواب باشد ( وضويش را خواب باطل كرده باشد ) اگر دستش قبلا آلوده بوده و فراموش كند كه دست خود را بشويد و آن را در آبى ( كمتر از كرّ ) فرو برد ، بر او واجب است كه آن آب را مورد استفاده قرار نداده و دور ريزد ، و چنانچه بعد از حدث بول و غائط ( يعنى تجديد وضويش بسبب حدث بوده ) دستش را قبل از شستن از روى فراموش در آبى ( كمتر از كرّ ) فرو كرد ، باكى بر او نيست . مگر آنكه در دستش نجاستى باشد كه آب را نجس كند .\r\nو وضو يك بار يك بار است ( يعنى هر عضوى را يك بار بشويد ) و كسى كه دو بار بهر عضو وضو ساخت مزدى نميبرد ، و كسى كه عضو را سه بار وضو بگيرد ، پس بدعت گذارده است ، و كسى كه كف و درون پاهايش را مسح كند بدنبال وسوسهء شيطان رفته است .\r\n93 - و امير المؤمنين عليه السّلام فرمود : اگر چنين نبود كه من ديده باشم رسول خدا صلَّى الله عليه و آله پشت پاهايش را مسح ميفرمود حتما گمان ميكردم كه داخل و\r\n","description":"","footnote":"","page_name":" 74 ","page_number":82},
  {"content":"\r\nكف پاها سزاوارتر از پشت آنها به مسح كشيدن است . ( اگر وضوى رسول خدا ( ص ) را نديده بودم مثل ديگر مردمان عامّه ، فكر ميكردم كف پا بمسح كردن سزاوار است ) .\r\nو هر گاه در مواضع وضوى شخصى ( مواضعى كه شستن آن در وضو واجب است ) زخمى يا دملى يا جراحتى باشد كه باز كردن آنها اذيّتى به او ندارد پس بايد براى وضو آن را بگشايد و بشويد .\r\nو اگر باز كردن آنها براى او زيان دارد بايد دستش را بر جبائر ( يعنى روى همان پانسمان ، گچ گرفتگى و يا لايه اى كه روى زخم است ) مسح نمايد ، و آن را نگشايد ( لايه را برنگيرد ) و آزارى به جراحتش نرساند .\r\n94 - در مورد جبائر از امام صادق عليه السّلام روايت شده است كه آن حضرت فرمود : دور و اطراف آن شسته مىشود .\r\nو مسح سر بر عمامه و كلاه جائز نيست ، و همچنين جائز نيست بر موزه ها و جورابها مگر در حال تقيّه و ترس از دشمن ، و يا در برف و يخ كه ترس از زيان پاها باشد كه در اين حال پاى افزار بمنزلهء جبيره است پس بر آنها مسح مىشود .\r\n95 - و عالم ( يعنى امام صادق ) عليه السّلام فرمود : سه چيز است كه در آنها من از هيچ كس تقيّه نميكنم : نوشيدن نوشابهء مستى آور ، مسح بر پاى افزار ، و حجّ تمتّع .\r\nشارح گويد : « چون حرمت مستى آور و وجوب مسح پا و حج تمتع ظاهر قرآنست و ميان بزرگان عامه هم اين مسائل اختلافى است و بسيارى از دانشمندان آنها در اين\r\n","description":"","footnote":"","page_name":" 75 ","page_number":83},
  {"content":"\r\nاحكام عقايد اماميّه را دارند لذا تقيّه در اينجا معنى ندارد » .\r\n96 - عائشه از پيامبر صلَّى الله عليه و آله روايت كرده كه آن حضرت فرمود : پر حسرت ترين مردم در روز قيامت كسى است كه وضوى خود را بر پوست موجود ديگرى ببيند . ( يعنى بر موزه و كفش مسح كند ) .\r\n97 - و باز از عايشه روايت شده كه او گفت : اگر من بر پشت خر وحشى كه در بيابان است مسح كشم براى من خوشايندتر از آنست كه بر كفش و پايموزه مسح كنم .\r\nو براى پيامبر صلَّى الله عليه و آله پاى افزارى جز كفش سبك و راحتى كه پادشاه حبشه به آن حضرت برسم هديّه داده بود شناخته نشده است ، كه قسمت پشت دو پاى آن شكافته بود ، پس پيامبر صلى الله عليه و آله بر پاهاى خود در حالى كه پاى افزار خويش را به پا داشت مسح كشيد ، و مردم گفتند : همانا آن حضرت بر پاى افزار خود مسح كشيد با آنكه حديث در بارهء كشيدن مسح بر موزه اسنادش صحيح نيست .\r\nشارح گويد : « زيرا اين حديث را ابو داود با سند خود از دلهم بن صالح نقل كرده ، و ابن معين كه از بزرگان علما و رجاليّين آنهاست او را تضعيف كرده و ابن حبّان عالم معروف رجالى ، حديث او را منكر و ناشناخته تلقّى كرده است » .\r\n98 - از موسى بن جعفر عليهما السلام سؤال شد در مورد مردى كه پاى افزارش دريده شده و دست خود را درون آن نموده و پشت پاهايش را مسح مىكند ، آيا براى او\r\n","description":"","footnote":"","page_name":" 76 ","page_number":84},
  {"content":"\r\nدرست است ؟ آن حضرت فرمود : آرى .\r\n99 - از موسى بن جعفر عليهما السلام پرسيدند : مردى كه دست او از آرنج بريده شده چگونه وضو بگيرد ؟ فرمود : آنچه كه از بازويش باقيمانده مىشويد . و همين طور روايت شده در بارهء قطع پا .\r\nو هر گاه زنى وضو بگيرد مقنعهء خود را از جاى مسح سرش در نماز صبح و شام بردارد و بر آن محل مسح كشد ، و در ساير نمازها همين كافى است كه انگشت خود را زير مقنعه داخل سازد و بر سرش مسح كشد بدون اينكه مقنعه را [ از سر 
  ] بردارد .\r\nشارح گويد : « اين دستور براى حفظ حجاب زن است كه در تاريكى شب براى وضو مقنعه را بردارد ، و در روز روشن برندارد » .\r\n100 - امام رضا عليه السلام فرمود : خداوند عزّ و جلّ بر مردمان چنين مقرّر ساخته است كه در وضو زن از درون دست شروع بكند و مرد از پشت دست . ( يعنى مرد بايد براى وضو به برآمدگى آرنج آب ريزد و زن از گودى داخل آرنج ) .\r\n101 - امام صادق عليه السلام فرمود : هر كس نام خدا « بسم الله » را هنگام وضويش به كار برد ثوابش مانند آنست كه غسل كرده باشد .\r\n","description":"","footnote":"","page_name":" 77 ","page_number":85},
  {"content":"\r\n102 - و روايت شده است كه هر كس وضو بسازد و نام خدا را ياد كند يا « بسم الله » بگويد تمام بدنش پاك مىشود و از اين وضو تا وضوى ديگر كفّارهء گناهان بين دو وضو خواهد بود ، و هر كس نام خدا را نبرد از بدنش جز آن مقدار كه آب به آن رسيده پاك نميشود . ( يعنى فقط آلودگى ظاهرى را پاك ساخته چون قصد قربت نداشته و پاكى معنوى نيافته است ) .\r\n103 - موسى بن جعفر عليهما السّلام فرمود : هر كس براى مغرب وضو بگيرد ، آن وضو كفّارهء گناهانى كه در آن روز از او سر زده باشد خواهد بود ، جز گناهان كبيره ، و هر كس براى نماز صبح وضو بگيرد ، كفّارهء گناهانش كه در شب واقع شده است خواهد شد مگر گناهان كبيره .\r\n104 - و رسول خدا صلَّى الله عليه و آله فرمود : چشمان خود را بهنگام وضو گرفتن باز نگه داريد ، باشد كه آنها آتش جهنّم را نبينند .\r\n105 - و امام صادق عليه السلام فرمود : هر كس وضو بگيرد و آب وضو را با دستمال يا دستارى خشك كند [ خداوند 
  ] برايش يك حسنه مينويسد ، و كسى كه وضو بگيرد و آب وضويش را با چيزى خشك نكند تا خود خشك شود [ خداوند 
  ] براى او سى حسنه مينويسد .\r\n","description":"","footnote":"","page_name":" 78 ","page_number":86},
  {"content":"\r\nو اشكالى ندارد كه شخص با يك وضو نمازهاى شب و روز جملگى را بجا آورد تا زمانى كه حدثى از او سر نزده باشد ، و همچنين است حكم يك تيمم كه با آن نمازهاى متعدّد بجا آورند تا زمانى كه حدثى واقع نشده و يا به آب نرسيده باشند .\r\n106 - و امام صادق عليه السلام فرمود : وقتى شخص وضو ميگيرد بايد با آب به صورت خود بزند كه اگر خواب آلوده بود يكَّه خورده خواب از سرش بپرد و اگر آب سرد بود يكَّه بخورد و سرما را حسّ نكند .\r\nو اگر بدست شخص انگشترى بود هنگام وضو بايد آن را بگرداند و در وقت غسل از دست خارج سازد تا آب به آن محلّ برسد .\r\n107 - و امام صادق عليه السلام فرمود : و اگر فراموش كردى ( گرداندن يا بيرون آوردن انگشترى را هنگام وضو يا غسل ) و يا در نياوردى تا وقتى كه به نماز وارد شدى ، ترا به اعادهء آن امر نميكنم .\r\nو هر گاه شخص از خواب برخاست و بول نكرد ، پس دست خود را داخل ظرف آب نكند تا دستش را بشويد ، چون كه نميداند دستش شب را چگونه بروز آورده است .\r\n( يعنى دستش در خواب با كجا تماس گرفته ) .\r\nو زكات وضو آنست كه وضوگيرنده بگويد : « اللَّهمّ إنّي أسألك تمام الوضوء و تمام الصّلاة و تمام رضوانك و الجنّة » بار خدايا من تمام و بدون نقص بودن وضو و همچنين\r\n","description":"","footnote":"","page_name":" 79 ","page_number":87},
  {"content":"\r\nتمام بودن نماز را و كمال رضا و خشنودى تو و بهشت را از تو ميطلبم . پس اين زكات وضوى اوست . ( زكات مال خالص كردن آن ، و زكات عبادات ذكرى به قصد تقرّب به پروردگار و عمل را صحيح و كامل بجا آوردن است ) .\r\n\r\nباب مسواك كردن\r\n108 - رسول خدا صلَّى الله عليه و آله فرمود : پيوسته جبرئيل مرا بمسواك كردن سفارش مينمود تا جايى كه از شدّت مسواك ترسيدم كه در دهانم دندان نماند ( يا دندانهايم را بريزم ) و آنقدر نسبت به همسايه سفارش نمود تا جايى كه گمان كردم كه عاقبت براى همسايه ارث قرار خواهد داد ، و چندان بغلام و كنيز سفارش فرمود تا آنجا كه گمانم آن شد كه عاقبت مدّتى را معيّن خواهد كرد كه پس از آن مدّت آزاد خواهند شد .\r\nو در خبر ديگر آمده : و آنقدر جبرئيل پياپى نسبت به زن و همسايه سفارش كرد كه پنداشتم طلاق او روا نيست .\r\n109 - و امام صادق عليه السلام فرمود : جبرئيل عليه السلام مسواك و حجامت و خلال را ( آلات اينها يا بعنوان سنّت پيغمبر صلى الله عليه و آله ) با خود از آسمان آورد .\r\n110 - موسى بن جعفر عليهما السلام فرمود : خوردن اشنان بدن را ميگدازد و\r\n","description":"","footnote":"","page_name":" 80 ","page_number":88},
  {"content":"\r\nتحليل ميبرد ( گويا براى رفع رطوبت معده خورده ميشده ) ، و چرك گرفتن با سفال بدن را فرسوده و كهنه مىكند ( طراوت پوست را از بين ميبرد ) ، و مسواك كردن در خلال دهان را بدبو مىكند .\r\n111 - و امام صادق عليه السلام فرمود : چهار چيز جزء سنّت و روشهاى پيامبران است : بوى خوش به كار بردن ، مسواك زدن ، ميل بنكاح زنان و حنا بستن .\r\n112 - و امير المؤمنين عليه السلام فرمود : « همانا دهانهاى شما راههاى قرآنست ( با آن قرآن ميخوانيد ) . پس آنها را با مسواك زدن پاكيزه كنيد .\r\n113 - و پيامبر صلى الله عليه و آله در وصيّتهاى خود به امير المؤمنين عليه السلام فرمود : اى على ترا به مسواك زدن بهنگام وضو براى هر نمازى سفارش ميكنم .\r\n114 - و نيز فرمود : مسواك زدن بخشى از وضو است .\r\n115 - و امام صادق عليه السلام فرمود : هنگامى كه مردم دسته دسته بدين اسلام در مىآمدند طايفهء أزد ( كه از قبائل يمن است آمدند رسول خدا فرمود : ) ، آمدند در حالى كه دلهايشان از ديگران رقيقتر و دهانهايشان خوشتر و تازه تر بود . پس عرض شد : اى رسول خدا اينكه دلهايشان رقيقتر از ديگرانست بر ايمان معلوم شد ، امّا براى چه دهانهاشان خوشتر از ديگران است ؟ آن حضرت فرمود : زيرا كه ايشان در زمان\r\n","description":"","footnote":"","page_name":" 81 ","page_number":89},
  {"content":"\r\nجاهليّت نيز مسواك ميكرده‌اند .\r\n116 - و نيز آن حضرت فرمود : هر چيز را پاككننده ايست و پاككنندهء دهان مسواك است .\r\n117 - امام باقر عليه السّلام فرمود : همانا رسول خدا بسيار مسواك ميفرمود ولى واجب نيست و ترك آن در پاره اى از روزها زيانى به تو نميرساند .\r\nو مسواك زدن روزه دار در ماه رمضان هر وقت از روز كه بخواهد اشكال ندارد .\r\nو همچنين مسواك زدن براى محرم مانعى ندارد ولى مسواك زدن در حمّام مكروه است زيرا موجب بيمارى دندانهاست ، و مسواك كردن از سنّتهاى حضرت ابراهيم عليه السّلام است . و آن ده سنّت است : پنج سنّت مربوط به اعضاى سر و صورت و پنج سنّت مربوط به بدن ، و أما آنچه در سر و صورت است عبارت مىباشد از آب در دهان گردانيدن ( مضمضه ) ، آب در بينى كردن و شستن آن ( استنشاق ) و مسواك زدن ، و گرفتن شارب ، و فرق باز كردن براى كسى كه موى سر خود را بلند داشته است ، و هر كس در موى سرش فرق باز نكند خداوند برايش در روز قيامت با ارّه آتشين فرق باز مينمايد . ( يعنى موى سر خود را چنان نگهدارد كه مسح سر ممكن نباشد ) .\r\nو أما آنچه از سنّتها كه در بدن است : استنجا ، ختنه كردن ، موى پشت زهار ( پشت عورت ) گرفتن ، كوتاه كردن ناخنها ، و تراشيدن موى زير بغلها مىباشد .\r\n","description":"","footnote":"","page_name":" 82 ","page_number":90},
  {"content":"\r\n118 - امام باقر و امام صادق عليهما السّلام فرموده‌اند : دو ركعت نماز با مسواك زدن بهتر از هفتاد ركعت نماز بدون مسواك زدن است .\r\nمترجم گويد : مراد مسواك زدن و دندانها را با مسواك پاكيزه كردن است نه تنها چوب مسواك به دهان بردن و گرداندن و چرك را باقى گذاشتن و منظور مسمّاى مسواك به عمل آوردن مىباشد كه آن پاكيزه كردن دندانها است ، نه تنها اسم بىمسمّى » .\r\n119 - امام باقر عليه السّلام در بارهء مسواك زدن فرمود : مسواك زدن را ترك نكن بطورى كه در سه روز متوالى نزده باشى ، اگر چه تنها يك بار بر دندانها بگردانى .\r\n120 - پيامبر صلى الله عليه و آله فرمود : سرمه را فرد يا طاق بكشيد ، و مسواك را به عرض دندان بزنيد ( يعنى عمودى هم مسواك بكنيد نه تنها افقى ) .\r\n121 - و امام صادق عليه السّلام دو سال قبل از وفات مسواك زدن را ترك فرمودند و اين بدليل آن بود كه دندانهايشان سست شده بود .\r\n112 - على بن جعفر از برادرش موسى بن جعفر عليهما السّلام سؤال كرد : در بارهء شخصى كه وقتى براى نماز شب برميخيزد يك بار با انگشت دستش مسواك مىكند ، در حالى كه بر مسواك زدن نيز قادر است چگونه است ؟ آن حضرت فرمود : اگر ترس از\r\n","description":"","footnote":"","page_name":" 83 ","page_number":91},
  {"content":"\r\nاين دارد كه صبح شود ( و وقت نماز شب بگذرد ) اشكالى ندارد .\r\n123 - پيامبر صلَّى الله عليه و آله فرمود : اگر بر امّتم سخت و مشقّت انگيز نميشد آنان را به هنگام وضو براى هر نمازى بمسواك زدن امر ميكردم . ( يعنى مسواك زدن دندان را در هنگام وضو واجب ميساختم ) .\r\n124 - و روايت شده كه اگر مردم ميدانستند در مسواك زدن چه فوائدى است ، حتما شب وقت خوابيدن مسواك را بهمراه خود ببستر و زير لحاف ميبردند .\r\n125 - و روايت شده : كه كعبه به خداوند عزّ و جل از آنچه كه از دم و نفسهاى نامطبوع مشركان مييافت شكايت كرد ، پس خداى تعالى به كعبه وحى فرمود چشمت روشن باد اى كعبه كه من براى تو ايشان را با گروهى عوض ميكنم كه دهانهاى خود را با شاخهء درختان پاكيزه ميسازند ، پس هنگامى كه خداى عزّ و جل حضرت محمد ( ص ) را برانگيخت جبرئيل روح الامين با مسواك بر آن حضرت نازل شد . ( مراد مسواكهاى اعراب است كه از شاخهء نوعى از درختان است كه در آن ديار ميرويد ) .\r\n126 - و امام صادق عليه السّلام فرمود : در مسواك زدن دوازده فايده و اثر است :\r\nجزء سنّت است ، و پاكيزه كنندهء دهان است ، روشنى بخش چشم مىباشد ، و خداوند را خشنود ميسازد ، دندانها را سفيد مىكند ، و زردى دندان را از بين ميبرد ، لثه را\r\n","description":"","footnote":"","page_name":" 84 ","page_number":92},
  {"content":"\r\nمحكم ساخته ، و اشتهاى غذا مىآورد ، بلغم را از بين برده ، و حافظه را زياد مىكند ، اجر و حسنات را دو چندان كرده ، و فرشتگان بدان شادمان ميشوند .\r\n\r\nسبب و علَّت وضو\r\n127 - جماعتى از يهود نزد پيامبر خدا صلَّى الله عليه و آله آمده و از آن حضرت سؤالاتى كردند و يكى از سؤالات اين بود كه : اى محمّد به چه سبب اين چهار عضو را در وضو بايد شست . در حالى كه اين اعضا پاكيزه ترين عضوهاست ؟ ( منظور از چهار عضو صورت و دو دست و سر و پاهاست كه به ترتيب مورد شستن و مسح قرار ميگيرد ) .\r\nپيامبر صلَّى الله عليه و آله فرمود : هنگامى كه شيطان آدم عليه السّلام را وسوسه كرد حضرت آدم نزديك آن درخت رفته و به آن درخت نگريست پس آبروى او برفت ( شايد منظور اين باشد كه آب و رنگ او دگرگون شد چون خود را باخت ) ، سپس برخاست و بسوى آن درخت رفت و اين نخستين گامى بود كه به راه خطا برداشته شد ، پس با دست از ميوهء آن چيد و خورد و زيورها و جامگان زرّين كه بر تن داشت از بدنش پريد و آدم دست خود را بر فرق سرش نهاد و گريست . و هنگامى كه خداوند عزّ و جلّ توبهء او را پذيرفت ، بر او و بر فرزندان و ذرّيهء او پاك ساختن اين اعضاء چهارگانه را واجب\r\n","description":"","footnote":"","page_name":" 85 ","page_number":93},
  {"content":"\r\nگردانيد .\r\nپس خداوند بخاطر آنكه به آن درخت نگاه كرد او را امر به شستن صورت فرمود ، و چون با دستها ميوه را چيده بود وى را به شستن دو دست تا آرنجها امر فرمود ، و چون دست خود را بر مغز سر نهاده بود او را امر به مسح سرش كرد و بخاطر آنكه با دو پايش به راه خطا گام برداشته بود او را به مسح دو پايش امر فرمود .\r\n128 - و امام على بن موسى الرّضا عليهما السّلام در پاسخ نامه اى در جواب به پرسشهاى محمد بن سنان چنين نوشت : علَّت وضو كه بخاطر آن شستن صورت و دستها و مسح سر و پاها بر بندگان واجب شده است همانا به پا خاستن در برابر خداى تعالى و روى نمودن بسوى او با اعضاى ظاهرى و ملاقات همراه با آن اعضاء با فرشتگان نويسنده اعمال است . پس صورت را براى بجا آوردن سجده و حالت خضوع و فروتنى مىشويد و دستها را ميشويد تا از گناهان پاك و پاكيزه گردد و به اين جانب و آن جانب برده بدانها حوائج را درخواست و مسألت نموده و مراتب خوف و ترس خود و اخلاص و از غير بريدن را معمول دارد . سر و دو پايش را مسح ميكشد زيرا آشكار و باز است و در تمام حالات خود همراه با آن دو روبرو مىشود ، ولى آنچه از خضوع و اخلاص و انقطاع از غير كه در دستها و صورت است در آن دو نيست پس به مسح سر و پا اكتفا مىشود .\r\n","description":"","footnote":"","page_name":" 86 ","page_number":94},
  {"content":"\r\n\r\nحكم خشك شدن اعضاى وضو پيش از تمام شدن آن\r\nشيخ صدوق - مصنّف كتاب - گويد : پدرم - كه خدا از او خشنود باشد - در رساله اى كه براى من فرستاده ذكر كرده است : هر گاه پيش از آنكه وضويت را بپايان رسانى ، آب تمام شد سپس برايت آب آوردند ، اگر مواضعى را كه شسته اى هنوز خشك نگرديده ، وضويت را ادامه داده و تمام كن . و اگر قسمتهاى شسته شده قبلى خشك شد ، بدون آنكه آب در دست تو تمام شود و هنوز مشغول باشى ، باقيماندهء وضو را ادامه بده و تمام كن خواه آب وضويت خشك شده باشد خواه نشده باشد . ( مراد آنست كه افعال وضو بايد پيوسته و بدون وقفه باشد ) .\r\n\r\nدر مورد كسى كه وضو يا قسمتى از افعال وضو را ترك كند يا در آن شك كند\r\n129 - امام باقر عليه السّلام فرمود : هيچ نمازى صحيح نيست مگر با طهارت ( وضو ، غسل و تيمم يا يكى از اين سه ) .\r\n130 - و روايت شده است كه مردى از علما را در قبرش نشاندند ، و به او گفتند : ما تو را صد تازيانه از عذاب خداوند عزّ و جلّ مىزنيم ، گفت : طاقت آن را ندارم ، پس\r\n","description":"","footnote":"","page_name":" 87 ","page_number":95},
  {"content":"\r\nپيوسته از تعداد تازيانه ها كم ميكردند تا آن را به يك تازيانه رساندند ، باز گفت طاقت آن را ندارم ، سپس گفتند : چاره اى از آن نيست ، گفت : براى چه آن را به من ميزنيد ؟\r\nگفتند : به اين دليل تو را تازيانه مىزنيم كه روزى بدون وضو نماز گزاردى ، و بر ضعيفى مظلوم گذشتى ، و او را يارى نكردى . پس تازيانه اى از عذاب خداى تعالى به او زدند و قبرش پر از آتش شد .\r\nمترجم گويد : « بىوضو نماز گزاردن او شايد به جماعت حاضر شده و بدون وضو به تظاهر اقتدا كرده و إلَّا آن كس كه نماز منفرد را بدون وضو ميگذارد مجنون است و بر او تكليف نيست » .\r\n131 - پيامبر صلَّى الله عليه و آله فرمود : نماز هشت كس مورد قبول خداوند نميافتد و ايشان عبارتند از : بنده اى كه از آقا و مالك خود گريخته باشد ، تا زمانى كه نزد مولاى خود باز گردد ، زن نافرمانى كه خلاف رضاى مشروع شوهر رفتار كند و همسرش بر او خشمگين باشد ، كسى كه زكات ندهد ، پيشواى گروهى ( پيشنمازى ) كه با آنان نماز كند و آنان به او و بامامتش راضى نباشند ، ترككنندهء وضو يا كسى كه نماز بىوضو بجا آورد ، زن صاحب شعور آزادى كه بىمقنعه نماز بخواند ، الزّبين يعنى كسى كه قبل از نماز او را بول و غائط بوده و دفع نكرده پس بهنگام نماز با ناراحتى مدافعه و خوددارى از آن مينمايد ، و بالاخره كسى كه در حال مستى نماز كند .\r\nو ترككنندهء وضو از روى فراموشى هر گاه كه به ياد آورد بايد وضو بگيرد و نماز را دوباره بخواند .\r\n","description":"","footnote":"","page_name":" 88 ","page_number":96},
  {"content":"\r\n132 - پيامبر صلَّى الله عليه و آله فرمود : از امّت من نه چيز برداشته شده است : ( مراد از برداشته شدن گاه وضع مؤاخذه و عقوبت و گاه وضع تكليف و گاه عدم تأثير است ) و آنها عبارتند از : سهو ، و خطا ، و فراموشى ، و آنچه بدان وادار شده‌اند ، و آنچه نميدانند و آنچه بيرون از توان ايشان است ، و تفؤّل بد و حسد يا رشك بردن و انديشيدن وسوسه آميز در مورد مردم ، مادام كه آدمى با لب سخن نگفته باشد ، يا تفكَّر وسوسه آميز در مورد خلقت كائنات تا زمانى كه سخنى بر لبها جارى نشده باشد . ( چون اينها در اختيار انسان نيست ولى نبايد واكنشى نشان دهد چون به عمل آوردن در اختيار انسان است ) .\r\n133 - و از موسى بن جعفر عليهما السّلام سؤال شد : شخصى وضو گرفته است و موضعى از صورتش باقيمانده كه آب بدان نرسيده است ، آن حضرت فرمود : كافى است كه از ترى اعضاى ديگر آن موضع را تر كند .\r\nشارح گويد : « ظاهر اين خبر سقوط ترتيب است و ميتوان گفت در اين مورد مخصوص كه چنين پيشامدى براى شخص شده ترتيب ساقط است » .\r\n134 - امام صادق عليه السّلام فرمود : اگر مسح سرت را فراموش كردى ، پس بر آن و بعد بر پاهاى خود از آب وضويت مسح كن ، و اگر در دستت از رطوبت و ترى وضو چيزى باقى نمانده باشد ميتوانى از آنچه از ترى وضويت در موى صورت و ريشت باقى مانده استفاده كنى و با آن سر و پاهاى خود را مسح كنى . و اگر تو را محاسن و موى صورت نيست از ترى ابروان و مژه هايت بگير و با آن سر و پاهاى خود را مسح نما و اگر از ترى\r\n","description":"","footnote":"","page_name":" 89 ","page_number":97},
  {"content":"\r\nوضويت هيچ چيز باقى نمانده وضو را از سر باز گير .\r\n135 - و ابو بصير از امام صادق عليه السّلام روايت كرده : در مورد شخصى كه مسح سر خود را فراموش كرده بود آن حضرت فرمود : بايد مسح كند ، پرسيد در صورتى كه آن را به ياد نياورد تا وقتى كه مهيّاى نماز شود حكم آن چيست ؟ آن حضرت فرمود : پس بايد از ترى ريشش سر خود را مسح كند . ( بنا بر روايت پيش بايد سر خود را مسح كرده و مسح پاها را نيز اعاده كند ) .\r\n136 - و در روايت زيد شحّام و مفضّل بن صالح از امام صادق عليه السّلام نقل شده :\r\nدر مورد شخصى كه وضو بگيرد و مسح كردن سرش را فراموش كند تا وقتى كه به نماز برخيزد ، آن حضرت فرمود : بايد نماز را رها كرده و مسح سر را تدارك كند و نماز را از سر بخواند .\r\nو كسى كه در چيزى يا عضوى از اعضاى وضويش شكّ كند و خود در حال وضو گرفتن باشد بايد اعادهء وضو كند ( يعنى عضوى را كه شك كرده بشويد يا مسح كند و پس از آن را تا آخر انجام دهد ) و كسى كه از مكانى كه وضو ميگرفته بلند شده سپس در چيزى يا جزئى از وضويش شك كند پس به آن شكّ توجّه نميكند مگر آنكه يقين داشته باشد كه چيزى را بجا نياورده ، و كسى كه در وضو شك كند در حالى كه نسبت به حدث سابق يقين دارد بايد وضو بسازد ، و كسى كه شك در حدث داشته در صورتى كه به وضوى سابق يقين\r\n","description":"","footnote":"","page_name":" 90 ","page_number":98},
  {"content":"\r\nدارد ، پس يقين را با شكّ نميشكند مگر آنكه يقين داشته باشد كه حدثى بهمرسيده ، و كسى كه در حال يقين است نسبت به وضو و حدث ، ولى نميداند كداميك پيش از ديگرى است بايد وضو بگيرد .\r\n\r\nآنچه وضو را شكسته و باطل مىكند\r\n137 - زرارة بن أعين از امام باقر و امام صادق عليهما السّلام سؤال كرد : در مورد آنچه كه وضو را باطل مىكند ، ايشان پاسخ فرمودند : آنچه از دو طرف پائين و زير تو كه آلت و دبر است خارج شود از غائط يا بول يا منى ( با لحاظ اينكه سئوالكننده مرد است ) يا باد كه از انسان خارج مىشود و نيز خواب چندان كه عقل از بين برود .\r\nو غير از آنچه ياد شد چيزى از قبيل قي كردن و قلس ( كه اندكى بالا آوردن است بقدرى كه يك بار دهان پر شود ) و رعاف ( خونى كه از بينى آيد ) و حجامت ، و دملها و جراحتها و زخمها كه از آن خون مىآيد وضو را باطل نميكند ، و اگر از قبل و دبر درآيد استنجا واجب نيست . ( اگر خون از مخرج بول يا غائط خارج شد تطهير واجب است ولى اصطلاحا آن را استنجا نميگويند ) .\r\n138 - و امام صادق عليه السّلام فرمود : اگر كرمهائى كه بكرم كدو معروف است و كرمهاى روده كه ريز و كوچكند خارج شود لازم نيست وضو تجديد شود ، اينها\r\n","description":"","footnote":"","page_name":" 91 ","page_number":99},
  {"content":"\r\nبمنزلهء شپش هستند كه از چرك و عفونت در بدن توليد ميشوند .\r\nلازم نبودن وضو هنگامى است كه كرم آلوده به نجاست نباشد و اگر آلوده به نجاست بود استنجا و تجديد وضو لازم است .\r\nو هر آنچه كه از طرفين جلو و عقب بيرون آيد از قبيل خون و چرك و مذى ( آبى كه پس از نعوظ خارج مىشود و بيرنگ است ) و وذى ( آبى لزج كه پس از بيرون ريختن منى بيرون مىآيد و سفيد رنگ است ) و امثال آنها نياز به وضوى مجدد و استنجا ندارد ، البتّه مادام كه بول يا غائط يا باد يا منى خارج نشود كه اينها خود موجب وضو هستند .\r\n139 - عبد الرّحمن بن أبي عبد الله به امام صادق عليه السّلام عرض كرد : من در شكم خود بادى را احساس ميكنم تا جايى كه بنظرم مىآيد آن باد خارج شده است . آن حضرت فرمود : وضو بر تو واجب نيست تا زمانى كه صداى آن را بشنوى ، يا بوى آن را حسّ كنى سپس اضافه فرمود : همانا شيطان در ميان نشيمنگاه شخص مينشيند و بادى رها مىكند تا او را بشكّ اندازد .\r\n140 - و زراره از امام باقر عليه السّلام پرسيد : در مورد كسى كه ناخنهاى خود را بگيرد و موى پشت لبش را كوتاه كند و موى صورت و سرش را بگيرد و كوتاه كند آيا اينها وضو را باطل مىكند ؟ آن حضرت فرمود : اى زراره همهء اينها سنّت است و وضو\r\n","description":"","footnote":"","page_name":" 92 ","page_number":100},
  {"content":"\r\nفريضه و واجب است ، و هيچ چيز از سنّت فريضه را نميشكند و همگى اينها خود نيز تطهير را زياده ميگرداند .\r\n141 - اسماعيل بن جابر از امام صادق عليه السّلام سؤال كرد : در مورد شخصى كه ناخنها و شاربش را كوتاه مىكند آيا لازم است كه دستها و لبهاى خود را با آب بشويد ، يا آب بر آنها بريزد ؟ آن حضرت فرمود : نه ، بلكه آن عمل خود پاكيزه كننده است و نيازى به شستن ندارد .\r\n142 - و پرسيده شد در مورد شعر خواندن كه آيا وضو را باطل مىكند ؟ آن حضرت فرمود : نه .\r\nشارح گويد : « اين سؤالات از آن جهت بوده است كه بعض از فرق مسلمين اينها را ناقض وضو ميدانستند » .\r\n143 - و سماعة بن مهران از امام صادق عليه السّلام سؤال كرد در مورد كسى كه سر خود را ميجنباند و چرت مىزند در حالى كه به نماز ايستاده يا در ركوع است حكمش چيست ؟ آن حضرت فرمود : بر او وضو لازم نيست . ( البتّه تا زمانى كه خواب بر مشاعرش غالب نشده باشد ) .\r\n144 - از موسى بن جعفر عليهما السّلام سؤال شد : در مورد شخصى كه خوابش بگيرد در حالى كه نشسته است آيا وضو بر او لازم است ؟ آن حضرت فرمود : بر او وضو لازم نيست مادام كه نشسته و پاهايش دراز نشده است . ( يعنى اختيار نگهدارى خود\r\n","description":"","footnote":"","page_name":" 93 ","page_number":101},
  {"content":"\r\nرا از دست نداده ) .\r\n145 - امام باقر عليه السلام فرمود : در بوسيدن زنان ، و در آغوش كشيدن و دست نهادن بر فرج آنان تجديد وضو لازم نيست .\r\n146 - و حريز از امام صادق عليه السلام روايت كرده كه آن حضرت فرمود : هر گاه شخصى بول يا خون از او بىاختيار قطره قطره مىآيد ( و نميتواند از آن جلوگيرى كند ) چون وقت نماز شد كيسه اى برداشته و مقدارى پنبه براى جذب رطوبت در آن ميگذارد سپس آن را بر خود مىآويزد و آلت خويش را در آن نهاده ، سپس به نماز ميايستد أما به اين ترتيب كه نمازهاى ظهر و عصر را با هم ميخواند ، يعنى نماز ظهر را عقب انداخته و نماز عصر را جلو مياندازد و با يك اذان و دو اقامه نماز را به جاى مىآورد ، و همين طور نماز مغرب را از اوّل وقت آن عقب انداخته و نماز عشا را جلو مياندازد با يك اذان و دو اقامه ، و همان كار را در مورد نماز صبح مىكند .\r\n147 - عبد الله بن أبى يعفور از امام صادق عليه السلام سؤال كرد : در بارهء مردى كه بول كند و بعد وضو بگيرد و به نماز ايستد و آنگاه ترى مشاهده كند حكم آن چگونه است ؟ آن حضرت فرمود : بر او چيزى نيست و وضو گرفتن لازم ندارد .\r\n148 - و باز ديگرى روايت كرده از امام صادق عليه السلام در مورد مردى كه بول كند و بعد استنجا نمايد و پس از آن ترى مشاهده كند آن حضرت پاسخ فرمود : اگر بول\r\n","description":"","footnote":"","page_name":" 94 ","page_number":102},
  {"content":"\r\nكرد و سه بار فاصلهء بين مقعد و بيضتين را با انگشت كشيد و ميان آن دو موضع يا ميان بيضتين تا سر آلت را با دو انگشت خود بفشرد كه محتواى آن بيرون آيد و بعد استنجا كند ، پس اگر بعد از آن ترى بيايد هر چند تا ساقها برسد باكى بر آن نيست .\r\n( يعنى ترى مشتبه كه شناخته نشود و الا اگر شناخته شد حكم خود را دارد ) و هر گاه شخصى درون نشيمنگاه خود يا داخل آلتش را دست برساند تجديد ( از سر گرفتن ) وضو بر او لازم است ، و اگر اين عمل را در هنگام نماز انجام دهد بايد نماز را قطع كند و وضو بگيرد و نماز را دوباره از سر بخواند ، و هر گاه دهانهء آلتش را بگشايد بايد وضو و نماز را اعاده كند .\r\nشارح گويد : « اين فتواى صدوق عليه الرحمة است و يكتن ديگر از بزرگان فقهاى قديم بنام ابن جنيد ، و دليل آن روايت عمّار ساباطى است كه شيخ عليه الرّحمة در تهذيب نقل كرده ، ولى فقهاى ديگر آن را حمل بر تقيّه ميكنند ، و وضو را با اين عمل باطل نميدانند » .\r\nو كسى كه حقنه كند يا شيافى بردارد [ كه نجس باشد 
  ] بر او لازم نيست وضو را اعاده كند اگر چه آن شياف يا داروى حقنه از او بيرون آيد مگر آنكه آلوده به نجاست باشد كه در اين صورت استنجا و وضو بر او لازم مىشود .\r\n\r\n( چيزهايى كه جامه و بدن را نجس مىكند )\r\n149 - امير المؤمنين عليه السّلام در مورد « مذى » وضو را لازم نميدانست و نيز\r\n","description":"","footnote":"","page_name":" 95 ","page_number":103},
  {"content":"\r\nشستن جامه را كه آب مذى بدان ريخته لازم نميشمرد .\r\n150 - و روايت شده كه « مذى ( آبى كه پس از نعوظ يا ملاعبه از آلت بيرون مىآيد ) و » وذى « ( كه معمولا بدنبال منى خارج مىشود ) بمنزلهء آب دهان و ترشّحات بينى است و لباس و آلت را از آنها نميشويند و اين آبها كه از ذكر ( مجراى بول ) مىآيد چهار قسماند : منى ، و مذى ، و وذى ، و ودى .\r\nو أمّا منى عبارتست از آبى غليظ و جهنده كه موجب غسل است . و مذى آب گونه ايست كه قبل از منى از شخص خارج مىشود ، و وذى آبى است كه پس از منى بر اثر و بدنبال آن بيرون مىآيد ، و ودى آبى است كه بدنبال بول خارج مىشود ، در هيچ يك از اين جمله نه غسل واجب است و نه وضوء ، نه شستن جامه ، و نه شستن بدن از آنچه كه اين آبها به آن رسيده است مگر منى ؛ ( كه آن بهر موضعى از بدن و لباس رسيده باشد بايد شسته شود ) .\r\n151 - و عبد الله بن بكير از امام صادق عليه السلام سؤال كرد : در مورد لباسى كه منى خود شخص يا ديگرى بر آن ريخته باشد و شخص آن لباس را بپوشد و در آن عرق كند حكم آن چيست ؟ آن حضرت فرمود : همانا جامه شخص را جنب نميسازد ( كه غسل بر او واجب شود ) .\r\nشرح : « يعنى اصابت منى به لباس و رسيدن آن به بدن شخص به سبب عرق كردن بدن موجب غسل جنابت نيست . و جواب امام عليه السلام بعدم جنابت شخص مطابق\r\n","description":"","footnote":"","page_name":" 96 ","page_number":104},
  {"content":"\r\nبا سؤال نيست . چون سائل از نجاست لباس پرسيده است . لذا گفته‌اند معنى خبر آنست كه كسى كه در لباسى جنب شده اگر ديگرى آن لباس را بپوشد و عرق كند باكى بر او نيست . يا اينكه حمل بر تقيّه كرده‌اند يعنى امام از دادن جواب مستقيم خوددارى كرده زيرا بسيارى از عامّه منى را پاك ميدانند » .\r\n152 - و در خبر ديگرى آمده كه حضرت فرمود : جامه كسى را جنب نميكند و كسى هم جامه را جنب نميسازد . ( يعنى اگر جنب در جامه اى عرق كند و بعد آن جامه را ديگرى بپوشد چنين نيست كه بر شخص اخير غسل واجب شود ) .\r\n153 - و زيد شحّام از امام صادق عليه السلام پرسيد : لباسى كه در آن منى بوده بتن داشتم ، باران بر من بباريد تا جامه‌ام تر شد . فرمود : اشكالى ندارد ( يعنى بتن داشتن اين لباس در غير حال نماز ، و حديث شمارهء 155 شايد توضيح اين حديث را بدهد ) .\r\nو اگر كسى در بسترى كه آلوده به منى است بخوابد و در آن بستر عرق كند اشكالى ندارد . ( چون صرف عرق كردن موجب نجاست نيست مگر اينكه علم بوصول نجاست پيدا كند ) .\r\nو هر گاه شخص جنب در جامه اش عرق كند هنگامى كه غسل كرد ميتواند در آن جامه بدن را خشك كند . ( چون عرق جنب پاك است ) ، و هر گاه جنابت از مورد حلال حاصل شده باشد و شخص عرق كند در آن جامه نمازگزاردن جايز است . و هر گاه جنابت از حرام باشد نماز گزاردن در لباس آلوده به عرق آن جايز نيست . و اگر\r\n","description":"","footnote":"","page_name":" 97 ","page_number":105},
  {"content":"\r\nزن حائض در لباسى عرق كرد نماز خواندن با آن جامه اشكال ندارد .\r\n154 - رسول خدا صلَّى الله عليه و آله بيكى از زنان خود فرمود : آن سجّاده را به من بده ( سجّاده كوچكى بوده كه از حصير ميبافته‌اند ) پس آن زن به رسول خدا صلَّى الله عليه و آله عرض كرد : من حائضم ، آن حضرت به او فرمود : مگر حيض تو در دست تو است .\r\n155 - و محمّد حلبى از امام صادق عليه السلام سؤال كرد : شخصى كه در لباس خود جنب ( محتلم ) گشته و لباسش آلوده است و جامهء ديگرى نيز با خود ندارد ، چگونه نماز گزارد ؟ آن حضرت فرمود : با همان لباس نماز ميخواند و چون به آب رسيد آن را ميشويد .\r\n156 - و در همين مورد در خبر ديگرى آمده : و نماز را اعاده مىكند .\r\nو جامه هنگامى كه بول آن را آلوده كرده باشد يك بار آن را در آب روان ميشويند ، و اگر در آب راكد شسته شود دو بار ، و بعد آن را ميفشرند . و اگر بول از طفل شيرخواره باشد يك بار بر آن آب ميريزند و در صورتى كه غذا خوار است يا غذايش بر شيرش غلبه دارد يك بار شسته مىشود و پسر و دختر در اين حكم همانند و برابرند .\r\n157 - و از امير المؤمنين عليه السلام روايت شده كه آن حضرت فرمود : شير و بول دختر ، پيش از آنكه غذا خوار شود ( يا غذايش بر شير خوردنش غالب شود ) از جامه\r\n","description":"","footnote":"","page_name":" 98 ","page_number":106},
  {"content":"\r\nشسته مىشود ، زيرا شيرى كه دختر مىخورد از مثانه مادر سرچشمه ميگيرد ولى شير پسر را قبل از اينكه غذا خوار شود از لباس نميشويند همچنين بول او نيز شستن نميخواهد زيرا شيرى را كه پسر مىخورد از دوشها و بازوان مادر بيرون مىآيد .\r\nمترجم گويد : « اين خبر راويش سكونى است و راوى سكونى نوفلى ، و نوفلى ضعيف است ، و معلوم نيست فرقى ميان دستگاه شير سازى مادر براى دختر يا پسر باشد ، و شايد امام مطلبى علمى و دقيق فرموده و راوى اين طور فهميده است » .\r\n158 - حكم بن حكيم برادرزادهء خلَّاد به امام صادق عليه السلام عرض كرد : گاهى من بول ميكنم و به آب دسترسى ندارم ، دستم به بول آلوده ميگردد و دست خود را به ديوار و خاك ميمالم . بعد دستم عرق مىكند و آن را به صورت يا جايى از بدنم ميمالم يا به لباسم مىخورد ، آن حضرت فرمود : باكى بر آن نيست .\r\nشارح گويد : « اين خبر دليل بر اينست كه اگر عين نجاست انتقال نيافت موجب نجاست نميشود ، و در صورتى كه نجاست تعدّى و سرايت كرد موجب نجاست مىشود ، نه صرف ملاقات متنجّس با چيز ديگر و لو با رطوبت » .\r\n159 - و ابراهيم بن أبى محمود از امام رضا عليه السلام سؤال كرد : در مورد تشكچه و رختخواب كه بول به آنها رسيده باشد چه بايد كرد ؟ در حالى كه ضخيم است و درونش پنبه ولائى بسيار دارد ؟ آن حضرت فرمود : آن مقدار ادرار كه در روى آن است و ظاهر مىباشد ، بشويند . ( يعنى لازم نيست تمام تشك پاك شود بلكه همين مقدار كه بسبب عرق كردن بدن بول سرايت نكند كافيست . و منظور اين نبوده\r\n","description":"","footnote":"","page_name":" 99 ","page_number":107},
  {"content":"\r\nكه به شستن آن مقدار از ظاهر همهء تشك پاك مىشود ) .\r\n160 - حنان بن سدير به امام صادق عليه السلام عرض كرد : بسا اتّفاق مىافتد كه من بول كرده‌ام يا ميخواهم بول كنم و به آب دسترسى ندارم و نميتوانم تهيّه كنم و از طرفى خوددارى از بول هم برايم سخت است . چه كنم ؟ آن حضرت فرمود : بعد از انجام بول موضع را خشك كرده و قسمت عقب آلت خود را با آب دهان تر كن ، سپس اگر رطوبتى يافتى با خود بگو اين از اثر همان رطوبت آب دهان است .\r\nشرح : « اين گونه احكام بكلَّى براى رفع حرج و در شرائط خاصّى است چنانچه از خبر بعد پيداست . »\r\n161 - و باز از آن حضرت سؤال شد : در مورد زنى كه داراى طفلى است و بر او بول مىكند و آن زن بيش از يك دست لباس ندارد حكمش چيست ؟ آن حضرت فرمود :\r\nهر روز يك بار پيراهن خود را بشويد .\r\n162 - و محمّد بن نعمان به امام صادق عليه السلام عرض كرد : گاه از بيت الخلا بيرون مىآيم و با آب ، استنجا و طهارت ميكنم ، بعد لباسم يا گوشه اى از آن در همان آبى كه با آن استنجا كرده‌ام مىافتد چه كنم ؟ آن حضرت فرمود : اشكالى بر آن نيست و تو نيز تكليفى ندارى .\r\nمترجم گويد : « قبلا توضيحى در اين باره داده شده كه اين احاديث دليل بر جواز خواندن نماز با آن لباس است نه دليل بر طهارت آب استنجا » .\r\n","description":"","footnote":"","page_name":" 100 ","page_number":108},
  {"content":"\r\n163 - حضرت موسى بن جعفر عليه السلام در مورد گل ناشى از باران فرمود :\r\nباكى نيست به آن كه به جامه رسد تا سه روز پس از باريدن مگر مطمئن باشيد كه چيزى آن گل را پس از بارش نجس كرده است ، و اگر پس از سه روز از قطع باران به لباس رسد بايد آن را بشويد و اگر جاده و راه پاكيزه باشد بعد از سه روز هم جامه اى را نشويد باكى نيست .\r\n164 - ابو الأعزّ نخّاس ( فروشنده چهار پايان ، و غلام و كنيز ) از امام صادق عليه السلام پرسيد : من سر و كارم با چهار پايان است و بسا پيش مىآيد كه بهنگام شب بيرون مىآيم و چهار پايان بول كرده و سرگين مياندازند پس يكى از آنها دست يا پايش را در آن زده و به جامه من ترشّح مىكند ، چه كنم ؟ آن حضرت فرمود : اشكالى بر آن نيست .\r\nو باكى نيست كه فضلهء مرغ خانگى و كبوتر به جامه رسد ، و در فضله و بول هر حيوانى كه پرواز كند و بال زند اشكالى نيست و نيز بول هر حيوانى كه گوشتش خورده مىشود ( حلال گوشت ) اگر به جامه رسد ، و باكى نيست اگر شير زن شير ده كه به لباسش بريزد و بسيار در آيد و خشك شود ( يا بر حسب بعض نسخ : زن آن جامه را بپوشد و نماز كند ) .\r\n165 - و از امام رضا عليه السلام سؤال شد : اگر شخصى به حمّام رود در حالى كه\r\n","description":"","footnote":"","page_name":" 101 ","page_number":109},
  {"content":"\r\nپاشنهء پاهايش ترك خورده ، بر بول و نوره پا گذارد ، و از رنگ آن داخل پاهايش بشود ، و با اينكه پاهايش را شسته است اثر رنگ آن باقى مانده ، با آن رنگ كه در پايش مانده چه كند ؟ آيا تنها شستن ظاهر كفايت مىكند يا بايد بطور كلَّى اثر آن رنگ را بر طرف سازد و سپس خود را تطهير كند ؟ و همين طور شخصى كه استنجا كرده و بوى آن لاى انگشتانش باقى است ولى چيزى پيدا نيست چه كند ؟ فرمود : اشكالى ندارد و اعتنا به بو نكند و همچنين تركيدگى پاها و زير ناخنها . ( در صورتى كه تنها رنگ يا بو باقى مانده باشد نه مادهء آنها كه هنگام غسل حاجب محسوب مىشود ) .\r\nو اشكالى ندارد كه از آرد جو ، گندم و يا سبوس آنها در حمّام براى نظافت يا تقويت و نرم كردن پوست استفاده كند ، و در آنچه براى بدن مفيد است اسراف نيست . اسراف آن موردى است كه مال تلف شده يا به بدن ضرر رساند .\r\nو هر گاه خون به لباس رسد نماز خواندن در آن جامه اشكال ندارد ، مادامى كه اندازهء آن به مقدار يك درهم وافى نرسد . و وافى مقداريست كه وزن آن برابر يك درهم و ثلث درهم باشد و آنچه كمتر از يكدرهم وافى باشد شستن آن واجب ( يعنى نجس ) است ، ولى نماز خواندن در آن اشكال ندارد .\r\nو هر گاه خون كمتر از يك نخود باشد ( در نماز ) اشكالى ندارد كه شسته نشود .\r\nمگر خون حيض ، كه شستن لباس از آلودگى آن واجب است ، و همچنين از بول و\r\n","description":"","footnote":"","page_name":" 102 ","page_number":110},
  {"content":"\r\nمنى خواه كم باشد خواه زياد و نمازى كه با آلودگى لباس به آنها خوانده شده بايد اعاده گردد . چه شخص از آن آگاه بوده و چه آگاه نباشد .\r\n166 - علىّ عليه السلام فرمود : پروا ندارم كه بول به من رسيده يا آب ! ( يعنى آنچه به من رسيده بول است يا آب ) مادامى كه نميدانم آن چيست ؟\r\nشارح گويد : « راوى اين خبر چنان كه كافى و تهذيب نقل كرده‌اند سنّى مسلك و نام او حفص بن غياث است و قاضى كوفه از جانب هارون الرّشيد بوده است » .\r\n167 - در مورد منى روايت شده كه : هر گاه شخص در خواب محتلم يا جنب شده نگاه كرد و پىجوئى نموده چيزى نيافت تكليفى بر او نيست . ( جامهء خود را ملاحظه كرده و منى را نديده است پس غسل بجا آورده و نماز ميگذارد بعد از آن منى را در جامهء خود ببيند ، بر او چيزى نيست ) ولى اگر جامهء خود را نگاه نكرد و جستجو ننمود ، غسل كرده و با آن لباس نماز خوانده باشد بعد منى را در آن بيابد ، شستن لباس و اعادهء نمازش بر او واجب است .\r\nو باكى نيست كه خون ماهى بر جامه باشد و انسان در آن لباس نماز بخواند چه كم باشد و چه بسيار .\r\nو كسى كه به كلاه يا دستار يا بند زير جامه ، يا جوراب ، و موزه يا دمپايىاش منى ، بول ، خون و يا غائط باشد و آن را آلوده سازد ، اشكالى در نماز خواندن با آنها نيست و اين به خاطر آنست كه نماز در هيچ يك از آنها به تنهايى تمام نيست . ( يعنى\r\n","description":"","footnote":"","page_name":" 103 ","page_number":111},
  {"content":"\r\nبا هيچ يك از آنها به تنهايى نميتوان بعنوان لباس كه ساتر عورت است نماز بجا آورد ) .\r\nو كسى كه لباسش بر الاغ مرده اى افتاده ، شستن آن جامه بر او لازم نيست و نماز خواندن با آن لباس نيز اشكال ندارد .\r\nو اشكالى ندارد كه شخص به استخوان مرده اى كه يك سال از وفات يا دفنش گذشته دست بمالد ، و نيز باكى نيست كه شخص زنده اى دندان مرده اى را به جاى دندان خود گذارد .\r\nو كسى كه لباسش به سگ خشكى ماليده شد و آن سگ شكارى نبوده بر اوست كه بر جامه اش آب ريزد و هر گاه سگ تر و مرطوب باشد بر او لازم است كه جامه را بشويد ، و اگر سگ شكارى بوده و خشك نيز باشد بر او چيزى نيست و اگر بدنش تر و مرطوب باشد لازم است كه بر آن آب بريزد .\r\nو نماز خواندن در لباسى كه شراب بر آن ريخته شده اشكالى ندارد ، زيرا خداوند عزّ و جلّ نوشيدن آن را حرام فرموده و خواندن نماز در لباسى كه بدان آلوده است ممنوع نساخته ، و امّا در خانه اى كه در آن شراب است ( يا اطاق ) بجا آوردن نماز جايز نيست .\r\nمترجم گويد : « بسيارى از فقهاء مذهب ما عقيده ندارند كه هر مايع مستكننده اى نجس است ، بلكه تنها خوردن از آن را جايز نميشمرند » .\r\n","description":"","footnote":"","page_name":" 104 ","page_number":112},
  {"content":"\r\nكسى كه بول كند و اندكى از آن به رانش بچكد ، و فراموش كرده نماز بخواند سپس به خاطر آورد كه آن موضع را نشسته است ، شستن آن محلّ و اعادهء نماز بر او لازم است .\r\nو اگر موشى در آب افتاد و سپس بيرون آمد و بر جامه اى راه رفت يا دويد پس آنچه از اثر و جاى پاى آن را كه ميبينى بشوى و آنچه را كه در اثر ترى بر آن نميبينى آب بر آن بريز .\r\nشرح « اين فتوا مضمون روايت عليّ بن جعفر عليه السّلام است و مشهور آن را حمل بر استحباب كرده‌اند زيرا چند روايت صحيح ديگر از عليّ بن جعفر نقل شده كه موش را پاك ميداند » .\r\nو اگر شخصى زخمى داشته باشد كه از آن خون مىآيد و لباسش را خون آلوده مىكند اشكال ندارد كه خون را نشويد و با آن نماز بخواند تا زمانى كه بهبود يابد و يا خون قطع شود .\r\n168 - از موسى بن جعفر عليهما السّلام سؤال شد : در مورد مردى كه او را أخته كرده‌اند ( يعنى آلت و يا بيضتين او را در آورده‌اند ) وقتى كه بول مىكند بخاطر آنكه قدرت ندارد آن را كنترل كند دچار مشقّت مىشود و پياپى رطوبت از پى رطوبت ميبيند ، آن حضرت فرمود : وضو ميگيرد سپس يك بار در روز آب بر جامه خود ميريزد .\r\n( يعنى جامهء خود را ميشويد ) .\r\n","description":"","footnote":"","page_name":" 105 ","page_number":113},
  {"content":"\r\n169 - و علىّ بن جعفر از برادر خود موسى بن جعفر از برادر خود موسى بن جعفر عليهما السلام پرسيد : در مورد كسى كه جامه اش بر سگ مرده بيفتد حكم آن چيست ؟ آن حضرت فرمود : آبى بر آن بريزد و در آن نماز بخواند ، اشكالى هم ندارد .\r\n\r\n( علَّتى كه به خاطر آن غسل از جنابت واجب است و براى بول و غائط كردن غسل واجب نيست )\r\n170 - عدّه اى از يهود خدمت رسول خدا صلَّى الله عليه و آله رسيدند و داناترين آنان از آن حضرت پرسشهائى كرد و در ميان آن سؤالها يكى اين بود كه : به چه سبب خداوند تعالى به غسل از جنابت امر فرموده ولى به غسل از بول و غائط امر نفرموده است ؟ رسول خدا صلَّى الله عليه و آله پاسخ فرمود : همانا آدم ابو البشر هنگامى كه از ميوهء آن درخت خورد ، نوش و لذّت آن در رگها و موى و پوستش جريان يافت ، پس هنگامى كه مرد با همسرش نزديكى كند آب منى از هر رگ و موئى كه در بدن اوست خارج ميگردد ، پس خداوند عزّ و جلّ بر ذرّيّه و نسل او غسل از جنابت را تا روز قيامت واجب ساخته است ، ولى بول ما زاد و سموم آنچه كه انسان مينوشد ، مىباشد كه از بدن خارج مىشود ، و غائط ما زاد خوراكى است كه آدمى خورده و به آن شكل\r\n","description":"","footnote":"","page_name":" 106 ","page_number":114},
  {"content":"\r\nخارج ميگردد . پس به سبب آن وضو بر او لازم مىآيد . آن مرد يهودى گفت : اى محمّد راست گفتى .\r\n171 - امام رضا عليه السّلام در پاسخ كتبى به سؤالات محمّد بن سنان چنين مرقوم فرمود : علَّت غسل جنابت پاكيزگى است كه انسان را از زحمتى كه به او رسيده است پاك سازد و نيز پاك گردانيدن باقى بدنش . زيرا منى از تمامى بدن بيرون مىآيد ، بنا بر اين پاك ساختن تمام بدن بر او واجب است ، و سبب تخفيف و سبك ساختن تكليف در مورد بول و غائط آنست كه آنها بيشتر واقع مىشود و شمار دفعاتش بيش از جنابت است . پس خداى تعالى در اين مورد به خاطر بيشتر واقع شدن و سختى و رنجش و آمدن بدون اراده و بدون لذّت و شهوت آن بوضو ساختن تنها راضى گرديد ، در صورتى كه جنابت حاصل نميشود مگر با لذّتجوئى و واداشتن خويشتن بدان .\r\n\r\n( باب غسلها )\r\n172 - امام باقر عليه السّلام فرمود : غسل اعمّ از مستحبّ و واجب در هفده موضع است كه عبارتست از : غسل شب هفدهم ، و شب نوزدهم ، و شب بيست و يكم ، و شب بيست و سوّم از ماه رمضان كه در اين شب اميد شب قدر است ، و غسل عيد\r\n","description":"","footnote":"","page_name":" 107 ","page_number":115},
  {"content":"\r\nفطر ، و غسل عيد قربان ، و غسل بهنگام وارد شدن به خانهء خدا ، و هنگام داخل شدن به حرم رسول خدا صلَّى الله عليه و آله ، و روزى كه به حجّ يا عمره محرم ميشوى ، و روز زيارت و طواف كعبه ، و روزى كه داخل كعبه شوى ، و روز ترويه يعنى هشتم ذى الحجّة ، و روز عرفه يعنى روز نهم ذى الحجّة ، و هنگامى كه مرده اى را غسل دهى و كفن كنى ، پس از آنكه سرد شده و پيش از آنكه غسل داده شود با او تماس بدنى حاصل كنى ، و روز جمعه ، و بهنگام كسوف هر گاه تمامى قرص خورشيد بگيرد و بيدار شوى و نماز آيات بجا نياورده باشى ، غسل كردن و قضاى نماز بجا آوردن بر تو است ، و بالأخره غسل جنابت واجب است .\r\nشارح گويد : « مراد غسلهائى است كه در سنّت آمده اعمّ از مستحبّ و واجب نه غسلهايى كه در قرآن آمده است و اگر عيدين و حرمين هر يك را دو تا به حساب آوريم و نيز غسل ميّت و غسل كسى كه با او تماس گرفته را دو تا حساب كنيم مجموع 17 - تا مىشود بدون غسل جنابت كه آن را از فرائض شمرده يعنى آنچه وجوبش در قرآن است » .\r\n173 - امام صادق عليه السّلام فرمود : غسل جنابت و حيض يكى است . ( يعنى در وجوب ) .\r\n174 - و روايت شده : كه هر كس وزغ يا چلپاسه را بكشد بايد غسل كند .\r\nو بعض استادان ما گفته‌اند : سبب اين غسل آنست كه از گناهان پاك شده لذا غسل مىكند .\r\n","description":"","footnote":"","page_name":" 108 ","page_number":116},
  {"content":"\r\n175 - و روايت شده : كه هر كس با قصد و اراده به ديدن به دار كشيده اى رود و به او بنگرد ، بعنوان عقوبت و كيفر اين عمل بر او غسل واجب مىشود .\r\n176 - سماعه بن مهران از امام صادق عليه السّلام سؤال كرد : در مورد غسل جمعه ، پس آن حضرت فرمود : در سفر و در حضر واجب است جز اينكه در سفر بعلَّت كمبود آب براى زنان رخصت داده شده ، و غسل جنابت ، و غسل حيض و غسل استحاضه واجب مىباشد ، و هر گاه زن مستحاضه فرج خود را با پنبه انباشته كرد و خون از پنبه بيرون زد بر او واجب است كه براى هر دو نماز مثل ( ظهر و عصر يا مغرب و عشاء ) يك غسل كند و يك غسل براى نماز صبح كند ، و اگر خون از پنبه نگذرد و بيرون نزند بايد براى هر نماز وضو بگيرد ، و غسل نفساء واجب است يعنى زنى كه وضع حمل كرده ، خونش آمده و بعد بند آيد و اين تكرار شود و از ده روز يا هجده روز بگذرد . همچنين غسل كودك متولَّد شده ، غسل ميّت و غسل كسى كه مرده اى را غسل دهد واجب است . و همين طور غسل محرم . و غسل روز عرفه ( نهم ذى الحجّة ) و غسل زيارت خانهء خدا و طواف آن واجب مىباشد مگر كسى كه [ او را 
  ] بيماريى\r\n","description":"","footnote":"","page_name":" 109 ","page_number":117},
  {"content":"\r\nباشد ، و غسل هنگام داخل شدن به خانهء كعبه ، و غسل بهنگام داخل شدن به حرم واجب است ، و مستحبّ است كه شخص داخل نشود مگر با غسل .\r\nشارح گويد : « اينكه غسل هنگام دخول به حرم را واجب شمرده و بلافاصله آمده كه مستحبّ است شخص داخل نشود مگر با غسل ، قرينه ايست دالّ بر اينكه واجب بمعنى سنّت مؤكَّد است ، قبلا در حديث 172 منقول از امام باقر عليه السّلام هفده مورد براى غسل ذكر شده بود كه شرح آن گذشت و توضيحا متذكَّر مىشود كه مقصود مبالغه در استحبابست از جمله غسل روز عرفه واجب است يعنى سنّت مؤكَّد مىباشد و مؤيّد آن احاديث صحيحه متعدّديست كه در خصوص هر يك از اغسال در محلّ خود مفصّلا ذكر ميگردد ، و وجوب و استحباب هر يك را مشخّصا روشن ميسازد لكن دأب و شيوهء علما چنانست كه كلَّيّه اغسال را بطور مجمل در باب طهارت ذكر ميكنند و بعد هر يك را در أبواب مربوط به خود مفصّلا بهمراه احاديث مربوطه در مىآورند » .\r\nو غسل مباهله و غسل استسقاء واجب است ، و غسل شب اوّل ماه رمضان مستحبّ است ، و غسل شب بيست و يكم ماه رمضان سنّت است ، و نيز غسل شب بيست و سوّم ماه رمضان را ترك مكن كه اميد ميرود يكى از آن دو شب ، شب قدر باشد ، و غسل روز فطر و عيد قربان را دوست نميدارم كه ترك شود و غسل استخاره ( غسل نماز استخاره ) مستحبّ است .\r\n177 - مردى به امام صادق عليه السّلام عرض كرد : همانا من همسايگانى دارم كه داراى كنيزكانى هستند كه آوازه خوانى ميكنند و عود مينوازند بسا پيش مىآيد من داخل بيت الخلا ميشوم و به خاطر گوش دادن به ساز و آواز آن كنيزكان مكث در بيت الخلا را طولانى ميكنم ، پس امام صادق عليه السّلام به او فرمود : ديگر چنين كارى نكن ، عرض كرد : به خدا سوگند چنين نيست كه من از روى قصد با پاى خود بدان جا\r\n","description":"","footnote":"","page_name":" 110 ","page_number":118},
  {"content":"\r\nروم كه براى آن آواز و صدا رفته باشم بلكه آن صدا و آوازيست كه با گوشم ميشنوم ، امام صادق عليه السّلام به او فرمود : ترا به خدا تكرار مكن مگر نشنيده اى خداى عزّ و جلّ ميفرمايد : همانا گوش و چشم و دل جملگى در پيشگاه خداوند مورد باز پرسى قرار ميگيرند . پس آن مرد گفت : گويا من هرگز اين آيه از كتاب خداوند عزّ و جلّ را از هيچ عرب و غير عربى تاكنون نشنيده بودم ، حال كه شنيده‌ام ناچار آن كار را ترك كردم ، من از خداى تعالى طلب بخشش و عفو و توبه ميكنم ، پس امام صادق عليه السّلام به او فرمود : برخيز و غسل كن و هر آنچه از نماز به خاطرت رسيد به جاى آر ، كه تو بر امر و گناهى بس بزرگ مقيم بودى و چه بد وضعى داشتى اگر بدان حال مرده بودى . از خداى متعالى طلب آمرزش و بخشش كن و از او بخواه كه توبه ات را از همهء بديها بپذيرد ، همانا خداوند عزّ و جلّ چيزى را ناخوش نشمرده و نهى نكرده مگر عمل قبيح را و تو قبيح را براى طالبانش واگذار كه هر چيزى سزاوار و در خور گروهى است كه شايسته آنند .\r\nو همهء انواع غسل سنّت است مگر غسل جنابت . ( يعنى همه وجوبش به سنّت است نه به قرآن ، و غسل جنابت به قرآن است ) ، و غسل جنابت از وضو كفايت مىكند زيرا آنها هر دو واجب هستند كه در كنار هم قرار گرفته‌اند پس غسل كه بزرگتر است از وضو كه كوچكتر است كفايت مىكند . و كسى كه غسل ديگرى غير از جنابت بجا\r\n","description":"","footnote":"","page_name":" 111 ","page_number":119},
  {"content":"\r\nمىآورد بايد با وضو شروع كند يعنى ابتدا وضو بگيرد و سپس غسل كند و اين غسلها از وضو كفايت نميكند زيرا آن غسل سنّت است و وضو واجب ، و سنّت از واجب كفايت نميكند .\r\n\r\n( چگونگى غسل جنابت )\r\nپدرم - كه خدا از او خشنود باشد - در رساله اى كه براى من فرستاد گويد : هر گاه خواستى غسل جنابت كنى سعى كن اوّل بول كرده كه آنچه از منى در آلت تو باقيمانده خارج شود ، سپس قبل از آنكه دستهايت را داخل ظرف آب كنى سه بار بشوى هر چند نجاستى به آنها نباشد ، اگر دستهايت را پيش از شستن داخل ظرف كردى و نجاستى به آنها بود پس آن آب را دور بريز و اگر هنگام داخل كردن به ظرف نجس نبودند اشكالى ندارد ، و هر گاه منى به بدنت رسيده باشد آن را از بدنت بشوى سپس استنجاء كن و عورت خود را بشوى و پاكيزه ساز و بعد سه كف آب بر سرت ريز و مويت را با سر انگشتهايت از هم باز كن تا آب به بيخ همهء موهايت برسد .\r\nمترجم گويد : « اين دستور بدان جهت است كه مقدّمة محلّ غسل در بدن آمادهء پذيرش آب بشود و هنگام غسل موضعى باقى نماند كه آب بدان نرسد و مشقّت نباشد » .\r\n","description":"","footnote":"","page_name":" 112 ","page_number":120},
  {"content":"\r\nو ظرف آب را با دست بردار و دو بار بر سر و تنت بريز و دستت را به تمامى بدن بمال كه آب به همه جاى آن برسد و با دو انگشت درون گوشهايت را تخليل كن و هر آنچه آب بدان ميرسد پاك مىشود پس با دقّت بنگر كه از سر و ريشت يك موى باقى نگذارى مگر آنكه آب به همه جاى آن رسيده باشد ، و هر كس موئى يا به قدر سر موئى از بدنش فرو گذارد و از جنابت عمدا و از روى اراده نشويد جاى او در آتش جهنّم خواهد بود .\r\nو هر كس بول كردن بدنبال جنابت را فرو گذارد و انجام ندهد بعيد نيست كه باقيمانده آن منى در مجرايش طورى در بدن او به حركت درآيد و بسبب آن مبتلا به بيمارى شود كه درمانى برايش نباشد .\r\nو كسى كه دوست دارد مضمضه و استنشاق در غسل جنابت كند ميتواند انجام دهد ولى اين عمل واجب نيست زيرا غسل بر ظاهر بدن مىباشد نه بر درون ان ، جز اينكه شخص جنب هر گاه بخواهد چيزى بخورد يا بياشامد پيش از غسل جايز نيست مگر آنكه دستهايش را بشويد و مضمضه و استنشاق كند ، پس اگر پيش از اينكه آن كارهاى را انجام دهد غذا خورد و آشاميد ترس مبتلا شدن به پيسى براى او هست .\r\n( ممكنست به اين مرض مبتلا شود ) .\r\n","description":"","footnote":"","page_name":" 113 ","page_number":121},
  {"content":"\r\n178 - و روايت شده است :\r\nكه غذا خوردن با حال جنابت تنگدستى مىآورد .\r\n179 - عبيد الله بن على حلبى گويد : از امام صادق عليه السّلام سؤال شد كه آيا شايسته است در حالى كه مرد جنب است بخوابد ؟ آن حضرت فرمود : خوب نيست مگر اينكه وضو بگيرد . يعنى وضو از كراهت آن ميكاهد .\r\n180 - و در حديث ديگرى آمده كه آن حضرت فرمود : گاهى من بدان حالت تا صبح ميخوابم و اين براى آنست كه ميخواهم دوباره نزديكى كنم .\r\n181 - و باز عبيد الله حلبى از امام صادق عليه السّلام نقل مىكند كه آن حضرت از پدر خود امام باقر عليه السّلام نقل فرمود : هنگامى كه شخص جنب است چيزى نخورد و نياشامد تا اينكه وضو بسازد .\r\n182 - و باز فرمود : من در هنگامى كه آفتاب زرد مىشود قبل از غروب و همچنين زمانى كه آفتاب در شرف دميدن بوده و هنوز زرد است دوست ندارم نزديكى كنم .\r\n( يعنى نزديك طلوع و غروب اين عمل را مكروه ميدانم . )\r\n183 - و نيز عبيد الله گويد : از آن حضرت ( امام صادق عليه السّلام ) سؤال كردم در مورد شخصى كه بدون بستن لنگ يا ميان بند غسل كند در جايى كه هيچ كس او را نميبيند ، آن حضرت پاسخ فرمود : اشكالى ندارد .\r\n","description":"","footnote":"","page_name":" 114 ","page_number":122},
  {"content":"\r\n184 - و باز گويد : و از آن حضرت سؤال شد در مورد مردى كه با زن نزديكى كند ولى انزال منى صورت نگيرد آيا غسل جنابت بر او واجب ميگردد ؟ آن حضرت فرمود :\r\nامير المؤمنين عليه السّلام فرموده هر گاه با ختنه گاه تماس حاصل كرد ، غسل جنابت واجب مىشود .\r\n185 - و امير المؤمنين عليه السّلام ميفرمود : چگونه غسل واجب نميشود در حالى كه حد در آن مورد واجب مىشود ؟ . و نيز فرمود بمجرّد ادخال حشفه مهر كامل و غسل بر او واجب مىشود .\r\n186 - و باز حلبى گويد : از آن حضرت در مورد مردى سؤال شد كه با زن خود از طريق غير فرج ( با توجّه به معنى فرج كه به شكاف گفته مىشود و اعمّ از قبل و دبر است ) آيا غسل بر زن واجب مىشود در صورتى كه مرد را انزال دست داده و زن را دست نداده است ؟ آن حضرت فرمود : بر زن غسل لازم نيست و اگر مرد را نيز انزال دست نداده بود ، بر او نيز غسل لازم نمىآمد .\r\n187 - و از آن حضرت سؤال شد در مورد شخصى كه غسل كند و بعد از آن ترى و رطوبتى بيابد در صورتى كه پيش از غسل كردن بول كرده است ، تكليف او چيست ؟\r\nآن حضرت پاسخ فرمود : بايد وضو بگيرد و اگر قبل از غسل بول نكرده است بايد غسل را دوباره بجا آورد .\r\nشارح گويد : « خبر محمول بر آنست كه مراد از ترى يكى از نقضكننده هاى وضو يا غسل باشد يعنى شخص ترى و رطوبتى را مشاهده كند كه بول يا منى بودن آن\r\n","description":"","footnote":"","page_name":" 115 ","page_number":123},
  {"content":"\r\nمورد ترديد باشد نه چيز ديگرى ، زيرا رطوبت و ترى خارج از آلت هر گاه ماهيّت آن به هيچ وجه معلوم نباشد با توجّه به جريان حكم حالت سابقه و اصل برائت نه موجب غسل مىشود و نه موجب وضو » .\r\n188 - و در حديث ديگرى آمده است كه اگر ترى مشاهده كند و بول هم نكرده باشد پس بايد وضو بگيرد و غسل نكند زيرا آن آب از حبائل ( رگهاى پشت ) مىآيد .\r\nگرد آورنده و نويسندهء اين كتاب شيخ صدوق گويد : اعاده و دوباره غسل كردن اصل است كه همواره بدان عمل بايد كرد و خبر دوّم مشعر بر وضو گرفتن بر سبيل رخصت بيان شده است . ( مراد آنست كه حكم غسل اساسى است و حكم ترك آن در مواقع ضرورت مىباشد و يا حكم اوّل بر سبيل اولويّت و ثانى بر جواز ترك آن ) .\r\n189 - و از آن حضرت پرسيده شد ( راوى همان عبيد الله مذكور است كه از امام صادق عليه السّلام نقل مينمايد . ) : در مورد اينكه شخص ميخوابد سپس از خواب بيدار مىشود و به آلت خود دست مىزند و ترى مشاهده مىكند در صورتى كه در رؤيا هم چيزى نديده است كه محتلم شده باشد آيا بايد غسل كند ؟ آن حضرت فرمود : نه ، غسل فقط براى آب بزرگتر ( منى ) لازم مىآيد .\r\n190 - و پرسيده شد از آن حضرت در مورد زن كه او در خواب ميبيند آنچه را كه مردان ميبينند ، آن حضرت فرمود : اگر به آن زن انزال دست دهد پس بر او غسل واجب است و اگر انزالش نشود غسل بر او واجب نميشود .\r\n191 - حلبى گويد : كسى كه خود از آن حضرت شنيده بود براى من نقل كرد كه\r\n","description":"","footnote":"","page_name":" 116 ","page_number":124},
  {"content":"\r\nآن حضرت ميفرمود : هر گاه شخص جنب بعنوان غسل يك بار سر به زير آب فرو برد همان براى او كافى است .\r\nو هر كس در روز يا شب چند بار جنب شود يك غسل كردن براى او كافيست ، مگر آنكه پس از غسل جنب يا محتلم شود و اگر محتلم شود نزديكى نكند تا اينكه براى آن احتلام غسل كند .\r\nو اشكالى ندارد كه جنب همهء قرآن را بخواند به جز سوره هاى عزائم كه چهار سوره است و به جا آورده سجده در آنها واجب است كه عبارتند از سورهء سجده پس از لقمان ( كه منظور سورهء الم تنزيل است ) و حم سجده ، و النجم ، و سورهء اقرأ باسم ربّك .\r\nو شخص جنب و يا كسى كه جنب نيست امّا وضو ندارد دست يا ساير اعضاى بدنش را به قرآن نمالد ، ولى مسّ كاغذ سفيد آن ( نه روى خطوط آيات قرآن ) براى او جايز است ، يا اينكه ديگرى براى او ورق بزند و او بخواند ، و ذكر خداى عزّ و جلّ نمايد .\r\nداخل شدن به مسجد براى حائض و جنب جايز نيست مگر بعنوان گذشتن و عبور ( يعنى از درى وارد و از در ديگرى خارج شوند ) و جنب و حائض مىتوانند چيزى را كه متعلق به آنان است از مسجد بردارند ولى نميتوانند چيزى را در حال عبور در آنجا گذارند زيرا آنچه در آنجاست و متعلَّق بايشان است نميتوانند از جاى ديگرى بيرون از\r\n","description":"","footnote":"","page_name":" 117 ","page_number":125},
  {"content":"\r\nمسجد بردارند ولى آن دو مىتوانند آنچه با ايشان است در جاى ديگرى غير از مسجد بگذارند .\r\nو اگر زنى خواست غسل جنابت كند و حيض به او دست داد بايد غسل را رها كند تا زمانى كه از حيض پاك شود و وقتى پاك شد براى جنابت و حيض رويهم فقط يك غسل كند ( با نيّت هر دو ) .\r\nو براى جنب خضاب كردن اشكالى ندارد ، همچنين باكى نيست شخصى كه خضاب كرده با حلال خود نزديكى نمايد ، و نيز شخص جنب ميتواند حجامت كند و ذكر خداى تعالى بگويد ، و نوره كشد و حيوان حلال گوشتى را سر ببرد ، و انگشترى بدست نمايد و در مسجد بخوابد و يا از آن جا بعنوان رهگذرى عبور نمايد . و شخص ميتواند كه اگر اوّل شب جنب شد تا پايان شب بخوابد ( قبلا گذشت كه خواب جنب بدون وضو مكروه است ) ، و كسى كه در سرزمينى يا بيابانى جنب شود و جز آب بسته مثل يخ و برف آبى نيابد و به سطح زمين يا خاك نيز دست نيابد تا تيمم كند ، پس بايد با مسح ( يعنى ماليدن برف يا يخ ) نماز بخواند و ديگر به چنين زمينى كه در آنجا دينش تباه مىشود باز نگردد .\r\nشارح گويد : « خوابيدن جنب در مسجد را با وضو جماعتى از سنّيان جايز دانند و اصحاب ما روايت را كه متضمّن اين جواز است حمل بر حال ضرورت و يا تقيّه ميكنند و نيز مراد از با مسح نماز خواندن اينست كه يخ و برف موجود را بعنوان غسل بر همه جاى سر و تن بمالد » .\r\n","description":"","footnote":"","page_name":" 118 ","page_number":126},
  {"content":"\r\nو پدرم - كه خدا از او خشنود باشد - در رساله اى كه براى من فرستاده گويد :\r\nباكى نيست كه در غسل موالات نباشد . دستها و عورت و سرت را ميشويى و شستن بدنت را تا وقت نماز عقب مياندازى ، و بعد كه خواستى نماز بخوانى بدنت را ميشويى ، پس اگر بعد از آنكه سرت را شستى قبل از شستن بدنت حدثى از بول يا غائط يا باد از تو صادر شد پس غسل را از اوّل اعاده كن ، و اگر به شستن بدن خود قبل از سرت شروع كردى پس شستن بدنت را بعد از شستن سر تكرار كن . ( مؤلف محترم در غسل ترتيب را واجب دانسته و موالات را لازم نميداند ) .\r\n\r\n( غسل حيض و نفاس )\r\n192 - و امام صادق عليه السّلام فرمود : نخستين خونى كه بر روى زمين ريخت خون حوّا بود ( همسر آدم ابو البشر ) در آن هنگام كه حائض شد .\r\n193 - امام باقر عليه السّلام فرمود : همانا حيض نجاستى است براى زنان كه خداى عزّ و جل ايشان را بدان مبتلا ساخته است ، زنان در زمان حضرت نوح عليه السّلام چنين بودند كه هر زنى در سال يك بار حائض ميشد تا اينكه جمعى از زنان\r\n","description":"","footnote":"","page_name":" 119 ","page_number":127},
  {"content":"\r\nاز پنهانگاه و محلّ ستر و حجاب خود خارج شدند و ايشان هفتصد زن بودند كه به راه افتادند و كارشان اين شد كه لباسهاى رنگين و زرد پوشيدند و زينت و زيور آويختند و بوى خوش به كار بردند ، سپس از محلّ و شهر خود خارج شدند و در شهرها پراكنده شدند ، با مردان نشست و برخاست كردند و همراه آنان در عيدها و جشنها حضور مييافتند و در صفهاى مردان تنگاتنگ آنان مىنشستند ، پس خداى عزّ و جلّ ايشان را با حيض در آن هنگام گرفتار ساخت در تمام ماهها . يعنى همان گروه زنان و بس ، پس خون آنان روان شد و مردان آنان را از بين خود بيرون كردند ، پس آنان در هر ماه حائض ميشدند و خداى تعالى با حيض و شكست و كاستى آوردن در شهوتشان آنان را مشغول و گرفتار ساخت . و فرمود : ولى زنان ديگر غير از ايشان كه همانند ايشان رفتار نكرده بودند در هر سال فقط يك بار حائض ميشدند ، بعدها پسران زنانى كه هر ماه يك بار حائض ميشدند با دختران آن زنانى كه در هر سال يك بار حائض ميشدند وصلت نمودند و آن قوم در هم آميختند ، و با يك ديگر مخلوط شدند ، پس دختران اين گروه و آن گروه در هر ماه يك بار دچار حيض ميشدند و اولاد و نسل زنانى كه در هر ماه يك بار حائض ميشدند بسبب برخوردارى از استقامت مزاج كه ناشى از حيض است رو به افزونى گذاشت و زياد شد و نسل آنان كه در سال يك بار حيض ميديدند بسبب فساد خون موجود در رحم رو به كاهش گذاشت و كم شد ، و فرمود : در نتيجه نسل اين گروه كه صاحب عادت ماهانه بود بسيار شد و نسل آن گروه كه سالانه حائض ميشدند كم شد .\r\n","description":"","footnote":"","page_name":" 120 ","page_number":128},
  {"content":"\r\n194 - پيامبر صلَّى الله عليه و آله فرمود : همانا فاطمه ( صلوات الله عليها ) مانند هيچ يك از شما زنان نيست ، چون او در حيض و نفاس خون نميبيند يا خون حيض و نفاس نميبيند همانند حوريّه بهشت .\r\n195 - و از امام صادق عليه السّلام سؤال شد : در بارهء فرمايش خداى عزّ و جلّ :\r\n« لهم فيها أزواج مطهّرة » يعنى مؤمنان را در بهشت همسران پاكيزه خواهد بود .\r\nآن حضرت فرمود : آن همسران پاكيزه‌اند كه حيض نمىبينند و حدثى از آنان سر نميزند .\r\nو پدرم - كه رحمت خدا بر او باد - در رساله اش كه براى من فرستاده گويد : بدان كه كمترين مدّت حيض سه روز و بيشترين مدّت آن ده روز است ، پس اگر سه روز پى در پى خون ببيند و آنچه افزون بر اين مدّت تا ده روز خونى ديد همهء آنها حيض است ، و بر اوست كه نماز را ترك گويد و داخل مسجد نشود مگر بعنوان رهگذر ، و واجب ( يا مستحبّ مؤكَّد ) است در وقت هر نماز وضو بگيرد و رو به قبله بنشيند و به مقدار نمازش در هر روز ذكر خدا بگويد .\r\nو اگر زن يك روز يا دو روز خون ديد آن خون جزء حيض محسوب نميشود ( حكم خون حيض را ندارد نه اينكه خون حيض نيست ) تا موقعى كه سه روز پياپى ادامه داشته\r\n","description":"","footnote":"","page_name":" 121 ","page_number":129},
  {"content":"\r\nباشد .\r\nو بر عهدهء اوست نمازهايى را كه در آن يك يا دو روز ترك كرده قضا نمايد . و هر گاه بيش از ده روز خون ببيند بايد ده روز از نماز خواندن خوددارى كند و روز يازدهم غسل انقطاع حيض كرده و فرج خود را پر از پنبه نمايد ، اگر خون استحاضه از پنبه تجاوز نكرد و بيرون نزد نمازش را بجا مىآورد به اين صورت كه براى هر نمازى يك وضو ميگيرد ، و اگر خون در آن پنبه نفوذ كرده به داخل آن سرايت كند ولى جريان نداشته باشد ( كه جامه را خونين سازد ) نماز شب و نماز صبح را به يك غسل ميخواند و ساير نمازها را با وضو بجا مىآورد و اگر خون همهء پنبه را فرا گرفته و به خارج جريان پيدا كند نماز صبح را با يك غسل و نماز ظهر و عصر را هم با يك غسل بجا مىآورد ، به اين ترتيب كه ظهر را قدرى عقب مياندازد و عصر را پيش مياندازد و اين دو نماز را با هم بجا مىآورد ، و همچنين نماز مغرب و عشاء را با يك غسل ميخواند به اين ترتيب كه نماز مغرب را اندكى به عقب و نماز عشاء را جلو مياندازد تا بايام حيضش برسد ، هنگامى كه وارد ايام حيض خود شد نماز را ترك مىكند ، و هر گاه حائض غسل كرد به ترتيبى كه وصف شد بر شوهرش حلال مىشود كه با او نزديكى كند ، و كمترين مدّت يا فاصلهء بين دو حيض كه پاك شده ده روز است و بيشترين مدّت آن حدّى ندارد ، و زن حائض با نه رطل مدنى آب غسل مىكند .\r\n( و به فتواى مؤلَّف بايد براى هر نماز وضو هم داشته باشد و تنها غسل حيض يا\r\n","description":"","footnote":"","page_name":" 122 ","page_number":130},
  {"content":"\r\nاستحاضه كفايت نميكند ) .\r\nو هر گاه زن در ايّام عادت و حيض خونابه زرد ببيند همانا خون حيض است و اگر چنين چيزى را در ايّام استحاضه مشاهده كند ، استحاضه مىباشد .\r\n196 - و روايت شده است : در مورد زنى كه خون زرد ببيند هر گاه آن را دو روز قبل از عادت مشاهده كند آن خون از حيض است و هر گاه دو روز بعد از حيض آن را ببيند جزء حيض محسوب نميشود ( يعنى ممكن است ايام حيض يكى دو روز پس و پيش بشود ) .\r\nو غسل جنابت و حيض از لحاظ كيفيت يكى است و براى حائض جايز نيست حنا ببندد زيرا از وسوسهء شيطان بر او بايد ترسيد ( كه مبادا زينت كردن موجب ميل شوهر به او گردد . )\r\n197 - و سلمان فارسى - رحمة الله عليه - از امير المؤمنين عليه السّلام پرسيد در بارهء روزى طفل در شكم مادرش ، آن حضرت فرمود : همانا خداى تبارك و تعالى خون حيض را حبس مىكند و آن را روزى او در شكم مادرش قرار ميدهد .\r\nو زن آبستن هر گاه خون مشاهده كرد نماز را ترك مىكند چه بسا اتفاق مىافتد كه زن باردار خون دفع مىكند و آن زمانى است كه خون بسيار و سرخ رنگ ميبيند و اگر\r\n","description":"","footnote":"","page_name":" 123 ","page_number":131},
  {"content":"\r\nخونى كه ديده كم و زرد رنگ باشد بايد نماز خود را بخواند و جز وضو چيز ديگرى بر او واجب نيست ، و زن حائض هنگامى كه پاك شد قضاى روزه به گردن اوست ولى قضاى نماز بر او لازم نيست و در اين امر دو علَّت وجود دارد يكى اينكه : مردم بدانند سنّت مورد قياس واقع نميشود ، و ديگر اينكه : روزه تنها يك ماه در سال است ولى نماز در هر شبانه روز واجب است . به اين جهت خداى عزّ و جلّ قضاى روزه را بر ايشان واجب ساخت و قضاى نماز را واجب نگردانيد .\r\nو جايز نيست ( كراهت شديد دارد ) جنب و حائض بهنگام احتضار بر بالين محتضر حضور يابند زيرا فرشتگان با بودن آن دو مورد آزار واقع ميشوند .\r\nو اشكالى ندارد كه غسل او را انجام دهند و بر او نماز بخوانند ، ولى درون قبر او نروند ، پس اگر بناچار بر بالين او حاضر بودند هنگام خروج جان از بدنش از آنجا بيرون بروند .\r\n198 - و امام صادق عليه السّلام فرمود : زن هنگامى كه به پنجاه سالگى رسيد ديگر حيض نميبيند مگر آنكه زنى از قريش باشد .\r\nو اين حدّ و اندازهء زنى است كه به سنّ يأس رسيده از حيض فارغ و از داراى فرزند شدن مأيوس مىشود . و زن حائضى كه در نخستين حالت حيض خونش تا سه ماه همچنان ادامه يابد ، به اين ترتيب نميفهمد\r\n","description":"","footnote":"","page_name":" 124 ","page_number":132},
  {"content":"\r\nايام حيضش چند است ، پس مدت حيض خود را برابر ايام حيض زنان فاميل و قوم خود بگيرد و چنانچه زنان فاميلش از اين حيث متفاوت باشند اكثر مدت حيض و خانه نشينى او ده روز است . و قرء يا طهر عبارت از جمع شدن خون در رحم در فاصلهء دو نوبت حيض و همان طهر است ، زيرا زن در روزهاى طهر خود خون را در رحم جمع مىكند سپس در روزهاى حيض آن را دفع مينمايد .\r\nو زنى كه هنگام عصر از حيض پاك مىشود « 1 » خواندن نماز ظهر بر او واجب نيست بلكه تنها همان نمازى را بجا مىآورد كه در وقت خواندن آن پاك شده است . و هر گاه در وقت نمازى پاك شود و غسل را به عقب اندازد تا اينكه وقت نماز ديگرى فرا رسد چنين كسى اگر در بجا آوردن نماز اول كوتاهى كرده بايد قضاى آن را بجا آورد ، و اگر كوتاهى نكرده در تدارك آن نيز كوشش نموده تا وقت نماز ديگر در رسيده پس قضاى آن بر او واجب نيست ، و تنها نمازى را كه وقت آن داخل شده بجا مىآورد .\r\nو اگر زنى دو ركعت از نماز ظهر را خوانده بود و آنگاه خون حيض ديد دنبالهء نماز را قطع كرده و از جايش برخيزد و هنگامى كه پاك شد قضاى آن دو ركعت باقيمانده بر او واجب نيست ، و اگر در نماز مغرب بوده و دو ركعت از آن را خوانده باشد از جايش\r\n\r\n","description":"","footnote":"\r\n« 1 » يعنى وقت مختصّ بعصر در آخر روز .\r\n","page_name":" 125 ","page_number":133},
  {"content":"\r\nبرخيزد يا اگر در مسجد است بيرون بيايد و هنگامى كه پاك شد آن يك ركعت باقى را بجا آورد .\r\nو هر گاه زنى در نماز باشد و گمان برد كه حائض شده است دست خود را به درون لباس كرده و بر آن موضع بمالد و اگر خون مشاهده كرد نماز را قطع كند ، و اگر چيزى نديد نمازش را بپايان رساند .\r\n199 - از موسى بن جعفر عليهما السلام پرسيده شد : در مورد شخصى كه كنيزى خريده و چند ماه پيش او مانده است و حائض نشده و اين ناشى از سن زياد هم نبوده باشد و زنان پس از معاينهء او بگويند كه حامله نيست آيا نزديكى كردن در فرج او براى مالكش جايز است ( چون احتمال دارد حامله باشد از صاحب اولش ) ؟ آن حضرت فرمود : ممكن است حيض را بادى حبس كرده باشد بدون اينكه زن حامله باشد پس باكى نيست كه مالكش با او در فرج نزديكى كند .\r\nو اگر حيض زن يك ماه بر او حبس شود و نيايد جايز نيست داروى روان شدن حيض به او نوشانده شود تا همان روز حائض شود ، زيرا هنگامى كه نطفه در رحم قرار گرفت دگرگونى حاصل كرده و به صورت خون بسته در آمده و بعد به صورت گوشت جويده شده و سپس به آن صورتى كه خدا خواهد در مىآيد و هنگامى كه نطفه در غير رحم جاى گيرد چيزى از آن بوجود نميايد . پس هر گاه يك ماه از حيض زن سپرى شد و از\r\n","description":"","footnote":"","page_name":" 126 ","page_number":134},
  {"content":"\r\nوقتش گذشت دارو به او منوشان . ( در كتاب ديات مىآيد كه اين عمل جايز نيست و احكامى دارد ) .\r\nو اگر مردى كنيز بالغه اى را خريد كه باردار نبود و كنيز نزدش بود و حائض نشد تا اينكه شش ماه از اين ماجرا همچنان گذشت اگر در سنّى باشد كه زنان همانند او حائض ميشوند يعنى بسبب سنّ زياد هم نباشد پس اين امر عيبى محسوب مىشود كه بواسطهء آن ميتوان كنيز را به فروشنده اش باز گردانيد .\r\nو بر زن حائض لازم نيست هنگامى كه پاك شد جامه هايى را كه در زمان حائض بودن بتن داشته يا در آن عرق كرده بشويد مگر آنكه مقدارى از خون حيض به آنها رسيده باشد كه آن را از جامه اش مىشويد .\r\nو اگر خون حيض به جامه اش رسيد و هر چه آن را شست اثرش از بين نرفت آن را با گل سرخ رنگ كند تا اثر خون حيض و رنگ گل سرخ با هم آميخته و از بين برود و ديگر اثر خون پيدا نباشد .\r\nمترجم گويد : « بديهى است كه شستن جامه با گل سرخ فقط به منظور مخلوط شدن رنگها و محو اثر ظاهرى رنگ خون است و گر نه آن اثر خون نجس نيست تا بدين وسيله زائل و پاك شود و در واقع رنگ اثر باقيمانده را از بين نميبرد بلكه آثار كراهت نفسانى و وسواس شخص را از بين ميبرد » .\r\nو اگر خون حيض از زن به كلى منقطع شود و آن زن سر خود را با حنّا خضاب كند\r\n","description":"","footnote":"","page_name":" 127 ","page_number":135},
  {"content":"\r\nو حنّا به سرش ببندد حال حيض دوباره به او بر ميگردد .\r\nمترجم گويد : « منظور از انقطاع حيض بيمارى است كه موجب توقّف كلَّى حيض در زنان گردد كه اين بيمارى با استفاده از خواصّ حنّا بستن بسر بهبود يافته و حيض جريان طبيعى خود را از سر ميگيرد » .\r\nو آب ريختن زن حائض بر دست كسى كه وضو ميسازد و نيز دادن سجاده به او اشكالى ندارد . ( غرض اينست كه با حائض در تمامى امور روزمره معاشرت ميتوان كرد ولى مباشرت نميتوان كرد ) .\r\nو نزديكى با زنى كه در ايام حيض بسر ميبرد جايز نيست زيرا خداوند عزّ و جلّ از اين عمل نهى فرموده و ميفرمايد : * ( وَلا تَقْرَبُوهُنَّ حَتَّى يَطْهُرْنَ ) * يعنى با ايشان نزديكى و جماع نكنيد تا آنگاه كه پاكيزه شوند منظور از آن غسل از حيض است ، پس اگر مردى بسيار مولع به جماع و بيتاب باشد و زن پاكيزه شده باشد و مرد بخواهد پيش از غسل با او نزديكى نمايد ، به او دستور ميدهد كه فرج خود را بشويد و بعد از آن با او جماع كند .\r\nو هر گاه مردى با زنى كه حائض است و در ابتداى حيض قرار دارد جماع كرد بايد يك دينار بعنوان تصدق بدهد و اگر زن در نيمه حيض است نصف دينار و اگر در پايان حيض است بايد يك چهارم دينار بعنوان تصدّق و كفّاره بپردازد .\r\n200 - و روايت شده كه هر گاه كسى با زنى كه حائض است نزديكى كند بايد\r\n","description":"","footnote":"","page_name":" 128 ","page_number":136},
  {"content":"\r\nبر درويش بيچيزى تصدّق كند به آن اندازه كه يك وعده غذا سير شود .\r\nمترجم گويد : « نسخه ها اين طور است همه » شبعه « ذكر كرده‌اند و به نظر ميرسد كه تصحيف » سعته « باشد يعنى به قدر وسعش زيرا به قدر سيريش معنى ندارد » .\r\nو هر كس با كنيز خود كه حائض است نزديكى كند ، بايد سه مد از گندم يا جو تصدّق كند ، اين كفّاره هنگاميست كه در فرج او نزديكى كرده باشد ، پس اگر در غير فرج با او نزديكى كند بر او چيزى لازم نيست .\r\n201 - و پيامبر ( ص ) فرمود : هر كس با زن خود نزديكى كند و او حائض باشد اگر از اين دو فرزندى بوجود آيد كه به خوره و پيسى مبتلا باشد هيچ كس را ملامت نكند جز خويشتن را .\r\n202 - از امام صادق عليه السلام سؤال شد : در مورد كسانى كه عيبى در خلقت و ساخت بدنى ايشان است ، آن حضرت فرمود : آنان همان كسانى هستند كه پدرانشان با مادر ايشان در حال حيض نزديكى كرده‌اند .\r\n203 - و امام صادق عليه السّلام فرمود : هيچ كس نسبت به ما أهل بيت كينه توزى و دشمنى نميكند مگر كسى كه ولادتش ناپاك و غير مشروع باشد يا مادرش در ايّام حيض به او باردار شده باشد .\r\nو هر گاه كنيزى خريدارى شود بايد با يك حيض استبراء رحم شود ، و هر كس\r\n","description":"","footnote":"","page_name":" 129 ","page_number":137},
  {"content":"\r\nكنيزى بخرد و قبل از آنكه او استبراء كند با او نزديكى نمايد با مال خود زنا كرده است . ( استبراء رحم آنست كه زن يك حيض ببيند تا ثابت شود كه از مالك اول حامله نبوده است ) .\r\nو هر گاه زن بخواهد غسل حيض كند بر او لازم است قبلا استبراء نمايد و استبراء آنست كه تكَّه اى پنبه بدرون فرج خود داخل كند كه اگر آنجا خونى مانده باشد خارج شود هر چند باندازهء سر مگسى باشد پس اگر خون بيرون آيد غسل نميكند و هنوز حائض است و اگر چيزى در پنبه ظاهر نشود غسل كند كه پاك شده است ، و هر گاه زردى ببيند يا نتن و بدبوئى مشاهده كند بر او لازم است كه شكم خود را به ديوار بچسباند و پاى چپش را بلند كند - آن طور كه سگ در وقت بول كردن مىكند - و پنبه اى داخل فرج كند پس اگر پنبه خارج شد و در آن خون بود آن زن حائض بوده و اگر خونى بيرون نيامد حائض نيست .\r\nو هر گاه خون حيض و خون جراحت بر زن مشتبه شود و نداند كدام از كدام است .\r\nچون بسا اتّفاق مىافتد كه در فرج او دملى يا جراحتى پيدا مىشود ، پس بر او لازم است بر پشت خود بخوابد و انگشتش را داخل فرج كند اگر خون از جانب راست زن بيرون آيد ناشى از دمل است و اگر از جانب چپ خارج شود خون حيض است .\r\nمترجم گويد : « اين خبر لفظش مضطرب است يعنى به عكس نقل شده و گفته‌اند اگر از جانب راست خارج شود خون حيض است . خون حيض از انتهاى رحم خارج مىشود و زخم ممكن است سمت چپ يا راست باشد . اگر از جانب چپ يا راست بود\r\n","description":"","footnote":"","page_name":" 130 ","page_number":138},
  {"content":"\r\nخون دمل و اگر از باطن رحم بود خون حيض است » .\r\nو اگر شوهرى پردهء بكارت زنش را زائل كند و خون زن بند نيايد و نداند كه آن خون حيض است يا بكارت ؟ پس بر آن زن است كه پنبه اى در فرج خود داخل كند پس از چند لحظه اگر پنبه به صورت حلقه اى شكل خونى شده و بيرون آمد آن خون از بكارت است ، و اگر پنبه آغشته به خون از فرج خارج شود ، خون حيض است . و خون بكارت از لبه هاى بيرونى فرج جلوتر نميرود ولى خون حيض گرم است و با حرارت بسيار بيرون مىآيد و به همين جهت و دارا بودن غلظت و حرارت با سوزش دفع مىشود و كاملا محسوس است ، و خون استحاضه سرد است و بدون آنكه زن خبردار شود جارى ميگردد . و پدرم - خدا او را رحمت كند - همين گونه در رساله اى كه به من فرستاده ذكر كرده است .\r\nو هر گاه زنى پنج روز خون ببيند و پنج روز پاك باشد ، يا چهار روز خون ببيند و شش روز پاك باشد ، هنگامى كه خون ميبيند نماز نخواند و هر زمان كه پاكى مييابد نماز بخواند ، و اين كار را همچنان ادامه دهد تا سى روز و چون سى روز « 1 » سپرى شد و بعد خون پياپى و فراوان ببيند ، بهنگام هر نمازى غسل كند و با پنبه درون فرجش را پر نموده و بر بالاى آن نيز به رانهاى خود پارچه اى ببندد و هر گاه زردى يا خونابه مايل به\r\n\r\n","description":"","footnote":"\r\n« 1 » بمضمون اين فتوى در تهذيب خبرى است .\r\n","page_name":" 131 ","page_number":139},
  {"content":"\r\nزردى ديد وضو ميگيرد .\r\nو زن حائض هر گاه در سفر پاك شد و آب به مقدارى كه براى غسل كفايت كند نداشت و هنگام نماز رسيد ، اگر با او آن مقدار از آب باشد كه بتواند فرج خود را با آن بشويد ، آن موضع را شسته و تيمّم بدل از غسل مىكند و نماز ميگزارد و براى شوهرش جايز است كه زن فرج خود را شسته و تيمّم كرده در آن حال با او نزديكى نمايد ، و براى زنان جايز نيست كه فرج همجنسان را در ايّام حيض بنگرند ( يعنى ديگران را براى استبراء بر نظر كردن به فرج خويش وادارند ) . زيرا ايشان از اين كار نهى شده‌اند . ( بعضى از بزرگان « ينظران » خوانده‌اند و به تزئين معنى كرده‌اند ) .\r\n204 - عبيد الله بن على حلبى از امام صادق عليه السلام سؤال كرد : در مورد زن حائض كه چه چيز از او بر شوهرش جايز است ، آن حضرت فرمود : لنگى را تا زانوان بميان مىبندد و نافش را بيرون ميگذارد سپس آن مقدار كه بالاى لنگ است از آن شوهر است .\r\n205 - و نيز آن حضرت از پدر خويش عليهما السلام ذكر فرمود كه ميمونه ( همسر\r\n","description":"","footnote":"","page_name":" 132 ","page_number":140},
  {"content":"\r\nپيامبر « ص » ) ميگفت : همانا پيامبر صلَّى الله عليه و آله هر گاه كه من حائض بودم مرا امر ميفرمود كه جامه اى به صورت لنگ بميان بندم آنگاه با او در يك بستر بخوابم .\r\n206 - و باز حلبى گويد كه حضرت فرمود : زنان پيامبر صلَّى الله عليه و آله هنگامى كه حائض بودند نماز بجا نمىآوردند لكن فرج خود را از پنبه پر كرده و وضو ساخته نزديك مسجد مينشستند و ذكر خداى عزّ و جلّ ميكردند .\r\nمترجم گويد : « مراد از مسجد چنان كه ظاهر حديث مينمايد مسجد مدينه است زيرا خانه هائى كه زنان پيامبر در آنها ساكن بودند اطراف مسجد و متّصل به آن بود و اگر منظور مطلق محلّ نماز گزاردن بود لفظ ( نزديك مسجد ) به كار نميرفت » .\r\n207 - امير المؤمنين عليه السلام در مورد زنى كه ادّعا كند در يك ماه سه بار حائض شده است ، آيا اين ادّعا مسموع است فرمود : از زنانى كه با او محرم رازند و معاشرت باطنى دارند پرسيده شود آيا پيش از اين هم حيض او به همان ترتيب كه ادّعا كرده است واقع ميشده ؟ اگر آنان بر صحّت اين امر شهادت دادند ، كه مورد تصديق قرار ميگيرد و گر نه او دروغگو است .\r\n208 - و عمّار بن موسى ساباطى از امام صادق عليه السلام سؤال كرد : در مورد زن حائضى كه غسل كند و بر بدنش زعفران يا رنگ زعفران بوده و آب آن را نبرده باشد ، آن حضرت فرمود : اشكالى بر آن نيست ، و همچنين در مورد زنى سؤال شد كه غسل كند\r\n","description":"","footnote":"","page_name":" 133 ","page_number":141},
  {"content":"\r\nو موى سر خود را با موى بند و گيسباف بسته باشد و مويش را باز نكند چه مقدار آب براى او كافيست ؟ آن حضرت فرمود : همسان با آن مقدار كه موهايش آب به خود جذب مىكند يا مقدار آبى كه اگر بر موى ريخته شود به پوست سر ميرسد . و آن عبارت از سه كف پر آب براى سر و دو كف آب بر سمت راست و دو كف بر سمت چپ است كه ريخته شود و سپس دست خود را بر همه اعضاى بدنش بكشد تا آب به تمام مواضع برسد .\r\n209 - يكتن از زنان پيامبر صلَّى الله عليه و آله را رسم چنان بود كه وقتى حائض بود موى سر خود را شانه زده و سرش را ميشست .\r\n\r\n( نفاس و احكام آن )\r\nو هر گاه زنى بزايد تا ده روز از نماز باز ميايستد مگر آنكه قبل از اين مدت پاك شود و خونش بند آيد كه بعد از آن نماز ميخواند و اگر خون او استمرار يافت و از ده روز بگذشت نماز را تا هيجده روز ترك كند زيرا اسماء بنت عميس با زائيدن محمد بن ابى بكر در حجّة الوداع حال نفاس پيدا كرد و رسول خدا صلَّى الله عليه و آله او را امر فرمود هيجده روز نماز را ترك و نفاس حساب كند .\r\n210 - و روايت شده است كه حدّ باز ايستادن زنى كه زائيده است از نماز\r\n","description":"","footnote":"","page_name":" 134 ","page_number":142},
  {"content":"\r\nهيجده روز است زيرا كمترين مدّت حيض سه روز و بيشترين آن ده روز است و حدّ وسط نيز پنج روز ، پس خداى عزّ و جلّ براى زنى كه زائيده است مجموع [ روزهاى 
  ] كم و وسط و بيشتر حيض را رويهم قرار داد .\r\nو اخبارى كه روايت شده در مورد اينكه زن چهل روز و بيشتر نماز را ترك كند تا پاك شود جملگى معلول است و براى تقيّه وارد شده است و جز اهل خلاف به آنها فتوى نميدهند .\r\nشرح : « روايات در حكم زنى كه خون نفاسش از ده روز بگذرد اختلاف دارد و از اين رو فتاوى فقها نيز مختلف است ، و مشهور آنست كه اگر در حيض داراى عادت است ايّام عادت خود را نفاس قرار دهد و اگر نيست ، ده روز از آن را نفاس حساب كند و نماز را ترك و بقيّه را اگر در ايّام حيض است و يا بصفات آن ، حيض قرار دهد ، و اگر از أيّام مقرّر تجاوز كرد و بصفت حيض نبود تا هفت روز ميان تروك حائض و اعمال مستحاضه جمع كند ، همچنين در مورد عدم تميز و پس از آن باقى را استحاضه داند » .\r\n211 - و عمّار ساباطى از امام صادق عليه السلام روايت كرده گويد : از آن حضرت سؤال كردم در مورد آن زنى كه درد زايمان او يك يا دو روز و يا بيشتر از آن طول بكشد و زردى يا خون ببيند با نماز چه كند ؟ آن حضرت فرمود : تا نزائيده است نماز ميخواند و وقتى درد زايمان بر او غلبه كرد و نتوانست نماز بخواند پس از آنكه بهبود يافت قضا كند .\r\n","description":"","footnote":"","page_name":" 135 ","page_number":143},
  {"content":"\r\n\r\nباب تيمّم\r\nخداوند عزّ و جل فرموده است : * ( وَإِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً ) * يعنى و اگر ناخوش و يا در سفر باشيد يا كسى از شما از مستراح كه رفع حاجت كرده باشد آمده يا با زنان خود مباشرت كرده باشيد و آبى نيابيد كه بدان غسل يا وضو بجا آريد . * ( فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَأَيْدِيكُمْ مِنْه ما يُرِيدُ الله لِيَجْعَلَ عَلَيْكُمْ مِنْ حَرَجٍ ) * پس به روى زمين پاكيزه تيمّم كنيد و از آن بخشى از رويهاى خود و دستهايتان را مسح كنيد خداوند نميخواهد هيچ مشقّتى و تنگى را بر شما قرار دهد * ( وَلكِنْ يُرِيدُ لِيُطَهِّرَكُمْ وَلِيُتِمَّ نِعْمَتَه عَلَيْكُمْ لَعَلَّكُمْ تَشْكُرُونَ ) * و ليكن ميخواهد شما را پاك سازد و نعمت خود را بر شما تمام گرداند شايد شما بعبادت شكرگزار او باشيد .\r\n212 - زراره گويد : به امام باقر عليه السلام عرض كردم : آيا ميل نداريد به من بفرمائيد از كجا بدانم و بگويم ( يا از كجا ميدانيد و ميگوئيد ) : كه مسح به قسمتى از سر و بخشى از پا بايد كرد نه به تمام آن ؟ آن حضرت خنديد و فرمود : اى زراره رسول خدا صلَّى الله عليه و آله اين را فرموده و كتاب از جانب خداوند در اين مورد نازل شده است زيرا خداى عزّ و جلّ فرمود : * ( فَاغْسِلُوا وُجُوهَكُمْ ) * يعنى روىهاى خود را\r\n","description":"","footnote":"","page_name":" 136 ","page_number":144},
  {"content":"\r\nبشوئيد و ما دانستيم كه تمام صورت بايد شسته شود ، سپس فرمود : * ( وَأَيْدِيَكُمْ إِلَى الْمَرافِقِ « ) * يعنى دستهاى خود را تا آرنجها بشوئيد ، و وصل فرمود ( با واو عطف ) دستها تا آرنجها را به صورت و چون تمام روى را بايد شست از اينجا فهميديم كه دستها تا آرنجها را نيز بتمامى بايد شست ، بعد از آن خداى تعالى در ميانه سخن فاصله افكنده و فرمود : * ( وَامْسَحُوا بِرُؤُسِكُمْ ) * يعنى مسح كنيد به بخشى از سرتان . پس هنگامى كه فرمود : « برؤوسكم « يعنى به سرتان ، فهميديم كه بخاطر رعايت حرف » باء « به بخشى از سر مسح بايد كرد ، بعد از آن پاها را به سر وصل فرمود همچون وصل و عطف دستها به صورت و فرمود : * ( وَأَرْجُلَكُمْ إِلَى الْكَعْبَيْنِ ) * يعنى پاهايتان را تا كعبين مسح كنيد .\r\nپس وقتى كه پاها را به سر وصل و عطف فرمود فهميديم كه مسح پا را نيز بر بخشى از پاها بايد كشيد . سپس رسول خدا صلَّى الله عليه و آله آن را براى مردم با قول و عمل تفسير فرمود و مردمان آن را ضايع ساختند ( و آنچنان كه در بعض از نسخ آمده « فصنعوه » مردم همان گونه عمل كردند ) . پس از آن فرمود : * ( فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ ) * يعنى : و اگر آبى نيافتيد پس به زمين پاكيزه تيمم كنيد يا قصد آن كنيد پس به بخشى از رويتان مسح كنيد . هنگامى كه وضو را از كسى كه آب نمييابد و يا دسترسى ندارد ساقط ساخت بعضى از مواضع را كه در وضو مورد شستن قرار ميگيرد در تيمّم مورد مسح قرار داد ، زيرا ميفرمايد : « بوجوهكم » يعنى بعض صورتهايتان را بشوئيد ، و بعد « و أيديكم منه » را به آن وصل و عطف فرمود ، يعنى از آن خاك تيمّم كه بدست باقيست مسح بكشند زيرا او ميداند كه آن خاك تيمّم بر تمام صورت\r\n","description":"","footnote":"","page_name":" 137 ","page_number":145},
  {"content":"\r\nنميرسد براى آنكه از [ آن 
  ] خاك به بخشى از دست ميچسبد و به بعض ديگر نميچسبد سپس خداى تعالى فرمود : * ( ما يُرِيدُ الله لِيَجْعَلَ عَلَيْكُمْ مِنْ حَرَجٍ ) * و خدا هيچ عمل توأم با مشقّت و فشارى را بر شما تحميل نميكند . منظور از حرج تنگى است .\r\n213 - و زراره گويد : امام باقر عليه السلام فرمود : رسول خدا صلَّى الله عليه و آله روزى به عمّار ياسر در سفرى فرمود : اى عمّار به من خبر رسيده كه تو جنبشده اى چه كرده اى ؟ عمار گفت اى رسول خدا در خاك غلطيدم ، راوى گويد : آن حضرت به عمّار فرمود : الاغ اين گونه ميغلطد ، چرا چنين نكردى ؟ سپس آن حضرت دستان خود را به پائين آورده و بر زمين نهاد بعد دو طرف پيشانى خود را با انگشتانش مسح فرمود و بعد دو كف دست خود هر يك را بر پشت دست ديگر ماليد و ديگر دست بر خاك نزد و به يك مرتبه اكتفا فرمود .\r\nو هر گاه كسى بخواهد تيمّم بدل از وضو نمايد دو دست خود را يك بار بر زمين زده و بعد آن را ميتكاند و با هر دو دست دو طرف پيشانى و ابروهاى خود را مسح نموده و پشت دو دست خود را از مچ دست به پائين مسح ميكشد . و هر گاه تيمم بدل از غسل جنابت باشد يك بار دو دست خود را با هم به زمين مىزند و آن را ميافشاند و با دو دست دو سوى پيشانى خود و ابروانش را مسح ميكشد مجددا دستهايش را بر زمين مىزند و پشت\r\n","description":"","footnote":"","page_name":" 138 ","page_number":146},
  {"content":"\r\nدو دستش را مقدارى اندك بالاتر از مچ مسح ميكشد و ابتدا دست راست و بعد دست چپ را شروع مىكند .\r\n214 - و عبيد الله بن على حلبى از امام صادق عليه السلام سؤال كرد : مردى كه جنب مىشود و به آب دسترسى ندارد تكليف او چيست ؟ آن حضرت فرمود : بر زمين تيمّم مىكند و هر گاه آب پيدا كرد بايد غسل كند ولى نماز را اعاده نميكند ، باز عبيد الله حلبى از آن حضرت سؤال نمود كه مردى بر چاه پر آبى بگذرد و دلو براى آبكشى با خود نداشته باشد چه كند ؟ آن حضرت فرمود بر او لازم نيست داخل چاه شود زيرا پروردگار آب ، هم او پروردگار زمين نيز هست ( آنكه آب را براى وضو و غسل قرار داده تيمّم را نيز خود او مقرّر فرموده ) ، پس تيمّم كند . و نيز حلبى پرسيد در مورد مرديكه جنب شود و با خود مقدارى آب دارد كه فقط تكافوى وضوى نمازش را مىكند آيا با آن آب وضو بگيرد يا ( آب را براى نوشيدنش بگذارد و ) تيمّم كند ؟ آن حضرت فرمود : نه وضو نگيرد بلكه تيمم كند ، مگر نميبينى كه نصف وضو براى آن قرار داده شده است . يعنى وضو سه شستن و سه مسح كردن است و تيمّم سه مسح كردن يكى به پيشانى و دو ديگر به دستها .\r\nو هر گاه تيمّمكننده به آب برسد و به اميد آنكه باز هم ميتواند آب ديگرى تهيّه كند تيمم نكند ، بعد بجايى برسد كه تهيهء آب برايش غير ممكن و دشوار شود پس\r\n","description":"","footnote":"","page_name":" 139 ","page_number":147},
  {"content":"\r\nهمين كه آب را ملاحظه كرده تيمّمش شكسته و بر او واجب مىشود كه دو مرتبه تيمم كند و اگر به آب رسيد و داخل نماز شده بود پس بايد تا وقتى به ركوع نرفته باشد نماز را رها كند و وضو بگيرد ولى اگر به ركوع رفته باشد همان نماز را بپايان برساند زيرا تيمّم خود يكى از دو مطهّر و پاككننده است ، و هر كس تيمّم كند چنانچه جنب باشد و به آب برسد بر او واجب مىشود غسل نمايد ، و اگر جنب نبوده فقط وضو بگيرد ، و اگر زمانى به آب رسيد كه با تيمّم نماز كرده و فارغ شده بود و وقت نماز نيز هنوز باقى بود نماز او تمام و صحيح است و لازم نيست بر او كه نمازش را اعاده كند .\r\n215 - زرارة و محمد بن مسلم گويند : به امام باقر عليه السلام عرض كرديم مردى آب پيدا نميكند و وقت نماز هم فرا ميرسد پس تيمم مىكند و دو ركعت نماز هم بجا مىآورد سپس به آب ميرسد ، آيا آن دو ركعت نماز خود به خود شكسته مىشود و يا آنكه او آن را قطع كند و وضو بگيرد و بعد به نماز ايستد ؟ آن حضرت فرمود : نه هيچ كدام ، بلكه نمازش را ميخواند و تمام مىكند و به خاطر آب نماز را نميشكند زيرا او در حالى كه با تيمّم پاك بوده و طهارت داشته داخل نماز شده است . زراره گويد به آن حضرت عرض كردم او در حالى كه تيمم داشته به نماز ايستاده و يك ركعت نماز هم خوانده آنگاه رعد و برقى شد و به آب دسترسى پيدا كرد حكم او چيست ؟ فرمود : بيرون ميرود و وضو ميگيرد سپس بنا را بر آن ركعت كه با تيمم گزارده است مينهد و نماز را\r\n","description":"","footnote":"","page_name":" 140 ","page_number":148},
  {"content":"\r\nتمام مىكند .\r\nشارح گويد : « لفظ » أحدث فأصاب « را ديگران بمعنى صدور حدث و موجب بطلان وضو گرفته‌اند و در معنى حديث بتكلَّف شديد افتاده‌اند ، و چون در كتب لغة » أحداث « را كه جمع » حدث « است بمعنى بارانهاى ناگهانى اوّل سال گرفته‌اند پس ميتوان حديث را اين طور معنى كرد كه رعد و برقى شد و باران ريخت و آب يافت ، چنان كه معنى شد و لفظ » فأصاب « با فاء تفريع قرينهء صحّت اين قول است » .\r\n216 - عمّار ساباطى از امام صادق عليه السّلام سؤال كرد : آيا تيمم بدل از وضو و بدل از غسل جنابت و بدل از غسل حيض براى زنان از نظر كيفيّت عمل يكيست ؟\r\nآن حضرت فرمود : آرى .\r\n217 - محمّد بن مسلم از امام باقر عليه السّلام سؤال كرد : در مورد شخصى كه در بدنش دمل و جراحتهاست و جنب مىشود تكليف او چيست ؟ آن حضرت فرمود : باكى نيست كه تيمّم كند و ( اگر جبيره ممكن نباشد ) غسل بجا نياورد .\r\n218 - امام صادق عليه السّلام فرمود : كسى كه شكم روى يا عضو شكسته دارد مأمور است تيمم كند و او را امر به غسل نميكنند .\r\n219 - برسول خدا صلى الله عليه و آله عرض شد : اى رسول خدا همانا فلان شخص را جنابت پديد آمده بود ( محتلم شده بود ) و بيمارى آبله داشت ، ديگران او را غسل\r\n","description":"","footnote":"","page_name":" 141 ","page_number":149},
  {"content":"\r\nدادند و مريض جانسپرد ، آن حضرت فرمود : كسانى كه اين كار را كردند يا فتوى به آن دادند در واقع او را كشته‌اند ، آيا سؤال نكردند ؟ چرا او را تيمم ندادند ؟ همانا درمان جهل و نادانى پرسيدن است .\r\n220 - از امام صادق عليه السّلام پرسيده شد : كسى كه به آبله مبتلا است و جنب شده است ، چه كند ؟ آن حضرت فرمود : اگر به اختيار خود را جنب كرده باشد بايد غسل كند و اگر بىاختيار بوده و محتلم شده است پس تيمّم كند .\r\nو شخص جنب هر گاه از سرما بترسد كه براى او زيان داشته باشد ميتواند تيمّم نمايد .\r\n221 - و معاوية بن ميسره از امام صادق عليه السّلام سؤال كرد : در مورد مردى كه در حال سفر است و آب پيدا نميكند پس تيمّم مىكند و به نماز ميايستد و در حال نماز به آب ميرسد ( يا آب ميرسد ) و هنوز اندكى از وقت باقى است آيا نمازش را بپايان برد يا اينكه وضو گرفته و نماز را از سر بخواند ؟ آن حضرت فرمود : همان نماز را بپايان رساند كه صحيح است زيرا آن خداوندى كه پروردگار آبست پروردگار خاك نيز هست .\r\n222 - و ابو ذر - رحمة الله - خدمت پيامبر صلَّى الله عليه و آله آمد و گفت : يا رسول الله هلاك شدم كه آب نداشتم و نزديكى كردم ، أبو ذر گويد : پيامبر\r\n","description":"","footnote":"","page_name":" 142 ","page_number":150},
  {"content":"\r\nصلَّى الله عليه و آله دستور فرمود كجاوه اى آوردند و ما در آن يا در پس آن خود را از چشمها پوشانيدم و فرمود آب آوردند و من و زنم با هم در آنجا غسل كرديم بعد پيامبر صلَّى الله عليه و آله به من فرمود : اى أبا ذر در چنين مواقع همان خاك براى تو كافيست كه تيمم كنى اگر چه ده سال هم آب پيدا نشود .\r\nو هر گاه شخص در سفر باشد و بقدرى آب همراه داشته باشد كه بتواند با آن تنها وضو بسازد بايد تيمّم كند و وضو نگيرد مگر آنكه بداند كه قبل از فوت شدن وقت نماز به آب دسترسى پيدا مىكند .\r\n223 - و عبد الرّحمن بن أبى نجران از موسى بن جعفر عليهما السّلام سؤال كرد : در مورد سه نفر كه در مسافرت هستند يكى از ايشان جنب است و دومى مرده و سومى وضو ندارد ، وقت نماز فرا رسيده و همراه آنان فقط مقدارى آب است كه براى يكى از آنها كافيست ، حال كداميك از آنها آب را بردارد و چگونه عمل كنند ؟ آن حضرت فرمود : شخص جنب غسل مىكند ، مرده را با تيمّم دفن ميكنند و آنكه وضو ندارد هم تيمّم مىكند ، زيرا غسل جنابت فريضه است كه وجوب آن از قرآن ظاهر شده و غسل ميّت سنّت است كه وجوب آن از ناحيهء رسول خدا صلَّى الله عليه و آله مقرّر گرديده ، و تيمم براى آخرى جايز است ( اگر چه وجوب آن نيز از قرآن ظاهر شده لكن چون رفع جنابت كه حدث اكبر است مهمتر از رفع حدث اصغر مىباشد پس آب به مصرف غسل\r\n","description":"","footnote":"","page_name":" 143 ","page_number":151},
  {"content":"\r\nجنابت ميرسد نه وضو ) .\r\n224 - و محمّد بن حمران النّهدي و جميل بن درّاج از امام صادق ( ع ) سؤال كردند : پيشنماز گروهى كه در سفر جنب شود و همراه خود آنقدر آب نداشته باشد كه براى غسل او كافى باشد آيا ميتواند يكى ديگر از آن جماعت وضو بگيرد و به عنوان امام با آنان نماز بخواند ؟ آن حضرت فرمود : نه ، بلكه همان جنب تيمّم كند و با ايشان نماز بخواند همانا خداوند عزّ و جلّ خاك را پاككننده قرار داده ، همان گونه كه آب را پاككننده ساخته است .\r\n225 - عبد الله بن سنان از امام صادق عليه السّلام سؤال كرد : در مورد مردى كه در شب سرد جنب گردد و بترسد كه اگر غسل كند از سرما تلف شود چه كند ؟\r\nآن حضرت فرمود : تيمم كند و نماز گزارد و هنگامى كه از سرما ايمن مىشود آن نماز را اعاده كند .\r\nو هر گاه شخص در حالى باشد كه جز به گل دسترسى نداشته باشد به همان گل تيمّم مىكند كه خداوند تبارك و تعالى به پذيرفتن عذر بندگان از ديگران سزاوارتر است البته هر گاه با آن شخص جامهء خشك يا نمدى نباشد كه بتواند آن را تكان داده و با غبار آن تيمّم نمايد .\r\nو كسى كه در ميان انبوه جمعيّت روز جمعه و يا روز عرفه قرار گرفت و از فراوانى\r\n","description":"","footnote":"","page_name":" 144 ","page_number":152},
  {"content":"\r\nمردم نتوانست از مسجد خارج شود تا وضو بگيرد ، بايد تيمّم كند و همراه با جمعيّت نماز بخواند و وقتى فارغ شد نماز را اعاده كند .\r\nو اگر كسى كه با خود آب دارد ولى فراموش كرده با تيمّم نماز بخواند ، سپس پيش از اينكه وقت نماز تمام شود بيادش آيد بايد وضو بگيرد و دوباره نماز بخواند .\r\nو هر كس در مسجدى از مساجد جنب شد بايد از آنجا خارج شده و غسل كند ، مگر آنكه در مسجد الحرام يا در مسجد رسول خدا صلَّى الله عليه و آله محتلم شود كه اگر در يكى از اين دو مسجد محتلم شد تيمّم كند و بعد خارج شود و جز با داشتن تيمّم در آن دو جا قدم برندارد .\r\n\r\nغسل روز جمعه و داخل شدن به حمّام و آداب آن و آنچه در بارهء نظافت كردن و زيور به كار بردن آمده است\r\n226 - رسول خدا صلَّى الله عليه و آله فرمود : هر كس به خداوند و روز قيامت ايمان دارد بايد بدون لنگ وارد حمّام نشود . و رسول خدا ( ص ) نهى فرمودند از غسل كردن\r\n","description":"","footnote":"","page_name":" 145 ","page_number":153},
  {"content":"\r\nزير آسمان ( بىسقف ) بدون لنگ و پوشش عورت و فرمود : همانا آب داراى اهل و ساكنانى است .\r\nو غسل روز جمعه بر مردان و زنان چه در سفر و چه در حضر واجب است جز اينكه براى زنان رخصت داده شده كه در سفر بعلَّت كمبود آب و دشوارى تهيه آن غسل نكنند .\r\nو كسى كه در سفر است در صورتى كه روز پنجشنبه به آب دسترسى داشته باشد و بترسد كه مبادا روز جمعه آب پيدا نكند اشكالى ندارد كه در روز پنجشنبه براى جمعه غسل كند پس اگر جمعه آب پيدا كرد غسل مىكند و اگر پيدا نكرد همان غسل پنجشنبه براى او كافيست .\r\n227 - حسن بن موسى بن جعفر عليهما السّلام از مادر خود و مادر احمد بن موسى عليه السّلام روايت كرد كه آن دو گفتند : در بيابان همراه موسى بن جعفر عليه السّلام بوديم و ميخواستيم به بغداد برويم ، آن حضرت در روز پنجشنبه بما فرمود : همين امروز براى فردا - كه روز جمعه است - غسل كنيد كه فردا بجايى خواهيم رسيد كه آب كم است . همسران آن حضرت گويند : ما روز پنجشنبه براى جمعه غسل كرديم .\r\n","description":"","footnote":"","page_name":" 146 ","page_number":154},
  {"content":"\r\nو غسل روز جمعه طريقه و سنّت رسول خدا صلَّى الله عليه و آله است كه واجب فرموده و ميتوان آن را از [ هنگام 
  ] دميدن فجر روز جمعه تا نزديك ظهر آن را انجام دهند ، و بهترين موقع آن وقتى است كه نزديك به سر آمدن فرصت باشد و كسى كه غسل جمعه را فراموش كرد يا بسببى از او فوت شد بايد بعد از عصر يا روز شنبه غسل كند .\r\nو همين قدر كه قصد عمل بوظيفه كند و غسل نمايد كفايت مىكند از غسل جمعه ، همچنان كه نيّت كرده كه به نماز جمعه رود و غسل كرده . و بهر حال وضو در اين مورد پيش از غسل بجا آورده مىشود ، و كسى كه در حال انجام غسل جمعه است اين دعا را ميخواند : « اللَّهمّ طهّرني و طهّر قلبي و أنق غسلي و أجر على لساني محبّة منك » يعنى خداوندا مرا پاك گردان و دل مرا از نادرستيها ( مانند تكبر و ريا و عداوت مؤمنان ) پاك ساز و غسل مرا خالص و بىشائبه گردان و بر زبان من آن چيزى را جارى نما كه محبّت تو را متوجّه من سازد . ( يعنى مشغول ذكر و دعا و قراءت قرآن باشم ) .\r\n228 - و امام صادق عليه السّلام فرمود : هر كس غسل جمعه كند و اين دعا را بخواند : « أشهد أن لا إله إلَّا الله وحده لا شريك له و أنّ محمّدا عبده و رسوله ، اللَّهمّ صلّ على محمّد و آل محمّد و اجعلني من التّوابين ، و اجعلني من المتطهرين » . يعنى گواهى مىدهم كه هيچ معبودى واجب الوجود و مستجمع جميع صفات كماليّه نيست مگر ذات مقدّس خداوند كه يگانه است و شريكى ندارد و نيز گواهى مىدهم كه محمّد بنده و فرستاده و پيامبر اوست بار خدايا صلوات و درود فرست بر محمد و آل او و مرا از توبه كنندگان ( كه توبهء ايشان درجهء قبول مييابد ) قرار ده ، و همچنين مرا از\r\n","description":"","footnote":"","page_name":" 147 ","page_number":155},
  {"content":"\r\nجملهء پاكيزگان ظاهرى و باطنى بساز . همين دعا موجب پاكسازى او از آن جمعه تا جمعهء ديگر است .\r\n229 - و امام صادق عليه السلام فرمود : غسل روز جمعه پاككننده و كفّارهء گناهان بنده از آن جمعه تا جمعهء بعد است .\r\n230 - امام صادق عليه السّلام راجع به پديد آمدن و علَّت غسل روز جمعه فرمود :\r\nكه انصار با شتران آب كش خود و همچنين در املاك خود جهت آبيارى و غيره در طول هفته كار ميكردند ( كه ناچار موجب عرق ريختن بسيار ميشد ) و چون روز جمعه فرا ميرسيد در مسجد حاضر ميشدند و مردم از بوى ناخوشايند عرق بدن و زير بغل ايشان در آزار و رنج ميبودند ، پس رسول خدا صلَّى الله عليه و آله آنان را به غسل كردن امر فرمودند و بدين گونه سنّت بر انجام آن جارى شد .\r\n231 - و روايت شده كه خداوند تبارك و تعالى نماز فريضه را با نماز نافله كامل فرمود و روزه واجب را با روزهء سنّت تمام فرمود و وضو را با بجا آوردن غسل جمعه كامل ساخت .\r\nشارح گويد : « از اين خبر استحباب غسل جمعه فهميده مىشود بقرينهء نماز نافله و روزه هاى مستحبّى » .\r\n232 - [ ظاهرا « حسين » در نسخه ها به « يحيى » تصحيف شده 
  ] بن سعيد اهوازى\r\n","description":"","footnote":"","page_name":" 148 ","page_number":156},
  {"content":"\r\nاز احمد بن محمّد بن أبى نصر و او از محمّد بن حمران روايت كرده كه گفت : امام صادق عليه السّلام فرمود : هر گاه وارد حمّام شدى در هنگامى كه لباس خود را از تنت بيرون مىآوردى اين دعا را بخوان « اللَّهمّ انزع عنّي ربقة النّفاق و ثبّتني على الايمان » يعنى بار خدايا طوق و يوغ نفاق را از دور گردن من باز گير و دور ساز و مرا بر ايمان كامل ثابت قدم و استوار بدار و چون داخل خانهء اوّل حمّام شدى اين دعا را بخوانم :\r\n( اللَّهمّ إنّي أعوذ بك من شرّ نفسي و أستعيذ بك من أذاه ) . يعنى خداوند از شرّ نفس امّاره خودم به تو پناه مىآورم و از تو پناه ميجويم از آزار حمّام و چون داخل خانه دوّم حمّام شدى اين دعا را بخوان : اللَّهمّ أذهب عنّي الرّجس النّجس و طهّر جسدي و قلبي » . يعنى بار خدايا رجس نجس ( شيطان پليد ) را از من دور گردان و تن و روانم را پاك و پاكيزه گردان ، و بعد قدرى از آب گرم بردار و مقدارى از آن را بر سرت ريخته و قدرى از آن را بر پاهايت بريز و اگر ممكن باشد كه يك جرعه از آب بنوشى پس چنين كن كه آن مثانه را پاك و تميز مىكند ، و در خانهء دوم زمانى درنگ كن ، و چون داخل خانهء سوّم گرمابه شدى اين دعا را بخوان : « نعوذ با لله من النّار و نسأله الجنّة « : يعنى به خداوند پناه ميبريم از آتش دوزخ و از او بهشت ميطلبيم ، و مكرّر اين دعا را ميخوانى تا هنگام خارج شدن از گرمخانه ، و زنهار بپرهيز از نوشيدن آب سرد و آبجو ( ماء الشّعير ) در حمّام كه آن معده را تباه خواهد كرد ، و هرگز آب سرد بر\r\n","description":"","footnote":"","page_name":" 149 ","page_number":157},
  {"content":"\r\nخويشتن مريز كه بدن را ضعيف و ناتوان خواهد ساخت ، و هنگامى كه از حمام خارج شدى آب سرد بر پاهايت بريز كه اين كار درد و بيمارى را از بدن تو بيرون ميكشد و هنگامى كه جامه ات را ميپوشى اين دعا را بخوان : اللَّهمّ ألبسنى التّقوى و جنّبنى الرّدى « يعنى خداوند جامه تقوى و پرهيزكارى را لباس و پوشش من قرار ده و مرا از آنچه موجب هلاكت است بدور دار . پس اگر اين اعمال را بجا آورى از هر درد و بيمارى ايمن خواهى بود .\r\nو اشكالى نيست بر خواندن قرآن در حمّام به شرط آنكه بنگ بسته باشى ، مادام كه غرض اين نباشد كه بازتاب صدايش را بشنود .\r\n233 - محمّد بن مسلم از امام باقر عليه السّلام سؤال كرده و گفت : آيا امير المؤمنين عليه السّلام از خواندن قرآن در حمام نهى فرموده بود ؟ آن حضرت فرمود :\r\nنه ، بلكه از اينكه شخص در حالى كه عريان و بدون پوشش است در حمّام قرآن بخواند نهى كرده بود ، ولى هر گاه لنگ بسته باشد اشكالى ندارد .\r\n234 - علىّ بن يقطين به موسى بن جعفر عليهما السّلام عرض كرد : آيا ميتوانم در حمّام قرآن بخوانم و در آنجا با زوجهء خود نزديكى نمايم ؟ آن حضرت فرمود : اشكالى ندارد .\r\nو بر شخص واجب است كه چشم خود را از ديدن عورت مردان و زنان نامحرم\r\n","description":"","footnote":"","page_name":" 150 ","page_number":158},
  {"content":"\r\nبپوشاند و خود نيز عورت خويش را از اينكه نگاه مرد يا زن نامحرمى بدان بيفتد بپوشاند .\r\n235 - از امام صادق عليه السّلام راجع بفرمايش خداى عزّ و جلّ پرسيدند كه فرموده : * ( قُلْ لِلْمُؤْمِنِينَ يَغُضُّوا مِنْ أَبْصارِهِمْ وَيَحْفَظُوا فُرُوجَهُمْ ذلِكَ أَزْكى لَهُمْ ) * . يعنى اى پيغمبر بمؤمنان بگو چشمان خود را از آنچه نگريستن به آن نارواست بپوشند و عورتهاى خود را از نظر نامحرم حفظ كنند كه اين أمر براى آنان پاكيزه تر و بهتر از بيباكى است » . سورهء نور آيهء 30 - آن حضرت فرمود تمامى مواردى كه در كتاب خداى تعالى از حفظ و نگهدارى فرج يا عورت سخن بميان آمده منظور خوددارى از زنا است جز در اينجا كه آيه مربوط به حفظ عورت از ديده شدن و نظر كردن نامحرمان به آن است .\r\n236 - و روايت شده است از امام صادق عليه السّلام كه آن حضرت فرمود : آنچه [ من ناخوشايند ميدارم 
  ] يا آنچه ناخوشايند و مكروه است نگاه كردن به عورت مسلمانان است ، اما نگريستن به عورت كسى كه مسلمان نيست حكمش همانند نگاه كردن به عورت الاغ است يعنى اشكالى ندارد .\r\nشرح : « با توجّه به مضمون آيهء * ( يا بَنِي آدَمَ قَدْ أَنْزَلْنا عَلَيْكُمْ لِباساً ) * الآية ) و خطاب عام * ( يا بَنِي آدَمَ لا يَفْتِنَنَّكُمُ الشَّيْطانُ ) * الآية ) خبر را حمل بر مواردى كه موجب طغيان شهوت نشود و انسان را تحريك نكند چون در اين صورت مقدّمهء حرام مىشود و مقدّمهء حرام حرام است و در حديث است كه معصوم لعنت فرمودند كسى را كه به عورت ديگران نظر افكند و كسى را كه عورت خود را نپوشد .\r\n237 - امير المؤمنين عليه السّلام فرمود : چه نيكو جايگاهى است حمّام كه در آن\r\n","description":"","footnote":"","page_name":" 151 ","page_number":159},
  {"content":"\r\nآتش دوزخ به ياد آدمى آورده مىشود و چرك و پليدى را از بدن ميبرد .\r\n238 - و نيز آن حضرت فرمود : بد جايگاه و خانه ايست حمّام كه پردهء عفاف را ميدرد و شرم و آزرم را از ميان ميبرد .\r\nشرح : « توضيح اينكه مراد حمّامهاى عمومى است كه عدّه اى رعايت نكرده بدون ستر عورت كامل وارد ميشوند مثل همين زمان كه عدّه اى با شورت وارد حمام ميشوند و تمام اندامشان نمايان است » .\r\n239 - امام صادق عليه السّلام فرمود : چه بد خانه ايست حمّام كه پردهء حيا و آزرم را ميدرد و عورت شخص را آشكار ميسازد ، و از طرفى نيكو جايگاهى است حمام كه سوزندگى و گرمى آتش دوزخ را به ياد آدمى مىآورد .\r\nو از جمله آداب مستحبّه حمّام - اينست كه شخص فرزند خويش را با خود به حمّام نبرد تا مبادا نظرش به عورت او افتد .\r\n240 - و رسول خدا صلَّى الله عليه و آله فرمود : هر كس به خداوند و روز قيامت ايمان دارد نبايد حلال خود يا همسرش را به حمّام روانه كند . ( در آن روزگار بدون لنگ به حمّام ميرفتند و غالبا مكشوف العورة بودند لذا چنين حكمى صادر شده است ) .\r\n241 - و باز رسول خدا صلَّى الله عليه و آله فرمود : هر كس از زن خود فرمانبردارى كند خداوند او را سرنگون از بينىاش در آتش دوزخ افكند ، از آن حضرت پرسيده شد :\r\nآن كدام فرمانبردارى و چه نوع اطاعتى است ( كه چنين عقوبتى را دارد ) ؟ آن حضرت\r\n","description":"","footnote":"","page_name":" 152 ","page_number":160},
  {"content":"\r\nفرمود : آنكه زن از شوهرش بخواهد تا به مجالس نوحه و سوگ و عروسيها و حمّامها رود . ( كه غالبا در چنين مجالس و اماكنى با اجتماع نسوان كمتر به حدود و مقرّرات شرع توجه مىشود بلكه با ملاحظه يك ديگر بر جسارت آنان در ارتكاب مناهى نيز افزوده شده و آنچه را كه به تنهايى قادر بانجام آن نيستند در جمع همگنان به عمل مىآورند ) و لباسهاى نازك و بدن نما پوشد و شوهرش اين خواسته ها را برآورد .\r\n242 - ابو بصير از امام صادق عليه السّلام سؤال كرد : راجع به مردى كه غسل جمعه را از روى فراموشى يا عمدا ترك كند حكم او چيست ؟ آن حضرت فرمود : اگر از روى فراموشكارى بوده نمازش تمام است و اگر قصد و عمد داشته بايد از خدا طلب عفو و بخشش كند و ديگر ترك نكند .\r\n243 - امام صادق عليه السّلام فرمود : در حمّام تكيه مكن يعنى پشت يا پهلوها را بر كف حمّام كه بسيار گرم است مگذار كه آن پيه و چربى كليه ها را ميگدازد و آب مىكند ، و نيز در حمّام شانه بر موى مزن كه اين كار موها را سست و كم پشت مىكند و سر خود را با گل مشوى كه چهره را نازيبا ميسازد ( و در حديثى ديگر آمده كه : غيرت را از بين ميبرد ) و يا سفال چرك از بدنت مگير كه موجب بيمارى پيسى مىشود ، و لنگ را بر صورت خود مكش كه طراوت رخسار را از بين ميبرد . و روايت شده كه :\r\nآن گل مصر و سنگ سفال شام است كه به كار بردنش كراهت دارد .\r\n","description":"","footnote":"","page_name":" 153 ","page_number":161},
  {"content":"\r\nو مسواك زدن در حمّام موجب بيمارى ريختن دندانهاست ( و در اكثر نسخه ها اين چنين است يعنى لفظ « و باء الاسنان » ذكر شده ، ولى در بعضى نسخه ها بلفظ :\r\n« وناء الاسنان » بمعنى ضعف و سستى آمده است ) .\r\nو وضو ساختن و غسل كردن با غساله حمّام ( پساب حمّام ) جايز نيست .\r\n244 - و امام صادق عليه السّلام فرمود : در روز جمعه هر يك از شما بايد حتما زينت كرده و آراسته باشد و غسل جمعه نموده و بوى خوش استعمال كند و موى را شانه زند و پاكيزه ترين جامه هاى خود را بر تن نمايد و با چنين آراستگى خود را براى برگزارى نماز جمعه آماده سازد ، و بايد در آن روز آرامش و متانت بر حركات او و اطمينان و جمعيت خاطر بر انديشه و روانش حكمفرما باشد و با چنين كيفيّتى عبادت و پرستش پروردگار خويش را نيكو بجاى آرد و تا آنجا كه در توان دارد اعمال خير انجام دهد ، پس بدرستى كه خداوند جلّ ذكره نظر رحمت و شفقت خويش را بر زمينيان ميافكند تا حسنات شما را مضاعف سازد .\r\n245 - موسى بن جعفر عليهما السّلام فرمود : با شكم خالى و ناشتا بحمّام نرويد و داخل آن نشويد مگر آنكه چيزى خورده باشيد .\r\n246 - يكى از اصحاب امام صادق عليه السّلام گويد : آن حضرت از حمّام خارج شده لباس بر تن فرموده و عمامه بر سر نهاد ، و راوى گويد : من عمامه بر سر نهادن\r\n","description":"","footnote":"","page_name":" 154 ","page_number":162},
  {"content":"\r\n( سر را بستن ) را بهنگام خروج از حمّام در زمستان و تابستان ديگر ترك نكردم .\r\n247 - موسى بن جعفر عليهما السّلام فرمود : حمام يك روز رفتن و يك روز نرفتن ( يك روز در ميان ) گوشت بدن را زياد مىكند و پيوسته هر روز بحمّام رفتن پيه و چربى كليه ها را از بين ميبرد و لاغر مىكند .\r\n248 - و امام صادق عليه السّلام در حمّام نوره ميكشيد ( داروى نظافت استعمال ميكرد ) و هنگامى كه به محلّ عورتين ميرسيد به آن كس كه بر بدن آن حضرت نوره ميكشيد ميفرمود : دور شو ، و بعد آن موضع را خودشان شخصا نوره ميكشيدند .\r\nو كسى كه نوره بر عورت خود ميكشد اشكال ندارد كه لنگ خود را از آن بردارد و بدون پوشش باشد زيرا نوره خود پوشش محسوب مىشود .\r\n249 - و امام صادق عليه السّلام وارد حمّام شد صاحب حمّام به آن حضرت عرض كرد : اجازه ميدهيد حمّام را براى شما خلوت كنم ؟ آن حضرت فرمود : نه ، همانا مؤمن براى ديگران بارش سبك و كم زحمت است يا براى مردمان ايجاد مشقّت و دردسر نميكند .\r\n250 - و از عبيد الله مرافقى روايت شده كه گفت : در مدينه وارد حمّامى شدم پيرمردى را ديدم كه سرپرست حمّام بود [ به او 
  ] گفتم : اى پيرمرد اين حمّام از آن\r\n","description":"","footnote":"","page_name":" 155 ","page_number":163},
  {"content":"\r\nكيست ؟ گفت : از أبى جعفر محمّد بن عليّ عليهما السّلام ( امام باقر عليه السّلام ) گفتم . آيا ايشان خود نيز بحمّام مىآيند ؟ پاسخ داد : آرى ، گفتم : هنگامى كه بحمّام مىآيند چكار ميكنند ؟ گفت : آن حضرت داخل حمّام مىشود و شروع مىكند ابتدا پشت زهارش و آنچه اطراف آن است نوره ميكشد بعد عورتش را لنگ ميپوشاند و مرا صدا مىزند و من بقيه بدنش را برايش نوره ميكشم . روزى از روزها به آن حضرت عرض كردم آنچه كه شما مايل نبوديد من آن را ببينم ديدم ، آن حضرت فرمود : حاشا ، هرگز ممكن نيست ديده باشى ، زيرا كه نوره خود پوششى است .\r\n251 - و عبد الرحمن بن مسلم معروف به سعدان گويد : من در حمّام در خانهء ميانى بودم و موسى بن جعفر عليهما السّلام در حالى كه لنگى بر روى نوره بسته بود وارد شد و گفت : السّلام عليكم ، من جواب ايشان را دادم و وارد خانه اى كه حوض در آنجا است شدم و غسل كرده بيرون آمدم .\r\nو از اين حديث ظاهر مىشود كه سلام كردن در حمّام به كسى كه لنگ بسته باشد جايز است و آن ( نهى از سلام كردن در حمّام ) كه در اخبار وارد شده مربوط به كسى است كه لنگ نبسته باشد .\r\n252 - حنان بن سدير از پدرش روايت كرده كه گفت : من و پدرم و جدّم و عمويم در مدينه وارد حمّامى شديم در قسمت رخت كن با مردى روبرو شديم ، و او\r\n","description":"","footnote":"","page_name":" 156 ","page_number":164},
  {"content":"\r\nبما گفت : از كدام طايفه‌ايد ؟ گفتيم از مردم عراق هستيم پرسيد از كدام ناحيه عراق ؟ جواب داديم كوفى هستيم ، گفت : مرحبا بر شما اى أهل كوفه خوش آمديد ، شما محرميد مانند جامهء زيرين و نزديك و چسبيده به تن ، نه لباس بالا پوش . ( منظور درجهء ايمان و اخلاص و تقرّب ايشان به اهل بيت ( ع ) است يعنى شما از خواص شيعيان ما هستيد ) . بعد افزود : چه مانعى دارد كه لنگ ببنديد ؟ همانا رسول خدا صلَّى الله عليه و آله فرمود : ديدن عورت مؤمن بر مؤمن ديگر حرام است ، سدير گويد :\r\nعمويم فرستاد قطعه كرباسى آوردند و آن را چهار تكه كرد و بعد هر يك از ما يكى را برداشته به خود بسته و با آن داخل حمّام شديم . هنگامى كه ما در گرمخانه بوديم آن شخص روى به جدّم نموده و گفت : اى مرد كه ريشت سياه و سفيد شده چه چيز تو را از خضاب كردن باز ميدارد ؟ جدّم به او گفت : من به خدمت كسى رسيده‌ام يا كسى را دريافتم كه از من و تو بهتر بود و خضاب نميكرد ، آن شخص پرسيد : او كيست كه از من بهتر بوده است ؟ جدّم گفت : من خدمت عليّ بن أبى طالب عليه السّلام را درك كرده‌ام و او خضاب نميكرد ، پس آن شخص سر به زير افكنده عرق ميريخت و گفت :\r\nراست و درست ميگوئى ، سپس گفت : اى مرد اگر خضاب كنى كه رسول خدا صلَّى الله عليه و آله خضاب ميفرمود و او برتر از على عليه السّلام بود ، متابعت از\r\n","description":"","footnote":"","page_name":" 157 ","page_number":165},
  {"content":"\r\nپيامبر ( ص ) كرده اى و اگر هم نكنى باز به علىّ عليه السّلام تأسّى كرده اى ، سدير گويد : هنگامى كه از حمّام خارج شديم در رخت كن در بارهء آن شخص جستجو و پرسش كرديم ، متوجّه شديم كه او علىّ بن الحسين ( امام سجّاد ) عليهما السّلام و همراه او فرزندش محمد ( امام باقر ) عليه السّلام بوده است .\r\nاز اين خبر معلوم مىشود كه جايز است امام فرزندش را همراه خود بحمّام برد نه كسى كه امام نيست و اين بدان جهت است كه امام در كوچكى و بزرگيش معصوم است و نظر او به عورت هيچ كس نميافتد نه در حمّام و نه در جاى ديگر .\r\n253 - امام صادق عليه السّلام فرمود : ران انسان جزء عورت او محسوب نميشود .\r\n254 - و امير المؤمنين عليه السّلام فرمود : نوره پاككننده است . ( البتّه از چرك و مو و غيره نه اينكه همانند مطهّرات به حساب آيد ) .\r\n255 - موسى بن جعفر عليهما السّلام فرمود : موها را از خود دفع كنيد كه موجب حسن شما است .\r\n256 - امام صادق عليه السّلام فرمود : كسى كه ميخواهد نوره بكشد مقدارى از آن را بردارد و بر سر بينى خود برد و بخواند : « اللَّهمّ ارحم سليمان بن داود عليهما السّلام كما أمرنا بالنّورة » يعنى بار خدايا رحمت فرست بر سليمان بن داود چنان كه او ما را\r\n","description":"","footnote":"","page_name":" 158 ","page_number":166},
  {"content":"\r\nبنوره كشيدن امر كرده است پس كسى كه چنين كند بخواست خداى عزّ و جلّ نوره او را نميسوزاند .\r\n257 - و روايت شده كه : هر كس در حالى كه نوره بر خود ماليده بنشيند ترس اينست كه مبادا دچار فتق شود .\r\n258 - امير المؤمنين عليه السّلام فرمود : براى شخص با ايمان خوشدارم كه هر پانزده روز يك بار نوره بكشد .\r\n259 - امام صادق عليه السّلام فرمود : سنّت در نوره كشيدن هر پانزده روز يك بار است ، پس اگر بيست روز بر تو گذشت و تو نوره يا بهاى آن را نداشتى قرض كن در عهدهء خداوند عزّ و جلّ ( كه آن قرض را ادا فرمايد ) .\r\n260 - و رسول خدا صلَّى الله عليه و آله فرمود : هر كس به خداوند و روز قيامت ايمان دارد روا نيست كه بيش از چهل روز نوره كشيدن بر پشت زهار ( عورت ) خود را ترك كند و جايز نيست زنى را كه به خداوند و روز قيامت ايمان دارد نوره كشيدن بر پشت زهار ( عورت ) خويش را بيش از بيست روز ترك كند .\r\n261 - رسول خدا صلَّى الله عليه و آله فرمود : بتراشيد موى شكم خود را ، خواه مردان خواه زنان ( يا بمردان و زنان فرمود )\r\n","description":"","footnote":"","page_name":" 159 ","page_number":167},
  {"content":"\r\n262 - و امام صادق عليه السّلام زير بغلهايش را در حمّام نوره ميكشيد و ميفرمود :\r\nكندن موى زير بغل شانه ها را سست و ناتوان مىكند و چشم را ضعيف مينمايد .\r\n263 - و باز آن حضرت فرمود : تراشيدن موى زير بغل بهتر از كندن آنست و نوره كشيدن بهتر از تراشيدن آنست .\r\n264 - و امير المؤمنين عليه السّلام فرمود : كندن موى زير بغل بوهاى بد را از بدن دور مىكند و پاككننده و سنت است و از جمله آن چيزها است كه پاكيزه ترين فرد عالم كه سلام بر او و خاندانش باد ( رسول خدا ( ص ) ) بانجام آن امر فرموده است .\r\n265 - رسول خدا صلَّى الله عليه و آله فرمود : مبادا هرگز كه يكى از شما موى زير بغلش بلند شود كه همانا شيطان آن را وسيله اى براى حفظ و پوشش خود از سلاح قرار ميدهد ( يا با توجّه به بعض نسخ كه لفظ « مخبأ » را به جاى « مجنّا » ضبط نموده‌اند معنى چنين مىشود كه : شيطان آن موى انبوه را پناهگاه خود ميسازد ، يعنى منبع جانور توليد شده از چرك مىشود ) .\r\nو نوره كشيدن براى شخص جنب اشكال ندارد زيرا كه نوره خود پاكيزگى او را افزايش ميدهد .\r\n266 - و امام صادق عليه السّلام فرمود : امير المؤمنين عليه السّلام فرموده است :\r\nشايسته است كه شخص در روز چهارشنبه كه همواره روز نامباركيست از كشيدن نوره\r\n","description":"","footnote":"","page_name":" 160 ","page_number":168},
  {"content":"\r\nخوددارى ورزد ولى در بقيه روزها جايز است .\r\n267 - و روايت شده است كه : كشيدن نوره در روز جمعه موجب بيمارى پيسى است .\r\nمترجم گويد : « والد معظَّم ذيل اين روايت در حاشيهء متن عربى روايتى نقل نموده‌اند از كلينى - رحمه الله - در كافى ج 6 ص 506 بسند مرفوع از امام صادق عليه السّلام كه چون با همين موضوع مرتبط است خالى از فايده نبوده و ترجمه آن در اينجا درج مىشود : به امام صادق عليه السّلام عرض شد : پاره اى از مردم گمان ميكنند كه نوره كشيدن در روز جمعه مكروه است آيا صحيح است ؟ آن حضرت فرمود : چنين نيست كه پنداشته‌اند ، كدام پاككننده ايست كه تطهيرش از نوره در روز جمعه بيشتر باشد » .\r\n268 - ريّان بن صلت از شخصى كه از حضرت ابى الحسن ( حضرت كاظم يا امام رضا ) براى او نقل كرده و ريان نام او را ذكر ننموده روايت كرده كه آن حضرت فرمود : كسى كه در روز جمعه نوره بكشد و بعد به بيمارى پيسى مبتلا شود هيچ كس را جز خودش سرزنش نكند .\r\nو باكى نيست كه شخص در حمّام با آرد بو داده و آرد و سبوس چرك و شوخ از بدن بزدايد و نيز اشكالى ندارد كه با آرد مخلوط بروغن چرك بدن را بگيرد و در آنچه براى بدن مفيد است اسراف نيست ، بلكه اسراف در چيزى است كه مال را نابود كند و به بدن آسيب و زيان برساند .\r\n","description":"","footnote":"","page_name":" 161 ","page_number":169},
  {"content":"\r\n269 - رسول خدا صلَّى الله عليه و آله فرمود : هر كس نوره بكشد و پس از آن حنا بر بدن خود بمالد خداى تعالى او را از سه چيز ايمن بدارد : اوّل : جذام ، دوم : پيسى و سوم : خوره ، و او از اين امراض در امان است تا بار ديگر كه به همين ترتيب تنوير و خضاب كند .\r\n270 - امام صادق عليه السّلام فرمود : حنا ماليدن بر بدن از پى نوره كشيدن و بدنبال آن ، موجب ايمن شدن از جذام و پيسى است .\r\n271 - و روايت شده كه : هر كس نوره بكشد و بعد با حنا از سر تا پايش را بيالايد ، خداوند فقر و تنگدستى را از او دور مىكند .\r\n272 - و رسول خدا صلَّى الله عليه و آله فرمود : با حنا خضاب كنيد آن چشم را روشنى ميبخشد و موجب روئيدن و رشد موها مىشود و بوى را خوش ميسازد و همسر را آرامش و اطمينان ميبخشد ( شايد مطمئن مىشود كه شوهرش هنوز جوانست و در كافى « يسكَّن الرّوعة » است . يعنى ترس و دلشوره را از بين ميبرد ، و اين مناسبتر است ) .\r\n273 - امام صادق عليه السّلام فرمود : حنا بستن بوى بد ناشى از عرق را از بين برده و طراوت و آب و رنگ چهره را فزونى بخشد و دهان را خوشبو كند ، و فرزند را خوش سيما نمايد .\r\nو اشكالى ندارد كه شخص در حمّام خلوق به خود بمالد ( خلوق باختصار نوعى از\r\n","description":"","footnote":"","page_name":" 162 ","page_number":170},
  {"content":"\r\nتركيبات خوشبوكننده بوده كه قسمت عمدهء آن را زعفران تشكيل ميداده و به همين علَّت پس از ماليدن آن بدست يا بدن از خود رنگ زرد باقى ميگذاشته است ) . و نيز باكى نيست كه براى تركيدگى دست به آن بمالد تا آن را درمان كند ، ولى مداومت در به كار بردن آن خوب نيست و همچنين خوب نيست اثر و رنگ آن بر دست ديده شود .\r\n274 - امير المؤمنين عليه السّلام فرمود : خضاب هديه محمّد صلَّى الله عليه و آله است و آن جزء سنّت است . ( در بعضى از نسخه ها بجاى « هدي محمّد » « 1 » عبارت « هدي إلى محمّد » بمعنى هديه شده از جانب خداوند است ) .\r\n275 - امام صادق عليه السّلام فرمود : خضاب بهر رنگى يا مادّه رنگ زائى كه باشد اشكال ندارد .\r\n276 - حسن بن جهم بر موسى بن جعفر عليهما السّلام وارد شد و آن حضرت محاسن خود را بوسمه يا مورد خضاب نموده بود ، و فرمود : همانا در خضاب پاداشى است و خضاب و زينت كردن در بدن و لباس از جمله چيزهايى است كه خداوند عزّ و جلّ بواسطهء آن در عفت و صلاح زنان ميافزايد ، و بتحقيق پاره اى از زنان ترك عفت كرده‌اند بدليل آنكه شوهرانشان آراستگى ظاهر و زينت و نظافت بدن را رها كرده بودند ، پس حسن بن جهم ( راوى ) به آن حضرت عرض كرد : ما شنيده‌ايم كه حنّا موجب زيادى پيرى مىشود ( يا حنّا موجب سفيد كردن پيش از موعد موها است )\r\n\r\n","description":"","footnote":"\r\n« 1 » هدى بمعنى روش نيز آمده است .\r\n","page_name":" 163 ","page_number":171},
  {"content":"\r\nآن حضرت فرمود : چه چيز موجب زيادتى و پيشرفت در پيرى است ؟ و حال آنكه پيرى خود هر روز بالا ميرود ( يعنى پيرى تابع عامل قهرى و اجباريست كه بالا رفتن سنّ است و مانند شكستگى نيست كه عوامل غير سنّى هم در آن دخيل باشد ) .\r\n277 - محمّد بن مسلم از امام باقر عليه السّلام از خضاب كردن پرسيد آن حضرت فرمود : رسول خدا صلَّى الله عليه و آله خضاب ميفرمود و اينك موى ايشان نزد ما است .\r\n278 - و روايت شده است كه در سر و محاسن رسول خدا صلَّى الله عليه و آله رويهم هفده تار موى سفيد وجود داشته .\r\n279 - پيامبر صلَّى الله عليه و آله و حسين بن علىّ و ابو جعفر محمّد بن علىّ عليهم السّلام با كتم خضاب ميفرمودند . ( كتم گياهى است كه با آن سر و محاسن را رنگ ميكرده‌اند و از آن جوهر براى نوشتن نيز تهيه ميكرده‌اند و قهرا سياهرنگ بوده است مانند وسمه ) .\r\n280 - امام سجاد عليه السّلام با كتم و حنا هر دو خضاب ميفرمود ( يعنى آن دو را با هم درآميخته به كار ميبرد يا گاه حنا و گاه كتم استفاده مينموده است . چون بنا بر اخبار صحيحه اى كه وارد شده ساير ائمهء معصومين عليهم السّلام نيز گاه حنا و گاه وسمه و گاهى كتم ميبسته‌اند ) .\r\n281 - امام صادق عليه السّلام فرمود : خضاب با رنگ سياه موجب انس و دلخواه زنانست و سبب ترس براى دشمنان .\r\n","description":"","footnote":"","page_name":" 164 ","page_number":172},
  {"content":"\r\n282 - و باز امام صادق عليه السّلام در مورد فرمايش خداى تعالى : * ( وَأَعِدُّوا لَهُمْ مَا اسْتَطَعْتُمْ مِنْ قُوَّةٍ ) * يعنى آنچه از نيرو كه در توان داريد براى دشمنانتان آماده سازيد ، فرمود : از جملهء آنها ( كه بايد آماده و فراهم ساخت تا موجب ترس دشمنان شود ) خضاب كردن سر و محاسن با رنگ سياه است . مردى بر رسول خدا صلَّى الله عليه و آله وارد شد و ريش خود را رنگ زرد كرده بود رسول خدا صلَّى الله عليه و آله به او فرمود : چه خوب است اين رنگ ، بعد از آن باز بر رسول خدا صلَّى الله عليه و آله وارد شد در حالى كه ريش خود را با حنا سرخ كرده بود ، رسول خدا صلَّى الله عليه و آله لبخندى زده فرمودند :\r\nاين رنگ بهتر است از رنگ قبلى ، باز بعد از آن مرتبه نزد رسول خدا ( ص ) آمد در حالى كه ريش خود را با خضاب سياهرنگ كرده بود ، اين بار حضرت خندان شدند و فرمودند : اين رنگ از آن دو رنگ كه قبلا كرده بودى نيكوتر است .\r\n283 - امام صادق عليه السّلام فرمود : سزاوار نيست براى زن كه خود را بدون زينت رها كند اگر چه آويختن يك گردنبند عادى باشد ، و شايسته و مطلوب نيست كه خضاب را از دست خود ترك كند اگر چه با حنا يك مرتبه بر دست خود بكشد هر چند سالمند باشد .\r\n284 - امام باقر عليه السّلام فرمود : همانا وقتى نوره به ناخنها ميرسد رنگ آن را\r\n","description":"","footnote":"","page_name":" 165 ","page_number":173},
  {"content":"\r\nديگرگون مىكند تا جايى كه شبيه به ناخن مردگان ميگردد ، پس اشكالى ندارد كه با حنا و مانند آن رنگ آن را تغيير دهند .\r\nامامان عليهم السّلام با وسمه خضاب ميكرده‌اند ، و خضاب با رنگ زرد خضاب ايمان است و سرخ رنگ ساختن خضاب اسلام است ، و خضاب با رنگ سياه اسلام و ايمان و نور با هم است .\r\n285 - رسول خدا صلَّى الله عليه و آله به امير المؤمنين عليه السّلام فرمود : اى على يكدرهم براى خضاب صرف كردن بهتر از هزار درهم است كه براى امور ديگر در راه خداوند عزّ و جلّ صرف نمايند و در خضاب چهارده خصلت است : باد را از گوشها ببرد و چشم را روشنى بخشد و دماغ را نرمى بخشد و دهان را خوشبو كند و لثه را محكم سازد و سستى و بد حالى را از بين ببرد و وسوسهء شيطان را كاهش دهد و فرشتگان بدان خوشحال شوند و مؤمن با آن شادمان و شكفته شود و كافر از آن خشمگين شود و آن خود زينت و بوى نيكوست ، و منكر و نكير از آن شرم كنند تا از شخص سؤال نمايند و نيز براى خضابكننده حكم برائت از عذاب خداوند در قبر اوست .\r\n286 - امام صادق عليه السّلام فرمود : من در هر جمعه در فاصلهء دو نوره كشيدن\r\n","description":"","footnote":"","page_name":" 166 ","page_number":174},
  {"content":"\r\nسر ميتراشم ( هفته اى يك بار سر ميتراشم و دو هفته يك بار تنوير ميكنم ) .\r\n287 - و رسول خدا صلَّى الله عليه و آله به مردى فرمود : سر خود را بتراش كه اين كار جمال و حسن تو را افزون مىكند .\r\n288 - امام صادق عليه السّلام فرمود : تراشيدن موسى سر در غير حجّ و عمره مانند مثله ( بريدن اعضاى صورت يا جاى ديگر ) است براى دشمنانتان و موجب جمال و زيبايى است براى شما .\r\nو معنى اين سخن ( كه همانند مثله است براى دشمنانتان ) از گفتار پيغمبر صلَّى الله عليه و آله در هنگامى كه خوارج را وصف ميفرمودند معلوم مىشود آن حضرت فرمود : ايشان از دين بدر ميروند همچنان كه تير از نشانه و علامت ايشان تسبيد است بمعنى سر تراشيدن و نشانهء ديگر نزدن و به كار نبردن روغن .\r\n289 - امام صادق عليه السّلام فرمود : گرفتن موى داخل بينى رخسار را نيكو ميسازد .\r\n290 - امام صادق عليه السّلام فرمود : شستن سر با ( برگ يا گل ) خطمى در هر جمعه موجب ايمنى از پيسى و ديوانگى است .\r\n291 - و باز آن حضرت فرمود : شستن سر با خطمى فقر و تنگدستى را از آدمى دور\r\n","description":"","footnote":"","page_name":" 167 ","page_number":175},
  {"content":"\r\nمىكند و روزى را زياد مىكند .\r\n292 - و در خبر ديگرى آمده كه امام صادق عليه السّلام فرمود : شستن سر با خطمى بيمه و تعويذ جان است .\r\n293 - امير المؤمنين عليه السّلام فرمود : شستن سر با خطمى چرك را از بين ميبرد و چرك و ريم و ترشّحات چركين را از چشم دور مىكند .\r\n294 - و همانا رسول خدا صلَّى الله عليه و آله غمناك و دلتنگ شدند پس جبرئيل عليه السّلام به حضرت توصيه كرد كه سر خود را با سدر بشويد و آن سدرى بود كه از سدرة المنتهى رسيده بود .\r\n295 - موسى بن جعفر عليه السّلام فرمود : شستن سر با سدر روزى را نيكو بسوى آدمى جلب مىكند .\r\n296 - امام صادق عليه السّلام فرمود : سرهايتان را با برگ سدر بشوئيد كه هر فرشتهء مقرب و هر پيغمبر مرسلى آن را تقديس كرده و به پاكى ستوده و دعا كرده ، و هر كس سرش را با برگ سدر بشويد خداوند وسوسهء شيطان را تا هفتاد روز از او بگرداند\r\n","description":"","footnote":"","page_name":" 168 ","page_number":176},
  {"content":"\r\nو دور سازد و هر كس كه خداوند وسوسه شيطان را هفتاد روز از او باز گردانده دور سازد ديگر معصيت خداوند را نخواهد نمود و هر كس معصيت خداوند را نكند وارد بهشت خواهد شد .\r\nو اشكالى ندارد كه انسان پس از بيرون آمدن از حمّام پاهايش را بشويد و اگر پاهايش را نشويد نيز اشكالى ندارد ( زيرا زمين حمّام كه غساله بر آن ريخته شده پاك است هر چند با آن غساله وضو و غسل نميتوان ساخت ) .\r\n297 - امام مجتبى حسن بن علىّ بن ابى طالب عليهما السّلام از حمّام بيرون مىآمد ، مردى به آن حضرت عرضكرد : پاك باد حمّام كردن تو ، آن حضرت به او فرمود : اى احمق لفظ است در اينجا پس از بيرون آمدن از گرما به چه لفظى است كه به كار ميبرى ؟ ( اگر پيش از رفتن گفته بودى شايد وجهى داشت ) آن مرد گفت : حمّام تو نيكو باد ، آن حضرت فرمود اگر نيكو باشد پس چه فايده و راحتى به بدن ميدهد ( كه منظور از حمّام راحت بدنست نه چيز ديگر ) پس او گفت : حميم تو ، يعنى آب گرم تو نيكو باد ، آن حضرت فرمود : واى بر تو مگر نميدانى كه حميم بمعنى عرق آمده است ؟ آن مرد عرض كرد : پس چه بگويم ؟ حضرت فرمود : بگو : « طاب ما طهر منك ، و طهر ما طاب منك » پاك باد آنچه از اعضاى تو پاك گشت و همچنين پاك باد آنچه پاك شد از تو .\r\n298 - امام صادق عليه السّلام فرمود : هر گاه كه از حمّام بيرون آمده بودى و برادر مؤمنت به تو گفت : حمّامت نيكو باد ، پس در پاسخ بگو : خداوند خاطرت را شادمان سازد .\r\n","description":"","footnote":"","page_name":" 169 ","page_number":177},
  {"content":"\r\n299 - و رسول خدا صلَّى الله عليه و آله فرمود : دردها و بيماريهاى عمده سه درد است و داروهاى عمده نيز سه گونه است امّا درد ناشى از زيادى خون و مره ( صفرا و يا سودا ) و بلغم است ، پس درمان زيادى خون حجامت است و درمان بلغم حمّام رفتن و درمان صفرا و سودا مسهل است .\r\n300 - و امام صادق عليه السّلام فرمود : سه چيز است كه بدن را از هم ميپاشد و بسا انسان را ميكشد : خوردن گوشت خشك شده ( خشك كرده ) كه بو گرفته باشد ، و بحمام رفتن با شكم پر و زناشوئى و همبسترى با پير زنان و در روايت ديگريست كه : نزديكى با شكم پر و بعد از غذا .\r\n\r\nكوتاه كردن ناخنها و گرفتن شارب و شانه زدن\r\n301 - هشام بن سالم از امام صادق عليه السّلام روايت كرده كه آن حضرت فرمود :\r\nكوتاه كردن ناخنها در روز جمعه شخص را از بيمارى جذام و ديوانگى و پيسى و كورى در امان ميدارد و اگر چندان نبود كه احتياج بگرفتن آن داشته باشى يك بار مقراض ( قيچى ) را بر ناخنها بكش ( كه اندكى بتراشد ) .\r\n302 - و در خبر ديگرى آمده است كه : اگر هم احتياج نداشتى كارد يا قيچى را بر\r\n","description":"","footnote":"","page_name":" 170 ","page_number":178},
  {"content":"\r\nآنها بمال و ردّ كن .\r\n303 - عبد الرّحيم قصير از امام باقر عليه السّلام روايت كرده كه آن حضرت فرمود : هر كس ناخنها و شارب خود را در هر جمعه كوتاه كند و هنگام گرفتن اين دعا را بخواند :\r\n« بسم الله و با لله و على سنّة محمّد و آل محمّد صلوات الله عليهم يعنى با استعانت و يارى خواستن از نام خدا و بعون الهى و بر سنّت و طريقه محمّد و آل محمّد كه صلوات و درودهاى خداوند بر آنان باد ) ريزه ها و خرده هاى ناخن و موى ريزه هاى شارب او به زمين فرو نميريزد مگر آنكه در همان حال خداوند عزّ و جلّ براى او پاداش بنده آزاد كردن بتعداد آن تراشه ها و ريزه ها بنويسد ، و به هيچ بيمارى جز آن بيمارى كه مقدّر است در آن از دنيا برود مبتلا نميشود .\r\n304 - و در خبر ديگرى روايت شده كه : هر كس خواهد كه در روز جمعه ناخنهاى خود را كوتاه كند از ناخن انگشت كه كوچك دست چپ خود شروع كند و به ناخن انگشت كوچك دست راست خود تمام كند و خاتمه دهد .\r\n305 - امام صادق عليه السّلام فرمود : گرفتن و كوتاه كردن شارب از جمعه تا جمعهء ديگر موجب ايمنى از بيمارى جذام است .\r\n306 - حسين بن ابى العلا به امام صادق عليه السّلام عرضكرد : ثواب كسى كه هر جمعه شارب خود را بگيرد و ناخنهاى خويش را كوتاه كند چه خواهد بود ؟ آن حضرت فرمود : از\r\n","description":"","footnote":"","page_name":" 171 ","page_number":179},
  {"content":"\r\nآن جمعه تا جمعه ديگر همواره پاك خواهد بود يعنى خداوند او را از ارتكاب گناه مصون خواهد داشت .\r\n307 - رسول خدا صلَّى الله عليه و آله فرمود : زنهار هرگز كسى از شما شارب خود را بلند نسازد كه بتحقيق شيطان آن را پناهگاه خود ساخته و خويشتن را بدان مخفى ميسازد .\r\n308 - و امام صادق عليه السّلام فرمود : كسى كه در روز جمعه ناخنهايش را كوتاه كند بندهاى انگشتانش نريزد يا اطراف ناخنهايش ريشه نكند .\r\n309 - امام صادق عليه السّلام فرمود : هر كس ناخنهايش را در روز پنجشنبه بگيرد و يكى از ناخنهايش را براى روز جمعه باقى بگذارد خداوند فقر و تنگدستى را از او دور ميسازد .\r\n310 - عبد الله بن ابي يعفور به امام صادق عليه السّلام عرضكرد : فدايت گردم مشهور است كه هيچ چيز در فرود آمدن روزى بسوى بنده همانند ذكر و دعا در تعقيب نماز صبح در فاصلهء طلوع فجر تا طلوع آفتاب نيست ، آن حضرت فرمود : آرى درست است اما من تو را از چيزى بهتر از آن در فراخى روزى آگاه ميكنم و آن گرفتن شارب ( موى پشت لب و باصطلاح سبلت ) و كوتاه كردن ناخنها در روز جمعه است .\r\n","description":"","footnote":"","page_name":" 172 ","page_number":180},
  {"content":"\r\nو گرفتن ناخنها در روز پنجشنبه موجب دفع درد چشم مىشود .\r\n311 - امام باقر عليه السّلام فرمود : هر كس ناخنهايش را هر روز پنجشنبه بگيرد فرزندانش دچار چشم درد نميشوند .\r\n312 - رسول خدا صلَّى الله عليه و آله فرمود : هر كس ناخنهايش را روزهاى شنبه و پنجشنبه كوتاه كند و موى پشت لبش را بگيرد از درد دندان و درد چشم شفا يابد .\r\n313 - موسى بن بكر به امام صادق عليه السّلام عرض كرد : اصحاب و طرفداران ما ميگويند : گرفتن ناخنها و كوتاه كردن شارب فقط در روز جمعه بايد انجام شود ، آن حضرت فرمود : سبحان الله ( از روى تعجّب يعنى پناه بر خدا از اين سخنان ، چنين لزومى در كار نيست ) اگر مايل بودى آن را در روز جمعه بگير و گر نه در بقيّه روزهاى هفته .\r\n314 - امام صادق عليه السّلام فرمود : شارب و ناخن را هر گاه بلند شود كوتاهشان كن ( وقت خاصّى براى آن تعيين نكرده‌اند ) .\r\n315 - و رسول خدا صلَّى الله عليه و آله بمردان فرمود : ناخنهاى خود را كوتاه كنيد ، و بزنان فرمود : قدرى از ناخن خود را بگذاريد كه همانا براى زينت شما بهتر است .\r\n","description":"","footnote":"","page_name":" 173 ","page_number":181},
  {"content":"\r\n316 - امام صادق عليه السّلام فرمود : هر گاه شخص ناخنها و شاربش را گرفت يا كوتاه كرد ، آن را دفن كند كه اين عمل سنّت است .\r\n317 - و روايت شده است كه : دفن مو و ناخن و خون جزء سنّت است .\r\n318 - از امام رضا عليه السّلام سؤال شد در مورد فرمايش خداى عزّ و جلّ : * ( خُذُوا زِينَتَكُمْ عِنْدَ كُلِّ مَسْجِدٍ ) * يعنى زينت خود را برداريد و خويشتن را بيارائيد نزد هر مسجدى يعنى هنگام هر نمازى ، آن حضرت فرمود : از جمله آن زينتها ، شانه زدن بر موى براى هر نمازى است .\r\n319 - امام صادق عليه السّلام فرمود : شانه زدن موى سر مرض و با را از بين ميبرد و شانه زدن بريش دندانها را محكم مىكند .\r\n320 - موسى بن جعفر عليهما السّلام فرمود : هر گاه ريش و موهاى سرت را شانه زدى شانه را بر سينه ات بكش كه آن اندوه و سستى و ضعف را از ميان ميبرد .\r\n321 - امام صادق عليه السّلام فرمود : هر كس ريش خود را هفتاد بار شانه كند و يك بار يك بار آن را بشمرد تا بهفتاد رسد شيطان چهل روز به او نزديك نشود .\r\nو شانه هاى عاج و همچنين سرمه دانها و روغندانها كه از عاج فيل تهيّه و ساخته\r\n","description":"","footnote":"","page_name":" 174 ","page_number":182},
  {"content":"\r\nشده اشكالى بر آنها نيست .\r\n322 - موسى بن جعفر عليهما السّلام فرمود : با شانهء عاج شانه بزنيد كه آن و با را دفع مىكند .\r\n323 - امام صادق عليه السّلام فرمود : شانه زدن و با را از آدمى دور ميسازد و منظور از و با تب است . در روايت احمد بن ابى عبد الله برقى آمده كه « ونا » را دفع مىكند و مراد از آن ضعف و سستى مو است ، خداوند عزّ و جلّ ميفرمايد : * ( وَلا تَنِيا فِي ذِكْرِي ) * يعنى : و شما دو تن در ذكر من سستى مكنيد يا ضعيف مباشيد .\r\n324 - موسى بن جعفر عليهما السّلام فرمود : سه چيز است كه هر كس آن را بداند هرگز ترك آن نخواهد كرد : كم كردن و كوتاه نمودن موى سر و بدن ، و بالا زدن جامه كه روى زمين كشيده نشود ، و نكاح با كنيزان .\r\n325 - امام صادق عليه السّلام به يكى از اصحاب خود فرمود : موى خود را از ته بتراش تا چركين نشود و شپش و غيره در آن نيفتد و چركهائى كه لازمهء مو گذاشتن است زائل شود و گردنت سطبر و فربه گردد و چشمت روشن شود و بدنت راحت يابد .\r\n326 - رسول خدا صلَّى الله عليه و آله فرمود : هر كس موى سر بگذارد بايد آن را نيكو\r\n","description":"","footnote":"","page_name":" 175 ","page_number":183},
  {"content":"\r\nتربيت و آرايش كند ( با شانه كردن و نظيف داشتن ) يا اينكه آن را كوتاه كند .\r\n327 - و نيز آن حضرت فرمود : موى نيكو از پوششهائى است كه خداوند تعالى بر آدميان پوشانيده و هديه فرموده پس آن را عزيز و گرامى بداريد .\r\n328 - امام صادق عليه السّلام فرمود : هر كس موى سر بگذارد و فرق سر باز نكند يا از ميان سر به دو نيم نكند خداوند در روز قيامت فرق سر او را با ارّه اى آتشين باز مىكند .\r\nمترجم گويد : « دور نيست كه براى مسح سر باشد چون بايد بر بشره و پوست سر يا بن مو مسح واقع شود » .\r\nو موى سر رسول خدا صلَّى الله عليه و آله « وفره » بود يعنى مقدارى كه به نرمهء گوش ميرسد ، و بدان اندازه نبود كه بتوان فرق باز كرد .\r\n329 - رسول خدا صلَّى الله عليه و آله فرمود : پشت لب يا سبيل خود را از بن بچينيد و ريش را بگذاريد بلند شود ولى شبيه يهودان مباشيد .\r\n330 - پيامبر خدا صلَّى الله عليه و آله به مردى كه ريش بلندى داشت نگريست و فرمود : چه ميشد اگر اين مرد ريشش را اصلاح ميكرد كه زياد بلند يا كوتاه نباشد ، پس اين خبر بدان مرد رسيد و او ريش خود را حدّ وسط ريش بلند و ريش كوتاه اصلاح كرد سپس بر رسول خدا صلَّى الله عليه و آله وارد شد ، هنگامى كه رسول خدا ( ص ) او را ديد فرمود : همگى چنين كنيد .\r\n","description":"","footnote":"","page_name":" 176 ","page_number":184},
  {"content":"\r\n331 - رسول خدا صلَّى الله عليه و آله فرمود : همانا مجوس ريشهاى خود را مقراض كرده و سبيلها را بزرگ و كلفت ميساختند و ما بر خلاف ايشان پشت لبها را كوتاه ساخته و ريشهايمان را بلند ميگذاريم و اين فطرت اسلام است ( يا از سنتهاى حضرت ابراهيم « ع » است ) .\r\n332 - امام صادق عليه السّلام فرمود : آنچه از ريش كه بيش از يك قبضه است ( يعنى اگر طول آن را با دست بگيرند آن مقدارى كه بيرون از دست ميماند ) آن مقدار در آتش خواهد بود .\r\n333 - محمد بن مسلم گويد : امام باقر عليه السّلام را ديدم [ حجامتكننده 
  ] محاسنش را كوتاه ميكرد ، آن حضرت فرمود : آن را گرد و مدوّر كن .\r\n334 - و امام صادق عليه السّلام فرمود : با دست خود ريشت را ميگيرى آنچه زيادى ماند ( يعنى وقتى ريشت را در ميان مشت گرفتى آنچه از دست مشت كرده بيرون ماند ) آن را ميچينى .\r\n335 - رسول خدا صلَّى الله عليه و آله فرمود : ظاهر شدن موى سفيد در جلو سر دلالت بر خوبى احوال مىكند و در روى دو گونه و دو طرف ريش ( نزديكى گوش ) علامت سخا و كرم است و در دو طرف سر نشانهء شجاعت و در پشت سر اگر اول بار ظاهر شود نامبارك و نحس است .\r\n","description":"","footnote":"","page_name":" 177 ","page_number":185},
  {"content":"\r\n336 - امام صادق عليه السّلام فرمود : اوّلين كسى كه داراى موى سپيد شد ابراهيم خليل عليه السلام بود كه روزى محاسن خود را به بالا گرفت و يك تار موى سفيد در آن ديد و گفت : اى جبرئيل اين چيست ؟ جبرئيل گفت : اين وقار است ، پس ابراهيم عرضكرد : خداوندا وقار مرا افزون گردان .\r\n337 - و نيز امام صادق عليه السّلام فرمود : هر كس از مسلمانان كه داراى يك تار موى سپيد شود روز قيامت آن يك تار موى سفيد براى او نورى خواهد بود . « 1 »\r\n338 - رسول خدا صلَّى الله عليه و آله فرمود : موى سفيد چون نور است ( يا چهره شخص را نورانى مىكند ) پس آن را از جاى خود در نياوريد و نكنيد .\r\n339 - امير المؤمنين عليه السّلام در چيدن موى سپيد اشكالى نميدانستند ولى كندن آن را مكروه ميداشتند .\r\nنهى از كندن موى سفيد نهى بمعنى كراهت است نه نهى تحريمى زيرا :\r\n340 - امام صادق عليه السّلام ميفرمود : باكى نيست بر چيدن موى سفيد ( كه آميخته با موى سياه باشد ) و كندن آن . لكن چيدن آن نزد من خوشايندتر از كندن آنست .\r\n\r\n","description":"","footnote":"\r\n« 1 » مراد آن كس باشد كه در اسلام موئى سفيد كرده باشد .\r\n","page_name":" 178 ","page_number":186},
  {"content":"\r\nپس اخبار ائمه عليهم السّلام در يك حالت مختلف نميشود زيرا محلّ صدور جمله آنها از سوى خداوند تعالى است كه به پيامبر صلَّى الله عليه و آله وحى شده است ، بلكه احكام آنان بحسب تفاوت و شرائط مختلفى كه در موارد گوناگون وجود دارد مختلف است .\r\n341 - امام صادق عليه السّلام فرمود : چهار چيز جزء اخلاق پيامبران عليهم السّلام محسوب مىشود . بوى خوش به كار بردن ، نظافت كردن و پاكسازى باستره ( تيغ ) و تراشيدن موى بدن با نوره و بسيارى نزديكى كردن .\r\n342 - و باز آن حضرت فرمود : روز سه شنبه ناخنهاى خود را بگيرد و روز چهارشنبه حمّام كنيد ، و اگر نياز به حجامت داشتيد روز پنجشنبه حجامت كنيد . و بهترين و خوشبوترين عطرهاى خود را روز جمعه استعمال كنيد .\r\n\r\nغسل ميّت [ احكام اموات 
  ]\r\n343 - امام صادق عليه السّلام فرمود : رسول خدا صلَّى الله عليه و آله بر مردى از بنى هاشم كه در حال نزع و احتضار بود وارد شد و به او گفت : اين دعا را بخوان : « لا إله\r\n","description":"","footnote":"","page_name":" 179 ","page_number":187},
  {"content":"\r\nإلَّا الله الحليم الكريم ، لا إله إلَّا الله العليّ العظيم ، سبحان الله ربّ السّماوات السّبع و رب الأرضين السّبع و ما فيهنّ و ما بينهنّ و ما تحتهنّ و ربّ العرش العظيم ، و سلام على المرسلين و الحمد لله ربّ العالمين » . يعنى هيچ معبودى نيست كه در خور پرستش باشد جز ذات واجب الوجودى كه مستجمع جميع صفات كماليّه و حليم و بردبار و كريم است ، نيست معبودى جز خداى يگانه بلند مرتبه و عظيم الشأن منزّه و پاك ميدانم پروردگار آسمانهاى هفتگانه را و آنچه در آنهاست و آنچه در ميان آنها و زير آنها است و او پروردگار عرش عظيم است و درود بر فرستادگان الهى و حمد و ثنا مخصوص خداوند پروردگار عالميان است . آن مرد كه در حال نزع بود اين دعا را خواند و پيغمبر خدا صلَّى الله عليه و آله فرمود : سپاس خداى را كه او را از آتش دوزخ رهانيد . و اين كلمات همان كلمات فرج است .\r\n344 - امام باقر عليه السّلام فرمود : همانا شما كسانى را كه ميميرند بهنگام مرگ كلمهء « لا إله إلَّا الله » تلقين ميكنيد و ما بكسان خود كه مرگشان فرا رسيده كلمهء محمّد رسول الله را تلقين ميكنيم ( ظاهرا مراد از « شما » اهل سنّت است كه در تلقين ميّت به شهادت لا إله إلَّا الله اكتفا ميكنند و مقصود از « ما » اهل بيت عليهم السّلام و پيروان و شيعيان ايشان هستند كه علاوه بر شهادت به توحيد ، شهادت به رسالت پيامبر صلَّى الله عليه و آله را نيز در تلقين اضافه ميكنند ) .\r\n345 - رسول خدا صلَّى الله عليه و آله فرمود : مردگانتان را پيش از مرگ « لا إله إلَّا\r\n","description":"","footnote":"","page_name":" 180 ","page_number":188},
  {"content":"\r\nالله « تلقين كنيد ، هر كس آخرين سخن زندگيش كلمهء » لا إله الَّا الله « باشد داخل بهشت خواهد شد .\r\n346 - امام صادق عليه السّلام فرمود : هشيارانه ترين حالات مؤمن هنگام مرگ اوست . ( يا دربندترين و گرفته ترين وقت براى زبان مؤمن بهنگام وفات اوست ) .\r\n347 - امام صادق عليه السّلام فرمود : در زمان رسول خدا صلَّى الله عليه و آله مردى از اهل مدينه در حالت بيمارى كه با همان بيمارى از دنيا رفت زبانش گرفته و بسته شد رسول خدا صلَّى الله عليه و آله بر او وارد شد و به او فرمود : بگو : « لا إله إلا الله » بيمار نتوانست بگويد ، پيامبر ( ص ) دوباره اين سخن را به او تكرار كرد و باز آن شخص نتوانست ، در اين هنگام زنى بالاى سر بيمار ايستاده بود رسول خدا ( ص ) به او فرمود : آيا اين مرد مادرش زنده است ؟ آن زن عرض كرد : آرى يا رسول الله من مادر اويم ، رسول خدا ( ص ) به او فرمود : آيا تو از او راضى هستى يا خير ؟ عرضكرد : نه تنها راضى نيستم بلكه از او خشمگين هم هستم ، رسول خدا صلَّى الله عليه و آله به آن زن فرمود :\r\nمن مايلم كه تو از او بگذرى و راضى و خشنود شوى عرضكرد : يا رسول الله من براى خشنودى خاطر شما از او راضى شدم ، پس پيامبر ( ص ) به بيمار فرمود : بگو « لا إله إلا الله » و او گفت : « لا إله إلَّا الله » ، پيامبر ( ص ) فرمود : حال اين دعا را بخوان : « يا من\r\n","description":"","footnote":"","page_name":" 181 ","page_number":189},
  {"content":"\r\nيقبل اليسير و يعفو عن الكثير ، اقبل منّي اليسير و اعف عنّي الكثير ، إنّك انت العفو الغفور « يعنى : اى خدايى كه از بندگان طاعات اندك و ناچيز را ميپذيرى و از گناهان بسيار درميگذرى ، از من عبادت و آورده ناچيزم را بپذير و از نافرمانيهاى بيشمارم درگذر ، همانا تو خود بسيار بخشايشگر و آمرزنده اى . بيمار اين دعا را خواند ، پس رسول خدا ( ص ) به او فرمود : چه ميبينى ؟ عرضكرد : دو موجود سياه را ميبينم كه بر من وارد شدند ، پيامبر ( ص ) فرمود : بار ديگر آن دعا را بخوان و آن شخص همان دعا را تكرار كرد ، باز پيامبر ( ص ) به او فرمود : اكنون چه ميبينى ؟ عرض كرد : آن دو موجود سياه از من دور شدند و دو موجود سفيد وارد شدند و آن دو سياه بيرون رفتند و ديگر آنها را نميبينم و آن دو سفيد نزديك شدند و اكنون مشغول قبض روح منند . و در همان لحظه از دنيا رفت .\r\n348 - از امام صادق عليه السّلام در بارهء اينكه روى ميّت را بكدام جهت و چگونه بايد ساخت سؤال شد ، آن حضرت فرمود : دو كف پاهاى او را به جانب قبله بگردان .\r\n349 - امير المؤمنين عليه السّلام فرمود : رسول خدا صلَّى الله عليه و آله بر مردى از فرزندان عبد المطَّلب وارد شد و او در حال جان كندن بود و رويش به جانب ديگرى غير از قبله بود ، رسول خدا به اطرافيان او فرمود : روى او را بسوى قبله كنيد كه اگر چنان كرديد فرشتگان رو به او آورده و متوجه اش ميشوند و خداوند عزّ و جلّ با نظر\r\n","description":"","footnote":"","page_name":" 182 ","page_number":190},
  {"content":"\r\nرحمت به او روى مىكند پس به همان حال بماند تا قبض روح گردد .\r\n350 - امام صادق عليه السّلام فرمود : هيچ كس نيست كه مرگش فرا رسد و در حال احتضار باشد مگر اينكه ابليس يكى از افراد خود را بر او موكَّل كند تا به كافرشدنش دعوت كند و وى را در دينش به شك اندازد تا جان از تنش بيرون رود پس هر گاه بر سر شخصى از كسان خود رفتيد كه مرگش فرا رسيده به او شهادتين را تلقين كنيد ( كه او بگويد : اشهد ان لا إله إلَّا الله و اشهد انّ محمّدا رسول الله ) تا هنگامى كه از دنيا برود و شيطان بر او دست نيابد .\r\n351 - پيامبر خدا ( ص ) در آخرين خطبه اى كه ايراد كردند فرمودند : هر كس يك سال پيش از آنكه بميرد توبه كند خداوند توبه او را بپذيرد ، سپس فرمودند : يك سال زياد است ، هر كس يك ماه قبل از فوتش توبه كند خداوند توبه او را قبول مىكند بعد اضافه فرمود : يك ماه هم زياد است هر كس يك هفته پيش از مرگش توبه كند توبه اش در بارگاه خدا مقبول است ، باز فرمود يك هفته هم بسيار است ، هر كس يك روز قبل از وفاتش توبه كند خداوند توبهء او را بپذيرد ، باز فرمود : يك روز هم زياد است هر كس ساعتى پيش از مرگش توبه كند خداوند توبه او را قبول مىكند ، باز فرمود : يك ساعت هم بسيار است هر كس توبه كند در حالى كه نفسش باينجا رسيده - و در اين حال با\r\n","description":"","footnote":"","page_name":" 183 ","page_number":191},
  {"content":"\r\nدست مباركش به حلق خود اشاره فرمود - خداوند توبه او را قبول مىكند .\r\n352 - از امام صادق عليه السّلام در مورد اين فرمايش خداوند عزّ و جلّ سؤال شد كه ميفرمايد : * ( وَلَيْسَتِ التَّوْبَةُ لِلَّذِينَ يَعْمَلُونَ السَّيِّئاتِ حَتَّى إِذا حَضَرَ أَحَدَهُمُ الْمَوْتُ قالَ إِنِّي تُبْتُ الآنَ ) * يعنى : توبه براى آن كسانى نيست كه مرتكب گناهان ميشوند تا هنگامى كه مرگ يكى از آنان فرا رسد آن زمان گويند اكنون من توبه كرده‌ام .\r\nآن حضرت فرمود : مراد از وقت مرگ هنگامى است كه شخص آخرت را به چشم ببيند .\r\n( ملك الموت يا بهشت را و يا دوزخ را ) .\r\n353 - مردى از صحرانشينان كه داراى حشم و شترانى بسيار بود خدمت رسول خدا ( ص ) رسيد و عرضكرد : يا رسول الله مرا از معنى و تأويل اين فرمايش خداوند عزّ و جلّ آگاه ساز كه ميفرمايد : * ( الَّذِينَ آمَنُوا وَكانُوا يَتَّقُونَ ، لَهُمُ الْبُشْرى فِي الْحَياةِ الدُّنْيا وَفِي الآخِرَةِ ) * يعنى كسانى كه ايمان آورده‌اند و پرهيزكارى پيشه ساختند آنان را در زندگانى دنيا و در آخرت بشارت است . فرمود : امّا آنكه فرمود : « آنان را در زندگى دنيا و آخرت بشارت است » آن بشارت عبارت از همان خوابهاى خوب است كه مؤمن ميبيند و در همين دنياى خود بدان بشارت مييابد كه ببهشت خواهد رفت . و اما آن قسمت از فرمايش خداوند عزّ و جلّ كه ميفرمايد : ايشان را در آخرت بشارت است . عبارتست از بشارت افراد با ايمان بهنگام مرگ و زمان وفاتش : كه خداوند سبحان ترا آمرزيده و نيز كسانى را كه جنازه ات را برميدارند و بگورت ميرسانند نيز\r\n","description":"","footnote":"","page_name":" 184 ","page_number":192},
  {"content":"\r\nمىآمرزد .\r\nشرح : « اين بشارتها براى دوستان حقّ است كه هم آنان خدا را دوست دارند و هم خدا آنان را . و دوستى خدا امرى آسان نيست ، چه بسا مدعيان دوستى خداوند كه خدا آنان را دشمن دارد و گاه آزمايش معلوم شود كه در ادّعا كاذب بوده‌اند يا صادق » .\r\n354 - امام صادق عليه السّلام فرمود : از ملك الموت پرسيدند : تو چگونه چندين نفر را در يك زمان قبض روح ميكنى در صورتى كه پارهء از آنان در مغرب زمين هستند و بعضى در مشرق زمين ؟ گفت من آنان را بسوى خود ميخوانم و آنها مرا اطاعت ميكنند . امام عليه السّلام ادامه ميدهد : باز ملك الموت گفت : همانا همهء جهان پيش من چون كاسه اى است كه در برابر يكى از شما باشد از هر كجاى آن كه بخواهد مىخورد ، و جميع دنيا نزد من مانند يكدرهم است كه در كف شما باشد هرطور كه بخواهد آن را ميگرداند . ( من نيز با دنيا چنين ميكنم و همين گونه دنيا در اختيار من است ) .\r\n355 - امام صادق عليه السّلام فرمود : هيچ مؤمنى از دنيا بيرون نميرود مگر با رضايت خاطر و خشنودى خودش ، و آن بدين نحو است كه خداوند تبارك و تعالى پرده از پيش چشم او بردارد تا به جايگاه خود در بهشت و آنچه خداوند در آنجا برايش آماده ساخته بنگرد ، و دنيا نيز به بهترين صورتى كه آن مؤمن در دنيا دارا بوده برايش نمايش داده مىشود آنگاه او را مخيّر ميسازند تا به اختيار خود برگزيند و مؤمن آنچه نزد\r\n","description":"","footnote":"","page_name":" 185 ","page_number":193},
  {"content":"\r\nخداوند عزّ و جلّ است انتخاب كرده و ميگويد : دنيا به چه كارم آيد يا چه كنم با دنيا و آن گرفتاريهايش ؟ پس كلمات فرج را به مردگان خود پيش از مرگ تلقين كنيد .\r\n( كلمات فرج طىّ حديث شماره 343 قبلا گذشته است ) .\r\n356 - امام باقر عليه السّلام فرمود : اگر من عكرمه را بهنگام مرگ پيش از وفاتش در مييافتم حتما براى او سودمند واقع ميشدم ، پس از آن ماجرا از امام صادق عليه السّلام پرسيدند چگونه پدرتان به او سود مىرساند ؟ آن حضرت فرمود : آنچه شما بدان اعتقاد داريد به او تلقين ميكرد .\r\nشرح : « عكرمه غلام آزاد ساختهء عبد الله بن عبّاس است وى اگر چه به امام باقر عليه السّلام اعتقاد داشت و احترام ميگذاشت و خدمت آن حضرت رفت و آمد مينمود اما متأسفانه ميگويند با خوارج نيز اشتراك عقيده داشته است و در حديث آمده كه ابو بصير گفت روزى ما خدمت امام باقر عليه السّلام بوديم و حمران برادر زراره نيز با ما بود ناگهان غلام آزادشدهء حضرت درآمد و گفت عكرمه در حال جاندادن است حضرت بما فرمود همين جا باشيد من الآن برميگردم . رفتند ولى زود بازگشتند و فرمودند اگر هنگامى كه هنوز او را جان بگلوگاه نرسيده بود من رسيده و او را در مىيافتم كلماتى به او مىآموختم كه نفعش بخشد ولى متأسّفانه وقتى رسيدم كه كار از كار گذشته بود يعنى زمانى رسيدم كه پرده از چشمش برداشته شده بود و امور آخرت را با چشم برزخى خود ميديد كه ديگر سودى نداشت » .\r\n357 - رسول خدا صلَّى الله عليه و آله فرمود : مردن ناگهانى براى مؤمن سبب سبك شدن بار گناه و آسايش اوست ، و براى كافر گرفتار شدن ناگهانى بسر پنجه مرگ و\r\n","description":"","footnote":"","page_name":" 186 ","page_number":194},
  {"content":"\r\nموجب تأسّف يا خشم اوست .\r\n358 - امام صادق عليه السّلام فرمود : مرگ كفّارهء گناهان هر مؤمنى است .\r\n359 - و نيز فرمود : ميان دنيا و آخرت هزار گردنه باشد كه آسانترين آنها مرگ است .\r\n360 - امام صادق عليه السّلام فرمود : هر گاه زمان مرگ يكى از طرفداران و شيعيان ما فرا ميرسد شيطان از راست و چپ ببالين او مىآيد تا او را از آنچه بدان اعتقاد دارد گمراه سازد ، ولى خداوند عزّ و جلّ از آن جلوگيرى مىكند و نميگذارد و اين همان فرمايش خداوند تعالى است كه : * ( يُثَبِّتُ الله الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَفِي الآخِرَةِ ) * خداوند سبحان آنان را كه ايمان آورده‌اند در زندگانى دنيا و به سراى آخرت بر قول ثابت ( كه همان اعتقادات حقّه صحيح و واقعى است ) استوار و پا بر جاى نگه ميدارد .\r\n361 - امام صادق عليه السّلام در مورد ميّت كه بهنگام مرگ چشمانش گريان مىشود فرمود كه آن هنگام ديدن رسول خدا ( ص ) است كه آنچه او را خوشحال مىكند و محبوب اوست ميبيند و گريان مىشود ، سپس آن حضرت فرمود : آيا نديده اى شخص بهنگام ديدن محبوب اشك در چشمانش حلقه مىزند و ميخندد ؟ .\r\n362 - امام صادق عليه السّلام فرمود : هر گاه مؤمنى را ديدى كه چشمانش باز\r\n","description":"","footnote":"","page_name":" 187 ","page_number":195},
  {"content":"\r\nمانده و بهم نميزند و آب از چشم چپش روان شده و بر پيشانيش عرق نشسته و لبهايش كشيده و در هم فشرده و سوراخهاى بينى او از هم باز شده ، پس هر كدام از اين علامتها ترا كافى است كه او را رو به قبله كرده و مقدمات مربوط به ميّت را مهيّا كنى . ( يعنى بعنوان نشانهء رسيدن مرگ مقدّمات مراسم مربوطه را بجاى آرى ) .\r\n363 - امام باقر عليه السّلام فرمود : همانا بهنگام فرا رسيدن مرگ نشانهء مؤمن آنست كه صورتش از رنگى كه داشته سفيدتر مىشود سفيدتر از رنگ ساير قسمتهاى بدنش و عرق بر پيشانيش مينشيند و آب از چشمانش روان شده و به صورت اشك روان گردد ، اينها علامت بيرون رفتن روح از بدن اوست . و همانا كافر روحش را از كنار دهانش بيرون كشند چون كف كه بر اطراف دهان شتر درآيد همچنان كه جان درازگوشى از تنش خارج مىشود .\r\n364 - و روايت شده كه : آخرين مزه اى كه انسان وقت وفاتش در مييابد و احساس مىكند طعم و مزه انگور است .\r\n365 - از رسول خدا صلَّى الله عليه و آله پرسيده شد : ملك الموت چگونه جان مؤمن را ميستاند ، آن حضرت فرمود : همانا ملك الموت بهنگام مرگ نزد مؤمن ميايستد همچون ايستادن بندهء ذليل و بيمقدار در مقابل آقا و سرور خودش ، و او و يارانش از آن مؤمن دور ميايستند و به او نزديك نميشوند ، تا اوّل با سلام به او شروع مىكند و او را به\r\n","description":"","footnote":"","page_name":" 188 ","page_number":196},
  {"content":"\r\nبهشت بشارت مىدهد .\r\n366 - امير المؤمنين عليه السّلام فرمود : همانا هنگامى كه مرگ مؤمن فرا رسد ملك الموت او را محكم ميبندد . ( با بشارت به وعده هاى الهى و جايگاهش را در بهشت به او نمودن ، و يا او را به عاقبت نكويش بشارت دادن و يا شايد با ديدن ملك الموت كه خود پيش درآمد دنياى بزرگتريست بر جاى خود ميخكوب مىشود و شايد هم اعتبارات ديگر ) كه اگر چنين نكند او آرام نگيرد .\r\nو هيچ كس نيست كه مرگ فرا پيش او آيد مگر آنكه پيامبر صلَّى الله عليه و آله و ائمّه معصومين عليهم السّلام همگى با جسد مثالى برايش مجسم شوند به نحوى كه آنان را ميبيند ، پس اگر مؤمن باشد آنان را چنان ميبيند كه دوستشان دارد ، و اگر مؤمن نباشد ايشان را بدان صورت ميبيند كه دوستشان ندارد و دشمن دارد و خداوند تبارك و تعالى ميفرمايد : * ( فَلَوْ لا إِذا بَلَغَتِ الْحُلْقُومَ وَأَنْتُمْ حِينَئِذٍ تَنْظُرُونَ وَنَحْنُ أَقْرَبُ إِلَيْه مِنْكُمْ وَلكِنْ لا تُبْصِرُونَ ) * يعنى : پس چرا آنگاه كه جان به گلويش رسد روح او را به او باز نميگردانيد ( اگر قدرت داريد ) در صورتى كه در همان حال شما به او مينگريد ، و ما در همه حال به او نزديكتر از شمائيم و ليكن شما نميبينيد . الواقعه : 83 الى 85 .\r\nيكى از شرحكنندگان كتاب گفته : « بايد توجّه داشت كه اين آيهء مباركه از متشابهات آيات قرآنى است يعنى تأويل آن را جز خداوند تبارك و تعالى و رسول خدا ( ص ) و اهل بيت او عليهم السّلام حقّا هيچ كس نميداند و اخبار عديده باشارت و صراحت در تأويل اين آيه مباركه ذكر كرده است كه متأسفانه اين مقام را حوصلهء آن مقال نيست » .\r\n","description":"","footnote":"","page_name":" 189 ","page_number":197},
  {"content":"\r\n367 - امام صادق عليه السّلام فرمود : چون جان مؤمن به گلوگاهش رسد ، مقام او را در بهشت به او مينمايند ، او خواهد گفت : مرا به دنيا باز گردانيد تا خويشانم را به آنچه ديده‌ام خبر دهم . پس به او گفته مىشود : راهى براى اين كار نيست .\r\n368 - از امام صادق عليه السّلام سؤال شد در مورد اين فرمايش خداوند عزّ و جلّ :\r\n* ( الله يَتَوَفَّى الأَنْفُسَ حِينَ مَوْتِها ) * الزمر : 42 يعنى : خداوند جانها را بهنگام مرگشان ميگيرد و باز خداوند عزّ و جلّ ميفرمايد : * ( قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ) * الم سجده : « يعنى : اى پيامبر بگو كه فرشته اى بنام ملك الموت كه بر شما گمارده شده شما را قبض روح مىكند و باز ميفرمايد : * ( الَّذِينَ تَتَوَفَّاهُمُ الْمَلائِكَةُ طَيِّبِينَ ) * النحل 32 يعنى : آنان كه فرشتگان جانشان را ميستانند در حالى كه طيّب و پاكيزه‌اند از همهء بديها و زشتيها . و باز ميفرمايد : * ( الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ ) * النحل : 28 يعنى : آنان كه فرشتگان جانشان را ميگيرند در حالى كه بر خويشتن ستمكنندگانند . و باز در جاى ديگر ميفرمايد : * ( تَوَفَّتْه رُسُلُنا ) * انعام : 61 يعنى :\r\nرسولان و فرستادگان ما او را قبض روح ميكنند . و باز در جاى ديگر ميفرمايد : * ( وَلَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ ) * انفال : 52 و اگر ببينى كه فرشتگان چگونه كسانى را كه كافرند قبض روح ميكنند حتما تعجّب خواهى كرد . حال با توجّه باينكه در يكزمان آنقدر نفوس در اطراف جهان از دنيا ميروند كه شمارش آنها را جز خدا نتواند ، اگر تنها ملك الموت قبض روح مىكند با توجه به مضمون آيات ياد شده چگونه\r\n","description":"","footnote":"","page_name":" 190 ","page_number":198},
  {"content":"\r\nچنين چيزى ممكن است ؟ آن حضرت پاسخ فرمود : خداوند تبارك و تعالى براى ملك الموت دستياران و كمككارانى از فرشتگان قرار داده است كه آنها جانها را ميستانند بسان رئيس نظميه ( پليس ) كه داراى مددكاران و دستيارانى از ميان انسانهاست و براى انجام كارها و نيازهاى خود بايشان مأموريت ميدهد و آنان را بنقاط مختلف گسيل ميدارد ، ملائكه نيز به همين ترتيب از طرف ملك الموت اعزام ميشوند و قبض روح انسانها ميكنند و ملك الموت نيز جانهاى قبض شده را از فرشتگان ميستاند علاوه بر آنچه كه خود قبض كرده است و آن جمله را خداوند عزّ و جلّ از ملك الموت ميستاند .\r\n369 - امام صادق عليه السّلام فرمود : دوست و طرفدار امير المؤمنين عليه السّلام آن حضرت را در سه موضع ميبيند بگونه اى كه شادمانش سازد : اول بهنگام مرگ ، دوم نزديك صراط يا هنگام عبور از صراط ، و سوّم در كنار حوض كوثر .\r\nو ملك الموت شيطان را از كسى كه مراقبت از نماز خويش ميكرده و آن را با جميع شروط بجا آورده ميراند و در چنان حالت عظيمى او را تلقين مىكند كه شهادت دهد :\r\nكه هيچ معبودى جز خداوند يكتا نيست و نيز شهادت بر اينكه محمّد ( ص ) فرستادهء خداست ( يا تلقين مىكند كه بگو : اشهد ان لا إله إلَّا الله ، و اشهد انّ محمّدا رسول الله ) .\r\n370 - امير المؤمنين عليه السّلام فرمود : هنگامى كه بنده در آخرين روز زندگيش در\r\n","description":"","footnote":"","page_name":" 191 ","page_number":199},
  {"content":"\r\nدنيا و نخستين روز از آخرت قرار ميگيرد مال او و فرزند او و عملش در برابر او ممثّل و مجسّم مىشود . پس روى بمال خود كرده ميگويد : سوگند به خدا من در طلب تو حريص و آزمند بودم و بر صرف تو بسيار بخل ميورزيدم حال تو چه دارى كه مرا در اين سفر به كار آيد ؟ مال جواب ميدهد : كفنت را از من برگير . بعد متوجه فرزندانش مىشود و ميگويد : به خدا قسم من دوستدار شما بودم و من بودم كه از شما پشتيبانى ميكردم اكنون نزد شما چيست كه دستگير من باشد و با من چه همراهى توانيد كرد ؟\r\nآنان به او پاسخ ميدهند : ما فقط ميتوانيم تو را بگورت رسانده و آنجا دفن كنيم ، آنگاه به عمل خويش روى مىكند و ميگويد : به خدا قسم كه تو بر من سخت گرانبار بودى و من به تو بيرغبت بوده و از تو روى ميگرداندم ، اكنون تو چه همراه من ميكنى ؟ و عمل به او پاسخ ميدهد : من در گورت و در آن روز كه محشور خواهى شد با تو همنشين و همراه خواهم بود تا من و تو بر پروردگارت هر دو عرضه شويم .\r\n371 - رسول خدا صلَّى الله عليه و آله فرمود : از مؤمنين هر كس در روز جمعه و يا شب جمعه از دنيا برود خداوند عذاب قبر را از او برميدارد .\r\n372 - امام صادق عليه السّلام فرمود : هر كس از مؤمنان در فاصلهء بين زوال آفتاب روز پنجشنبه تا زوال آفتاب روز جمعه از دنيا برود از تنگى و فشار قبر ايمن خواهد بود .\r\n","description":"","footnote":"","page_name":" 192 ","page_number":200},
  {"content":"\r\n373 - امام باقر عليه السّلام فرمود : شب جمعه شبى است نورانى و روز جمعه روزى منوّر است و بر روى زمين روزى نيست كه آفتاب در آن غروب كند و بيش از جمعه آزاد شده از آتش دوزخ داشته باشد ، و هر كس روز جمعه وفات يابد خداوند برايش براءت و بركنارى از عذاب قبر نويسد ، و هر كس روز جمعه درگذرد از آتش دوزخ آزاد شده باشد .\r\nمترجم گويد : « در نسخه ها در هر دو جمله » يوم الجمعة « « 1 » است و در جملهء اخير ظاهرا » ليلة الجمعة « بايد باشد يعنى شب جمعه » .\r\n374 - امام صادق عليه السّلام فرمود : هيچ كس نيست كه مرگش فرا رسد مگر اينكه خداوند عزّ و جلّ بينش و شنوائى و عقل او را به او باز ميگرداند تا آنچه را كه پس از او بايد انجام شود يا بر ذمّه دارد ( بده بستانها ) وصيّت كند و اين حالت همان راحتى است كه به آن راحت مرگ گويند .\r\nو هر گاه آدمى در حال جان كندن دستها يا پاها و يا سر خود را حركت داد نبايد از اين حركات جلوگيرى نمود چنان كه معمول نادانان از مردم است ، و چون حالت نزع بر او دشوار و سخت شود بايد بسوى محلَّى كه نماز ميگزارده يا بر روى جانمازش انتقال داده شود ، و در اين حالت نبايد به او دست زده شود ، و چون زمان خود را بسر آورد\r\n\r\n","description":"","footnote":"\r\n« 1 » در كتاب وافى از من لا يحضر همين طور نقل شده است .\r\n","page_name":" 193 ","page_number":201},
  {"content":"\r\nو مرد لازم است گفتن : إنّا لله و إنّا إليه راجعون . يعنى : ما جمله بنده و مملوك خدائيم و بازگشت همگى ما بسوى اوست .\r\n375 - از امام صادق عليه السّلام پرسيده شد : به چه علَّتى مرده را غسل بايد داد ؟\r\nآن حضرت فرمود : چون آن نطفه اى كه از آن آفريده شده از چشمان او و يا از دهانش خارج مىشود ، و هيچ كس از اين دنيا بيرون نميرود تا زمانى كه جايگاه خود را در بهشت يا در جهنّم ببيند .\r\n376 - امام صادق عليه السّلام فرمود : هر كس در حال احرام حجّ يا احرام عمره بميرد روز قيامت خداوند او را در حالى كه زبانش بذكر لبيك اللَّهمّ لبّيك - تا آخر - گوياست ، برميانگيزد .\r\n377 - و باز آن حضرت فرمود : هر كس در يكى از دو حرم يعنى مسجد الحرام و مسجد النّبى از دنيا برود از بيم و ترس كه بزرگترين فزعها در آن روز است ايمن خواهد بود ( روز قيامت ) .\r\n378 - و باز آن حضرت فرمود : هر گاه زن در ايّام زايمان و دورهء نفاسش بميرد روز قيامت نامهء عمل او را نگشايند . ( يعنى از او محاسبه گرفته نميشود و بدون حسابرسى ببهشت ميرود چون ناراحتى زايمان او را از گناه پاك ساخته است ) .\r\n379 - و باز آن حضرت فرمود : هر كس در حالت غربت و به حال غريبى درگذرد\r\n","description":"","footnote":"","page_name":" 194 ","page_number":202},
  {"content":"\r\nمرگش شهادت محسوب مىشود .\r\n380 - و نيز در تفسير فرمايش خداوند عزّ و جلّ كه ميفرمايد : * ( وَما تَدْرِي نَفْسٌ ما ذا تَكْسِبُ غَداً وَما تَدْرِي نَفْسٌ بِأَيِّ أَرْضٍ تَمُوتُ ) * لقمان : 34 يعنى : هيچ كس نميداند فردايش چه خواهد كرد ؟ و هيچ نفسى نميداند كه در كدامين سرزمين خواهد مرد و اجلش فرا خواهد رسيد . امام صادق عليه السّلام فرمود : يعنى از قدمى كه برميدارد تا قدم ديگرى كه برخواهد داشت را نميداند يا بعبارت ديگر نميداند اجلش در همين قدمى كه برداشته بسر آيد يا در قدم دوّم يا در فاصلهء ميان آن دو ؟ .\r\n381 - و باز آن حضرت فرمود : هنگامى كه مؤمن از دنيا ميرود گوشه ها و جاى جاى زمين كه خداوند عزّ و جلّ را در آنها پرستش ميكرده ( نماز ميخوانده ) و آن در آسمانى كه عمل او از آنجا بالا ميرفته و سجده گاهش همگى بر او ميگريند .\r\n382 - و امام صادق عليه السّلام فرمود : هر كس فردا را از عمر خود بشمار آورد و باور داشته باشد كه فردا نيز جزء عمر اوست با مرگ ، بد سلوك كرده و بد مصاحبت نموده است ( يا نشناخته طريقهء نادرستى با مرگ پيموده است ) .\r\n383 - رسول خدا ( ص ) بر خديجه وارد شد و او به حال خود يعنى نزع و جان كندن مشغول بود ، آن حضرت به او فرمود : ناخوشايندمان باشد و دور بادمان اين حالت كه از تو ميبينيم اى خديجه ، اگر به همگنان رسيدى سلام ما را به ايشان برسان ، خديجه\r\n","description":"","footnote":"","page_name":" 195 ","page_number":203},
  {"content":"\r\nگفت : اى پيامبر خدا ايشان چه كسانى هستند ؟ آن حضرت فرمود : مريم دختر عمران ، كلثم خواهر موسى ، و آسيه همسر فرعون ، پس از آن خديجه عرضكرد : مبارك باد يا رسول الله . ( اين كلمهء مبارك باد در ميان اعراب جاهلى بعنوان تبريك معمول بوده و به كسى كه ازدواج ميكرده گفته ميشده است « بالرّفاء و البنين » يعنى مباركباد بآسايش و انس و بركت و پسران كه خداوند مرحمت فرمايد . در خبرى كه گذشت چون رسول خدا كلمه « ضرّة » را بمعنى هوو بخديجه فرمود او نيز متناسب با اين فرمايش رسول خدا ( ص ) گفت : « بالرّفاء » يعنى بمباركى . البتّه بعدا رسول خدا ( ص ) اين گونه تبريك جاهلى را منع فرمودند ) .\r\n384 - امير المؤمنين عليه السّلام فرمود : براى شش كس من ضمانت بهشت ميكنم : مردى كه صدقهء واجب يا مستحبّى را بيرون برد تا باهلش برساند و در آن حال بميرد او به بهشت رود ، ديگر كسى كه براى عيادت بيمارى از خانه بيرون آيد و در راه بميرد ، بر او نيز بهشت واجبست ، ديگر كسى كه براى جهاد در راه خدا از خانه درآيد و وفات يابد ، ديگر كسى كه بعزم حجّ خانهء خدا بيرون آيد و بميرد ، و آن كسى كه براى بجا آوردن نماز جمعه از خانه بيرون آيد و وفات يابد او نيز به بهشت رود ، و بالأخره كسى كه براى تشييع جنازه و برگزارى دفن مسلمانى از خانه بيرون آيد و در آن حال بميرد ، بهشت بر او نيز واجب ميگردد .\r\nشرح : « همهء اينها مصداق مهاجر إلى ا للهاند كه در آيهء شريفه آمده : * ( وَمَنْ يَخْرُجْ مِنْ بَيْتِه مُهاجِراً إِلَى الله وَرَسُولِه ثُمَّ يُدْرِكْه الْمَوْتُ فَقَدْ وَقَعَ أَجْرُه عَلَى الله وَكانَ الله غَفُوراً رَحِيماً ) * . ( و آنكه به مقصد حق از خانه بيرون شود و در راه مرگش فرا رسد اجرش بر خداوند لازم است ) .\r\n","description":"","footnote":"","page_name":" 196 ","page_number":204},
  {"content":"\r\n385 - رسول خدا صلى الله عليه و آله فرمود : بزرگداشت و كرامت ميّت آنست كه او را هر چه زودتر تجهيز كرده و بقبر رسانند ، و كار او را پايان بخشند .\r\n386 - رسول خدا صلَّى الله عليه و آله فرمود : مبادا هرگز كسى از شما را بيابم ( يا نيابم شما را كه چنين كرده باشيد ) كه شخصى مرده اى داشته كه شب از دنيا رفته و او انتظار صبح بكشد تا او را تجهيز و تدفين كنند يا كسى مرده اش در روز از دنيا رفته او انتظار فرا رسيدن شب را بكشد و كارى براى ميت انجام ندهد . براى مردگان خود انتظار طلوع يا غروب آفتاب را نكشيد بلكه در مورد آنها شتاب كنيد و به زودى آنها را به آرامگاهشان برسانيد تا خداوند عزّ و جلّ شما را مورد رحمت خويش قرار دهد ، مردم نيز در پاسخ آن حضرت گفتند : و خداوند ترا نيز مورد رحمت قرار دهد كه راه جلب رحمت الهى را بما نمودى .\r\n387 - امام باقر عليه السّلام فرمود : جزء مناجاتى كه موسى بن عمران عليه السّلام با پروردگارش ميكرد اين بود كه : پروردگارا ثواب عيادت بيمار به چه مرتبه ميرسد ؟\r\nفرمود : فرشته اى را بر او موكل ميسازم كه در گورش او را عيادت كند تا آنگاه كه در قيامت محشور مىشود ، عرضكرد : پروردگارا چه ثوابى است براى كسى كه مردگان را غسل ميدهد ؟ فرمود : او را از گناهانش خواهم شست و پاك خواهم كرد همچون روزى كه مادرش او را به دنيا آورد .\r\n","description":"","footnote":"","page_name":" 197 ","page_number":205},
  {"content":"\r\n388 - و باز آن حضرت فرمود : هر كس مؤمن درگذشته اى را غسل دهد و در اين كار اداى امانت نمايد خداوند گناهان او را بيامرزد ، پرسيدند : چگونه در اين كار اداى امانت نمايد ؟ فرمود : ديگران را بر آنچه خود به تنهائى از اندام و اعضاى ميّت بهنگام غسل تا زمان دفن مشاهده كرده با خبر نسازد . يا با تغيير قراءت « و » محدوديّت نگفتن تا زمان دفن است .\r\n389 - امام صادق عليه السّلام فرمود : هر گاه مؤمنى كه مؤمن ديگرى را غسل ميدهد و در اثناى غسل ميگرداند اين دعا را بخواند : « اللَّهمّ هذا بدن عبدك المؤمن و قد اخرجت روحه منه و فرّقت بينهما فعفوك عفوك عفوك » يعنى خدايا اين بدن بندهء مؤمن توست كه روحش را از آن بيرون كرده اى و ميان آن دو جدائى انداخته اى پس پروردگارا از تو بخشايشت را در بارهء او ميخواهم و عفو ترا و عفو ترا ميخواهم .\r\n( شايد هر يك از عفوها براى موردى باشد مثلا در قبر يا در قيامت و در بهشت و شايد هم تأكيد در التماس و طلب ) ، خداوند گناهان يك سال او را مىآمرزد بجز گناهان كبيره اش .\r\n390 - امام صادق عليه السّلام فرمود : هيچ مؤمنى نيست كه جنازهء مؤمنى را غسل دهد و در حالى كه او را غسل ميدهد بگويد : « ربّ عفوك عفوك » مگر آنكه خداوند او را و يا آن ميّت را ميبخشد .\r\n391 - امير المؤمنين عليه السّلام فرمود : ميّت را نزديكترين شخص به او غسل\r\n","description":"","footnote":"","page_name":" 198 ","page_number":206},
  {"content":"\r\nميدهد ( كه عبارت از مكلفى است كه از او ارث ميبرد ) يا كسى كه ولىّ ميت او را به غسل دادن مأمور ساخته است . ( يعنى غسل و تجهيزات ميّت با وليّ ميّت است يا با كسى كه از جانب ولىّ او مأذون است ، ( اين حديث دلالت دارد بر اينكه تجهيزات ميّت واجب عينى است نه واجب كفائى ) .\r\n392 - امام صادق عليه السّلام فرمود : هر كس مرده اى را غسل دهد و عورت او را بپوشاند و چنانچه عيبى در بدن اوست از ديگران پنهان دارد از گناهان خود بيرون آيد همچون روزى كه مادرش او را زاده است .\r\n393 - محمد بن حسن صفّار به امام حسن عسكرى عليه السّلام عريضه اى نوشت و پرسيد : اندازه و مقدار آبى كه ميّت را با آن غسل ميدهند چقدر است ؟ چنان كه روايت كرده‌اند از ائمه عليهم السّلام كه جنب با شش رطل آب غسل مىكند و حائض با نه رطل ، پس آيا براى ميت نيز حدّى از آن معيّن شده كه با آن غسل داده شود ؟\r\nآن حضرت در پاسخ چنين نوشتند كه اندازهء آب غسل ميّت آن مقدار است كه او را غسل دهند تا پاك شود و به خواست و توفيق خداوند بعد از اين چنين خواهى كرد . و اين توقيع جزء ساير توقيعات ( كه به صفّار فرستاده بودند ) به خطَّ آن حضرت عليه السّلام مجموعا در صحيفه اى اكنون نزد من است .\r\n394 - امام باقر عليه السّلام فرمود : آب براى غسل دادن ميّت گرم نميكنند يا نبايد گرم كرد .\r\n","description":"","footnote":"","page_name":" 199 ","page_number":207},
  {"content":"\r\n395 - و در حديث ديگرى روايت شده : كه آب را براى ميّت نبايد گرم كرد مگر آنكه زمستان سرد باشد كه در اين صورت ميّت را از سرما حفظ ميكنى چنان كه خودت را حفظ ميكنى . ( شايد منظور حضرت اين باشد كه در هواى سرد چون حفظ بدن واجبست ميتوانى آنقدر گرم كنى كه ضرر بميّت و تو نرسد ) .\r\n396 - امام صادق عليه السّلام فرمود : هرگز مردهء خود را تنها مگذاريد كه شيطان با او بازى مىكند و به اندرون او ضرر مىرساند . ( ممكن است منظور اين باشد كه شيطان حشرات يا حيوانات را مانند گربه و موش و سوسك و مورچه و امثال اينها را برانگيزد تا بر جسد ميّت راه يابند ) .\r\n397 - علىّ بن جعفر از برادرش موسى بن جعفر عليهما السّلام سؤال كرد : در بارهء مرده كه آيا مىشود در جاى باز و بدون سقف غسل داده شود ؟ آن حضرت فرمود :\r\nاشكالى ندارد ولى اگر با پرده و حايلى ميان او و آسمان پوشيده باشد نزد من خوشايندتر است . ( مراد آنست كه در جاى سر پوشيده غسل دادن بهتر است ) .\r\n398 - عبد الله بن سنان از امام صادق عليه السّلام سؤال كرد آيا جايز است مرد ، هنگامى كه زنش از دنيا رفت به او نظر كند ؟ يا اگر زنى آنجا نباشد كه او را غسل دهد ، مرد خود زنش را غسل دهد ؟ و همچنين آيا هنگامى كه زنى شوهرش از دنيا رفت ميتواند به بدن او نگاه كند ؟ آن حضرت فرمود : اين كار اشكالى ندارد ولى اين ممانعت\r\n","description":"","footnote":"","page_name":" 200 ","page_number":208},
  {"content":"\r\nرا كسان زن ميكنند بخاطر اينكه دوست ندارند در بدن زن خود نظرش به چيزى افتد كه ايشان از آن كراهت دارند .\r\n( فقهاء در بارهء جواز غسل دادن مرد زن خود را بعد از فوت اختلاف دارند و اغلب از زير پوشش جايز ميدانند و عمدهء اختلاف در مورد افتادن نظر زوج است بر عورت همسرش كه آيا جايز است يا نه ؟ و روايات بر عدم جواز دلالت دارد ) .\r\n399 - از امام صادق عليه السّلام سؤال شد در بارهء اينكه حضرت فاطمه عليها السّلام را چه كسى غسل داد ؟ آن حضرت فرمود : امير المؤمنين عليه السّلام او را غسل داد زيرا آن حضرت معصومه بود و معصوم را جز معصوم نبايد غسل دهد .\r\n\r\nدر بيان غسل مسّ ميّت\r\nهر كس به قسمتى از بدن شخصى كه بوسيلهء حيوان درنده اى خورده شده باشد دست يا ساير اعضاى خود را برساند غسل بر او واجب است به شرط آنكه محلَّى كه مورد تماس قرار گرفته داراى استخوان باشد ، ولى آنچه كه داراى استخوان نيست در صورت تماس ، غسل برايش لازم نيست ، و هر كس لاشهء حيوان مرده و بطور كلى جسد غير آدمى را مس نمايد بر او لازم است كه دستهاى خود را بشويد و غسل بر او واجب نيست غسل تنها در مورد جسد انسان است ، و هر كس دست و يا ساير اندام خود را به بدن مرده اى كه جسدش هنوز گرم است در حالى كه هنوز او را غسل نداده‌اند برساند\r\n","description":"","footnote":"","page_name":" 201 ","page_number":209},
  {"content":"\r\nغسل مسّ ميّت بر او لازم نيست ولى اگر او را پس از سرد شدن بدنش مسّ نمايد غسل بر او واجب مىشود ، و هر كه مرده اى را پس از آنكه غسل داده شد مسّ نمايد غسل بر او واجب نيست .\r\n400 - امام باقر عليه السّلام فرمود : مسّ ميّت يا تماس و دست زدن و برخورد با هر يك از اعضاى او بهنگام جان كندن و بعد از غسل دادن او و نيز بوسيدن او هيچ كدام اشكالى ندارد .\r\nو كسى كه جامه اش بجسد مرده اى ماليده شود لازمست قسمت تماس يافته را بشويد .\r\nو غسل دهندهء ميّت ابتدا از كفن شروع مىكند و آن را ميبرد ، پس اول فرش را باز كرده ميگسترد و بعد كفن سرتاسرى را روى آن پهن مىكند و مقدارى از ذريره ( ماده اى خوشبوكننده مشابه كافور ) بر آن ميپاشد و آنگاه لنگ را روى حبره پهن مىكند ، و باز مقدارى ذريره بر آن ميپاشد و سپس پيراهن را روى لنگ ميگستراند و باز مقدارى ذريره بر آن ميپاشد آنگاه دو قطعه چوب از درخت خرماى سرسبز و تازه تهيه مىكند كه در ازاى هر كدام باندازهء استخوان ذراع باشد و اگر به قدر ذراع باشد يعنى فاصلهء مچ دست تا آرنج و يا يك وجب باشد اشكالى ندارد و بر لنگ و ازار و پيراهن او و آن پارچه اى كه حبر خوانده مىشود و آن دو قطعه چوب مينويسند : فلانى ( نام ميت\r\n","description":"","footnote":"","page_name":" 202 ","page_number":210},
  {"content":"\r\nهر چه هست مينويسند ) گواهى ميدهد كه هيچ معبودى نيست جز آفريدگار يكتا و پس از انجام اين اعمال كفنها را همگى بر ميّت ميپيچند .\r\n\r\nوضع و چگونگى جريدتين\r\n401 - از امام صادق عليه السّلام سؤال شد در مورد علَّت قرار دادن جريده با ميّت ( جريده عبارت از تكَّه اى از شاخه تر و تازه درخت نخل ( خرما ) يا درخت ديگر است كه در كفن ميّت قرار ميدهند ) آن حضرت فرمودند : اين تكه چوب مادامى كه تر و تازه است عذاب از ميّت دور داشته مىشود .\r\n402 - رسول خدا صلَّى الله عليه و آله بر گورى كه صاحب آن عذاب ميشد گذر فرمود ، پس آن حضرت جريده يا شاخهء خرمايى خواست و آن را دو نيم كرده يكى را در نزديك سر ميّت و ديگرى را نزديك پاهاى او فرو نمود . و روايت شده صاحب قبر قيس بن قهد انصارى بود و بروايتى ديگر قيس بن قمير بوده است ،\r\nو به آن حضرت عرض شد : براى چه آن چوبها را در قبر فرو كرديد ؟ آن حضرت فرمود : زيرا تا وقتى آن دو چوب تر و تازه‌اند عذاب صاحب قبر سبك گردانيده مىشود . ( قيس بن قهد از اصحاب پيغمبر ( ص ) بوده و در كتابهايى كه ترجمه و شرح اصحاب پيغمبر است عنوان گرديده است ) .\r\n403 - از امام صادق عليه السّلام پرسيده شد در بارهء جريده كه آيا ميتوان آن را در\r\n","description":"","footnote":"","page_name":" 203 ","page_number":211},
  {"content":"\r\nگور نهاد ؟ ( به جاى آنكه در كفن پيچيده شود ؟ ) آن حضرت فرمود : اشكالى ندارد .\r\nيعنى اگر آن دو چوب يافت نشود مگر پس از حمل ميّت بگورستان و گذاشتن ميّت در قبر يا هنگام تكفين كسى آنجا حضور داشته باشد كه از او تقيّه بايد كرد و ممكن نباشد آنچنان كه در روايات و احاديث آمده عمل نمود در اين صورت بهر نحو كه ممكن باشد با او ميگذارد .\r\nشرح : چون جريدتين از مختصات مذهب اماميه است و عامه آن را بدعت ميدانند از اين جهت مؤلف به مسأله تقيّه اشاره كرده است .\r\n404 - علىّ بن بلال به امام عليّ النّقي ( هادى ) عليه السّلام طىّ نامه اى نوشت :\r\nهر گاه شخصى در شهرهائى كه در آنها درخت نخل نيست وفات يابد آيا جايز است از شاخهء درختان ديگر به جاى شاخهء نخل بعنوان جريده استفاده شود و حال آنكه از پدران شما عليهم السّلام روايت شده مادام كه جريدتين تازه و تر است عذاب از ميّت دور مىشود و همچنين اينكه جريده براى مؤمن و كافر سودمند است ؟ آن حضرت پاسخ فرمودند : جايز است از شاخهء درختى ديگر كه تازه باشد استفاده شود .\r\nو هر گاه در هنگام غسل دادن ميّت گروهى از مخالفان حضور داشته باشند واجب است كوشش شود بر اينكه ميّت مؤمن را بگونهء مؤمنان غسل دهند و جريده از مخالفان پنهان داشته شود .\r\n","description":"","footnote":"","page_name":" 204 ","page_number":212},
  {"content":"\r\n405 - و از يحيى بن عبّاد مكَّى روايت شده كه گفت : من شنيدم سفيان ثورى از امام باقر عليه السّلام در مرود تخضير سؤال كرد ، و آن حضرت فرمود : مردى از انصار فوت شد و رسول خدا ( ص ) از مرگ او با خبر گرديد ، پس آن حضرت به خويشان و نزديكان يا وارثى كه ولىّ او بود فرمود : مردهء خود را تخضير كنيد چه كم هستند در روز قيامت كسانى كه تخضير كرده باشند ، آن شخص پرسيد : تخضير چه چيز است ؟\r\nآن حضرت فرمود : شاخه سبز و تر و تازه خرما است كه از مچ دستها تا گودى استخوان ترقوه گذاشته مىشود .\r\n406 - حسن بن زياد از امام صادق عليه السّلام سؤال كرد : در مورد جريده كه همراه ميّت قرار داده مىشود ، آن حضرت فرمود : جريده مؤمن و كافر را سود مىرساند .\r\n( شايد مراد اين باشد كه و لو ميّت خود از منكرين جريده بوده باشد باز به او نفع مىرساند ) .\r\n407 - زراره گفت : به امام باقر عليه السّلام عرضكردم : نظرتان راجع باينكه چرا هنگامى كه كسى از دنيا ميرود با او جريده ميگذارند چيست ؟ آن حضرت فرمود : زيرا تا وقتى كه آن جريده تر و تازه است عذاب و سؤال و حسابرسى از او دور مىشود ، بدرستى جز اين نيست كه حسابخواهى و عذاب همگى در يك روز و در يك ساعت انجام مىشود باندازهء زمانى كه ميّت در قبر گذاشته شود و آنان كه همراهى كرده‌اند باز\r\n","description":"","footnote":"","page_name":" 205 ","page_number":213},
  {"content":"\r\nگردند ، همانا اين دو جريده براى اين منظور گذاشته مىشود ( پس موعد عذاب و حسابخواهى كه زمانش همان روز و ساعت است با تازه بودن جريدتان منقضى ميگردد ) و إن شاء الله پس از خشك شدن آن دو تكه چوب ، عذاب و حسابرسى به او آسيب نميرساند .\r\n\r\nكفن كردن ميّت و ترتيبات آن\r\n408 - امام صادق عليه السّلام فرمود : كوشش كنيد در تهيّه بهترين و نفيسترين كفنها كه مردگان در روز قيامت با همين كفنها برانيگخته خواهند شد ( گويند : اين حديث با احاديثى كه گويد : عريان و پا برهنه مبعوث خواهيد شد منافات دارد و نيز با آيهء شريفه * ( كَما بَدَأَكُمْ تَعُودُونَ ) * سازگار نيست و لذا بايد توجيه شود ) .\r\n409 - و باز آن حضرت فرمود : كفنهاى مردگان خود را نيكو قرار دهيد كه آن زينت ايشان است .\r\n410 - امام باقر عليه السّلام فرمود : چون خواستى كه مرده را كفن كنى اگر توانستى چنان كن كه جزء كفنش جامه اى كه در آن نماز ميخوانده و نظيف است قرار دهى زيرا مستحب است كه ميّت در جامه اى كه در آن بسيار نماز ميكرده كفن شود .\r\n","description":"","footnote":"","page_name":" 206 ","page_number":214},
  {"content":"\r\nو جايز نيست كه ميّت در پارچهء كتّان و ابريشم كفن كرده شود و ليكن كفن بايد از پنبه باشد .\r\nشرح : در حرمت كفن بابريشم ميان اماميّه خلافى نيست ، ولى در كتّان ، مشهور مكروه ميدانند .\r\n411 - امام صادق عليه السّلام فرمود : كتان متعلَّق به بنى اسرائيل است كه با آن كفن ميكنند و پنبه مخصوص امّت محمّد صلَّى الله عليه و آله است .\r\n412 - از امام هادى عليه السّلام پرسيده شد در بارهء جامه هايى كه در بصره ميبافند شبيه به برد يمانى كه از ابريشم و پنبه تهيّه مىشود آيا كفن كردن مردگان در آن جايز است ؟ آن حضرت فرمود : هر گاه پنبهء به كار رفتهء در آن از ابريشم بيشتر باشد اشكالى ندارد .\r\n413 - از موسى بن جعفر عليهما السّلام سؤال شد : در مورد شخصى كه مقدارى از پارچه و جامهء كعبه را خريده و با پاره اى از آن نياز خود را بر طرف نموده و مقدارى از آن در دستش بجا مانده ، آيا فروش آن تكه جايز است ؟ آن حضرت فرمود : هر چه را خواهد بفروشد و هر چه را نخواهد بفروشد ميتواند ببخشد و از آن بهره مند شود و بركت طلبد . پرسيده شد : آيا ميّت در آن كفن مىشود ؟ آن حضرت فرمود : نه .\r\n","description":"","footnote":"","page_name":" 207 ","page_number":215},
  {"content":"\r\n414 - امام صادق عليه السّلام فرمود : شايسته است كه پيراهن براى ميّت داراى سجاف نباشد و تكمه و بند نداشته باشد .\r\n415 - از امام صادق عليه السّلام پرسيده شد : در بارهء مردى كه پيراهنى دارد آيا ميتوان او را درهمان پيراهن كفن نمود ؟ آن حضرت فرمود : تكمه ها و بنده هاى آن را ببر ، راوى گويد : گفتم و آستين آن را نيز قطع كنم ؟ آن حضرت فرمود : نه ، اين كار را زمانى ميكنند كه پيراهنى نو و تازه براى ميّت بريده شده باشد آنگاه برايش آستينها گذاشته نميشود ، اما اگر جامه اى باشد كه پوشيده شده باشد از آن چيزى بريده نميشود مگر تكمه ها و بندها ، ( و آستينها را به حال خود ميگذارند ) .\r\nكسى كه ميّت را غسل ميدهد هر گاه از مهيّا ساختن كفن فارغ شد پيش از غسل دادن ميّت را بر جايى كه او را آنجا غسل ميدهند قرار دهد و رو به قبله بخواباند به نحوى كه پاى ميّت رو به قبله باشد و دستهاى او را از پيراهنش بيرون آورد و پيراهن را از بالا به زير آورد تا به ناف برسد و همچنان رها كند تا زمانى كه از غسل فارغ شود براى اينكه پيراهن عورت او را بپوشاند و اگر پيراهن نداشته باشد تكه پارچه اى يا خرقه اى بر عورتش بياندازد يا لنگى بر او ببندد كه عورتش را نبيند و انگشتان ميّت را با رفق و ملايمت نرم كند ، و اگر خشك باشد و نتواند كه نرم كند به حال خود رها كند و آرام و\r\n","description":"","footnote":"","page_name":" 208 ","page_number":216},
  {"content":"\r\nهمواره دست بر شكم او بمالد ،\r\nپس شروع كند اوّل بشستن دستهاى ميّت و هر دو را با سه آفتابه بزرگ يا سه سبوى آب بشويد ، و دستها را أوّل با آب سدر بشويد ، پس از آن خرقه بر دست چپ كند همچون كيسه كه وقتى عورتين ميّت را ميشويد دستش به عورت او برنخورد و بر آن خرقه صابون گذارد و دست چپ را به زير پيراهن برده و ديگرى آب ريزد بطورى كه از بالاى ناف تا زير پيراهن رود و او با صابون عورتين او را پاك بشويد كه اگر در بيمارى نجس شده باشد و نجاست در آنجا خشك شده باشد بوسيلهء صابون پاك شود و آنگاه سر و ريش ميت را با كف سدر بشويد و پس از آن سر و گردن ميّت را با سه سبوى آب بريزد كه هر سبوئى آبش به همهء سر و گردن برسد و ميّت در حالت خوابيده باشد و او را ننشاند ، و ميّت را به پهلوى چپ بگرداند تا جانب راست او ظاهر شود و دست خود را وقتى آب ميريزند بر پهلوى راست او بكشد تا جايى كه دست پيش ميرود ، و بعد با سه ابريق بزرگ از سر تا پاى او را آب بريزد و بشويد و كسى كه آب ميريزد آب را قطع نكند ، سپس ميّت را به پهلوى راست بگرداند تا طرف چپ او ظاهر شود و دست چپش را بر پهلوى چپ ميّت تا جايى كه ميرسد بكشد و بدواند تا بعورتين از زير پيراهن و آن ديگرى همچنان آب ميريزد و غسل دهنده با سه ابريق بزرگ از سر تا پاى ميّت را بشويد و آب را قطع نكند بعد ميّت را به پشت ميخواباند و دستى به نرمى بر شكمش ميكشد و يك بار ديگر او را غسل ميدهد و با آب و اندكى كافور به همان نحو كه با آب سدر غسل داد يعنى اوّل سر و گردنش را ميشويد\r\n","description":"","footnote":"","page_name":" 209 ","page_number":217},
  {"content":"\r\nبعد سمت راست را و بعد سمت چپ را ، و سپس آب در ظرف مىكند و آن را حركت ميدهد تا از سدر و كافور پاك شود و براى بار سوّم او را با آب خالص كه سدر و كافور نداشته باشد غسل ميدهد و اين بار سوّم ديگر دست بر شكم ميّت نميكشد و بهنگام غسل دادن او ميخواند : « اللَّهمّ عفوك عفوك » پس هر كس با اين ترتيبات رفتار كند خداوند از او درميگذرد .\r\nو كافور كامل براى ميّت ( حنوط و غسل ) و زنى معادل سيزده درم و يك ثلث است و علَّت تعيين اين مقدار آنست كه :\r\n416 - جبرئيل عليه السّلام براى پيامبر صلَّى الله عليه و آله يك اوقيه كافور از بهشت آورد - و اوقيه عبارت از چهل درم بود - آن حضرت آن اوقيه را به سه بخش تقسيم نمود : يك سوّم براى خودش ، يك سوّم براى حضرت على ( ع ) و يك سوّم ديگر را براى حضرت فاطمه عليها السّلام قرار داد .\r\nو كسى كه بر سيزده درم و يك ثلث از كافور توانائى نداشته باشد ، ميّت را با چهار مثقال شرعى ( يا سه مثقال صيرفى ) از آن حنوط نمايد ، و چنانچه بر اين مقدار هم قادر نبود با يك مثقال حنوط نمايد و اگر داشته باشد كمتر از اين نكند .\r\nو حنوط مرد و زن مثل يك ديگر است ، لكن از حيث بوى خوش مكروه است ميّت را با چيزى كه در آتش ميافكنند خوشبو سازند يا آتشدان براى عود و غيره از پس ميّت\r\n","description":"","footnote":"","page_name":" 210 ","page_number":218},
  {"content":"\r\nبرده شود ولى كفن را ميتوان با دود عود و ساير بوهاى خوش خوشبو ساخت و كافور از جهت حنوط بر چشم ميّت و بينى او و در گوشهايش و دهانش و بر كف دستهاى او و سر زانوانش و بر همهء مفاصل و بندهاى او و بر اثر مساجد هفتگانه او بمالند ، و اگر اندكى از آن باقى ماند بر سينهء او نهاده شود .\r\nهنگامى كه غسل دهنده از كار غسلهاى سه گانه فراغت يافت بايد دستهاى خود را از آرنج تا سر انگشتان بشويد و جامه يا پارچه اى بر روى ميّت افكند تا آب آن گرفته شده خشك شود و كفن تر نشود .\r\nو جايز نيست آب غساله كه از بدن ميّت ريخته مىشود داخل چاه بول و غايط شود ، بلكه بايد وارد بالوعه شود يعنى چاهى كه در ميان خانه جهت فاضلاب تعبيه ميگردد يا اينكه گودالى حفر كنند و غسالهء آب بدن ميّت وارد آن شود .\r\nو جايز نيست ناخنهاى ميّت را كوتاه كنند و همچنين شارب يا چيزى از مويش را بچينند و اگر چيزى از اينها از ميّت جدا شود در ميان كفنهاى او گذاشته شود ، پس غسل دهندهء ميّت أوّل وضو ميگيرد و بعد غسل مىكند ، و ميّت را در كفنهايش كه آماده كرده مينهد و جريدتين ( دو چوب خرما ) را همراه او ميگذارد . يكى از آن دو را از گودى ترقوه ( چنبر گردن ) به پوست بدن او ميچسباند و پيراهن او را از سمت راست بر آن ميكشد ، و جريدهء ديگر را نزديك ران او از جانب چپ ميان پيراهن و سرتاسرى\r\n","description":"","footnote":"","page_name":" 211 ","page_number":219},
  {"content":"\r\nقرار ميدهد و بعد او را در سرتاسرى و جامهء يمنى ميپوشاند ، و ابتدا نيمهء چپ را به طرف راست ميكشد و بعد از آن جانب راست را به سمت چپ ميكشد ( بر خلاف زندگان در لباس پوشيدن ) و اگر بخواهد ميتواند حبره را بر او نپوشاند تا آنكه او را در گورش بگذارند و آنگاه مانند لحاف بر روى او كشد ، و سنّت است كه عمامه بر سر ميّت پيچد و حنك برايش گذارد ، و مانند عرب بيابانى او را عمامه نكند ، دو سر عمامه را روى سينهء او بياندازد ، و پيش از آنكه پيراهنش را به او بپوشاند تكَّه اى پنبه برميدارد و ذريره و سدر و كافور بر او پاشيده و آن را بدرون دبر ميّت داخل مىكند و مقدارى پنبه نيز بر قسمت پيش از ( عورتش ) مينهد ، سپس پاهاى ميّت را تنگ به يكديگر ميچسباند و لنگى بر رانهاى او تا نشيمنگاه سخت محكم ميپيچد تا هيچ چيزى از آن بيرون نزند . هنگامى كه از مراسم كفن كردن ميّت فراغت يافت او را حنوط كند به آن نحو كه در مورد كافور ذكر كردم ، بعد او را در تابوت نهاده بسوى قبرش مىبرند ، و جايز نيست كه گفته شود با ميّت همراهى و مرافقت كنيد يا ترحّم كنيد بر او كه ديرتر به خاك سپرده شود ، يا آنكه كسى از نزديكان بهنگام مصيبت بر ران خود زند كه اجر و پاداشش از بين ميرود . ( در آن زمان ميت را ساعتى سر گور خود بر روى خاك مينهادند و ساعتى چند فرياد ميزدند . « ارفقوا به أو ترحموا عليه » و اين كار\r\n","description":"","footnote":"","page_name":" 212 ","page_number":220},
  {"content":"\r\nممنوع اعلام شد ) .\r\nو هر گاه پس از غسل چيزى از ميّت خارج شد غسل او اعاده نميشود لكن آنچه از نجاست كه بكفن رسيده است پاك و شسته مىشود تا در لحد گذاشته شود ، و اگر در لحدش چيزى از او بيرون بيايد كفنش شستن نميخواهد ، أمّا آن محلّ كه نجاست خارج شده از ميّت به آن رسيده از كفن بريده شود و يكى از دو جامه بر ديگرى كشيده گردد تا بدن ميّت را بپوشاند .\r\n417 - امام صادق عليه السّلام فرمود : كسى كه مؤمنى را كفن نمايد مانند آنست كه پوشش او را تا روز قيامت ضامن شده و به گردن گرفته است ، و هر كس براى مؤمنى كه از دنيا رفته گورى حفر نمايد همچنان است كه او را در خانه اى موافق خواست خودش تا روز قيامت جاى داده باشد .\r\nو شخص جنب اگر بميرد فقط يك غسل داده مىشود و آن غسل براى جنابت او و غسل ميّت هر دو كافى است . زيرا آن دو دو چيز داراى حرمت هستند كه در يك جا جمع شده‌اند .\r\nشرح « زيرا اگر شخص جنب باشد پاره اى امور از قبيل نماز و طواف ، مسّ قرآن ، دخول و راه رفتن در مسجدين و غيره بر او حرام است ، و وقتى از دنيا رفت بر او نماز نميتوان گزارد تا او را غسل دهند همين كه او را غسل ميّت دادند هر دو حدث مرتفع مىشود » .\r\n","description":"","footnote":"","page_name":" 213 ","page_number":221},
  {"content":"\r\n418 - ابو الجارود از امام باقر عليه السّلام سؤال كرد : در بارهء شخصى كه از دنيا ميرود آيا ناخنهاى او را ميتوان كوتاه كرد و موى زير بغل او را كند و پشت زهارش را ميتوان تراشيد در صورتى كه اينها بواسطهء بيمارى طولانى منجرّ بفوت دراز و بلند شده باشد ؟ آن حضرت فرمود : نه .\r\nو هر گاه زنى طفلى بياندازد كه از حيث خلقت كامل باشد غسل داده شده و حنوط مىشود و كفن ميگردد با سه جامه و سپس دفن مىشود و اگر خلقتش تمام نباشد با همان خونش به خاك سپرده شده و غسل لازم ندارد ، و حدّ تمام بودن هنگامى است كه چهار ماه بر او گذشته باشد يا چهار ماهه باشد .\r\nو كفن واجب سه قطعه است : 1 - پيراهن 2 - لنگ 3 - سرتاسرى غير از عمامه و خرقه كه اين دو جزء كفن محسوب نميشود ، و هر كس كه بخواهد ميتواند دو سرتاسرى ديگر زياد كند تا تعداد آنها به پنج قطعه برسد اشكالى ندارد .\r\n419 - پيامبر صلَّى الله عليه و آله در سه جامه كفن گرديد : دو جامه كه بافته ظفر از بخشهاى يمن بود و يك جامه از پنبه .\r\n420 - و روايت گرديده كه رسول خدا صلَّى الله عليه و آله جز كافور با يك مثقال\r\n","description":"","footnote":"","page_name":" 214 ","page_number":222},
  {"content":"\r\nمشك حنوط شده بود .\r\n421 - امام صادق عليه السّلام فرمود : پدرم عليه السّلام در وصيّت نامهء خود نوشت كه او را در سه جامه كفن كنم : يكى از آنها برد يمانى بود كه خود داشت و روزهاى جمعه در آن نماز ميخواند و جامهء ديگر ( كه ظاهرا بايد لنگ يا سرتاسرى باشد ) و سوّمى يك پيراهن .\r\n422 - از موسى بن جعفر عليهما السّلام پرسيده شد : در بارهء مردى كه مرده باشد آيا ميتوان او را در سه جامه سرتاسرى كفن كرد بدون پيراهن ؟ آن حضرت فرمود :\r\nاشكالى ندارد ولى اگر يكى از آن سه جامه پيراهن باشد نزد من خوشايندتر است .\r\n423 - عمّار ساباطى از امام صادق عليه السّلام سؤال كرد كه اگر زن در زمان نفاسش بميرد چگونه غسل داده مىشود ، آن حضرت فرمود : همانند يك زن پاك كه از دنيا برود . همچنين است حكم حائض و جنب كه چون بميرند فقط يك غسل داده ميشوند .\r\n424 - از امام هادى عليه السّلام سؤال شد : آيا مشك و بخور معطَّر را نزديك ميّت مىبرند يا ميتوان برد ؟ آن حضرت فرمود : آرى . ( فقط در مورد كسى كه در حال احرام حجّ يا عمره از دنيا برود منع شده است كه چيز معطَّرى به او بزنند يا بر او بريزند حتى كافور ) .\r\n","description":"","footnote":"","page_name":" 215 ","page_number":223},
  {"content":"\r\n425 - امام صادق عليه السّلام فرمود : هر گاه زنى در حال نفاس بميرد و خونريزىاش ادامه داشته باشد ، آن زن را ( پس از تنظيف و غسل و پنبه گذارى ) تا ناف در پوست يا چيزى همانند پوست فرو ميكنند و او را پاكيزه ميكنند و سپس بدرون قبل و دبر او پنبه ميكنند و بعد از آن كفن مينمايند .\r\n426 - از امام صادق عليه السّلام پرسيدند : اگر زنى همراه عده اى مرد باشد و فوت كند و با آنان شخص محرم براى زن نباشد آيا ايشان او را همانطور كه لباس بتن دارد مىتوانند غسل دهند ؟ آن حضرت فرمود : اگر چنين كنند لا جرم عارى بر ايشان خواهد بود لكن دو كف او را بشويند ، ( و دفن كنند ) .\r\n427 - و عبد الله بن أبى يعفور از آن حضرت پرسيد : در مورد مرديكه در سفر بهمراه زنان وفات يابد و با آن زنان مرد ديگرى نباشد كه او را غسل دهد ايشان با او چه كنند ؟ آن حضرت فرمود : او را در لباسش مىپيچند و همانطور دفنش ميكنند و او را غسل نميدهند .\r\n428 - و حلبى ( عبيد الله ) از آن حضرت سؤال كرد : در مورد زنى كه در سفر فوت مىكند و با او مردى نيست كه محرم باشد و زنى هم بهمراه نيست چه بايد كرد ؟\r\nآن حضرت فرمود : زن همچنان كه لباس بتن دارد دفن مىشود ، همچنين در مورد مرديكه\r\n","description":"","footnote":"","page_name":" 216 ","page_number":224},
  {"content":"\r\nميميرد و جز زنان كسى را همراه ندارد حكم آن ميّت چيست ؟ باز آن حضرت فرمود :\r\nميّت را همچنان كه لباس بتن دارد بدون غسل و تجهيز و تكفين دفن نمايند . ( اما نماز ميّت ساقط نيست ) .\r\n429 - و نيز أبو النمير كه بندهء آزادشدهء حارث بن مغيرة است از آن حضرت سؤال نموده گفت : به من بفرمائيد كه طفل را تا چند سالگى زنان غسل ميدهند ؟ آن حضرت فرمود : تا سه سالگى .\r\nو استاد ما محمّد بن حسن - كه خداوند از او خوشنود باشد - در كتاب خود به نام جامع ذكر كرده است در مورد دختر كه هر گاه در سفرى همراه مردان فوت كند جواب داد : اگر كودكى باشد كه بيش از پنج يا شش سال داشته باشد همانطور كه هست دفن مىشود و غسل نميخواهد و اگر طفلى باشد كه كمتر از پنج سال داشته باشد بوسيلهء مردان غسل داده مىشود . و نيز حديثى را در همين مورد يا به همين مضمون از حلبى از امام صادق عليه السلام ذكر كرده است .\r\n430 - منصور بن حازم از امام صادق عليه السّلام پرسيد : در مورد مردى كه با زن خود به سفر رود و آن زن فوت شود آيا مرد ميتواند او را غسل دهد ؟ آن حضرت فرمود :\r\nآرى . و همچنين مادرش و خواهرش و امثال آنها را از محارم ميتواند غسل دهد . به اين نحو كه خرقه يا پارچه اى بر عورت او بيفكند و او را غسل دهد .\r\nشارح گويد : « ظاهر اين حديث دلالت بر اين دارد كه زن پدر و عروس و دختر زن ، و دختر خود را علاوه بر زن ميتواند برهنه غسل دهد مشروط بر اينكه عورت آنها را\r\n","description":"","footnote":"","page_name":" 217 ","page_number":225},
  {"content":"\r\nبپوشاند . اگر چه اولى آنست كه تا وقتى مماثل و همجنس از زن و مرد باشد غير مماثل غسل ندهد . «\r\n431 - سماعة بن مهران از آن حضرت ( امام صادق عليه السّلام ) سؤال كرد : در مورد مردى كه فوت كند در حالى كه نزديك او فقط زنان هستند حكم او چيست ؟\r\nحضرت فرمود : زنى كه نسبت به او محرم باشد او را غسل ميدهد و زنان ديگر بر او آب ميريزند و جامهء او را بيرون نمىآورد ، و اگر زنى كه بهمراه مردان است بميرد و با ايشان زنى يا شخص محرمى براى آن زن نباشد پس بايد همچنان كه لباسش را بر تن دارد دفن شود ، و هر گاه محرمى به همراه آن زن باشد او را از روى لباس غسل دهد .\r\n432 - و نيز عمّار ساباطى از آن حضرت پرسيد : در مورد دختر نابالغى كه بميرد و زنى يافت نشود كه او را غسل دهد تكليف چيست ؟ آن حضرت فرمود : آنكه نزديكترين مردان به اوست او را غسل ميدهد .\r\n433 - و نيز عمّار ساباطى از امام صادق عليه السّلام سؤال كرد : در مورد مرد مسلمانى كه در سفر فوت كند و مرد مسلمانى با او نباشد ( كه مراسم تغسيل و تجهيز او را انجام دهد ) و مردان مسيحى و نيز عمّه و خالهء او كه مسلمانند بهمراه او هستند\r\n","description":"","footnote":"","page_name":" 218 ","page_number":226},
  {"content":"\r\nاكنون با اين وضع در مورد غسل او چه بايد كرد ؟ آن حضرت فرمود : عمّه و خاله ميّت در پيراهنش او را غسل ميدهند و نصرانيها نزديك او نميروند . و نيز سؤال كرد در مورد زنى كه در سفر بميرد و زن مسلمانى همراهش نباشد ولى زنان مسيحى و نيز عمو و دائى زن فوت شده كه مسلمانند همراه او باشند ، اكنون در مورد غسل او چه بايد كرد ؟ آن حضرت فرمود : عمو و دائى مرده او را با پيراهن غسل ميدهند و آب را از روى پيراهن بر او ميريزند و زنان مسيحى به او نزديك نميشوند .\r\n434 - و باز عمّار ساباطى از امام صادق عليه السّلام سؤال كرد : در بارهء شخص مسيحى كه در سفرى همراه مسلمانان باشد و بميرد چه كنند ؟ آن حضرت فرمود :\r\nمسلمانى او را غسل نميدهد و او را دفن نميكند و عزّتى براى او نيست تا چنين كارها را براى او كنند ، و مسلمان بر سر قبر او نميرود تا برايش دعا كند و زيارت قبر او نمايد اگر چه پدرش باشد .\r\n435 - مفضّل بن عمر از امام صادق عليه السّلام سؤال كرده گفت : فدايت شوم در مورد زنى كه در سفر همراه مردان بوده و در ميان ايشان كسى كه با او محرم باشد يا زن ديگرى نباشد و آن زن فوت كند ميفرمائيد با او چه بايد كرد ؟ آن حضرت فرمود : آن مواضعى كه خداوند تيمّم را بر آنها واجب فرموده شسته مىشود ، دست به او نميزنند و چيزى از محاسنش كه خداوند عزّ و جلّ امر بپوشانيدن آنها فرموده باز نميشود ، به\r\n","description":"","footnote":"","page_name":" 219 ","page_number":227},
  {"content":"\r\nآن حضرت عرض شد : چگونه با او رفتار كنند ؟ آن حضرت فرمود : كف دستهايش شسته مىشود و بعد صورتش و سپس پشت دستهايش .\r\n436 - و باز عمّار ساباطى از آن حضرت سؤال كرد : در مورد مرديكه بميرد و مرد و زن مسلمانى از خويشان و نزديكان او همراهش نباشد و عدّه اى مردان مسيحى و زنان غير محرم مسلمان با او باشند كه بين ايشان و آن مرد خويشاوندى و قرابتى نباشد با او چه بايد كرد ؟ آن حضرت فرمود : مرد نصرانى ابتدا خود غسل مىكند تا بدنش از چربى و عرق و چرك پاك شود و آنگاه مرده را غسل ميدهد چون در حال اضطرار و ناچارى است .\r\nمترجم گويد : « پاره اى گويند اين حديث مفهوما دلالت بر پاكى ذاتى و نجاست عرضى اهل كتاب دارد ولى اين مفهومگيرى به نظر ما چندان درست نيست و نيز با منطوق چند خبر ناسازگار است ، بلكه مفهوم صحيح آن اينست كه در اين حال كه دست خود را شسته باشد ديگر منجّس نيست نه اينكه نجس نيست يعنى با اينكه بفرض نجس است اما در صورت شستن دست خود نجسكننده نيست » .\r\n437 - و باز عمّار از آن حضرت سؤال كرد : در مورد زن مسلمانى كه فوت كند و با او زن مسلمان يا مرد مسلمانى از خويشان و نزديكانش نباشد ولى زنى مسيحى و مردان مسلمان باشند تكليف چيست ؟ آن حضرت فرمود : زن نصرانى ابتدا خود غسل مىكند تا چرك و عرق و چربى بدنش پاك شود بعد زن فوت شده را غسل ميدهد .\r\n","description":"","footnote":"","page_name":" 220 ","page_number":228},
  {"content":"\r\nو پنج كس هستند كه تا سه روز بايد برايشان ( جهت دفن كردن ) انتظار كشيد تا از مرگ آنان اطمينان حاصل شود ، مگر اينكه دچار تغييرات از حيث بو و رنگ پوست شوند : كسى كه در آب غرق شده و صاعقه زده يا برق گرفته ، كسى كه غشى بر او عارض شده ، كسى كه در اثر شكمروش و اسهال مرده باشد ، كسى كه در اثر فرو ريختن سقف يا آوار مرده باشد ، و بالاخره كسى كه در اثر دود دچار خفگى شده باشد .\r\nو كسى كه آبله گرفته بوده و مرده هر گاه خوف اين باشد كه موقع دست زدن به پوست او يك مقدارى از پوستش جدا شود و بيفتد فقط آب روى او ميريزند همچنين كسى كه اعضايش شكسته يا سوخته و كسى كه دچار جراحات و دمل است .\r\n438 - أمير المؤمنين عليه السّلام فرمود : هر گاه مرده اى در كشتى از دنيا رفته باشد غسل داده مىشود و حنوط و كفن شده ، آنگاه سنگى بپاى او ميبندند و او را به دريا مياندازند .\r\n439 - و روايت شده است در همين مورد ( شخصى كه در دريا بميرد ) : او را در خمره اى قرار ميدهند و سر آن را محكم مىبندند و او را به آب مياندازند . البتّه اين احكام مربوط به مواقعى است كه امكان پهلو گرفتن كشتى و به ساحل رفتن نباشد ( و گر نه بايد بساحل رفته و كلَّيهء احكام و مراسم معمول را در خشكى بجاى آورند ) .\r\n440 - أمير المؤمنين عليه السّلام فرمود : مرد يا زنى كه بايد سنگسار شود قبلا غسل داده ميشوند و حنوط و كفن ميگردند ، بعد سنگسار شده و بر آنان نماز خوانده مىشود و\r\n","description":"","footnote":"","page_name":" 221 ","page_number":229},
  {"content":"\r\nكسى كه بقصاص ديگرى گردنش زده مىشود به همين ترتيب غسل داده شده و حنوط گرديده و كفن بر او پوشانيده مىشود سپس گردنش را ميزنند و بر او نماز ميگزارند ( و دفن ميكنند ) .\r\nاگر ميّت بر دار كشيده شده باشد پس از گذشت سه روز از چوبه دار پائين آورده مىشود و غسل داده و كفن كرده و دفن مىشود ، و جايز نيست بيش از سه روز دار كشيدن به طول انجامد و بايد مصلوب فرود آورده شود .\r\n441 - و علىّ بن جعفر از برادرش موسى بن جعفر عليهما السّلام سؤال كرد : در مورد جسدى كه درنده يا مرغان گوشت او را خورده و استخوانهاى او بىگوشت باقى مانده است ، با او چه بايد كرد ؟ آن حضرت فرمود : به همان صورت غسل داده مىشود و كفن شده و بر او نماز ميخوانند و دفنش ميكنند .\r\n442 - و در خبر ديگرى آمده : همانا أمير المؤمنين عليه السّلام عمّار ياسر و هاشم بن عتبه را - كه همان مرقال است - غسل نداد و آن دو را همچنان كه لباسهايشان را بتن داشتند با خونشان دفن فرمود و نماز بر آن دو نخواند .\r\nاين چنين روايت شده است ، لكن أصل اينست كه هيچ فردى از افراد امّت وقتى ميميرد بدون نماز رها نشود .\r\n","description":"","footnote":"","page_name":" 222 ","page_number":230},
  {"content":"\r\n443 - أبو مريم انصارى از امام صادق عليه السلام روايت كرده كه آن حضرت فرمود : هنگامى كه به شهيد ميرسند اگر رمقى و يا اندكى از حيات در او باقى باشد غسل داده شده كفن و حنوط ميگردد و بر او نماز خوانده مىشود ، و اگر رمقى و اثرى از حيات در او نباشد با همان لباسى كه بر تن دارد دفن مىشود . « 1 »\r\n444 - أبان بن تغلب از آن حضرت ( امام صادق عليه السّلام ) سؤال كرد : در مورد شخصى كه در راه خدا كشته شده است آيا غسل داده مىشود و كفن و حنوط ميگردد ؟\r\nآن حضرت فرمود : به همان صورت كه در لباس خود بخونش آغشته است دفن مىشود مگر آنكه رمقى در بدن او باقى مانده باشد كه اگر رمقى داشته باشد و بعد بميرد غسل داده شده و كفن و حنوط مىشود و بر او نماز گزارده مىشود ، و رسول خدا صلَّى الله عليه و آله بر حمزه نماز خواند و او را كفن و حنوط فرمود چون كه او را برهنه كرده بودند .\r\n445 - حنظلة بن أبى عامر بن جنگ احد بشهادت برسد ، پيامبر اكرم صلَّى الله عليه و آله امر به غسل دادن او نكرد و فرمود : من فرشتگان را ميان آسمان و زمين ميبينم كه حنظله را با آبى بسيار سفيد و پاكيزه كه در لگنهاى نقره است غسل ميدهند و از آن زمان او را غسيل الملائكه ناميدند .\r\n\r\n","description":"","footnote":"\r\n« 1 » يعنى پس از خواندن نماز .\r\n","page_name":" 223 ","page_number":231},
  {"content":"\r\n446 - امير المؤمنين عليه السّلام فرمود : از شهيد پوستين و پاى افزار و كلاه و عمامه و كمر بند و زير جامه را ميكنند ، مگر آنكه به آنها خون رسيده باشد ، پس اگر خون بهر يك از آنها رسيده باشد همچنان رهايش ميكنند و به آن دست نميزنند ، و هيچ چيز بسته و گروه خورده اى بر تن او رها نميشود مگر آنكه بايد باز شود .\r\nو شخص محرم هر گاه فوت كند غسل داده شده و كفن مىشود و دفن ميگردد و هر آنچه نسبت به محلّ معمول داشته مىشود عمل كرده جز كافور كه نزدش نبرند .\r\nكسى كه در ميدان كار زارى كه بفرمان خداوند عزّ و جلّ نبوده كشته شود غسل داده مىشود همچنان كه ميّت معمولى غسل داده ميگردد و سرش در كنار گردنش قرار گرفته و بهمراه بدنش غسل داده مىشود . و اگر مادر در حال حمل مرده و فرزند حركت دارد جانب چپ شكم را ميدرند و فرزند او را بيرون مىآورند . و اگر طفل در درون شكم مادر بميرد و بيرون نيايد در حالى كه مادر زنده باشد ، كسى دست خود را داخل فرج آن زن نموده و با دستش طفل مرده را پاره پاره كرده و آن را خارج ميسازد .\r\n447 - و روايت شده است كه : وقتى امام محمّد باقر عليه السّلام رحلت فرمود امام صادق عليه السّلام امر ميفرمود شبها در آن خانه اى كه پدرشان سكنى داشتند\r\n","description":"","footnote":"","page_name":" 224 ","page_number":232},
  {"content":"\r\nهميشه چراغى روشن باشد و تا هنگامى كه امام صادق عليه السّلام وفات يافتند اين چنين بود . پس از آن حضرت موسى بن جعفر عليهما السّلام نيز در مورد محلّ مسكونى پدرشان همان دستور را فرمودند تا زمانى كه آن حضرت را ( بدستور هارون ) به عراق بردند و پس از آن ديگر معلوم نشد كه چه پيش آمد .\r\nو كسى كه جنب باشد و بخواهد مرده را غسل دهد بايد استحبابا وضو بگيرد همانند وضوى نماز ، بعد از آن مرده را غسل دهد و كسى كه بعد از غسل دادن ميّت بخواهد جماع كند مستحبّ است وضو بگيرد پس از آن جماع كند .\r\nهر گاه مرده اى غسل داده شود و از او خون فراوانى خارج شود و خونريزى بند نيايد بر آن محلّ گل رس گذاشته مىشود خونريزى بند مىآيد .\r\n448 - سليمان بن خالد از امام صادق عليه السّلام سؤال كرد : آيا كسى كه ميّت را غسل ميدهد خود نيز بايد غسل كند ؟ آن حضرت فرمود : آرى ، پرسيد : آن شخصى كه او را داخل قبر ميگذارد چطور ؟ آن حضرت فرمود : نه او فقط جامه را مسّ مىكند . ( به عبارت ديگر امام فرمود : او كه اساسا با بدن ميّت تماسّ پيدا نميكند تا موضوع غسل كردن يا نكردن برايش مطرح باشد ، ديگر چه جاى سؤال است ؟ ) .\r\n449 - امام صادق عليه السّلام فرمود : هنگامى كه اسماعيل ( فرزند ارشد آن حضرت )\r\n","description":"","footnote":"","page_name":" 225 ","page_number":233},
  {"content":"\r\nوفات يافت در حالى كه ميان چادر شبى پيچيده شده بود دستور دادم كه رويش كنار زده شود بعد پيشانى و ذقن و گلوى او را بوسيدم و امر كردم رويش را بپوشانند ، باز گفتم رويش را باز كنيد و دوباره همان مواضع را بوسيدم و دستور دادم رويش را بپوشانند و غسلش دهند ، بعد در حالى كه كفن شده بود بر او وارد شدم پس گفتم :\r\nرويش را باز كنيد و بعد پيشانى و دفن و گلوى او را بوسيدم و او را در پناه خدا قرار دادم سپس گفتم او را در قبر بگذاريد ، به آن حضرت عرض كردند : با چه چيز او را تعويذ كرديد ؟ فرمود : با قرآن .\r\n450 - امام صادق عليه السّلام فرمود : همانا رسول خدا صلَّى الله عليه و آله عثمان بن مظعون را - كه خداوند از او خشنود باشد - پس از وفاتش بوسيد .\r\n\r\n( نماز خواندن بر ميّت )\r\n451 - امير المؤمنين عليه السّلام فرمود : هر كس بدنبال جنازه اى برود خداوند تبارك و تعالى چهار حصّه از ثواب براى او مينويسد . يك حصّه براى اينكه بدنبال جنازه رفته است و يك حصّه بخاطر خواندن نماز بر آن ميّت و يك حصّه براى انتظار كشيدن تا از دفن او فارغ گشته و يك حصّه هم براى تعزيت صاحب مصيبت .\r\n452 - امام باقر عليه السّلام فرمود : هر كس با جنازه اى روان شود تا آنگاه كه بر\r\n","description":"","footnote":"","page_name":" 226 ","page_number":234},
  {"content":"\r\nاو نماز ميّت بخواند و سپس باز گردد او را يك قيراط پاداش است ، و اگر با آن جنازه پياده برود تا او دفن شود براى او دو قيراط پاداش مىباشد و قيراط باندازهء [ كوه 
  ] احد است .\r\n453 - و آن حضرت فرمود : هر كس از پى جنازهء مرد مسلمانى برود يا آن را تشييع كند در روز قيامت چهار شفاعت به او داده خواهد شد ، و هيچ دعايى براى ميّت نميخواند مگر آنكه فرشتهء موكَّل به او گويد : خداوند دعاى ترا قبول كرد و تو را نيز همانند آن ، كرامت فرمود .\r\n454 - امام صادق عليه السّلام فرمود : كسى كه هر چهار گوشهء تابوت را بگيرد و حمل كند ، خداوند چهل گناه كبيرهء او را بيامرزد .\r\n455 - و باز آن حضرت فرمود : هر كس جنازهء مؤمنى را تشييع كند تا او در قبرش دفن شود خداوند هفتاد فرشته را كه كارشان تشييع است بر او گمارد تا زمانى كه از قبرش بيرون مىآيد و بسوى موقف ميرود او را با اعزاز و اكرام تشييع نمايند . ( تا از فزع و هول قيامت ايمن باشد . )\r\n456 - و باز آن حضرت فرمود : اوّل تحفه اى كه بمؤمن در قبرش داده مىشود ( و باعث خشنودى خاطر او مىشود ) اينست كه به او خبر ميدهند كه گناهان كسانى كه او را\r\n","description":"","footnote":"","page_name":" 227 ","page_number":235},
  {"content":"\r\nمشايعت كرده بودند بخشيده شد .\r\n457 - امام باقر عليه السّلام فرمود : هنگامى كه مؤمن داخل قبرش مىشود ، ندا داده مىشود : آگاه باش ، همانا اول بخششى كه به تو كرامت كرديم بهشت است و نخستين عطائى كه به مشايعتكنندگان تو ارزانى داشتيم آمرزش گناهان ايشان است .\r\n458 - و باز امام باقر عليه السّلام فرمود : هر كس جنازهء برادر مردهء خود را با گرفتن چهار گوشهء تابوت بردارد خداوند چهل گناه از گناهان كبيرهء او را محو و نابود ميسازد .\r\nو سنّت ، برداشتن تابوت از گوشه هاى چهارگانهء آنست و بعد از آن ديگر هر چه بردارند جزء مستحبّاتست ( سنّت را ترك نبايد كرد ولى در تطوّع شخص مختار است ) .\r\n459 - امام صادق عليه السّلام فرمود : هر كس چهار گوشهء تابوت ميّت را بگيرد خداوند بيست و پنج گناه كبيره را از او مىآمرزد و اگر بنحو خاص تربيع كند از گناهان بيرون ميرود . ( تربيع يعنى از يكسو به ترتيب معيّن شروع كرده و بگوشهء آخرى ختم كند . )\r\n460 - امام صادق عليه السّلام به اسحاق بن عمّار فرمود : هر گاه چهار گوشهء تابوت ميّت را بردارى و حمل كنى ، از گناهان خارج و عارى و شسته ميشوى آنچنان كه مادرت تو را زائيده است .\r\n","description":"","footnote":"","page_name":" 228 ","page_number":236},
  {"content":"\r\n461 - امام باقر عليه السّلام فرمود : راه رفتن پشت جنازه بهتر از راه رفتن جلوى آنست ، ولى اشكال شرعى ندارد اگر جلوى جنازه راه به روى .\r\n462 - حسين بن سعيد طىّ عريضه اى كه به امام رضا عليه السّلام تقديم داشت سؤال كرد در مورد تابوت ميّت كه آيا برداشتن آن از طرف معينى از گوشه هاى چهارگانه آن شروع مىشود يا از هر طرفى كه برداشتن آن بر شخص آسانتر است ؟\r\nآن حضرت در پاسخ نوشت : از هر جانب كه بخواهد بردارد .\r\n463 - از امام صادق عليه السّلام سؤال شد : در مورد اينكه آيا ميتوان موقع بيرون بردن جنازه ، آتش و مشعل بهمراه آن برداشت ؟ آن حضرت فرمود : همانا دختر رسول خدا صلَّى الله عليه و آله ( يعنى رقيّه كه بدست عثمان كشته شد ) شبانه بيرون برده شد و همراه جنازهء او چراغها و مشعلها بود . ( فرمايش آن حضرت در مورد بردن آتش بهمراه جنازه كه تجويز شده ، مربوط به استفاده از چراغ جهت روشنائى بهنگام شب است نه استفاده از آتش و شمع در روز كه روشنائى آنها منظور نيست ، و اگر تأسى برسوم جاهلى و يا يادگارى از عهد پرستش و تقديس و تعظيم آتش تلقّى نشود حدّاقل اسراف بودن آن بدون ترديد و مسلَّم است ) .\r\n464 - محمد بن مسلم از امام باقر يا امام صادق عليهما السّلام روايت كرده گويد :\r\nاز آن حضرت در مورد راه رفتن بهمراه جنازه سؤال كردم آن حضرت فرمود : پيشاپيش آن\r\n","description":"","footnote":"","page_name":" 229 ","page_number":237},
  {"content":"\r\nو از سمت راست آن و از سمت چپ آن و پشت سر آن راه رفتن بلا اشكال و خوب است .\r\n465 - عبد الله بن سنان از امام صادق عليه السّلام روايت كرده كه آن حضرت فرمود : هنگامى كه حضرت آدم عليه السّلام وفات يافت پس از تجهيز و تكفين نوبت به نماز به جنازهء او رسيد ، هبة الله شيث به جبرئيل عليه السّلام گفت : اى فرستادهء خدا جلو بايست و بر پيغمبر خدا نماز بخوان ، جبرئيل گفت : همانا خداوند عزّ و جلّ ما را فرمود به پدرت سجده آوريم پس ما هرگز بر نيكوكاران فرزندان او پيشى نميگيريم و تو از نيكوكارترين ايشان هستى ، پس شيث پيش ايستاد و پنج تكبير بر آدم گفت بعدد نمازهايى كه خداوند تعالى بر امّت محمّد صلَّى الله عليه و آله واجب گردانيده است ، و اين در ميان فرزندان آدم سنّتى شد كه تا روز قيامت جريان دارد .\r\n466 - رسول خدا صلَّى الله عليه و آله را مرسوم چنان بود كه هر گاه بر ميّت نماز ميگزارد تكبير ميگفت و شهادتين ميخواند و باز تكبير ميگفت و بعد بر پيامبر و آل او صلوات ميفرستاد و دعا ميكرد ، سپس تكبير ميگفت و براى مؤمنين و مؤمنات دعا ميكرد ، و باز تكبير چهارم را ميگفت و براى مرده دعا ميكرد ، و باز براى آخرين بار تكبير ميگفت و فارغ ميشد ، هنگامى كه خداوند عزّ و جلّ آن حضرت را از نماز گزاردن بر منافقان نهى فرمود ، رسول خدا صلَّى الله عليه و آله از آن پس در نماز ميّت تكبير ميگفت و شهادتين ميخواند ، باز تكبير ميگفت و بر پيامبر و آل او صلوات ميفرستاد ، و\r\n","description":"","footnote":"","page_name":" 230 ","page_number":238},
  {"content":"\r\nباز تكبير ميگفت و براى مؤمنين و مؤمنات دعا ميكرد ، و بعد تكبير چهارم را ميگفت و فارغ ميشد و براى ميّت دعا نميكرد .\r\nو كسى كه بر مرده اى نماز ميخواند بايد كنار سر او بايستد به صورتى كه اگر بادى وزيد و جامه اش برداشته شد به جنازه اى بخورد ( يعنى نه چندان دور و نه چندان نزديك ) آنگاه تكبير گويد و بخواند : « اشهد ان لا إله إلَّا الله وحده لا شريك له ، و اشهد انّ محمّدا عبده و رسوله ، أرسله بالحقّ بشيرا و نذيرا بين يدي السّاعة » . ( يعنى :\r\nگواهى مىدهم و علم و يقين دارم كه هيچ معبود و آفريدگارى نيست كه عبادت او جايز باشد جز « الله » كه واجب الوجود بالذّات است و مستجمع جميع صفات كماليّه و يگانه است و شريك ندارد ، و گواهى مىدهم كه محمّد بنده و فرستادهء اوست و به حقيقت و راستى او را فرستاده است كه بشارت دهندهء مؤمنين است به ثواب ، و ترساننده و بيم دهندهء كافران است به عذاب و قهر الهى پيشاپيش فرا رسيدن روز قيامت ) . بعد تكبير دوّم را گفته و بگويد : « اللَّهمّ صلّ على محمّد و آل محمّد ، و ارحم محمّدا و آل محمّد ، و بارك على محمّد و آل محمّد كأفضل ما صلَّيت و باركت و ترحمت على إبراهيم و آل إبراهيم إنّك حميد مجيد » ( يعنى : خداوندا درود فرست بر محمّد و آل او ، و رحمت فرست بر محمّد و آل او ، و بركت بر محمد و آل محمد كرامت فرما همچون بهترين و برترين صلوات و بركت و رحمت كه بر ابراهيم و آل ابراهيم فرستاده اى كه براستى تو شايسته و سزاوار جميع ثناهايى و بزرگوارى و عظمت مخصوص تو است ) . آنگاه تكبير سوّم را ميگويد و اين دعا را ميخواند « اللَّهمّ\r\n","description":"","footnote":"","page_name":" 231 ","page_number":239},
  {"content":"\r\nاغفر للمؤمنين و المؤمنات و المسلمين و المسلمات ، الأحياء منهم و الأموات » . ( يعنى بار خدايا بيامرز گناهان مردان و زنان با ايمان را ، و مردان و زنان مسلمان را ، زندگانشان و مردگانشان را ) .\r\nو پس از آن تكبير چهارم را ميگويد و اين دعا را ميخواند : « اللَّهمّ عبدك [ و 
  ] ابن عبدك [ و 
  ] ابن امتك ، نزل بك و انت خير منزول به ، اللَّهمّ إنّا لا نعلم منه إلَّا خيرا و انت اعلم به منّا ، اللَّهمّ إن كان محسنا فزد في إحسانه و إن كان مسيئا فتجاوز عنه و اغفر له ، اللَّهمّ اجعله عندك في اعلى علَّيّين ، و اخلف على اهله في الغابرين ، و ارحمه برحمتك يا ارحم الرّاحمين » ( يعنى : بار خدايا بندهء تو [ و 
  ] پسر بندهء تو و پسر كنيز تو برحمتت نازل شده و بدرگاه تو آمده است و تو بهترين و برترين كسانى هستى كه بدرگاهش نزول كنند ، بار خدايا ما جز خوبى از او چيز ديگرى نميدانيم و تو باحوال او از ما داناترى ، بار خدايا اگر نيكوكار بوده است پس تو احسان خود به او زياده و افزون ساز و اگر گناهكار بوده از گناهانش در گذر و او را مورد عفو و بخشايش خودت قرار ده ، خداوندا روح او را يا مقامش را در بالاترين مراتب بهشت نزد خود قرار ده ، و تو جاى خالى او را در ميان بازماندگانش با تدارك احوال ايشان پر ساز ، و با رحمت واسعهء خويش بر او رحمت آور ، اى مهربانترين مهربانان ) پس از آن تكبير پنجم را بگويد .\r\nو چون از نماز فارغ شود جاى خود را ترك نكند تا وقتى كه جنازه را بر سر دستهاى مردان ببيند .\r\n","description":"","footnote":"","page_name":" 232 ","page_number":240},
  {"content":"\r\nو علَّت اينكه پنج تكبير بر ميّت گفته مىشود آنست كه ، خداوند تبارك و تعالى پنج فريضه را بر مردمان واجب گردانيده است : نماز ، زكات ، روزه ، حجّ ، و ولايت ، و خداوند متعال براى ميّت بدل از هر فريضه تكبيرى مقرّر فرموده است .\r\n467 - و روايت شده كه : علَّت آن تكبيرات آنست كه خداوند تعالى بر مردم پنج نوبت نماز در شبانه روز واجب ساخته است و از هر نماز واجب تكبيرى براى ميّت مقرّر داشته است .\r\nو كسى كه بر جنازهء زن نماز ميخواند محاذى سينهء او ميايستد و نماز ميّت سلام ندارد مگر در حال تقيه .\r\n468 - و رسول خدا صلَّى الله عليه و آله بر حمزه هفتاد تكبير گفت : ( كيفيت آن چنان بوده كه بر جنازه حمزه پنج تكبير گفت بعد جنازه هاى ديگر را برديف كنار او نهادند و بر آنها نيز نماز گزارد ، سپس جنازه هاى ديگرى نهادند باز بر همه نماز گزارد تا هفتاد تكبير كامل گشت .\r\n469 - و امير المؤمنين عليه السّلام بر سهل بن حنيف بيست و پنج تكبير گفت .\r\n470 - و امام باقر عليه السّلام فرمود : [ امير المؤمنين عليه السّلام 
  ] پنج بار بر او نماز گزارد و در هر نمازى پنج تكبير ميگفت و هر چند گاه جمعى ميرسيدند و ميگفتند : يا\r\n","description":"","footnote":"","page_name":" 233 ","page_number":241},
  {"content":"\r\nامير المؤمنين ما به نماز سهل بن حنيف نرسيديم ، آن حضرت ميفرمود جنازه را پيش ميگذاشتند و بار ديگر بر او پنج تكبير ميگفت تا وقتى به قبر او رسيد پنج مرتبه اين كار تكرار شده بود .\r\nو كسى كه بر جنازه اى يك يا دو تكبير گفته باشد ، بعد جنازهء ديگرى كنار او گذارند ، اگر بخواهد ميتواند در همان حال پنج تكبير ديگر بر هر دو بگويد ( يعنى نماز اول را قطع نكند ) و يا نماز اوّل را با سه تكبير بپايان برد و نماز ديگرى را بر ميّت دوم از سر گيرد .\r\nو هر گاه كسى بر جنازه اى نماز گزارد و معلوم شود كه جنازه سر و ته و از وضع صحيح شرعى واژگونه بوده است ( مثلا سر او در محلّ پايش و پايش در محلّ سر قرار داشته يا به رو افتاده و يا سر به طرف دست چپ واقع شده بوده است ) پس بايد آن را به صورت درست در آورده و پيش نهند و نماز را تكرار كند .\r\n471 - حلبى از قول امام صادق عليه السّلام روايت كرد : هر گاه كسى در اثناى نماز برسد و يك يا دو تكبير از نماز ميّت را با امام دريابد بايد باقيماندهء تكبيرات را خود ، پياپى بجاى آورد .\r\n472 - عمر بن يزيد از امام صادق عليه السّلام روايت كرده كه آن حضرت فرمود :\r\nهر گاه مؤمنى از دنيا برود و چهل نفر از مؤمنان بر جنازهء او حضور يافته و بگويند :\r\n« اللَّهمّ إنّا لا نعلم منه إلَّا خيرا و انت اعلم به منّا » ( يعنى : بار خدايا ما جز خير و\r\n","description":"","footnote":"","page_name":" 234 ","page_number":242},
  {"content":"\r\nخوبى چيزى از او نميدانيم و تو نسبت به او از ما داناتر هستى ) . خداوند تبارك و تعالى فرمايد : من گواهيهاى شما را بر خوبى او پذيرفتم و او را در مورد آنچه كه خود ميدانم و شما از آن بيخبريد آمرزيدم .\r\nشرح : « مراد آنست كه اگر كسى بين خود و خدا لغزشى داشته ، اما در بين مردم رعايت اخلاق و قوانين مذهبى را ميكرده و تظاهر به خلاف نمىنموده و همچنين حريم اسلام را حفظ ميكرده و حقيقتا همه جز خوبى چيز ديگرى از او سراغ نداشتند ، اگر چهل نفر بر سر جنازه اش بگويند ما جز خوبى و خير در او سراغ نداريم خداوند از گناهان پنهانى او خواهد گذشت و اين به منزلهء شهادت و گواهى است ، چنانچه اين چهل تن مؤمن باشند شهادتشان بدون ترديد مقبول خواهد افتاد ، نه اينكه چهل نفر به لفظ بگويند : « إنّا لا نعلم منه إلَّا خيرا « با اينكه بسيار شرّ از او سراغ دارند .\r\n473 - و فضل بن عبد الملك از امام صادق عليه السّلام پرسيد : آيا ميتوان در مسجد بر ميّت نماز خواند : آن حضرت فرمود : آرى .\r\n474 - و نيز ابو بصير از آن حضرت سؤال كرد : هر گاه زن بميرد چه كسى سزاوارتر است بر او نماز گزارد ؟ آن حضرت فرمود : شوهر آن زن . عرض كرد : آيا شوهر سزاوارتر است از پدر ، فرزند و برادر او ؟ فرمود : آرى ، و او غسل هم ميتواند بدهد يا در غسل دادن نيز مقدّم است . ( البتّه از زير پوشش كه نظرش به اندام و عورت زن نيفتد ) .\r\nو پدرم - رحمه الله - در رساله اى كه براى من فرستاده است گويد : اى پسر عزيزم بدان كه سزاوارترين مردم به نماز خواندن بر ميّت ، كسى است كه ولىّ ميّت او را مقدّم دارد پس اگر در ميان آن جماعت مردى از بنى هاشم حاضر باشد او سزاوارتر از\r\n","description":"","footnote":"","page_name":" 235 ","page_number":243},
  {"content":"\r\nديگرانست به نماز گزاردن بر ميّت ، مشروط بر اينكه ولىّ ميّت او را مقدّم دارد و اگر او خود به نماز بايستد بدون اينكه ولىّ ميّت او را مقدّم داشته باشد غاصب محسوب مىشود .\r\n475 - امام صادق عليه السّلام فرمود : هر گاه نماز گزاردن بر ميّت از تو فوت شود تا او دفن گردد ، اشكالى ندارد در حالى كه دفن شده بر او نماز گزارى .\r\n476 - و رسول خدا صلَّى الله عليه و آله را مرسوم چنان بود كه هر گاه نماز ميّت از آن حضرت فوت ميشد ( در حالى كه ديگران بر او نماز خوانده بودند ) بر قبر آن مرده نماز ميخواند .\r\n477 - يسع بن عبد الله قمّى از امام صادق عليه السّلام سؤال كرد : در مورد اينكه آيا يك مرد بتنهايى ميتواند بر جنازه اى نماز گزارد ؟ آن حضرت فرمود : آرى ميتواند ، گفتم : دو نفرى بر جنازه نماز گزاردن چطور ؟ آن حضرت فرمود : آرى لكن يكى از ايشان پشت سر ديگرى ميايستد ( در صورتى كه به او اقتدا كرده باشد ) و در كنار او نميايستد .\r\n478 - جابر ( منظور جابر جعفى است چنان كه در تهذيب آمده است ) گويد :\r\nامام باقر عليه السّلام فرمود : هر گاه كسى در جايى بميرد كه مردان آنجا نباشند و در عوض زنان حضور داشته باشند يكى از زنان كه داراى اهليّت باشد در ميان آنان به\r\n","description":"","footnote":"","page_name":" 236 ","page_number":244},
  {"content":"\r\nامامت ميايستد و ساير زنان از راست و چپ او ميايستند و او در وسط ايشان بعنوان امام ميايستد و تكبير ميگويد و آنان نيز تكبير ميگويند تا از نماز فارغ شود .\r\n479 - حسن بن زياد صيقل گويد : از امام صادق عليه السّلام پرسيدند : چگونه زنان بر جنازه ها نماز ميگزارند هر گاه مردى با آنان نباشد ؟ آن حضرت فرمود : همگى زنان در يك صف ميايستند و زنى پيشاپيش ديگران نميايستد ، به آن حضرت گفته شد : در نمازهاى واجب ديگر آيا بعضى از زنان مىتوانند براى عدّه اى ديگر پيشنماز شوند ؟ آن حضرت فرمود : آرى .\r\n480 - رسول خدا صلَّى الله عليه و آله فرمود : بر كسى كه از امّت من است و سنگسار شده و همچنين بر كسى كه خود را كشته و از امّت من است نماز گزاريد و هيچ كس از امّت مرا بدون نماز رها مكنيد .\r\n481 - هشام بن سالم از امام صادق عليه السّلام پرسيد : در مورد شرابخوار و زناكار و دزد ( كه مسلمان باشند ) در صورتى كه بميرند آيا بر ايشان نماز ميّت بايد خوانده شود ؟\r\nآن حضرت فرمود : آرى .\r\n482 - عمّار ساباطى گويد : به امام صادق عليه السّلام عرض كردم : در اين مورد كه گروهى در سفرشان بر ساحلى قدم ميزنند كه ناگهان به جسد مرد عريانى\r\n","description":"","footnote":"","page_name":" 237 ","page_number":245},
  {"content":"\r\nبرميخورند كه امواج دريا او را از آب به ساحل افكنده و ايشان خود نيز نيمه برهنه هستند و غير از لنگ يا ميان بند پوشيدنى ديگرى با خود ندارند ، اكنون با اين ترتيب چگونه بر او نماز بخوانند در حالى كه او كاملا برهنه است و ايشان جامهء اضافى ندارند كه به آن او را كفن كنند ، ميفرمائيد چه بايد بكنند ؟ آن حضرت فرمود : گورى براى او ميكنند و او را در لحدش گذاشته و خشتى بر عورت او مينهند تا عورتش با خشت و سنگ پوشيده گردد ، آنگاه بر او نماز خوانده مىشود و بعد دفن ميگردد .\r\n483 - اسحاق بن عمّار از امام صادق و آن حضرت از پدر بزرگوارش عليهما السّلام روايت كرده : كه امير المؤمنين عليه السّلام در محلَّى به پاره هائى چند از جسدى برخورد پس فرمود آن تكَّه ها را جمع كنند و چون فراهم شد حضرت بر آنها نماز گزارد و بعد همان پاره ها را دفن كردند .\r\n484 - فضل بن عثمان اعور از امام صادق و آن حضرت از پدر بزرگوارش عليهما السّلام روايت كرده : در بارهء مردى كه بقتل رسيده و سرش در قبيله اى پيدا شود ، و قسمت وسط بدن و سينه و دستان او در قبيله اى ديگر ، و باقى جسدش در قبيلهء ديگر يافت شود ، آن حضرت فرمود : خونبهاى او بر آن جماعتى است كه سينه و دستان او در قبيلهء ايشان يافت شده و نماز بر [ بخش سينهء 
  ] او واجب است . « 1 »\r\n\r\n","description":"","footnote":"\r\n« 1 » يعنى به آن قسمت كه سينه در آن است بايد نماز گزارد .\r\n","page_name":" 238 ","page_number":246},
  {"content":"\r\n485 - امام صادق عليه السّلام فرمود : هر گاه جنازهء مرد كشته شده اى يافت شود اگر عضوى از اعضاى او پيدا شود كه تمام باشد بر آن عضو نماز خوانده شده و دفن ميگردد و اگر عضوى تمام از او پيدا نشود نماز نميخواهد و همانطور دفن ميگردد . و اگر شخص به دو نيم شده باشد بر آن نيمه كه قلب در آن قرار دارد نماز ميگزارند و هر گاه جز سر ميّت عضو ديگرى يافت نشود بر آن نماز نميگزارند .\r\n486 - زراره و عبيد الله بن عليّ حلبى از امام صادق عليه السّلام روايت كرده‌اند كه از آن حضرت سؤال شد كه چه وقت و تا چه سنى بر طفل نماز ميّت خوانده مىشود ؟\r\nآن حضرت فرمود : هر گاه در سنّى باشد كه درك كند نماز يعنى چه و تميز داشته باشد ، حلبى گويد : پرسيدم چه زمانى نماز بر او واجب مىشود و لازم است كه او را به نماز خواندن بدارند ؟ فرمود : هنگامى كه شش ساله شود ، و در مورد روزه هر گاه تاب انجام آن را داشته باشد .\r\nو هر كس حاضر شود با گروهى كه بر طفلى نماز گزارند بايد بگويد : « اللَّهمّ اجعله لأبويه و لنا فرطا » يعنى : بار خدايا اين طفل را پيشرو و طلايه دار پدر و مادرش و ما قرار ده ( كه از جهت ما پيشاپيش ثوابى فراهم كند چون درگذشت طفل پيش از والدينش و صبر ايشان بر مرگ او موجب پاداشى عظيم است ) .\r\n","description":"","footnote":"","page_name":" 239 ","page_number":247},
  {"content":"\r\n487 - امام باقر عليه السّلام بر فرزند خود كه پسر بچه اى سه ساله بود نماز كرد و فرمود : اگر بيم آن نبود كه مردم ميگفتند : بنى هاشم بر كودكان خردسال خود نماز نميگزارند ، من بر او نماز نميخواندم ( يعنى نماز بر كسى كه در اين سن باشد لازم نبود ) .\r\n488 - و از آن حضرت ( ظاهرا از امام باقر عليه السّلام است ولى در كافى از امام صادق عليه السّلام پرسيده شده است ) سؤال شد : كى و تا چه سنّى نماز ميّت بر جنازه طفل واجب مىشود ؟ آن حضرت فرمود : هنگامى كه بفهمد نماز يعنى چه و تميز داشته باشد و شش سالش تمام باشد .\r\n489 - زراره و محمد بن مسلم از امام باقر عليه السّلام روايت كرده‌اند كه آن حضرت فرمود : نماز بر مستضعف ( از نظر اعتقادى ) و كسى كه مذهبش معلوم نيست پس از شهادتين و تكبير دوّم ابتدا بر پيامبر صلَّى الله عليه و آله صلوات فرستاده مىشود و براى مؤمنين و مؤمنات دعا مىشود و اين آيه را ميخوانند : « اللَّهمّ اغفر للَّذين تابوا و اتّبعوا سبيلك و قهم عذاب الجحيم » . يعنى : بار خدايا بيامرز كسانى را كه از بديها و مذهب باطل ، توبه كرده باشند و راه تو را كه مذهب حقّ است پيروى كرده باشند و ايشان را از عذاب جهنّم نگاه دار .\r\nدر نماز بر كسى كه مذهبش شناخته نيست ميگويند : « اللَّهمّ إنّ هذه النّفس انت احييتها و انت امتها ، اللَّهمّ ولَّها ما تولَّت ، و احشرها مع من احبّت » يعنى :\r\n","description":"","footnote":"","page_name":" 240 ","page_number":248},
  {"content":"\r\nبار خدايا اين مخلوق را تو زنده گردانيدى و تو او را ميراندى ، آنچه را كه اين شخص بدان تولَّا كرده بر او والى گردان ، و او را با هر كه خود دوست ميداشته محشور گردان .\r\n490 - صفوان بن مهران جمّال از امام صادق عليه السّلام روايت كرده كه آن حضرت فرمود : مردى از منافقان فوت شد ، و حسين بن علىّ عليهما السّلام به جنازه آن منافق بيرون شده و ميرفت كه در راه با غلام آزاد كردهء خود يا يكى از شيعيانش ملاقات كرد و حضرت از او پرسيد كجا ميروى ؟ عرضكرد : از جنازهء اين منافق ميگريزم كه حاضر نباشم تا بر او نماز كنم ، امام عليه السّلام به او فرمود : بيا كنار من بايست و آنچه از من شنيدى تو نيز تكرار كن ، راوى گويد : آن حضرت دستهاى خود را بلند كرده و فرمود : « اللَّهمّ اخز عبدك في عبادك و بلادك ، اللَّهمّ اصله اشدّ نارك ، اللَّهمّ اذقه حرّ عذابك فإنّه كان يوالي اعداءك و يعادي اولياءك و يبغض اهل بيت نبيّك » يعنى : خداوندا اين بنده ات را در ميان بندگانت و در شهرهاى خود خوار و بىآبرو گردان ، بار خدايا او را با سختترين آتش خود آتش افروز جهنم گردان ، بار خدايا سوزندگى عذابت را به او بچشان ، همانا او با دشمنان تو دوستى ميكرد و با اولياء و دوستان تو دشمنى ميكرد و نسبت به خاندان پيامبر تو كينه توزى و دشمنى مينمود .\r\n491 - عبيد الله بن عليّ حلبى از امام صادق عليه السّلام روايت كرده كه\r\n","description":"","footnote":"","page_name":" 241 ","page_number":249},
  {"content":"\r\nآن حضرت فرمود : هر گاه كه بر دشمن خداوند عزّ و جلّ نماز گزاردى بگو : « اللَّهم إنّا لا نعلم منه إلَّا انّه عدوّ لك و لرسولك ، اللَّهمّ فاحش قبره نارا و احش جوفه نارا و عجّله إلى النّار ، فإنّه كان يوالي اعداءك و يعادي اولياءك و يبغض اهل بيت نبيّك ، اللَّهمّ ضيّق عليه قبره » يعنى : بار خدايا ما از حال او چيزى نميدانيم جز اينكه او دشمن تو و دشمن پيامبر توست ، خداوندا گور او را از آتش لبريز گردان و اندرونش را پر آتش ساز ، و او را هر چه زودتر به آتش دوزخ برسان كه او با دشمنان تو دوستى ميكرد و با دوستان تو دشمنى مينمود و نسبت به خاندان و فرزندان رسول تو كينه توزى ميكرد و بغض ميورزيد ، بار خدايا گورش را بر او تنگ و توأم با فشار گردان . و چون از زمين برداشته شد بخوان : « اللَّهمّ لا ترفعه و لا تزكَّه » يعنى : بار خدايا او را مرتبه بلند مده و پاكيزه اش مگردان و اگر ميّت مستضعف باشد يا اعتقادش سست و ضعيف باشد بگو : « اللَّهم اغفر للَّذين تابوا و اتّبعوا سبيلك و قهم عذاب الجحيم » يعنى :\r\nبار خدايا كسانى را كه از بديها و عقايد ناصواب توبه كرده‌اند و از راه تو پيروى نموده‌اند بيامرز و آنان را از عذاب جهنّم مصون و محفوظ بدار . و اگر حال ميّت را ندانى بگو : « اللَّهمّ إن كان يحبّ الخير و اهله فاغفر له و ارحمه و تجاوز عنه » يعنى :\r\nبار خدايا اگر اين شخص خير و ايمان و اهل ايمان را دوست ميداشته پس او را بيامرز و مورد رحمت قرار ده و از گناهان و تقصيرات او درگذر .\r\nو اگر مستضعف را با تو بنوعى پيوستگى باشد براى او طلب مغفرت و بخشايش\r\n","description":"","footnote":"","page_name":" 242 ","page_number":250},
  {"content":"\r\nكن بر وجه شفاعت از جانب تو نه بر وجه دوستى .\r\n492 - امير المؤمنين عليه السّلام را رسم چنين بود كه هر گاه بر مرد و زن بطور جمعى نماز ميخواند زن را مقدّم ميداشت به طرف قبله و مرد را مؤخر و پشت زن قرار ميداد و هر گاه بر بنده و آزاد با هم يك نماز ميخواند ، بنده را در عقب آزاد و بسوى قبله قرار ميداد و آزاد به جانب نماز امام بود و هر گاه بر بزرگسالان و خردسالان نماز ميگزارد طفل را مقدم ميداشت به جانب قبله و بالغ را به جانب خود مؤخّر ميداشت .\r\n493 - هشام بن سالم از امام صادق عليه السّلام روايت كرده كه آن حضرت فرمود :\r\nاشكالى ندارد كه در نماز ميّت ، مرد بجانب امام يا قبله مقدّم داشته شود و زن مؤخّر از امام يا از قبله داشته شود و يا زن بهر دو معنى مقدم داشته شود و يا مرد به هر دو معنى مؤخّر داشته شود .\r\nو بهترين مواضع در نماز ميّت صفّ آخر است و علَّت آن اينست كه زنان با مردان در صفهاى نماز ميّت مخلوط و در هم ميشدند .\r\n494 - پس پيامبر خدا صلَّى الله عليه و آله فرمود : در نماز ميّت بهترين جاى ، صفّ آخر است ، پس زنان با رعايت اين فرمايش رسول خدا صلَّى الله عليه و آله بصف آخر رفتند ، هر چند رسول خدا صلَّى الله عليه و آله مرادشان از اين فرمايش زنان بود لكن چون\r\n","description":"","footnote":"","page_name":" 243 ","page_number":251},
  {"content":"\r\nبطور مطلق بر زبان آن حضرت جارى شد فضيلت آن همچنان بطور مطلق باقى ماند .\r\nو هر گاه شخصى به ضيافتى دعوت شود و از سوى ديگر جهت شركت در مراسم مربوط به جنازه اى فرا خوانده شود رفتن بمراسم آن جنازه را اجابت كند زيرا جنازه امور اخروى را يادآورى مىكند و ضيافت و مهمانى يادآور امور دنياست .\r\n495 - رسول خدا صلَّى الله عليه و آله فرمود : هر گاه به شركت بر سر جنازه ها و انجام امور مربوط به آن خوانده شديد در رفتن و همكارى شتاب كنيد و هر گاه به عروسيها و ضيافتهايى از اين قبيل دعوت شديد بكندى و سنگينى اجابت كرده يا دير برويد و بالجمله حتّى المقدور اشتياق به رفتن از خود نشان ندهيد .\r\nو پدرم - كه خدا از او خشنود باشد - در رساله اى كه براى من فرستاده گويد : با كفش غير عربى كه پشت پا را ميپوشاند بر ميّت نماز مگذار ( بلكه با نعلين عربى كه روى پا باز است نماز بخوان ) و دو ميّت را در يك تابوت مگذار ، و گويد : هر گاه دو مرد بخواهند بر جنازه اى نماز كنند يكى از آن دو پشت سر ديگرى كه امام است ميايستد و در كنار امام نميايستد ( يعنى پهلوى راست ) .\r\nو باز پدرم گويد : هر گاه جنازهء مردى و زنى و پسر نوجوانى و غلامى جمع شود پس آنها را به اين ترتيب در كنار هم بگذار : پيش از همه زن را به جانب قبله بگذار و بنده را بعد از او قرار بده و پسر را بعد از بنده و مرد را پس از پسر و نزديك به امام\r\n","description":"","footnote":"","page_name":" 244 ","page_number":252},
  {"content":"\r\nبگذار ، و امام پشت مرد ميايستد و بر جملگى آنها يك نماز ميگزارد .\r\n496 - يونس بن يعقوب از امام صادق عليه السّلام سؤال كرد : در مورد اينكه آيا ميتوان بدون وضو بر جنازه نماز خواند ؟ آن حضرت فرمود : آرى ، نماز ميّت بمنزله و در حكم تكبير گفتن و تسبيح و حمد خداوند كردن و ذكر « لا إله إلَّا الله » گفتن است همچنان كه در خانه خود تكبير و تسبيح ميگوئى و در خبر ديگر آمده كه : اگر دوست دارد با طهارت باشد ميتواند تيمّم كند .\r\n497 - محمد بن مسلم از امام محمّد باقر عليه السّلام روايت كرده كه آن حضرت فرمود : حائض ميتواند بر جنازه نماز كند ولى جدا بايستد و با مردان نايستد .\r\n498 - و در روايت سماعة بن مهران از امام صادق عليه السّلام آمده است كه حائض هر گاه بر جنازه حاضر شود ، تيمم نموده و بعد نماز گزارد ولى جدا از صفّ و خود به تنهايى مىايستد . يعنى او در گوشه اى ايستاده و با مردان مخلوط نميشود .\r\nو شخص جنب را هر گاه جهت نماز بر ميّت پيش انداختند تا امامت كند ، تيمم مىكند و بعد بر جنازه نماز ميگزارد .\r\nو هنگامى كه ميّت به طرف قبرش برده مىشود نبايد يكباره و ناگهانى در گور گذاشته شود زيرا قبر را ترسهاى عظيم است ، و كسى كه ميّت را در قبر مينهد بايد او را به پناه خداوند تبارك و تعالى سپارد از هول آنچه بر آن مشرف است يا هول روز قيامت ، و\r\n","description":"","footnote":"","page_name":" 245 ","page_number":253},
  {"content":"\r\nهنگامى كه به نزديكى قبر رسانيد جنازه را بر زمين ميگذارد و اندكى صبر مىكند تا ميّت كمى به قبر خو كند و آن را پذيرا شود و بعد اندكى او را پيش ميبرد و مدّتى صبر مىكند تا خود را آماده كند باز مقدارى به سوى قبر او را پيش ميبرد و بعد هر كس كه ولىّ ميت خواست انتخاب كند چه جفت و چه طاق ( چه دو نفر را بخواهد وارد قبر شوند و چه يك نفر را بخواهد داخل شود ) او جنازه را گرفته و در قبر ميگذارد ، و وقتى نظرش به قبر افتاد اين دعا را بخواند « اللهمّ اجعله روضة من رياض الجنّة ، و لا تجعله حفرة من حفر النّيران » يعنى : بار خدايا اين گور را باغى از باغهاى بهشت گردان و آن را گودالى از گودالهاى دوزخ قرار مده .\r\n499 - امام صادق عليه السّلام فرمود : اندازهء عمق قبر ، تا ترقوه ( استخوان جلوى شانه ها ) است ، و بعضى از فقهاى عامّه گفته‌اند تا پستانهاست ، و بعضى گفته‌اند به قدر قامت يك مرد است به اندازه اى كه اگر جامه بر قبر كشند سر كسى كه در قبر است پيدا نباشد امّا لحد بقدرى گشاد باشد كه نشستن در آنجا ممكن شود .\r\nشرح : « قامت قول امام شافعى است و پستانها قول احمد حنبلى » .\r\nو از امام على النقى عليه السلام روايت شده كه آن حضرت فرمودند : اجازه دارند كه قبر را با چوب ساج فرش كنند ( نوعى گياه مثل شمشاد ) و همچنين به جاى خشت و آجر لحد ، ساج مصرف كنند .\r\n","description":"","footnote":"","page_name":" 246 ","page_number":254},
  {"content":"\r\nو هر چيز داراى درى است و در قبر از سوى پاهاى مرده است .\r\nو جنازهء زن به عرض از طرف قبلهء قبر گرفته مىشود و در قبر ميگذارند و شوهرش در جايى ميايستد كه از قسمت ميان تن و ران او را بگيرد و ديگرى بالا تنه زن را بگيرد و جنازهء مرد از ناحيه پاى قبر گرفته و در گور نهاده مىشود . ( مراد آنست كه زن را در قبلهء قبر قرار ميدهند و از آنجا گرفته و دو نفر بالا و پائين جنازه را و شوهر ميان جنازه را گرفته وارد قبر ميكنند و مرد را با سر يعنى كسى در قبر رفته قسمت بالاى تنه را از سمت پاى قبر گرفته و او را با سر وارد قبر ميكنند ) .\r\nو پدرم - كه خدا او را رحمت كند - در رساله اى كه به من فرستاده است گويد :\r\nهنگامى كه در قبر رفتى تا مرده اى را گرفته و در گور نهى سورهء حمد ، و قل اعوذ بربّ الفلق ، و قل اعوذ بربّ النّاس ، و آية الكرسى را بخوان و چون ميّت را گرفتى تا در قبر جاى دهى بخوان : « بسم الله و با لله و على ملَّة رسول الله صلَّى الله عليه و آله » آنگاه ميّت را بر دست راستش و روى به قبله در لحد بخوابان و بندها و گره هاى كفنش را باز كن و گونه اش را بر خاك گذار و اين دعا را بخوان « اللَّهمّ جاف الأرض عن جنبيه ، و صعد إليك روحه و لقّه منك رضوانا » يعنى : بار خدايا زمين را از كنار دو پهلوى او دور گردان ( تا فشار قبر بر او وارد نشود ) و روح او را بسوى خود بأعلى علَّيين بر ، و خشنودى خود را باستقبال او فرست .\r\n500 - سالم بن مكرم از امام صادق عليه السّلام روايت كرده كه آن حضرت فرمود :\r\n","description":"","footnote":"","page_name":" 247 ","page_number":255},
  {"content":"\r\nبراى ميّت بالشى از خاك ساخته شود ( كه سرش به زير نيفتد ) و بر پشت او كلوخى قرار داده شود كه بر پشت نيفتد ، و تمامى گره ها و بندهاى كفنش باز شود و رويش كنار زده شود و برايش اين دعا را بخوانند : اللَّهمّ عبدك و ابن عبدك و ابن امتك ، نزل بك و انت خير منزول به ، اللَّهمّ افسح له في قبره و لقّنه حجّته و ألحقه بنبيّه و قه شرّ منكر و نكير « يعنى : بار خدايا بندهء تو و غلامزادهء تو و كنيززادهء تو بدرگاهت آمده ، و تو بهترين كسى هستى كه بدرگاهش آيند ، خدايا قبر او را گشاده گردان و حجّتش را به او تلقين فرما و او را با پيامبرش محشور گردان و از عذاب منكر و نكير در امانش دار .\r\nپس دست راست خود را زير شانه راست او كه بر زمين است قرار ميدهى و دست چپ خود را بر دوش چپ او ميگذارى و او را به شدّت تكان ميدهى و ميگوئى : اى فلان فرزند فلانى ( نام ميّت و پدرش را ذكر ميكنى ) الله پروردگار توست و محمّد پيغمبر تو و اسلام دين تو است و على ولىّ تو و امام تو است - و يك يك امامان عليهم السّلام را تا آخرينشان نام ميبرى - امامان تو پيشوايان راه خير و هدايت و نيكوكارانند ، سپس يك بار ديگر تلقين را بر او تكرار ميكنى و هنگامى كه خشت يا آجر بر لحد ميچينى بگو : « اللَّهمّ ارحم غربته ، وصل وحدته و آنس وحشته ، و آمن روعته و اسكن إليه رحمتك رحمة يستغني بها عن رحمة من سواك ، و احشره مع من كان يتولَّاه » يعنى : خدايا بر غريبى او رحم كن ، و تنهايى او را برحمتت متّصل ساز و او را از تنهايى رهايى بخش ، و وحشت او را به آنچه خود ميدانى انس ده تا\r\n","description":"","footnote":"","page_name":" 248 ","page_number":256},
  {"content":"\r\nوحشتش زايل شود ، و او را از ترس عذاب خود ايمن گردان ، و از رحمت خود رحمتى عظيم به او ساكن ساز كه بسبب آن از رحمت غير تو مستغنى شود و او را با كسانى كه اعتقاد بامامتشان و ولايتشان دارد محشور ساز .\r\nو هر گاه قبر او را زيارت كردى نيز ، اين دعا را در حالى كه روى به قبله دارى و دستهايت را بر گور نهاده اى برايش بخوان ، و وقتى از قبر بيرون آمدى - در حالى كه خاك را از دستهايت ميتكانى - بگو : * ( إِنَّا لِلَّه وَإِنَّا إِلَيْه راجِعُونَ ) * يعنى : ما همه مملوك و بندهء خداونديم و بازگشت همهء ما بسوى اوست . پس با پشت دستهايت سه بار خاك بر قبر او بريز و اين دعا را بخوان : « اللَّهمّ ايمانا بك و تصديقا بكتابك ، هذا ما وعدنا الله و رسوله و صدق الله و رسوله » يعنى : خدايا جملهء اين كارها كه انجام ميدهيم بدان سبب است كه به تو ايمان داريم و كتاب تو را باور داريم ، اين امور چيزيست كه خداوند عزّ و جلّ و رسول او ما را بدان وعده داده‌اند و خدا و رسول او راست و درست گفته‌اند . پس البتّه هر كس اين كار را انجام دهد ( خاك در قبر بريزد ) و اين دعا را بخواند خداوند بعدد هر ذرّه از خاك حسنه اى براى او مينويسد ، و هنگامى كه قبر پر و درست شد بر آن قبر آب بريز در حالى كه آن را پيش روى قرار داده باشى و روى به قبله دارى ، شروع كن بريختن آب از قسمت سر قبر و آب را چهار سوى آن بگردان تا دوباره بقسمت سر قبر بازگردى بدون اينكه آب را قطع كرده باشى و اگر چيزى از آب\r\n","description":"","footnote":"","page_name":" 249 ","page_number":257},
  {"content":"\r\nزياد آمد آن را وسط قبر بريز ، بعد از آن دست خود را بر روى قبر بگذار و براى ميّت دعا كن و از خداوند آمرزش بخواه .\r\n501 - از يحيى بن عبد الله روايت شده كه گفت : از امام صادق عليه السّلام شنيده كه ميفرمود : بر خانوادهء كسى كه فوت مىكند چه مانعى است كه ديدار منكر و نكير را از ميّت خود دفع كنند ؟ گفتم : چكار كنيم ؟ آن حضرت فرمود : هنگامى كه ميّت تنها شد و همه رفتند بايد كسى كه از ديگران بميّت نزديكتر است نزد او بماند و دهانش را نزديك سر ميّت برده و با بلندترين صداى خود آواز كند : اى فلان فرزند فلانى - و نام او و پدرش را بگويد چه مرد باشد و چه زن - و بعد از گفتن نام او اين تلقين را با صداى بلند بگويد : « هل انت على العهد الَّذي فارقناك عليه من شهادة ان لا إله إلَّا الله وحده لا شريك له ، و انّ محمّدا صلَّى الله عليه و آله عبده و رسوله سيّد النبيّين ، و انّ عليّا امير المؤمنين و سيّد الوصيّين ، و انّ ما جاء به محمّد صلَّى الله عليه و آله حقّ ، و انّ الموت حقّ ، و البعث حقّ ، و انّ السّاعة آتية لا ريب فيها ، و انّ الله يبعث من في القبور » يعنى : اى فلانى آيا بر آن اعتقادات كه وقتى از تو جدا ميشديم داشتى ، هنوز هم باقى هستى ، بر آن اعتقاد كه عبارت بود از گواهى بر اينكه هيچ معبود نيست جز الله كه واجب الوجود و جامع جميع صفات كماليه و واحد من جميع الوجوه است و در خداوندى و يگانگى او را شريك نيست و شهادت بر اينكه محمّد صلَّى الله عليه و آله بنده و فرستادهء اوست و بهترين و برترين پيامبرانست ، و شهادت بر اينكه على عليه السّلام امير و فرمانرواى مؤمنانست و برترين و بزرگوارترين اوصياء و جانشينان پيغمبران است و نيز اينكه آنچه محمّد صلَّى الله عليه و آله آورده\r\n","description":"","footnote":"","page_name":" 250 ","page_number":258},
  {"content":"\r\nفرمودهء حقّ است\r\nو اينكه مردن با همهء آن خصوصيّات كه آن حضرت فرمود و قرآن از آن خبر داده جملگى حقّ مىباشد و بر انگيخته شدن در روز رستاخيز و زنده شدن دوباره در قيامت حق است ، و روز جزا كه قرآن و پيامبر صلَّى الله عليه و آله و احاديث ، از آن خبر داده‌اند خواهد آمد و هيچ ترديد و شكَّى در آن نيست و اينكه خداوند آنان را كه در گورها هستند برخواهد انگيخت و دوباره زنده خواهد ساخت و به اعمال آنان رسيدگى نموده و جزاى متناسب خواهد داد . و چون اين تلقين را بگويد منكر به نكير گويد : از اين شخص كه حجّت او را بوى تلقين كردند بيا تا باز گرديم ، ديگر ما را با او كارى نيست .\r\n\r\nدر بيان دلدارى دادن و دعوت بصبر و آرامش و بيتابى و زارى بهنگام مصيبت ، و زيارت و ديدار از قبر مردگان ، و نوحه كردن و به ماتم نشستن زنان\r\n502 - رسول خدا صلَّى الله عليه و آله فرمود : هر كس غمزده و اندوهگينى را دلدارى دهد در روز قيامت جامه اى بر او پوشانند كه بدان خوشحال و دلشاد گردد .\r\n503 - از هشام بن حكم روايت شده كه گفت : موسى بن جعفر عليهما السّلام را\r\n","description":"","footnote":"","page_name":" 251 ","page_number":259},
  {"content":"\r\nديدم كه پيش از دفن و بعد از دفن ميّت صاحبان عزا را تعزيه و تسلَّى ميداد .\r\n504 - امام صادق عليه السّلام فرمود : تعزيت و تسليت واجب ( سنّت مؤكَّده ) بعد از دفن ميّت به صاحبان عزا گفته مىشود .\r\n505 - و باز آن حضرت فرمود : از تسلَّى دادن و تعزيت همين كه صاحب عزا و شخص مصيبت زده تو را ببيند برايت بس است .\r\n506 - امام صادق عليه السّلام بر گروهى كه از مصيبتى عزادار بودند درآمده و چنين فرمود : خداوند اين نقصان وارد بر شما را جبران نمايد ، و صبر جزيل بشما عطا نمايد و درگذشتهء شما را مورد رحمت قرار دهد و بعد از فرمودن اين سخنان بازگشت .\r\n507 - رسول خدا صلَّى الله عليه و آله فرمود : تسليت و دلدارى دادن به مصيبتزدگان موجب مىشود كه شخص ببهشت رود .\r\n508 - امام صادق عليه السّلام مردى را كه فرزندش فوت شده بود مورد تعزيت و تسليت قرار داده و به او فرمود : خداوند براى فرزندت بهتر از تو است ، و پاداش و اجر خداوند از فرزندت براى تو بهتر است . پس از مدّتى به آن حضرت خبر رسيد كه آن مرد همچنان بيتابى مىكند حضرت دوباره بديدن او تشريف برده و به او فرمود : رسول خدا صلَّى الله عليه و آله هم از دنيا رفت آيا تو به آن حضرت تأسّى نميكنى ؟ آن مرد\r\n","description":"","footnote":"","page_name":" 252 ","page_number":260},
  {"content":"\r\nعرضكرد : اندوه و بيتابى من از اينست كه او جوان نورس و جاهل بود ( يا بنا بر بعضى از نسخ همانند ثواب الاعمال صدوق و كافى كه به جاى لفظ « مراهق » كلمهء « مرهق » نقل شده يعنى از اين غصّه دار هستم كه او مرتكب پاره اى از گناهان ميشد و ميترسم گرفتار عذاب اخروى شود ) آن حضرت به او فرمود : او سه چيز در پيش دارد كه به آنها اميدوارى هست : يكى گواهى بر وحدانيّت ذات اقدس ربوبى ، و ديگر رحمت واسعهء خداوندى ( كه اميدوارى به آن واجب و نااميدى از رحمت الهى از گناهان كبيره است ) و ديگر شفاعت رسول خدا صلَّى الله عليه و آله ، پس يكى از اينها يا هر يك از اينها اگر خدا بخواهد از او فوت نخواهد شد .\r\n509 - ابو بصير از امام صادق عليه السّلام روايت كرده كه آن حضرت فرمود :\r\nشايسته است كه صاحب عزا ردا بر تن نكند ( عرب را مرسوم بوده است كه همگى ردا ميپوشيده‌اند و صاحب عزا با نپوشيدن ردا كه در ميان پارسى زبانان به بالاپوش معروف است از سايرين متمايز و بدين وسيله شناخته ميشده است ) و تنها با پيراهن باشد تا شناخته شود ، و همسايگان او را سزاوار و شايسته است كه تا سه روز خانوادهء مصيبت زده و صاحبان عزا و واردين برايشان را اطعام كنند .\r\n510 - و نيز امام صادق عليه السّلام فرمود : بسيار بسيار دور است از رحمت الهى ، كسى كه در مصيبت ديگران ردا بر دوش نكند .\r\n511 - هنگامى كه امام على النّقى عليه السّلام وفات يافت ديدند امام حسن عسكرى عليه السّلام از خانه بيرون آمد با پيراهن چاك زده از پس پشت و پيش رو .\r\n","description":"","footnote":"","page_name":" 253 ","page_number":261},
  {"content":"\r\n512 - رسول خدا صلَّى الله عليه و آله در پى جنازهء سعد بن معاذ - كه خدا او را رحمت كند - يا در مراسم عزادارى او ردا از تن فرو گذاشت ، از آن حضرت در بارهء اين رفتار سؤال كردند ، آن حضرت فرمود : من ديدم فرشتگان رداهاى خود را فرو گرفته‌اند من نيز رداء خويش را برداشتم .\r\n513 - امام صادق عليه السّلام فرمود : اگر چنين نبود كه صبر پيش از بلا خلق شده باشد بيشك مؤمن درهم مىشكست ، همچنان كه تخم مرغ از برخورد با سنگ در هم ميشكند .\r\n514 - رسول خدا صلَّى الله عليه و آله فرمود : چهار چيز است كه در هر كس موجود باشد او مستغرق در نور اعظم خداوند عزّ و جلّ خواهد بود : اوّل آنكه نگهبان و دستگير او در كارهايش و بازدارندهء او از گناهان ، شهادت و گواهى بر وجود بارى تعالى و يگانگى او من جميع الجهات باشد و نيز گواهى بر اينكه من ( پيامبر اكرم « ص » مروى عنه ) فرستاده و رسول خدا هستم . يعنى بگويد : اشهد ان لا إله إلَّا الله و اشهد انّ محمّدا رسول الله « و باور دارد . و ديگر اينكه هر گاه به او مصيبتى رسد گويد : « إنّا لله و إنّا إليه راجعون « يعنى : ما همگى مملوك و بندهء خداونديم و بدرستى كه بازگشت ما بسوى او خواهد بود ، و نيز آن كسى كه چون نعمت و خيرى به او رسد گويد : « الحمد لله ربّ العالمين « جميع ستايشها و همهء حمدها مخصوص خداوند است . كه پروردگار جهانيان است ، و ديگر آن كسى كه چون خطا و كار ناروائى از او سر زند منفعل گشته و\r\n","description":"","footnote":"","page_name":" 254 ","page_number":262},
  {"content":"\r\nبلافاصله گويد : « استغفر الله و اتوب اليه » .\r\n515 - امام باقر عليه السّلام فرمود : هيچ مؤمنى نيست كه در دنيا بمصيبتى دچار شود و بهنگام گرفتارى و مصيبت گويد : * ( إِنَّا لِلَّه وَإِنَّا إِلَيْه راجِعُونَ ) * و نيز در وقتى كه بناگاه گرفتارى به او روى نموده صبر پيشه كند و بيتابى نشان ندهد مگر آنكه خداوند گناهان گذشته او را جملگى بيامرزد جز گناهان كبيره ، آنها كه خداوند كيفرشان را دوزخ قرار داده ، و هر گاه كه در آينده مصيبت خود را به ياد آورد و در هنگام ياد آمدن آن مصيبت بگويد : * ( إِنَّا لِلَّه وَإِنَّا إِلَيْه راجِعُونَ ) * و در آن وقت حمد و ستايش خداوند عزّ و جلّ را بجا آورد ، خداوند هر گناهى كه در فاصلهء ميان استرجاع پيشين تا استرجاع بعدى مرتكب شده برايش مىآمرزد مگر گناهان كبيره او را .\r\n516 - ابو بصير از امام باقر عليه السّلام روايت كرده كه فرمود : همانا فرشته اى از سوى خداوند در قبرستانها گمارده شده و چون نزديكان و خانوادهء ميّت از جنازه اى كه به خاك سپردند برگردند آن فرشته مشتى از خاك برميدارد و از پى ايشان ريخته و ميگويد : « آنچه ديديد فراموش كنيد » و اگر چنين نميبود هيچ كس نميتوانست از زندگى كامياب شود .\r\n517 - امام صادق عليه السّلام فرمود : هر كس به مصيبتى مبتلا شود خواه بر آن\r\n","description":"","footnote":"","page_name":" 255 ","page_number":263},
  {"content":"\r\nمصيبت جزع كند و يا جزع نكند و خواه بر آن صبر كند يا نكند در هر حال ثوابش نزد خداوند عزّ و جلّ بهشت است .\r\n518 - و نيز آن حضرت عليه السّلام فرمود : ثواب مؤمن از بابت فوت فرزندش در زمان حيات او ، بهشت است خواه صبر و بردبارى پيشه كند و خواه نكند .\r\n519 - و نيز آن حضرت فرمود : هر كس فرزندى را پيش فرستد يا هر كس يك فرزندش را در زمان حيات خود از دست بدهد و داغدار او شود آن فرزند از هفتاد فرزند كه از او بجاى مانند و همگى سوار بر اسب در راه خداوند عزّ و جلّ جهاد كنند براى او بهتر و سودمندتر است .\r\n520 - رسول خدا صلَّى الله عليه و آله فرمود : كسى كه او را پيشروى نباشد تا شفاعت او كند داخل بهشت نشود ، پس مردى از آنان كه فرزندى برايشان بهم نميرسد و فرزندى پيش از خود نفرستاده پرسيد : اى رسول خدا آيا ما را ممكنست با چنين وضعى پيش فرستاده اى غير از فرزند باشد ؟ آن حضرت فرمود : بلى ، از جمله پيشروان شخص مؤمن برادر دينى اوست كه از دست ميدهد يا عزادار او مىشود .\r\n521 - رسول خدا صلَّى الله عليه و آله به حضرت فاطمه عليها السّلام هنگام كشته شدن جعفر بن ابى طالب فرمود : وقتى آنجا به تعزيه رفتى مگو « و اذلاه ، وا ثكلاه ، و احرباه [ و وا حزناه - ظ 
  ] » ( در زمان جاهليّت گفتن آنها در سوگ از دست رفتگان\r\n","description":"","footnote":"","page_name":" 256 ","page_number":264},
  {"content":"\r\nمرسوم و معمول بوده است و معنى آنها اينست كه واى از خوارى و بيكسى ، و واى كه مادرت به عزايت نشسته ، و واى از اندوه و غم ) و هر چه در بارهء او بگوئى ( جز اينها ) از خوبيهاى او راست گفته اى .\r\n522 - مهران بن محمّد از امام صادق عليه السلام روايت كرده كه آن حضرت فرمود : هنگامى كه شخصى از دنيا رفت خداوند عزّ و جلّ فرشته اى را نزد نالانترين و اندوهگينترين فرد نزديكان ميّت ميفرستد و آن فرشته دستى بر قلب او ميكشد و او سوز و گداز آن اندوه را فراموش مىكند و اگر چنين نبود دنيا هرگز آباد نميشد .\r\n523 - رسول خدا صلَّى الله عليه و آله فرمود : هنگامى كه فرزند شخص با ايمانى از دنيا ميرود خداوند تعالى با آنكه خود از هر كس داناتر است به آنچه بنده ميگويد از فرشتگان ميپرسد : آيا جان فرزند فلان مؤمن را گرفتيد ؟ آنان عرض ميكنند : بلى ، اى پروردگار ما ، و خداوند ميفرمايد بندهء مؤمن من در مقابل اين پيشامد چه گفت ؟ آنان گويند : اى پروردگار ما او حمد تو را بجا آورده و گفت : * ( إِنَّا لِلَّه وَإِنَّا إِلَيْه راجِعُونَ ) * آنگاه خداوند عزّ و جلّ ميفرمايد : برايش خانه اى در بهشت بسازيد و آن را خانهء « حمد » بناميد .\r\n524 - هنگامى كه اسماعيل فرزند امام صادق عليه السّلام وفات يافت آن حضرت برهنه پاى و بىكفش و رداء ، از خانه بيرون آمده پيشاپيش تابوت روان گشت . « 1 »\r\n\r\n","description":"","footnote":"\r\n« 1 » دليل است بر جواز بدون كفش و رداء تشييع كردن .\r\n","page_name":" 257 ","page_number":265},
  {"content":"\r\n525 - على بن الحسين عليهما السّلام هر گاه جنازه اى را ميديد اين دعا را ميخواند :\r\n« الحمد لله الَّذي لم يجعلني من السّواد المخترم » « 1 » يعنى : حمد و ثنا مخصوص خداوندى است كه مرا در شمار مردگان قرار نداد .\r\n526 - امام صادق عليه السّلام فرمود : هنگامى كه ابراهيم فرزند رسول خدا صلَّى الله عليه و آله وفات يافت ( اين پسر از ماريه قبطيه بود كه در سال هشتم هجرت در مدينه متولَّد شد و در سال دهم از دنيا رفت ) پيامبر صلَّى الله عليه و آله برسم زبان حال فرمود : اى ابراهيم بر مرگ تو اندوهگين هستيم ولى شكيبائيم ، دل اندوه دارد و چشم ميگريد ولى ما چيزى نميگوئيم كه خداوند را بخشم آورد . ( و او تنها پسر بود ) .\r\n527 - و نيز آن حضرت فرمود : هنگامى كه خبر كشته شدن جعفر بن ابى طالب ( طيّار ) و زيد بن حارثه ( پسر خواندهء رسول خدا « ص » ) به پيامبر صلَّى الله عليه و آله رسيد آن حضرت هر گاه به منزل خود وارد ميشد گريه اش بر آن دو بسيار شدّت مييافت و ميفرمود : آن دو با من همصحبتى داشتند و انيسم بودند و هر دو با هم رفتند .\r\n528 - و باز آن حضرت فرمود : همانا بلا و صبر براى رسيدن بمؤمن بر يك ديگر پيشى ميگيرند ، بلا به او ميرسد در حالى كه مؤمن صبور و شكيبا است يا صبر پيش از بلا خود را به او رسانيده است ، و همچنين بيتابى و بلا براى رسيدن بكافر بر يك ديگر\r\n\r\n","description":"","footnote":"\r\n« 1 » دليل بر استحباب گفتن اين كلام است .\r\n","page_name":" 258 ","page_number":266},
  {"content":"\r\nپيشى ميجويند و بلا در حالى بكافر ميرسد كه او بيتابى مىكند يا بيتابى پيش از بلا بكافر ميرسد .\r\n529 - از كاهلى روايت شده كه گفت : به امام موسى بن جعفر عليهما السّلام عرض كردم : كه همسرم و خواهرم - كه همسر محمّد بن مارد است - در مجالس ماتم شركت ميكنند و من ايشان را از اين كار منع ميكنم ، و آنان به من ميگويند : اگر حرام است ما به اين عمل خاتمه ميدهيم و ديگر تكرار نميكنيم ، و اگر حرام نيست پس چرا ما را منع ميكنى تا اگر كسى از ما فوت شود مردم نيز از اداى حقوق ما و شركت در مجلس ما خوددارى كنند و به تعزيت ما نيايند ، آن حضرت فرمود : از حقوق سؤال ميكنى ( يعنى آنان كه به عزا و عروسى شما مىآيند ايشان نسبت به شما داراى حقّى هستند و رفتن به مجالس ايشان كار عبث نيست ) پدرم بمادرم و امّ فروه رخصت ميداد كه حقوق اهل مدينه را بجا آورند .\r\n530 - امام صادق عليه السّلام فرمود : در قبر سؤال نميكنند مگر از كسى كه ايمان خالص ( اخلاص در ايمان ) داشته باشد ، و يا كفر را خالص كرده باشد و بقيّه كسانى هستند كه به حال خود باز گذاشته ميشوند بدون ثواب و عقاب تا حلول روز رستاخيز .\r\n531 - و نيز سماعة بن مهران از آن حضرت سؤال كرد : در بارهء زيارت قبرهاى مسلمين و ساختن مساجد در قبرستانها ، آن حضرت فرمود : اما زيارت قبرها و رفتن بر\r\n","description":"","footnote":"","page_name":" 259 ","page_number":267},
  {"content":"\r\nسر گور مؤمنان و آشنايان باكى بر آن نيست و خوبست و امّا بناى مساجد در آنجا نميبايد كرد و مكروه است .\r\n532 - پيامبر صلَّى الله عليه و آله فرمود : قبر مرا قبلهء خود مسازيد كه رو به آن نماز كنيد و آن را مسجد نكنيد كه در آن نماز بخوانيد همانا خداوند عزّ و جلّ يهود را هنگامى كه قبر پيامبران خود را مسجد قرار دادند لعن و نفرين فرمود .\r\n533 - جرّاح مدائنى از امام صادق عليه السّلام پرسيد : بر اهل قبور و مردگان چگونه سلام بايد فرستاد ؟ آن حضرت فرمود : اين دعا را ميخوانيد : « السّلام على اهل الدّيار من المؤمنين و المسلمين ، رحم الله المستقدمين منّا و المستأخرين ، و إنّا إن شاء الله بكم لاحقون » يعنى : درود و سلام بر مؤمنان و مسلمانان ساكن اين خانه ها باد خداوند رحمت كند آنان را كه از پيش رفته‌اند و آن كسانى را كه خواهند رفت يا بتازگى رفته‌اند و ما نيز بخواست خدا بشما خواهيم پيوست .\r\n534 - و رسول خدا صلَّى الله عليه و آله هنگامى كه بر قبرستان ميگذشت چنين ميخواند : « السّلام عليكم من ديار قوم مؤمنين و إنا إن شاء الله بكم لاحقون » يعنى :\r\nسلام و درود بر شما كه ساكنان خانه هائى هستيد كه گروه مؤمنان در آنند و ما نيز بخواست خداوند از پى شما آمده و بشما خواهيم پيوست .\r\n535 - و امير المؤمنين عليه السّلام هر گاه داخل قبرستان ميشد ميفرمود : « يا اهل\r\n","description":"","footnote":"","page_name":" 260 ","page_number":268},
  {"content":"\r\nالتّربة و يا اهل الغربة امّا الدّور فقد سكنت و امّا الأزواج فقد نكحت ، و امّا الأموال فقد قسمت « يعنى : اى ساكنان خاك و اى جدا ماندگان از يار و ديار ، آن خانه ها را كه متعلَّق بشما بود ديگران در آن نشسته‌اند و آن زنانتان را ديگران به نكاح در آورده‌اند و آن مالها كه داشتيد كسان ديگر قسمت نمودند بعد آن حضرت ميافزود : اين خبرهائيست كه نزد ما بود كاش ميدانستيم شما چه خبرها داريد ، سپس روى به ياران خود نموده و ميفرمود : اگر ايشان را رخصت پاسخ ميدادند حتما ميگفتند : بدانيد بهترين توشه اى كه به كار آيد همانا تقوى و پرهيزكارى است .\r\n536 - رسول خدا صلَّى الله عليه و آله بر سر كشتگان جنگ بدر كه آنان را در چاهى يا گودالى جمع كرده بودند ( يا محتملا يك قبر كه براى همه به صورت دسته جمعى مىكنند ) آمده ايستاد و خطاب به آنان فرمود : اى كسانى كه در اين گودال فراهم آورده شديد ، ما آنچه را كه پروردگارمان بما وعده فرموده بود درست يافتيم و تحقق پيدا كرد ، آيا شما نيز آنچه پروردگارتان وعده فرموده بود راست يافتيد ؟ پس منافقان با خود گفتند : همانا رسول خدا با مردگان كه از سخن گفتن عاجزند گفتگو مىكند ، رسول خدا ( ص ) اين معنى را دريافت و به ايشان نگريسته فرمود : اگر ايشان را رخصت سخن گفتن داده ميشد حتما پاسخ ميدادند : بلى ، همانا بهترين توشهء راه پرهيزكارى و تقوى است .\r\n537 - حضرت فاطمه عليها السّلام هر روز شنبه صبحگاهان به زيارت قبور شهدا مىآمد و بسر قبر حمزه آمده از خداوند طلب رحمت و مغفرت براى او ميكرد .\r\n","description":"","footnote":"","page_name":" 261 ","page_number":269},
  {"content":"\r\n538 - امام صادق عليه السّلام فرمود : هر گاه به صحرا رفته وارد قبرستان شدى ( چون قبور در خارج شهر و در بيابان قرار داشته است ) بگو : « السّلام على اهل الجنّة » سلام بر اهل بهشت . يا سلام و رحمت الهى بر كسى كه از بهشتيان است .\r\n539 - موسى بن جعفر عليهما السّلام فرمود : وقتى وارد قبرستان شدى بر قبرها گام بگذار ، هر كس از مردگان كه مؤمن باشد از بركت آن قدم مؤمن راحتى مييابد و هر كس كه منافق باشد از آن گام نهادن الم و رنج ميبيند .\r\n540 - از محمد بن مسلم روايت شده كه گفت : به امام صادق عليه السّلام عرضكردم : آيا خوبست مردگان را زيارت كنيم ؟ آن حضرت فرمود : آرى ، عرضكردم :\r\nوقتى نزد ايشان ميرويم آنان متوجه ما ميشوند ؟ فرمود : آرى به خدا قسم ، ايشان متوجّه آمدن شما ميشوند و از عمل شما خوشحال ميگردند و بشما انس ميگيرند و از تنهايى بيرون مىآيند . گويد : عرضكردم : هنگامى كه نزد آنان ميرويم چه بگوئيم ؟ فرمود :\r\nاين دعا را بخوان : « اللَّهمّ جاف الأرض عن جنوبهم و صاعد إليك ارواحهم و لقّهم منك رضوانا ، و اسكن إليهم من رحمتك ما تصل به وحدتهم ، و تؤنس به وحشتهم ، إنك على كلّ شيء قدير » يعنى : بار خدايا زمين را از پهلويهاى ايشان دور ساز ( كنايه از آنكه فشار قبر را از ايشان بگردان ) و روانهايشان را بسوى خود بالا ببر ، و از جانب خويش خشنوديت را پيشبازشان فرست ، و از رحمتت همنشينى براى آنان بگمار كه\r\n","description":"","footnote":"","page_name":" 262 ","page_number":270},
  {"content":"\r\nدلتنگى و تنهائيشان را مبدّل بأنس و آرامى و وحشتشان را مبدل بأمن ساز ، چرا كه تو بر هر چيز توانائى .\r\n541 - حضرت رضا عليه السّلام فرمود : هيچ بندهء [ مؤمنى 
  ] نيست كه قبر مؤمنى را زيارت كند و در كنار قبر او هفت بار سورهء « إنّا انزلناه في ليلة القدر » را بخواند مگر اينكه خداوند او را و صاحب آن قبر را مىآمرزد .\r\n542 - اسحاق بن عمّار از امام كاظم عليه السّلام پرسيد : كه آيا مؤمن متوفّى به زيارت و ديدار خانواده و كسان خود مىآيد ؟ آن حضرت پاسخ فرمود : بلى ، پرسيد : چند گاه يك بار مىآيد ؟ آن حضرت فرمود : به مقدار فضائلى كه آنان دارند بايشان رخصت ديدار ميدهند ، از آنان كسانى هستند كه هر روز بديدار مىآيند و كسانى هستند كه هر دو روز يك بار خانواده و خويشان خود را زيارت ميكنند ، بعضى ديگر از ايشان هر سه روز يك بار . اسحاق گويد : من از طرز گفتار آن حضرت چنين فهميدم كه ميفرمايد :\r\nكمتر مهلتى كه بايشان رخصت ميدهند هر هفته اى يك بار است ، يا كمتر از يك هفته رخصت بايشان داده نميشود . پس از آن حضرت پرسيدم در چه ساعتى به زيارت مىآيند ؟ فرمود : هنگام زوال آفتاب يا اندكى پيش از زوال خورشيد ، و خداوند فرشته اى را بهمراه او گسيل ميدارد كه آنچه او را خوشحال ميسازد به او نشان دهد و آنچه او آن را دوست نميدارد از او بپوشاند ، و او شادمانى اهل خود را ديده و با چشم و دل روشن و مسرور باز ميگردد .\r\n","description":"","footnote":"","page_name":" 263 ","page_number":271},
  {"content":"\r\n543 - حفص بن بخترى از امام صادق عليه السّلام روايت كرده كه : كافرى كه فوت كرده اهل و خانواده خود را ديدار و زيارت مىكند و آنچه را كه ناخوشايند اوست ميبيند و چيزهائى كه دوست دارد و او را خشنود ميسازد از او ميپوشانند .\r\n544 - صفوان بن يحيى به امام كاظم عليه السّلام عرضكرد : خبرى به من رسيده است كه هر گاه كسى براى زيارت مؤمن درگذشته اى ميرود او به شخص انس ميگيرد و از تنهايى بيرون مىآيد و هنگامى كه زائر از نزد او بازگشت او را وحشت دست ميدهد ، آن حضرت فرمود : نه ، وحشت او را دست نميدهد .\r\n545 - امام باقر عليه السّلام فرمود : براى ميّت سه روز از روزى كه فوت كرده مجلس سوگوارى ميگيرند .\r\n546 - امام باقر عليه السّلام براى ماتم و مجلس سوگ خويش به هشتصد درهم وصيّت فرمود ، و اين را براى رعايت سنّت ميدانست ، زيرا رسول خدا « ص » ( پس از شهادت جعفر بن ابى طالب ) فرمود : براى اهل خانهء جعفر بن ابى طالب طعامى تدارك و مهيّا كنيد چه ايشان گرفتارند .\r\n547 - امام باقر عليه السّلام وصيّت فرمود كه : تا ده سال ( از مال آن حضرت مبلغى قرار دهند ) كه در موسمهاى حج بجمعى بدهند و ايشان بر آن حضرت نوحه و عزادارى\r\n","description":"","footnote":"","page_name":" 264 ","page_number":272},
  {"content":"\r\nكنند تا ده سال بسر آيد .\r\n548 - امام صادق عليه السّلام فرمود : غذا خوردن نزد كسانى كه مصيبت بايشان وارد شده يا كسى را از دست داده‌اند از رسوم مردم دوران جاهليّت و كافران است ، و سنّت فرستادن غذا از سوى آشنايان و همسايگان براى خانوادهء مصيبت دار است آنچنان كه پيامبر صلَّى الله عليه و آله وقتى خبر كشته شدن جعفر رسيد در مورد خانواده جعفر بن ابى طالب عليه السّلام فرمود :\r\n549 - و نيز آن حضرت فرمود : هنگامى كه جعفر بن ابى طالب عليه السّلام كشته شد رسول خدا ( ص ) به حضرت فاطمه عليهما السّلام فرمود كه نزد همسر جعفر اسماء بنت عميس و ساير زنان او به تعزيت و تسليت برود و براى ايشان تا سه روز غذا تهيّه كند و بفرستد ، و اين سنّت طعام فرستادن براى خانوادهء داغدار و مصيبت ديده پس از آن ، جريان پيدا كرد .\r\n550 - امام صادق عليه السّلام فرمود : هيچ كس نبايد بيش از سه روز در سوگ كسى ترك زينتها كند مگر زن كه براى شوهرش ترك زينت مىكند تا عدّه اش ( چهار ماه و ده روز ) بسر آيد .\r\n551 - و نيز از آن حضرت در مورد پرداخت مزد به زن نوحه گر سؤال كردند ، آن حضرت\r\n","description":"","footnote":"","page_name":" 265 ","page_number":273},
  {"content":"\r\nفرمود : اشكالى ندارد [ و 
  ] بر رسول خدا ( ص ) نيز گروهى نوحه گرى كردند .\r\n552 - و روايت شده است كه آن حضرت فرمود : اشكالى نيست بر كسب زن نوحه گر يا نوحه گرى را كسب قرار دادن به شرط آنكه راست بگويد . و در خبر ديگرى آمده است كه آن حضرت فرمود : زن نوحه گر با زدن دست خود بر دست ديگرش چون كارى انجام ميدهد مزدش را حلال ميسازد .\r\n553 - هنگامى كه رسول خدا ( ص ) از جنگ احد بمدينه بازگشت از هر خانه اى كه از اهل آن كسى كشته شده بود صداى نوحه و گريه شنيد ، و از خانهء عموى خود حمزه هيچ صدائى نشنيد آن حضرت فرمود : از همهء خانه هايى كه كسى كشته شده صداى گريه مىآيد لكن حمزه چون كسى را ندارد براى او گريه و زارى نميشود ، مردم مدينه با شنيدن اين سخن همگى قسم خوردند كه بر مردگان خويش نوحه و گريه نكنند تا اول بر حمزه نوحه و زارى نمايند و پس از آن بر مردگان خويش ، و ايشان تا امروز همچنان بر آن قسم عمل ميكنند .\r\n554 - عمر بن يزيد گويد : به امام صادق عليه السّلام عرض كردم : آيا بجاى ميّت يا براى ميّت ميتوان نماز خواند ؟ آن حضرت فرمود : آرى ، تا جايى كه بسا آن مرده در تنگى و سختى باشد و خداوند آن فشار و تنگى را بر او گشاده سازد ، سپس فرشتگان بنزد او روند يا آن نماز را برايش برند و به او گويند : اين تنگى و فشار از تو تخفيف داده شد بسبب نمازى كه فلان برادر مؤمنت بجاى تو يا به نيابت از جانب تو بجا\r\n","description":"","footnote":"","page_name":" 266 ","page_number":274},
  {"content":"\r\nآورد ، عمر گويد : به آن حضرت عرضكردم : آيا ميتوانم دو نفر ميّت را در دو ركعت نمازى كه ميخوانم شريك گردانم ؟ فرمود : آرى ميتوانى ، پس آن حضرت افزود :\r\nهمانا مرده خوشحال مىشود بسبب ترحّم و استغفار كه جهت او ميكنند آنچنان كه شخص زنده با هديه اى كه به او تقديم مىشود شادمان ميگردد . و جايز است كه شخص حجّ خود يا عمره اش يا بعضى از نمازش يا قسمتى از طوافش را براى پاره اى يا يكى از اهل خود كه مرده است قرار دهد و او از آن بهره مند مىشود تا آنكه بسا باشد كه آن مرده مورد غضب الهى واقع شده باشد و بخشيده شود و يا اينكه در تنگى و فشار قبر باشد و بخاطر اين عبادات ، بر او گشاده گردد و به ميّت نيز سبب اين فرج را اعلام كنند و هر گاه شخص اين عبادات را براى دشمن اهل بيت انجام دهد در عذاب او تخفيف داده مىشود و نيز خيرات و احسان و ثواب صلهء رحم و حجّ را براى مردگان و زندگان هر دو ميتوان قرار داد ، و اما نماز جايز نيست بجاى شخص زنده خوانده شود .\r\n555 - و نيز امام صادق عليه السّلام فرمود : شش چيز است كه ثواب آن پس از مرگ بمؤمن ميرسد : يكى فرزندى كه از خود بجاى گذارد و او برايش طلب مغفرت كند ، و ديگر مصحفى كه از او بجا ماند اعمّ از قرآن يا ساير كتب مفيده كه هر كه تلاوت كند يا مطالعه نمايد و از آن سود برد ثوابش به او رسد ، و ديگر درختى كه آن را بنشاند\r\n","description":"","footnote":"","page_name":" 267 ","page_number":275},
  {"content":"\r\nبه قصد اينكه مردم از آن منتفع شوند يا به قصد قربت وقف نمايد و ديگر آبى كه به قصد قربت جارى كند مثل ايجاد نهر و حفر كاريز و غيره و آن را وقف كند تا مسلمانان از آن بهره مند شوند ، و ديگر چاهى كه شخص در بيابانها حفر كند ، و بالاخره سنّتى كه شخص از خود باقى گذارد و پس از او ديگران به وى تأسى كرده آن را ادامه دهند .\r\n556 - و نيز آن حضرت فرمود : هر كس از مسلمانان براى ميّتى عمل صالح و نيكويى انجام دهد پاداش او دو چندان شود و خداوند متعال آن مرده را از آن عمل خير و ثوابش بهره مند گرداند .\r\n557 - و باز آن حضرت فرمود : نماز و روزه و حجّ و صدقه و اعمال خير و دعا كه از جهت ميّت ميكنند در قبرش بر او وارد مىشود و به او ميرسد و ثوابش را براى كسى كه آن را انجام داده و نيز براى ميّت مينويسند .\r\n558 - هنگامى كه ذرّ بن ابى ذرّ - كه رحمت خدا بر او باد - از دنيا رفت ابو ذر بر قبر او ايستاد و دستش را بر قبر كشيد ، و گفت : اى ذرّ خدا تو را رحمت كند به خدا قسم كه تو نسبت به من بسيار نيك رفتار و نيكو كار بودى و در حالى كه از تو خشنود بودم ترا از من گرفتند و بديار مردگان شتافتى به خدا قسم كه از دست رفتن تو بر من نقصانى نياورد و مرا از آن باكى نيست ، و مرا به هيچ كس جز خداوند نيازى نيست و اگر هول عالم پس از مرگ و نقطهء شروع قيامت و رسيدگى به حسابها نبود بىترديد بسيار\r\n","description":"","footnote":"","page_name":" 268 ","page_number":276},
  {"content":"\r\nشادمان ميشدم كه بجاى تو باشم و براستى اندوه و دلمشغولى من براى تو كه با آنچه در پيش دارى چه خواهى كرد مرا از اينكه بر جدائى تو غمگين باشم باز داشته است ، به خدا قسم براى دورى از تو گريه نكردم و ليكن بر حال تو گريستم كه چون خواهد بود ، اى كاش ميدانستم كه تو چه گفتى و به تو چه گفته‌اند ، بار خدايا من آن حقوقى را كه از براى من بر او واجب ساخته بودى به او بخشيدم پس تو نيز حقوق خود را كه بر او واجب گردانيده بودى تا به جاى آورد اگر كوتاهى كرده است به او ببخش كه تو به جود و كرم از من سزاوارترى .\r\n\r\nدر اخبار نادر\r\n559 - امام صادق عليه السّلام فرمود : هيچ كس نيست كه از دنيا برود و مرگش نزد شيطان دوست داشتنىتر از مرگ عالم و فقيهى باشد .\r\n560 - و از آن حضرت در مورد تفسير اين فرمايش خداوند عزّ و جلّ سؤال كردند كه ميفرمايد : * ( أَ وَلَمْ يَرَوْا أَنَّا نَأْتِي الأَرْضَ نَنْقُصُها مِنْ أَطْرافِها ) * يعنى : آيا نمىبينند كه ما زمين را از اطرافش كم ميكنيم ( سورهء رعد ، آيه 40 ) آن حضرت فرمودند : مراد از كم شدن زمين كمبود و كم شدن علماء است .\r\n561 - و باز از آن حضرت در مورد تفسير اين گفتهء خداوند عزّ و جلّ سؤال كردند\r\n","description":"","footnote":"","page_name":" 269 ","page_number":277},
  {"content":"\r\nكه ميفرمايد : * ( أَ وَلَمْ نُعَمِّرْكُمْ ما يَتَذَكَّرُ فِيه مَنْ تَذَكَّرَ ) * يعنى : آيا شما را آنقدر عمر نداديم كه هر كه خواهد متذكر شود بتواند پند گيرد ؟ ( سورهء فاطر - آيه 36 ) آن حضرت فرمود : اين آيه در مقام سرزنش و تنبيه جوانى است كه هجده سال داشته باشد .\r\nمترجم گويد : « چون از ظاهر آيه چنين به نظر مىآيد كه توبيخ و عتاب متوجّهء سالخوردگانست كه عمر بسيار كرده‌اند و منطقا ميبايست از گردش و اطوار روزگار و بىاعتبارى دنيا و محتوم بودن امر آخرت پند گرفته باشند تا با بصيرت كافى كه لازمه و مقتضى طول سنين عمر است از امور فانى اعراض و نسبت به امور باقى اقبال نشان دهند و در تحصيل مراتب آن كوشش وافى مبذول دارند ، امّا حضرت همين مقدار از عمر يعنى هجده سالگى را براى تذكَّر شخص و حصول بينش در امور اخروى و اقبال به آن كافى اعلام ميفرمايند و معمّر را به هجده ساله تفسير ميفرمايند ، و قهرا هر سال كه به آن افزوده شود ميزان ملامت نيز زياد خواهد گشت » .\r\n562 - و باز از آن حضرت در بارهء اين فرمايش خداوند عزّ و جلّ سؤال كردند كه ميفرمايد : * ( وَإِنْ مِنْ قَرْيَةٍ إِلَّا نَحْنُ مُهْلِكُوها قَبْلَ يَوْمِ الْقِيامَةِ أَوْ مُعَذِّبُوها ) * يعنى : هيچ شهر و دهى نيست مگر آنكه اهل آن را پيش از روز قيامت هلاك خواهيم كرد يا آن را عذاب خواهيم كرد . ( سورهء بنى اسرائيل آيهء 57 ) آن حضرت در تفسير آيه فرمودند : آن از بين بردن بوسيلهء مرگ است .\r\n563 - امام صادق عليه السّلام فرمود : بايسته نيست شما را كه تعزيت ما كنيد ولى بر ماست كه شما را تعزيت و دعوت بصبر كنيم ، لكن اگر نعمتى از جانب حق تعالى بما رسد بر شماست كه ما را تهنيت و مباركباد گوئيد ، زيرا شما خود در مصيبت شريك ما هستيد . ( اين فرمايش امام عليه السّلام ظاهرا بدان سبب است كه\r\n","description":"","footnote":"","page_name":" 270 ","page_number":278},
  {"content":"\r\nبنا بر مرسوم شركاء در مصيبت ، خودشان در ميان خويش يك ديگر را سر سلامتى نميدهند بخلاف كسانى كه در نعمتى شريكند ، كه به يكديگر تبريك ميگويند ، و نيز ممكن است بتوان گفت : مصيبتى كه بر اهل بيت عليهم السّلام وارد مىشود مصيبتى براى همهء مسلمين است بنا بر اين جملگى در آن شريكند ، و در اين ميان آنان كه صبورترند سايرين را به شكيبائى و بردبارى دعوت ميكنند و بديهى است كه اهل بيت عصمت و طهارت عليهم السّلام در استقامت و تسليم در برابر قضاى الهى پايدارتر از همهء مسلمانان هستند ، و الله تعالى يعلم ) .\r\n564 - از امام موسى بن جعفر عليهما السّلام سؤال كردند در بارهء شخصى كه به پسر يا دختر خود ( بعنوان كلمات ناشى از احساسات محبت آميز و صرفا از روى عطوفت و مهر قلبى ) ميگويد : پدرم و مادرم بفدايت يا پدر و مادرم فداى تو شود ، آيا به كار بردن اين گونه عبارات به نظر شما اشكال دارد ؟ آن حضرت پاسخ فرمودند : اگر پدر و مادرش زنده و در قيد حياتاند من به كار بردن اين نوع سخنان را كه خود نوعى بيحرمتى به ايشانست عقوق ميدانم ، و اگر آن دو وفات يافته‌اند اشكالى ندارد .\r\n565 - امام صادق عليه السّلام فرمود : صبر دو گونه است : يكى صبر در هنگام مصيبت و گرفتارى است كه خوب و نيكو است و صبر ديگر كه از اين بهتر و برتر است صبر و خويشتندارى بهنگام رو برو شدن با چيزى است كه خداوند عزّ و جلّ آن را به تو حرام كرده و همين مانع تو از انجام آن كار حرام گردد .\r\n566 - و باز آن حضرت فرمود : همانا خداوند تبارك و تعالى بر بندگان خود با قرار\r\n","description":"","footnote":"","page_name":" 271 ","page_number":279},
  {"content":"\r\nدادن سه چيز تفضّل فرموده است : يكى آنكه بوى بد را پس از خارج شدن روح از بدن بر جسم مقرر ساخته است و اگر چنين نبود هيچ خويشى خويشاوندش را دفن نميكرد ، و نيز آرامش و صبر را پس از مصيبت عطا فرمود و اگر چنين نبود نسل بشر منقطع ميگشت ، و همچنين كرم را بر دانه ها مثل جو و گندم و غيره گماشت تا آنها را پس از مدّتى فاسد سازند و اگر چنين نبود شاهان آنها را در خزائن خود مياندوختند همچنان كه طلا و نقره را در خزائن خويش مياندوزند .\r\n567 - و نيز آن حضرت فرمود : ما اهل بيت قبل از وقوع مصيبت جزع و زارى ميكنيم تا شايد بلا و گرفتارى فرو نيايد ولى هنگامى كه امر خداوند عزّ و جلّ تحقّق يافت به قضاى الهى راضى هستيم و فرمان او را گردن مينهيم و ما را نيست كه چيزى كه خداوند بر ايمان خواسته است دوست نداشته باشيم .\r\n568 - و نيز آن حضرت فرمود : هر كس از حزنى كه با روى دادن مصيبتى او را دست داده است بر خويشتن نگران باشد و بترسد كه آسيبى به او رسد يا دچار جنون يا هلاكت شود بايد گريه كند كه گريه غم و اندوه او را آرامش ميبخشد .\r\n569 - ابن ابى ليلى ( از قاضيان اهل سنّت ) به امام صادق عليه السّلام عرضكرد : از جمله چيزها كه خداوند عزّ و جلّ آفريده است كدام از همه شيرينتر است ؟ آن حضرت فرمود : فرزند جوان ، باز عرضكرد : از آنچه خداوند عزّ و جلّ آفريده است چه چيز از\r\n","description":"","footnote":"","page_name":" 272 ","page_number":280},
  {"content":"\r\nهمه تلختر است ؟ آن حضرت فرمود : مرگ آن فرزند ، پس ابن ابى ليلى گفت : گواهى مىدهم كه شما اهل بيت حجّتهاى خداوند بر خلق او هستيد ( يعنى شما اهل بيت امامان و پيشوايان واجب الاتّباع خلق خدا هستيد ) .\r\n570 - و نيز امام صادق عليه السّلام فرمود : بندهء مؤمنى نيست كه بر سر يتيمى از روى ترحّم و دلسوزى دست كشد مگر اينكه خداوند عزّ و جلّ در ظلمات روز قيامت بعدد هر موى آن يتيم نورى به او عطا فرمايد .\r\n571 - و روايت شده كه خداوند عزّ و جلّ بعدد هر موئى كه بندهء مؤمن دستش را بر آن كشيده حسنه اى برايش مينويسد .\r\n572 - و رسول خدا صلَّى الله عليه و آله فرمود : هر كس از شما كه قساوت قلب داشته و اين سخت دلى را ناخوش داشته باشد بايد يتيمى را نزد خود آورده و با او ملاطفت و مهربانى كند و دست بر سر او كشد باذن خداوند عزّ و جلّ دلش نرم گردد همانا يتيم را حقّى است ، در حديث ديگرى روايت شده است كه آن حضرت فرمود :\r\nيتيم را بر سفرهء خود نشاند و دست بر سر او كشد دلش نرم مىشود .\r\n573 - امام صادق عليه السّلام فرمود : هنگامى كه طفل يتيم بگيرد عرش الهى بسبب گريهء او بلرزه در مىآيد ، پس خداوند تبارك و تعالى ميفرمايد : اين كيست كه\r\n","description":"","footnote":"","page_name":" 273 ","page_number":281},
  {"content":"\r\nبندهء مرا كه در خردسالى پدر و مادرش را از او گرفته‌ام بگريه آورده است ؟ قسم به عزّت و عظمت و شكوه خودم و سوگند به بلندمرتبگى خودم بندهء مؤمنى نباشد كه او را آرام سازد مگر اينكه بهشت را بر او واجب سازم .\r\n574 - امام صادق عليه السّلام فرمود : هر كس چند فرزند او بميرد و او بخاطر خدا بر آن مصيبت صبر كند آن فرزندان باذن خداى عزّ و جلّ او را از آتش دوزخ مانع باشند .\r\n575 - رسول خدا صلَّى الله عليه و آله فرمود : همانا خداوند تبارك و تعالى شش چيز را براى من نخواست و مكروه داشت و من نيز آن شش خصلت را بر اوصياء و جانشينان خود از فرزندانم و پيروان و شيعيان ايشان پس از خود مكروه و ناخوش ميدارم : اوّل : عبث در نماز يعنى انجام پاره اى كارها كه جزء افعال نماز نيست و نماز را هم باطل نميكند ، مثل بازى كردن با ريش كه مكروه است . دوّم : فحش و جماع در حال روزه دارى ( كه فحش مفسد روزه نيست ولى جماع روزه را باطل مىكند شايد مراد بوسيدن و ملاعبه يعنى انجام مقدّمات جماع باشد ) . سوّم : منّت نهادن پس از صدقه دادن . چهارم : وارد شدن بمساجد در حال جنابت ( كه همان گونه كه گذشت در مسجدين دخول بطور مطلق حرام است و در ساير مساجد داخل شدن مكروه است و ايستادن و توقّف حرام ) . پنجم : اشراف بر خانهء ديگران كه حرام است . و ششم :\r\nخنديدن در ميان قبور و در قبرستانها كه مكروه است .\r\n576 - امام صادق عليه السّلام فرمود : هر چيزى غير از خاك قبر كه بر قبر نهاده و\r\n","description":"","footnote":"","page_name":" 274 ","page_number":282},
  {"content":"\r\nيا در قبر بريزند آن بر ميّت سنگينى خواهد كرد و بارى بر او خواهد بود .\r\n577 - روايت شده است كه سندى بن شاهك به امام موسى بن جعفر عليهما السّلام عرضكرد : دوست دارم به من اجازه دهى تا تو را از مال خود كفن كنم ، آن حضرت فرمود : ما خاندانى هستيم كه حجّ اوّل ما كه حجّة الاسلام است و مهرهاى زنان ما و كفنهاى ما از پاكيزه ترين اموال ما است .\r\n587 - امام صادق عليه السّلام فرمود : دشمنان ما عمدتا بسبب طاعون ميميرند ، شما شيعيان ما بعلَّت شكمها ميميريد ، بدانيد كه اين خود علامتى است براى شما اى شيعيان .\r\n579 - امير المؤمنين عليه السّلام فرمود : هر كس قبرى را بازسازى كند يا صورتى بكشد و يا مجسّمه اى و غير مجسّمه را ساخته ( و سمبل قرار دهد ) از اسلام خارج شده است .\r\nو مشايخ ما در معنى اين خبر اختلاف نظر دارند ، محمّد بن حسن صفار - رحمه الله - كلمهء جدّد را بجيم مىخوانده است يعنى هر كس قبرى را تجديد و باز سازى كند ، و محمّد بن حسن بن احمد بن وليد رضى الله عنه كه استاد صدوق بوده است از محمّد بن حسن صفّار نقل مىكند كه او گفت : جايز نيست تجديد قبر و گل\r\n","description":"","footnote":"","page_name":" 275 ","page_number":283},
  {"content":"\r\nماليدن به تمام سطح قبر در صورتى كه ابتدا به آن گل ماليده باشند و پس از گذشت زمان ، از بين رفته باشد كه اين كار تازه ساختن و تجديد قبر محسوب مىشود ، و ليكن اگر كسى بميرد و قبر او را گل بگيرند جايز است كه ساير قبور را نيز بدون اينكه تجديد كنند مرمّت نمايند .\r\nو ابن وليد از سعد بن عبد الله - رحمه الله - نقل كرده كه او ميگفت : « من حدّد قبرا » با حاء و بدون نقطه يعنى كسى كه خر پشته بر قبرى بسازد .\r\nو ابن وليد از احمد بن ابى عبد الله برقى روايت كرده كه او گفت : « انّما هو من جدث قبرا » و تفسير و معنى جدث قبر است و نميدانيم منظورش از اين جمله كه هر كس قبرى را قبر بسازد چيست ، و ابن وليد گويد آنچه اعتقاد منست آنست كه « جدّد » به جيم درست است و معناى آن اينست كه هر كس قبرى را نبش كند ، زيرا كسى كه قبرى را نبش كند آن را تجديد قبر كرده است و ما را به تجديد و بازسازى آن نيازمند ساخته است و آن را به صورت قبر كنده شده اى درآورده است ، پس به ترتيبى كه گذشت ابن وليد لفظ صفّار و معنى برقى را اختيار كرده است .\r\nو اما من ( صدوق ) ميگويم : تجديد به آن معنى كه محمّد بن حسن صفّار بدان قائل است و تحديد با حاء بىنقطه كه اعتقاد سعد بن عبد الله است و آن كلمه « جدث » كه برقى گفته همگى داخل در معنى حديث است و هيچ كدام بيرون از\r\n","description":"","footnote":"","page_name":" 276 ","page_number":284},
  {"content":"\r\nمعنى آن نيست و هر كس با امام عليه السّلام مخالفت كند در بازسازى و تازه كردن قبر و خر پشته ساختن بر آن و نبش كردن قبر و از روى عناد يكى از اينها را حلال شمارد از اسلام بيرون رفته است .\r\nو آنچه اعتقاد من است در مورد فرمايش امام عليه السّلام : كه هر كس مثالى بسازد و صورتى مجسّم كند منظور آنست كه كسى بدعتى آورد و مردم را به آن بدعت دعوت كند يا دينى وضع نمايد ، از اسلام خارج شده است . و گفتهء من در اين مورد از روى اخبار منقول از امامان خودم عليهم السّلام بوده است ، پس اگر درست گفته باشم كلام حقّى است كه از جانب خداى عزّ و جلّ بر زبانهاى ايشان جارى شده و اگر دچار خطا شده‌ام آن خطا مربوط به من بوده است .\r\n580 - از عمّار ساباطى روايت شده كه گفت : از امام صادق عليه السّلام در مورد ميّت سؤال كردند كه آيا جسدش متلاشى مىشود ؟ آن حضرت فرمود : بلى تا جايى كه گوشت و استخوانى باقى نماند مگر آن طينتى كه شخص از آن آفريده شده كه آن از هم نمىپاشد و در قبر باشكال و حالات گوناگون در مىآيد و اين گردش و دگرگونى را مرتّبا طى مىكند تا شخص مرده همچنان كه اوّلين بار از آن بوجود آمده مجددا از آن خلق شود و صورت مادّى يا جسمانى پيدا كند .\r\n","description":"","footnote":"","page_name":" 277 ","page_number":285},
  {"content":"\r\n581 - امام صادق عليه السّلام فرمود : همانا خداوند عزّ و جلّ استخوانهاى ما را بر زمين حرام گردانيده ، و گوشتهاى بدن ما را بر كرم حرام ساخته است تا چيزى از آن نخورد . ( بنا بر اين بدن انبياء و اوصياء چون گوشت و استخوان آن سالم ميماند همچنان تازه در قبر باقى مىماند ) .\r\n582 - پيامبر صلَّى الله عليه و آله فرمود : امّا خير زندگانى و حيات من براى شما آنست كه خداوند عزّ و جلّ ميفرمايد : * ( ما كانَ الله لِيُعَذِّبَهُمْ وَأَنْتَ فِيهِمْ ) * انفال : 33 خداوند كافران و گناهكاران امّت ترا عذاب نميكند در حالى كه تو در ميان ايشان باشى و امّا در هنگام جدائى من از شما همانا اعمال شما همه روزه بر من عرضه مىشود پس هر آنچه كه خوب باشد من زيادتى و افزونى آن را از خداوند مىخواهم ، و آنچه از اعمال شما كه زشت و نارواست از خداوند برايتان طلب بخشايش و مغفرت مينمايم . عرضكردند : در حالى كه استخوانهايت رميم شده باشد يا رسول الله ؟\r\nمنظورشان اين بود كه در حالى كه استخوانهاى تو پوسيده شده اعمال امّت را به تو عرضه ميدارند ؟ آن حضرت فرمود : هرگز هرگز ، همانا خداوند تبارك و تعالى گوشتهاى بدن ما را بر زمين حرام كرده است كه چيزى از آن نخورد و نكاهد . ( البتّه كارنامه اعمال به جسم مادّى آن حضرت عرضه نميشود تا سالم بودن آن مؤثر در مقام باشد بلكه پاسخ آن حضرت متوجّه آن بخش از گفتار معترضين است كه بدليل توهّم پوسيدن استخوانهاى آن حضرت ، فرمايش ايشان را باور نداشته‌اند و حضرت در مقام پاسخ به همان\r\n","description":"","footnote":"","page_name":" 278 ","page_number":286},
  {"content":"\r\nقسمت از اعتراض ، چنين فرمايش كرده‌اند ) .\r\n583 - و روايت شده است كه اعمال بندگان اعمّ از نيكوكاران و بدكاران همه روزه بر رسول خدا صلَّى الله عليه و آله و بر ائمّهء معصومين عليهم السّلام عرضه مىشود پس از كردار ناشايست بپرهيزيد تا رسوا نشويد و اين بموجب فرمايش خداوند عزّ و جلّ است كه : * ( وَقُلِ اعْمَلُوا فَسَيَرَى الله عَمَلَكُمْ وَرَسُولُه وَالْمُؤْمِنُونَ ) * يعنى : اى رسول ما امت خود را بگوى هر آنچه مىخواهيد انجام دهيد كه خداوند تبارك و تعالى و رسول او و مؤمنان اعمال ايشان را مىبيننند . ( توبه : 105 ) .\r\n584 - از امام صادق عليه السّلام پرسيدند : در بارهء بدار آويخته كه آيا عذاب و فشار قبر به او ميرسد ؟ آن حضرت فرمود : همانا پروردگار زمين خود پروردگار هوا نيز هست يا آن خدائى كه زمين بفرمان اوست هوا نيز بفرمان اوست ، پس خداوند عزّ و جلّ به هوا وحى ميفرمايد و هوا او را فشارى ميدهد سختتر و شديدتر از قبر .\r\n585 - عمّار ساباطى از امام صادق عليه السّلام روايت كرده كه آن حضرت فرمود :\r\nهر گاه سر و ريش ميّت را پيش از غسل با خطمى بشوئى اشكالى ندارد . و اين مطلب را در حديث طويلى كه غسل ميّت را در آن شرح ميدهد ذكر كرده است .\r\n586 - امام باقر عليه السّلام فرمود : غسل ميّت همانند غسل جنب است ، و اگر پر\r\n","description":"","footnote":"","page_name":" 279 ","page_number":287},
  {"content":"\r\nموى باشد يا موى سر و صورت او زياد باشد سه بار آب بر او بريز .\r\n587 - امام صادق عليه السّلام فرمود : وقتى ميّت را به پهلوى راست و پهلوى چپ ميگردانى اشكالى ندارد كه ميّت را در ميان پاهاى خود درآورى و بر بالاى او بايستى و او را غسل دهى و به اين ترتيب با دو پايت او را نگاهدارى تا هنگام غسل بر روى نيفتد .\r\n588 - همانا رسول خدا صلَّى الله عليه و آله پياده در عقب جنازه مردى از انصار ميرفت ، به آن حضرت عرضكردند : يا رسول الله آيا سوار نمىشويد ؟ آن حضرت فرمود :\r\nمن خوش نميدارم كه سوار باشم و فرشتگان پياده راه روند .\r\n589 - امام صادق عليه السّلام در آخر حديثى كه طىّ آن غسل ميّت را بيان ميكرد فرمود : زنهار ، هرگز در گوشهاى ميّت چيزى قرار ندهى و اگر ميترسى كه از سوراخهاى بينى او چيزى بيرون آيد يا خونى بهمرسد اشكالى ندارد كه پنبه در آن فرو كنى ، و اگر چنين ترسى ندارى چيزى در سوراخهاى بينى او مگذار .\r\n590 - و باز آن حضرت در پايان حديثى طولانى كه در آن غسل ميّت را وصف مىكند ميفرمايد : ناخنها يا باقيمانده هاى زير ناخنهاى ميّت را خلال نكن . يا لازم نيست آنچه زير ناخنهاى ميّت است ازاله كنى .\r\n","description":"","footnote":"","page_name":" 280 ","page_number":288},
  {"content":"\r\n591 - و باز آن حضرت فرمود : هر گاه يكى از بستگان شما مرگش فرا رسد پيكر او را روى به قبله بخوابانيد و همچنين وقتى غسل داده مىشود نيز پاى او را بسوى قبله بكشيد و پائين پايش گودالى حفر كنيد در محلّ شستن ، تا غسالهء غسل بدرون آن رود .\r\n592 - امام صادق عليه السّلام فرمود : هنگامى كه كسى را قبض روح مىكنند روح بر فراز جسد و نزديك آن سايه گستر است - خواه روح مؤمن باشد و خواه غير مؤمن - و بهر كارى كه با جسد او مىكنند مىنگرد ، و وقتى او را كفن كردند و بر تابوت گذاشتند و بر شانهء مردم قرار گرفت روح بجانب بدن باز ميگردد و در آن حلول مىكند و چشم او را وسعت ديد و دور بينى ميدهد و او به جايگاه خود در بهشت يا در دوزخ مىنگرد ، پس اگر اهل بهشت باشد با بلندترين صداى خود فرياد مىكند : مرا هر چه زودتر ببريد ، مرا هر چه زودتر ببريد ، و هر گاه از دوزخيان باشد فرياد مىكند : مرا برگردانيد مرا برگردانيد ، و در آن حال هر چه به او مىكنند ميفهمد و سخن مردم را مىشنود .\r\nشرح : « مراد از حلول روح زنده شدن بحيات برزخى است نه دنيائى كه زندگان آن را حسّ كنند » .\r\n593 - امام صادق عليه السّلام فرمود : همانا ارواح بصفت جسدها يا در قالب\r\n","description":"","footnote":"","page_name":" 281 ","page_number":289},
  {"content":"\r\nمثالى در درختى از درختهاى بهشت هستند و از يك ديگر پرسوجو مىكنند و بهم آشنائى ميدهند ، و هر گاه روحى نزد ارواح ديگر مىآيد ، ميگويند : ساعتى او را به خود گذاريد و رهايش كنيد كه او از هول عظيمى خلاص شده است ، پس از مدّتى از او ميپرسند : فلانى چه مىكند ؟ فلان كس در چه حال است ؟ اگر به ايشان بگويد : وقتى از او جدا شدم زنده بود به او اميدوار مىشوند كه شايد به ايشان ملحق شود ، و اگر به آنان بگويد : او پيشتر مرده است ، گويند : اى واى كه او هلاك شده و به دركات جحيم سقوط كرده است كه اگر رستگار مىبود بما مىپيوست .\r\n594 - امام صادق عليه السّلام فرمود : همانا خداوند تبارك و تعالى به موسى بن عمران عليه السّلام وحى فرمود كه استخوانهاى يوسف عليه السّلام را از مصر بيرون برد و وعده فرموده بود تا زمانى كه آن را بيرون نبرده ماه طلوع نكند ( محشّى اصل عربى ذيل خبر توضيح مختصرى را مرقوم فرموده‌اند كه چون به فهم حديث كمك مينمايد عينا ترجمهء آن نقل مىشود : اين مطلب چنان كه در پاره اى از كتب ذكر شده از اين قرار است كه هنگامى كه يوسف عليه السّلام وفات يافت ، بنى اسرائيل و مردم نواحى مصر در محلّ دفن او با هم به منازعه پرداختند و هر يك از كسان خواستار دفن او در محلَّه خود بود تا قبر يوسف بر ايشان موجب افتخار و بركت باشد ، عاقبة الامر راى طرفين بر اين قرار گرفت كه جسد او را در تابوت مرمرينى قرار دهند و آن را سنگين ساخته و در عمق آبهاى ناحيه اى از رود نيل فرو فرستند تا آب رود نيل كه در نهرها و رودهاى كوچكتر انشعاب يافته و روان مىشود همهء طوائف از مصريان و بنى اسرائيل جملگى از آن بهره مند گردند و آن آب كه از تابوت گذشته و متبرّك مىشود جهت طهارت و نوشيدن همگان مورد استفاده قرار گيرد و بركتش يكسان بجميع\r\n","description":"","footnote":"","page_name":" 282 ","page_number":290},
  {"content":"\r\nايشان رسد . ) پس چون بيرون آوردن استخوانهاى حضرت يوسف بتأخير افتاد دميدن ماه نيز كه معلَّق به آن بود به تأخير افتاد و حضرت موسى عليه السّلام در پى يافتن كسى كه محلّ تابوت را بداند به پرسوجو پرداخت ، و به او گفتند : در اينجا پيرزالى هست كه محلّ آن را ميداند ، پس آن حضرت كسى را بدنبال او فرستاد ، و پيرزال زمين گير و گورى را آوردند ، حضرت موسى فرمود : آيا تو ميدانى قبر يوسف عليه السّلام كجاست ؟ پير زن گفت : بلى ، فرمود : آنجا را به من نشان ده ، گفت : اين كار را نميكنم مگر اينكه چند چيز را بدرخواستت از خداوند به من بدهى : يكى اينكه پايم سالم و روان شود ، ديگر اينكه بينائيم را به من بازگردانى ، و نيز جوانيم را به من باز پس دهى ، و نيز مرا در بهشت همراه خود گردانى كه با تو باشم ، پس اين خواسته هاى پيرزن بر حضرت موسى بزرگ و سنگين نمود ، و خداوند عزّ و جلّ به او وحى فرمود كه تو اين همه را از جانب من ميدهى پس دريغ ندار و آنچه ميخواهد به او بده ، و حضرت موسى آنچنان كرد و آن پيرزن او را به محلّ قبر يوسف عليه السّلام راهنمائى كرد و آن حضرت جسد يوسف را كه در صندوقى مرمرين بود از كناره رود نيل بيرون كشيد و چون آن را بيرون آورد ماه نيز بر دميد و موسى عليه السّلام تابوت را جهت دفن بسوى شام برد ، و به همين جهت است كه اهل كتاب مردگان خود را بسرزمين شام مىبرند .\r\nو او همان يوسف فرزند يعقوب عليهما السّلام است و خداوند عزّ و جلّ در قرآن يوسف ديگرى غير از او ياد نكرده است .\r\n","description":"","footnote":"","page_name":" 283 ","page_number":291},
  {"content":"\r\n595 - امام صادق عليه السّلام فرمود : بزرگترين و برترين حالتهاى آدمى روزى است كه به دنيا مىآيد و كوچكترين حالتهاى انسان روزى است كه از دنيا ميرود .\r\n596 - و نيز آن حضرت فرمود : خداوند عزّ و جلّ هيچ يقيني كه در آن شكَّى نباشد شبيه تر از مرگ نيافريده است كه در عين حال به شكَّى بماند كه يقينى در آن نيست .\r\n( يعنى با اينكه مرگ يقينىترين مسأله عالم هستى است . مردم چنان از آن غفلت مىكنند و آن را ناديده مىانگارند و از آن مىگريزند كه گوئى شكَّى است كه امكان يقين در آن راه ندارد ) .\r\n597 - و نيز آن حضرت فرمود : نخستين مسلمانى كه براى جنازه اش تابوت تهيّه شد و او را در تابوت نهادند حضرت فاطمه صلوات الله عليها دختر حضرت محمّد صلَّى الله عليه و آله بود .\r\n","description":"","footnote":"","page_name":" 284 ","page_number":292},
  {"content":"\r\n\r\n[ كتاب صلاة 
  ]\r\n\r\n( بابهاى مربوط به نماز و حدود آن )\r\n598 - امام رضا عليه السّلام فرمود : نماز داراى چهار هزار در ( مسأله ) است .\r\n599 - امام صادق عليه السّلام فرمود : نماز داراى چهار هزار حدّ است .\r\n\r\n( در بيان واجب بودن نماز )\r\n600 - زرارة بن اعين گويد : به امام باقر عليه السّلام عرضكردم مرا از نمازهائى كه خداوند تبارك و تعالى بر عالميان واجب فرموده آگاه سازيد ، فرمود : نمازهاى پنجگانه در شبانه روز ، به آن حضرت عرضكردم : آيا خداوند تعالى در قرآن آنها را نامبرده و بيان فرموده است ؟ آن حضرت فرمود : بلى ، خداوند عزّ و جلّ به پيامبر خود صلَّى الله عليه و آله فرمود . * ( أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ « ) * يعنى :\r\n( بپاى دار و بجاى آور نماز را از ابتداى دلوك خورشيد تا انتهاى تاريكى شب - الاسراء : 77 ) و دلوك خورشيد زوال و فرو رفتن آنست يا زوال آن از نصف النّهار كه ميان مشرق و مغرب است يعنى ميل خورشيد از وسط آسمان به جانب مغرب ، پس\r\n","description":"","footnote":"","page_name":" 285 ","page_number":293},
  {"content":"\r\nمدّت زمان فاصلهء بين دلوك خورشيد تا منتهاى تاريكى شب وقت چهار نماز است ( نماز ظهر و عصر و مغرب و عشاء ) ، كه گوئى خداوند تبارك و تعالى آنها را نام برده و بيان فرموده و وقت آن را مقرّر ساخته است و غسق شب نيمهء شب است ، سپس خداوند عزّ و جلّ فرمود : * ( وَقُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً ) * ( يعنى : نماز صبح را در طليعهء صبحگاه به جاى آر كه نماز صبح مشهود و در ديد فرشتگان شب و روز است - الاسراء : 77 ) ، پس اين هم نماز پنجم ، و باز در مورد نماز و اوقات آن حقّ تعالى فرموده است : * ( أَقِمِ الصَّلاةَ طَرَفَيِ النَّهارِ ) * ( يعنى : نماز را در دو طرف روز بپاى دار و به جا آور - سورهء هود : 114 ) . و آن دو طرف مغرب و صبح است « و زلفا من اللَّيل » يعنى :\r\nو همچنين به پا دار نماز را در زمان نزديكى از شب به روز يا تا نيمه شب ، ( يا شايد قرب الهى را كه همانا نماز در شب يا نماز خفتن است بجاى آر ) . و مراد از آن نماز خفتن يا عشاء است ، و باز فرموده است : « حافظوا على الصّلوات و الصّلوة الوسطى » ( يعنى : پيوسته بر نمازها و ترتيب و شرائط و آداب نمازهاى پنجگانه مواظبت نمائيد خصوصا نماز ميانه را - بقره : 238 ) و مراد از ميانه نماز ظهر است و آن نخستين نمازى است كه رسول خدا صلَّى الله عليه و آله به جاى آورد ، و نيز از آن جهت آن را وسطى مينامند كه ميان دو نماز در روز قرار دارد كه عبارتند از نماز صبح و نماز عصر ، و آن حضرت فرمود كه در بعضى از قراءتها چنين خوانده شده : « حافظوا على الصّلوات و الصّلاة الوسطى ( [ و 
  ] صلاة العصر ) و قوموا لله قانتين » ( يعنى : پيوسته مواظب و مراقب نمازهاى پنجگانه و خصوصا نماز ميانه يعنى ظهر [ و 
  ] نماز عصر باشيد و با فروتنى براى خداوند بپاى ايستيد - سورهء بقره : 238 ) در مورد نماز وسطى يا ميانه است .\r\nتوضيح : چون اين آيه شريفه از حيث اختلاف قراءات و بالنتيجه مراد و معنى\r\n","description":"","footnote":"","page_name":" 286 ","page_number":294},
  {"content":"\r\nكلمهء « وسطى » مورد بحث فراوان قرار گرفته است لذا توضيحا مطالب محققانه اى كه در اين زمينه بقلم كنكاشگر والد معظَّم نگارش يافته و ذيل متن عربى مضبوط است عينا ترجمهء آن در اينجا نقل ميگردد : معظم له ميفرمايند در پاره اى از نسخه هاى آيهء شريفه چنين است : « و الصّلاة الوسطى صلاة العصر » بدون حرف واو در ميان وسطى و صلاة العصر ، و احمد بن حنبل روايت كرده است از اسحاق و او از مالك و او از زيد بن اسلم از قعقاع بن حكيم از ابى يونس غلام عايشه كه او گويد ، عايشه به من دستور داد كه برايش مصحفى بنويسم و گفت : وقتى به اين آيه رسيدى * ( حافِظُوا عَلَى الصَّلَواتِ ) * - الآية « مرا خبر كن ، هنگامى كه به آيه مورد نظر رسيدم او را فراخواندم ، و او به من املا كرد كه بنويسم * ( حافِظُوا عَلَى الصَّلَواتِ وَالصَّلاةِ الْوُسْطى ) * ( و صلاة العصر ) * ( وَقُومُوا لِلَّه قانِتِينَ ) * و مسلم نيز از يحيى بن يحيى از مالك همين گونه روايت كرده است . و ابن جرير گويد : ابن المثنى براى من روايت كرد از حجاج از حماد از هشام بن عروة و او از پدرش كه گفت : در مصحف عايشه اين آيه شريفه چنين نوشته شده بود :\r\n* ( حافِظُوا عَلَى الصَّلَواتِ وَالصَّلاةِ الْوُسْطى ) * و هي صلاة العصر . و همچنين از طريق حسن بصرى روايت كرده است كه رسول خدا صلَّى الله عليه و آله اين آيه را به همين صورت قراءت فرمود . و نيز امام مالك روايت كرده است از زيد بن اسلم از عمرو بن نافع كه او گفت : من مصحفى براى حفصه همسر پيامبر ( ص ) مىنوشتم و او به من گفت وقتى به اين آيه رسيدى مرا خبر كن ، هنگامى كه من به آن آيه * ( حافِظُوا عَلَى . . . ) * رسيدم او را خبر كردم و او به من چنين املا كرد : « حافظوا على الصّلوت و الصّلوة الوسطى و صلاة العصر و قوموا لله قانتين » و محمّد بن اسحاق بن يسار نيز آن را همين گونه روايت كرده و افزوده اين به همان نحو است كه همسر رسول خدا صلَّى الله عليه و آله حفصه آن را از پيامبر ( ص ) از حفظ فرا گرفته است . و ابن جرير اين خبر را از طرق گوناگون نقل كرده است . همانطور كه مشاهده مىكنيد در بيشتر آنچه نقل شد صلاة العصر با واو عاطفه به وسطى عطف گشته است كه خود نشان ميدهد نماز وسطى غير از نماز عصر است ، در مقابل آنچه نقل شد اخبار ديگرى نيز وجود دارد كه مقتضى عدم مغايرت و يكى بودن وسطى و نماز عصر است . از آن جمله : ابن جرير باسناد خود از عروة روايت كرد و گذشت كه گفت : اين آيهء شريفه در مصحف عايشه چنين\r\n","description":"","footnote":"","page_name":" 287 ","page_number":295},
  {"content":"\r\nبود : * ( حافِظُوا عَلَى الصَّلَواتِ وَالصَّلاةِ الْوُسْطى ) * هي صلاة العصر و همچنين روايت كرده است از طريق حسن بصرى كه رسول خدا ( ص ) اين آيه را به همين صورت أخير الذّكر قراءت فرمود .\r\nو نيز أبو داود ( عامّى مذهب ) در سنن خود مسندا از أمير المؤمنين عليه السّلام روايت كرده كه رسول خدا صلَّى الله عليه و آله در روز خندق فرمود : « حبسونا عن الصّلاة الوسطى صلاة العصر ، ملأ الله بيوتهم و قبورهم نارا » يعنى : ما را از نماز وسطى كه نماز عصر است باز داشتند ، خداوند خانهء زندگان و قبور مردگانشان را از آتش انباشته سازد ؛ و اين خبر را مسلم در صحيح خود از طريق محمّد بن طلحه روايت كرده و بجاى « حبسونا » لفظ « شغلونا » به كار برده يعنى ما را سرگرم و مشغول داشتند ؛ و در سنن نسائى چنين است : « شغلونا عن الصّلوة الوسطى حتّى غربت الشّمس » يعنى : ما را از بجا آوردن نماز وسطى سرگرم و غافل داشتند تا خورشيد غروب كرد .\r\nو أمّا در تفسير كشّاف : در قراءت ابن عبّاس و عايشه ( واو ) وجود دارد ، و در قراءت حفصه ( واو ) نيست . پايان ترجمه حاشيه محشّى اصل ) .\r\nو گويند : اين آيه در روز جمعه نازل شد و رسول خدا ( ص ) در سفر بود و در آن نماز قنوت خواند و آن را در سفر و حضر به همان حال خود گذاشت ، و براى كسى كه مقيم است و در سفر نيست آن حضرت دو ركعت ديگر افزود ، و البتّه آن دو ركعت كه پيامبر صلَّى الله عليه و آله براى مقيم در روز جمعه اضافه فرمود بجاى آن دو خطبه ايست كه همراه با امام خوانده مىشود پس هر كس در روز جمعه به تنهائى و در غير جماعت بخواهد آن را بجا آورد بايد چهار ركعت بخواند مانند نماز ظهر در ساير روزهاى هفته .\r\n","description":"","footnote":"","page_name":" 288 ","page_number":296},
  {"content":"\r\n601 - امام صادق عليه السّلام در تفسير اين آيهء شريفه كه خداوند عزّ و جلّ ميفرمايد : * ( إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً ) * يعنى : ( همانا نماز بر مؤمنان نوشته ايست واجب و معيّن يا بر مؤمنان فريضه ايست داراى اوقات معيّنه . سورهء نساء :\r\n103 ) آن حضرت فرمود : يعنى فريضه ايست .\r\nتوضيح : بنا بر مستفاد از حديث ديگرى كه از زراره و فضيل از آن حضرت منقول است مفروضا را امام عليه السّلام در تفسير موقوتا بيان فرموده است ، هر چند خالى از وجه نيست كه كتابا بمعنى مفروضا گرفته شود چون كتاب آنچنان كه در آيات و اخبار مفسّر است بمعنى واجب آمده چنان كه خداوند تبارك و تعالى ميفرمايد :\r\n* ( كُتِبَ عَلَيْكُمُ الْقِتالُ ، ) * يا در جاى ديگر * ( كُتِبَ عَلَيْكُمُ الصِّيامُ ) * و نظائر آن .\r\n602 - و نيز آن حضرت فرمود : همانا رسول خدا ( ص ) هنگامى كه بگردش شبانه بآسمانها برده شد پروردگارش آن حضرت را به پنجاه نماز در شبانه روز امر فرمود كه امت آن حضرت نيز بايد بجاى آورند و حدّاقل بالغ بر صد ركعت مىگشت ، بعد آن حضرت بر يكايك پيامبران كه در آسمان صف كشيده بودند گذشت و هيچ يك از پيامبران از او چيزى نپرسيد تا به موسى بن عمران عليه السّلام رسيد ، او از آن حضرت پرسيد : پروردگارت تو را به چه چيز امر فرمود ؟ آن حضرت پاسخ داد : به پنجاه نماز ، موسى عليه السّلام گفت : از پروردگارت تخفيف بخواه كه امّت تو طاقت انجام آن را ندارد ، پس آن حضرت از خداوند خواست و حقتعالى ده نماز را تخفيف داد ، بار ديگر آن حضرت بر يكايك پيامبران كه در آسمان صف كشيده بودند گذشت و هيچ يك از ايشان از آن حضرت چيزى نپرسيد تا بر موسى بن عمران عليه السّلام گذشت و او از\r\n","description":"","footnote":"","page_name":" 289 ","page_number":297},
  {"content":"\r\nرسول خدا ( ص ) پرسيد خداوند ترا به چه چيز امر فرمود ؟ پاسخ داد : به خواندن چهل نماز ،\r\nباز موسى عليه السّلام به آن حضرت گفت : از پروردگارت تخفيف بخواه كه امّت تو طاقت بجا آوردن آن را ندارد . و رسول خدا ( ص ) درخواست تخفيف نمود و خداوند تعالى ده نماز از آن را تخفيف داد ، بار ديگر آن حضرت بر يكايك پيامبران گذشت و هيچ كدام چيزى از او نپرسيد تا بر موسى [ بن عمران 
  ] عليه السّلام گذشت و او پرسيد : پروردگارت ترا به چه چيز امر فرمود ؟ آن حضرت پاسخ داد : به سى نماز ، و موسى عليه السّلام تكرار كرد : از پروردگارت تخفيف بخواه كه امّت تو طاقت بجا آوردن آن را ندارد ، و آن حضرت از خداوند عزّ و جلّ درخواست نمود و خداوند ده نماز ديگر را تخفيف داد ، باز رسول خدا ( ص ) بر يكايك پيامبران گذشت و هيچ يك چيزى از آن حضرت نپرسيد تا بر موسى بن عمران عليه السّلام گذشت و او از آن حضرت پرسيد :\r\nپروردگارت تو را به چه چيز امر فرمود ؟ و آن حضرت پاسخ داد : به بيست نماز ، و موسى عليه السّلام باز به آن حضرت گفت : از پروردگار خويش تخفيف بخواه كه امّت تو توان انجام آن را ندارد ، رسول خدا صلَّى الله عليه و آله از خداوند درخواست كرد و حق تعالى ده نماز ديگر از آن را تخفيف عطا فرمود ، با ديگر رسول خدا ( ص ) بر يكايك پيامبران گذر كرد و هيچ يك از ايشان چيزى از آن حضرت نپرسيد تا اينكه بر موسى عليه السّلام گذشت و او به رسول خدا صلى الله عليه و آله گفت : اكنون پروردگارت تو را به انجام چه چيز دستور داد ؟ آن حضرت پاسخ داد : به ده نماز ،\r\nو موسى عليه السّلام\r\n","description":"","footnote":"","page_name":" 290 ","page_number":298},
  {"content":"\r\nگفت : باز هم از پروردگارت تخفيف بخواه كه امّت تو طاقت انجام آن را نيز ندارد كه من خود براى بنى اسرائيل واجبات خداوند عزّ و جلّ را آوردم و آنان نپذيرفتند و بدان عمل نكردند و خود را ملزم نساختند كه به آن عمل نمايند ، پس پيامبر ( ص ) از پروردگار خود درخواست تخفيف نمود و خداوند عزّ و جلّ آن را تخفيف داده و پنج نماز را واجب ساخت ، باز رسول خدا ( ص ) بر يكايك پيامبران گذشت و هيچ يك از ايشان چيزى از آن حضرت نپرسيد تا به موسى عليه السّلام رسيد و او از آن حضرت پرسيد :\r\nپروردگارت ترا به چه چيز امر فرمود ؟ آن حضرت پاسخ داد : به اداى پنج نماز ، موسى عليه السّلام گفت : باز هم از پروردگارت براى امّت خويش تخفيف بخواه كه ايشان طاقت انجام آن را نيز ندارند رسول خدا صلَّى الله عليه و آله فرمود : من خود شرم دارم از اينكه باز نزد پروردگارم باز گردم و بيش از اين تخفيف بخواهم پس رسول خدا ( ص ) همان نمازهاى پنجگانه را براى امّت خود آورد و فرمود : خداوند از جانب امّت من موسى بن عمران را جزاى خير دهد و امام صادق عليه السّلام نيز اضافه فرمود : خداوند موسى بن عمران را براى تخفيفى كه او موجب شد از جانب ما جزاى خير دهد .\r\n603 - از زيد بن علىّ بن الحسين عليهما السّلام روايت شده كه گفت : از پدرم سيّد العابدين عليه السّلام سؤال كردم و گفتم : اى پدر مرا آگاه فرمائيد در مورد جدّمان\r\n","description":"","footnote":"","page_name":" 291 ","page_number":299},
  {"content":"\r\nرسول خدا صلَّى الله عليه و آله هنگامى كه در شب معراج ايشان را به گردش در آسمانها در آوردند و خداوند عزّ و جلّ آن حضرت را به پنجاه نماز امر فرمود ، چگونه بود كه آن حضرت خود براى امتش از خداوند در خواست تخفيف ننمود تا موسى بن عمران عليه السّلام بايشان گفت : نزد پروردگار خود باز گرد و از او درخواست تخفيف كن زيرا امّت تو تاب انجام آن را ندارند ؟ پدرم پاسخ فرمود : فرزندم همانا رسول خدا صلَّى الله عليه و آله از خود براى خداوند عزّ و جلّ حكمى معلوم نميكرد و در چيزى كه به او امر فرموده بود بار ديگر برنميگشت تا چون و چرا كند ، ولى هنگامى كه موسى عليه السّلام آن مطلب را از ايشان درخواست كرد و خود را براى امّت آن حضرت نزد او شفيع قرار داد ردّ كردن شفاعت برادرش موسى عليه السّلام براى آن حضرت روا نبود لذا نزد پروردگار خود بازگشت و درخواست تخفيف نمازها را نمود تا اينكه آن را به پنج نماز در شبانه روز رسانيد . زيد گويد : به پدرم عرضكردم : پدر جان پس چرا در بار آخر كه به پنج نماز رسيده بود رسول خدا ( ص ) به پيشگاه خداوند عزّ و جلّ برنگشت و تقاضاى تخفيف نمازهاى پنجگانه را ننمود با وجود آنكه موسى عليه السّلام همچنان از آن حضرت خواسته بود كه نزد پروردگارش عزّ و جلّ باز گردد و درخواست كم كردن نمازهاى پنجگانه را نمايد ؟ پدرم فرمود : اى فرزندم رسول خدا ( ص ) مىخواست براى امّتش تخفيف بگيرد و در عين حال با وجود كم شدن ركعات نماز همچنان ثواب\r\n","description":"","footnote":"","page_name":" 292 ","page_number":300},
  {"content":"\r\nپنجاه نماز عايد امّت ايشان شود\r\nموافق فرمايش خداوند عزّ و جلّ ميفرمايد : * ( مَنْ جاءَ بِالْحَسَنَةِ فَلَه عَشْرُ أَمْثالِها ) * يعنى : ( هر كس حسنه و كار نيكى انجام دهد براى او ده برابر آن پاداش است . سورهء انعام : 160 ) نميبينى كه وقتى آن حضرت به زمين فرود آمد جبرئيل عليه السّلام بر او نازل شده و گفت : اى محمّد همانا پروردگارت به تو سلام مىرساند و ميفرمايد : كه من اين پنج نماز را بجاى همان پنجاه نماز مىپذيرم يا اين پنج نماز معادل پنجاه نماز است كه ثواب آن را وعده فرموده بودم و خلاف آن نميكنم * ( ما يُبَدَّلُ الْقَوْلُ لَدَيَّ وَما أَنَا بِظَلَّامٍ لِلْعَبِيدِ ) * يعنى : ( وعدهء من مبدّل نگردد و من نسبت به بندگانم هرگز ستمكار نيستم . سورهء ق : 28 ) يعنى آن ثواب كه براى پنجاه نماز وعده فرموده بودم اگر به ايشان نميدادم به آنان بسيار ظلم كرده بودم و من خدائى نيستم كه بر بندگانم بسيار ظالم باشم . زيد گويد : عرضكردم : پدر بزرگوارم مگر نه اينست كه خداوند را جل ذكره مكانى نيست و وصف او به مكان نميكنند ؟ فرمود :\r\nبلى همين طور است خداوند بالاتر از آنست كه او را مكان باشد و بسيار برتر و بزرگتر است ، عرضكردم : پس معنى اين گفته موسى عليه السّلام به رسول خدا ( ص ) چيست كه گفت : نزد پروردگارت باز گرد ؟ پدرم فرمود : معنى آن سخن همان معنى گفته ابراهيم عليه السّلام است كه : * ( إِنِّي ذاهِبٌ إِلى رَبِّي سَيَهْدِينِ ) * يعنى : ( من بسوى پروردگار خود كه هدايتم مىكند ميروم - الصافات : 99 ) و همانند سخن موسى عليه السّلام است كه : « و عجلت إليك ربّ لترضى » يعنى : ( پروردگارا من براى\r\n","description":"","footnote":"","page_name":" 293 ","page_number":301},
  {"content":"\r\nخشنودى تو بشتاب بنزد تو آمدم و از قوم خود پيشى جستم - طه : 84 )\r\nو همانند فرمايش خداوند عزّ و جلّ است كه : * ( فَفِرُّوا إِلَى الله ) * يعنى : ( بگريزيد و بدرگاه خداوند روى آوريد - الذّاريات : 50 ) . مراد اينست كه بسوى بيت الله الحرام برويد و حجّ بجاى آوريد ، اى فرزندم همانا كعبه خانهء خداست پس هر كه حجّ خانهء خدا مىكند بمنزلهء آن است كه بنزد خدا رفته است ، و مسجدها نيز خانه هاى خدا است و هر كس به جانب مساجد سعى مىكند همچنانست كه به سوى خدا سعى مىكند و روى بجانب او آورده است ، و نمازگزار تا زمانى كه در نماز است در برابر خداى عزّ و جلّ ايستاده است همانا خداوند تبارك و تعالى را در آسمانها نيز بقعه ها است ( همان گونه كه در زمين بقعه ها براى آدميان مقرّر ساخته است كه او را در آن بقعه ها عبادت كنند ) پس كسى را كه بيكى از آن بقعه ها برند گويا در آسمان نزد خداوند تبارك و تعالى برده‌اند ، مگر نشنيده اى كه خداوند عزّ و جلّ ميفرمايد : * ( تَعْرُجُ الْمَلائِكَةُ وَالرُّوحُ إِلَيْه ) * يعنى : ( فرشتگان و روح نزد خداوند بالا ميروند - المعارج : 4 ) و باز [ خداوند 
  ] عزّ و جلّ در قصّهء عيسى بن مريم عليهما السّلام ميفرمايد : * ( بَلْ رَفَعَه الله إِلَيْه ) * يعنى : ( بلكه خداوند او را « عيسى را با جسم و جان » بسوى قرب خود بالا برد - النساء : 158 ) و باز خداوند عزّ و جلّ ميفرمايد : * ( إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه ) * يعنى ( كلمهء نيكو و خصال پسنديده بسوى او بالا ميرود و نيز او خود كردار شايسته را بالا ميبرد - فاطر : 10 ) .\r\nمؤلَّف پس از نقل خبر ميافزايد : اين حديث را با سندش در كتاب معارج ذكر كرده‌ام ( توضيحا ياد آورى مىشود جزء آثار مؤلَّف از كتابى بنام معراج نام برده‌اند ، شايد منظور مؤلَّف از كتابى كه خبر را مسندا در آنجا ذكر كرده همان باشد ) .\r\n","description":"","footnote":"","page_name":" 294 ","page_number":302},
  {"content":"\r\nو نماز واجب و سنّت ( مستحبّ ) در شبانه روز جمعا پنجاه و يك ركعت است كه از آن جمله هفده ركعت نماز واجب است به اين شرح : نماز ظهر چهار ركعت و آن نخستين نمازى است كه خداوند عزّ و جلّ واجب فرمود ، و نماز عصر چهار ركعت ، و نماز مغرب سه ركعت ، و نماز عشاء يا نماز خفتن چهار ركعت ، و نماز صبح دو ركعت ، و اين نمازها رويهم هفده ركعت نماز واجب در شبانه روز است ، و آنچه غير از اين نمازها در شبانه روز وجود دارد نماز سنّت و نافله است و نمازهاى واجب تمام نيست مگر با نوافل ، امّا نافله ظهر و عصر شانزده ركعت است ( هشت ركعت پيش از ظهر و هشت ركعت پيش از عصر ) و نافله مغرب چهار ركعت است بعد از نماز مغرب با دو سلام و اما آن دو ركعت كه پس از نماز عشاء نشسته مىخوانند ، بجاى يك ركعت محسوب مىكنند . و آن از اين روست كه اگر براى كسى پيش از آنكه آخر شب را دريابد و نماز وتر را بخواند مانعى پيش آمد يا واقعه اى رخ داد كه نتوانست آن را بجا آورد با خواندن آن يك ركعت ، شب را با وتر بسر آورده باشد ( و به همين جهت هم آن را و تيره ميگويند ) و اگر به آخر شب رسيد نماز وتر را كه سه ركعت است پس از هشت ركعت نماز شب بجا مىآورد .\r\n604 - پيامبر صلَّى الله عليه و آله فرمود : هر كس به خداوند و روز قيامت ايمان دارد هرگز نبايد شب را روز كند مگر با نماز وتر .\r\n","description":"","footnote":"","page_name":" 295 ","page_number":303},
  {"content":"\r\nو نماز شب هشت ركعت و شفع دو ركعت [ و وتر يك ركعت 
  ] است و نيز دو ركعت بهنگام صبح . پس اين نمازها مجموعا پنجاه و يك ركعت مىشود ، و كسى كه آخر شب را دريابد و نماز وتر را با نماز شب بجاى آورد آن دو ركعتى كه نشسته پس از نماز خفتن يا عشاء خوانده است به حساب نميآيد ( بلكه تطوّعى است ) و نماز او در شبانه روز پنجاه ركعت خواهد بود زيرا ساعات شب دوازده ساعت و ساعات روز نيز دوازده ساعت و فاصلهء طلوع فجر تا طلوع خورشيد هم يك ساعت است ( يعنى بر رويهم بيست و پنج ساعت است ) پس خداوند عزّ و جلّ براى هر ساعتى دو ركعت نماز در تمامى ساعات شبانه روز مقرّر فرموده است .\r\nتوضيح : « اگر چه مسأله تعداد ركعات نماز كه پنجاه و يك ركعت است يا پنجاه ركعت خود موجب بحثهاى فراوانى در ميان علماء شيعه گرديده و مدار همهء مباحث عمده اينست كه آن دو ركعتى كه يك ركعت محسوب مىشود آيا اصالة داخل است يا نيابة عن الوتر ، و منشأ گفتگوها احاديث مختلفى است كه در اين باب وارد شده چنان كه مؤلف - رحمه الله - در علل الشرائع خبرى را بسند ضعيف از ابو هاشم خادم نقل كرده كه او از موسى بن جعفر عليهما السّلام ميپرسد چرا نمازهاى شبانه روزى پنجاه ركعت است و بيش و كم نيست ؟ يا كلينى عليه الرّحمة مرفوعا از امام صادق عليه السّلام روايت كرده كه از آن حضرت ميپرسند علَّت اينكه نمازهاى شبانه روزى پنجاه ركعت است چيست ؟ مع ذلك كلَّه ما در مقام ورود به اين مباحث نيستيم بلكه فقط اشاره بيك نكته و در اينجا بىمناسبت نميدانيم و آن اينكه در مورد ساعات شبانه روز ( كه در متن رويهم بيست و پنج ساعت ذكر شده ) بايد گفت : قبل از پيدايش ساعت به صورت معمول امروزى كه با محاسبات بسيار دقيق علمى و فنى تعيين شده كه هر\r\n","description":"","footnote":"","page_name":" 296 ","page_number":304},
  {"content":"\r\nساعت عبارت از شصت دقيقه و هر دقيقه شامل شصت ثانيه است ، مفهوم يك ساعت اگر چه نشان دهندهء مدّتى از زمان بوده است اما دقيقا همين مقدار متداول و عرفى امروزى مراد نبوده است چنان كه در آثار پيشينيان ميبينيم گاه ساعت بيك لحظه اطلاق مىشده و گاهى بمدّتى از روز و گاه به چند ساعت از يك روز و گاه معانى ديگر ، به همين جهت ساعت معمول نزد ادبا با ساعت مورد نظر منجمين و ساعت منظور فقها متفاوت بوده است بنا بر اين تقسيم شبانه روز به بيست و پنج ساعت اگر ساعت امروزى مراد نباشد بيراه نخواهد بود ) .\r\n605 - زرارة بن اعين گويد : امام باقر عليه السّلام فرمود : نمازى كه خداوند عزّ و جلّ بر بندگان واجب فرموده ده ركعت بود كه در آن ده ركعت حمد خوانده مىشود و وهم - يعنى شك - در آن راه ندارد چنان كه در نمازهاى دو ركعتى و دو ركعت اول بقيّه نمازها ، شك موجب بطلان نماز است ، پس از آن رسول خدا ( ص ) هفت ركعت ديگر بر آن ده ركعت افزود كه شك در آنها ممكنست واقع شود و موجب بطلان نماز نيست البتّه باستثناء نماز مغرب و در اين هفت ركعت قرائت واجب نيست ، و هر كس در دو ركعت اوّل نماز شك كند آن را دوباره بخواند تا نماز خود را حفظ كند و نسبت به دو ركعتى كه مىخواند يقين داشته باشد ، و كسى كه در دو ركعت آخر شكّ كند برابر مقرّرات مربوط به شكها عمل نمايد .\r\n606 - زرارة و فضيل گويند : به امام باقر عليه السّلام عرض كرديم : نظرتان در مورد معنى اين فرمايش خداى عزّ و جلّ چيست كه ميفرمايد : * ( إِنَّ الصَّلاةَ كانَتْ ) *\r\n","description":"","footnote":"","page_name":" 297 ","page_number":305},
  {"content":"\r\n* ( عَلَى الْمُؤْمِنِينَ كِتاباً مَوْقُوتاً ) * يعنى : ( همانا نماز بر مؤمنان نوشته ايست معين و لازم - النساء : 103 ) آن حضرت فرمود : يعنى نوشته ايست واجب ، و منظور از موقوت وقت فوت آن نيست كه اگر از آن وقت مقرّر بگذرد فوت شود و نتوان تدارك آن كرد و اگر آن را بجا آورند به عوض نماز فايته قبول نباشد ، كه اگر چنين مىبود حتما ميبايست حضرت سليمان بن داود عليه السّلام هلاك ميشد چون در غير وقت فضيلت آن را بجا آورد ، ليكن چنين نيست بلكه هر گاه بيادش آيد آن را بجا مىآورد .\r\nمصنّف اين كتاب گويد : همانا نادانان اهل خلاف چنين مىپندارند كه سليمان عليه السّلام روزى مشغول سان ديدن و بازديد اسبان بود و چون سرگرم اين كار بود غافل ماند تا خورشيد فرو رفت يا باصطلاح آفتاب رخ در پوشيد و نماز او فوت شد پس دستور باز گردانيدن آن اسبها را داد و امر كرد آنها را پى كنند ( ساقهاى ايشان را قطع كنند ) و گردنشان را بزنند و جمله را بكشند و گفت : اين كار را بدان جهت كردم كه آنان مرا از ياد پروردگارم غافل ساختند . در حالى كه ماجرا بدين گونه كه آنان مىپندارند و قائلند نيست و شأن سليمان پيامبر خدا بسيار برتر از آنست كه دست بدين گونه اعمال بيالايد ، زيرا آن اسبان را گناهى نبوده است تا پى كرده شوند و گردنشان را بزنند چون اسبان خود خويشتن را به سليمان عرضه نكرده بودند و او را سرگرم نساخته بودند ، هر چند اگر خود هم عرضه داشته بودند نيز چون حيوان و غير\r\n","description":"","footnote":"","page_name":" 298 ","page_number":306},
  {"content":"\r\nمكلَّف بوده‌اند گناهى بر آنان نبوده است ، لذا در اين مورد حكايت صحيح بشرح آتى است :\r\n607 - حكايتى است مروى از امام صادق عليه السّلام كه آن حضرت فرمود :\r\nروزى بهنگام عصر سليمان بن داود عليه السّلام مشغول سان و بازديد از اسبان شد و بنظاره آنان سرگرم گرديد تا خورشيد رخ در حجاب كشيد و فرو رفت ، پس آن حضرت بفرشتگان دستور داد : خورشيد را بر من باز گردانيد تا نمازم را در وقت مقرّرش بجا آورم و ايشان خورشيد را باز گردانيدند ، آن حضرت برخاست و مشغول وضو شد به اين ترتيب كه دو ساق پاى خود و گردنش را مسح نمود و به اصحاب خود كه نماز ايشان فوت شده بود امر كرد تا به همان ترتيب عمل كنند وضوى ايشان براى نماز به اين نحو بود ، سپس سليمان برخاست و نماز گزارد و هنگامى كه از نماز فارغ شد خورشيد نيز غروب كرد و ستارگان بردميد ، اين وفق همان فرمايش خداوند عزّ و جلّ است كه ميفرمايد : * ( وَوَهَبْنا لِداوُدَ سُلَيْمانَ نِعْمَ الْعَبْدُ إِنَّه أَوَّابٌ ، إِذْ عُرِضَ عَلَيْه بِالْعَشِيِّ الصَّافِناتُ الْجِيادُ ، فَقالَ إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي حَتَّى تَوارَتْ بِالْحِجابِ ، رُدُّوها عَلَيَّ فَطَفِقَ مَسْحاً بِالسُّوقِ وَالأَعْناقِ ) * « 1 » يعنى : ( و ما سليمان را به داود عطا كرديم كه سليمان نيكو بنده اى بود و پيوسته بدرگاه خداوند الحاح و زارى و شيوهء توبه داشت بدان هنگام كه اسبان تيز تك را در وقت عصر بر او عرضه داشتند ( و او بديدن آنها از نماز غافل ماند ) پس خويشتن را به سرزنش گفت : من دوستى اين اسبان\r\n\r\n","description":"","footnote":"\r\n« 1 » مرحوم استاد ميرزا ابو الحسن شعرانى در اين آيات نظرى اظهار فرموده‌اند كه قابل توجّه است به تفسير ابو الفتوح پاورقى ذيل آيه مراجعه شود ج 9 ص 370 .\r\n","page_name":" 299 ","page_number":307},
  {"content":"\r\nاختيار كردم و با محبّت آنان از ياد پروردگارم غافل ماندم تا آفتاب رخ در حجاب تاريكى كشيد و فرو رفت . اى فرشتگان باذن خدا خورشيد را بر من باز گردانيد تا عبادت خود بموقع ادا كنم پس اين درخواست پذيرفته شد و او به ساقها و گردن ( اسبان يا خويشتن برسم وضو ) دست كشيد - ص : 30 - 33 ) .\r\nمصنّف - رحمه الله - ميافزايد : و من اين حديث را با اسنادش در كتاب فوائد نقل كرده‌ام .\r\n608 - و روايت شده است كه خداوند تبارك و تعالى خورشيد را براى يوشع بن نون وصى و جانشين موسى عليه السّلام باز گردانيد تا او نماز خود را كه فوت شده بود و وقت آن گذشته بود بموقع بجا آورد .\r\n609 - پيامبر ( ص ) فرمود : هر آنچه در ميان بنى اسرائيل واقع شده در اين امّت يعنى امّت آن حضرت نيز واقع خواهد شد كاملا يكسان همانند يك لنگه از كفش با لنگهء ديگر و همچون مساوى بودن پرهايى از پيكان با پرهاى ديگرش .\r\nو خداوند عزّ و جلّ فرموده است : * ( سُنَّةَ الله الَّتِي قَدْ خَلَتْ مِنْ قَبْلُ وَلَنْ تَجِدَ لِسُنَّةِ الله تَبْدِيلًا ) * يعنى : ( اين سنّت خداوند است كه پيش از اين نيز در ساير امم گذشته است و تو هرگز تغيير و دگرگونى براى سنّت خداوند نخواهى يافت - سورهء فتح : 23 ) و\r\n","description":"","footnote":"","page_name":" 300 ","page_number":308},
  {"content":"\r\nباز خداوند عزّ و جلّ فرموده : * ( وَلا تَجِدُ لِسُنَّتِنا تَحْوِيلًا ) * يعنى : ( و براى طريقه و روش ما دگرگونى و تغيير نخواهى يافت - الاسراء : 77 ) پس اين سنّت در مورد بازگردانيدن خورشيد براى امير المؤمنين علىّ بن ابى طالب عليه السّلام در اين امّت نيز جارى گرديد ، و همان گونه كه بر بنى اسرائيل دو بار ردّ شمس واقع شد بر اين امّت نيز يا بر علىّ بن ابى طالب عليه السّلام نيز دو بار ردّ شمس صورت گرفت ، يك بار در روزگار رسول خدا صلَّى الله عليه و آله ، و مرتبهء ديگر پس از رحلت آن حضرت صلَّى الله عليه و آله ، امّا آن مرتبه كه در زمان حيات رسول الله ( ص ) اتّفاق افتاد به اين شرح است :\r\n610 - از اسماء بنت عميس روايت شده كه گفت : روزى رسول خدا ( ص ) در حالى كه سر خود را بدامان علىّ عليه السّلام نهاده و خفته بود وقت نماز عصر از امير المؤمنين عليه السّلام فوت شد تا زمانى كه آفتاب از نظر ناپديد شده غروب كرد ، رسول خدا صلَّى الله عليه و آله چون از خواب برخاست و از ماجرا آگاه شد دست بدعا برداشته عرضكرد : بار خدايا همانا علىّ در پى فرمانبردارى از تو و فرمانبردارى از رسول تو بوده است و نمازش فوت شده پس خورشيد را بر او باز گردان تا نماز خود را در وقتش بجاى آورد ، اسماء گويد : به خدا قسم من خورشيد را ديدم كه غروب كرده بود و بار ديگر طلوع نمود و هيچ كوهى و زمينى باقى نماند مگر آنكه آفتاب بر آن تابيد تا على عليه السّلام برخاسته وضو گرفت و نماز خواند و پس از آن خورشيد غروب كرد . « 1 »\r\n\r\n","description":"","footnote":"\r\n« 1 » گويند آنكه زمان پيغمبر ( ص ) اتّفاق افتاد هنگام محاصرهء بنى النضير در مسجد فضيخ بوده ولى بايد دانست كه در اين وقت اسماء با همسرش جعفر در حبشه مىبوده است .\r\n","page_name":" 301 ","page_number":309},
  {"content":"\r\nو امّا بار دوّم كه پس از وفات رسول خدا صلَّى الله عليه و آله پيش آمد بدين شرح است :\r\n611 - از جويرية بن مسهر روايت شده كه گفت : ما بهمراه امير المؤمنين علىّ بن ابى طالب عليه السلام از جنگ خوارج باز مىآمديم تا اينكه به زمين بابل رسيديم ( محلَّى بوده نزديك حلَّه امروزى در عراق كه مسجدى بنام مسجد شمس هم امروز در حلَّه مشهور است و مردم به قصد زيارت و عبادت به آنجا ميروند ) و وقت نماز عصر فرا رسيد ، پس امير المؤمنين عليه السّلام در آن زمين فرود آمد و لشكريان نيز فرود آمدند و آن حضرت فرمود : اى مردم ، اين سرزمين مورد لعن و غضب خداوند است و در طىّ روزگار سه بار - و بنا بر خبر ديگر دو بار - تاكنون به عذاب الهى دچار شده يا مردمش مورد عذاب قرار گرفته‌اند و هم اكنون نيز در انتظار عذاب سوّم است و اين زمين يكى از زمينهاى مؤتفكه است ( يعنى سرزمينهائى كه دچار سرنگونى و خرابى شده و از جمله شهرهاى قوم لوط است كه خداوند آنها را با فرو بردن در زمين هلاك ساخته است ) و اين نخستين سرزمينى است كه در آن بت مورد پرستش قرار گرفته ، بنا بر اين هيچ پيامبر و وصىّ پيامبرى را جايز نيست كه در چنين زمينى نماز گزارد ، ولى هر كس از شما كه بخواهد مىتواند اينجا نماز بخواند ، پس مردم به دو سوى جاده يا راه مايل شده و به نماز پرداختند و آن حضرت بر استر رسول خدا ( ص ) سوار شده و روانه گشت ، جويريه ( راوى خبر ) گويد : من با خويشتن گفتم : به خدا قسم من از\r\n","description":"","footnote":"","page_name":" 302 ","page_number":310},
  {"content":"\r\nامير المؤمنين عليه السّلام پيروى ميكنم\r\nو امروز حتما بايد بتقليد از او هر كجا آن حضرت نماز كند من نيز نماز گزارم و بدنبال آن حضرت روان شدم ، به خدا قسم هنوز از پل نهر سوراء ( كه سورى و سوراء شهرى در سرزمين بابل بوده و نهرى به همين نام داشته است ) نگذشته بوديم كه خورشيد غروب كرد و من به شك افتادم كه چرا نماز حضرت فوت شد ، آن حضرت متوجّه من شده و فرمود : اى جويريه شك كردى ؟\r\nعرضكردم : بلى يا امير المؤمنين ، بعد آن حضرت در گوشه اى فرود آمد و وضو ساخت و برخاست و با كلامى سخن گفت كه فكر ميكنم به زبان عبرانى بود آنگاه بانگ نماز برداشت يا شايد مرا امر به اذان فرمود ، در اين هنگام من برگشتم و بخورشيد نگريستم و به خدا قسم ديدم كه با صداى عظيمى از ميان دو كوه بيرون آمد پس آن حضرت نماز عصر را بجا آورد و من با او نماز گزاردم ، و هنگامى كه ، از نماز خود فارغ شديم شب همچنان كه قبلا فرا رسيده بود دوباره همه جا را فرا گرفت ، آن حضرت رو به من كرده فرمود : اى جويرية بن مسهر همانا خداوند عزّ و جلّ ميفرمايد : * ( فَسَبِّحْ بِاسْمِ رَبِّكَ الْعَظِيمِ ، ) * يعنى : ( با نام عظيم پروردگارت را تسبيح كن ) و من خداوند عزّ و جلّ را بنام عظيمش خواندم و از او درخواست كردم و او خورشيد را بر من باز گردانيد . و روايت شده كه وقتى جويريه اين ماجرا را مشاهده كرد گفت : سوگند به پروردگار كعبه [ تو 
  ]\r\n","description":"","footnote":"","page_name":" 303 ","page_number":311},
  {"content":"\r\nوصى و جانشين پيغمبر هستى .\r\n612 - سليمان بن خالد به امام صادق عليه السّلام عرضكرد : فدايت گردم مرا از فرائضى كه خداوند عزّ و جلّ بر بندگان واجب فرموده آگاه سازيد كه آنها چيست ؟\r\nآن حضرت فرمود : آنها عبارتست از شهادت بر اينكه هيچ معبودى جز خداى يگانه نيست و محمّد فرستاده و پيامبر اوست ، بعبارت ديگر شهادت بر وحدانيّت خداوند و رسالت رسول اكرم صلَّى الله عليه و آله ، و به پا داشتن نمازهاى پنجگانه ، و پرداختن زكات ، و بجا آوردن حجّ خانهء خدا و روزه داشتن ماه مبارك رمضان ، و اعتقاد به امامت و ولايت ائمّهء معصومين عليهم السّلام ، و هر كس اين كارها را انجام دهد و صحيح و درست بجا آورد و قصد قربت داشته باشد ، يا اينكه اهل درستكارى و سداد بوده و در جمله كارها تقرّب به خداوند متعال را ملحوظ دارد ، و از هر كار ناروائى پرهيز كند : ( يا بنا بر نقل بعض نسخ : از هر اجتناب ورزد ) داخل بهشت خواهد شد .\r\n613 - امير المؤمنين عليه السّلام ميفرمود : همانا بالاترين و برترين چيزى كه اهل توسّل ( براى تقرّب به خداى متعال ) آن را وسيله قرار داده و بدان توسّل مىجويند عبارتست از ايمان به خداوند و پيامبر او ، و جهاد در راه خدا و اظهار كلمهء اخلاص كه همانا كلمهء « لا إله إلَّا الله » است با رعايت همهء شروط آن ، كه همانا قائل بودن به اين كلمه نشاندهندهء برخوردارى شخص از فطرت اسلامى است ، و نيز به پا داشتن نماز\r\n","description":"","footnote":"","page_name":" 304 ","page_number":312},
  {"content":"\r\nكه آن ملَّت و كيش اسلام است ، و پرداختن زكات براى كسانى كه مقرّر گشته ، كه آن از جمله فرائض و واجبات خداوند عزّ و جلّ است ، و روزه داشتن كه آن سپر و حافظى در برابر عذاب خداى متعال است ، و به جا آوردن حجّ خانهء خدا كه اين عمل دوركنندهء تنگدستى از آدمى و زائل سازندهء گناهان است ، و سركشى به خويشاوندان و دلجوئى و نيكى به ايشان كه اين كار موجب افزونى در مال و بتأخير انداختن مرگ يا بعبارت ديگر موجب درازى عمر است ، و صدقه دادن پنهان از چشم مردم ، كه آن آتش برخاسته از نابكاريها و اعمال ناروا و نيز غضب و خشم خداوند عزّ و جلّ را فرو مىنشاند ، و انجام كارهاى نيك كه مرگ بد و ناخوشايند را از آدمى دور ميسازد ، و انسان را از هر بلائى كه ناگزير گريبانگير مىشود و آدمى را در ميان مردم خوار مىكند ( يا گناهانى كه شخص را در پيشگاه خداوند و اوليائش پست و خفيف ميسازد ) حفظ مىكند ، هشيار باشيد و بدانيد كه راست بگوئيد همانا خداوند با صادقان و راستگويان است ، و از دروغ و دروغگوئى دورى گزينيد كه دروغگو از ايمان بر كنار و بدور است ، بدانيد كه راستگو به نجات و كرامت خداوندى بسى نزديك است ، و آگاه باشيد دروغگو در پرتگاه خوارى و هلاك در دنيا و عقبى است ، و مراقب باشيد كه پيوسته سخن خير بر زبان برانيد تا نزد مردم به خوبى و خير شناخته شويد و بدان رفتار كنيد تا اهل خير باشيد ، و امانت را به كسى كه شما را امين شمرده ادا كنيد ، و خويشاوندانى كه شما را ترك كرده و از شما بريده‌اند شما به آنان مهربانى و نيكى كنيد و كسانى كه شما را از خير خود محروم ساخته‌اند شما با نيكوكارى و احسان و\r\n","description":"","footnote":"","page_name":" 305 ","page_number":313},
  {"content":"\r\nتفضّل بسوى ايشان برويد » . ( يا بنا بر قراءت ديگر : تفضّل بر ديگران را رويّهء خود قرار دهيد ) .\r\n614 - از معمّر بن يحيى روايت شده كه گفت : شنيدم امام صادق عليه السّلام ميفرمود : اگر نمازهاى پنجگانه شبانه روز را بجا آورده باشى در قيامت تو را از نمازهاى ديگر سؤال نخواهند كرد ، و هر گاه روزهء ماه رمضان را كامل گرفته باشى از روزهء ديگرى تو را نخواهند پرسيد و مسئول و مؤاخذ نخواهى بود .\r\n615 - از عائذ احمسى روايت شده كه گفت : بر امام صادق عليه السّلام وارد شدم و مىخواستم از آن حضرت در بارهء نماز سؤال كنم كه آن حضرت پيش از آنكه پرسشى كرده باشم خود آغاز سخن نموده و فرمود : هر گاه در پيشگاه خداوند عزّ و جلّ قرار بگيرى در حالى كه نمازهاى پنجگانه را بتمامى بجا آورده باشى خداى متعال تو را از نمازهاى ديگر ( نوافل ) سؤال نخواهد فرمود .\r\n616 - از مسعدة بن صدقه روايت شده كه حضرت صادق عليه السّلام پرسيدند : چرا زناكار را كافر نمينامى در صورتى كه تارك نماز را كافر ميخوانى ؟ برهان و دليل اين امر چيست ؟ آن حضرت فرمود : براى اينكه زناكار و امثال او چنين اعمال ناروايى را فقط بخاطر شهوت انجام ميدهد زيرا شهوت بر او دست يافته و اختيارش را سست كرده است ، ولى ترككنندهء نماز ، ترك نماز نميكند مگر از روى كوچك شمردن و خفيف داشتن آن و دليل اين سخن آنست كه تو زناكارى را نمييابى كه با زنى\r\n","description":"","footnote":"","page_name":" 306 ","page_number":314},
  {"content":"\r\nنزديكى كند مگر اينكه از نزديكى با آن زن قصد لذّتجوئى و كاميابى داشته باشد و به اين منظور به او ميل كرده باشد ، ولى هر كس كه نماز را از روى قصد ترك مىكند منظورش از ترك آن دستيابى بلذّت نيست ، پس وقتى لذّتى نباشد بناچار خفيف شمردن نماز واقع گردد ، و چون خفيف شمردن واقع شد كفر واقع گشته است . ( شايد كفر در اين خبر به معنى كفر در طاعت يا بمعنى مصطلح باشد يعنى نافرمانى و ترك امر خداوند ) .\r\n617 - رسول خدا صلَّى الله عليه و آله فرمود : هر كس نماز خود را كوچك بشمارد و نظرش سبك شمردن نماز باشد از من نيست و جزء امّت من به حساب نميآيد ، و نيز در كنار حوض كوثر بر من وارد نخواهد شد هرگز به خدا قسم ، و هر كس مستكننده اى بنوشد از من نيست و در كنار حوض كوثر ( در قيامت ) بر من وارد نخواهد شد هرگز به خدا سوگند .\r\n618 - امام صادق عليه السّلام فرمود : همانا شفاعت ما خاندان ، سبك شمارنده نماز را در بر نميگيرد و به او نميرسد و شامل حال او نخواهد شد .\r\n619 - رسول خدا صلَّى الله عليه و آله فرمود : هر كس در خواندن نماز يا هنگام خواندن آن جامه اش را مراعات و ملاحظه كند ( كه چون بر خاك نماز ميگزارد جامه اش گرد آلود و ضايع شود ) پس آن جامه را بخاطر رعايت فرمان و رضاى خدا\r\n","description":"","footnote":"","page_name":" 307 ","page_number":315},
  {"content":"\r\n( لباس نماز ) بتن نكرده است .\r\n620 - و زرارة از امام باقر عليه السّلام روايت كرده است كه آن حضرت فرمود :\r\nخداوند عزّ و جلّ نماز را بطور اجمال واجب ساخت ، و رسول خدا صلَّى الله عليه و آله بعنوان سنّت خود بتقصيل ده وجه مقرّر فرمود : نماز سفر ، نماز حضر ، و نماز خوف را بر سه وجه مقرّر ساخت ، و نيز نماز جهت گرفتن خورشيد و گرفتن ماه ، و نماز عيد فطر و عيد قربان ، و نماز درخواست باران ، و نماز بر ميّت . ( توضيح آنكه : هر ده نماز در امر به نماز كه خداوند فرموده « اقيموا الصّلاة » داخل است و همه از جانب پروردگار متعال واجب گشته است ) .\r\n621 - امام صادق عليه السّلام فرمود : سجده بر زمين فريضه است ( يعنى دستور خداوند است ) و بر غير زمين ( بر چيزهائى كه سجده بجا آوردن بر آنها بلا اشكال است ) سنّت رسول خدا صلَّى الله عليه و آله است .\r\n\r\n( باب فضيلت نماز )\r\n622 - رسول خدا صلَّى الله عليه و آله فرمود : نماز همچون ترازو است پس هر كس آن را تمام و كمال پردازد و حقّ آن را بجا آورد تمام و كمال پاداش دريافت ميدارد .\r\nمؤلف : منظور از اين سخن آنست كه ركوع شخص به مقدار سجودش باشد و ميزان\r\n","description":"","footnote":"","page_name":" 308 ","page_number":316},
  {"content":"\r\nتوقّف او در ركعت اوّل نماز و ركعت دوّم بيك اندازه باشد و آن كس كه بدين ترتيب رفتار كند پاداش الهى را به تمام و كمال خواهد گرفت .\r\nتوضيح آنكه : « مؤلَّف » الصّلاة ميزان « را حمل بر تساوى كيفى اجزاء نماز كرده لكن اين تكلَّف است و لازم نيست ، بلكه مراد آنست كه ميزان قبولى اعمال ، نماز است يا اينكه نماز ميزان خداپرستى بنده است به اين معنى كه اگر نماز را با شرائطش بجاى آورد ، بندگى او ثابت و اهل بهشت است .\r\nو گفته‌اند شايد تشبيه نماز به ترازو تنها محدود بتساوى اجزاء در هر دو مورد نباشد بعبارة اخرى ممكن است منظور از فرمايش رسول خدا صلَّى الله عليه و آله تشبيه نماز به شكل ظاهرى ترازو و هماهنگى و تساوى ميان دو كفّه و اجزاء آن نباشد بلكه ، همان گونه كه بوسيلهء ترازو اشياء را وزن ميكنند و مىسنجند به يارى نماز نيز ميزان بندگى و عمل و اخلاص را مىسنجند ، در اين صورت هر كس با شاخص و ترازوى نماز آنچه خواسته و منظور خداوند متعال از نماز است مانند اخلاص و بندگى كه در ساير اعمال نيز بعهدهء اوست ادا نمايد خداوند متعال نيز اجر او را تمام و كمال عطا مىفرمايد » .\r\n623 - و امام صادق عليه السّلام فرمود : فرمانبردارى خداوند عزّ و جلّ همانا به او خدمت كردن در روى زمين است ( همچون خدمتى كه بندگان نسبت بمولاى خود كنند ) و هيچ خدمتى از خدمات نسبت به خداوند نيست كه با نماز برابرى كند ، و به همين سبب است كه فرشتگان زكريّا عليه السّلام را هنگامى كه در محراب عبادت به نماز ايستاده بود بشارت فرزند فرستادند . ( يعنى : در نماز بود كه زكريّا بشنيدن صداى فرشتگان تشرّف يافت ) .\r\n624 - پيغمبر اكرم صلَّى الله عليه و آله فرمود : هيچ نمازى نيست كه وقت بجا\r\n","description":"","footnote":"","page_name":" 309 ","page_number":317},
  {"content":"\r\nآوردن آن فرا رسد مگر آنكه فرشته اى آمده و در برابر مردم فرياد مىكند : اى مردم برخيزيد و به آتشهائى كه ( بسبب ارتكاب گناهان ) بر پشتهاى خود افروخته‌ايد بنگريد ، پس شعلهء آن آتشها را به يارى نمازهايتان فرو نشانيد .\r\nشرح : « كنايه است از اينكه سيّئات خود را بواسطهء نماز محو سازيد » .\r\n625 - رسول خدا صلَّى الله عليه و آله وارد مسجد شد عدّه اى از اصحاب آن حضرت نيز در مسجد بودند پس فرمود : آيا ميدانيد پروردگارتان چه فرموده است ؟ ايشان عرضكردند : خداوند و رسولش بهتر ميدانند ، حضرت فرمود : همانا پروردگار شما ميفرمايد : اين نمازهاى واجب پنجگانه را هر كس در اوقات خاصّ آن بجا آورد و مراقب اوقات ( و ساير شرائط واجبه و مستحبّه ) آن باشد روز قيامت مرا در حالى ملاقات خواهد كرد كه براى او در نزد من پيماننامه و سندى است كه بموجب آن او را داخل بهشت سازم ، و هر كس آن نمازها را در وقت معيّن خودش بجا نياورد و بر آن مراقبت ننمايد ( ديگر پيمان و تعهّدى برايش وجود ندارد بلكه ) موضوع بلطف و ارادهء من مربوط است اگر بخواهم ، او را عقوبت كنم و اگر بخواهم ، از وى درگذرم .\r\n626 - امام صادق عليه السّلام فرمود : نخستين چيزى كه در روز قيامت بنده براى آن مورد حسابكشى قرار ميگيرد و به آن رسيدگى ميكنند نماز است ، اگر نماز پذيرفته شد ساير اعمالش نيز بتفضّل [ از او 
  ] پذيرفته مىشود ، و هر گاه نماز مقبول نيفتاد و به بنده باز گردانده شد باقى اعمالش نيز مردود و باز گردانده خواهد شد .\r\n","description":"","footnote":"","page_name":" 310 ","page_number":318},
  {"content":"\r\n627 - و باز آن حضرت عليه السّلام فرمود : همانا بنده هنگامى كه نماز را در وقت مقرّر آن بجاى آورد و مراقبت اوقات آن نمايد نماز سپيدگون و روشن و پالوده به آسمان بالا رفته و به بنده خطاب كند كه تو حقّ مرا محفوظ داشتى و مرا رعايت كردى خداوند تو را حفظ كند ، و هر گاه آن را در وقت مقرّر خود بجاى نياورد و مراقب اوقات آن نباشد بلكه قضاى آن را پس از گذشتن وقت بجاى آورد ، آن نماز سياه و تيره و تار به آسمان ميرود و به بنده خطاب مىكند كه مرا ضايع ساختى خداوند تو را ضايع سازد .\r\n628 - امام صادق عليه السّلام فرمود : نزديكترين حالات بنده به خداوند عزّ و جلّ حال او در سجده است يا حالتى است كه او در سجده باشد . خداوند تعالى فرموده است : « سجده كن و تقرّب ياب » . ( آيهء سجده اقرء باسم ) .\r\n629 - امام باقر عليه السّلام فرمود : هيچ بنده اى از شيعيان و طرفداران ما نيست كه به نماز برخيزد مگر آنكه بشمار مخالفين او ( يا غير شيعيان ) فرشتگان بر او گرد آمده در پشت سرش به نماز ميايستند و براى او در پيشگاه خداوند عزّ و جلّ دعاى خير ميكنند تا از نماز خود فارغ شود .\r\n630 - از امام صادق عليه السّلام روايت شده كه آن حضرت فرمود : يك نماز\r\n","description":"","footnote":"","page_name":" 311 ","page_number":319},
  {"content":"\r\nفريضه بهتر از بيست حجّ است ، و يك حجّ بجا آوردن بهتر از خانه اى پر از طلاست كه در راه خدا همهء آن را تصدّق نمايند تا چيزى از آن باقى نماند .\r\n631 - و باز آن حضرت عليه السّلام فرمود : زنهار كه از تنبلى و سستى بدور باشيد همانا پروردگار شما مهربان است ، بپاس اندك عملى پاداش بزرگ مىدهد ( يا اندك كارى را بىپاداش نميگذارد ) براستى چنين است كه گاه شخص براى رضا و خشنودى خداوند تعالى دو ركعت نماز ميگزارد و خدا بخاطر همان دو ركعت او را داخل بهشت ميفرمايد ، و بسا كه شخص يكدرهم صدقه ميدهد كه بر او واجب هم نيست ولى اين عمل را فقطَّ به منظور رضاى خداوند عزّ و جلّ انجام ميدهد و خداى تبارك و تعالى نيز بواسطهء يكدرهم تصدّق او را ببهشت داخل ميفرمايد ، و بسا بنده كه يك روز روزه ميگيرد و منظورش از آن تحصيل رضاى خداوند عزّ و جلّ است پس خداى متعال نيز بواسطه همان عمل او را ببهشت ميفرستد .\r\n632 - امام صادق عليه السّلام فرمود : ميل و رغبت بپاداش و رحمت الهى ، و خوف از عظمت و جلال خداوندى يا عقوبت و عذاب الهى در دل كسى فراهم نميآيد مگر اينكه بهشت بر او واجب مىشود ، پس هر گاه نماز بجا مىآورى دل خود را از صميم آن بجانب خداوند عزّ و جل متوجّه ساز كه هيچ بندهء مؤمنى نيست كه در نماز و دعايش دل خود را متوجّه خداوند عزّ و جلّ گرداند ( با حضور قلب باشد ) مگر اينكه خداوند عزّ و جلّ دلهاى مؤمنان را بسوى او مايل گرداند و با جلب محبّت و دوستى مؤمنان\r\n","description":"","footnote":"","page_name":" 312 ","page_number":320},
  {"content":"\r\nنسبت به او خداوند او را بهشت عطا فرمايد .\r\n633 - و رسول خدا صلَّى الله عليه و آله فرمود : هنگامى كه آفتاب به خط نصف النّهار رسد درهاى آسمان و درهاى بهشت گشوده مىشود و در اين وقت دعا مستجاب است ، پس خوشا به حال كسى كه در اين هنگام عمل صالح و كار شايستهء او به آسمان بالا رود .\r\n634 - معاوية بن وهب از امام صادق عليه السّلام پرسيد : بالاترين و برترين چيزى كه بندگان بدان وسيله به پروردگارشان تقرّب ميجويند و نيز دوست داشتنىترين و خوشايندترين آنها نزد خداوند عزّ و جلّ چيست ؟ آن حضرت فرمود : من چيزى را بعد از معرفت به خدا نمىشناسم كه بهتر از اين نماز باشد ، مگر نمىبينى بندهء صالح خدا عيسى بن مريم عليه السّلام گفته : پروردگارم مرا ( تا زنده‌ام ) به نماز سفارش و امر فرموده است » .\r\n635 - مردى نزد رسول خدا صلَّى الله عليه و آله آمده عرضكرد : در پيشگاه خداوند دعا كن كه مرا داخل بهشت سازد ، آن حضرت به او فرمود : با بجاى آوردن سجدهء بسيار مرا ( كه پيامبر و راهنماى تو بسوى حقّ هستم در راه اصلاح خويش ) يارى كن .\r\n636 - محمّد بن مسلم از امام باقر عليه السّلام روايت كرده كه آن حضرت فرمود :\r\n","description":"","footnote":"","page_name":" 313 ","page_number":321},
  {"content":"\r\nهنگامى كه نمازگزار به نماز مىايستد در طول نماز خود از سه خصلت برخوردار است :\r\nاوّل آنكه فرشتگان از جاى پاهايش تا اطراف آسمان بر او گرد مىآيند ، و ديگر آنكه رحمت و بركت الهى او را فرا ميگيرد از اطراف آسمان تا فرق سر او ، و سوّم آنكه فرشته اى بر او گمارده شود كه ندا مىكند : اگر نمازگزار بداند با چه كسى مشغول مناجات است هرگز از نماز فارغ نشود . ( يا اگر اين نمازگزار ميدانست با چه كسى راز و نياز مىكند هرگز نمازش را بپايان نميرسانيد تا سايهء رحمت الهى كه بر او فائض است منقطع نگردد ) .\r\n637 - امام رضا عليه السّلام فرمود : نماز وسيلهء قرب هر پرهيزكار است .\r\nتوضيح : « اكثر علماء نماز را بر نافله حمل كرده‌اند و در تأييد اين از امام كاظم عليه السّلام نقل شده كه فرمود : نمازهاى نافله اسباب قرب مؤمنان است ، و نيز رسول خدا صلَّى الله عليه و آله فرمود : و إنّه ليتقرّب إليّ بالنّوافل يعنى با نوافل است كه ميتوان به من تقرّب جست » .\r\n638 - امام صادق عليه السّلام فرمود : محبوبترين كارها در پيشگاه خداوند عزّ و جلّ نماز است ، و آن آخرين سفارش پيامبران عليهم السّلام است ( يعنى به نماز چندان تأكيد داشتند كه حتّى هنگامى كه اجل ايشان فرا رسيد نيز آخرين وصيّتشان بر به پا داشتن نماز بود ) چقدر نيكوست شخص غسل كند ( هر گاه غسلى بر عهدهء اوست مثلا جنب است ) يا وضو سازد و وضو را بنحو اسباغ انجام دهد ( يعنى هر عضو را دو بار بشويد ، البتّه احوط آنست كه دو بار آب بريزد و فقط يك بار بشويد و محلَّى را كه آب بر آن ميريزد بنگرد كه آب كاملا به تمام زواياى اعضاى وضو رسيده باشد ) آنگاه\r\n","description":"","footnote":"","page_name":" 314 ","page_number":322},
  {"content":"\r\nبگوشه اى رود چنان كه هيچ يك از اطرافيانش او را نبينند ( كه مبادا ذهنش متوجّه آنان شود و حضور قلبش از دست برود يا ريايى در دلش صورت بندد ) پس خداوند عزّ و جلّ بر او نظر افكند در حالى كه او گاه در ركوع است و گاه در سجود ( و او در اين حال مورد عنايت پروردگار باشد ) همانا بنده چون به سجده رود و آن را طولانى سازد ابليس فرياد ندامت سر ميدهد : اى واى بر من كه ايشان فرمانبردارى و اطاعت خداوند كردند و من نافرمانى و عصيان كردم ، آنان سجده كردند و من به تكبّر خوددارى ورزيدم . ( يا شايد بقول بعض اهل نظر معنى چنين باشد : اى واى بر من كه ايشان را فرمان سجده رسيد ، امتثال كرده بجاى آوردند ، و من نيز فرمان يافتم سجده كنم و خضوع نمايم ، عصيان كرده و خوددارى ورزيدم . و فرق ميان دو تعبير در اينست كه در معنى سابق تأسّف ابليس بر اصل فرمانبردارى و اطاعت از امر خدا است كه چرا از فرمان خداى تعالى سر پيچى كردم ، و در معنى اخير تأسّف ابليس از اينست كه چرا فرمان خدا را در مورد سجده اجر ننمودم ، چون سجده اى كه آدميان بجا مىآورند در برابر خداى تعالى است كه ابليس از انجام آن خوددارى ننمود بلكه از سجده بر آدم عليه السّلام كه خداوند به او امر فرموده بود سر باز زد ، كه به اين ترتيب محلَّى براى تأسّف ابليس باقى نميماند كه آنان خدا را سجده ميكنند و من از سجدهء بر آدم خوددارى ورزيدم ) .\r\n639 - رسول خدا صلَّى الله عليه و آله فرمود : نماز به مثل همچون ستون خيمه است كه هر گاه ستون پاى بر جا و ثابت باشد طنابها و ميخها و پردهء خيمه نيز بر پا و استوار خواهد بود ، و هر گاه آن ستون شكست ديگر نه ميخ و نه طناب و نه پردهء خيمه هيچ كدام فايده ندارد .\r\n640 - و باز آن حضرت عليه السّلام فرمود : همانا مثل نماز در ميان شما مانند\r\n","description":"","footnote":"","page_name":" 315 ","page_number":323},
  {"content":"\r\nنهرى است بر در خانه يكى از شما جارى باشد و او در هر شبانه روز پنج بار بيرون آمده و در آن آب غسل كرده و خود را بشويد ، به اين ترتيب ديگر چرك و آلودگى با پنج بار شستشو در بدن باقى نميماند ، همچنين اثر گناهان نيز با خواندن پنج مرتبه نماز در شبانه روز در روح انسان باقى نخواهد ماند .\r\n641 - امام صادق عليه السّلام فرمود : هر كس كه خداوند يك نمازش را بپذيرد او را عذاب نخواهد فرمود ، و هر كس كه خداوند يك حسنه از او قبول فرمايد او را عذاب ( جاويد ) نخواهد كرد .\r\n642 - و باز آن حضرت فرمود : رسول خدا صلَّى الله عليه و آله ميفرمود : هر كس نفس خود را براى نماز فريضه آماده كند و وقت نماز را انتظار كشد و آن را در اوّل وقت مقرّرش بجا آورد و با ركوع و سجود درست و خشوع نماز را تمام بجا آورد و بعد ادامه دهد نماز را بتعقيب با تمجيد خداى عزّ و جلّ بصفاتى كه دلالت بر عظمت خداوند تعالى كند ، و تعظيم الهى و حمد الهى كند تا آنكه وقت نماز ديگر رسد و در فاصلهء ميان آن دو نماز كلامى كه فايدهء مشروعى در آن نباشد نگويد خداوند متعال براى او ثواب كسى كه حج و عمره بجا آورد نويسد و او از اهل عليين باشد يعنى اعلى مراتب بهشت .\r\nبارى ، اين اخبار كه در اينجا مرسلا ( بدون ذكر سند ) آورده‌ام با اسانيد آن و ساير\r\n","description":"","footnote":"","page_name":" 316 ","page_number":324},
  {"content":"\r\nاخبارى كه در اين باب وارد است ( يا مشايخ برايم نقل كرده‌اند ) مجتمعا در كتاب فضائل نماز ذكر كرده‌ام .\r\n\r\nباب ، ( علَّت واجب شدن پنج نماز در پنج وقت )\r\n643 - از امام حسن مجتبى عليه السّلام روايت شده كه فرمود : عدّه اى از يهود نزد پيامبر صلَّى الله عليه و آله آمده و داناترين آنها در بارهء مسائل از آن حضرت سؤال كرد و جزء سؤالاتى كه از آن حضرت پرسيد اين بود كه گفت : بفرمائيد تا بدانم براى چه خداوند عزّ و جلّ اين نمازهاى پنجگانه را در طول شبانه روز در پنج نوبت بر امّت تو مقرّر فرمود ؟ پس پيامبر صلَّى الله عليه و آله فرمود : همانا خورشيد را در هنگام زوال حلقه ايست كه بدان داخل مىشود و در اين هنگام هر چه در ميان عرش ( آسمان ) و زمين است بتسبيح و تحميد پروردگارم جلّ جلاله زبان ميگشايد ( ظاهرا منظور از حلقه اى كه خورشيد داخل آن مىشود همان خطَّ يا دائرهء فرضى نصف النّهار است و اگر چنين باشد زوال شمس نسبت به شهرها و بلاد مختلف كه طول جغرافيائى آنها روى كرهء زمين اختلاف دارد متفاوت است لذا زوال اختصاص بوقت معيّن چنان كه از ظاهر عبارت استفاده مىشود ندارد و با توجّه به همين اختلاف است كه اوقات نماز در بلاد\r\n","description":"","footnote":"","page_name":" 317 ","page_number":325},
  {"content":"\r\nمختلف با هم تفاوت دارد )\r\nو چون داخل آن شد زوال خورشيد صورت ميگيرد و در اين هنگام هر چه تحت عرش است ( يا در ميان زمين و عرش است ) به تسبيح و تحميد پروردگارم جلّ جلاله زبان ميگشايد ، و اين همان ساعتى است كه پروردگارم جلّ جلاله صلوات و رحمت و بركات خود را بر من نازل ميفرمايد و خداوند در اين موقع بر من و امّتم نماز را واجب ساخته است و فرموده : * ( أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ ) * يعنى : نماز را از وقت زوال خورشيد تا نيمه شب به پا دار . و اين ساعتى است كه در روز قيامت جهنّم را در صحراى محشر مىآورند ، پس هيچ مؤمنى نيست كه آن ساعت در سجده يا ركوع باشد يا به نماز ايستاده باشد مگر آنكه خداوند بدنش را بر آتش حرام سازد . ( بعبارت ديگر اهل هر محلّ يا شهرى در هنگام زوال به نسبت نصف النّهار همان محلّ كه ساعت مقرّر نماز آنان است در سجود و ركوع باشند خداوند تعالى بدنشان را بر آتش حرام ميسازد ) .\r\nو امّا نماز عصر همان ساعتى كه آدم عليه السّلام در آن وقت از شجرهء ممنوعه تناول كرد و خداوند عزّ و جلّ او را از بهشت بيرون راند پس خداوند عزّ و جلّ فرزندان و ذرّيّه او را به خواندن اين نماز ( عصر ) تا روز قيامت امر فرمود و آن را براى امّت من اختيار فرمود و اين نماز از محبوبترين نمازها نزد خداوند عزّ و جلّ است و مرا بمحافظت آن از ميان نمازها امر و سفارش فرموده است .\r\nو نماز مغرب ، همان ساعتى است كه خداوند عزّ و جلّ بر آدم عليه السّلام ببخشود\r\n","description":"","footnote":"","page_name":" 318 ","page_number":326},
  {"content":"\r\nو توبه او را در آن موقع قبول فرمود ،\r\nو فاصلهء ميان وقتى كه آدم از آن درخت تناول كرد تا موقعى كه خداوند عزّ و جلّ توبه او را قبول فرمود سيصد سال بود بر حسب روزهاى دنيا نه بر حسب روزهاى آخرت كه هر روز از روزهاى آن باندازهء هزار سال است و اين مدّت از عصر تا شام بود و حضرت آدم سه ركعت نماز بجاى آورد يك ركعت جهت كفارهء گناه خودش و يك ركعت بعنوان كفّارهء گناه حوّا و ركعتى ديگر بشكرانهء پذيرفته شدن توبه اش ، پس خداوند عزّ و جلّ اين سه ركعت نماز را بر امّت من واجب فرمود ، و اين ساعتى است كه دعا در آن مستجاب مىشود ، و پروردگارم به من وعده فرمود كه هر كس در آن موقع در پيشگاهش دعا كند و او را بخواند دعايش را مستجاب فرمايد . و اين نمازيست كه پروردگارم مرا بانجام آن امر فرمود آنجا كه فرموده است :\r\n* ( فَسُبْحانَ الله حِينَ تُمْسُونَ وَحِينَ تُصْبِحُونَ ) * يعنى : خداوند را به پاكى ياد كنيد و تسبيح او بجاى آريد چون به شب درآئيد و آن هنگام كه صبح كنيد ( روم : 17 ) .\r\nو همين طور نماز عشاء يا نماز خفتن ، همانا قبر را تاريكى و سياهى عظيم است ، و روز قيامت را نيز تاريكى هولناكى است ، پس پروردگارم عزّ و جلّ به من و امّتم امر فرموده كه اين نماز ( نماز عشاء ) را بجا آوريم تا ( اين نماز ) روشنى بخش گورهايمان باشد ، و نيز براى اينكه به من و امّتم نورى جهت گذشتن از صراط كرامت فرمايد ، و هيچ قدمى نيست كه در راه رفتن ( بمساجد يا جماعت يا مطلقا ) جهت نماز عشاء برداشته شود مگر اينكه خداوند عزّ و جلّ آن بدن را بر آتش حرام سازد ، و اين\r\n","description":"","footnote":"","page_name":" 319 ","page_number":327},
  {"content":"\r\nنمازيست كه خداوند تعالى و تقدّس ذكره براى پيامبران مرسل پيش از من اختيار فرمود .\r\nو امّا نماز صبح ، آرى چون خورشيد طلوع كند از ميان دو شاخ ( يا فرق سر ) شيطان طالع مىشود پس پروردگارم عزّ و جلّ مرا امر فرمود كه قبل از طلوع خورشيد نماز صبح را بجاى آورم و پيش از آنكه كافران آفتاب را سجده آورند امّت من خداوند عزّ و جلّ را سجده كنند ، و زود بجاى آوردن نماز صبح نزد خداوند متعالى محبوبتر است ، و اين نمازى است كه فرشتگان مأمور شب و فرشتگان مأمور روز هر دو بجاى آوردن آن را مىبينند و هر دو در نامهء عمل مىنگارند .\r\nو علَّتى ديگر ( جهت مقرّر شدن پنج نماز در پنج نوبت ) عبارتست از :\r\n644 - خبرى كه حسين بن أبي العلاء از امام صادق عليه السّلام روايت كرده كه آن حضرت فرمود : « هنگامى كه آدم عليه السّلام از بهشت رانده و به زمين آورده شد لكَّه و خال سياهى در صورت او پيدا شد و از سر تا پاى او را فرا گرفت آن حضرت بخاطر لكهء سياهى كه بر تمامى اندامش پديد آمده بود بسيار اندوهگين و گريان شد ، پس\r\n","description":"","footnote":"","page_name":" 320 ","page_number":328},
  {"content":"\r\nجبرئيل نزد آن حضرت آمده و به او گفت : اى آدم چه چيز تو را چنين بگريه در آورده است ؟ جواب داد : از اين سياهى كه در بدنم پيدا شده گريانم ، جبرئيل ( ع ) گفت :\r\nاى آدم برخيز و نماز كن كه اين وقت نماز نخستين است ، پس آدم برخاست و نماز گزارد ، آن سياهى تا گردن او رسيد ( يا از صورت او تا گردنش از سياهى پاك شد ) بار ديگر جبرئيل ( ع ) در نوبت نماز دوم نزد آدم آمده به او گفت : اى آدم برخيز و نماز كن زيرا اين زمان ، وقت نماز دوّم است ، آدم برخاست و نماز گزارد ، و آن سياهى تا ناف او پائين آمد ، باز جبرئيل عليه السّلام در وقت نماز سوّم نزد او آمد و گفت : اى آدم برخيز و نماز بخوان كه اين هنگام ، وقت نماز سوّم است ، آدم برخاست و نماز گزارد و آن سياهى به زانوهاى او رسيد ، بار ديگر جبرئيل عليه السّلام در وقت نماز چهارم نزد او آمده گفت : اى آدم برخيز و نماز بخوان كه وقت نماز چهارم است ، آدم عليه السّلام برخاست و نماز خواند و همچنين وقت نماز پنجم باز آمد و گفت : وقت نماز پنجم شد آدم نماز خواند و بكلَّى از آن سياهى كه سراپايش را فراگرفته بود بيرون آمد ، پس حمد و ثناى خداوند متعال را بجاى آورد ، و در اين هنگام جبرئيل عليه السّلام بآدم گفت : اى آدم حال و وضع فرزندان تو در مورد اين نمازها همانند وضع توست حالى كه اين سياهى را بر تن داشتى ، هر كس از فرزندان تو كه در هر شبانه روز پنج نوبت نماز مقرّر را بخواند از گناهانش خارج مىشود و آنچنان كه تو از اين لكَّه سياه بيرون آمدى .\r\n","description":"","footnote":"","page_name":" 321 ","page_number":329},
  {"content":"\r\nعلَّتى ديگر براى وجوب نماز عبارتست از اينكه :\r\n645 - امام رضا عليه السّلام ضمن پاسخ به سؤالات محمد بن سنان به او چنين مرقوم فرمود : « همانا علَّت وجوب نماز آنست كه نماز اقرار به ربوبيّت خداوند عزّ و جلّ است و نفى نظير و شريك براى خداوند و ايستادن انسان در برابر خداوند با حال مذلَّت و مسكنت و فروتنى و خضوع و اعتراف بگناهان ، و نيز درخواست عفو از تقصيرات و بر طرف ساختن آثار گناهانى است كه شخص ، در گذشته مرتكب شده ، و صورت نهادن بر زمين است در هر روز بخاطر بزرگداشت خداوند جلّ جلاله ، و ديگر آنكه ( نماز سبب مىشود ) بنده پيوسته به ياد خدا باشد و او را فراموش نكند و طاغى و باغى نباشد ، و با خشوع و تذلَّل و رغبت خواستار افزونى بهرهء خود در دين و دنيا باشد ، و علاوه بر اينها انسان با نماز بر خود واجب ميسازد كه پيوسته و شبانه روز در مقام بندگى و به ياد خداوند متعال باشد . و همين نماز گزاردن شخص در پيشگاه پروردگار خود عزّ و جلّ و ايستادن در برابر خداوند ، باز دارندهء او از ارتكاب گناهانست و او را از فسادهاى گوناگون مانع مىشود .\r\nو من اين علل را با ذكر اسانيد آن ( كه در اينجا مرسلا آورده شده ) در كتاب علل الشرائع و الأحكام و الأسباب ذكر كرده‌ام .\r\n","description":"","footnote":"","page_name":" 322 ","page_number":330},
  {"content":"\r\n\r\nباب ، ( در بيان اوقات نمازها )\r\nاعمّ از وقت فضيلت يا اختيار يا اجزاء :\r\n646 - مالك جهنى از امام صادق عليه السّلام در بارهء وقت نماز ظهر سؤالكرد ، آن حضرت فرمود : هر گاه خورشيد در دايرهء نصف النّهار رفت وقت هر دو نماز ( ظهر و عصر ) داخل مىشود ، پس وقتى از نافله فارغ شدى نماز ظهر را هر موقع كه خواهى بخوان .\r\nشرح : « منظور اينست كه پس از زوال آفتاب از خط نصف النهار تا دو قدم ، وقت انجام نافلهء ظهر است ، و مراد از قدم سبع شاخص است ، بنا بر اين سايه زيادى كه پس از زوال خورشيد پديد مىآيد مادام كه دو سبع شاخص از آن نگذشته ميتوان نافله را پيش از فريضه ظهر بجاى آورد و پس از آنكه دو سبع گذشت بايد با داء فريضه قيام نمود ، البتّه يكقدم و نيم و يكقدم نيز وارد شده كه آن را بر حسب اختلاف اشخاص از نظر طول دادن نافله حمل كرده‌اند » .\r\n647 - و نيز عبيد بن زرارة از آن حضرت ( امام صادق عليه السّلام ) در بارهء وقت نماز ظهر و عصر سؤال كرد ، آن حضرت فرمود : هنگامى كه آفتاب از خط نصف النّهار گذشت وقت نماز ظهر و عصر هر دو با هم فرا ميرسد با اين فرق كه نماز ظهر را قبل از نماز عصر بايد بجا آورد ( يا وقت نماز ظهر پيش از نماز عصر است ) بعد از آن تو در وقت هر دو نماز با هم هستى تا هنگامى كه خورشيد غروب كند .\r\nشرح : « ظاهر اين خبر و خبر قبل دلالت بر آن دارد كه نماز ظهر و نماز عصر از\r\n","description":"","footnote":"","page_name":" 323 ","page_number":331},
  {"content":"\r\nابتداى هنگام زوال شمس تا وقتى كه خورشيد غروب كند در وقت اشتراك دارند ، هم در اوّل وقت ، و هم در آخر وقت و بر تقدير قبول اين نظر لازم مىآيد كه هر گاه شخص در اوّل وقت مقرّر ( براى دو نماز ) از روى فراموشى و غير عمد نماز عصر را بجا آورد ( از حيث وقت ) نمازش صحيح باشد . و همين طور اگر از وقت هر دو نماز فقط باندازهء خواندن چهار ركعت نماز باقيمانده باشد و شخص نماز ظهر را بجا آورد ، و بپايان وقت مقرّر برسد با توجّه به تقدّم نماز ظهر بر عصر ، بايد نماز او صحيح تلقّى شود . به عكس قول كسانى كه عقيده دارند : از ابتداى زوال به مقدار چهار ركعت مختصّ نماز ظهر ، و همين مقدار از آخر وقت مختصّ نماز عصر است . نظير روايتى كه شيخ الطائفه در تهذيب باسناد خود از داود بن فرقد از بعض اصحاب از امام صادق عليه السّلام نقل كرده كه آن حضرت فرمود : هنگامى كه آفتاب از خطَّ نصف النّهار گذشت وقت نماز ظهر فرا ميرسد تا موقعى كه باندازهء خواندن چهار ركعت كه نماز گزارى بگذرد ، مختص نماز ظهر است - تا آخر خبر . حاصل آنكه در ميان علماء خلاف است : بعضى كه شيخ صدوق مؤلَّف كتاب - رحمه الله - از آن جمله است چنان كه در متن دو خبر گذشته و خبر آينده نظر ايشان ذكر شده اختصاص وقت به ظهر و عصر و مغرب و عشا را به ترتيبى كه گذشت قبول ندارند ، امّا اكثر علماء قائلند كه از وقت زوال تا مقدار چهار ركعت اختصاص به ظهر و همين مقدار از آخر وقت اختصاص به عصر دارد ، و در بقيّه وقت خلافى در ميان علماء نيست كه هر دو نماز اشتراك در وقت دارند ، در نماز مغرب و عشاء نيز همين دو عقيده وجود دارد . بنا بر اين اگر كسى نماز نخوانده باشد تا وقتى كه باندازهء چهار ركعت بپايان وقت باقيمانده دستهء دوّم قائلند كه نماز ظهرش قضا شده ، ولى نماز عصر هنوز قضا نشده و بايد در وقت باقيمانده نماز عصر را ادا نمايد ، و بر عكس اگر كسى در اوّل وقت نماز عصر يا نماز عشاء را از روى غفلت يا فراموشى بجاى آورد قائلين باشتراك آن نماز را صحيح ، و قائلين باختصاص آن را باطل ميدانند . البتّه قائلين باشتراك همانند قائلين باختصاص عقيده دارند كه شخص هر وقت بخواهد نماز ظهر و عصر را بخواند بايد اوّل نماز ظهر و بعد نماز عصر را بجا آورد ، و نيز ابتدا نماز مغرب و پس از آن نماز عشاء را بخواند ، در اين سخن هر دو دسته از علماء متّفق القولاند . و الله اعلم بالصواب )\r\n","description":"","footnote":"","page_name":" 324 ","page_number":332},
  {"content":"\r\n648 - زراره از امام باقر عليه السّلام روايت كرده كه آن حضرت فرمود : هنگامى كه آفتاب از خط نصف النّهار گذشت وقت نماز ظهر و نماز عصر هر دو فرا ميرسد ، و هنگامى كه خورشيد غروب كرد وقت نماز مغرب و نماز عشاء هر دو فرا ميرسد .\r\n649 - فضيل بن يسار ، و زرارة بن أعين ، و بكير بن أعين ، و محمّد بن مسلم ، و بريد بن معاوية العجلى ( كه دو تن نخستين و دو تن آخرين از اصحاب اجماع و جملگى از فضلاى اصحاب و مقبول القولند ) از امام باقر و امام صادق عليهما السّلام روايت كرده‌اند كه ايشان فرمودند : وقت نماز ظهر دو قدم بعد از گذشتن آفتاب از خط نصف النهار و وقت عصر دو قدم ديگر بعد از آنست . ( راجع بقدم و مدّت زمان آن ذيل حديث 646 توضيح مختصرى گذشت ) .\r\n650 - امام صادق عليه السّلام فرمود : نخستين وقت ظهر همان هنگام زوال آفتاب است و آن اوّلين وقتيست كه جبرئيل از جانب خداوند تعالى جهت رسول خدا صلَّى الله عليه و آله آورد و آن وقت نسبت به دو وقت ( اوّل و آخر ) افضل است .\r\nتوضيح : « بعضى از علماء فرموده‌اند : أفضل دو وقت در اين اخبار محمول بر كسيست كه نوافل را بجا نياورد ، و نيز گفته‌اند : مراد از آن پس از وقت نافله است » .\r\n651 - و باز آن حضرت فرمود : خشنودى خداوند در بجا آوردن نماز در اوّل وقت است و اگر در آخر وقت ادا كنند خداوند سبحان عفو فرمايد . ولى بايد دانست كه\r\n","description":"","footnote":"","page_name":" 325 ","page_number":333},
  {"content":"\r\nعفو مورد ندارد مگر هنگامى كه گناهى صورت گرفته باشد . ( بعبارت ديگر كسى كه نماز را تا آخر وقت بتأخير مياندازد همچنانست كه مرتكب گناه شده باشد لكن خداوند تبارك و تعالى از روى عفو او را مؤاخذه نميفرمايد ) .\r\n652 - و باز آن حضرت فرمود : بدون شك ( يا قسم ميخورم كه ) برترى و فضيلت اختيار كردن اوّل وقت بر آخر وقت ( جهت اداى نماز ) براى مؤمن از فرزندان و مالش بهتر و مفيدتر است .\r\n653 - زرارة بن أعين از امام باقر عليه السّلام در مورد وقت نماز ظهر سؤال كرد ، آن حضرت فرمود : يك ذراع پس از زوال خورشيد ، و وقت عصر دو ذراع گذشته از ابتداى وقت نماز ظهر ، كه چهار قدم از هنگام زوال خورشيد باشد سپس آن حضرت فرمود : ديوار مسجد رسول خدا صلَّى الله عليه و آله به اندازه قدر يك انسان بود و چون يك ذراع از سايه آن ميگذشت آن حضرت نماز ظهر را بجا مىآورد و وقتى از سايهء آن دو ذراع ميگذشت : ( سايه ديوار به چهار قدم ميرسيد ) نماز عصر را ميگذارد ، بعد آن حضرت فرمود : آيا ميدانى چرا يكذراع براى ظهر و دو ذراع براى عصر مقرّر ساخته‌اند ؟\r\nعرضكردم : بفرمائيد : چرا اين طور مقرّر ساخته‌اند ؟ فرمود : بخاطر نافله ، ميتوانى از زوال شمس ( يا گذشتن آفتاب از خطَّ نصف النّهار ) تا وقتى كه يك ذراع يا دو قدم بگذرد نافله را بجاى آورى ، و وقتى سايه خودت بيك ذراع رسيد مشغول اداء فريضه ميشوى\r\n","description":"","footnote":"","page_name":" 326 ","page_number":334},
  {"content":"\r\nو نافله را ترك ميكنى . و همچنين در نماز عصر وقتى سايه ات به دو ذراع رسيد به اداى فريضه عصر پرداخته و نافله را رها ميكنى .\r\n654 - امام صادق عليه السّلام به ابى بصير فرمود : اگر در بعضى مسائل ترا فريب داده‌اند مواظب باش در نماز عصر تو را فريب ندهند ، نماز عصر را وقتى بخوان كه نور خورشيد كاملا سفيد و روشن و درخشان باشد ( مايل به زردى نباشد ) همانا رسول خدا صلَّى الله عليه و آله فرمود : بىخانواده و بىمال كسيست كه نماز عصر را ضايع سازد ، از آن حضرت پرسيدند بىخانواده خانواده و بىمال كدامست ؟ فرمود : كسيست كه در بهشت برايش خانواده و مالى نباشد ، پرسيدند : ضايع ساختن نماز عصر چگونه است ؟\r\nآن حضرت فرمود : آنست كه نماز عصر را بتأخير افكند تا آفتاب زرد شود يا غروب كند .\r\n655 - امام باقر عليه السّلام فرمود : وقت نماز مغرب وقتيست كه قرص خورشيد بتمامه فرو رود . ( و علامت آن اينست كه سرخى پديد آمده در مشرق زايل شود ) .\r\n656 - سماعة بن مهران گويد : در مورد نماز مغرب به امام صادق عليه السّلام عرضكردم : بسا اتّفاق مىافتد كه ما نماز ميخوانيم در حالى كه نگرانيم خورشيد در پس كوه باشد و كوه آن را از چشم ما پوشانيده باشد ( واقعا خورشيد غروب نكرده باشد ) آن حضرت به من فرمود : بر تو بالا رفتن از كوه واجب نيست ( يا همين كه روى زمين پر تو خورشيد را نبينى كافيست ديگر لازم نيست بالاى كوه به روى تا ببينى كه خورشيد در\r\n","description":"","footnote":"","page_name":" 327 ","page_number":335},
  {"content":"\r\nافق فرو رفته است يا نه ) .\r\nبراى كسى كه در سفر در طلب منزل باشد وقت نماز مغرب ( از هنگام فرو رفتن قرص خورشيد ) تا يك چهارم شب است ( بعبارت ديگر در سفر كراهت ندارد كه شخص در خواندن نماز مغرب تأخير كند در صورتى كه گمان داشته باشد قبل از ربع شب به منزل ميرسد ) و نيز حاجى كه از عرفات به جانب مشعر الحرام روانه شده به همين ترتيب نماز مغرب را تأخير مىكند تا مشعر الحرام و در آنجا نماز مغرب و عشاء را بجا مىآورد .\r\n657 - بكر بن محمّد از امام صادق عليه السّلام روايت كرده كه : شخصى از آن حضرت وقت نماز مغرب را پرسيد ، آن حضرت فرمود : همانا خداوند تبارك و تعالى در كتاب خود به ابراهيم عليه السّلام ميفرمايد : * ( فَلَمَّا جَنَّ عَلَيْه اللَّيْلُ رَأى كَوْكَباً قالَ هذا رَبِّي ) * يعنى : هنگامى كه شب روشنائى روز را بر ابراهيم پوشانيد او ستاره اى ( زهره ) را ديد گفت : پروردگار من همين است ) پس اين زمان ( ديدن ستارهء زهره ) أوّل وقتست . و آخر وقت هنگاميست كه شفق يا سرخى پديد آمده در جانب مغرب از بين برود ، و اوّل وقت نماز عشاء بر طرف شدن سرخى مغرب است ، و آخرت وقت آن ظلمت شديد شب است - يعنى نيمه شب - .\r\n658 - و در روايت معاوية بن عمّار آمده است : وقت نماز عشاء تا ثلث شب است ، مصنّف كتاب - رحمه الله - در اينجا ميافزايد : گويا مراد امام عليه السّلام از\r\n","description":"","footnote":"","page_name":" 328 ","page_number":336},
  {"content":"\r\nثلث اين باشد كه افضل است از ثلث نگذرد يا ثلث ، وسط وقت فضيلت است و نصف ، آخر وقت فضيلت است .\r\n659 - و در روايتى آمده است كه : هر گاه كسى بخوابد و نماز عشاء نخواند تا نصف شب شود ، آن نماز را قضاء مىكند و بعنوان عقوبت ، فرداى آن روز را روزه ميگيرد . البتّه اين حكم يعنى روزه گرفتن از آن جهت بر او واجب مىشود كه عمدا خوابيده و نماز عشاء را تا نصف شب بجا نياورده است .\r\nشرح : « از لفظ عقوبت كه در متن حديث به كار رفته چنين برميآيد كه منظور كسانى هستند كه در نماز جماعت مسلمين شركت نميكرده‌اند ، چون معمول چنين بوده كه پس از انجام نماز مغرب مسلمانان متفرّق شده به خانه هاى خود ميرفته‌اند و مجدّدا براى نماز عشاء يا نماز خفتن در مسجد گرد آمده و اقامهء نماز عشاء ميكرده‌اند ، با اين توضيح كسانى كه براى بجا آوردن نماز عشاء با قصد و عمد حاضر نميشده و در منزل ميخفته‌اند و نمازشان فوت ميشده به گرفتن يك روز روزه عقوبت ميشده‌اند ، منظور روايت اين گونه افراد هستند نه كسى كه بدون اختيار و عمد خوابش ببرد و نمازش قضا شود . چون عقوبت جز در كار عمد معنى ندارد » .\r\n660 - محمّد بن يحيى الخثعمى از امام صادق عليه السّلام روايت كرده است كه آن حضرت فرمود : رسول خدا صلَّى الله عليه و آله نماز مغرب را كه ميخواند قبيله اى از انصار كه بايشان بنو سلمه ميگفتند نيز با آن حضرت نماز ميكردند و از منازل ايشان تا مسجد نيم ميل ( كه بنا بر مشهور حدود دو هزار ذراع است ) فاصله بود ، ايشان با رسول خدا صلَّى الله عليه و آله نماز ميگزاردند و به خانه هاى خود باز ميگشتند ، و اگر تيرى پرتاب ميكردند محلّ اصابت يا فرود آمدن آن را ميديدند ( بعبارت ديگر يعنى هنوز\r\n","description":"","footnote":"","page_name":" 329 ","page_number":337},
  {"content":"\r\nهوا آنقدر روشن بود كه بتوان محلّ فرو افتادن تير را تشخيص داد ) .\r\n661 - امام صادق عليه السّلام فرمود : ملعون است ملعون است ( از رحمت خداوند دور است ، از رحمت خداوند دور است ) كسى كه نماز مغرب را به قصد برخوردارى از فضيلت بيشتر بتأخير اندازد ( يعنى فكر كند وقت فضيلتش موقعيست كه ستاره ها كاملا روشن شده باشند ) ، و به آن حضرت عرض نمودند : اهل عراق نماز مغرب را از وقت مقرّر آن بتأخير مياندازند تا آنگاه كه پاسى از شب ميگذرد و ستارگان بسيار پديدار شده و آسمان را مشبّك ميسازند ، آن حضرت فرمود : اين از كارها و بدعتهاى دشمن خدا أبى الخطَّاب است .\r\nشرح : « محمد بن مقلاص ابو الخطاب كوفى از سران فرقهء گمراه است كه مدعى نبوت خويش و ربوبيّت امام صادق عليه السّلام گشت و او را دستگير كرده كشتند » .\r\n662 - ابو اسامه زيدين شحام گويد : روزى بالاى كوه ابو قبيس رفته بودم و در حالى كه مردم نماز مغرب را بجا مىآوردند ديدم هنوز خورشيد غروب نكرده ، بلكه در پشت كوه از ديدهء مردم پنهان شده است ، پس امام صادق عليه السّلام را ملاقات كرده و ماجرا را به آن حضرت عرضكردم آن حضرت به من فرمود : چرا چنين كارى كردى ؟\r\nكار بسيار بدى انجام داده اى ، هر گاه خورشيد را نبينى ميتوانى نماز مغرب را بجا آورى ، خواه فرو رفته باشد خواه پشت كوه پنهان شده باشد مادام كه ابرى يا تاريكى كه بر آن سايه افكنده آن را از ديده ها نپوشانيده باشد ، همانا بر تو است كه فقط مشرق و مغرب خود را ملاحظه كنى . ( يا شايد مشرق و مغرب تو براى خودت معتبر است در هر جا كه باشى ) . و بر مردم واجب نيست كه در مقام كنجكاوى و جستجو بالاى\r\n","description":"","footnote":"","page_name":" 330 ","page_number":338},
  {"content":"\r\nكوه روند تا ببينند خورشيد غروب كرده است يا نه .\r\nشرح : « والد معظَّم ذيل حديث فوق در متن عربى مرقوم فرموده‌اند : مرحوم استاد شعرانيّ - رحمه الله - در حاشيه وافى فرموده‌اند : اين روايت شاذ و مخالف با اخبار بسيارى است كه دلالت دارد پنهان شدن خورشيد در پس كوه كافى نيست ، شايد نهى از كنجكاوى در زمانى است كه مردم مشغول نماز هستند زيرا اين عمل مخالف تقيّه است ، يا شايد براى اينكه غروب با بر طرف شدن سرخى شناخته مىشود ، پس حاجت به بالا رفتن از كوه نيست ، يا شايد براى اين است كه موضع بلند و مرتفع كه شخص بر آن ايستاده افقش از نظر ديد پائينتر از افق كسيست كه در پائين كوه يا بلندى ايستاده است چنان كه اگر فرض شود كه حاجبى بين او و خورشيد نمىبود ، با توجّه باينكه افق نسبت به او بالاتر است باز هم آن را نميديد يعنى غروب آفتاب براى او محقّق است ، به همين جهت امام عليه السّلام به زيد ميفرمايد : « مشرق و مغرب تو برايت معتبر است هر جا كه باشى « و اين مسأله در علم هيئت روشن و ثابت است » .\r\n663 - امام صادق عليه السّلام فرمود : هر گاه خورشيد پنهان شود افطار جائز است و نماز مغرب واجب مىشود ( و علامت پنهان شدن آفتاب بر طرف شدن سرخى است در مشرق آسمان ) و چون نماز مغرب را خواندى پس وقت نماز عشاء فرا ميرسد و ادامه دارد تا نيمه شب .\r\n664 - امام باقر عليه السّلام فرمود : فرشته اى گماشته شده است كه پيوسته نفرين مىكند و ميگويد : هر كس بخواب رود و نماز عشاء او تا نيمه شب خوانده نشود خداوند چشمان او را از خواب محروم سازد .\r\n","description":"","footnote":"","page_name":" 331 ","page_number":339},
  {"content":"\r\n665 - و امام صادق عليه السّلام فرمود : هر كس نماز مغرب را بجا آورد و بعد مشغول تعقيبات شود و با هيچ كس سخن نگويد تا دو ركعت نماز بجا آورد اين نماز را در صحيفه اعمال او جزء ابرار در علَّيّين مينويسند ( زيرا خداوند متعال ميفرمايد : « إنّ كتاب الأبرار لفي علَّيّين » يعنى : همانا نامه عمل نيكوكاران در علَّيّين است . و اگر چهار ركعت بجاى آورد يا دو ركعت ديگر بر آن بيافزايد ، ثواب حجّ مقبولى براى او مينويسند .\r\n( مصنّف كتاب - رحمه الله - پس از نقل حديث فوق ميفرمايد : و وقت نماز صبح هنگاميست كه سفيدى صبح در امتداد عرض افق پديدار شود و نيك روشن شود و درخشش و روشنى صبح آسمان را فرا گيرد و سپيدى آن همانند سفيدى جامهء مصرى ( معروف به قباطي ) يا مانند درخشش نهر سوراء باشد .\r\nو هر كس نماز صبح را در اوّل وقت آن بجاى آورد دو بار ثواب آن را در نامهء عملش مىنويسند يك بار فرشتگان شب و يك بار فرشتگان روز و هر كس نماز صبح را در آخر وقت مقرّر بخواند فقطَّ يك بار در نامهء عملش مينويسند ، خداوند عزّ و جلّ فرموده :\r\n* ( وَقُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً ) * يعنى : نماز صبح را بجاى آر كه آن مشهود فرشتگان شب و روز است و هر دو در آن وقت حاضرند . منظور اينست كه فرشتگان مأمور شب و فرشتگان مأمور روز شاهد آن هستند .\r\n666 - و امام باقر عليه السّلام فرمود : وقت نماز در روز جمعه ساعتى است كه\r\n","description":"","footnote":"","page_name":" 332 ","page_number":340},
  {"content":"\r\nآفتاب از خطَّ نصف النهار بگذرد ، و وقت آن در سفر و حضر يكسان است ، و وقت جمعه از جمله چيزهائى است كه خداوند تبارك و تعالى آن را تنگ گردانيده است و وقت نماز عصر در روز جمعه همانوقت نماز ظهر در سائر ايّام هفته است ( يعنى دو قدم پس از زوال كه فاصلهء انجام نافله است در غير جمعه ) .\r\n667 - اسماعيل بن رباح از امام صادق عليه السّلام روايت كرده كه آن حضرت فرمود : هر گاه به گمان رسيدن وقت به نماز ايستى ولى وقت داخل نشده باشد و امّا در اثناء نمازت وقت داخل شود آن نماز صحيح و از تو پذيرفته است .\r\n668 - و سماعة بن مهران از آن حضرت در مورد اوقات نماز در شب و روز - وقتى كه نه خورشيد ديده مىشود و نه ماه و نه ستارگان - سؤال كرد ، آن حضرت فرمود : كوشش خود را به كار بند و بنگر رأى و گمان تو بيشتر بكدام سوى دخول وقت يا عدم آن مايل است بهر طرف گمان تو بيشتر بود همانطور عمل كن ، و براى يافتن قبله نيز كوشش خود را بنما .\r\n669 - أبو عبد الله فرّاء از امام صادق عليه السّلام روايت كرده كه مردى از شيعيان به آن حضرت عرضكرد : چه بسا اتّفاق مىافتد كه در روزهاى ابرى وقت نماز بر ما مشتبه مىشود در اين مواقع چه كنيم ؟ آن حضرت فرمود : آيا اين پرندگانى كه خودتان در عراق داريد و به آن خروس ميگويند ميشناسى ؟ عرضكرد : آرى ، آن حضرت فرمود : هر گاه آواز\r\n","description":"","footnote":"","page_name":" 333 ","page_number":341},
  {"content":"\r\nآن خروسان بلند شد و همگى آنان بآواز در آمدند و جواب يك ديگر ميدادند در آن وقت نماز كن .\r\n670 - و نيز حسين بن مختار از آن حضرت عليه السّلام روايت كرده كه شخصى به آن حضرت عرضكرد : من اذان گو هستم هر روز كه هوا ابرى مىشود وقت را تشخيص نميدهم چه كنم ؟ آن حضرت فرمود : هر گاه خروس سه بار پى در پى بانگ برداشت آفتاب از خطَّ نصف النّهار گذشته و وقت نماز ظهر شده است .\r\nو هر كس در روز ابرى بر خلاف جهت قبله نماز كند و بعد به اشتباه خود پى ببرد و قبله را تشخيص دهد ، اگر هنوز وقت باقى است بايد نماز خود را اعاده كند ، و اگر وقت گذشته است لازم نيست اعاده كند و او را كوششى كه براى قبله يا بى كرده كافى است .\r\n671 - امام باقر عليه السّلام فرمود : اينكه نماز را پس از گذشتن وقت بخوانم نزد من بهتر است تا اينكه نماز بخوانم در حالى كه شكّ داشته باشم كه وقت رسيده يا پيش از وقت است .\r\n672 - معاوية بن وهب از امام صادق عليه السّلام روايت كرده كه آن حضرت فرمود : مؤذّن مخصوص در گرماى ظهر خدمت پيامبر صلَّى الله عليه و آله مىآمد كه اذان بگويد ، پس رسول خدا صلَّى الله عليه و آله به او ميفرمود : « أبرد ، أبرد » .\r\n","description":"","footnote":"","page_name":" 334 ","page_number":342},
  {"content":"\r\nمصنّف اين كتاب - رحمه الله - فرمايد : منظور اينست كه عجله كن عجله كن يعنى اذان و اقامه را زود بگو تا مردم دچار زحمت نشوند و اين معنى را از تبريد گرفته است .\r\n\r\nباب ، ( شناختن زوال خورشيد يا گذشتن آن از دايره نصف النهار )\r\n673 - عبد الله بن سنان از امام صادق عليه السّلام روايت كرده كه آن حضرت فرمود : زوال خورشيد در نيمهء « حزيران » بر نصف قدم و در نيمهء « تموز » بر يك قدم و نيم و در نيمه « آب » بر دو قدم و نيم و در نيمه « ايلول » بر سه قدم و نيم و در نيمه « تشرين اوّل » بر پنج قدم و نيم ، و در نيمهء « تشرين آخر » بر هفت قدم و نيم و در نيمهء « كانون اوّل » بر نه قدم و نيم ، و در نيمهء « كانون آخر » بر هفت قدم و نيم ، و در نيمهء « شباط » بر پنج قدم و نيم . و در نيمه « آذار » بر سه قدم و نيم ، و در نيمه « نيسان » بر دو قدم و نيم ، و در نيمهء « أيار » بر يك قدم و نيم ، و در نيمهء « حزيران » بر نيم قدم است .\r\nشرح : « بايد گفت كه اين تحديدات مختصّ به بلد و شهريست كه راوى پرسيده يا امام عليه السّلام منظور داشته ، و حكم آن كلَّى و مربوط به همه جاى جهان نخواهد بود ،\r\n","description":"","footnote":"","page_name":" 335 ","page_number":343},
  {"content":"\r\nو شيخ بهائى - عليه الرّحمة - فرموده اختصاص بمدينهء طيّبه دارد و بعد وجهى نجومى هم براى آن ذكر كرده است » .\r\n674 - امام صادق عليه السّلام فرمود : راه معلوم شدن و ظاهر شدن زوال خورشيد ( گذشتن آفتاب از خطَّ فرضى نصف النهار يا وسط آسمان در هر منطقه ) بدين گونه است كه تكه چوبى به طول يكذراع و چهار انگشت برميدارى و باندازهء چهار انگشت از آن را در زمين فرو ميكنى تا به حالت عمودى بايستد و حركت نكند ، وقتى خورشيد بر آمد ابتدا سايهء هر چيز دراز است بتدريج كه خورشيد بالا برود سايه كوتاهتر مىشود تا به غايت كمى برسد ، بعد دوباره شروع به زياد شدن مىكند و چون اندكى زياد شد نشان ميدهد كه زوال آفتاب صورت گرفته يا خورشيد از وسط آسمان گذشته است ، در اين هنگام درهاى آسمان گشوده مىشود ، و بادها ( يا شايد نسيم فيوض قدسيّه ) شروع بوزيدن كند و حاجتهاى بزرگ خلايق بر آورده شود .\r\n\r\nباب ، ( ركود و سكون ظاهرى آفتاب )\r\n675 - محمّد بن مسلم از امام باقر عليه السّلام پرسيد : چرا آفتاب در وقت ظهر ساكن و بدون حركت به نظر مىآيد ؟ آن حضرت فرمود : اى محمّد چقدر جثّهء تو كوچك و\r\n","description":"","footnote":"","page_name":" 336 ","page_number":344},
  {"content":"\r\nسؤالت مشكل است ! ( يا باصطلاح محاوراتى تو با اين قدّ و بالاى كوچك چه سؤالاتى مشكلى ميكنى ؟ يا شايد : آدمى با جثّهء حقيرش به چه مسائل بزرگى كه گاه بكارش هم نميآيد دست مييازد ) البتّه تو شايستگى و أهليّت پاسخ آن را دارى ، همانا وقتى آفتاب طلوع مىكند هفتاد هزار فرشته آن را به بالا ميكشند در حالى كه هر شعاع آن را پنجاه هزار فرشته جذبكننده و دفعكننده ( در دو جهت ) گرفته‌اند تا وقتى آفتاب به جوّ يا وسط آسمان رسد و از خطَّ نصف النّهار بگذرد ، در اين هنگام فرشته اى كه مأمور نور است آفتاب را ميگرداند يا پشت و رو مىكند ( يعنى : جهت تابش خورشيد را بهر وضعى بوده تغيير داده و دگرگون و بسوى ديگر مىكند ) پس آفتاب كه به زمين ميتابيده ، يا طرفى كه روى به زمين داشته بجانب آسمان متوجّه مىشود ، و آفتاب به اطراف و حدود عرش ميتابد و در آن هنگام ملائكه به اين تسبيح آواز بر ميدارند : « سبحان الله و لا إله إلَّا الله و الحمد لله الَّذي لم يتّخذ صاحبة و لا ولدا ، و لم يكن له شريك في الملك و لم يكن له وليّ من الذّلّ و كبّره تكبيرا » يعنى : منزّه است يا تنزيه ميكنم خداوند خود را كه از همه نقايص برى است ، و هيچ معبودى جز خداوند مطلق نيست و حمد و ستايش مخصوص خداوندى است كه منزه است از داشتن زنى يا فرزندى ، و او را هرگز شريكى در پادشاهى نبوده است ، و او را نيازى نيست كه كسى دفع مذلَّت و خوارى از او كند ، پس خداوند خود را ببزرگى و عظمت بزرگ شمار .\r\nبعد از سخن امام عليه السّلام محمّد بن مسلم عرضكرد : فدايت شوم آيا در وقت زوال آفتاب به خواندن اين كلام محافظت كنم ؟ حضرت فرمود : آرى محافظت كن بر آن چنان كه چشم خود را محافظت ميكنى ، و چون زوال آفتاب شد ملائكه در حالى كه\r\n","description":"","footnote":"","page_name":" 337 ","page_number":345},
  {"content":"\r\nتسبيح خداوند ميگويند از پشت آن مدد ميكنند و آفتاب را حركت ميدهند در فلك جوّ تا غروب كند .\r\nشرح : « مراد از ركود آفتاب مكثى است كه به نظر انسان در هنگام زوال يعنى نقطه انتهائى سايه ميرسد نه ركود واقعى ، و إلَّا با اختلاف افق شهرها هر لحظه بايد آفتاب را ركود باشد و لازمه اش آنست كه آفتاب اساسا حركت نكند و اين باطل است ، و ركود را در حديث بعد در روز جمعه منفى ميداند زيرا مسلمين به نماز جمعه حاضر شده و به خطبه گوش فرا داشته و زمان بر آنها زود ميگذرد و احساس نميكنند » .\r\n676 - از امام صادق عليه السّلام در بارهء خورشيد سؤال كردند كه چگونه است كه آفتاب در هر روز ( وقت ظهر ) لحظاتى از حركت ميايستد ولى در روز جمعه اين سكون را ندارد ؟ آن حضرت فرمود : زيرا خداوند عزّ و جلّ روز جمعه را تنگترين و كوتاه ترين روزها قرار داده است ، پس به آن حضرت عرضكردند : چرا آن روز را كوتاه تر از سائر روزها قرار داده است ؟ فرمود : زيرا خداوند متعال بخاطر حرمت روز جمعه در پيشگاه خويش كه روز رحمت الهى است مشركان را در آن روز عذاب نميفرمايد .\r\n677 - و نيز از حريز بن عبد الله روايت شده است كه گفت : در خدمت امام صادق عليه السّلام بودم كه شخصى از آن حضرت سؤال كرده گفت : فدايت گردم همانا آفتاب تا قبل از زوال بتندى حركت مىكند سپس لحظاتى چند از حركت ميايستد ( يا حركت آن كند مىشود سبب چيست ؟ ) آن حضرت فرمود : در آن لحظات از خداوند متعال رخصت ميخواهد و كسب تكليف مىكند آيا زوال خود را آغاز كند .\r\n","description":"","footnote":"","page_name":" 338 ","page_number":346},
  {"content":"\r\nشرح : « از ظاهر اين اخبار پيداست كه اشخاص ركودى هنگام ظهر در آفتاب حسّ ميكرده‌اند ، و چون از امام عليه السّلام سبب آن را سؤال كرده‌اند جوابى مناسب سؤال شنيده‌اند ، نه آنكه امام عليه السّلام فرموده باشد مثلا » إنّ الشّمس تركد عند الزّوال « آفتاب هنگام ظهر از حركت باز ميماند ، و ظاهرا اين تصوّر سائل است نه قول معصوم عليه السّلام » .\r\n\r\nباب ، ( شناختن نيمهء شب )\r\n678 - عمر بن حنظله از امام صادق عليه السّلام سؤال كرده گفت : ما زوال آفتاب را در روز ميشناسيم ، در شب چگونه بايد ( نيمه شب را ) دريابيم ؟ آن حضرت پاسخ فرمود : شب را نيز زوالى است همانند زوال آفتاب در روز ، پرسيد : به چه وسيله اى آن را بشناسيم ؟ آن حضرت فرمود : بوسيلهء ستارگان در آن هنگام كه فرو روند .\r\n\r\nباب ، ( در بيان نماز رسول خدا صلَّى الله عليه و آله كه در پايان عمر بجا مىآورد )\r\n679 - امام باقر عليه السّلام فرمود : رسول خدا صلَّى الله عليه و آله در روز هيچ نمازى بجا نمىآورد تا هنگام زوال آفتاب ، و چون آفتاب از خط نصف النهار\r\n","description":"","footnote":"","page_name":" 339 ","page_number":347},
  {"content":"\r\nميگذشت هشت ركعت نماز ( نافله ظهر ) كه آن را نماز اوّابين ميناميد بجا مىآورد ، در اين ساعت است كه درهاى آسمان گشوده مىشود و دعاها مستجاب ميگردد ، و بادهاى رحمت الهى ( يا بادهاى مفيد براى خلائق مثل باد شرطه و غيره ) وزيدن آغاز مىكند ، و خداوند سبحان نظر شفقت و مرحمت به آفريدگان ميافكند ، و چون سايه يك ذراع ( يا دو قدم ) ميگذشت چهار ركعت نماز ظهر را ميخواند و بعد از ظهر نيز دو ركعت نماز ميگزارد ، و بعد از آن ( با فاصله ) دو ركعت نماز ديگر بجا مىآورد ، سپس هنگامى كه سايه يكذراع ديگر ميگذشت چهار ركعت نماز عصر را ميخواند . پس از آن ديگر نمازى نميخواند تا غروب آفتاب ، و چون آفتاب غروب ميكرد يعنى آفتاب از نظرها پنهان ميشد ( مقارن پديد آمدن حمرهء مشرقيّه ) ابتدا سه ركعت نماز شام يا مغرب را بجا مىآورد و پس از آن چهار ركعت ديگر ( نافلهء مغرب ) بجا مىآورد ، و بعد تا موقعى كه شفق ( يا سرخى پديد آمده در آسمان در جانب مغرب ) بر طرف شده ديگر نمازى نميخواند ، و وقتى شفق از بين ميرفت نماز عشاء ( يا نماز خفتن ) را بجا مىآورد ، سپس رسول خدا صلَّى الله عليه و آله ببستر يا خوابگاه خود رفته و تا نيمه شب ديگر هيچ نمازى نميخواند ، و وقتى نيمه شب ميگذشت هشت ركعت ( نماز شب ) ميگذارد و در ربع آخر شب سه ركعت نماز وتر ( دو ركعت بنام شفع و يك ركعت بنام وتر ) بجا مىآورد و در آن سه ركعت سورهء حمد و قل هو الله أحد را ميخواند و ميان سه ركعت را با سلام فاصله ميفرمود ، و سخن ميگفت و اگر كارى داشت بدان امر ميفرمود ، و از\r\n","description":"","footnote":"","page_name":" 340 ","page_number":348},
  {"content":"\r\nمصلَّاى خود بيرون نميرفت تا ركعت سوّم وتر را بجا مىآورد ، و در آن ركعت پيش از ركوع قنوت ميخواند ، پس سلام ميداد و دو ركعت نافله صبح را اندكى پيش از فجر و گاه همزمان با آن و گاه اندكى پس از آن بجا مىآورد ، بعد دو ركعت نماز صبح را در صبح صادق كه سفيدى در عرض افق پديدار گشته و خوب روشن ميگشت ميخواند ، اين نمازى بود كه رسول خدا صلَّى الله عليه و آله هنگامى كه خداوند عزّ و جلّ از آن حضرت قبض روح فرمود بر آن مداومت داشت .\r\nشرح : « منظور اينست كه اين نماز همان وضع نمازيست كه رسول خدا در روزهاى آخر عمر خويش بجا مىآورد ، و احتمال نسخ در آن نيست و چنانچه روايتى بر خلاف اين باشد چون زمان در آن ذكر نشده پس در آن احتمال نسخ ميرود ، و نسبت به نافلهء عصر كه در اين خبر چهار ركعت ذكر شده در حالى كه نصوص ديگر آن را هشت ركعت دانند شايد جهتش رنجورى آخر عمر آن حضرت بوده و يا علتى ديگر داشته است ، و الله اعلم » .\r\n\r\nباب در بيان فضيلت مسجدها و حرمت آن و ثواب كسى كه در آنجا نماز گزارد\r\n680 - خالد بن ماد قلانسى از امام صادق عليه السّلام روايت كرده كه آن حضرت فرمود : مكَّه حرم خداوند و حرم رسول خدا صلى الله عليه و آله و حرم علىّ بن أبى طالب\r\n","description":"","footnote":"","page_name":" 341 ","page_number":349},
  {"content":"\r\nعليه السّلام است و ثواب يك نماز كه در آن بجا آورده شود برابر است با صد هزار نماز ( كه در نقاط ديگر كرده شود ) و يك درهم در آنجا ( كه در راه خدا داده شود ) ثوابش برابر با صد هزار درهم است كه در ساير جاها صدقه دهند ، و مدينه حرم خداوند متعالى و حرم رسول خدا صلَّى الله عليه و آله و حرم علىّ بن أبى طالب عليه السّلام است ، يك نماز كه در آنجا خوانده شود ثواب ده هزار نماز جاى ديگر را دارد ، و يك درهم در راه خدا صرف كردن در آنجا ثوابش برابر با انفاق ده هزار درهم است كه در غير آنجا صرف شود ، و كوفه حرم خداوند و حرم رسول خدا صلَّى الله عليه و آله و حرم على بن أبى طالب عليه السّلام است ، و يك نماز كه در آنجا بجاى آرند با هزار نماز برابر است ، و راجع به ثواب انفاق درهم سخنى نفرمود .\r\n681 - ابو حمزه ثمالى از امام باقر عليه السّلام روايت كرده كه آن حضرت فرمود :\r\nهر كس در مسجد الحرام يك نماز واجب بجا آورد خداوند متعال بخاطر همان يك نماز كليّه نمازهاى او را از زمانى كه نماز بر او واجب شده بجا آورده ، و نيز همهء نمازهائى را كه تا زمان وفاتش خواهد خواند از او ميپذيرد ( هر چند شرائط قبول در پاره اى از آن نمازها رعايت نشده باشد ) .\r\n682 - رسول خدا صلَّى الله عليه و آله فرمود : يك نماز كه در مسجد من ( مسجد النّبىّ در مدينه طيّبه ) خوانده شود برابر با هزار نماز است كه در جاى ديگرى غير از مسجد من كرده شود مگر در مسجد الحرام ( كه آن افضل از مسجد من است ) همانا\r\n","description":"","footnote":"","page_name":" 342 ","page_number":350},
  {"content":"\r\nيك نماز در مسجد الحرام برابر با هزار نماز در مسجد من است ( از حيث ثواب ) .\r\n683 - عبد الأعلى ( كه از وابستگان آل سام است ) از امام صادق عليه السّلام پرسيد : طول ( يا مساحت ) مسجد رسول خدا صلَّى الله عليه و آله چقدر بوده است يا مقدارى كه آن حضرت مسجد كرده بودند چه اندازه بوده است ؟ فرمود : سه هزار و ششصد ذراع مربع .\r\nشرح : « سبب اين پرسش آنست كه تا زمان سؤال عبد الأعلى از امام ، چندين بار مساحت مسجد افزايش پيدا كرده بود لذا منظور سئوالكننده اين بوده است كه بداند آن مقدار كه در زمان خود رسول خدا صلى الله عليه و آله مسجد بوده و احاديثى در فضيلت آن از رسول خدا صلى الله عليه و آله و ساير امامان عليهم السّلام وارد شده چقدر بوده است . همچنين در مورد لفظ طول مسامحه شده و منظور سئوالكننده مساحت مسجد بوده است لذا امام عليه السّلام در پاسخ مقدار را بمساحت اعلام فرموده كه حاصل ضرب طول در عرض را نشان دهد » .\r\n684 - امام باقر عليه السّلام به أبى حمزه ثمالى در بارهء فضيلت مساجد چهارگانه يعنى مسجد الحرام و مسجد رسول خدا صلَّى الله عليه و آله و مسجد بيت المقدس و مسجد كوفه فرمود : اى أبا حمزه يك نماز واجب بجا آوردن برابر با يك حجّ واجب است و نافله در آن برابر با يك عمره است .\r\n685 - از امام رضا عليه السّلام در مورد محلّ قبر حضرت فاطمه ( ع ) پرسيدند ، فرمود : آن حضرت را در خانهء خودش دفن كردند ( كه متّصل بخانهء رسول خدا\r\n","description":"","footnote":"","page_name":" 343 ","page_number":351},
  {"content":"\r\nصلَّى الله عليه و آله بوده ، و آن خانه را امروز مدفن آن حضرت ساخته‌اند ) بعد وقتى بنى اميّه مقدارى بمساحت مسجد افزودند آن خانه ( محلّ قبر آن حضرت ) داخل مسجد افتاد .\r\n686 - رسول خدا صلَّى الله عليه و آله فرمود : هر كس به اين مسجد من كه مسجد قباست بيايد و در آنجا دو ركعت نماز گزارد با برخورداى از ثواب عمره باز ميگردد .\r\nو رسول خدا صلَّى الله عليه و آله خود بدان مسجد مىآمد و با اذان و اقامه در آن نماز ميگزارد ( يعنى نماز واجب در آنجا بجا مىآورد با وجود مسجد آن حضرت در مدينه ) .\r\nو مستحبّ است رفتن بمساجد و امكنهء مقدّسه كه در مدينهء منوّره است و آنها عبارتند از مسجد قبا ( و خداوند متعال فرموده ) آن مسجدى است كه از روز اوّل بنايش را بر تقوى نهاده‌اند ( يعنى : از روز اوّل با نيّت خالص براى رضاى الهى بنا كرده شده ) و نيز مشربه يا غرفهء امّ ابراهيم ( ماريه مادر ابراهيم فرزند رسول خدا صلى الله عليه و آله ) و نيز مسجد فضيخ و قبور شهيدان غزوه احد ، و بالأخره مسجد أحزاب كه همان مسجد فتح است .\r\nو مستحبّ است نماز در مسجد غدير در سمت چپ مسجد ، و آن قسمت همان جائى است كه رسول خدا صلَّى الله عليه و آله ايستاده بود وقتى كه فرمود : « من كنت مولاه فعلى مولاه ، اللَّهمّ وال من والاه و عاد من عاداه » يعنى : هر كس كه من مولا و\r\n","description":"","footnote":"","page_name":" 344 ","page_number":352},
  {"content":"\r\nواجب الإطاعه او هستم پس على مولاى اوست ، خداوندا هر كس او را دوست دارد تو نيز دوستش بدار و هر كس با على دشمنى كند تو نيز او را دشمن بدار .\r\n687 - و أمّا آن جانب ديگر مسجد محلّ چادر و خيمهء منافقان بود كه چون ديدند رسول خدا صلَّى الله عليه و آله دست بدعا برداشته ، و يا دست على را با دست خويش بلند كرده بعضى به بعض ديگر گفتند : بچشمان او بنگريد چگونه در حدقه ميگردد گويا چشمان ديوانه ايست ، پس جبرئيل عليه السّلام با اين آيه نازل شد : * ( وَإِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ لَمَّا سَمِعُوا الذِّكْرَ وَيَقُولُونَ إِنَّه لَمَجْنُونٌ وَما هُوَ إِلَّا ذِكْرٌ لِلْعالَمِينَ ) * يعنى : و نزديك بود كافران با بد چشمى خويش يا با چشمان بديشان تو را آسيب رسانند و از پا درآورند آنگاه كه قرآن را شنيدند و گويند كه البتّه او ديوانه است و حال آنكه اين قرآن نيست مگر پندى براى عالميان .\r\nو هنگامى كه حسّان شتربان ، امام صادق عليه السّلام را از مدينه منوّره به مكَّه معظَّمه ميبرد آن حضرت او را از اين خبر آگاه ساخت و به او فرمود : اى حسّان اگر تو شتربان من نميبودى و به تو اعتماد نميداشتم اين حديث را به تو نميگفتم .\r\nشرح : « البتّه بايد دانست كه گفته‌اند آيه مكَّى است و قبل از هجرت نازل گشته و قضيّهء غدير خمّ پس از هجرت است و اين آيه قبلا نازل شده بود ، جواب آنست كه مانعى ندارد آياتى بمناسبت تعيين مصداق دو بار يا بيشتر نازل شود و البتّه مرتبه اوّل در مكَّه بوده است » .\r\n688 - و امّا مسجد خيف در منى ، همانا جابر از امام باقر عليه السّلام روايت\r\n","description":"","footnote":"","page_name":" 345 ","page_number":353},
  {"content":"\r\nكرده كه آن حضرت فرمود : در مسجد خيف هفتصد پيامبر نماز گزارده‌اند .\r\n689 - ابو حمزه ثمالى از امام باقر عليه السّلام روايت كرده كه آن حضرت فرمود : هر كس در مسجد خيف در منى قبل از بيرون آمدن از مسجد صد ركعت نماز گزارد ، اين صد ركعت برابر است با عبادت هفتاد سال ، و هر كس در آن مسجد صد مرتبه « سبحان الله » بگويد خداوند تعالى ثواب آزاد كردن يك بنده ، در نامهء عمل او بنويسد ، و هر كس در آنجا صد مرتبه ذكر « لا إله إلَّا الله » بگويد اجر آن برابر است با ثواب زنده گردانيدن انسانى كه او را از كشتن خلاصى بخشد ( يا از كفر به ايمان آورد ) و هر كس در آنجا صد مرتبه « الحمد لله » گويد ثوابش برابر است با آنكه خراج كوفه و بصره ( مبلغى بسيار قابل توجّه ) را در جهاد يا در راه رضاى خداوند متعال صرف بنمايد .\r\n690 - امام صادق عليه السّلام فرمود : حدّ مسجد رسول خدا صلَّى الله عليه و آله در زمان آن حضرت از مناره اى كه اكنون در وسط مسجد ( خيف ) است و بالاى آن به طرف قبله تا حدود سى ذراع و از جانب راست آن و از سمت چپ و پشت سر نيز به همان مقدار ( يعنى حدود سى ذراع از هر طرف كه رويهم كليّهء طولش سى متر مىشود ) بود ، بعد آن را زياد كرده‌اند . كوشش كن كه آن را بشناسى و اگر بتوانى محلّ نماز خواندنت در آن محدوده باشد حتما اين كار را انجام بده ( يا اگر توانى چنان كن كه همهء نمازهايت را در آن حدّ بجا آورى ) همانا كه در آنجا هزار پيامبر نماز گزارده‌اند ، و آن\r\n","description":"","footnote":"","page_name":" 346 ","page_number":354},
  {"content":"\r\nمسجد را خيف ميخوانند زيرا كه از وادى بلندتر است و هر كنار وادى را كه بلند باشد عرب آن را خيف خواند .\r\n691 - امام صادق عليه السّلام فرمود : حدّ مسجد كوفه آخر بازار سرّاجان است ، اين همان مقداريست كه حضرت آدم عليه السّلام با علامت نشان كرد يا حصار كشيد ، و من دوست نميدارم سواره بدان جا يا به آن قسمتى ( مقدارى ) كه از مسجد بيرون افتاده وارد شوم . به آن حضرت عرضكردند : پس چه كسى آن را از حدّ تعيين شده آدم تغيير داده ؟ فرمود : امّا نخستين عامل ( يا نخستين بار ) همان طوفان بزرگ در زمان نوح عليه السّلام ميبود ، بعد از آن اصحاب خسرو ( لقب عام پادشاهان ايرانى است ) و نعمان بن منذر آن را تغيير دادند ، و پس از ايشان زياد بن أبى سفيان مشهور به زياد بن ابيه آن را تغيير داد .\r\n692 - و باز آن حضرت فرمود : گوئى هم اكنون پيش چشم خود ميبينم عابد ديرنشينى را كه در مسجد كوفه در فاصلهء گوشهء مسجد و منبر كه در آن هفت درخت خرما بود از دير سر برآورده و با نوح سخن ميگويد . ( غرض آنست كه مسجد كوفه از زمان نوح عليه السّلام بوده و اساسش بسيار قديمى است و اينكه امام عليه السّلام فرموده « كأنّي أنظر » كنايه از آنست كه من ترديدى در اين ندارم كه مسجد كوفه از مستحدثات زمان خلفا نيست ، و سابقهء طولانى و از زمان نوح عليه السّلام داشته و بسيار بسيار قبل از بيت المقدس معبد خداپرستان بوده و حديث آتيه تحت رقم 695 مؤيد اين گفتار است ) .\r\n","description":"","footnote":"","page_name":" 347 ","page_number":355},
  {"content":"\r\n693 - ابو بصير گويد : شنيدم امام صادق عليه السّلام ميفرمود : چه خوب مسجديست مسجد كوفه ، در آنجا هزار پيغمبر و هزار وصى نماز خوانده‌اند ، و از آنجا تنّور ( در زمان نوح ابتداى طوفان ) فوران كرد و در همين مسجد كشتى معروف حضرت نوح ساخته و پيراسته شد ، و سمت راست آن مسجد رضا و خشنودى الهى است ( جايگاه خانه امير المؤمنين و اولاد آن حضرت عليهم السّلام است ) و وسط آن مسجد روضه اى از روضه هاى بهشت است و سمت چپ آن مكر قرار گرفته است يعنى خانه هاى شياطين .\r\nشرح « دست راست و دست چپ مسجد را بايد خارج از مسجد دانست و وسط را داخل مسجد كه شايسته نيست خانه هاى شياطين ( يعنى قصر دار الامارة و يا قصر زياد و امثالش ) آنجا باشد » .\r\n694 - امير المؤمنين عليه السّلام فرمود : بار سفر براى رفتن بمساجد نميتوان بست مگر براى سه مسجد كه عبارتست از مسجد الحرام ، مسجد رسول الله صلَّى الله عليه و آله و مسجد كوفه .\r\n695 - پيامبر صلَّى الله عليه و آله فرمود : آن شب كه مرا بگردش شبانه در آسمان بردند ( شب معراج ) بمحاذى محلَّى كه مسجد كوفه در آنجا است گذشتم در حالى كه سوار براق ( اسب مشهور ) بودم و جبرئيل عليه السّلام همراه من بود پس به من گفت : اى محمّد در اين مكان فرود آى و نماز كن . حضرت فرمود : من فرود آمدم و نماز خواندم\r\n","description":"","footnote":"","page_name":" 348 ","page_number":356},
  {"content":"\r\nو پرسيدم : جبرئيل اين مكان چه جايى است ؟ جبرئيل گفت : محمّد اينجا كوفان است و اينجا مسجد آن است ، امّا من خود بيست بار آن را خراب ديدم يا خرابى آن را ديده‌ام و بيست بار شاهد آبادى آن بوده‌ام كه فاصلهء هر بار تا دفعهء ديگر پانصد سال بوده است .\r\n696 - از اصبغ بن نباته روايت شده كه گفت : روزى از روزها كه ما در مسجد كوفه گرد امير المؤمنين صلوات الله عليه جمع شده بوديم آن حضرت فرمود : اى مردم كوفه همانا خداوند عزّ و جلّ شما را عطائى فرموده كه آن را به هيچ كس ديگر محبّت و ارزانى نفرموده است . از نظر فضيلت جايگاه نمازتان مسجد كوفه كه خانهء حضرت آدم و خانهء حضرت نوح و خانهء حضرت ادريس و نمازگاه حضرت ابراهيم خليل و نمازگاه برادرم حضرت خضر عليهم السّلام و نمازگاه خود من است و همانا اين مسجد شما يكى از چهار مسجدى است كه خداوند عزّ و جلّ آن را براى اهل اينجا برگزيده است ، و گوئى هم اكنون آن را مينگرم كه در روز قيامت با دو جامهء سفيد شبيه به شخص محرم آن را آورده‌اند كه براى اهل خود و براى كسى كه در آنجا نماز گزارده است شفاعت مىكند و شفاعتش مورد قبول قرار گرفته و ردّ نخواهد شد و روزها و شبها نميگذرد تا آنكه حجر الأسود را در آنجا نصب كنند ، و البتّه زمانى چنين خواهد شد\r\n","description":"","footnote":"","page_name":" 349 ","page_number":357},
  {"content":"\r\nكه اينجا نمازگاه مهدى از فرزندان من گردد و محلّ نماز هر مؤمنى باشد و هيچ مؤمنى بر روى زمين نباشد مگر آنكه ( متوجّه ) اينجا باشد يا دلش مشتاق اينجا باشد ، پس اين مسجد را ترك نكنيد و آن را غريب نگذاريد و با نماز خواندن در اينجا به خداوند عزّ و جلّ تقرّب جوئيد و روى به خداوند آورده و از او حاجات خود را طلب كنيد كه برآورده شود ، اگر مردم ميدانستند چه بركتى در اين مسجد است هر آينه از گوشه و كنار عالم روى بدان مىآوردند اگر چه خود را به سينه بر روى برف بكشانند .\r\nشرح : « ائمّه عليهم السّلام اين فضيلتها را براى مسجد كوفه از آن جهت ذكر كرده‌اند كه مردم بدانند و فريب تبليغات طرفداران خلفاى اموى را كه راجع به مسجد بيت المقدّس بيش از حد مبالغه كرده‌اند و برترى آن را بر ساير مساجد حتّى مسجد كوفه مسلَّم ميدانند نخورند » .\r\n697 - و أمّا مسجد سهله ، امام صادق عليه السّلام فرموده است : اگر عمويم زيد ( بهنگام خروج ) بدان مسجد پناه برده بود و بدرگاه خداوند متعال استغاثه ميكرد خداوند تعالى دست كم او را يك سال در پناه خود ميگرفت و امان ميداد ، و آنجا جايگاه حجرهء ادريس پيامبر عليه السّلام بوده است كه در آن خياطى ميكرد ، و باز محلَّى است كه ابراهيم عليه السّلام از آنجا بر عمالقه خروج كرد ، و نيز داود از آنجا بر جالوت قيام كرد ، و در زير آن محلّ سنگ سبز رنگى است كه صورت هر پيامبرى كه خداوند عزّ و جلّ آفريده بر آن نقش بسته است ، و از زير آن مسجد طينت يا گل اوّليهء\r\n","description":"","footnote":"","page_name":" 350 ","page_number":358},
  {"content":"\r\nهر پيامبرى را برداشته‌اند ، و اين مسجد جاى آن سوار است ، از آن حضرت پرسيدند :\r\nآن سوار كيست ؟ فرمود : خضر عليه السّلام .\r\nو أمّا مسجد براثا در بغداد هنگامى كه امير المؤمنين عليه السّلام از جنگ با خوارج نهروان باز ميگشت در آنجا نماز گزارد . ( مسجد براثا مسجدى بوده متعلَّق بشيعيان و در زمان تقيّه آنجا گرد مىآمدند و آزادانه مراسم خود را انجام ميدادند ) .\r\n698 - و از جابر بن عبد الله انصارى مرويست كه گفت : در براثا امير المؤمنين عليه السّلام وقتى از جنگ با شراة ( يعنى خوارج كه گمان ميكردند جان خود را براى تحصيل رضاى الهى در مقابل بهشت فروخته‌اند ) باز ميگشت بامامت ايستاده با ما نماز كرد و ما تقريبا حدود صد هزار نفر بوديم ، پس مردى نصرانى از دير خود فرود آمد و گفت : سردار اين سپاه كيست ؟ ما اشاره به آن حضرت كرده گفتيم : اين مرد ، پس روى به حضرت نموده سلام كرد و گفت : سرور من آيا تو پيامبر خدا هستى ؟ آن حضرت پاسخ فرمود : نه ، پيغمبر صلَّى الله عليه و آله كه سيّد و سرور من بود از دنيا رفته است .\r\nگفت : پس تو جانشين يا وصىّ پيغمبرى ؟ فرمود : آرى ، سپس آن حضرت به او فرمود :\r\nبنشين ، از چه رو اينها را پرسيدى ؟ مرد نصرانى عرضكرد : من اين صومعه را بخاطر همين موضع كه براثا است بنا كرده‌ام ، و در كتب آسمانى خوانده‌ام كه در اين محلّ با اين جمعيّت فراوان نماز نميخواند مگر پيغمبرى يا وصىّ پيغمبرى و اكنون نيز\r\n","description":"","footnote":"","page_name":" 351 ","page_number":359},
  {"content":"\r\nآمده‌ام كه مسلمان شوم ، و اسلام آورد و همراه ما روانهء كوفه شد ، امير المؤمنين عليه السّلام از او پرسيد : چه كسى اينجا نماز خوانده است ؟ گفت : عيسى بن مريم عليه السّلام و مادرش ، پس على عليه السّلام به او فرمود : مىخواهى ترا خبر دهم ديگر چه كسى اينجا نماز كرده است ؟ گفت : بلى ، حضرت فرمود : ابراهيم خليل عليه السّلام .\r\n699 - امام صادق عليه السّلام فرمود : هر كس در مسجد اخلاط سينه يا ترشّحات بينى خود را كه به حلق آورده باحترام مسجد باز بدرونش فرو برد و در مسجد نياندازد بر درى گذر نكند مگر آنكه خداوند او را از آن درد برى دارد .\r\n700 - رسول خدا صلَّى الله عليه و آله فرمود : هر كس روز پنجشنبه و شب جمعه مسجد را بروبد ( شايد بخاطر پاكيزه بودن مسجد در روز جمعه ) و به اندازه داروئى يا سرمه اى كه در چشم كنند از زبالهء آنجا بيرون برد خداوند تعالى او را بيامرزد .\r\n701 - امام صادق عليه السّلام فرمود : هر كس پياده بسوى مسجدها گام بردارد يا رو به مسجد رود پاهاى خود را بر هيچ تر و خشكى نگذارد ( يا بر هيچ چيزى نگذارد ) مگر آنكه براى او تسبيح خداوند گويند يا تسبيح گويند و ثواب آن را در نامهء عمل او نويسند تا طبقه هفتم زمين . ( در پاره اى نسخ « تا زمين هفتم » آمده بهر حال به نظر ميرسد در عبارت مسامحه اى صورت گرفته باشد ، گفته‌اند شايد مراد از هفت زمين\r\n","description":"","footnote":"","page_name":" 352 ","page_number":360},
  {"content":"\r\nهفت اقليم باشد دور نمىنمايد كه نه تنها در اين مورد بلكه اساسا در بسيارى از موارد كه عدد هفت به كار ميرود دلالت بر كامل بودن يا تمام بودن و يا بتمامى امرى نمايد چنان كه در اغلب ملل و السنه رايج است مثلا وقتى ميگويند : فلانى در هفت آسمان يك ستاره ندارد منظورشان اين نيست كه در آسمانهاى هفتگانه يك ستاره ندارد بلكه مراد در تمامى آسمانها است يا وقتى ميگويند : فلان شخص متوفّى هفت كفن پوسانده است يعنى از مرگ او چندان ميگذرد كه احتمال زنده بودنش كاملا منتفى است و بسيار مثلهاى از اين قبيل ) .\r\nمصنّف گويد : من اين اخبار را با ذكر اسانيد آن و نيز آنچه در اين خصوص مشايخ برايم روايت كرده‌اند در كتاب فضيلت مساجد و احترام آنها و آنچه در اين باره رسيده است ذكر كرده‌ام .\r\n702 - از امير المؤمنين على عليه السّلام منقولست كه فرمود : يك نماز در بيت المقدّس برابرست با هزار نماز و يك نماز در مسجد اعظم ( مسجد الحرام ظاهرا و با توجّه به ساير اخبار و شايد در مسجد جامع شهر ) برابرست با صد هزار نماز ، و يك نماز در مسجد قبيله ( كه امروز بايد مسجد محلَّه را بجاى آن دانست ) برابرست با بيست و پنج نماز ، و يك نماز در مسجد بازار برابرست با دوازده نماز ، و نمازى كه شخص در خانهء خود ميخواند تنها ارزش يك نماز را دارد .\r\nشرح : « از ميان همهء رواياتى كه در مورد ثواب نماز در مسجد بيت المقدّس بما رسيده فقط در يكى دو خبر كه راوى آن از اماميّه است ثوابى مناسب براى نماز در مسجد مزبور ذكر شده است . در بقيّهء اخبار كه همه از طريق عامّه است بيش از حدّ در ثواب آن مبالغه گرديده تا جايى كه ثواب را مطابق و بلكه بيش از ثواب نماز در\r\n","description":"","footnote":"","page_name":" 353 ","page_number":361},
  {"content":"\r\nمسجد النّبىّ [ ص 
  ] نقل كرده‌اند ، و به نظر ميرسد كه آن دسته از اخبار از ساخته هاى طرفداران بنى اميّه باشد كه حوزهء حكومت و مقرّ سلطنت خويش را شامات قرار داده بودند ) .\r\n703 - امام باقر عليه السّلام فرمود : هر كه مسجدى بسازد اگر چه باندازهء لانه قطاة ( پرنده اى به اندازه معمولى كبوتر كه طوقى شبيه فاخته يا قمرى به گردن دارد و ظاهرا همان اسفرود فارسى است كه در ريگها با سينه خود خانه ميسازد و در اينجا كنايه از كوچك بودن محلّ است ) خداوند عزّ و جلّ برايش در بهشت خانه اى ميسازد .\r\n704 - و أبو عبيدهء حذّاء گويد : من در ميان مكَّه و مدينه بعنوان ساختن مسجدى سنگ چينى كرده بودم ، امام صادق عليه السّلام بر من گذشت ، عرضكردم : آيا اميد هست كه اين سنگ چين مسجد باشد يا اين كار همان ثواب كه فرمودى داشته باشد ؟\r\nفرمود : بلى .\r\nتذكَّر : « كلينى - رحمه الله - در مجلَّد 3 كافى اين حديث و حديث قبلى را با هم بعنوان يك حديث از ابى عبيدهء حذّاء روايت كرده است يعنى خبر شمارهء 704 را بعنوان دنبالهء خبر 703 طىّ يك شماره نقل كرده است » .\r\n705 - عبيد الله بن علىّ حلبى از امام صادق عليه السّلام سؤال كرد در مورد مساجدى كه سقف آن را با خشت و گل يا با گچ و آجر ميپوشانند آيا نماز كردن در آنها مكروه است ؟ آن حضرت فرمود : آرى ، ولى خواندن نماز در آنجا ضررى به حال شما ندارد .\r\nشرح « چون مساجد مسلمين بسيار ساده بوده و سقف آن عموما با حصير يا چيز\r\n","description":"","footnote":"","page_name":" 354 ","page_number":362},
  {"content":"\r\nديگرى تنها از تابش آفتاب جلوگيرى ميكرده و هيچ گونه آلايش و زينتى نداشته است و اين زر و زيور كارى از جانب خلفا و اطرافيان آنها مىباشد » .\r\n706 - امام باقر عليه السّلام فرمود : نخستين كارى كه قائم ما خاندان ، بدان خواهد پرداخت ، سقف مساجد است كه آنها را خراب مىكند و دستور ميدهد به صورت دار بستى درآورند همانند داربست برگ پوش حضرت موسى عليه السّلام . ( يعنى سقف ساده كه تنها از آفتاب جلوگيرى ميكرد و البتّه اين مخصوص شهرهائيست كه مانند عربستان برف و باران ندارد يا كم بارانست ) .\r\n707 - امير المؤمنين عليه السّلام هر گاه محرابهائى را كه ( پس از فتوحات زمان خلفا ) در مسجدها ساخته بودند ميديد آن را خراب ميكرد و ميفرمود : اينها مانند كشتارگاه يا قربانگاهها و مذابح يهود است .\r\n708 - امير المؤمنين على عليه السّلام در كوفه مسجدى را ديد كه ديوارهاى آن كنگره دارد فرمود : مانند عبادتگاهها و مساجد يهود است مساجد را كنگره دار نبايد ساخت ، بلكه ديوار آن را هموار و صاف بايد ساخت .\r\n709 - از امام كاظم عليه السّلام سؤال كردند در مورد گلى كه در آن كاه داخل كنند و با آن مسجد يا خانه اى را كه در آن نماز ميخوانند كاه گل كنند آيا اين كار درست است ؟ آن حضرت فرمود : اشكالى ندارد .\r\n710 - و نيز از آن حضرت عليه السّلام سؤال كردند از كوره اى كه در آن گچ را با\r\n","description":"","footnote":"","page_name":" 355 ","page_number":363},
  {"content":"\r\nفضولات و نجاست انسان ميپزند ( كه در عراق مرسوم بوده است بدين نحو كه سنگ گچ خام را پهن ميكنند و روى آن نجاست ريخته آتش ميزنند و به اين ترتيب گچ پخته مىشود البتّه از دو جهت سؤال به عمل آمده يكى از نظر احتمال تر بودن نجاست و نجس شدن گچ ، و دوّم اينكه آيا نجاست بخاكستر استحاله شده يا نه و آيا گچ بسوختن پاك شده است يا نه ) آيا ميتوان مسجد را با چنين گچى گچكارى كرد ؟ حضرت فرمود : باكى نيست يا اشكال ندارد .\r\n711 - و باز از آن حضرت سؤال كردند در مورد خانه يا اطاقى كه مدّتى مبال و آبريزگاه بوده است آيا ميتوان آنجا را مسجد ساخت ؟ آن حضرت فرمود : چنانچه آنجا را از نجاسات پاكيزه سازند و اصلاح كنند اشكالى ندارد .\r\n712 - عبيد الله بن علىّ حلبى از امام صادق عليه السّلام سؤال كرد در بارهء مسجدى كه در خانه واقع شده باشد آنگاه اهل خانه بخواهند با داخل ساختن بخشى از خانه به مسجد آن را بزرگتر كنند يا آن مسجد را از آنجا تغيير داده بجاى ديگر اندازند حكم آن چگونه است ؟ فرمود : إشكال ندارد ( علماء اين حكم را حمل كرده‌اند بر موقعى كه صيغه مسجد بودن براى آنجا نخوانده باشند بلكه گوشه اى از خانه را براى نماز خواندن اهل خانه اختصاص داده باشند ) عبيد الله حلبى گويد : عرضكردم : آيا مكانى كه مدّتى آبريزگاه بوده است ميتوان پس از نظافت و پاكيزه كردن مسجد قرار داد ؟ آن حضرت پاسخ فرمود : آرى ، هر گاه آن مقدار خاك بر آن بريزند كه همه جا را فرا گيرد و بپوشاند اين كار ظاهر آنجا را پاك و طاهر ميسازد .\r\n","description":"","footnote":"","page_name":" 356 ","page_number":364},
  {"content":"\r\n713 - امير المؤمنين عليه السّلام ميفرمود : هر كس پيوسته يا در وقت هر نماز به طرف مساجد روان باشد يكى از اين هشت چيز را بهره خواهد برد : برادرى كه در راه خدا مورد استفاده او باشد ، يا طرفه دانشى كه از زبده هاى علم باشد ، يا نشانهء محكمى كه در راه حقّ او را استوار سازد ، يا رحمتى از طرف حقّ كه در انتظار او بوده ، يا كلمه و سخنى كه او را از بدى باز دارد ، يا شنيدن جمله اى كه او را به راه خير و نجات راهنمائى كند ، يا گناهى را از ترس خدا ترك نمايد ، و يا آنكه از سر شرم و حيا گناهى را ترك كند . ( اين فوائد همه در رفتن به مسجد است ) .\r\n714 - رسول خدا صلَّى الله عليه و آله شنيد كه شخصى در مسجد فرياد مىكند چه كسى حيوان مرا يافته است ( يا بنا بقرائتى ديگر : چه كسى حيوانى گم كرده است ) پس فرمود : به او بگوئيد : خداوند [ گمشده ات را 
  ] به تو نرساند كه مسجد را براى غير اين كارها ساخته‌اند يا مسجد را براى چنين كارها بنا نكرده‌اند . ( فقهاى عظام اين گونه اخبار را حمل بر كراهت كرده‌اند ) .\r\n715 - و باز آن حضرت فرمود : از ورود اطفال خود ( كه بىتميزند ) بمساجد اجتناب كنيد و ديوانگان را مطلقا به مسجد راه ندهيد و نيز پرهيز كنيد از اينكه صداى خود را بلند كنيد يا آواز برداريد و در آنجا خريد و فروش نكنيد يا محلّ معاملات قرار ندهيد ، و گمشدهء خود يا صاحبش را در مسجد مجوئيد ، و در مساجد اقامهء حدود نكنيد و به قضا اقامهء احكام مكنيد . و سزاوار است كه از سرودن و خواندن شعر ، و از نشستن\r\n","description":"","footnote":"","page_name":" 357 ","page_number":365},
  {"content":"\r\nمعلَّم براى تأديب كودكان و نشستن خياط براى دوزندگى پرهيز شود .\r\n716 - رسول خدا صلَّى الله عليه و آله فرمود : هر كه در مسجدى از مساجد خداوند متعال چراغى افروزد ، تا وقتى روشنائى آن چراغ در آن مسجد باقيست فرشتگان و حاملان عرش الهى براى او طلب آمرزش كنند .\r\n717 - امام باقر عليه السّلام فرمود : هر گاه يكى از شما سنگريزه اى را از مسجد بيرون برد بايد آن را به مسجد باز گرداند و بجاى خود آورد يا بمسجدى ديگر برد و آنجا گذارد زيرا آن سنگريزه تسبيح خداوند متعال مىكند ( اين مشروط بر آنست كه سنگريزه جزء مسجد محسوب شود ) .\r\nو جايز نيست براى حائض و جنب كه به مسجد داخل شوند مگر بعنوان رهگذر و در حال عبور از مسجد ( چنان كه قبلا گذشت در مسجد الحرام و مسجد النّبى صلَّى الله عليه و آله بعنوان رهگذر هم جنب و حائض نميتوانند عبور كنند ) .\r\n718 - امام صادق عليه السّلام فرمود : بهترين مسجدها براى زنانتان همان خانه هايشان است .\r\n719 - و سؤال كردند از آن حضرت در بارهء وقف كردن ملك يا بنا بنفع مساجد يا بر مساجد . آن حضرت فرمود : جايز نيست همانا مجوس يا گبران بر آتشكده هاى خود وقف ميكنند .\r\nشرح : « اصل حديث در تهذيب شيخ طوسى چنين است : « أبو الصحارى عن أبى\r\n","description":"","footnote":"","page_name":" 358 ","page_number":366},
  {"content":"\r\nعبد الله عليه السّلام قال : قلت له : رجل اشترى دارا فبقيت عرصة فبناها بيت غلَّة أتوقف على المسجد ؟ فقال : إنّ المجوس أوقفوا على بيت النّار » . يعنى : ابو الصّحاري گويد :\r\nبه امام صادق عليه السّلام عرضكردم : شخصى خانه اى خريده و در آن بنائى ايجاد كرده و از آن زمين عرصهء مانده كه شخص آن را مستغلَّى ساخته است آيا آن را ميتوان وقف مسجد كرد ؟ آن حضرت فرمود : همانا مجوس بر آتشكده هاى خود وقف ميكنند . از اين حديث - مؤلَّف - رحمه الله - عدم جواز فهميده و با نقل بمعنى فرموده جايز نيست زيرا مجوس چنين ميكنند . شهيد صاحب ذكرى و جماعتى ديگر نيز از خبر عدم جواز فهميده‌اند و چون فتواى آنان جواز است خبر را ردّ و يا توجيه كرده‌اند ، و پاره اى ديگر مانند مرحوم مولى محمّد تقى مجلسى احتمال ديگر هم در حديث داده‌اند كه دليل بر جوازست ، و گويند : هر گاه مجوس بر آتشكده وقف كنند شما خود اولى هستيد كه بر عبادتگاه خويش وقف كنيد . ولى لفظ خبر ظهور در منع دارد ، و محشى در متن عربى اصل كتاب ذيل اين حديث شرح نسبتا مبسوطى مرقوم فرموده‌اند .\r\n720 - روايت شده است كه در تورات ثبت و مقرّر گرديده : براستى خانه هاى من در روى زمين همان مساجد است ، هلا فرخنده باد آن بنده اى كه در سراى خويش وضو سازد و مرا در خانه‌ام زيارت كند ، البتّه كه گراميداشت ميهمان بر صاحب خانه لازم و فرض است ، هلا آنان را كه در تاريكيهاى شب گام برداشتن بسوى مساجد را پيشه ساخته‌اند بشارت ده كه در روز رستاخيز با نورى درخشان وارد محشر خواهند شد .\r\n721 - و باز روايت شده : آن خانه ها كه در آن بهنگام شب نماز ميكنند يا نماز شب ميگزارند نور آن خانه ها براى اهل آسمان چنان ميدرخشد كه نور ستاره ها براى\r\n","description":"","footnote":"","page_name":" 359 ","page_number":367},
  {"content":"\r\nاهل زمين تابان است .\r\n722 - و روايت شده است : امير المؤمنين عليه السّلام بر منارهء بلندى گذر كرد و دستور فرمود آن را خراب كنند ، سپس فرمود : مناره را بلند نبايد ساخت مگر با پشت - بام مسجد .\r\n723 - همانا بسيار پيش مىآيد كه خداوند تبارك و تعالى اراده فرمايد جملهء اهل زمين را بدون استثناء عذاب فرمايد چندان كه هيچ كس را از آن ميانه فرو مگذارد ، امّا چون سالخوردگان را كه براى نماز و عبادت بسوى مسجد گام برميدارند و نيز كودكان و نوباوگان را كه قرآن مىآموزند بنگرد ببركت ايشان بر همگان رحمت آورد و آن عذاب را تأخير اندازد .\r\nو هر كس بخواهد وارد مسجد شود بايد با آرامش و متانت داخل شود زيرا مساجد خانه هاى خداوند در زمين است و محبوبترين مكانها نزد اوست ، و محبوبترين خلايق در پيشگاه خداوند عزّ و جلّ [ كيست كه 
  ] نخستين فرد از حيث داخل شدن و آخرين فرد بهنگام بيرون آمدن باشد ( يا از همه زودتر به مسجد درآيد و از همه ديرتر بيرون رود ) .\r\nو كسى كه داخل مسجد مىشود يا قصد داخل شدن دارد بايد پاى راست خود را پيش از پاى چپ بدرون نهد ، و اين دعا را بخواند : « بسم الله و با لله السّلام عليك أيّها\r\n","description":"","footnote":"","page_name":" 360 ","page_number":368},
  {"content":"\r\nالنّبيّ و رحمة الله و بركاته ، اللَّهمّ صلّ على محمّد و آل محمّد و افتح لنا أبواب رحمتك ، و اجعلنا من عمّار مساجدك ، جلّ ثناء وجهك « يعنى : با استعانت از خداوند متعال يا به يارى اسم الهى و بياورى ذات مقدّس الهى ( داخل مسجد ميشوم ) درود و سلامتى و رحمتها و بركات الهى بر تو باد اى پيامبر خدا ، خداوندا صلوات و رحمتهاى خاصّه خويش را بر محمّد و تبار او فرست و درهاى رحمتت را به روى ما بگشا ، و ما را از جمله عمارتكنندگان مساجد خود گردان ، ثناى ذات مقدّس تو برتر از آنست كه بدان دست توان يافت .\r\nو چون خواهد كه از مسجد بيرون آيد بايد پاى چپ را پيش از پاى راست بيرون گذارد يا اوّل پاى چپ را بيرون نهد و اين دعا را بخواند : « اللَّهمّ صلّ على محمّد و آل محمّد ، و افتح لنا باب رحمتك » يعنى : خداوندا درود و صلوات خويش را بر محمّد و آل او فرست ، و درهاى رحمتت را به روى ما بگشا .\r\n\r\nباب در بيان مواضعى كه نماز در آن جايز است و مواضعى كه نماز در آن جايز نيست\r\n724 - رسول خدا صلَّى الله عليه و آله فرمود : به من پنج چيز عطا شده كه پيش از من به هيچ كس ديگر عطا نشده است ( يا خداوند متعال مرا پنج چيز كرامت فرموده كه پيش از من به هيچ كس ديگر آنها را كرامت نفرموده است ) اوّل آنكه همهء زمين را براى\r\n","description":"","footnote":"","page_name":" 361 ","page_number":369},
  {"content":"\r\nمن و امّتم نمازگاه و پاكى آفرين قرار داده است ( شايد منظور اينست كه روى زمين براى پيامبر صلَّى الله عليه و آله و امّت آن حضرت همه جايش در حكم مسجد باشد يعنى ثواب نماز در هر جاى زمين كه خوانده شود همانند نمازيست كه امّتهاى گذشته در مسجد بجا مىآورده‌اند يا ممكنست منظور اين باشد كه امّتهاى گذشته بايد نماز را در مكان خاصّى بجا آورند نه در هر مكان كه خود بخواهند يا امكان داشته باشد ، مثلا : يهود بايد عبادات خود را لزوما در كنيسه و بيعه بجا آورند و ممكنست مراد از مسجد محلّ نهادن پيشانى بر خاك يا آنچه غير مأكول كه از زمين بيرون مىآيد باشد كه در امم ديگر غير از اينست و منظور از پاكسازى و پاكى آفرينى زمين ظاهرا همان خاصيّت پاككنندگى خاك بعنوان جايگزين آب در طهور باشد يا خاك و سنگ كه بر آنها تيمّم ميتوان كرد و امثال آنها و خدا بهتر ميداند ) .\r\nدوّم آنكه با رعب و وحشت ( كه در دل دشمنان ايجاد مىشود ) نصرت و يارى يافتم ، سوّم آنكه غنيمت بدست آمده از كافران بر من حلال گشت ( ظاهرا براى پيامبران سابق به اين صورت حلال نبوده است چون در تاريخ غالبا مشاهده ميكنيم كه بجاى جمع آوردن غنائم آن را ميسوزانيده‌اند ) . چهارم آنكه مرا جوامع سخنان نغز و حكمت آميز ( كه قرآن است ) كرامت شد . پنجم آنكه خداوند تعالى مرا اجازهء شفاعت فرمود .\r\nو خواندن نماز در هر جاى زمين جايزست جز مواضع بخصوصى كه از نماز در آنجا نهى شده است .\r\n725 - امام صادق عليه السّلام فرمود : ده موضع است كه در آن نماز نميتوان خواند : گل ، آب ، حمّام ، گورستان ، ميان شاهراه ، بر لانه هاى مورچگان ، خوابگاه شتران ، محلّ جريان آب ، و شوره زار ، و بر روى برف يا يخ . ( در مورد لانه مورچگان\r\n","description":"","footnote":"","page_name":" 362 ","page_number":370},
  {"content":"\r\nاز خاك اضافى كه بالاى لانه يا بيرون آن روى هم ميريزند كاملا مشخّص است و خوابگاه شتران منظور جاييست كه در كنار آبشخور آنان كه وقتى مرتبهء اوّل مقدارى آب مينوشد در آنجا استراحت مىكند تا آب در قسمتهاى ذخيرهء بدنش جابجا شود و باز برميخيزد و براى بار دوّم آب مينوشد و معمول بوده كه اطراف آن را با قضاى حاجت آلوده ميساخته‌اند ، و ضمنا نهى از بجا آوردن نماز در محلّهاى مذكور اعمّ از حرمت و كراهت است ، بعضى حرام است و بعضى مكروه ) .\r\n726 - و روايت شده كه نماز در اين مواضع ( كه در فاصله مدينه تا مكَّه معظَّمه قرار گرفته ) نميتوان خواند : يكى در بيداء ( كه موضعى است در راه مكَّهء بفاصلهء هفت ميل از مدينه يا بفاصلهء يك ميل از ذى الحليفه ، اينجا همان محلَّى است كه در روايات آمده كه پس از ظهور و قيام قائم آل محمّد عليهم الصّلاة و السّلام رجال و لشكرش را خود فرو خواهد برد ) . ديگر در ذات الصّلاصل ( صلاصل خود بمعنى گل سرخ رنگ آميخته با ريگ است ) و ديگر در وادى الشّقرة ( كه اينجا نيز محلَّى در ميان راه مكَّه است ) و بالاخره در وادى ضجنان . « 1 » .\r\nو هر گاه شخص در ميان گل يا آب باشد و وقت نماز فرا رسد و امكان خروج از آن نيز نداشته باشد به ايماء و اشاره نماز را بجا آورد به نحوى كه سجدهء و از ركوعش پائينتر باشد ( ظاهرا اين در صورتى است كه گل تا قسمتهاى فوقانى بدن را فرا گرفته باشد و گر نه چنانچه فقط پاى او در گل يا آب باشد ركوع را ميتواند بنحو عادى انجام دهد و سجود را به ايما بجاى آورد ) و نماز خواندن در رختكن حمّامها إشكال ندارد ، البتّه خواندن نماز در حمّام از آن روى مكروه گشته كه آنجا پناهگاه شياطين ( يا\r\n\r\n","description":"","footnote":"\r\n« 1 » ضجنان نام كوهى است در مكّهء معظَّمه .\r\n","page_name":" 363 ","page_number":371},
  {"content":"\r\nبمعنى عام عوامل مضرّه ) است .\r\nتذكر : اين فتوا مغاير با فتواى مؤلف - رحمه الله - در آخر باب نماز خوف و مطارده است چون در آنجا ميفرمايد : « و شخص عريان نشسته نماز ميگزارد . . . تا آنجا كه ميگويد : و در آب و گل نماز را با ايماء بجا مىآورد و ركوعش كمتر و پستتر از سجود اوست » و همين درست است چنان كه نصوص دال بر اين معنى در جاى خود خواهد آمد .\r\n727 - على بن جعفر از برادرش موسى بن جعفر عليهما السّلام سؤال كرد در مورد نماز در حمّامخانه ها ، و آن حضرت پاسخ فرمود : اگر محلّ نماز خواندن پاكيزه و تميز باشد [ نماز را 
  ] اشكالى نيست - منظور در رختكن حمّام است - . ( توضيح : عبارت « منظور رختكن حمّام است » عبارت صدوق مؤلَّف كتاب - رحمه الله - است ، و اين تأويل بسيار بعيد مينمايد چه رختكن خارج از محيط حمامخانه است ، اگر چه نداشتن اشكال منافات با كراهت ندارد . و ظاهرا كراهت خواندن نماز در آن موضع بمعنى آنست كه ثوابش كمتر است ) .\r\nو امّا گورها را جايز نيست كه قبله سازند يعنى در برابر آن به نماز ايستند يا قبرستان را مسجد كنند ، يا اينكه در گورستان نماز گزارند ، و اشكال ندارد كه در فاصلهء گورها بايستند و نماز گزارند به شرطى كه قبر يا قسمتى از آن برابر قبله نباشد . و مستحبّ است ميان نمازگزار و قبر از هر طرف ده ذرع فاصله باشد . و امّا در ميان راه هاى اصلى نماز گزاردن جايز نيست ، و نيز در شاهراه نميتوان نماز كرد ، امّا بر آن برآمدگيها كه\r\n","description":"","footnote":"","page_name":" 364 ","page_number":372},
  {"content":"\r\nدر ميان بزرگراهها يا راههاى اصلى است اشكالى ندارد نماز بخوانند .\r\n728 - امام رضا عليه السّلام فرمود : هر شارع و راهى كه مردم در آن رفت و آمد ميكنند ( يعنى هم اكنون دائر است و در آن تردّد مىشود نه شارعى كه متروك شده ) خواه جادّه داشته باشد خواه نداشته باشد جايز نيست يا بعبارت بهتر سزاوار نيست كه در آن نماز گزارند ، پرسيدند : پس كجا نماز بخوانند ؟ فرمود : در سمت راست و سمت چپ شارع .\r\n729 - حلبى از امام صادق عليه السّلام سؤال كرد : در مورد نماز خواندن در پايگاههاى گوسفندان كه در آنجا چگونه است ؟ آن حضرت فرمود : در آنجا نماز بگذار ، ولى آنجا كه شتران را پس از آب دادن ميخوابانند تا بار ديگر آب دهند ، نماز مگذار مگر آنكه بترسى كالايت از بين برود ، در اين صورت آنجا را بروب و آبى بر آنجا بريز ( كه اگر نجاستى آنجاست پاك شود چنان كه در هر كجاى ديگر هم كه مورد نجاست و همى پيش مىآيد شارع مقدّس حكم بريختن آب يا رشّ ماء به منظور رفع وهم فرموده است ) آنگاه نماز كن ، باز حضرت فرمود : و نماز خواندن در زمين شوره زار مكروه است مگر آنكه مكان نرمى باشد كه پيشانى به صورت هموار بر آن قرار گيرد .\r\n730 - از امام صادق عليه السّلام پرسيدند كه در خانه هاى مجوس نماز ميتوان خواند ؟ در حالى كه در آنجا آب بپاشند ، آن حضرت فرمود : اشكالى ندارد ، حلبى ( راوى حديث ) گويد : من خود گاه امام صادق عليه السّلام را در راه مكه ميديدم محلّ\r\n","description":"","footnote":"","page_name":" 365 ","page_number":373},
  {"content":"\r\nسجدهء خود را آب ميپاشيد ، و بعد بر آن موضع كه هنوز رطوبت داشت و خشك نشده بود سجده ميفرمود ، و گاه هم پيش مىآمد كه جايى را آب نميريخت چون ميديد موضع خود پاكيزه است ، يا موضعى را كه ميديد پاكيزه است ديگر آب بر آن نميپاشيد .\r\n731 - صالح بن حكم گويد : از امام صادق عليه السّلام راجع به چگونگى نماز در كليسا و كنيسه ( معبد يهود ) پرسيدند ، آن حضرت فرمود : در آنجا نماز بگزار ( مانعى ندارد ) عرضكردم : اگر ايشان در آنجا مشغول نماز باشند هم نماز بخوانم ؟ فرمود : آرى مگر در قرآن نميخوانى * ( قُلْ كُلٌّ يَعْمَلُ عَلى شاكِلَتِه فَرَبُّكُمْ أَعْلَمُ بِمَنْ هُوَ أَهْدى سَبِيلًا ) * ( يعنى : اى پيغمبر بگو هر كس بطريقه و مذهب خود رفتار مىكند و پروردگار تو باينكه كداميك راهشان درستتر است داناتر است . اسراء : 84 ) تو بر قبله خود نماز كن و ايشان را به حال خود گذار .\r\n732 - زراره از امام باقر عليه السّلام در مورد بامى كه بر آن بول كرده باشند ، يا مكانى كه در آن نماز ميخوانند سؤال كرد كه حكم آن چگونه است ، آن حضرت فرمود :\r\nهر گاه آفتاب آن را خشك كرده باشد بر آن موضع نماز كن كه آنجا پاك است و نجس نيست بدليل خشك بودن و عدم بقاء عين و بالنتيجه عدم انتقال نجاست ظاهرا ) .\r\n733 - عامر بن نعيم قمّى از امام صادق عليهم السّلام پرسيد : منازلى كه در بين راه هاست ( يا مهمانخانه ها ) و مردم در آنجاها منزل ميكنند و بول و سرگين\r\n","description":"","footnote":"","page_name":" 366 ","page_number":374},
  {"content":"\r\nچهار پايان ريخته ، و يهود و نصارى نيز بدان وارد ميشوند چگونه در آنجا نماز كنيم يا تكليف ما با نماز خواندن در آنجا چيست ؟ فرمود : جامه ات را بينداز و روى آن نماز بخوان .\r\n734 - علىّ بن مهزيار از امام هادى عليه السّلام سؤال كرد : هر گاه شخصى در بيداء ( صحراء ) باشد و وقت نماز فريضه فرا رسد ، و اگر بخواهد از بيداء خارج شود وقت نماز فوت مىشود يا وقت به آخر ميرسد ، اين شخص با نماز چه كند در صورتى كه نماز خواندن در بيداء را نهى كرده‌اند ؟ فرمود : همان جا نماز بخواند ، البتّه نه در وسط راه يا جادّه ( بلكه در يكى از دو طرف راه ) .\r\n735 - ايّوب بن نوح نيز پاسخ همين سؤال ( نماز در بيداء ) را از امام هادى عليه السّلام روايت كرده كه فرمود : از ميان جادّه بكنارى ميرود از سمت راست يا سمت چپ جادّه و آنجا نماز ميگزارد .\r\n736 - علىّ بن جعفر از برادر خود موسى بن جعفر عليهما السّلام پرسيد : اطاق و خانه اى كه نور آفتاب به آن نميرسد يا نميتابد و از طرفى بول آن را نجس كرده ، و غسل جنابت در آن كرده‌اند ( يا ازالهء منى در آنجا كرده باشند ) اگر خشك شده باشد آيا ميتوان در آنجا نماز خواند ؟ فرمود : آرى . باز ( علىّ بن جعفر ) گويد : از آن حضرت\r\n","description":"","footnote":"","page_name":" 367 ","page_number":375},
  {"content":"\r\nپرسيدم كه نماز خواندن در ميان قبور جايز است ؟ فرمود : اشكالى ندارد .\r\n737 - عمّار ساباطى از امام صادق عليه السّلام سؤال كرد از بوريا يا حصيرى كه نى آن را در آب آلوده يا نجس خيس كرده باشند ، آيا نماز خواندن بر آن جايز است ؟\r\nآن حضرت فرمود : هر گاه خشك شده باشد باكى نيست كه بر آن نماز كنند .\r\nشرح : « بايد دانست كه مراد در اين گونه روايات مكان نماز گزاردن مورد نظر است نه محلّ سجده ) .\r\n738 - زراره از امام باقر عليه السّلام در مورد تكَّه حصير يا تشكچه اى كه در كجاوه مياندازند سؤال كرد كه هر گاه روى آن جنب شده باشند ( يا منى ريخته باشد ) آيا ميتوان در كجاوه روى آن نماز خواند ؟ فرمود : نماز خواندن روى آن اشكال ندارد .\r\n739 - محمّد بن مسلم از امام باقر عليه السّلام روايت كرده است كه فرمود : در مورد تمثالها و صورتها اگر آن را زير پايت انداخته باشى اشكال ندارد روى آن نماز گزارى . ( البتّه عدم اشكال منافات با كراهت ندارد ) .\r\n740 - ابو بصير از امام صادق عليه السّلام سؤال كرد : از تكيه گاهها ( پشتىها ) كه در منازل است و بر آن تمثال و صورت نقش ميكنند هر گاه در سمت راست يا سمت چپ نمازگزار باشد حكم آن چيست ؟ آن حضرت فرمود : چنانچه در جهت قبله يا برابر قبله ( در مقابل نمازگزار ) نباشد اشكالى ندارد ، و اگر چيزى از آن قبيل در\r\n","description":"","footnote":"","page_name":" 368 ","page_number":376},
  {"content":"\r\nمقابل تو برابر قبله باشد آن را بپوشان آنگاه نماز بخوان .\r\n741 - و نيز پرسيدند از صورتهايى كه روى فرش نقش شده و داراى دو چشم است و بخواهى روى آن نماز كنى حكمش چيست ؟ امام عليه السّلام فرمود : اگر داراى يك چشم است ( نيمرخ ) اشكال ندارد ، ولى اگر دو چشم داشته باشد و تو نماز بخوانى نميشود يا جايز نيست . توضيح : « منظور از يك چشم بودن آنست كه تصوير را از نيمرخ برداشته يا منعكس كرده باشند كه فقط يك چشمش پيداست و اساسا چنين تصويرى نقش كامل محسوب نميشود » .\r\n742 - و باز آن حضرت فرمود : اشكال ندارد نماز بخوانى در حالى كه چشمت بتصاوير و صورتها مىافتد مشروط بر آنكه داراى يك چشم باشد .\r\n743 - امام صادق عليه السّلام فرمود : در خانه اى كه سگ نگه مىدارند نماز مگذار ، مگر آنكه سگ شكارى باشد ، و نيز درب اطاقى را كه در آن نماز ميخوانى ببندى ( تا مبادا سگ داخل شود ) در اين صورت اشكالى ندارد كه در آنجا نماز گزارى ، همانا فرشتگان به خانه اى كه سگ در آن باشد و خانه اى كه در آن صورت و تمثال باشد و نيز خانه اى كه در آن در ظرفى بول كنند قدم نميگذارند .\r\nو نماز خواندن در خمخانه يا محلَّى كه شراب در ظرف سربسته است جايز نيست .\r\n744 - ابو بصير از امام صادق عليه السّلام روايت كرده كه آن حضرت فرمود : هر\r\n","description":"","footnote":"","page_name":" 369 ","page_number":377},
  {"content":"\r\nكس در محلَّى باشد كه از ترس دشمن يا درندگان نتواند بر زمين مستقرّ شده و بىاضطراب نماز بجاى آورد ، بايد نماز خود را با ايماء و اشاره بخواند و همچنين است اگر در سرزمين منقطع از بلاد اسلام يا سرزمين كفّار باشد كه خوف اسارت و خطر در ميان باشد .\r\n745 - و سماعة بن مهران از آن حضرت سؤال كرد در بارهء اسيرى كه مشركان و كافران او را باسارت بگيرند و وقت نماز فرا رسد و كافرى كه او را اسير كرده اجازهء نماز به او ندهد ، يا از نماز خواندن منعش كند چه بايد بكند ؟ فرمود : با اشاره سر يا چشم به ايماء نماز بگزارد .\r\n746 - معاوية بن وهب از امام صادق عليه السّلام پرسيد : آيا مرد و زنى كه در يك اطاق هستند مىتوانند همزمان نماز بخوانند ؟ آن حضرت فرمود : هر گاه در ميان آن دو باندازهء يك شبر فاصله باشد زن محاذى يا در امتداد و يا در پس مرد ايستاده و به تنهائى نماز بخواند و مرد نيز به همين ترتيب به تنهائى نماز بخواند اشكالى ندارد .\r\n747 - در روايت زراره از امام باقر عليه السّلام منقولست كه آن حضرت فرمود : هر گاه ميان زن و مرد باندازهء يك گام فاصله باشد ، يا به قدر استخوان ذراع و بيشتر باكى نيست كه زن محاذى و يا برابر مرد بايستد و تنها نماز گزارد .\r\n748 - و جميل از امام صادق عليهم السّلام روايت كرده كه آن حضرت فرمود :\r\nاشكال ندارد وقتى مرد به نماز ايستاده است زن در برابر يا جلوى او قرار گرفته و مرد\r\n","description":"","footnote":"","page_name":" 370 ","page_number":378},
  {"content":"\r\nنماز بخواند ، زيرا رسول خدا صلَّى الله عليه و آله خود به نماز ميايستاد در حالى كه عائشه حائض بود و در مقابل آن حضرت روى زمين دراز كشيده بود ، و وقتى رسول خدا صلَّى الله عليه و آله ميخواست سجده كند بپاهاى او اشاره ميفرمود و عائشه پاهايش را بر ميداشت تا آن حضرت سجده كند .\r\nو نيز اشكالى ندارد روبروى مرد و زنى كه مشغول نمازند مخدّه يا بالش و چيز ديگرى باشد .\r\n\r\n( در بيان لباسهايى كه با آن ميتوان نماز خواند و لباسهائى كه با آن نميتوان نماز خواند و انواع جامه ها )\r\n749 - محمد بن مسلم از امام باقر عليه السّلام روايت كرده است كه از آن حضرت سؤال كردم اگر پوست حيوان مرده اى دبّاغى شده باشد ميتوان با آن نماز خواند ؟\r\nفرمود : نه ، اگر چه هفتاد بار دبّاغى شود .\r\n750 - از امام صادق عليهم السّلام در بارهء تفسير فرمايش خداوند عزّ و جلّ به موسى عليهم السّلام سؤال كردند كه ميفرمايد : * ( فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً ) * يعنى : اى موسى كفشهايت را از خود جدا ساز كه تو در وادى مقدّسى هستى كه پر از خير و بركت است ، آن حضرت فرمود : چون كفشهايش از پوست دراز گوش مرده بود .\r\n","description":"","footnote":"","page_name":" 371 ","page_number":379},
  {"content":"\r\n751 - از امام باقر و امام صادق عليهما السّلام پرسيدند : گاهى ما لباسى ميخريم كه آلوده به شراب و چربى گوشت خوك است يعنى بافندگان آن جامه شراب يا چربى خوك مصرف ميكنند ، يا آن را بوسائل بافندگى خود ميمالند آيا ميتوانيم قبل از آب كشيدن آن لباس با آن نماز بخوانيم ؟ فرمودند : آرى ، اشكال ندارد ، زيرا خداوند عزّ و جلّ تنها خوردن و نوشيدن آنها را حرام فرموده ، پوشيدن و دست زدن به آن و نماز خواندن با آن را تحريم نفرموده است . توضيح « اكثر علماء اماميّه بر آنند كه أجزاء حيوان حرام گوشت هر چند پاك باشد همراه نمازگزار نبايد باشد ، و اين حديث را حمل بر احتمال وجود چربى خوك يا شراب ميكنند نه آنكه يقين داشته باشد ببودن آنها ، و يا حمل ميكنند بر تقيّه ، زيرا علماء عامّه خنزير را پاك ميدانند » .\r\n752 - محمّد بن علىّ حلبىّ از امام صادق عليه السّلام پرسيد : شخصى كه تنها يك لباس آلوده به بول در اختيار دارد و نميتواند آن را آب بكشد آيا ميتواند در آن نماز بخواند ؟ آن حضرت فرمود : در همان جامه نماز كند .\r\n753 - عبد الرّحمن بن أبي عبد الله از امام صادق عليه السّلام پرسيد : هر گاه شخص در جامه اى كه بتن دارد جنابت پيدا كند و منى به آن جامه برسد ، و لباس ديگرى با خود نداشته باشد ، و نيز نتواند آن لباس را بشويد براى نماز چه كند ؟ فرمود : در همان جامه نماز بخواند .\r\n( خبر بعد مفسّر اين خبر است ) .\r\n","description":"","footnote":"","page_name":" 372 ","page_number":380},
  {"content":"\r\n754 - و در خبرى ديگر آمده كه آن حضرت فرمود : در همان جامه ( آلوده به نجاست ) نماز بخواند ، و چون آب يافت آن را بشويد و نمازش را دوباره بخواند .\r\n755 - علىّ بن جعفر از برادرش موسى بن جعفر عليهما السّلام سؤال كرد : شخصى كه برهنه باشد و وقت نماز فرا رسد و او جامه اى داشته باشد كه نيمى از آن يا تمام آن خونين است ، در همان لباس نماز بخواند يا نماز را برهنه بجاى آورد ؟ آن حضرت فرمود : اگر آب پيدا كرد لباسش را ميشويد و اگر آبى نيافت با همان لباس ( آلوده ) نماز بخواند و برهنه نماز نكند توضيح : « اين حديث و چند خبر اخير صراحتا نماز خواندن بدون لباس و ساتر را منع مىكند و از مجموع آنها مستفاد مىشود كه على ايّ حال برهنه نماز نميتوان خواند مگر آنكه اساسا هيچ نوع پوششى در دست نباشد كه در اين صورت چگونگى انجام نماز هم متفاوت خواهد بود » .\r\n756 - صفوان بن يحيى نامه اى به امام كاظم عليه السّلام مرقوم داشته است كه در آن سؤال شده بود : مردى دو جامه با خود دارد كه يكى از آن دو آلوده به بول است ولى نميداند جامه آلوده به نجاست كداميك از آن دو است و در اين هنگام وقت نماز نيز فرا ميرسد و او ميترسد تا دست يافتن به جامهء ديگرى كه پاك باشد وقت بگذرد و آب هم در اختيار ندارد ( تا هر دو جامهء يا يكى از دو مشكوك را آب بكشد ) چه بايد بكند ؟ فرمود : در هر دو جامه نماز بخواند . گرد آورندهء اين كتاب - رحمه الله -\r\n","description":"","footnote":"","page_name":" 373 ","page_number":381},
  {"content":"\r\nميفرمايد : يعنى در هر يك از دو جامه جداگانه و به تنهائى نماز ميخواند .\r\nو مترجم گويد : « اگر بيش از دو لباس داشت و مشكوك بود مثلا پنج دست لباس داشت و دو دست آن نجس بود ولى معين نبود كدام پاك و كدام ناپاك است از تعداد لباس متنجّس يكى اضافه كند يعنى در سه لباس نماز بخواند و همچنين در بيشتر » .\r\n757 - محمّد بن مسلم گويد : به امام محمّد باقر عليه السّلام عرضكردم : هر گاه لباسى كه بتن دارم آلوده به خون باشد و من وقتى متوجّه آن شوم كه به نماز ايستاده‌ام يا مشغول خواندن نماز باشم ، تكليفم در اين هنگام چيست ؟ امام عليه السّلام فرمود : اگر خون را ميبينى و لباس ديگرى نيز غير از آن بر تن دارى ( كه ساتر عورت باشد ) آن جامهء آلوده به خون را از تن بيرون آورده كنار گذار و با آن ( جامهء ديگر كه زير آن بر تن داشته اى ) نماز بخوان ، امّا اگر لباس ديگرى غير از آن لباس آلوده بر تن ندارى ، با همان جامهء خونين نمازت را بپايان ببر و تمام كن و اين خود در صورتى است كه مقدار خون مورد نظر از اندازهء يك درهم بيشتر نباشد كه در اين صورت لازم نيست نمازت را هم اعاده كنى ، و اگر هم خون از اندازهء يكدرهم كمتر باشد كه ديگر اهميّتى ندارد چه آن را ببينى و چه نبينى ( بدون آنكه آن را ازاله نموده و آب كشيده باشى ميتوانى با آن نماز بخوانى ) حال چنانچه خون را به چشم ببينى و مقدار آن بيش از اندازه يكدرهم باشد و تو آن را نشسته و در آن جامه نمازهاى بسيارى را يا چندين نماز را با آن لباس خوانده باشى ، بايد همهء آن نمازها را دوباره بخوانى ، چون خون مانند منى و بول\r\n","description":"","footnote":"","page_name":" 374 ","page_number":382},
  {"content":"\r\nنيست ( بلكه براى خون اندازه اى قرار داده‌اند كه اگر بدان حدّ نرسد شارع مقدّس نماز خوانده با آن را رخصت فرموده است ، در صورتى كه بول و منى به هر ميزان كه باشد و لو بسيار ناچيز معفوّ و قابل اغماض نخواهد بود . ) ، سپس آن حضرت منى را بخاطر نشان ساخت ، و در خوص ازالهء آن مبالغه بسيار نمود و تأكيد فرمود كه حكم نجاست آن سختتر از بول است ، بعد فرمود : منى را چه قبل از نماز ببينى و چه بعد از نماز در هر حال بر تو واجب است نمازت را دوباره با لباس پاك بجا آورى ( نمازهائى را كه با لباس آلوده به منى خوانده اى ) ، و اگر جامه ات را بازرسى كرده و در آن به اثرى از منى برخورد نكرده باشى و با همان لباس نماز بخوانى و بعد معلوم شود ديگر لازم نيست آن را اعاده كنى ( زيرا از كجا معلوم كه بعدا آلوده نگشته باشد ) ، و همين گونه است حكم بول از نظر نمازگزار .\r\n758 - امير المؤمنين صلوات الله عليه فرمود : « شمشير همانند رداء است مادام كه در آن خونى مشاهده نكرده اى ميتوانى با آن نماز گزارى ، و كمان نيز مانند رداء است » با اين فرق كه :\r\n759 - « جايز نيست شخصى در حالى كه شمشير ذر برابر اوست نماز گزارد ، زيرا قبله خود محلّ أمن است » « 1 » اين كلام را از امير المؤمنين عليه السّلام روايت كرده‌اند .\r\n760 - علىّ بن جعفر از برادر خود موسى بن جعفر عليهما السّلام سؤال كرد : هر گاه سه پايه اى ( رخت آويز پايه دارى ) در مقابل شخص باشد و بدان لباس آويخته باشند آيا ميتواند در چنين موضعى نماز بخواند ؟ آن حضرت فرمود : بلى اشكالى ندارد .\r\n\r\n","description":"","footnote":"\r\n« 1 » زيرا اسلحه را معمولا ميان خود و دشمن مينهند و قبله را خداوند امن قرار داده است .\r\n","page_name":" 375 ","page_number":383},
  {"content":"\r\n761 - باز از آن حضرت پرسيد : آيا شخص ميتواند نماز بخواند در صورتى كه سير يا پياز در پيش روى اوست ؟ ( ظاهرا با توجّه به بويناك بودن آنها كه مانع حضور قلب است سؤال شده ) آن حضرت فرمود : اشكالى ندارد .\r\n762 - و باز از آن حضرت پرسيد آيا شخص ميتواند بر يونجه بدان گونه كه تازه روئيده نماز كند ؟ ( زيرا با توجّه به مأكول بودن آن ميتواند محلّ دغدغه خاطر باشد ) امام عليه السّلام فرمود : چنانچه پيشانى شخص به زمين بچسبد يعنى يونجه را بخواباند يا كنار زند به نحوى كه پيشانى روى زمين قرار گيرد ، اشكالى ندارد .\r\n763 - و باز از آن حضرت پرسيد : آيا شخص ميتواند بر علف و گياه تازه يا چمن مرغزار نماز گزارد با وجود اينكه به زمين ساده نيز دسترسى دارد ؟ آن حضرت فرمود :\r\nآرى ، اشكالى ندارد .\r\n764 - و نيز از آن حضرت پرسيد : آيا شخص ميتواند نماز بخواند در حالى كه چراغى در برابر او در جهت قبله قرار گرفته باشد ؟ آن حضرت فرمود : روا نيست هنگام نماز رو بسوى آتش كند .\r\nمصنّف گويد : اين اصلى است كه وجوبا بايد آن را مورد عمل قرار دهند .\r\n765 - و امّا آن حديثى كه از امام صادق عليه السّلام روايت شده كه آن حضرت فرموده : اشكالى ندارد كه شخص نماز بخواند و آتش و چراغ و تمثال يا صورت در\r\n","description":"","footnote":"","page_name":" 376 ","page_number":384},
  {"content":"\r\nبرابر او باشد ، زيرا آن كسى ( خدائى ) كه شخص نماز را بخاطر او و بفرمان او و براى او بجا مىآورد به انسان نزديكتر از چيزهائيست كه ( به صورت مادّى ) در برابرش يا پيش رويش قرار دارد . و اين حديثى است كه با اسناد منقطع ( آخر سند منقطع شده است ) از سه تن كه احوالشان بر ما مجهول و ناشناخته است روايت كرده‌اند و حسن بن علىّ كوفى آن را روايت كرده و او شناخته شده است ، از حسين بن عمرو ، از پدر خود ، از عمرو بن ابراهيم الهمدانى - كه ايشان جملگى مجهولند - و شخص اخير بىواسطه يا بيك واسطهء نامعلوم از امام صادق عليه السّلام روايت كرده است كه آن حضرت اين سخن را فرمود ، لكن با وجود اينكه اين حديث عيوب ذكر شده را داراست مع ذلك از چند خصوصيّت برخوردار است كه موجب عدم ردّ اين حديث است از جمله رخصتى در آنست كه با علَّتى همراه شده يعنى علَّت حكم در حديث واقع است ( كه خود از قرائن صحّت حكم است ) و نيز از ثقات و راستگويانى كه محل اعتمادند صادر شده ( كه در كتب خويش آن را آورده‌اند ) و پس از اين ثقات است كه بافراد مجهول پيوسته و مرسل شده است ، پس با اين اوصاف اگر كسى بدين حديث عمل كند راه خطا نپيموده و كار نادرستى نكرده است ، البتّه بعد از آنكه بداند اصل در اين مورد همان نهى است و تا جايى كه ممكنست بدان رفتار نكند ، و تجويز اين امر رخصتى است كه در حال ضرورت يا بطور مطلق بدان ميتوان عمل نمود ، و رخصت خود رحمت خداوندى است .\r\n766 - از امام صادق عليه السّلام پرسيدند : نماز كردن در كلاه سياه رنگ چگونه\r\n","description":"","footnote":"","page_name":" 377 ","page_number":385},
  {"content":"\r\nاست ؟ فرمود : با كلاه سياه نماز مكن كه آن پوشش اهل دوزخ است . ( اين نهى را حمل بر كراهت كرده‌اند . بايد توجّه داشت كه لباس و پرچم سياه علامت مشخّصه بنى عبّاس بوده است و در تاريخ سياه جامگان همان پيروان بنى عبّاس هستند ، و ظاهرا به نظر ميرسد سؤالاتى كه در خصوص جامه و دستار سياه از امامان عليهم السّلام به عمل مىآمده و نيز پاسخ آن بزرگواران به اين گونه پرسشها بدون ملاحظه شعار بنى عبّاس نبوده باشد زيرا آنان نيز حديثى مشعر بر استحباب پوشيدن جامه سياه وضع كرده بودند ، و آن را سنّت ميشمردند ، لذا به نظر ميرسد چندين مبالغه كه ائمّهء هدى عليهم السّلام فرموده‌اند از اين جهت باشد ، و الله تعالى يعلم ) .\r\n767 - و از جمله مطالبى كه امير المؤمنين عليه السّلام به اصحاب خويش مىآموختند يكى اين بود كه : لباس سياه بر تن مكنيد كه آن جامهء فرعون است .\r\n768 - رسول خدا صلَّى الله عليه و آله جامهء سياه را دوست نميداشت مگر در مورد سه چيز : عمامه يا دستار ، و پاى افزار ( موزه ) و عبا كه در اين سه چيز اگر سياه باشد كراهت نيست ( يعنى كراهت شديد نيست ) .\r\n769 - روايت شده است كه جبرئيل عليه السّلام در حالى كه قباى سياهرنگى بر تن داشت و كمر بندى بميان بسته بود كه خنجرى بدان آويخته بود به حضور رسول خدا صلَّى الله عليه و آله آمد ، آن حضرت به او فرمود : اى جبرئيل اين چه سر و وضعى است كه به خود گرفته اى ؟ گفت : اى محمّد اين هيأت فرزندان و تبار عموى تو عبّاس است ، وا اسفا بر فرزندان تو از دست اولاد عمويت عبّاس ، پس پيامبر صلَّى الله عليه\r\n","description":"","footnote":"","page_name":" 378 ","page_number":386},
  {"content":"\r\nو آله نزد عبّاس رفت و فرمود : اى عمّ واى بر فرزندان من از جور فرزندان تو ، عبّاس گفت : اى رسول خدا آيا اجازه ميدهى خود را مقطوع النّسل سازم ؟ آن حضرت فرمود :\r\nقلم بدان چه شدنى است جارى شده و باصطلاح : كار از كار گذشته است .\r\n770 - اسماعيل بن مسلم سكونى از امام صادق عليه السّلام روايت كرده كه آن حضرت فرمود : خداوند عزّ و جل بيكى از انبياء بنى اسرائيل وحى فرمود : به مؤمنان بگو لباس دشمنان مرا در بر نكنند ، و طعام دشمنان مرا نخورند ، و بر طريقه دشمنان من نپويند ( يا با ايشان سلوك نكنند ) كه مبادا آنها نيز مرا دشمن شوند همچنان كه آنان دشمن من هستند .\r\nالبتّه پوشيدن لباس سياه براى تقيّه گناه ندارد .\r\nتوضيح : « علماء ما اين نهى را كه نسبت به استفاده از شعار و لباس سياه يا همسانى با سياه جامگان بنحو عام وارد شده و در آن مبالغه نيز گرديده حمل بر كراهت شديد كرده‌اند ، لكن با توجّه به جملهء اخير ( كه مصنّف - رحمه الله - اعلام ميدارد استفاده از لباس سياه به منظور تقيّه گناهى ندارد ) به نظر ميرسد صدوق - رضوان الله تعالى عليه - نهى را حمل بر حرمت كرده است و استبعادى ندارد زيرا در زمان وى هنوز بنى عبّاس روى كار بودند .\r\n771 - از حذيفة بن منصور روايت شده كه گفت : من در حيره ( از شهرهاى\r\n","description":"","footnote":"","page_name":" 379 ","page_number":387},
  {"content":"\r\nباستانى است كه در بيرون كوفه بوده ) خدمت امام صادق عليه السّلام بودم كه فرستادهء ابى العبّاس سفّاح - خليفه و سر سلسله خلفاى عبّاسى نزد آن حضرت آمد كه خليفه شما را ميخواند ، پس امام عليه السّلام بارانى ( شنلى كه روى لباس براى محافظت از باران ميپوشند ) خواستند كه يك روى آن سياه رنگ و روى ديگرش سفيد رنگ بود و آن را بر تن كرد ، و بعد فرمود : متوجّه باشيد من اين جامه را ميپوشم در حالى كه خود ميدانم كه اين لباس اهل دوزخ است . ( يعنى از روى تقيّه ميپوشم ، زيرا شعار بنى عبّاس سياه بوده و پوشيدن لباس سياه در واقع بيانگر هويّت سياسى بنى عبّاس و طرفداران آنان بوده است ) .\r\n772 - رسول خدا صلى الله عليه و آله فرمود : شخص نبايد در حالى كه انگشترى آهنى بانگشت دارد نماز بخواند ( اين نهى حمل بر كراهت شده است ، ظاهرا بخاطر آنكه جنس آهن با تغييراتى كه در تماسّ با آب و هوا پيدا مىكند ايجاد زنگ كرده و آن سمّ است و اساسا ناخوشايند و نامناسب است ) .\r\n773 - و نيز آن حضرت فرمود : خداوند دستى را كه انگشترى آهنى بر انگشت دارد طاهر و پاك نسازد ، يا پاكيزه مبادا آن دست كه انگشترى آهنين بر انگشت دارد . يعنى خداوند توفيق كار خير بدان دست مدهاد .\r\n774 - عمّار ساباطى از امام صادق عليه السّلام روايت كرده است كه از آن حضرت سؤال كردم در بارهء مردى كه نماز گزارد و انگشترى آهنى بر دست داشته باشد چه ميفرمائيد ؟ آن حضرت فرمود : نه ، با آن نماز نكند ، و نيز در غير نماز هم بر\r\n","description":"","footnote":"","page_name":" 380 ","page_number":388},
  {"content":"\r\nانگشت نداشته باشد ، زيرا آهن پوشش اهل دوزخ است .\r\n775 - ابو الجارود از امام باقر عليه السّلام روايت كرده كه فرمود : « همانا رسول خدا صلَّى الله عليه و آله به امير المؤمنين عليهم السّلام فرمود : من هر چه را كه براى خود دوست ميدارم براى تو نيز دوست ميدارم ، و هر آنچه كه براى خود ناخوش و مكروه ميدارم براى تو نيز آن را ناخوش ميدارم ( پس اين توصيه ها را به كار بند ) هرگز انگشترى طلا بر انگشت خويش مكن ، زيرا آن زينت تو در آخرت يا در بهشت خواهد بود ( نه در دنيا ) ، و نيز جامهء سرخ ( قرمزى ) را بر تن مكن كه آن از جمله رداهاى ابليس است ( يا اصولا لباس سرخ لباس مورد علاقهء شيطانست ) و در هنگام سوارى بر بالش ( يا زير انداز پنبه اى كه موقع سوارى بر پشت شتر انداخته و روى آن مىنشسته‌اند ) سرخ رنگ سوار مشو ، كه شيطان بر آن سوار مىشود ، و جامهء حرير مپوش كه خداوند متعال در روزى كه با او ملاقات كنى و يا در روز قيامت پوست بدنت را ميسوزاند » و رسول خدا صلَّى الله عليه و آله پوشيدن حرير يا ابريشمى خالص را براى هيچ مردى از مردان تجويز نفرمود مگر براى عبد الرّحمن بن عوف ، و سببش اين بود كه بدن او بسيار شپش ميگذاشت ، يا مرد پر شپشى بود .\r\n776 - و علىّ بن جعفر از برادر خويش موسى بن جعفر عليهما السّلام سؤال كرد در بارهء كسى كه نماز بخواند و در برابر او يا روبرويش مرغى ( يا يكى از انواع پرندگان ) باشد با توجّه به اينكه سبب اشتغال خاطر مىشود نمازش چه صورت دارد ؟\r\n","description":"","footnote":"","page_name":" 381 ","page_number":389},
  {"content":"\r\nآن حضرت فرمود : مانعى ندارد . و نيز از آن حضرت پرسيد ، در مورد شخصى كه نماز بخواند و پيش رويش درخت خرماى بارورى باشد ( چون ذهن نمازگزار متوجّه آن مىشود ) حكم آن چيست ؟ امام عليه السّلام فرمود : اشكالى ندارد ، يعنى اين عوامل خاصّة خدشه اى به نماز او وارد نمىآورد . و باز از آن حضرت سؤال كرد : هر گاه شخصى در تاكستانى نماز گزارد كه درختانش بار آورده باشد نماز او چه صورت دارد ؟\r\nآن حضرت فرمود : اشكالى ندارد . و باز از آن حضرت پرسيد چه ميفرمائيد در مورد شخصى كه نماز گزارد ، و درازگوشى در برابر او ايستاده باشد ؟ آن حضرت فرمود : ميان خود و آن حيوان نى يا شاخه درختى يا چيز ديگرى از اين قبيل در زمين فرو مىكند كه درازگوش را از حركت باز دارد ( و نتواند موضع سجدهء او را لگد كند يا به او تنه بزند و ايجاد زحمت كند ) بعد بدون تشويش نماز ميخواند ، به اين صورت اشكالى ندارد . و باز از آن حضرت پرسيد : هر گاه بهمراه شخص نمازگزار دبّه اى باشد كه از پوست دراز گوش يا استرى ساخته شده چه حكمى دارد ؟ فرمود : خوب نيست شخص نماز خواند و اينها را با خود داشته باشد مگر اينكه بترسد دزدان آن را ببرند در اين صورت اشكالى ندارد كه هنگام نماز آن را با خود داشته باشد .\r\nو نيز از آن حضرت پرسيد : هر گاه كسى در نماز باشد و بعضى از دندانهايش از محلّ خود حركت كند و بالا آيد و مزاحم شود ، بعبارت ديگر لق شده باشد ميتواند آن را در حال نماز از جايش بكند و بيرون آورد . امام عليه السّلام فرمود : اگر ( وضع دندان بگونه اى است كه ) با كنده شدن به خون نميافتد و دهان شخص خونين نميشود ميتواند آن را بكند و بيرون آورد ، ولى اگر با اين كار دهانش را خون آلود ميسازد ( يا از پيش\r\n","description":"","footnote":"","page_name":" 382 ","page_number":390},
  {"content":"\r\nكاملا معلوم است كه اگر دست به آن بزند خون جارى خواهد شد ) بايد از اين كار دست بردارد .\r\nو باز از آن حضرت سؤال كرد : كسى كه نماز ميخواند اگر پرنده اى در آستين يا جيب لباس خود داشته باشد نماز او با اين وضع چگونه است ؟ فرمود : اگر ميترسد كه چون رهايش كند پرواز نمايد و برود ، همراه داشتن آن اشكالى ندارد .\r\nو باز ( علىّ بن جعفر ) از آن حضرت پرسيد : شخصى كه بر بدنش ثالول است ( يعنى همان دانه هاى گوشت اضافى كه بر سطح پوست دست و بدن بعضى از افراد ميرويد و در اصطلاح عمومى آن را زگيل مينامند و غالبا با بستن يك رشته نخ به انتهاى آن كه موجب قطع جريان خون و سياه شدن آن قسمت مىشود آن را از بدن جدا ميسازند يا خودبخود با اين عمل مىافتد ) يا جراحتى در بدن دارد ، آيا هنگام نماز ميتواند آن زگيل را ( يا هر زائدهء گوشتى يا پوستى ديگر را كه بر سطح بدن ميرويد ) از بدن خود جدا سازد ؟ يا جزئى از گوشت آن زخم را جدا كرده و دور اندازد ؟ آن حضرت فرمود : اگر بيم نداشته باشد كه از محلّ آن خون جارى شود باكى نيست ، ولى اگر ميترسد كه خون روان شود اين كار را نكند .\r\nشارح گويد : « اين خبر محمول بزمانى است كه گوشت جدا شده خشك باشد ، در غير اين صورت تكَّه گوشتى كه از بدن يك جاندار جدا مىشود در حكم ميته و نجس است ، لذا اگر جدا مىكند با آن نماز نخواند و چنانچه مرطوب و مسرى باشد دست را متنجّس مىكند » .\r\nو باز از آن حضرت پرسيد : هر گاه شخصى در حال نماز باشد و كسى سنگى\r\n","description":"","footnote":"","page_name":" 383 ","page_number":391},
  {"content":"\r\nبسوى او پرتاب كند و سر او را بشكند و خون از آن روان شود ، آنگاه شخص نماز را همچنان به حال خود گذارد و برود سر خود را بشويد و با هيچ كس سخن نگويد تا به جايگاه نماز خويش باز گردد ، در اين صورت آيا همان نماز سابق را دنبال مىكند ، يعنى از آنجائى كه ترك كرد ، دوباره ادامه ميدهد يا نمازش را از سر ميگيرد ؟ آن حضرت فرمود : نماز را از سر ميگيرد ، و آنچه را كه قبلا خوانده به حساب نميگذارد و بنا را بر آن نميگذارد .\r\nو باز از آن حضرت پرسيد : شخصى كه در نماز است اگر در جامهء خود فضلهء پرنده اى يا چيز ديگرى ببيند آيا ميتواند در حال نماز آن را بسترد ؟ آن حضرت فرمود :\r\nاشكالى ندارد . و نيز فرمود اشكالى ندارد كه نمازگزار در حالى كه نماز ميخواند به آسمان نظر كند .\r\nتوضيح : « توجّه به اين نكته ضرورى است كه پاره اى از سؤالات علىّ بن جعفر از برادر خويش موسى بن جعفر عليهما السّلام بدين سبب به عمل آمده كه نظر فقهاء عامّه در امثال آن موارد با آراء فقهاء اماميّه مغاير بوده است ، از جمله بعنوان مثال اعتقاد عامّه آنست كه اگر سگ يا دراز گوش يا شخص از برابر نمازگزار بگذرد بروايت ابو هريره نماز باطل مىشود ( خبر ابى هريره در صحيحين مذكور است ) لكن عايشه در مقام انكار قول ابى هريره ( بدان گونه كه گذشت ) گفته است : من بارها در برابر رسول خدا صلَّى الله عليه و آله دراز كشيده بودم و آن حضرت نماز ميخواند . مستند عامّه در مبطل دانستن اين قبيل موارد گاه خبرهاى ابو هريره و گاه قياسات ابو حنيفه است » .\r\n777 - و باز ( علىّ بن جعفر از موسى بن جعفر عليهما السلام ) سؤال كرد در بارهء خلخال كه آيا براى زنان و اطفال بر پا كردن آن خوبست ؟ آن حضرت فرمود : اگر بىصدا باشد يا ايجاد سر و صدا نكند اشكالى ندارد ولى اگر صدا داشته باشد خوب\r\n","description":"","footnote":"","page_name":" 384 ","page_number":392},
  {"content":"\r\nنيست .\r\nمترجم گويد : « بايد دانست كه مراد و منظور از خوب نيست على الظاهر كراهت است » .\r\n778 - و باز از آن حضرت پرسيد : كسى كه نماز ميخواند اگر نافهء مشك بهمراه داشته باشد و آن در جيب او يا در ميان لباسش باشد حكمش چيست ؟ آن حضرت فرمود : اشكالى بر آن نيست .\r\n779 - و نيز از آن حضرت سؤال كرد : آيا جايز است كه شخص نماز بخواند و در دهانش مهره يا مرواريدى باشد ؟ آن حضرت فرمود : اگر اين امر او را از خواندن نماز باز دارد يا مانع صحّت قراءت او شود نه ، ولى اگر مانع او نشود و بتواند كلمات را كاملا تلفّظ كند اشكالى ندارد .\r\n780 - عمّار بن موسى از امام صادق عليه السّلام پرسيد : آيا جايز است شخص در حالى نماز گزارد كه در جهت قبله روبروى او قرآنى يا مكتوبى گشوده باشد ؟\r\nآن حضرت فرمود : نه ، جايز نيست ، عمّار گويد : گفتم اگر چه در جلد يا كيسه اش باشد ؟ فرمود : آرى . ( پاسخ امام عليهم السّلام كه ميفرمايد « آرى » ممكنست تصديق گفتار سائل باشد كه ميپرسد « آيا جايز است » در اين صورت معنى جواز ميدهد . و ممكنست تصديق بخش اخير گفتار سائل باشد كه ميپرسد : « اگر چه قرآن در جلدش باشد ؟ » در اين صورت معنى تصديق اينست كه : جايز نيست هر چند در جلدش قرار داشته باشد . بعبارت ديگر امام عليه السّلام با لفظ آرى منع از باز بودن مصحف را به صورتى كه در جلدش قرار داشته باشد نيز تسرّى ميدهد ) .\r\n","description":"","footnote":"","page_name":" 385 ","page_number":393},
  {"content":"\r\nو باز عمّار از امام صادق عليه السّلام پرسيد در بارهء شخصى كه نماز بگزارد و در برابرش جامى باشد كه درون آن مايع يا چيزى بسيار معطَّر است قرار داشته باشد ، آيا بدين صورت نماز خواندن جايز است ؟ آن حضرت فرمود : آرى ، جايز است . باز گويد :\r\nپرسيدم آيا جايز است شخص نماز بگزارد در حالى كه روبرويش عود سوز ( ظرفى كه از برنز يا مسّ ميساخته‌اند ) قرار داشته باشد ؟ فرمود : آرى ، گويد : گفتم اگر چه در آن ظرف آتشى افروخته باشند ؟ آن حضرت فرمود : نه ، نماز نكند تا اينكه ظرف آتش را از قبله دور سازد .\r\nو باز از آن حضرت عليه السّلام پرسيد : آيا نماز خواندن در لباسى كه در علمش ( يعنى نقشى كه بر آنست يا بنا بر بعضى از نسخ در عملش يعنى كارى كه روى لباس كرده‌اند ) صورت مرغى يا چيز ديگرى باشد جايز است ؟ امام عليه السّلام فرمود : نه . و نيز از آن حضرت سؤال كرد در بارهء شخصى كه انگشترى بر انگشت خويش كرده باشد كه بر نگين آن تصوير پرنده اى را مثلا نقش كرده باشند نماز با آن چگونه است ؟ فرمود :\r\nنماز خواندن در چنين لباسى جايز نيست .\r\nشرح : « فقهاى عظام نهى را در اين گونه موارد حمل بر كراهت كرده‌اند » .\r\n781 - حبيب بن معلَّى از امام صادق عليه السّلام سؤال كرده گفت : من آدمى پر سهو و فراموشكار هستم و نميتوانم حساب ركعات نماز را نگه دارم مگر بكمك انگشترى خود كه با قرارى كه نزد خود دارم آن را در دست يا انگشتانم جابجا ميكنم اين كار چه صورت دارد ؟ آن حضرت فرمود : اشكالى بر آن نيست .\r\n","description":"","footnote":"","page_name":" 386 ","page_number":394},
  {"content":"\r\n782 - محمّد بن مسلم از امام باقر عليه السّلام سؤال كرد : آيا جايز است شخص در حالى كه روى دهان خود را بسته است نماز گزارد ؟ آن حضرت فرمود : اگر سوار باشد ، آرى . امّا اگر روى زمين باشد ( پياده باشد ) نه ، جايز نيست .\r\nتوضيح : « مقصود از سواره بودن شايد حالت حرج باشد چون وجهش آن است كه مسافران در بيابانهاى عربستان ناچار بودند كه سر و صورت خود را با پارچه اى بپوشند تا از بادها و هواى نامساعد خود را حفظ نمايند » .\r\n783 - عبد الرّحمن بن حجّاج از امام صادق عليه السّلام سؤال كرد : در بارهء پولهاى خرد يا شاهيهاى سياه و ريال و فلوس كه شخص همراه داشته باشد و نماز گزارد ، چه به صورت بسته كه در كيسهء سر بسته باشد ، و چه به صورت متفرّق در جيب داشته باشد ، حكم آن چيست ؟ آن حضرت فرمود : من دوست نميدارم كسى نماز بخواند و از اين پولهاى سياه يا سكَّه هائى كه بر آن عكس صورت نقش شده با خود داشته باشد .\r\nسپس آن حضرت فرمود : مردم از حفظ و نگه دارى سرمايه هاى خود ناگزيرند ( اگر آن را به حال خود جدا از خود رها كنند و بياندازند سارقين آن را خواهند برد ) پس وقتى ميخواهند نماز بخوانند و آن را بهمراه دارند كارى كنند كه در پشت ايشان قرار گيرد ، يا به پشت خود ببندند و در بغل نباشد كه ميان شخص و قبله قرار گيرد .\r\n784 - موسى بن عمر بن بزيع از امام رضا عليه السّلام سؤال كرده گفت : آيا ميتوانم بهنگام نماز لنگى يا دستمالى روى پيراهن خود ببندم ؟ فرمود : اشكالى ندارد .\r\n","description":"","footnote":"","page_name":" 387 ","page_number":395},
  {"content":"\r\n785 - عيص بن قاسم از امام صادق عليه السّلام پرسيد : آيا مرد ميتواند در جامهء زن يا لنگ او نماز كند يا مقنعه و روسرى او را عمامه سازد ؟ آن حضرت فرمود : آرى ميتواند ، به شرط آنكه آن زن مأمونه و مورد اطمينان باشد كه از نجاست و ناپاكى پرهيز دارد .\r\n786 - از عبد الله بن سنان روايت شده كه گفت : از امام صادق عليه السّلام پرسيدند : كسى كه جز يك زير شلوارى يا زير جامه با خود ندارد وقت نماز چه كند ؟\r\nآن حضرت فرمود : بند زير جامه را بيرون مىآورد و بعد آن را بجاى ردا بر دوش ميافكند و نماز ميخواند ، و اگر شمشير با خود دارد و لباس ندارد ، همان شمشير را بر گردن يا دوش خود مياندازد و ايستاده نماز ميخواند .\r\nتوضيح : « طريق روايت صحيح است ، و معنى عبارت : « اگر شمشيرى با خود دارد « چنين مىشود كه اگر كسى جز زير جامه يا زير شلوارى هيچ لباس ديگرى نداشته باشد و در همين حال شمشيرى با خود داشته باشد ، و حاصل جواب چنين مىشود كه : بند زير جامه را بجاى رداء به كار ميبرد و با بستن زير جامه بدون بند بر خويشتن عورتش را ميپوشاند و در اين حال اگر شمشيرى داشته باشد همان را به گردن مىآويزد و آن رداء او محسوب مىشود ) .\r\n787 - زراره از امام باقر عليه السّلام روايت كرده كه آن حضرت فرمود : كمترين مقدار كه بعنوان رداء براى تو كافيست كه در آن نماز كنى اين مقدار است كه بر دوشها يا شانه هاى تو چيزى مثل بالهاى پرستو باشد . ( مثل دستمالى كه بر دوش\r\n","description":"","footnote":"","page_name":" 388 ","page_number":396},
  {"content":"\r\nمياندازند ) .\r\n788 - ابو بصير به امام صادق عليه السّلام عرضكرد : كمترين مقدار جامه كه كافيست براى شخص در آن نماز گزارد چند جامه است ؟ آن حضرت فرمود : حسين بن عليّ عليهما السّلام در يك جامه نماز ميخواند كه نيمى از ساق او را فرا ميگرفت و آن حضرت زانوها را به يكديگر نزديك ميساخت چون آن جامه تنگ بود ، و بر دوشهاى او جز به اندازه دو بال پرستو از آن جامه قرار نداشت ، و بسبب كوچكى هر گاه به ركوع ميرفت از دوش آن حضرت فرو مىافتاد ، و چون به سجده ميرفت از دوشهاى آن حضرت بگردنش مىافتاد و او پس از سجده آن را با دست به شانه اش پس ميزد ، و پيوسته آن حضرت اين كار را تكرار ميكرد تا از نماز فارغ ميشد . ( از ظاهر خبر چنين مستفاد ميگردد كه امثال اين افعال كه از جهت نماز انجام مىشود زيان و خدشه اى به نماز وارد نميسازد ) .\r\n789 - فضيل از امام باقر عليه السّلام روايت كرده است كه آن حضرت فرمود :\r\nحضرت فاطمه سلام الله عليها در پيراهنى كه بتن ميكرد نماز ميخواند و مقنعه يا روسرى كوچكى بسر ميفرمود ، و آن نيز بيش از اين نبود كه موها و گوشهاى آن حضرت را بپوشاند .\r\n790 - و نيز زرارة از آن حضرت روايت كرده كه به آن حضرت عرضكرد : شخصى در حال نماز خواندن است و در اين حال عقرب يا افعى يا مارى را ميبيند ، آيا ميتواند\r\n","description":"","footnote":"","page_name":" 389 ","page_number":397},
  {"content":"\r\nآن را بكشد ؟ آن حضرت فرمود : بلى ، اگر بخواهد ميتواند اين كار را بكند .\r\n791 - سليمان بن جعفر جعفرى از بندهء صالح خدا يعنى موسى بن جعفر عليهما السّلام پرسيد : شخصى وارد بازار مىشود و جبّه پوستينى ميخرد و نميداند اين پوستين از حيوانى تهيّه شده كه آن را تذكيه كرده‌اند يا تذكيه نشده ( يعنى حيوان را بطريق شرعى ذبح كرده‌اند ، يا ذبح شرعى نكرده‌اند ، بلكه بطريق ديگر آن را كشته‌اند ) در اين صورت آيا جايز است در آن جبّه نماز بخواند ؟ آن حضرت فرمود : بلى جايز است ، بلى بر شما لازم نيست پىجوئى و پرسش اين امر كنيد ، امام باقر عليه السّلام ميفرمود : خوارج با نادانى خود كار را بر خويشتن تنگ و دست و پا گير كردند ، همانا دين اسلام از اين قبيل ( تنگى آفرينىها و دشوارسازيها ) بازتر و گشاده تر است .\r\nشرح : « مراد از خوارج در اين اخبار مردم جاهل مقدّسند كه از هيچ كجاى دين اطَّلاع ندارند و خود را متديّنترين افراد ميدانند همانطور كه خوارج نهروان عليهم اللَّعنة خود را مقرّبترين مردم ميشمردند و ريختن خون مخالفان خود را مباح ميدانستند و احمقتر و بدبختتر از آنان زمين در روى خود سراغ ندارد ، و در مقابل آنها غلاتند كه دست كمى از آنها ندارند ، و لقب بندهء صالح خدا در صدر خبر كه به امام كاظم عليه السّلام و با اجازهء آن حضرت گفته ميشده براى ردّ عقيده غلاة به كار ميرفته است زيرا ايشان براى امامان عليهم السّلام يا بعضى از ايشان مراتب و مناصبى غير از آنچه واقعا بوده و خود عليهم السّلام گفته‌اند قائل ميشدند » .\r\n792 - اسماعيل بن عيسى از امام رضا عليه السّلام سؤال كرد در بارهء پوست حيوانات و پوستين كه شخص در بازارى از بازارها كه مردم كوهستان تشكيل ميدهند خريدارى\r\n","description":"","footnote":"","page_name":" 390 ","page_number":398},
  {"content":"\r\nمىكند ، آيا لازمست از فروشنده يا از ديگران سؤال شود كه آن را تذكيه كرده‌اند يا نه ، در صورتى كه فروشنده شيعه اثنى عشرى نباشد ؟ آن حضرت فرمود : اگر مشركان و كافران آن را ميفروشند بر شما لازم است كه راجع به آن پرسوجو و تحقيق كنيد ( كه بر شما مسلَّم شود آن را از مسلمانان خريده يا ايشان آن را تذكيه كرده‌اند ) ولى اگر ديديد كه فروشندگان خود نماز ميخوانند در اين صورت لازم نيست در بارهء تذكيه آن پرسش و تحقيق كنيد .\r\n793 - از جعفر بن محمّد بن يونس روايت كرده‌اند كه پدرش طىّ نامه اى كه به امام كاظم عليه السّلام نوشت از آن حضرت در بارهء پوستين و پاى افزار پرسيد كه آيا ميتوانم آنها را بپوشم و نماز گزارم در حالى كه نميدانم آن را تذكيه كرده‌اند يا نه ؟\r\nآن حضرت در پاسخ نوشت : اشكالى ندارد .\r\n794 - از هاشم حنّاط ( گندم فروش يا كافور فروش ) روايت كرده‌اند كه گفت :\r\nاز موسى بن جعفر عليهما السلام شنيدم كه ميفرمود : هر حيوانى كه برگ درخت و گياه بخورد نماز خواندن در پوست آن اشكالى ندارد ، و حيوانى كه مردار خوار باشد در پوست آن حيوان نماز مگذار ( اعم از اينكه تذكيه شده و يا نشده باشد ) .\r\n795 - زراره گويد : امام باقر عليه السّلام فرمود : امير المؤمنين عليه السّلام بر جمعى\r\n","description":"","footnote":"","page_name":" 391 ","page_number":399},
  {"content":"\r\nدرآمد و ديد ايشان در مسجد مشغول نمازند در حالى كه رداهاى خويش را بر سر كشيده‌اند به نحوى كه ميانهء آن را بر سر گذاشته و دو جانب آن را از راست و چپ آويخته‌اند ، پس بايشان فرمود : چرا جامه هاى خود را از سر خود فرو آويخته‌ايد و خود را همانند يهودان كرده‌ايد كه از معابد خود بيرون آمده باشند ، زنهار كه اين چنين با جامه هايتان مكنيد .\r\n796 - و باز زراره گويد : امام باقر عليه السّلام فرمود : زنهار كه رداء را بر خويشتن بنحو صمّاء در مپيچ ، گويد : عرضكردم صمّاء چه صورتيست ؟ فرمود : آنست كه رداء را از زير بغل خود درآورى و بر يك دوش اندازى . ( يعنى طرفين رداء را بر دوشها اندازى و خود را در آن بپيچى ) .\r\n797 - و روايت كرده‌اند در بارهء كسى كه برهنه بيرون آيد ( از دريا و امثال آن ) و وقت نماز فرا رسد ، همانطور كه برهنه ايستاده نماز ميگزارد ، اگر خوف اين نباشد كه كسى او را ببيند يا مشروط به آنكه كسى او را نبيند ، ولى اگر خوف اين باشد كه كسى او را ببيند نشسته نماز ميگزارد .\r\n798 - ابو جميله از امام صادق عليه السّلام روايت كرده است كه از آن حضرت در بارهء لباس گبران پرسيدم : كه آيا جايز است لباسى را كه از گبران ميخريم يا ايشان ميسازند بدون شستن بپوشم و با آن نماز بخوانم ؟ فرمود : آرى ، گويد : عرضكردم :\r\nايشان معمولا شراب ميخورند در اين صورت چطور ؟ فرمود : باز هم جايزست ، ما لباس\r\n","description":"","footnote":"","page_name":" 392 ","page_number":400},
  {"content":"\r\nسابرى ميخريم و ميپوشيم و آن را نميشوئيم . ( سابرى معرّب شاپورى است و در واقع منظور اينست كه لباس شاپورى كه بدون شكّ بوسيلهء مجوس تهيّه شده ، ميخريم و ميپوشيم بدون اينكه آن را بشوئيم ) .\r\n799 - زياد بن منذر از امام باقر عليه السّلام روايت كرده است كه شخصى در حضور او از آن حضرت پرسيد : مردى از حمّام بيرون آيد در بيرونى حمّام خود را بشويد و لنگ گشاد و بزرگى بر خود بندد كه تا زير بغل او رسد و پيراهن خود را روى لنگ بپوشد و در اين حال نماز بخواند حكمش چيست ؟ فرمود : اين كار از اعمال قوم لوط است ، عرضكردم : اگر روى پيراهنش اين لنگ يا ميان بند بزرگ را به خود بپيچد چطور ؟ فرمود : اين از تجبّر و تكبّر است ، عرضكردم : اگر پيراهن نازك باشد و او با آن پارچه خود را بپوشاند ( يا جامه نازك بپوشد و پارچه اى را از دو جانب بر دوش اندازد چنان كه معمول نوجوانان خودنماى است ) آن حضرت فرمود : اين كار و گشودن دكمه هاى لباس و سنگريزه پرانيدن و جويدن كندر در مجالس و در ميان معابر و راهها از كارهاى قوم لوط است .\r\nو راجع به جواز زينت كردن به لنگ يا بستن روى پيراهن رواياتى از امام كاظم و امام هادى و امام جواد عليهم السّلام رسيده كه آن را رخصت داده‌اند و من به اين روايات عمل مىكنم و فتوا مىدهم كه ديگران نيز عمل كنند . شرح « ظاهرا رسم آن\r\n","description":"","footnote":"","page_name":" 393 ","page_number":401},
  {"content":"\r\nبوده كه پيراهن بلند عربى را بر روى لنگى كه بجاى شلوار مىبستند ميانداختند ، و جماعتى پيراهن را بر تن كرده لنگ را روى آن مىبستند و اين كار نزد عدّه اى جايز نبوده و مؤلف بر حسب روايات فتوا بجواز داده است » .\r\n800 - عبد الله بن بكير از امام صادق عليه السّلام سؤال كرد : آيا جايز است شخص نماز بخواند و هر دو جانب لباس و رداء خود را از شانه بياويزد كه فقط پشت و دو پهلوى او را بپوشاند ( با وجود اينكه بنا بر سنّت بايد جانب چپ را بر سمت راست اندازد ) آن حضرت فرمود : باكى بر آن نيست .\r\n801 - و نيز ابو بصير از آن حضرت پرسيد : شخصى كه در گرماى بسيار شديد نماز مىخواند هر گاه بيم داشته باشد از اينكه اگر پيشانى خود را بر زمين نهد ( پيشانيش سوخته و آبله كند ) تكليفش چيست ؟ آن حضرت فرمود : جامهء خود را بر محلَّى كه مىخواهد پيشانى بر آن گذارد بيندازد ، بعبارت ديگر بر جامه اش سجده كند .\r\n802 - داود صرمى ( ابن مافنّه ) از امام هادى عليه السّلام سؤال كرد و گفت :\r\nگاه من از كوفه بيرون ميروم ( ظاهرا به طرف همدان و كردستان ) و چه بسا اتّفاق مىافتاد كه از شدّت بارش برف ، جايى بدون برف پيدا نميشود تا در آن نماز بخوانم در اين حال چه بايد بكنيم ؟ آن حضرت فرمود : اگر برايت امكان دارد كه بر برف سجده نكنى حتّى المقدور سجده نكن ، ولى اگر برايت امكان ديگرى نيست و ناچار هستى در اين صورت همان زمين برفى را هموار ساز و روى آن سجده كن .\r\n","description":"","footnote":"","page_name":" 394 ","page_number":402},
  {"content":"\r\n803 - ابراهيم بن أبى محمود به امام رضا عليه السّلام عرض كرد : شخصى بر تخت چوبينى ( از ساج ) نماز ميگزارد ، آيا مىتوان بر همان تخت سجده كند ؟\r\nآن حضرت فرمود : بلى ، مىتواند . ( چوب ساج از درختى مانند شمشاد بدست مىآيد ، كه علاوه بر استحكام ، انعطاف فراوانى از جهت شكل پذيرى در ساخت اشياء چوبين دارد و غير مأكول است ) .\r\n804 - محمّد بن مسلم از امام باقر عليه السّلام روايت كرده كه آن حضرت فرمود :\r\nنماز خواندن بر بوريا و حصير ( كه معمولا آن را از برگهاى درخت خرما مىبافته‌اند ) و نيز بر هر چيز كه از زمين رويد اشكالى ندارد مگر ميوه ها . ( يعنى آنچه به نحوى قابل خوردن است ، و دور نيست كه شامل پوشيدنيها نيز باشد ، چنان كه ثمره را بر هر حاصلى كه از زمين بدست آيد اطلاق مىكنند ) .\r\n805 - سماعة بن مهران از امام صادق عليه السّلام سؤال كرد گوشت پرندگان شكارى و گوشتخوار مانند باز و شاهين ، و حيوانات درنده چهار پا مانند شير و پلنگ چه حكمى دارد ؟ آن حضرت فرمود : امّا خوردن گوشت آنان ، ما اهل بيت از آن كراهت داريم ، ولى پوست آن حيوانات را جايز است بر آن سوار شويد ( يا زين اسب بسازيد يا بهر صورت براى سوارى استفاده كنيد ) ولى به هيچ وجه آنها را هنگام نماز مپوشيد و در آنها نماز نخوانيد .\r\n( تذكَّر : مراد از كراهت در اينجا حرمت است و اين امر در احاديث ما فراوان مشاهده مىشود خصوصا كه تقيّه نيز در كار مىباشد ) .\r\nپدرم - كه خداوند از او خشنود باشد - در رساله اى كه براى من نوشت و يا برايم\r\n","description":"","footnote":"","page_name":" 395 ","page_number":403},
  {"content":"\r\nفرستاده متذكر شده است : نماز خواندن در لباس تهيه شده از مو و كرك هر حيوان حلال گوشت يا هر حيوانى كه گوشت آن را بتوان خورد اشكال ندارد ولى اگر پشم و مو و پوست حيوانى ديگر از قبيل سنجاب يا سمور يا فنك ( حيوانى است همخانواده و همسان روباه امّا كوچكتر از آنست ، ظاهرا قاقم باشد كه بهترين نوع پوست متعلق به آنست ) بتن دارى و ميخواهى نماز بخوانى آن جامه يا پوستين را از تن بيرون آور ، البتّه در اين مورد ( سنجاب و سمور و فنك ) رواياتى نيز از ائمه هدى عليهم السلام رسيده است كه نماز خواندن در آن لباسها را ( با كراهت و در حالت ضرورت و گاه مطلقا ) رخصت داده‌اند ( اگر چه نخواندن بهتر است ) ؛ و زنهار در جامه اى كه از پوست روباه تهيّه كرده باشند نماز مگذار ، و نيز در جامه اى كه زير آن يا روى آن پوشيده اى نماز مكن ( زيرا ممكن است موى آن حيوان به آن چسبيده باشد و به چشم نيايد ) .\r\n806 - و از سليمان بن جعفر جعفرى روايت كرده‌اند كه گفت : من حضرت رضا عليه السّلام را ديدم كه در جبّه اى از خزّ نماز مىخواند .\r\n807 - على بن مهزيار گويد : امام محمّد تقى ( حضرت جواد عليه السّلام ) را ديدم كه نماز واجب و سنّت و مستحبّ را در جبّهء خزّ طارونى ( نوعى خز است ، يا بنا بر بعضى از نسخه ها طاروى يا خزّ يمنى ) بجا مىآورد ، و به من نيز جبّه اى از خز بخشيد و يادآورى فرمود كه آن را بتن خويش كرده و در آن نماز گزارده است ، و به من هم فرمود كه در آن نماز كنم .\r\n","description":"","footnote":"","page_name":" 396 ","page_number":404},
  {"content":"\r\n808 - و از يحيى بن أبى عمران روايت كرده‌اند كه گفت : به امام جواد عليه السّلام در بارهء نماز در پوست سنجاب و فنك و خزّ نامه اى نوشتم و عرض كردم :\r\nفدايت گردم ميخواهم در اين مورد بدون ملاحظه اى صريحا پاسخ مرا بدهيد و از روى تقيّه و مبهم به من جواب نفرمائيد ، آن حضرت به خط خويش در پاسخ من نوشت : در آنها نماز كن .\r\n809 - از داود صرمى روايت شده كه گفت : شخصى از امام هادى عليه السّلام پرسيد : آيا در پوست خزّى كه كرك و موى خرگوش بدان آميخته باشد مىتوان نماز كرد ؟ آن حضرت در پاسخ نوشت : اشكالى ندارد ، نماز ميتوان كرد .\r\nالبتّه اين ( جواز نماز در خزّ درآميخته و مغشوش به كرك خرگوش ) بر سبيل رخصت آمده هر كس آن را بپذيرد و به كار بندد پاداش طاعت يابد و هر كس آن را ردّ كند گناهى را بر خويش روا داشته ( شارح گويد : البته گفته‌اند : اين در صورتيست كه براى شخص مسلم شود آن حكم فرمايش امام عليه السّلام است در اين صورت نفى آن درست نيست ، غايتش حمل بر كراهت يا حالت ضرورت است ) و أما أصل معمول به ( صرف نظر از رخصت ) همانست كه پدرم - رحمه الله - در رساله اى كه برايم فرستاده متذكر گرديده كه : در پوست خزّ نماز بخوان مشروط بر اينكه به كرك و موى خرگوش در نياميخته باشد يا به عبارت ديگر چيزى از كرك خرگوش و غيره با آن همراه نباشد ، و نيز در آن رساله گفته است : در جامه ديبا ( كه غالبا از حرير خالص ساخته مىشود و منظور از آن جامه منقّش و ملوّن است هر چند از غير حرير تهيّه شده\r\n","description":"","footnote":"","page_name":" 397 ","page_number":405},
  {"content":"\r\nباشد ) و حرير خالص ، و جامهء زربفت ( منقّش به زردوزى ) و امثال آن و نيز در جامهء ابريشمين خالص نماز مگذار مگر آنكه تارش از ابريشم و پودش از پنبه يا كتان باشد .\r\n810 - ابراهيم بن مهزيار به امام حسن عسكرى عليه السّلام نامه اى نوشت و از آن حضرت سؤال كرد : نماز در جامهء قرمز چه صورتى دارد ؟ زيرا ياران و اصحاب همفكر و هم عقيدهء ما از نماز خواندن در آن خوددارى مىكنند ؟ پس آن حضرت در پاسخ نوشت : اشكالى ندارد مباح است و الحمد لله .\r\nمصنّف اين كتاب ( شيخ صدوق ) - رحمه الله - گويد : اين حكم در صورتى است كه جامهء قرمز از ابريشم محض نباشد . ( و گر نه مشمول اين حكم نخواهد بود ) و آنچه از آن نهى شده يا آن نهى كه بمشايخ رسيده مربوط به ابريشم محض است ( بدين ترتيب احتمال مىرود صدوق - رحمه الله - خبر نهى را ديده باشد ) .\r\n811 - و باز در عريضه اى به آن حضرت نوشت : هر گاه شخصى در جبّهء خود به جاى پنبه پيله را به كار برد ، آيا به اين ترتيب مىتواند در آن جبّه نماز بخواند ؟ امام عليه السّلام در پاسخ نوشت : آرى ، اشكال ندارد . مصنّف رحمه الله - مىافزايد منظور از آن پيله ، پيلهء بز است نه پيلهء ابريشم .\r\nمترجم گويد : « به كار بردن لفظ پيله در مورد ابريشم و كرك بز در فارسى نيز معمول است ، چنان كه در عرف عاميانه نيز آن را مترادف با پشم به كار مىبرند و ميگويند :\r\nپشم و پيله يا پشم و پيل كه مراد از هر دو يكى است » .\r\n","description":"","footnote":"","page_name":" 398 ","page_number":406},
  {"content":"\r\nو اخبارى در نهى پوشيدن جامهء ديبا و حرير از ابريشم محض و خواندن نماز در آنها براى مردان وارد شده ، و از طرفى در پوشيدن اين جامه ها براى زنان اخبارى مبنى بر رخصت وارد شده است و يا زنان را رخصت پوشيدن اين لباسهاى داده‌اند ، ولى خبرى كه نماز زنان را در اين جامه ها جايز شمرد بما نرسيده است و نهى از نماز در ابريشم محض براى مردان و زنان بر عموم خود باقى است تا آنگاه كه خبرى مختصّ زنان در مورد جواز نماز در آن جامه برسد همان گونه كه پوشيدن آن را براى زنان جايز شمرده يا همانطور كه در جواز پوشيدن لباس ابريشمين براى زنان اخبارى رسيده ، اخبارى نيز در جواز نماز زنان در آن جامه بما رسد در غير اين صورت به استناد عموم جايز نيست .\r\nشرح : « جواز پوشيدن حرير محض براى زنان اجماعى است لكن در حال احرام مسلما جايز نيست بالاجماع و در حال نماز نيز دليل بر عدم جواز هست لذا مسأله اختلافى است » .\r\nو پوشيدن لباس ابريشمين و ديبا براى مردان جايز نيست مگر در جنگ هر چند در آن نقش صورت هم به كار رفته باشد هم اشكالى ندارد . در اين خصوص سماعة بن مهران خبرى از امام صادق عليه السّلام روايت كرده است . ( اين خبر در جلد ششم كتاب كافى مذكور است ) .\r\n812 - يوسف بن محمّد بن ابراهيم از آن حضرت ( امام صادق عليه السّلام ) روايت كرده است كه فرمود : باكى نيست اگر لباس تارش يا تكمه و يا نقشى كه بر آن كرده‌اند از حرير محض ( يا از ابريشم خالص بدون اينكه چيز ديگرى به آن آميزند )\r\n","description":"","footnote":"","page_name":" 399 ","page_number":407},
  {"content":"\r\nباشد ، بلى آنچه مكروه ( يعنى حرام ) گشته همان ابريشم خالص براى مردان است ( پوشيدن و قهرا نمازكردن در آن جامه براى مردان و نماز كردن در آن براى زنان جايز نيست . ( لازم به توضيح است كه الفاظ نهى و كراهت در اين حديث و ساير أحاديث اين باب اعم از حرمت و كراهت است ) .\r\n813 - و باز مسمع بن عبد الملك بصرى از امام صادق عليه السّلام روايت كرده كه آن حضرت فرمود : اشكالى ندارد كه ديباى كعبه را بگيرند و آن را كيسهء جاى قرآن سازند ، يا آن را به صورت جا نماز مورد استفاده قرار داده و بر آن نماز بخوانند .\r\n814 - محمّد بن اسماعيل بن بزيع از امام رضا عليه السّلام پرسيد : نماز كردن در جامهء رنگارنگ ( يا خطَّ دار و داراى رنگهاى گوناگون ) چه صورت دارد ؟ پس آن حضرت اعلام فرمود كه اگر در نقش آن جامه صورت كشيده باشند يا نقش آن صورت باشد ( اگر چه صورت شجر و درخت ) آن را خوش نميدارد يا مكروه است .\r\nو نماز كردن با بند زير جامه كه سر آن از ابريشم باشد جايز نيست ، و باكى نيست بر خواندن نماز در پوستينهاى خوارزمى و نيز پوستينهائى كه در سرزمين حجاز دبّاغى مىكنند ، همچنين نماز خواندن در پشم حيوان مرده ( يا جامه اى كه آن را از پشم حيوان مرده مأكول اللَّحم فراهم ساخته باشند ) اشكالى ندارد ، زيرا در پشم روح نيست .\r\nمترجم گويد : « يعنى در حال زنده بودن حيوان هم روح ندارد بلكه ريشهء آنست كه تحريكات خارجى را درك مىكند و واكنش نشان مىدهد و رشد موى نيز وابسته به آنست بنا بر اين براى تقويت موها ريشهء آن را كه زير سطح پوست است تقويت مىكنند ، كه خون در آن جريان دارد و تغذيه پذير است و تحريكات خارجى را حسّ\r\n","description":"","footnote":"","page_name":" 400 ","page_number":408},
  {"content":"\r\nمىكند ، نه خود مو و پشم را ، منظور از روح نيز همين است ، و به همين جهت است كه پس از مردن يا كشته شدن حيوان نيز مو و پشم او دچار فساد و گنديدگى نمىشود و اصولا دگرگونى و تغيير حالت پيدا نمىكند » .\r\n815 - سماعة بن مهران از امام صادق عليه السّلام سؤال كرد : در بارهء آويختن شمشير بر گردن در هنگام نماز با توجّه به اينكه در بند آن سريشم ( كه گويند معمولا از پوست حيوانات مرده يا ماهى تهيّه مىشود ) و كيمخت به كار رفته ( پوست كفل و ران چهار پايان كه بسيار ضخيم و ناهموار و از حيث مرغوبيّت بسيار پست است ، و در فارسى بكنايه هر چيز كم ارزش و پست و عارى از لطافت را كيمختگون گويند و اگر از پوست دراز گوش تهيه شود غالبا آن را ساغرى مىنامند ) پس آن حضرت فرمود :\r\nاشكالى ندارد مگر وقتى علم داشته باشى و يقينا بدانى كه از حيوان مرده ساخته شده است .\r\n816 - على بن ريّان بن صلت از امام هادى عليه السّلام سؤال كرد : در مورد شخصى كه موى و ناخنهاى خود را بتراشد يا كوتاه كند ، و بعد بدون اينكه آنها را از جامهء خويش بتكاند و فرو ريزد به نماز برخيزد ، حكم آن چيست ؟ آن حضرت فرمود :\r\nاشكالى ندارد .\r\n817 - يونس بن يعقوب از امام صادق عليه السّلام پرسيد : آيا جايز است شخص نماز كند و كلاه برطله ( يا كلاهى كه شبها در خانه بر سر نهند ) بر سر داشته باشد ؟\r\nآن حضرت فرمود : ضررى به نماز او وارد نمىسازد .\r\n","description":"","footnote":"","page_name":" 401 ","page_number":409},
  {"content":"\r\nو من از مشايخ و استادانم - رضى الله عنهم - شنيدم كه قائل بودند : نماز خواندن در حالى كه عمامه بدون حنك يا طابقى ( طابق معرّب همان تابه فارسى بوده و آن وسيله گرد و مدوّرى است كه جهت بريان كردن بعضى اغذيه از آن استفاده مىكنند و در اينجا عمامه بدون تحت الحنك را بدان شبيه دانسته‌اند ) بر سر شخص است جايز نيست ، و نيز شخصى را كه عمامه بسر دارد نماز خواندن جايز نيست مگر آنكه تحت الحنك بندد .\r\nشرح : « اينكه مصنّف - رحمه الله - ميفرمايد مشايخ چنين قائل بودند على الظاهر مىرساند كه او خود در اين خصوص خبرى را نيافته لذا آن را بمشايخ نسبت ميدهد ، بديهى است كه بمشايخ خبرى دالّ بر اين حكم رسيده بود كه صدوق و ساير علماء - رحمهم الله - بدان اعتماد كرده‌اند و شايد دليلشان همان خبر عمّار ساباطى كه پس از اين مىآيد باشد ، يا سيرهء مسلمين و مشخّصهء اسلام ، و غير مسلمين بدون تحنّك بودند » .\r\n818 - عمّار ساباطىّ از امام صادق عليه السّلام روايت كرده كه آن حضرت فرمود :\r\nكسى كه از خانه به قصد سفر كردن بيرون رود و عمامه را زير حنك ( گلوى ) خود نگرداند و بدنبال آن به دردى بىدرمان گرفتار شود چنين شخصى هرگز نبايد كسى را به خاطر اين بليّه سرزنش كند يا مقصّر بداند مگر خودش را ( كه او خود خويشتن را در معرض بلا درآورده است ) .\r\n819 - امام صادق عليه السّلام فرمود : هر كس از خانهء خود بدر آيد در حالى كه عمامه بسر دارد من برايش ضمانت مىكنم كه سالم و در امان از بليّات نزد عيال خويش\r\n","description":"","footnote":"","page_name":" 402 ","page_number":410},
  {"content":"\r\nباز گردد . ( يعنى بدان پايه به حسن تأثير عمامه نهادن بر سر ايمان دارم كه سلامتى شخص را در آن مدت تضمين مىكنم و چنانچه خلاف آن واقع شود قهرا من پاسخگو و مسئول باشم ) .\r\n820 - و باز از آن حضرت روايت شده كه فرمود : من بسى در شگفتم از كسى كه جهت انجام امرى و حاجتى دست به كار شود و با وضو باشد چگونه ممكن است حاجت او برآورده نشود . و باز فرمود : من در شگفتم از كسى كه دست به انجام كارى زند يا شروع به انجام كارى كند در حالى كه عمامه بسر نهاده تحت الحنك بسته در چنين حالتى چگونه ممكن است حاجتش برآورده نشود .\r\n821 - رسول خدا صلى الله عليه و آله فرمود : فرق ظاهرى ميان مسلمانان و مشركان تحت الحنك عمامه هاى ايشانست . ( هر كس عمامه اش تحت الحنك داشت مسلمان و در غير اين صورت كافر بود ) .\r\nالبتّه اين امر مربوط به اوائل اسلام و آغاز پيدايش و ظهور آن بود .\r\nشرح : « چون تعداد مسلمين نسبتا اندك بود بدين جهت فرق ايشان و كفّار از روى اين گونه علائم مشخّص ميشد ، در سالهاى بعد كه تعداد مسلمين افزايش يافت و ايشان تكاليف عبادى و مراسم خود را بدون پرده پوشى و تقيّه انجام ميدادند ديگر نيازى به وجود نشانه نبود تا به وسيلهء آن مسلمانانى را بيابند يا بشناسند . امّا اين كلام ظاهرا از صدوق - رحمه الله - است و جزء انتهائى خبر مروى از رسول خدا صلَّى الله عليه و آله نيست ، امّا روش معمول صدوق - رحمه الله - اينست كه آنچه از خود در خلال احاديث يا پس از آن و به عنوان توضيح مىافزايد غالبا با عبارت : « مصنّتف اين كتاب گويد « آن را مشخّص مىسازد ، با اين ترتيب بعيد نيست سخن اخير از صدوق نباشد كه آن را به خود نسبت نداده است بلكه محتمل است مضمون آن از يكى\r\n","description":"","footnote":"","page_name":" 403 ","page_number":411},
  {"content":"\r\nاز ائمّهء معصومين صلوات الله عليهم أجمعين باشد و الله تعالى يعلم ) .\r\n822 - همچنين اهل تسنّن از رسول خدا صلَّى الله عليه و آله روايت كرده‌اند كه آن حضرت امر فرمود عمامه را با تحت الحنك ببندند يا به عبارت ديگر عمامه با تحت الحنك باشد ، و نهى فرمود از اينكه عمامه بدون تحت الحنك بسته شود .\r\n823 - و حلبى و عبد الله بن سنان از امام صادق عليه السّلام سؤال كردند : آيا شخص مىتواند در حالى كه دهان بند بسته است ( مطابق مرسوم عرب ) نماز گزارد ؟\r\nآن حضرت فرمود : اشكالى ندارد . و در دنبالهء روايت حلبى آمده است كه آن حضرت فرمود : به شرط اينكه همهمه را بشنود .\r\nشرح : « مراد از همهمه همان آهنگ مبهم آواز است كه به گوش ميرسد ولى كلماتى كه ادا مىشود مفهوم و قابل تشخيص نيست بل آنقدر هست كه چيزى خوانده مىشود . در اينجا بسته بودن دهان بند خود در نامفهوم ساختن كلمات و الفاظ مؤثّر است يعنى اگر آن را بردارند تا حدّى به آشكار شدن الفاظ كمك خواهد كرد » .\r\n824 - رفاعة بن موسى از امام كاظم عليه السّلام سؤال كرد : كسى كه حنّا بسته است اگر وضع او طوريست كه بتواند سجده بجا آورد و قراءت را انجام دهد ( يعنى موضع يا مواضع سجده و پيشانى او حنّا بسته نيست و باز است و همچنين اگر ريش خود را حنّا بسته ، مزاحم حركت دهان او نيست و خواندن قراءت و ساير ذكرها ممكن است ) در چنين شرائطى آيا ميتواند نماز بخواند ؟ آن حضرت فرمود : آرى ، البتّه اگر آن پارچه كه بر روى حنا بسته پاك بوده و داراى وضو نيز باشد .\r\n","description":"","footnote":"","page_name":" 404 ","page_number":412},
  {"content":"\r\nشرح : « معمولا وقتى با رنگ يا حنّا خضاب مىكنند با تكَّه پارچه اى كه غالبا به كار نمىآيد آن را مىپوشانند و افراد عامى از آن جهت كه هنگام شستن حنا موضعى كه بر آنها حنا نهاده‌اند نيز شسته و آب كشيده مىشود لذا ملاحظه پاك يا نجس بودن پارچه را نمىكنند . قيد دوّم يعنى وضو داشتن از آن جهت است كه پاره اى از مردم عامى در وقت نماز موضع خضاب را از رنگ نمىشويند ، و بدون توجّه به اينكه حنّا عذرى نيست كه سبب جواز تيمم باشد ، اقدام به تيمم مىكنند ، به اين جهت تأكيد شده است كه هر كس خضاب مىكند بهنگام نماز وضو داشته باشد ، اعمّ از اينكه قبل از خضاب وضو گرفته ، يا در وقت نماز خضاب را برداشته و وضو بسازد » .\r\nو اشكال ندارد كه زن دستهاى خود را حنّا بسته و چنان كه مرسوم است دستهايش بند باشد يا بسته باشد و با آن حال نماز بخواند . اين مضمون را عمّار ساباطى از امام صادق عليه السّلام روايت كرده است .\r\n825 - علىّ بن جعفر و على بن يقطين از موسى بن جعفر عليهما السّلام در بارهء مرد و زنى كه خضاب مىكنند سؤال كردند كه آيا ايشان مىتوانند در حالى كه با حنّا و وسمه خضاب كرده‌اند نماز بخوانند ؟ آن حضرت فرمود : اگر مرد و زن دهان و بينى خود را بيرون گذارند يعنى آزاد باشد و گرفته نباشد ( كه بتوانند كلمات را صحيح ادا كنند ) در اين صورت اشكالى ندارد .\r\n826 - محمّد بن مسلم از امام باقر عليه السّلام سؤال كرد : كسى نماز بخواند در حالى كه دستهاى خود را از جامه اش بيرون نياورد اين كار جايز است ؟ آن حضرت پاسخ فرمود : اگر دستانش را از جامه بيرون كند كه نيكو است ولى اگر دستها را\r\n","description":"","footnote":"","page_name":" 405 ","page_number":413},
  {"content":"\r\nبيرون نياورد هم اشكال ندارد .\r\n827 - زياد بن سوقه از امام محمّد باقر عليه السّلام روايت كرده كه آن حضرت فرمود : اشكال ندارد كه يكى از شما در يك جامه نماز كند ( يا لباسى كه از بالا تا پائين يكپارچه است مثل پيراهن بلند ) و دكمه هاى آن باز باشد ، همانا دين محمّد صلَّى الله عليه و آله دين حنيف است يا دينى است كه دور از افراط و تفريط ، و مستقيم است .\r\nتوضيح از مترجم : « در مورد جامه يكپارچه يا لباسى كه ازار يا لنگ جداگانه ندارد كه به كمر ببندند ، اين تذكَّر لازم است كه اگر چه عورت شخص از نظر ديگران پوشيده است ، امّا نمازگزار خود مىتواند از محلّ باز بودن دكمه ها كه معمولا در قسمت بالاى لباس و زير گريبان ميدوزند . به عورت خود نظر كند و اين امر ميتواند براى اشخاص دغدغهء خاطر شود ، اين برداشت را پاسخ امام عليه السّلام مبنى بر حنيف بودن دين محمّد صلَّى الله عليه و آله نيز كمك مىكند ، زيرا لفظ حنيف نيز اشاره است به حديث شريف » بعثت عليكم بالحنيفيّة السّمحة السّهلة البيضاء « و ظاهرا مراد اينست كه اگر بنا اين باشد شايد در هر شكل قابل قبولى از لباس نمازگزار نيز بتوان با استقصاءات بى مورد راهى پيدا كرد كه شخص از زاويه يا روزنهء خاصّى تحت شرائط معيّن به تمام يا بخشى از عورت خود نظر كند و رعايت اين فرضها موجب زحمت شود ، در حالى كه دين محمّد صلَّى الله عليه و آله دينى است بدور از افراط و تفريطهاى دست و پا گير . و الله تعالى يعلم » .\r\n","description":"","footnote":"","page_name":" 406 ","page_number":414},
  {"content":"\r\n\r\nباب ، ( در بيان چيزهائى كه ميتوان بر آنها سجده كرد و آنچه نميتوان بر آن سجده نمود )\r\n828 - امام صادق عليه السّلام فرمود : سجده كردن و پيشانى نهادن بر زمين فريضه است و بر غير زمين ( بر ساير چيزهاى كه سجده بر آن جايز است ) سنّت رسول خدا صلَّى الله عليه و آله است .\r\n829 - و باز آن حضرت فرمود : سجده بر خاك قبر امام حسين عليه السّلام ( سجده كننده را ) تا زمين هفتم نورانى مىسازد يا نورى مىبخشد كه فروغ آن تا به زمين هفتم ميرسد .\r\nو هر كس سبحه اى ( يا باصطلاح تسبيحى ) از خاك يا گل قبر امام حسين عليه السّلام با خود داشته باشد نام او را در شمار مسبّحان و تسبيح گويان مىنويسند هر چند با آن ذكرى نگويند و تسبيحى نكند ، و البتّه تسبيح كردن با انگشتان يا حساب تسبيح و ذكر گفتن را با انگشتان نگاه داشتن بهتر و با فضيلتتر است تا با ساير چيزهاى ديگر زيرا از آن انگشتان در روز قيامت ( براى اعمالى كه مرتكب شده‌ايد در وقتى كه آن را بدست داشته‌ايد ) پرسش مىكنند و شهادت ميگيرند .\r\n830 - حمّاد بن عثمان از امام صادق عليه السّلام روايت كرده كه آن حضرت\r\n","description":"","footnote":"","page_name":" 407 ","page_number":415},
  {"content":"\r\nفرمود : سجده بر هر چيز كه از زمين برويد ميتوان كرد مگر آنكه خوردنى يا پوشيدنى باشد .\r\n831 - و از ياسر خادم ( خدمتگار امام رضا عليه السّلام ) روايت كرده‌اند كه گفت : روزى امام رضا عليه السّلام بر من گذشت ، در حالى كه من بر سجّادهء حصيرى ( كه به آن طبرى گويند ) نماز مىخواندم ، و بر روى آن چيزى ( مانند سنگريزه ) انداخته و يا ريخته بودم آن حضرت به من فرمود : چرا روى همان حصير سجده نميكنى مگر حصير از روئيدنيهاى زمين نيست .\r\nو پدرم - رحمه الله - در رساله اى كه برايم فرستاده گفته است : بر زمين سجده كن يا بر چيزى كه از زمين روئيده باشد ولى بر حصيرهائى كه در مدينه مىبافند سجده مكن زيرا بندهاى آن ( كه بمنزلهء پود آنست ) از پوست است و نيز بر موى ، پشم ، پوست ، و ابريشم ، شيشه ، آهن ، روى ، برنز ، قلع ، مس ، پر و خاكستر ( بر هيچ يك از اينها ) سجده مكن ، و اگر زمين بسيار داغ باشد كه نگران باشى پيشانيت بسوزد يا شب تيره و تارى باشد و تو از عقربى يا خارى بيمناك باشى كه مبادا آزارى به تو رساند در چنين حالتى اشكالى ندارد كه بر آستين جامه ات سجده كنى به شرط اينكه جنس آن از پنبه يا كتّان باشد ، و هر گاه در پيشانيت دملى باشد ( كه برجستگى آن مانع از نهادن پيشانى بر زمين است ) حفرهء كوچكى در محلّ سجده ايجاد كن و هنگام سجود برآمدگى دمل را در آن قرار ده ، و هر گاه در پيشانيت بيمارى و علَّتى وجود دارد كه بخاطر آن نميتوانى سجده كنى ، در اين صورت به طرف راست پيشانيت\r\n","description":"","footnote":"","page_name":" 408 ","page_number":416},
  {"content":"\r\nسجده كن ،\r\nو هر گاه بر سمت راست پيشانيت نيز نميتوانى سجده كنى بر طرف چپ پيشانيت سجده كن يا سمت چپ پيشانى خود را بر زمين گذار ، و اگر بر آن نيز نميتوانى سجده كنى بر پشت دست خود سجده كن ، و هر گاه بر آن نيز نتوانستى سجده كنى ، پس ذقن يا چانهء خويش را بر زمين گذار براى اينكه خداوند عزّ و جلّ در قرآن مجيد فرموده است : * ( إِنَّ الَّذِينَ أُوتُوا الْعِلْمَ مِنْ قَبْلِه إِذا يُتْلى عَلَيْهِمْ يَخِرُّونَ لِلأَذْقانِ سُجَّداً ) * - إلى قوله - * ( وَيَزِيدُهُمْ خُشُوعاً ) * ( يعنى : البتّه آنان كه قبل از نزول قرآن دانش به آنان عطا شده وقتى قرآن بر ايشان خوانده شود سجده آنان بر زنخها و صورتهاى خويش بر خاك مىافتند - تا آنجا كه فرمايد - و پيوسته ترسشان را از خداوند تعالى افزون مىكند - سورة الاسرى 109 - 107 ) و ايستادن و گذاشتن دستها و زانوها و انگشتان ابهام بر غير زمين اشكالى ندارد ( بلكه لزوم بر زمين نهادن بىحائل مخصوص پيشانى است ) و بينى خود را بر زمين بگذار يا بساى ( حدّاقل اينست كه بر زمين برسد ) ، و در گذاشتن پيشانى بر زمين براى تو كافى است كه از رستنگاه مو تا ابروها به اندازهء يك درهم بر زمين گذارى ( يعنى اين مقدار موضع سجود است ) و سجود تو يا حالت تو در هنگام سجود بايد همانند فراخى و گشادگى ميان اعضاى شتر لاغر بهنگام خوابيدن يعنى همچون كسى باشد كه آويخته است ( كه كليّهء اعضاى او بسوى زمين ميل كند و كشيده مىشود ) ، و هيچ جزئى يا عضوى از بدنت بر جزئى يا عضوى ديگر متّكى نباشد و اعضاء يك ديگر را نگرفته باشند ( در مواقع شبيه حالت\r\n","description":"","footnote":"","page_name":" 409 ","page_number":417},
  {"content":"\r\nكسى است كه از جايى آويخته باشد آنگاه از آنجا رها شود و بدون هيچ مقاومتى به رو بر زمين افتد ) .\r\n832 - معلَّى بن خنيس از امام صادق عليه السّلام سؤال كرد : آيا نماز كردن يا سجده كردن بر قفر ( يعنى قير پخته كه سابقا با وسائل ابتدائى به عمل مىآوردند و معمولا خاكستر به آن مىافزودند و با قير امروزى كه با وسائل و دانش بسيار پيشرفته از نفت مشتق مىشود تفاوت داشته است ) و بر قير خام يا پخته جايز است ؟ آن حضرت فرمود : اشكالى ندارد .\r\nشرح : « اين خبر را شيخ الطائفه - رحمه الله - در استبصار و تهذيب از كتاب حسين بن سعيد و او به واسطهء نضر از محمّد بن أبى حمزه از كتاب معاوية بن عمّار نقل كرده است ، پس به اين ترتيب مناسب بود صدوق - رحمه الله - از معاوية بن عمار نقل كند ، بهر حال شيخ الطائفه با ترتيبى كه شرح آن گذشت چنين نقل مىكند كه معاوية بن عمّار گفت : معلَّى بن خنيس از امام صادق عليه السّلام در حضور من در بارهء سجده كردن بر قفر و قير سؤال كرد ، آن حضرت فرمود : اشكال ندارد ، و شيخ پس از نقل اين روايت ميفرمايد : وجه در اين روايت آنست كه آن را حمل بر حال ضرورت و تقيّه كنيم نه در حال اختيار ، و اين نظر با توجّه به روايتى است كه پيش از آن آورده از احمد بن محمّد بن اسماعيل ، از محمّد بن عمرو بن سعيد از امام أبى الحسن الرضا عليه السّلام كه آن حضرت فرمود : بر قير و قفر و صاروج سجده نكن » .\r\n833 - حسن بن محبوب طىّ عريضه اى از امام رضا عليه السّلام پرسيد : گچى كه نجاست آدمى و استخوان مردگان بر آن ريخته و آتش مىزنند و به اين ترتيب پخته مىشود ، آنگاه مسجد را با آن گچكارى مىكنند يا به ديوارها مىمالند آيا بر آن\r\n","description":"","footnote":"","page_name":" 410 ","page_number":418},
  {"content":"\r\nمىتوان سجده كرد ؟ آن حضرت با خطَّ خويش در پاسخ او نوشت : همان آتش و آب آن را پاك كرده‌اند .\r\n834 - داود بن أبى زيد عريضه اى به امام هادى عليه السلام نوشت و از آن حضرت پرسيد : كاغذهائى كه چيزى بر آن نوشته باشند آيا سجده كردن بر آنها جايز است ؟\r\nآن حضرت در پاسخ نوشت : جايز است .\r\nشرح : « البتّه اين جواز منافات با كراهت ندارد ، آنچنان كه كلينى - رحمه الله - از جميل از امام صادق عليه السّلام روايت كرده است كه فرمود : « مكروه است يا آن حضرت كراهت داشت از سجده كردن بر كاغذى كه بر آن چيزى نوشته باشند « پس با جمع اين دو خبر بايد گفت : بر اين گونه كاغذها سجده مىتوان كرد ولى مكروه است » .\r\n835 - علىّ بن يقطين از امام موسى كاظم عليه السّلام سؤال كرد : آيا شخص مىتوان بر گليم و فرش ( كه از پشم مىبافند و موادّ آن گياهى نيست ) سجده كند ؟\r\nآن حضرت فرمود : در حال تقيّه اشكالى ندارد . و نيز در حال تقيّه سجده كردن بر جامه اشكالى ندارد .\r\n836 - معاوية بن عمّار از امام صادق عليه السّلام سؤال كرد : سجده كردن بر قير جايز است ؟ آن حضرت فرمود : اشكالى ندارد . ( اين خبر با حديث شمارهء 832 كه سابقا در بارهء آن توضيحى آورديم يكى است ، به شرح مربوط به آن مراجعه شود ) .\r\n","description":"","footnote":"","page_name":" 411 ","page_number":419},
  {"content":"\r\n837 - زراره از امام صادق عليهما السّلام روايت كرده كه به آن حضرت عرض كردم : اگر شخصى كلاه يا عمامه بر سر داشته باشد ( كه عادتا بخشى از پيشانى او را مىپوشاند و در اين حال سجده كند چگونه است ؟ آن حضرت فرمود : اگر از پيشانى او كه فاصلهء ميان ابروها تا رستنگاه موى سر اوست اندكى به زمين برسد همين مقدار كافى است .\r\n838 - يوسف بن يعقوب گويد : امام صادق عليه السّلام را ديدم در ميان دو سجدهء خود سنگريزه ها را در سجده گاه يا موضع سجده صاف و هموار مىفرمود . ( يعنى زمين ناصاف و ناهموار بود امام عليه السّلام روى آن دست مىكشيد تا محلّ سجده هموار شود ، منظور اينست كه اين قبيل امور با حضور قلب منافات ندارد ، و خدشه اى به نماز وارد نمىكند ) .\r\n839 - از على بن بجيل روايت كرده‌اند كه گفت : امام صادق عليه السّلام را ديدم هر بار كه سجده مىفرمود و سر از سجده بر ميداشت ( اگر ريگى بر پيشانى آن حضرت چسبيده بود ) آن سنگريزه را از پيشانى خويش مىگرفت و بر زمين مىگذاشت .\r\n840 - عمّار ساباطى از امام صادق عليه السّلام روايت كرده كه آن حضرت فرمود :\r\nفاصلهء ميان رستنگاه موى سر تا بالاى بينى كه به پيشانى متّصل است جملگى سجده گاه است ، پس هر مقدار از آن كه به زمين برسد يا با زمين تماس و بر خورد پيدا كند همان براى تو كافى است . و زراره نيز مثل همين خبر را از آن حضرت روايت كرده است .\r\n","description":"","footnote":"","page_name":" 412 ","page_number":420},
  {"content":"\r\n841 - شخصى از امام صادق عليه السّلام سؤال كرد : مكانى كه غبار داشته باشد آيا جايز است هنگامى كه ميخواهم به سجده روم گرد و غبار آن موضع را با دميدن باد دهانم بزدايم ؟ آن حضرت فرمود : اشكالى ندارد .\r\nو در رساله اى كه پدرم - رضى الله عنه - برايم فرستاده ذكر كرده : و بر موضع سجودت ندم ، و اگر خواستى چنين كنى بايد قبل از داخلشدنت در نماز باشد ( منظور از دميدن با دهان همان عملى است كه در اصطلاح عاميانه پف كردن گويند ) .\r\n842 - و از امام صادق عليه السّلام روايت كرده‌اند كه آن حضرت فرمود : همانا اين عمل ( پف كردن ) مكروه است يا بدان سبب مكروه گرديده كه نگرانى و دغدغه آزار رسيدن به كسى كه در كنار نمازگزار است وجود دارد ( به عبارت ساده تر : كراهت اين عمل به خاطر آزارى است كه از شخص متوجّه كسى كه در كنار اوست مىشود .\r\nپس اگر كسى در كنار نمازگزار نباشد على الظاهر كراهت ندارد يا كراهت شديد ندارد ) .\r\nو مكروه است كه شخص در حال نماز خاك را از پيشانى خود پاك كند ، و همچنين مكروه است اگر پس از نماز آن خاك را به حال خود گذارد و پاك نكند ، البتّه اگر كسى خاك ( اثر سجده ) را در حال نماز از پيشانيش پاك كند چيزى بر او\r\n","description":"","footnote":"","page_name":" 413 ","page_number":421},
  {"content":"\r\nنيست يا خدشه اى به نماز او وارد نميشود زيرا از طرف شارع در اين مورد رخصت آمده است .\r\n\r\n( باب علَّت نهى از سجده كردن بر چيزهاى خوردنى و پوشيدنى ، و عدم نهى از زمين و آنچه ) ، غير خوردنى و غير پوشيدنى است كه از زمين ميرويد )\r\n843 - هشام بن حكم به امام صادق عليه السلام عرضكرد : مرا از آنچه سجده كردن بر آن جايز است ، و آنچه سجود بر آن جايز نيست آگاه فرما ، آن حضرت فرمود :\r\nسجده كردن جايز نيست مگر بر زمين يا بر آنچه از زمين رويد غير از خوردنيها و پوشيدنيها ( يا آنچه غير قابل خوردن و غير قابل پوشيدن كه زمين بروياند ) پس هشام به آن حضرت گفت : فدايت گردم علَّت اين كه بر خوردنى و پوشيدنى سجده نبايد كرد چيست ؟ آن حضرت پاسخ فرمود : چون سجود عبارتست از خضوع و فروتنى براى خداوند عزّ و جلّ ، پس شايسته نيست كه سجود يا خضوع بر چيزى كه خورده يا پوشيده مىشود به عمل آيد ، زيرا اهل دنيا بندگان مأكولات و ملبوساتاند ( يا در برابر آنچه خورده و پوشيده مىشود همچون بنده‌اند در برابر مولاى خود ) و سجده كننده در حال سجود خود در عبادت خداوند عزّ و جلّ و بندگى و تذلَّل بسر ميبرد ، پس با اين اوصاف شايسته نيست كه پيشانى خود را بهنگام سجودش بر معبود اهل دنيا كه به نيرنگ و\r\n","description":"","footnote":"","page_name":" 414 ","page_number":422},
  {"content":"\r\nفريب آن فريفته شده‌اند گذارد ، و سجده كردن بر زمين بهتر و برتر از ساير چيزها است ( كه بر آنها سجود جايز است ) زيرا زمين در نشان دادن فروتنى و خضوع و خاكسارى در برابر خداوند عزّ و جلّ گوياتر و رساتر و كاملتر است .\r\n\r\n( باب قبله )\r\n844 - امام صادق عليه السّلام فرمود : همانا خداوند تبارك و تعالى كعبه را قبله اهل مسجد ساخته است و مسجد الحرام را قبلهء اهل حرم ، و حرم را قبلهء جهانيان گردانيده است .\r\n845 - مفضّل بن عمر كوفى از امام صادق عليه السّلام پرسيد : در بارهء انحرافى كه شيعيان ما از قبله به جانب چپ پيدا مىكنند چه جهت دارد ؟ و سبب آن چيست ؟\r\nآن حضرت فرمود : همانا وقتى حجر الأسود از بهشت به زمين فرود آورده شد و در محلّ خود جاى داده شد ، آنگاه أعلام و حدود و علامات حرم را در آنجائى كه نور به آنجا رسيده بود - يعنى نور حجر الأسود - نصب كردند ، و نور از سمت راست كعبه به چهار ميل ، و از جانب چپ آن به هشت ميل رسيده بود ، كه جمع آن رويهم دوازده ميل باشد ( كه عبارت از مقدار حرم است يعنى حدود آن : چهار فرسخ در طول و چهار فرسخ در عرض ) پس چون انسان اندك انحرافى ( در بلاد دور ) به جانب دست\r\n","description":"","footnote":"","page_name":" 415 ","page_number":423},
  {"content":"\r\nراست پيدا كند از حدّ قبله كه همان حرم است بيرون ميرود بخاطر كم بودن حدّ و نصاب حرم در سمت راست ، و هر گاه انسان به جانب چپ اندكى منحرف شود از حدّ قبله خارج نميشود .\r\nو كسى كه در مسجد الحرام باشد رو بسوى كعبه نماز ميگزارد بهر طرف آن كه خود بخواهد ( يعنى آن طور كه اهل سنّت عمل مىكنند نيست كه هر طرف از كعبه را به يكى از ائمّهء اربعه خود منسوب و نامزد كرده‌اند كه حنفى رو به ناودان طلا يا ميزاب ، حنبلى محاذى آنان ، شافعى رو به باب ، و مالكى در برابر آنان قرار ميگيرند اين كار بدعت است ، بل در مسجد بهر جانب كه شخص رو كند و نماز بخواند صحيح است ) و كسى كه در كعبه نماز ميگزارد نيز بهر جانب كه بخواهد رو مىكند و نماز ميخواند ، و برترين محلّ اينست كه در فاصلهء دو ستون بر سنگ سرخ بايستد و نماز كند ( اين سنگ سرخ بنا بر مشهور حتّى نزد عامّه همان محلّ ولادت امير مؤمنان عليه السّلام است ) و رو كند به ركنى كه حجر الأسود بر آن ركن واقع شده ، و كسى كه بر بام كعبه باشد و وقت نماز فرا رسد ( يعنى وقت آخر كه بيم از دست رفتن نماز است يا شايد وقت اوّل ) بر پهلو روى زمين دراز بكشد و با سر خود به جانب بيت المعمور اشاره كند ( كه محاذى كعبه در آسمان چهارم است ) و كسى كه بر فراز كوه ابو قبيس باشد رو به سوى كعبه كند و نماز گزارد كه همانا كعبه از بالاى خود تا آسمان قبله است ( يا آنچه بالاى كعبه است تا به آسمان قبله محسوب مىشود ) .\r\nشرح : « در خصوص نماز كردن بر فراز كعبه : مشهور اينست كه به اين فتوى عمل\r\n","description":"","footnote":"","page_name":" 416 ","page_number":424},
  {"content":"\r\nنمىكنند هر چند شيخ طوسى ادّعاى اجماع بر آن كرده باشد ، لذا اگر با توجّه به اخبار صحيحه اى كه در اين خصوص وارد شده شخص بر بام كعبه نماز نخواند رعايت جانب احتياط كرده است ، مگر آنكه ضرورت اقتضا كند ، در اين صورت مختار خواهد بود كه بدين طريقه عمل كند ، يا نماز را ايستاده بخواند ، لكن نبايد بر كناره بام سجده كند به نحوى كه در وقت سجود قبله اى نداشته باشد . « از طرفى در خبرى از عبد السّلام هروى نقل كرده‌اند كه از امام رضا عليه السّلام سؤال كرد : هر گاه شخصى بر بام كعبه باشد و وقت نماز فرا رسد . تكليفش چيست ؟ آن حضرت فرمود : اگر بايستد كه او را قبله نخواهد بود چون بام كعبه ديوار ندارد ، لكن بر پشت مىخوابد و روى چشمان خويش را متوجّه آسمان مىكند و در دل خود چنان قصد مىكند كه رو به قبله كرده است كه همان بيت المعمور در آسمانست - تا آخر حديث » .\r\nپاره اى از قدما به مضمون اين حديث عمل كرده‌اند ، ولى اكثر علما به آن عمل نكرده‌اند ، و دليلشان ضعف حديث از حيث سند و محتواى آنست آنجا كه مقرّر مىدارد « اگر شخص بايستد قبله ندارد » زيرا در احاديث وارد شده كه كعبه از بالا تا آسمان ، و از زير تا منتهاى زمين قبله است . بهر حال حكم اين مسأله را بهر صورت كه بپذيريم يك نكته مسلَّم است و آن اينكه هر گاه سخن از اين مسأله بميان آمده صرفا به صورت فرض بوده ، و بموردى بر نمىخوريم كه چنين فرضى براى سائلى عملا محقّق شده باشد و او را ناگزير از سؤال و پىجوئى حكم شارع ساخته باشد ، لذا بايد آن را يك فرض بسيار نادر بل كالمعدوم دانست ) .\r\nو رسول خدا صلَّى الله عليه و آله پس از بعثت سيزده سال در مكَّهء معظَّمه بود و بسوى بيت المقدّس نماز ميگزارد و همچنين نوزده ماه در مدينه همين كار را ميكرد ، بعد يهود آن حضرت را مورد سرزنش قرار داده و به آن حضرت گفتند : تو تابع قبلهء مائى ، يا تو با\r\n","description":"","footnote":"","page_name":" 417 ","page_number":425},
  {"content":"\r\nاينكه مدّعى پيامبرى و آئين نوينى هستى باز رو بقبلهء ما عبادت ميكنى ، پس رسول خدا صلَّى الله عليه و آله از اين سخن آنان ( و از اينكه بايد به بيت المقدّس رو كند و عبادت نمايد ) بسيار اندوهگين شد ، و چون پاره اى از شب بگذشت از خانه بيرون آمده ، و به جوانب آسمان همى نگريست ( گوئى بدنبال گمشده اى ميگردد يا انتظار حكم تازه اى را مىكشد ) و چون صبح فرا رسيد نماز صبح را بجا آورد ، و وقتى ظهر فرا رسيد و آن حضرت دو ركعت از نماز ظهر را خواند ، جبرئيل عليه السّلام نزد آن حضرت آمده و اين آيه را آورد : * ( قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ ) * - الآية - ( يعنى : ما روى گرداندن تو را به جانب آسمان مىبينيم پس حتما روى تو را به سوى قبله اى كه دوست ميدارى و خشنودى خاطر تو بدان است خواهيم گرداند ( كه قبلهء حضرت ابراهيم عليه السّلام است ) پس ( هر كجا هستى ) روى خود را بسوى مسجد الحرام بگردان - تا آخر آيه - بقره : 143 ) آنگاه جبرئيل دست آن حضرت را گرفت و روى آن حضرت را به جانب كعبه گردانيد و آنان كه پشت سر حضرت نماز مىگزاردند رويهاى خويش را به جانب كعبه گردانيدند بگونه اى كه مردان در جاى زنان قرار گرفتند و زنان در جاى مردان ، و ابتداى نماز پيامبر رو به بيت المقدّس داشت و آخر نماز رو به كعبه ، پس اين خبر به مسجدى در مدينه ( گويند مسجد بنى عبد الاشهل بوده است ) رسيد و مردمى كه در آن مسجد بودند دو ركعت از نماز عصر را خوانده بودند ايشان نيز رو بسوى كعبه كردند و ابتداى نماز ايشان بسوى بيت المقدّس و آخر نمازشان بسوى كعبه بود ، پس آن مسجد را مسجد قبلتين ( مسجد دو قبله ) ناميدند ، مسلمانان گفتند : اى رسول خدا آيا نمازهاى ما كه بسوى بيت المقدّس كرده‌ايم ضايع خواهد بود ؟ پس خداوند عزّ و جلّ اين آيه را نازل فرمود : * ( وَما كانَ الله لِيُضِيعَ إِيمانَكُمْ ) * يعنى : خداوند هرگز ايمانتان را تباه نخواهد كرد كه بجانب بيت المقدّس نماز كرده‌ايد ) منظور از ايمان اين است كه\r\n","description":"","footnote":"","page_name":" 418 ","page_number":426},
  {"content":"\r\nنمازتان را كه به سوى بيت المقدّس كرده‌ايد تباه نخواهد كرد ( و خداوند تبارك و تعالى نماز را ايمان فرمود تا دلالت كند كه نماز خود ايمان است و نماز نكردن همان ايمان نداشتن است ) و من اين حديث را به همان صورت كه وارد شده است ( از حيث متن و سند به صورت كامل ) در كتاب نبوّت ذكر كرده‌ام .\r\nشرح : « كتاب نبوّت صدوق - عليه الرّحمه - از آثار مفقودشدهء عالم تشيّع است مانند بسيارى از آثار ديگر » .\r\n846 - از عبد الرّحمن بن أبى عبد الله روايت شده كه از امام صادق عليه السّلام پرسيده : هر گاه شخص كورى كه نميتواند جهات را تشخيص دهد بر غير قبله نماز گزارد و بعد متوجّه شود تكليفش چيست ؟ آن حضرت فرمود : اگر در وقت متوجّه شد نماز را اعاده كند ، و اگر وقت گذشته است ديگر اعاده نميكند ، راوى گويد : سؤال كردم در مورد شخصى كه نماز بگزارد و هوا ابر باشد ، سپس ابر بر طرف و هوا روشن شود و آگاه شود كه بر غير جهت قبله نماز كرده است چه بايد بكند ؟ آن حضرت فرمود : اگر در وقت چنين شود نماز را بايد اعاده كند ، و اگر وقت گذشته است ديگر اعاده نميكند .\r\nشرح : « علماء اين حديث را حمل بر اين كرده‌اند كه اعمى بطور مطلق و غير اعمى در روز ابرى اگر سعى خود را به كار برده آنگاه نماز كنند مشمول حكم اين خبرند در غير اين صورت مطلقا بايد اعاده كنند چه در وقت و چه خارج از وقت . و نيز\r\n","description":"","footnote":"","page_name":" 419 ","page_number":427},
  {"content":"\r\nحمل كرده‌اند بر اينكه اگر بسوى مشرق و مغرب نماز كرده باشد به نحوى كه اگر اندكى بگردد بمشرق يا مغرب رسيده باشد صحيح است و در وقت نيز اعاده لازم نيست و حديث نيز دلالت بر اين معنى دارد ، زيرا ميگويد : بر غير قبله نماز كرده باشد ، در حالى كه در احاديث صحيحه وارد شده ( و خواهد آمد ) كه ما بين مشرق و مغرب همگى قبله است ، و نيز حكم را مقيّد ساخته‌اند كه شخص پشت به قبله نماز نكرده باشد و گر نه در خارج وقت نيز بايد اعاده كند و اين قيد در حديث نيست » .\r\n847 - زراره و محمّد بن مسلم از امام باقر عليه السّلام روايت كرده‌اند كه آن حضرت فرمود : براى شخص متحيّر بهر طرف رو كند كافى است هر گاه نداند قبله از كدام سوى است .\r\n848 - و معاوية بن عمّار از امام صادق عليه السّلام سؤال كرد : شخصى به نماز مىايستد پس از آنكه از نماز فارغ شد دقّت كرده و مىبيند از قبله به دست راست يا چپ منحرف بوده است ، آن حضرت [ به او 
  ] فرمود : نمازش صحيح است و ما بين مشرق و مغرب قبله است .\r\nدر مورد قبلهء شخص متحيّر اين آيه نازل شده است : * ( وَلِلَّه الْمَشْرِقُ وَالْمَغْرِبُ فَأَيْنَما تُوَلُّوا فَثَمَّ وَجْه الله ) * ( يعنى : مشرق و مغرب از آن خداوند و آفريدهء اوست پس بهر جا رو كنيد همان جا روى خداست و به خداوند روى آورده‌ايد - بقره : 115 )\r\n849 - محمّد بن أبى حمزه از امام كاظم عليه السّلام روايت كرده كه آن حضرت\r\n","description":"","footnote":"","page_name":" 420 ","page_number":428},
  {"content":"\r\nفرمود : هر گاه از پشت بيت الخلاء رطوبتى پيدا شود و رو برو و برابر قبله باشد ( نمازگزار بايد ) آن را با چيزى بپوشاند تا آن رطوبت نجس در برابر او نباشد .\r\nو نماز مسلمان را چيزى كه از برابر او بگذرد يا مقابل او باشد ، چه محترم باشد چه غير محترم باشد چه سگى و چه زنى و چه الاغى باشد و أمثال آن قطع نمىكند .\r\n850 - و رسول خدا صلَّى الله عليه و آله از انداختن آب دهان بسوى قبله نهى فرمود ( چنان كه گذشت محمول بر كراهت است و با تعظيم قبله منافى است ) .\r\n851 - يك بار رسول خدا صلَّى اللَّه عليه و آله مشغول نماز بود ، مشاهده فرمود كه فضولات بينى در مسجد ( بر ديوار مسجد ) انداخته‌اند ، پس آن حضرت شاخه اى از شاخه هاى ابن طاب برداشته به سوى آن رفت و آن را ( از ديوار ) تراشيد ، آنگاه به همان صورت از پشت به محلّ نماز باز گشت و از آنجا كه نماز را رها كرده بود دنبالهء نماز را ادامه داد . امام صادق عليه السّلام فرمود : اين رفتار پيامبر صلَّى الله عليه و آله بابهاى مسائل فراوان متعلَّق به نماز را پيش روى مىگشايد .\r\nشرح : « از جمله راه رفتن در نماز بهنگام ضرورت بلكه در موارد مستحبّ ، و نيز برگشتن از پشت تا استدبار قبله نشود كه موجب بطلان نماز است ، و نيز قطع قراءت در حال حركت ، و ادامهء نماز از محلّ قطع پس از بازگشت ، و نيز تعظيم مسجد و ديوار آن و قبله و سمت آن با ازالهء كثافات از آن و مواردى از اين قبيل كه جملگى از اين رفتار رسول خدا صلَّى الله عليه و آله فهميده مىشود » .\r\n852 - و نيز رسول خدا صلَّى الله عليه و آله از جماع رو به قبله و پشت به قبله نهى\r\n","description":"","footnote":"","page_name":" 421 ","page_number":429},
  {"content":"\r\nفرمود ، و نيز از رو به قبله داشتن در هنگام بول و غايط نهى فرمود . ( در اين مورد قبلا تحت شماره هاى 47 به بعد همين كتاب رواياتى گذشت و نهى از رو به قبله بودن در حال جماع را فقهاء حمل بر كراهت كرده‌اند ) .\r\n853 - امام باقر عليه السّلام فرمود : زنهار كه هرگز كسى از شما در نماز آب دهان را پيش روى خود و جانب راست خود بيندازد بلكه در صورت ضرورت بايد به سمت چپ و زير پاى چپ خويش بياندازد .\r\n854 - امام صادق عليه السّلام فرمود : هر كس آب دهانش را بخاطر بزرگداشت خداوند عزّ و جلّ در هنگام نماز فرو برد و بيرون نيفكند خداوند تعالى او را تا زمان فرا رسيدن أجل مقدّر و مرگ طبيعى تندرستى كرامت فرمايد .\r\nو روايت شده در مورد كسى كه در صحرا باشد و راه به قبله نبرد و نداند از كدام سوى است به هر چهار جانب نماز ميخواند .\r\n855 - زراره از امام باقر عليه السّلام روايت كرده كه آن حضرت فرمود : هيچ نمازى ( درست ) نيست مگر آنكه رو به قبله باشد . زراره گويد : عرض كردم حدّ قبله كجاست ؟ فرمود : فاصلهء ميان مشرق و مغرب همگى قبله است ، گويد : گفتم اگر كسى به غير قبله نماز كند يا در روز ابرى در غير وقت نماز بخواند چه صورت دارد ؟\r\nفرمود : آن نماز را اعاده مىكند .\r\nشرح : « در مورد قبله بودن ميان مشرق و مغرب ، حكم مربوط به بلاد ديگر غير\r\n","description":"","footnote":"","page_name":" 422 ","page_number":430},
  {"content":"\r\nمكَّه است و در مكَّه حرم قبله است و بس » .\r\n856 - و باز در حديث ديگرى زراره گويد كه آن حضرت ضمن احكامى چند كه براى او ذكر كرده بود فرمود : پس روى خود را بسوى قبله كن و از قبله روى خويش را مگردان كه اين كار نمازت را تباه سازد ، همانا خداوند عزّ و جلّ در بارهء نماز واجب به پيامبر خود صلَّى الله عليه و آله ميفرمايد : * ( فَوَلِّ وَجْهَكَ شَطْرَ الْمَسْجِدِ الْحَرامِ وَحَيْثُ ما كُنْتُمْ فَوَلُّوا وُجُوهَكُمْ شَطْرَه ) * ( يعنى : اى پيامبر بهنگام نماز روى خود را به جانب مسجد الحرام گردان ، و شما اى امّت محمّد هر كجا هستيد روى خويش بدان جانب كنيد ) پس راست بايست زيرا رسول خدا صلَّى الله عليه و آله فرمود : « هر كس بهنگام نماز پشت خود را راست و مستقيم نگيرد او را نماز نيست يا نماز او نماز درست نيست ، و چشم خود را در برابر خداوند عزّ و جلّ و براى رضاى او از سر مذلَّت فرو انداز و آن را به جانب آسمان بلند نكن و بايد نظرت به روبرويت و در موضع سجودت باشد .\r\n857 - امام باقر عليه السلام به زراره فرمود : نماز را اعاده نميكنند مگر براى پنج چيز كه عبارتست از : اوّل وضو ( يعنى چنان كه اشكالى در يكى از اين پنج چيز بهم رسيده باشد نماز را بايد اعاده كرد بنا بر اين اگر شخصى بدون رعايت طهارت از حدّث يعنى حسب مورد وضو يا غسل و يا طهارت تيمّمى با خاك نماز كند چه سهوى و چه عمدى نمازش باطل است و بايد اعاده كند ) دوّم : وقت ، يعنى نماز را در وقت مقرّر بجا نياورده باشد مثلا قبل از وقت خوانده باشد ، سوّم : قبله ، چهارم : ركوع ، پنجم سجود ، كه اين هر دو « ركن » هستند .\r\n","description":"","footnote":"","page_name":" 423 ","page_number":431},
  {"content":"\r\nپدرم - رضى الله عنه - در رساله اى كه برايم فرستاده گويد : هر گاه كه خواهى نماز نافله گزارى و سواره هستى پس در همان حال نماز كن ، و روى خويش را به جانب سر چهار پايت كن هر جا كه تو را برد ، خواهد رو به قبله رود ، خواه پشت به قبله چه جانب راست رود ، و چه جانب چپ اشكالى ندارد ، و هر گاه خواهى نماز واجب كنى بر پشت چهار پا پس رو به قبله كن و تكبيرة الاحرام را رو به قبله بگو ، آنگاه به هر طرف كه چهار پا از آن طرف رود رو كن و حمد و سوره بخوان ، و وقتى خواستى ركوع و سجود بجاى آورى ركوع كن ، و بر چيزى كه همراه خوددارى از آنهائى كه سجده بر آن جايز است سجده كن ، ولى چنين نماز فريضه اى را ( در حال سواره و بر پشت چهار پا و در حركت ) جز در حالت ناچارى و درماندگى شديد مخوان و اين چنين رفتار ميكنى وقتى كه مجبورى نماز را در حال راه رفتن بجاى آورى ( يعنى رو به قبله تكبيرة الاحرام ميگوئى و قراءت را رو به راه و جهت حركت مىخوانى ، و ركوع را همانند حالت ساكن سر و سينه را فرود مىآورى ) جز اينكه وقتى خواستى سجده كنى بر زمين سجده مىكنى .\r\nو باز در همان رساله پدرم گويد : هر گاه شيرى يا درنده اى به تو حمله كند ( يا حمله نكرده ولى در معرض آن قرار گرفته اى و بيم حملهء درنده اى ميرود ) و ميترسى كه نمازت فوت شود ، در اين حال رو به سوى قبله دار ، و نماز را با ايماء بجاى آور و هر گاه از درنده اى بيم دارى و به تو نزديك شده و حمله كرده است در اين صورت\r\n","description":"","footnote":"","page_name":" 424 ","page_number":432},
  {"content":"\r\nبهر ترتيب كه او ميگردد با او بگرد و با ايماء نماز را بجاى آور ( به زبان ساده اگر مورد حمله قرار گرفتى در همان حال فرار و گريز با ايماء نماز را بخوان در اين صورت روى به حيوان درنده و متعرّض قبله است همچنان كه قبلا گذشت كه سر چهار پا در حكم قبلهء شخص راكب بود ) .\r\n858 - و روايت كرده‌اند كه هر گاه طوفانى برخيزد و بيم غرق شدن و هلاك كسى كه در كشتى سوار است در ميان باشد و نتواند به جانب قبله بگردد ، در اين صورت به طرف سينه كشتى ( يعنى قسمت پيشين كشتى كه آب را مىشكافد و پيش ميرود ) نماز ميگزارد . در چنين فروضى سينه كشتى در حكم قبله است .\r\n859 - پيامبر صلَّى الله عليه و آله فرمود : « هر خطيبى براى مستمعين قبله است ، و بالعكس هر مخاطبى نيز براى واعظ قبله است » .\r\n( منظور اينست كه در نماز جمعه ، و نماز عيد فطر ، و عيد قربان ، و نماز استسقاء يا درخواست باران بهنگام خطبه ، امام به ايشان ( مخاطبين ) روى مىكند ، و مخاطبين نيز رو بسوى امام ميدارند ، تا امام از ايراد خطبه فراغت يابد ) .\r\n860 - شخصى به امام صادق عليه السّلام عرض كرد : بسيار اتّفاق مىافتد كه من در حال سفر هستم و شب هنگام به جانب قبله راهى نمىيابم چه كنم ؟ آن حضرت فرمود : آيا ستاره اى را كه به آن جدى ميگويند مىشناسى ؟ گفتم : آرى ، فرمود : آن ستاره را در سمت راست خود قرار ده ( بگونه اى بايست كه آن ستاره در سمت راست\r\n","description":"","footnote":"","page_name":" 425 ","page_number":433},
  {"content":"\r\nتو باشد در اين صورت رو به قبله ايستاده اى ) و هر گاه در راه حج باشى يعنى در سفر حجاز باشى آن ستاره را در ميان دو كتف خود گير در چنين حالى رو به قبله خواهى بود . شرح : « اين خبر حكمش اطلاق ندارد و براى كسانيست كه اهل ايران يا عراق ميباشند و احتمالا راوى محمد بن مسلم ثقفى است كه خود عراقى است و از قبلهء بلادش سؤال كرده نه از قبلهء همهء دنيا » .\r\n\r\n( باب در بيان حدّ سنّى كه كودكان را در آن سنّ به نماز خواندن وامىدارند )\r\n861 - امام صادق عليه السّلام فرمود : ما كودكان خود را در حالى كه پنج ساله هستند به خواندن نماز امر مىكنيم ، و شما به اطفال خويش وقتى هفت ساله شدند دستور نماز خواندن دهيد . همچنين ما كودكان خود را هنگامى كه هفت ساله شدند به گرفتن روزه امر مىكنيم بدان مقدار كه از يك روز روزه مىتوانند ، هر چند تا نصف روز يا بيشتر از آن و يا كمتر از آن باشد ، و وقتى تشنگى يا گرسنگى بر ايشان غلبه كرد افطار مىكنند تا به اين ترتيب به گرفتن روزه عادت كنند و توان گرفتن آن را بيابند ، و شما نيز فرزندان خود را هنگامى كه نه ساله شدند بگرفتن روزه واداريد هر چقدر از يك روز را كه مىتوانند روزه بگيرند ، و وقتى تشنگى بر ايشان غلبه كرد روزهء خود را افطار كنند .\r\n","description":"","footnote":"","page_name":" 426 ","page_number":434},
  {"content":"\r\n862 - از حسن بن قارن روايت كرده‌اند كه گفت : از امام رضا عليه السّلام پرسيدم يا از امام رضا عليه السّلام پرسيدند و من حاضر بوده و شنيدم كه هر گاه شخصى فرزندش را ختنه كند او يك يا دو روز نماز نمىخواند ، آن حضرت پرسيد : آن بچّه چند سال دارد ؟ گفت : هشت سال ، پس فرمود : سبحان الله ( در مقام شگفتى از وقوع امر عجيبى ) آيا نماز را ترك مىكند ؟ گويد : گفتم : اگر بخواهد نماز بخواند دچار درد و ناراحتى مىشود ، فرمود : بهر صورت كه مىتواند نماز بخواند .\r\n863 - عبد الله بن فضاله از امام صادق و امام باقر عليهما السّلام روايت كرده و گويد : از آن حضرت شنيدم كه ميفرمود : وقتى پسر بچّه به سنّ سه سالگى رسيد به او مىگويند : بگو : « لا إله إلَّا الله » - تا هفت مرتبه - بعد او را به حال خود مىگذارند تا سه سال و هفت ماه و بيست روز از سنّ او بگذرد ، آنگاه به او مىگويند : بگو « محمّد رسول الله » تا هفت بار ، و بعد ديگر كارى به او ندارد تا چهار سالش تمام شود آنگاه به او مىگويند : هفت بار بگو : « صلَّى الله على محمّد و آله » و بعد او را به حال خود مىگذارند تا پنج سالش تمام شود ، آنگاه از او مىپرسند : دست راست و دست چپ كدام است ؟ وقتى آنها را شناخت روى او را متوجّه قبله مىسازند و به او مىگويند سجده كن ، و رهايش مىكنند تا هفت سالش تمام شود ، وقتى هفت ساله شد ، به او مىگويند : صورت و دستهايت را بشوى ، و وقتى دست و روى خود را شست به او\r\n","description":"","footnote":"","page_name":" 427 ","page_number":435},
  {"content":"\r\nمىگويند : نماز بخوان ، و بعد او را رها مىكنند تا نه سالش تمام شود و چون به سن كامل نه سالگى رسيد آداب و ترتيب وضوى كامل و صحيح را به او مىآموزند و از او مىخواهند ، و در صورت سر پيچى او را ميزنند ، و نيز او را دستور مىدهند كه نماز بخواند در صورتى كه سر پيچى كرد او را تنبيه بدنى مىكنند ، و چون وضو و نماز را آموخت خداوند عزّ و جلّ او و پدر و مادرش را مورد بخشش و عفو از گناهان قرار ميدهد إن شاء الله .\r\n\r\n( باب چگونگى اذان و اقامه و ثواب كسى كه اذان بگويد )\r\n864 - حفص بن بخترى از امام صادق عليه السّلام روايت كرده كه آن حضرت فرمود : هنگامى كه رسول خدا صلَّى الله عليه و آله به معراج ( گردش شبانه در آسمانها ) بردند وقت نماز فرا رسيد ، و جبرئيل به گفتن أذان پرداخت ، هنگامى كه كلمهء الله اكبر الله اكبر را گفت : فرشتگان نيز با او تكرار كردند : الله اكبر الله اكبر و چون جبرئيل گفت : أشهد أن لا إله إلَّا الله فرشتگان نيز گفتند : بدين كلمه يا از اين پس از پرستيدن غير حقّ بر كنار شد ، و وقتى گفت : أشهد أنّ محمّدا رسول الله ( يعنى كه\r\n","description":"","footnote":"","page_name":" 428 ","page_number":436},
  {"content":"\r\nشهادت مىدهم كه محمّد فرستاده و پيام آور خداوند متعال است ) فرشتگان گفتند : او پيامبرى است كه برانگيخته و مبعوث شد ، و وقتى جبرئيل گفت : حيّ على الصّلوة ( يعنى بشتابيد و سعى در نماز كنيد ) باز فرشتگان گفتند : او مردمان را بر پرستش و عبادت پروردگارش ترغيب و تشويق نمود ، و چون جبرئيل آواز داد : حىّ على الفلاح ( يعنى : بشتابيد بر چيزى كه سبب رستگارى شماست ) فرشتگان گفتند : هر كس اين سخن را متابعت كرد رستگار شد .\r\n865 - و منصور بن حازم از امام صادق عليه السّلام روايت كرده [ كه آن حضرت 
  ] فرمود : جبرئيل عليه السّلام از آسمان با اذان بر رسول خدا صلَّى الله عليه و آله فرود آمد ، و در حالى كه سر آن حضرت بر دامان يا بر كنار امير المؤمنين علي عليه السّلام بود ، جبرئيل أذان و اقامه گفت ، هنگامى كه رسول خدا صلَّى الله عليه و آله از خواب بيدار شد ، فرمود : اى على آنچه جبرئيل گفت شنيدى ؟ جواب داد : بلى يا رسول الله ، فرمود : آيا از بر شدى ؟ جواب داد : بلى ، فرمود : بلال را فرا خوان و اين سخنان را به او نيز بياموز ، امير المؤمنين عليه السّلام بلال را خواند و أذان و إقامه را چنان كه جبرئيل آورده بود به او آموخت .\r\n866 - زراره از امام باقر عليه السّلام روايت كرده كه آن حضرت فرمود : تو ميتوانى أذان بگوئى در حالى كه بدون وضو و در يك جامه باشى ، ايستاده أذان بگوئى يا نشسته ، و بهر سوى ميتوانى رو كنى ، روى به قبله يا پشت به قبله و لكن هر گاه بخواهى\r\n","description":"","footnote":"","page_name":" 429 ","page_number":437},
  {"content":"\r\nإقامه بگوئى حتما بايد وضو داشته باشى و كاملا آماده براى نماز باشى . ( منظور اينست كه إقامه جزء نماز است و بايد شخص با وضو باشد ، و دو جامه پوشيده و ايستاده و رو به قبله باشد به استحباب مؤكَّد بنا بر مشهور البتّه مراعات تمامى اين موارد در أذان نيز سنّت است لكن مؤكد نيست ) .\r\n867 - أحمد بن محمّد بن أبى نصر بزنطى از امام رضا عليه السّلام روايت كرده كه آن حضرت فرمود : ممكن است شخص در حالى كه نشسته است أذان بگويد ، همين طور أذان بگويد و سواره باشد .\r\n868 - أبو بصير از امام صادق عليه السّلام روايت كرده كه آن حضرت فرمود :\r\nاشكالى ندارد كه در حال سوارى يا پياده در موقع راه رفتن ، يا بدون وضو أذان بگوئى ، ولى إقامه نگو در حالى كه سواره يا نشسته باشى ، مگر از روى عذر و ناچارى يا در سرزمينى باشى كه دزدگاه است و ايمن نيستى ( در اين صورت مىتوانى سواره يا در حال راه رفتن إقامه بگوئى ) .\r\n869 - رسول خدا صلَّى الله عليه و آله فرمود مؤذّن را در ميان أذان و اقامه پاداشى است همچون پاداش شهيدى كه در راه خداوند عزّ و جلّ در خون خويش غلطيده باشد ، پس امير المؤمنين عليه السّلام گفت : با چنين پاداش عظيمى كه ميفرمائيد لابد مردم بر سر أذان با يك ديگر به جنگ و نزاع برخواهند خاست ؟ پيامبر صلَّى الله عليه و آله\r\n","description":"","footnote":"","page_name":" 430 ","page_number":438},
  {"content":"\r\nفرمود : نه ، هرگز چنين نخواهد شد بلكه زمانى براى مردمان پيش آيد كه أذان را ( كوچك شمرده و از روى بىاعتنائى ) تصدّى آن را بسوى بيچارگان و ضعيفان مىاندازند و همين بدنهاى ضعفا است كه خداوند عزّ و جلّ آن را بر آتش دوزخ حرام ميسازد .\r\n870 - امير المؤمنين عليه السّلام فرمود : آخرين سخنى كه با آن يا پس از آن از محبوب دلم رسول خدا صلَّى الله عليه و آله جدا شدم اين بود كه فرمود : اى على وقتى نماز ميكنى چنان نماز كن كه متناسب با حال ضعيفترين مأمومين پشت سرت باشد ، و هرگز مؤذّنى برنگزين كه براى گفتن أذان مزد خواهد .\r\n871 - خالد بن نجيح از امام صادق عليه السّلام روايت كرده كه آن حضرت فرمود :\r\nدر أذان بايد بر آخر تكبيرات وقف كنند ( يا تكبيرات را بايد مجزوم ادا كرد . همين طور سنّت است كه در اذان و إقامه بطور كلَّى آخر همهء فصلها را ساكن تلفّظ كنند ) و نيز بايد هاء و الف را در تكبيرات يا در همهء أذان و اقامه نيكو ظاهر سازند ، ( البتّه مراد از الف همزه است كه در اوّل الله أكبر به كار رفته . يا شايد اعمّ از همزه و الف است كه همواره به صورت ساكن به كار ميرود ) .\r\n872 - ابو بصير از امام باقر يا امام صادق عليهما السّلام روايت كرده كه فرمود :\r\nهمانا بلال ( مؤذّن رسول خدا صلَّى الله عليه و آله ) بندهء نيكوكار و شايستهء خداوند بود و گفت : من پس از رسول خدا صلَّى الله عليه و آله ديگر براى كسى اذان نخواهم گفت ، و از آن روز به بعد جمله « حىّ على خير العمل » يعنى بشتابيد براى انجام بهترين\r\n","description":"","footnote":"","page_name":" 431 ","page_number":439},
  {"content":"\r\nكارها متروك ماند .\r\n873 - حسن بن سرى از امام صادق عليه السلام روايت كرده است كه آن حضرت فرمود : يكى از سنّتهاى رسول خدا صلَّى الله عليه و آله اينست كه وقتى شخصى اذان مىگويد دو انگشت خويش را در سوراخهاى گوشهايش فرو كند .\r\n874 - و خالد بن نجيح از آن حضرت ( امام صادق عليه السّلام ) روايت كرده كه فرمود : أذان و إقامه ( از جهت إعراب ) بايد مجزوم خوانده شود ( يعنى آخر همه فصلهاى آن بدون حركت و ساكن باشد ) و در حديث ديگرى وارد شده كه آخر أذان و اقامه را بايد وقف كرد .\r\n875 - و زراره از امام محمّد باقر عليه السّلام روايت كرده كه [ آن حضرت 
  ] فرمود :\r\nكافى نيست تو را اذان مگر آنچه را كه خود گوش فرا دارى و بشنوى يا آن را بفهمى و ( منظور اينست كه آنقدر صداى خود را بلند كنى كه لا أقل خود صوت خود را بشنوى نه آنكه آنقدر آهسته بگوئى كه خود نشنوى ) و الف و هاء را نيكو ظاهر ساز ، و صلوات فرست بر پيامبر و آل او صلَّى الله عليه و آله هر گاه كه از آن حضرت نام مىبرى ، يا هر گاه شخصى ديگر در حضور تو از آن حضرت ياد مىكند و نام او را بر زبان ميراند ؛ چه هنگام گفتن أذان و چه مواقع ديگر .\r\nو هر چه صداى تو در أذان بلندتر و قويتر باشد بدون آنكه خود را به تعب اندازى\r\n","description":"","footnote":"","page_name":" 432 ","page_number":440},
  {"content":"\r\nافراد بيشترى صدايت را مىشنوند و به همان نسبت پاداش تو در گفتن أذان بزرگتر خواهد بود .\r\n876 - معاوية بن وهب از امام صادق عليه السّلام در بارهء چگونگى گفتن أذان سؤال كرد ، آن حضرت فرمود : با صداى واضح و آشكار أذان بگو و آوازت را بلند كن ، و وقتى إقامه ميگوئى چنين نكن ( يعنى لازم نيست آواز بردارى ) و در أذان و اقامه گفتن خود منتظر وارد شدن وقت نماز باش ( يعنى أذان را در اوّل وقت بگو و إقامه را پس از نوافل در وقتى كه مىخواهى متوجّه نماز شوى ) و اقامه را هر چه سريعتر بگو ، بر خلاف أذان كه با تأنّى گفته مىشود .\r\n877 - و باز عمّار ساباطى از امام صادق عليه السّلام روايت كرده كه آن حضرت فرمود : هر گاه به نماز واجب برخاستى أذان و إقامه بگو ، و ميان أذان و إقامه را با لحظه اى نشستن يا با اداى سخنى يا با ذكر تسبيحى فاصله انداز و عمّار گويد : از آن حضرت پرسيدم حدّ اقلّ كلامى كه لازم است ميان أذان و اقامه گفته شود چقدر است ؟ فرمود : گفتن الحمد لله .\r\n878 - محمّد بن مسلم از امام باقر عليه السّلام پرسيد : هر گاه شخص أذان بگويد در حالى كه راه ميرود و طهارت نداشته باشد ( يعنى بىوضو يا بىغسل باشد ) يا بر پشت چهار پا سواره باشد اين كار جايز است ؟ فرمود : بلى ، هر گاه مؤذّن در حال گفتن\r\n","description":"","footnote":"","page_name":" 433 ","page_number":441},
  {"content":"\r\nشهادتين رو به قبله باشد اشكالى ندارد .\r\n879 - و زراره از آن حضرت ( امام باقر عليه السّلام ) روايت كرده است كه فرمود :\r\nوقتى اقامه نماز گفته شود يا گفته شود : « قد قامت الصّلاة » ديگر سخن گفتن غير مرتبط با نماز بر امام و اهل مسجد حرام است مگر در مورد پيش انداختن امام . ( اين مربوط به زمانى است كه امام راتب حاضر نباشد و إقامه گفته شود ، در اين حال مأمومين كسى را كه صلاحيّت امامت داشته باشد به امامت دعوت مىكنند و به او مىگويند جلو بايست « تقدّم » تا به تو اقتدا كنيم ، اين كلمه را استثناء كرده‌اند كه حرام نيست ) .\r\n880 - امير المؤمنين عليه السّلام فرمود : رسول خدا صلَّى الله عليه و آله فرموده است : امامت مىكند شما را هر كس كه بهتر قراءت را بخواند ( يا بقرائت بيش از ديگران علم داشته يا بيشتر در حفظ داشته باشد و رعايت وقفها و اتّصالها و تلفّظ حروف را بهتر از ديگران بكند ) و براى شما أذان مىگويد خوبترين شما ، و در حديث ديگرى آمده كه براى شما أذان ميگويد فصيحترين شما .\r\n881 - رسول خدا صلَّى الله عليه و آله فرمود : هر كس در شهرى از شهرهاى مسلمانان يك سال أذان بگويد يا اذان گوى آن شهر باشد بهشت بر او واجب مىشود .\r\n882 - امام باقر عليه السّلام فرمود : خداوند عزّ و جلّ مؤذّن را مىآمرزد به همان ميزان كه چشم او كار كند و همان مقدار كه صدايش به جانب آسمان ميرود يا آوازش در\r\n","description":"","footnote":"","page_name":" 434 ","page_number":442},
  {"content":"\r\nفضا مىپيچد ، و هر تر و خشكى صداى مؤذّن را بشنود او را تصديق كند ، و از هر كس كه با او در آن مسجد نماز كند مؤذّن نصيب و بهره اى خواهد برد ، و نيز از بابت هر كس كه با شنيدن صداى أذان او نماز گزارد ( در غير آن مسجد ) ثواب و حسنه اى به او خواهند داد .\r\n883 - از امام باقر عليه السّلام منقول است كه فرمود : هر كس از روى اخلاص خالصا لوجه الله هفت سال أذان بگويد ، روز قيامت در حالى وارد محشر شود كه او را گناه نباشد .\r\n884 - و روايت كرده‌اند ( از امام صادق عليه السّلام ) كه فرشتگان هر گاه صداى أذان را از اهل زمين بشنوند گويند : اين آوازهاى امّت محمّد صلَّى الله عليه و آله است كه بتوحيد و يگانگى خداوند برداشته‌اند پس براى امّت محمّد صلَّى الله عليه و آله از خداوند طلب آمرزش مىكنند تا از آن نماز فراغت يابند .\r\n885 - زراره از امام باقر عليه السّلام روايت كرده است كه آن حضرت فرمود : كمترين دفعات نماز كه مجزى و كافى است أذان بگويند آنست كه شب را با أذان و اقامه اى افتتاح كنند ، و روز را هم با أذان و اقامه اى بگشايند ، ديگر در ساير نمازها كافى است كه فقط اقامه بگوئى بدون اذان .\r\nو رسول خدا صلَّى الله عليه و آله در روز عرفه نماز ظهر و عصر را با هم بجا آورد و\r\n","description":"","footnote":"","page_name":" 435 ","page_number":443},
  {"content":"\r\nبراى هر دو يك أذان و دو اقامه گفت ، و نيز ميان مغرب و عشا با يك أذان و دو اقامه جمع كرد ( يعنى بدون آنكه فاصلهء قابل توجّهى ميان دو نماز اندازد همزمان هر دو را بجا آورد ، به اين ترتيب كه نماز مغرب را به تأخير انداخت ، آنگاه مغرب و عشاء را با هم خواند ، و قسمت اخير كه مربوط به رسول خدا صلَّى الله عليه و آله بود مؤلَّف از اخبار ديگرى مانند حديث معاوية بن عمّار استفاده كرده و كلام خود او است نه دنباله خبر زراره يا خبر مستقل ديگرى ) .\r\n886 - عبد الله بن سنان از امام صادق عليه السّلام روايت كرده كه آن حضرت فرمود : رسول خدا صلَّى الله عليه و آله در حضر ( و بدون اينكه در محظور سفر باشد ) ميان ظهر و عصر با يك أذان و دو إقامه جمع فرمود و به همين ترتيب ميان مغرب و عشاء جمع فرمود بدون علَّت خاصّى با يك أذان و دو إقامه ، ( البتّه گفته‌اند اين روش سيره هميشگى آن حضرت بود كه هر گاه بين دو نماز جمع ميفرمود براى نماز دوّم أذان نمىگفت ) .\r\n887 - و نيز روايت كرده‌اند كه هر كس با أذان و إقامه نماز گزارد ، دو صفّ از فرشتگان پشت سر او به نماز ايستند ، و كسى كه فقط با اقامه و بدون اذان نماز مىخواند پشت سر او يك صفّ از ملائكه تشكيل مىشود ، و اندازهء اين صف برابر فاصله ميان مشرق و مغرب است .\r\n888 - در روايت عباس بن هلال از امام رضا عليه السلام آمده است كه آن حضرت\r\n","description":"","footnote":"","page_name":" 436 ","page_number":444},
  {"content":"\r\nفرمود : هر كس أذان و إقامه گويد ( آنگاه نماز بخواند ) پشت سر او دو صف از فرشتگان تشكيل مىشود ، و اگر تنها اقامه بگويد بدون اذان ، در سمت راست او فقط يك فرشته ، و در سمت چپ او يك فرشته به نماز مىايستد آنگاه فرمود : اين دو صفّ ملائكه را غنيمت شمار ( يعنى اذان بگوى تا از دو صف فرشتگان كه ثواب نماز آنان نيز نصيب تو خواهد شد بهره يا بى ) .\r\n889 - و در روايت ابن أبي ليلى از امير المؤمنين عليه السّلام نقل شده كه آن حضرت فرمود : هر كس با اذان و اقامه نماز گزارد دو صف از ملائكه در پشت سر او به نماز ايستند چنان كه دو سوى صف ( از بس طولانى است ) پيدا نباشد ، و هر كس تنها با اقامه نماز كند پشت سرش فقط يك فرشته نماز مىكند .\r\n890 - امام صادق عليه السّلام فرمود : هر كس هنگامى كه اذان صبح را مىشنود اين دعا را بخواند : « اللَّهمّ إنّي أسألك بإقبال نهارك و إدبار ليلك و حضور صلواتك ، و أصوات دعاتك أن تتوب عليّ إنّك أنت التّوّاب الرّحيم » يعنى : خداوندا از تو مىخواهم به حقّ روى نمودن و آمدن روزت و پشت كردن و رفتن شبت ( يا بحقّ اين نعمتت كه با قدرت خود روز را آوردى و شب را بردى و نظام گردش شبانه روز و طبيعت كه خود نعمتى از جانب تو و نشانگر قدرت تو است ) و بحقّ زمان مقدّس فرا رسيدن وقت نمازهاى تو ، و بحقّ آوازهاى آنان كه تو را مىخوانند و دعاكنندگان بدرگاهت كه مرا توفيق توبه كرامت فرمائى و توبه مرا بپذيرى ، همانا براستى تو خود توبه بخش و توبه پذير و بسيار مهربان هستى . ) و وقتى كه اذان مغرب را مىشنود نيز\r\n","description":"","footnote":"","page_name":" 437 ","page_number":445},
  {"content":"\r\nهمين دعا را بخواند ، و بعد همان روز يا همان شب بميرد ، با حال توبه مرده است يا اين دعا او را همچون توبه مقبول از گناهان پاك سازد . و ابن نبّاح در اذانش ميگفت : « حيّ على خير العمل ، حيّ على خير العمل » ( يعنى بشتابيد براى انجام بهترين كارها كه منظور نماز است ) . و هر گاه امير المؤمنين عليه السّلام او را ميديد كه حيّ على خير العمل را ميگويد ، ميفرمود : مرحبا به كسانى كه آنچه موافق عدل و حقّ است مىگويند ، و مرحبا به نماز ايشان .\r\n891 - حارث بن مغيره نصرى از امام صادق عليه السّلام روايت كرده كه آن حضرت فرمود : هر كس بشنود كه مؤذّن ميخواند : « اشهد ان لا إله إلَّا الله و اشهد انّ محمّدا رسول الله » . يعنى شهادتين را مىخواند و او از روى تصديق و خالصا و طلبا لوجه الله بگويد : « و انا اشهد ان لا إله إلَّا الله ، و [ اشهد 
  ] انّ محمّدا رسول الله ، اكتفي بهما عن كلّ من ابى و جحد ، و اعين بهما من اقرّ و شهد » يعنى : من نيز گواهى مىدهم و اقرار ميكنم كه هيچ معبودى نيست مگر خداوند يكتا ، و باز گواهى مىدهم كه محمّد صلَّى الله عليه و آله پيامبر و فرستادهء خدا است و ( با اين شهادتين از هر كس ابا و انكار كند اكتفا مىكنم ، و به همين اقرار و شهادتين هر كس را كه اقرار دارد و شهادت دهد يارى ميكنم ) بهرهء او از پاداش و ثوابى كه خداوند به او كرامت فرمايد برابر باشد با تعداد همهء كسانى كه انكار و ردّ آن كنند ، و نيز به عدد آنان كه اقرار به اين كلام دارند و بدان شهادت دهند .\r\n892 - امام باقر عليه السّلام به محمّد بن مسلم فرمود : اى محمّد بن مسلم هرگز و در\r\n","description":"","footnote":"","page_name":" 438 ","page_number":446},
  {"content":"\r\nهيچ حال ذكر خداوند را ترك مكن ، و هر گاه شنيدى كه مؤذّن آواز اذان برداشته و تو در بيت الخلا بودى تو نيز ذكر خداوند عزّ و جلّ كن و همان گونه كه مؤذّن مىگويد تو هم بگوى .\r\n893 - زيد شحّام از امام صادق عليه السّلام سؤال كرد كه هر گاه شخصى اذان و اقامه را فراموش كند تا داخل نماز شود چه بايد بكند ؟ آن حضرت فرمود : اگر پيش از قراءت به ياد آورد پس صلوات بر پيامبر و آل او فرستد و اقامه گويد ( و نماز را از سر گيرد ) و اگر زمانى بخاطر آورد كه شروع به قراءت كرده بود در اين صورت نمازش را تمام كند .\r\nشرح : « مراد از صلوات » السلام عليك ايّها النبيّ و رحمة الله و بركاته « است » .\r\n894 - از عمّار ساباطى روايت كرده‌اند كه گفت : از امام صادق عليه السّلام پرسيدند : شخصى هنگام اذان گفتن يك جمله يا يك فصل از اذان را فراموش كرده است بگويد و وقتى از اذان و اقامه فارغ شده بيادش آمده كه يك بخش را نگفته تكليفش چيست ؟ آن حضرت فرمود : به همان بخش از اذان كه فراموش كرده باز ميگردد و آن را مىگويد ، و در ضمن بايد از آن فصل تا آخر اذان را نيز مجدّدا بگويد و تمام اذان يا اقامه را ( در اين قبيل موارد ) لازم نيست اعاده كند ( بلكه از همان قسمت كه فراموش شده تا آخر اذان يا اقامه را بايد گفت ) .\r\n","description":"","footnote":"","page_name":" 439 ","page_number":447},
  {"content":"\r\n895 - معاوية بن وهب از امام صادق عليه السّلام سؤال كرد در بارهء تثويبى كه در فواصل اذان و اقامه ميگويند ، آن حضرت فرمود : ما چنين چيزى نميدانيم يا نميشناسيم ، يا به عنوان سنّت و به رسميّت نميشناسم .\r\nشرح : « منظور از تثويب همان جمله متعارف در ميان اهل سنّت است كه در اذان صبح پس از » حيّ على الفلاح « مؤذّن مىگويد : « الصّلاة خير من النّوم « يعنى :\r\nنماز خواندن بهتر از خفتن است - و فرمايش امام عليه السّلام كه « آن را نميشناسيم و نميدانيم » كنايه از اين است كه اين بدعت است و سنّت رسول خدا صلَّى الله عليه و آله نيست ، لذا ما اهل بيت از چنين چيزى بعنوان سنّت آگاه نيستيم كه اگر سنّت ميبود يعنى كلام رسول خدا صلَّى الله عليه و آله ميبود مسلَّما ما از آن با خبر بوديم و خود آن را اجرا مىكرديم » .\r\n896 - امير المؤمنين عليه السّلام ميفرمود : اشكالى ندارد كه پسر بچّه پيش از بلوغ اذان بگويد ، و نيز باكى نيست مؤذّن در حالى كه جنب است اذان بگويد ، ولى اقامه نميگويد تا غسل كند .\r\n897 - ابو بكر حضرمى و كليب اسدى از امام صادق عليه السّلام روايت كرده‌اند كه اذان را براى ايشان حكايت كرده چنين فرمود : « الله اكبر ، الله اكبر ، الله اكبر ، الله اكبر ، اشهد ان لا إله إلَّا الله ، اشهد ان لا إلَّا الله ، اشهد انّ محمّدا رسول الله ، اشهد انّ محمّدا رسول الله ، حيّ على الصّلاة ، حيّ على الصّلاة ، حيّ على الفلاح ، حيّ على الفلاح ، حيّ على خير العمل ، حيّ على خير العمل ، الله اكبر الله اكبر ، لا إله\r\n","description":"","footnote":"","page_name":" 440 ","page_number":448},
  {"content":"\r\nإلَّا الله ، لا إله إلَّا الله « و بعد حضرت فرمود : و اقامه نيز مانند اذانست .\r\nشرح : « البتّه منظور از همانند بودن اذان و اقامه ظاهرا مماثلت كلَّى فيما بين است ، از نظر اينكه در عمدهء فصول مشتركند يا هر بخش را در هر دو مورد بايد تكرار كرد ، ولى شكّ نيست كه در اقامه دو بار » قد قامت الصّلاة « گفته مىشود ، كه در اذان نميگويند ، همچنين » الله اكبر « چهار بار در اذان و دو بار در اقامه گفته مىشود » .\r\nو اشكالى ندارد كه براى تقيّه در نماز صبح بدنبال « حيّ على خير العمل » دو بار بگويند « الصّلاة خبير من النّوم » .\r\nمصنّف اين كتاب - رحمه الله - گويد : اين ترتيب اذان كه نقل كرديم همان اذان صحيح است نه چيزى به آن افزوده و نه چيزى از آن كاسته مىشود ( هر چند مخالف مشهور است ، زيرا بنا بر ظاهر حديث تكبير اوّل إقامه را نيز مانند اذان چهار بار بايد گفت ، همچنين تهليل آخر اقامه را مانند اذان دو بار مقرّر داشته ، و عبارت « قد قامت الصّلاة » را هم نياورده است ) . بهر حال اذان صحيح همين است بىكم و زياد ولى مفوّضه - كه خداوند آنان را از رحمت خود محروم و دور بدارد - اخبارى ساخته‌اند و بموجب آن در اذان افزوده‌اند كه بايد دو بار گفت : « محمّد و آل محمّد خير البريّة » يعنى محمّد و آل محمّد بهترين خلايق خدايند ، و نيز در پاره اى از روايات خود پس از « اشهد انّ محمّدا رسول الله » آورده‌اند كه بايد دو بار گفت : « اشهد انّ عليّا وليّ الله »\r\n","description":"","footnote":"","page_name":" 441 ","page_number":449},
  {"content":"\r\nيعنى : شهادت مىدهم كه على ولى خداست و خداوند متعال او را ولى و امام ساخته است ، و همچنين بعضى از ايشان به جاى اين عبارت روايت كرده‌اند كه دو بار بايد گفت : « اشهد انّ عليّا امير المؤمنين حقّا » يعنى شهادت مىدهم كه على بحقّ فرمانروا و پيشواى مؤمنان است . هر چند ترديد نيست در اينكه على عليه السّلام ولىّ خدا است ، و اينكه او امير و فرمانروا و پيشواى مؤمنان است . و اينكه محمّد و آل او صلوات الله عليهم اجمعين بهترين خلايق خدايند ، ( در اينها شكى نيست ) لكن هيچ يك از اينها در اصل اذان نيست و من آنها ( روايات موضوعه ) را بدان سبب ذكر كرده‌ام كه به وسيلهء اين افزودنهاى ساختگى مفوّضه و آنان كه به تدليس خود را از شيعيان و جزء ما ميدانند شناخته شوند .\r\nشرح : « مفوّضه گروهى گمراه هستند كه قائلند خداوند عزّ و جلّ محمّد صلَّى الله عليه و آله را آفريد و بعد آفرينش و خلق دنيا را به او تفويض فرمود : پس او بنوبهء خود خلايق را آفريد ، و ميگويند : پاره اى از ايشان اعتقاد دارند كه خداوند متعال آفرينش موجودات را به امير المؤمنين عليه السّلام بلكه ساير ائمّه عليهم السّلام تفويض فرموده ، ايشان غير از آن كسانى هستند كه معتقد به تفويض اعمال بندگان به آنان هستند مانند معتزله و امثال ايشان . على اىّ حال حاصل كلام مؤلَّف - رحمه الله - اينست كه شهادت به ولايت ائمّه عليهم السّلام از اركان ايمان بلكه از اركان اسلام است ، نه از فصلهاى اذان ، لذا كلمهء طيّبهء » لا إله إلَّا الله « كه بالاترين و راستترين كلمات است اگر به اذان افزوده شود ( مثلا در آخر اذان سه بار بگويند بعنوان جزئيّت ) تشريع در اذان شده است زيرا اذان كلماتى است متلقّى از شارع كه به همان صورت بايد ادا شود ، نه بيش و نه كم » .\r\n898 - امام صادق عليه السّلام در بارهء اذان گويان فرمود : ايشان امناء هستند يا اينان بايد افراد امين و عادل باشند ( تا به اذان ايشان بتوان اعتماد كرد ) .\r\n","description":"","footnote":"","page_name":" 442 ","page_number":450},
  {"content":"\r\n899 - و باز امام صادق عليه السّلام فرمود : با اذان اين جماعت ( اهل سنّت ) نماز جمعه بخوان ، زيرا ايشان بيش از همه مواظب وقت نماز هستند ( يعنى سعى فراوان به كار مىبرند تا نماز را در اوّل وقت مقرّر بخوانند و در تشخيص دخول وقت ماهرند ) .\r\nو سزاوار است كه ميان اذان و اقامه اندك نشستى فاصله باشد يا اندكى بنشينند ، مگر در نماز مغرب كه در اين مورد به مقدار يك نفس كشيدن فاصله كافى است ( زيرا وقت نماز مغرب تنگ است ) .\r\n900 - عبد الرّحمن بن ابى عبد الله از امام صادق عليه السّلام روايت كرده كه آن حضرت فرمود : در سفر كافى است كه شخص فقط إقامه بگويد بدون اذان .\r\n901 - ابو بصير از امام صادق عليه السّلام روايت كرده كه آن حضرت عليه السّلام فرمود : هر گاه در راه يا در خانه ات اذان بگوئى آنگاه اقامه را در مسجد بگوئى همين برايت كافى است .\r\n902 - گاه امير المؤمنين عليه السّلام اذان را مىگفت و ديگرى اقامه را ، و گاه هم آن حضرت اقامه ميگفت ، و ديگرى اذان را ميگفت .\r\n903 - روايت كرده‌اند كه هشام بن ابراهيم به امام رضا عليه السّلام از بيمارى خود و از اينكه برايش فرزندى زاده نميشود يا داراى فرزند نميشود گلايه و شكوه كرد ،\r\n","description":"","footnote":"","page_name":" 443 ","page_number":451},
  {"content":"\r\nآن حضرت به او فرمود كه در خانهء خود صدايش را به اذان بلند نمايد ، هشام گويد : من اين كار را انجام دادم و خداوند متعال بيمارى را از تن من بيرون برد و فرزندانم را بسيار ساخت . راوى او محمّد بن راشد گويد : من نيز هميشه بيمار بودم ، و هيچ گاه خالى از بيمارى نبودم ، همين طور عدّه اى از خدمتكارانم و عيالم پيوسته بيمار بودند تا جايى كه گاه تنها مىماندم و هيچ كس نبود كه مرا خدمت و تيمار كند ، وقتى اين خبر را از هشام شنيدم خود بدان عمل كردم ( به صداى بلند در خانه خود اذان گفتم ) و خداوند از من و همراهان و عيالم بيماريها را بر طرف ساخت خدا را بر اين نعمت شكرگزارم .\r\n904 - روايت كرده‌اند كه هر كس اذان را بشنود ، و همانند مؤذّن هر چه او ميگويد وى نيز بگويد ، روزيش زياده شود .\r\n905 - روايت كرده‌اند از عبد الله بن على كه گفت : زمانى من كالا و مال التّجاره خود را از بصره به مصر بردم ، و وارد آن شهر شدم ، روزى در راهى عبور ميكردم كه ناگاه چشمم به پيرمردى بلند قامت و بسيار تيره رنگ و سياه پوست افتاده كه موى سر و ريشش سپيد بود ، و دو جامه يا بالا پوش كهنه بر تن داشت ، كه يكى سياه و ديگرى سفيد رنگ بود ، پرسيدم اين مرد كيست ؟ گفتند : او بلال صحابى رسول خدا صلَّى الله عليه و آله است . بىدرنگ چند لوح ( كه در قديم بر آن چيز مىنوشتند ) يا دفتر\r\n","description":"","footnote":"","page_name":" 444 ","page_number":452},
  {"content":"\r\nبرداشتم و نزد او رفتم و به او گفتم : السّلام عليك اى پير مرد بزرگوار ، و او در جواب گفت : عليك السّلام ،\r\nگفتم : خداوند تعالى تو را مورد رحمت خود قرار دهد ، از احاديثى كه از رسول خدا صلَّى الله عليه و آله شنيده اى حديثى برايم باز گو ، گفت : تو چه ميدانى من كيستم ؟ گفتم : تو بلال مؤذّن رسول خدا صلَّى الله عليه و آله هستى ، راوى گويد : بلال ( با شنيدن نام پيامبر ) شروع بگريه كرد و من نيز گريستم چندان كه مردم گرد ما جمع شدند و همگى مىگريستيم ، بعد گويد : بلال پرسيد : اى جوان تو از اهالى كدام شهر هستى ؟ گفتم : از مردم عراقم ، گفت : به به ( شايد بخاطر آنكه مردم عراق شيعه علىّ عليه السّلام بوده‌اند ) ، سپس مدّتى ساكت ماند ، آنگاه گفت :\r\nبنويس اى برادر اهل عراق : بسم الله الرحمن الرّحيم « از رسول خدا صلَّى الله عليه و آله شنيدم كه ميفرمود : اذان گويان امين مؤمنان در مورد نمازهايشان و روزه هايشان و گوشت تنشان و خونهايشان هستند ( امين بودن مؤذّنان در مورد نماز و روزه جهتش معلوم است ، امّا در مورد گوشت و خون مؤمنان كنايه از قبول شهادت ايشان در تمامى چيزهائيست كه بمؤمنان تعلَّق دارد مانند مسألهء دماء و نفوس و نسب ، و گوشت و خون عزيزترين چيزى است كه متعلَّق به آنان است ، همان گونه كه از فرمايش رسول خدا صلَّى الله عليه و آله به امير المؤمنين عليه السلام فهميده مىشود كه فرمود : « گوشت تو گوشت من و خون تو خون من است « پس هر گاه گفته ايشان در اين دو مورد قبول شود ، بطريق اولى در موارد ديگر نيز پذيرفته خواهد شد ) و اذان گويان چيزى از\r\n","description":"","footnote":"","page_name":" 445 ","page_number":453},
  {"content":"\r\nخداوند عزّ و جلّ نمىطلبند مگر آنكه به ايشان عطا ميفرمايد ، و در هيچ مورد شفاعت نكنند مگر آنكه شفاعتشان مورد قبول قرار گردد » .\r\nگفتم : خدايت مورد رحمت قرار دهد بيشتر برايم بگو ، گفت : بنويس بسم الله الرّحمن الرّحيم « از رسول خدا صلَّى الله عليه و آله شنيدم ميفرمود : هر كس با اخلاص و بخاطر خدا چهل سال اذان بگويد ، خداوند عزّ و جلّ روز قيامت او را از گور برانگيزد در حالى كه ثواب عمل چهل صدّيق برايش منظور شده باشد كه همهء آن اعمال مبرور و مقبول باشد .\r\nگفتم : خداوند تو را رحمت كناد بيشتر برايم بگو ، گفت : بنويسم بسم الله الرّحمن الرّحيم « از رسول خدا صلَّى الله عليه و آله شنيدم ميفرمود : هر كس بيست سال براى خدا اذان بگويد ، خداوند عزّ و جلّ روز قيامت او را بر انگيزد در حالى كه به اندازهء وزن آسمان از نور به او عطا شده باشد . گفتم : بيشتر برايم بگو خداوند تو را مورد رحمت قرار دهد - گفت : بنويس بسم الله الرّحمن الرّحيم » از رسول خدا صلَّى الله عليه و آله شنيدم كه ميفرمود : هر كس ده سال فقط براى رضاى خدا اذان بگويد ، خداوند عزّ و جلّ او را با ابراهيم خليل عليه السّلام در قبّهء آن حضرت و يا در غرفهء آن حضرت ساكن سازد يا جاى دهد .\r\nگفتم : برايم بيشتر بگو - خداوند عزّ و جلّ تو را مورد رحمت قرار دهد - گفت :\r\n","description":"","footnote":"","page_name":" 446 ","page_number":454},
  {"content":"\r\nبنويس بسم الله الرّحمن الرّحيم\r\n« از رسول خدا صلَّى الله عليه و آله شنيدم كه ميفرمود :\r\nهر كس بخاطر رضاى خدا يكسان اذان بگويد خداوند عزّ و جلّ در روز قيامت او را از گور بر انگيزد ، در حالى كه همهء گناهان او هر چه افزون باشد بخشيده شده باشد ، اگر چه به سنگينى كوه احد باشد » .\r\nگفتم : برايم بيشتر بگو خداوند تو را رحمت كناد - گفت : بسيار خوب ، پس آنچه ميگويم حفظ كن ، و بدان عمل نما و با اخلاص و طلبا لمرضات الله ( براى خوشنودى خدا ) آن را به كار بند « از رسول خدا صلَّى الله عليه و آله شنيدم كه مىفرمود : هر كس از روى ايمان و اخلاص و بخاطر تقرّب به خداوند عزّ و جلّ اذان يك نماز را در راه خدا ( براى تبليغ دين حقّ ) بگويد ، خداوند گناهان گذشتهء او را بيامرزد ، و عصمت و قوّهء خوددارى از گناه كه در باقيماندهء عمرش به او مىبخشد بر او انعام كند و منّت گذارد ، و در بهشت او را با شهدا در يك جا گرد آورد ( زيرا گناهان گذشته اش بخشيده شده و در آينده و باقيماندهء عمرش نيز مرتكب گناه نخواهد شد ) .\r\nگفتم : برايم بيشتر بگو - خداوند تو را رحمت كند - بهترين حديثى را كه از رسول خدا صلَّى الله عليه و آله شنيده اى برايم بازگو كن ، گفت : خدا تو را نگاه دارد اى جوان تو شاهرگهاى قلب مرا ( با تجديد خاطره و تحريك عواطف ) پاره كردى ، بعد\r\n","description":"","footnote":"","page_name":" 447 ","page_number":455},
  {"content":"\r\nبگريه افتاد و من هم با او گريستم تا جايى كه و الله من خود بر او رحمت آوردم ،\r\nسپس گفت : بنويس بسم الله الرّحمن الرّحيم « از رسول خدا صلَّى الله عليه و آله شنيدم كه ميفرمود : وقتى كه روز قيامت فرا ميرسد ، و خداوند عزّ و جلّ مردمان را در زمينى فراهم مىآورد ، فرشتگانى از نور را به سوى اذان گويان گسيل ميدارد كه پرچمها و علمهائى از نور با خود دارند ، و اسبانى را يدك بدنبال مىكشند ، كه مهارهايشان از زبرجد سبز است ، و زين و خورجينهايشان از مشك ناب و بسيار خوشبو است ، اذان گويان بر اين اسبان سوار مىشوند و بر پشت آنها بر پا مىايستند ، و فرشتگان مهار آنها را مىكشند ، آنگاه مؤذّنان با بلندترين آواز خود نداى اذان سر ميدهند ، سپس بلال به گريه افتاد ، گريستنى سخت از سر سوز و با صداى بلند ، تا اينكه مرا نيز به گريستن آورد و من هم با او گريستم ، وقتى كه از گريه خاموش شد ، گفتم : چرا اين قدر گريه ميكنى ؟ گفت : خدايت نگه دارد ، تو چيزهائى را دوباره بيادم آوردى يا ياد آنها را دوباره زنده كردى ، از حبيبم و برگزيده عالميان شنيدم كه ميفرمود : سوگند به او كه مرا به راستى به پيامبرى برانگيخت و به جهانيان فرستاد ، كه اذان گويان در حالى كه بر روى اسبان يا شتران نفيس ايستاده باشند بر خلايق خواهند گذشت و در آن حال گويند : « الله اكبر ، الله اكبر « و چون اين تكبير را بگويند فرياد و غوغايى عظيم از امّت من به گوش رسد ، اسامة بن زيد كه حاضر بود از آن حضرت پرسيد آن فرياد چيست ؟ پيامبر خدا صلَّى الله عليه و آله فرمود : آن فرياد و غوغا صداى تسبيح و\r\n","description":"","footnote":"","page_name":" 448 ","page_number":456},
  {"content":"\r\nتحميد و تهليل امّت من باشد ( يعنى ميگويند سبحان الله و الحمد لله و لا إله إلَّا الله )\r\nو چون اذان گويان بگويند : « اشهد ان لا إله إلَّا الله » امّت من گويند : آرى ما در دنيا فقط او را مىپرستيديم ، و فرشتگان خواهند گفت : راست ميگوئيد همچنين بوده است ، و چون گويند : « اشهد انّ محمّدا رسول الله » امّت من گويند : همين شخص است كه پيغمبرى را از طرف پروردگارمان جلّ جلاله براى ما آورد ، و ما به او ايمان آورديم با اينكه او را نديده بوديم ، و فرشتگان به ايشان گويند : راست گفتيد اين شخص همان كسى است كه از سوى پروردگارتان رسالت و پيامبرى را بشما رسانيد و شما به او ايمان آورديد ، پس بر خداوند عزّ و جلّ لازم است يا بر عهدهء اوست كه شما را با پيامبرتان محشور سازد ، پس ملائكه آنان را به جايگاههايشان در بهشت مىبرند ، و در آنجا نعمتهايى باشد كه هرگز آن را هيچ چشمى نديده ، و هيچ گوشى نشنيده ، و بر خاطر هيچ انسانى گذر نكرده باشد .\r\nآنگاه بلال بسوى من نظر افكند و گفت : اگر بتوانى - با توجّه به اينكه هيچ توان و نيروئى بر انجام كارها نيست مگر به مدد و يارى خداوند - كارى كنى كه از دنيا نروى مگر آنكه جزء مؤذّنان باشى يا در هنگام مرگ جزء اذان گويان باشى ، حتما اين كار را بكن . گفتم : خدايت رحمت كناد بر من منّت گذار و مرا حديث كن كه من تهيدست و نيازمند حديثم ، و آنچه را كه از رسول خدا صلَّى الله عليه و آله شنيده اى برايم بازگو كه تو آن حضرت را ديده اى و من او را نديده‌ام ، و برايم چگونگى بناء و\r\n","description":"","footnote":"","page_name":" 449 ","page_number":457},
  {"content":"\r\nساخت بهشت را بيان كن كه رسول خدا صلَّى الله عليه و آله آن را براى تو چگونه توصيف فرمود ؟\r\nگفت : بنويس بسم الله الرّحمن الرّحيم « از رسول خدا صلَّى الله عليه و آله شنيدم كه فرمود : همانا ديوار و حصار ( هر خانه اى ) در بهشت تركيب يافته از خشتى از طلا ، و خشتى از نقره و خشتى از ياقوت و ملاط يا گل ميان خشتها و بناى آن از مشك ناب است ، و كنگره هاى سر ديوار آن از ياقوت سرخ و سبز و زرد است ، گفتم : درهاى بهشت از چيست ؟ گفت : درهاى آن گوناگون است ، در رحمت از ياقوت سرخ رنگ است ، گفتم : حلقهء آن از چيست ؟ گفت : از من دست بدار ، تو بيش از حدّ و اندازه مرا به زحمت انداختى ، گفتم : از تو دست بر نميدارم تا هر آنچه در اين باره از رسول خدا صلَّى الله عليه و آله شنيده اى به من برسانى .\r\nبلال گفت : بنويس بسم الله الرّحمن الرّحيم « و امّا در صبر درى كوچك است .\r\nيك لنگه اى و از ياقوت سرخ رنگ است ، و حلقه ندارد ( كوچك بودن در صبر نشان ميدهد كه افراد كمترى استحقاق وارد شدن از آن در را پيدا مىكنند ، يعنى كسانى كه بتوانند بر بلايا صبر كنند و از صابرين به حساب آيند بسيار اندكاند ) . و امّا باب شكر از ياقوت سفيد و داراى دو لنگه است ، فاصله يا فراخى ميان دو لنگه آن در هنگام باز بودن به اندازهء پانصد ساله راه است ، و پيوسته فغان و ناله و آه بر مىدارد و مىگويد : بار پروردگارا آنان را كه شايسته و اهل من هستند به من برسان يا نزد من آور ، گويد :\r\n","description":"","footnote":"","page_name":" 450 ","page_number":458},
  {"content":"\r\nگفتم : مگر در هم سخن مىگويد ؟ گفت : آرى ، خداوند ذو الجلال و و الاكرام آن را به سخن مىآورد ، و أمّا در بلاء ، من گفتم : مگر در بلاء همان در صبر نيست ؟ گفت :\r\nنه ، گفتم : پس بلاء كدام است ؟ گفت : مصيبتها و ناخوشيها و بيماريها و جذام يا خوره ، و آن در از ياقوت زرد است و يك لنگه اى است ، آه كه چقدر اندكاند كسانى كه از اين در وارد بهشت مىشوند .\r\nگفتم : خدايت رحمت كناد بيشتر برايم بگو و بر من تفضّل فرما كه من بسيار نيازمندم ، گفت : اى جوان تو مرا بسيار به زحمت انداختى ، أمّا باب اعظم ، از آن در بندگان صالح و نيكوكاران وارد مىشوند ، و ايشان گروهى هستند كه دنيا و محبّت آن را ترك گفته‌اند ، و اهل پارسائى و پرهيزكارىاند و راغبان به خداوند عزّ و جلّ و به او مأنوسند ، گفتم : خدا تو را مورد رحمت خويش قرار دهد بگو پس از اينكه داخل بهشت شوند چه ميكنند ؟ گفت : بر كنار يا بر روى دو نهر در آب زلال و پاك و در كشتيهائى كه از ياقوت سرخ است ، با پاروهائى از مرواريد سير مىكنند ، و در آنها فرشتگانى از نور مىباشند و بر تن ايشان جامه هاى سبز رنگ باشد ، سبز پر رنگ .\r\nگفتم : خدايت رحمت كناد آيا نور سبز هم هست ؟ گفت : جامه ها سبز است لكن از نور پروردگار عالميان جلّ جلاله نور و پرتوى در آن جامه ها تابيده و آن را منوّر گردانيده\r\n","description":"","footnote":"","page_name":" 451 ","page_number":459},
  {"content":"\r\nاست كه ايشان بر دو طرف آن نهر گردش كنند ،\r\nگفتم : اسم آن نهر چيست ؟ گفت :\r\nجنّة المأوى ، گفتم : آيا در وسط آن جنّت ، جنّت ديگرى هست ؟ گفت : آرى ، جنّت عدن ( يعنى بوستان اقامت كه هرگز از آن خارج نميشوند ) و آن در ميان همهء جنّتهاست . و امّا جنّت عدن ديوار و حصارش ياقوت سرخ رنگ و ريگهايش مرواريد است ، پرسيدم : آيا در اين جنّت يا بوستان كه خود در ميان باغها است جنّت ديگرى هم هست ؟ گفت : آرى ، جنّت فردوس ، گفتم : ديوارهاى آن چگونه است ؟\r\nگفت : خدايت نگهدارد از من دست بردار كه دلم را مجروح و خسته كردى ( يا بنا بر بعض نسخ از بس سؤال كردى دلم را حيران ساختى يا بقولى بر دلم ستم كردى ) گفتم : بلكه تو با من چنين كردى از آنچه برايم گفتى و ناتمام گذاشتى ، گفتم : از تو دست بر ندارم تا وصف جنّت الفردوس را برايم بپايان رسانى و مرا از كيفيت ديوارهاى آن با خبر سازى ، گفت : ديوار آن از نور است ، گفتم : غرفه هاى آن از چيست ؟ گفت : از نور پروردگار جهانيان عزّ و جلّ .\r\nگفتم : بر آنچه برايم حديث كرده اى بيفزا كه خدايت رحمت كند ، گفت : خدا ترا نگه دارد رسول خدا صلَّى الله عليه و آله در همين جا توصيف بهشت را كه برايم ميفرمود ، پايان داد ، خوشا به حالت اگر بتوانى كارى كنى كه به پاره اى از آنچه داراى اين اوصاف باشد كه برايت گفتم برسى ، و خوشا به حال كسى كه به اين امور كه\r\n","description":"","footnote":"","page_name":" 452 ","page_number":460},
  {"content":"\r\nگفتم ايمان داشته باشد ،\r\nگفتم : خدايت رحمت كناد به خدا قسم من به آنچه گفتى ايمان دارم ، گفت : رحمت خدا بر تو ، براستى هر كس به اينها كه گفتم ايمان آورد يا اين حقايق را كه گفتم و همه حقّ است باور داشته و تأييد و تصديق كند ، و اين راه حقّ را ايمان داشته باشد در دنيا و زينتهاى آن رغبتى نمىورزد ، و خود از خويشتن حساب مىكشد ، گفتم : من به اين همه باور دارم و مؤمنم ، گفت : راست ميگوئى ، لكن در هر مورد ميانه روى را برگزين كه مرتبهء عدالت است ( اگر چه اين تعبير موافق نظر اكثر محدّثين است ، ولى با توجّه به لفظ به نظر ميرسد معنى چنين باشد :\r\nنيّتت را در همهء كارها و اعمال براى خداوند متعال خالص گردان ) و تسديد اعمال خود كن رفتار و كردارت موافق مقرّرات شرع انور باشد ، و از رحمت خداوند نوميد مشو ، هر چند خود را شايستهء آن ندانى ، و آنچه را كه فرموده‌اند عمل كن ، و كوتاهى و تقصير مكن يا بر عكس زياده روى و افراط مكن و همواره اميدوار باش به رحمت الهى ، و از عذاب و غضب و حسابرسى خداوند بترس و پروا كن ، و از ارتكاب گناهان و عصيان بپرهيز .\r\nسپس بلال شروع به گريه كرد و سه بار نعره زد و بى خود شد و ما گمان كرديم كه او مرده است ، پس از مدّتى كه به خود آمد گفت : پدر و مادرم فداى شما باد كه اگر رسول خدا صلَّى الله عليه و آله شما را مىديد كه اين گونه سؤالها را از آن حضرت مىكنيد ، بدون شكّ چشمش روشن ميشد ، سپس گفت : شتاب كنيد ، شتاب كنيد ( در انجام كارهاى خير و مربوط به آخرت تا فرصت از دست نشود و موجب حسرت نگردد ) بشتابيد و پيشى گيريد در انجام تكاليف و كارهاى نافع براى آخرت ، عجله كنيد و بارهاى سفر آخرت را ببنديد ، زود باشيد و روانه شويد ، زنهار در اعمال و تكاليف خود كوتاهى نكنيد ، زنهار فرصت كارهاى خير و اعمال شايسته را از دست\r\n","description":"","footnote":"","page_name":" 453 ","page_number":461},
  {"content":"\r\nندهيد ، شما را بر حذر ميدارم از كوتاهى كردن در تكاليف ،\r\nبپرهيزيد از سستى و كاهلى در ترك افعال شرّ و ناروا ، سپس رو به جمعيّت كرده و گفت : خدايتان رحمت فرمايد مرا در آنچه تقصير كرده‌ام ( يا اگر در اداى پاسخ قصور ورزيدم ) حلال كنيد و درگذريد ، به او گفتم : در آنچه كوتاهى كردى تو را بخشيديم و درگذشتيم ، خداوند تو را پاداش بهشت عطا فرمايد ، همچنان كه چيزهائى را به تو رسيده بود يا در خاطر داشتى ادا كردى ، و آنچه را كه رسانيدنش بر تو واجب بود انجام دادى ، سپس مرا وداع گفت و سفارش كرد : از خداوند پروا كن و تقواى الهى پيشه ساز ، و آنچه را به تو رسانيدم به امّت محمّد صلَّى الله عليه و آله برسان ، به او گفتم : إن شاء الله چنين خواهم كرد ، آنگاه بعنوان خداحافظى گفت : من دين تو را و امانت تو را ( يا امانت الهى را كه نزد تو است و صلاح و تقواى تو را ) به خداوند متعال مىسپارم ، و خداوند پرهيزكارى و پارسائى تو را برايت توشهء راه آخرت سازد ، و به خواست خود تو را يارى دهد تا چنان كه مىخواهد در راه اطاعت از تكاليف و دستورات او گام بردارى ( پايان حديث بلال ) .\r\nو رسول خدا صلَّى الله عليه و آله هنگامى كه خود اذان مىگفت ميفرمود : « أشهد أنّي رسول الله » ( يعنى شهادت مىدهم كه من خود فرستاده و پيام آور خداوند هستم ) و بسيار بود كه چنين مىفرمود : « أشهد أنّ محمّدا رسول الله » ( يعنى : شهادت مىدهم كه محمّد فرستاده و پيامبر خدا است ) زيرا اخبار بهر يك از اين دو صورت وارد شده است ( بنا بر اين ظاهرا گاه آن حضرت نام خود را مىبرده ، و گاه هم به جاى اسم كلمهء\r\n","description":"","footnote":"","page_name":" 454 ","page_number":462},
  {"content":"\r\nمن را به كار ميبرده است ) رسول خدا صلَّى الله عليه و آله دو نفر أذان گو داشت : يكى بلال و ديگرى ابن امّ مكتوم ، شخص اخير يعنى ابن امّ مكتوم كور بود ، و پيش از فرا رسيدن صبح اذان مىگفت .\r\n906 - و بلال بعد از صبح اذان مىگفت ، پس پيامبر صلَّى الله عليه و آله فرمود :\r\n« ابن امّ مكتوم در شب أذان مىگويد ، پس وقتى اذان او را شنيديد بخوريد و بياشاميد ( منظور خوردن سحور يا باصطلاح محاوره اى سحرى در ماه رمضان است ) أهل سنّت اين حديث را از ترتيب و صورت اصلى آن تغيير داده و گفته‌اند : آن حضرت فرمود :\r\nهمانا بلال در شب أذان مىگويد ، پس هر گاه صداى أذان او را شنيديد بخوريد و بياشاميد تا وقتى كه أذان ابن امّ مكتوم را بشنويد ( پس دست از خوردن و آشاميدن بداريد كه صبح شده است ) .\r\n907 - و روايت كرده‌اند كه : وقتى رسول خدا صلَّى الله عليه و آله از دنيا رفت ، بلال از گفتن أذان امتناع ورزيد و گفت : پس از رسول خدا صلَّى الله عليه و آله ديگر براى هيچ كس أذان نخواهم گفت ، روزى حضرت فاطمه سلام الله عليها گفت : من ميل كرده‌ام كه صداى أذان مؤذن پدرم را بشنوم ، و اين خبر را به بلال رسانيدند ، و او شروع كرد به أذان گفتن ، هنگامى كه گفت : « الله أكبر ، الله أكبر » حضرت زهرا سلام الله عليها به ياد پدرش و روزگار زندگى او افتاد و نتوانست از گريه خويشتندارى\r\n","description":"","footnote":"","page_name":" 455 ","page_number":463},
  {"content":"\r\nكند ، و چون به نام آن حضرت رسيد و گفت : « أشهد أنّ محمّدا رسول الله » حضرت فاطمه سلام الله عليها فريادى بلند از گلو بر آورد و بيهوش شد و به رو بر زمين افتاد ، مردمان فرياد كردند و گفتند : اى بلال از أذان دست بردار كه دخت رسول خدا خدا صلَّى الله عليه و آله از دنيا رفت ، و گمان كردند كه او مرده است ، و بلال أذان را متوقّف ساخت و آن را ناتمام گذاشت ، پس از مدّتى حضرت فاطمه سلام الله عليها به هوش آمد و از بلال خواست كه أذانش را تمام كند ، ولى او اين كار را انجام نداد ، و به آن حضرت گفت : اى سرور و بانوى زنان عالم من ميترسم كه چون أذان مرا بشنوى روح از تنت بيرون رود ( يا از آنچه بر سر خود مىآورى بيم دارم ) پس آن حضرت بلال را از تمام كردن أذان معاف نمود .\r\n908 - امام صادق عليه السّلام فرمود : بر زنان أذان و اقامه لازم نيست آنچنان كه بر مردان لازم است ، و نيز نماز جمعه بر آنان واجب نيست و همين طور نماز به جماعت در مسجد بر ايشان سنّت مؤكَّد نيست ، و نيز دست زدن به حجر الأسود و داخل شدن به كعبه ، و هروله ( دويدن ميان صفا و مروه ) بر آنان لازم و يا سنّت مؤكَّد نيست ، و تراشيدن سر بر ايشان لازم نيست ( بلكه حرام هم هست ) فقط اندكى از موى خود را كوتاه مىكنند .\r\n","description":"","footnote":"","page_name":" 456 ","page_number":464},
  {"content":"\r\nو روايت شده كه كوتاه كردن از موى سر براى زنان باندازهء يك سر انگشت كافى است .\r\n909 - و در خبر ديگرى امام صادق عليه السّلام فرمود : بر زنان أذان و اقامه نيست هر گاه اذان قبيله را بشنود بدان اكتفا مىكند ، و كافى است كه شهادتين را بگويند ، لكن اگر أذان و اقامه بگويند فضيلت بيشترى دارد .\r\nو در نماز عيدين ( عيد فطر و قربان بر هيچ كس ) أذان و اقامه لازم نيست بگويند بلكه اذان آنها دميدن آفتاب است .\r\n910 - امام صادق عليه السّلام فرمود : هر گاه غول يا غول بيابانى در نظرتان آمد أذان بگوئيد ( تا از شما دور شود و به شما آسيب نرساند ) .\r\nشرح : « غول موجوديست از نوع انسان ولى وحشى و بيابانى كه چون موى و ناخن كوتاه نكرده بشكلى مهيب نمايد ، و غالبا در بيابانها و دور از انسان زندگى مىكند ، و جماعتى از دانشمندان آن را موجودى افسانه اى مىپندارند و از لفظ خبر كه ميفرمايد :\r\n« إذا تغوّلت لكم الغول » و چون از باب تفعّل است كه براى تكلَّف و معانات و وانمود كردن به كار ميرود چنين مىنمايد كه فرموده باشد هر گاه وهم و خيال وحشت آور غول شما را گرفت أذان بگوئيد . و أذان گفتن در بيابان با آواز بلند خود موجب ريختن ترس و قوّت دل است ، و شايد غول موجودى باشد مانند جنّ كه ديدنش براى هر كس ميسور نيست » .\r\n911 - امام صادق عليه السّلام فرمود : هنگامى كه نوزاد به دنيا مىآيد در گوش راستش أذان و در گوش چپش اقامه بگويند .\r\n","description":"","footnote":"","page_name":" 457 ","page_number":465},
  {"content":"\r\n912 - و باز آن حضرت فرمود : هر كس چهل روز گوشت نخورد خلق و خويش خراب و نابهنجار ميگردد ، و هر كس خلق و خويش خراب شود يا بد خلق شود در گوشش أذان بگويند تا بهبودى يابد ، و خوش خلق گردد .\r\nشرح : « شايد در اثر ضعف بنيه كم حوصله گشته و آن روى اعصابش اثر گذارد ، و بايد با كارهائى كه او را آرامش ميدهد او را معالجه كرد » .\r\n913 - امام صادق عليه السّلام فرمود : نام پيامبر گرامى صلَّى الله عليه و آله را در اذان مكرّر ميگفتند ، و نخستين كسى كه آن را حذف كرد يا محدود كرد ابن أروى ( عثمان ) بود ( شايد منظور از تكرار نام رسول خدا صلَّى الله عليه و آله در اذان به اعتبار صلوات بوده كه بر آن حضرت مىفرستاده‌اند و ضمن آن از پيامبر ( ص ) نام برده مىشده است و أروى نام مادر عثمان است ) .\r\nو روايت كرده‌اند كه در مدينه مرسوم بود كه چون روز جمعه مؤذّن أذان مىگفت نداكنندهء ديگرى آواز بر ميداشت كه : خريد و فروش حرام باشد ، بموجب فرمايش خداوند عزّ و جلّ در قرآن مجيد * ( يا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ الله وَذَرُوا الْبَيْعَ ) * يعنى : اى مؤمنان هر گاه در روز جمعه ندا كنند و براى نماز جمعه مردم را آواز دهند ، پس به سوى ذكر خدا رويد ( كه نماز جمعه يا خطبهء جمعه يا هر دو باشد ) و خريد و فروش را رها كنيد . ( بسيارى از مفسّران و فقهاء را عقيدهء بر اينست كه مراد از اين بيعت ممنوع مطلق تجارت ، بلكه مطلق مشاغلى است كه شخص را از نماز جمعه باز ميدارد ) .\r\n","description":"","footnote":"","page_name":" 458 ","page_number":466},
  {"content":"\r\n914 - و در ميان رواياتى كه فضل بن شاذان - رحمه الله - از علل شرايع از امام رضا عليه السّلام نقل كرده اين حديث است كه آن حضرت فرمود : « همانا مأمور شدن مردم به گفتن أذان به علل و دلائل بسيارى است ، از آن جمله اينكه : براى فراموشكار ياد آورى باشد ، و غافلان را بيدارى بخش ، و ناآشنا با وقت را و نيز آنان را كه سرگرم شغلى شده و از فكر نماز بىخبرند يادآور و شناساى وقت باشد ، و مؤذّن با أذانى كه ميگويد فرا خواننده بندگان باشد به پرستش و عبادت آفريدگار ، و برانگيزنده و تشويقكننده در انجام عبادت ، و اقراركننده باشد به وحدانيّت حقّ جلّ و علا ، و آشكارگر ايمان ، و ظاهر و عيان ساز اسلام باشد ، ( و بدين جهت است كه أذان هر بلد را نشانه ايمان و اسلام آن شهر و ساكنان آن ميدانند كه ايشان مسلمان و مؤمناند ) و نيز كسانى را كه شهادت يا نماز را از ياد برده باشند مؤذّن بيادشان آورد ، و بدان جهت مؤذّن را به اين نام مىخوانند كه بسبب و بوسيلهء اذان به مردم اعلام مىكند كه نماز بخوانند ، و به اين سبب أذان با تكبير ( الله اكبر ) آغاز و با تهليل » لا إله إلَّا الله « به پايان ميرسد كه خداوند عزّ و جلّ اراده فرموده كه شروع به ياد او و نام او باشد ، و نام خدا در تكبير نخستين حرف يا كلمه است ، و در » لا إله إلَّا الله « آخرين كلمه است ، و فصول أذان دو بار دو بار مقرّر شده كه در گوش شنوندگان هر بخش تكرار شود ( تا بهتر جايگزين و جايگير شود و اثر گذارد ) و براى ايشان تأكيد گردد ، و اگر كسى از كلمهء اوّل بىخبر ماند و از ياد برد ، از كلمهء دوّم بىخبر نماند و فراموشش نشود ، و نيز به اين جهت است كه نماز در اصل دو ركعت دو ركعت است\r\n","description":"","footnote":"","page_name":" 459 ","page_number":467},
  {"content":"\r\nبنا بر اين أذان هم دو بار دو بار مقرّر گشته ،\r\nو تكبير در شروع أذان چهار بار گفته مىشود ، زيرا أذان در ابتدا بناگاه و بدون آمادگى قبلى ذهنى شروع مىشود ، و پيش از آن كلامى گفته نشده كه شنونده را آگاه سازد ، بنا بر اين دو تكبير اول براى آگاه سازى و آماده سازى شنوندگان براى استماع بقيّهء بخشهاى اذان است ( به عبارت ديگر بموجب اين قول از چهار تكبير دو تكبير نخست في الواقع جزء اذان نيست بلكه به منظور آگاه سازى گفته مىشود ) و پس از تكبيرات شهادتين را قرار داده‌اند ، زيرا نخستين مرحلهء ايمان همان توحيد و اقرار به يگانگى خداوند تبارك و تعالى است ( كه ميگويند أشهد أن لا إله إلَّا الله و اين يكى از دو شهادت است ) و دوّم اقرار به رسالت و پيامبرى رسول خدا صلَّى الله عليه و آله است ( أشهد أنّ محمّدا رسول الله ) و نيز اطاعت از خدا و رسول و معرفت و شناخت اين دو قرين و پيوسته با يك ديگر است ( پس كسى كه اطاعت از رسول نكند يا او را نشناسد از خداوند اطاعت نكرده و او را نشناخته است ) زيرا اصل ايمان همانا آن دو شهادت است ( يعنى شهادت بوحدانيّت خداوند متعال و رسالت پيامبر خدا صلَّى الله عليه و آله ) پس شهادتين بمنزله و بجاى دو گواهى يا دو شاهد بر ايمان شخص قرار داده شده همچنان كه در ساير حقوق نيز براى اثبات به دو گواه يا شاهد نياز است ، و چون بنده به وحدانيّت و يگانگى خداوند عزّ و جلّ و نيز به رسالت پيامبر خدا صلَّى الله عليه و آله اقرار كرد پس در حقيقت به تمامى ايمان اقرار دارد ، زيرا أصل ايمان همان اقرار به خداوند و رسول اوست ( و نيز اقرار به همهء آنچه كه پيامبر صلَّى الله عليه و آله آورده كه جزء اقرار به رسالت آن حضرت\r\n","description":"","footnote":"","page_name":" 460 ","page_number":468},
  {"content":"\r\nاست ) و پس از دو شهادت ( كه شرح آن گذشت ) فرا خواندن مسلمانان به نماز است ، زيرا أذان اساسا براى اين مقرّر شده كه مسلمانان را به نماز فرا خواند ، و البتّه حيعلات را ( يعنى حيّ علىها را ) در وسط أذان مقرّر ساخته‌اند كه ضمن فرا خواندن مسلمانان را به رستگارى و به انجام بهترين اعمال ( كه نماز باشد ) دعوت نمايد و ترغيب كند . و بالاخره أذان به نام خداوند عزّ و جلّ پايان مىپذيرد همان گونه كه بنام مقدّس او آغاز شده است .\r\n\r\nباب در بيان چگونگى خواندن نماز از آغاز آن تا پايان آن\r\n915 - از حمّاد بن عيسى ( كه از اصحاب اجماع است و طريق روايت به او نيز صحيح است ) روايت كرده‌اند كه گفت : روزى امام صادق عليه السّلام به من فرمود :\r\nاى حمّاد آيا نماز كردن ميدانى ؟ گويد : گفتم : اى سرورم من كتاب حريز را كه در بارهء نماز نوشته است از حفظ دارم ، گويد : آن حضرت فرمود : باكى نيست يا مهمّ نيست ( كه همهء آن را از بر داشته باشى چون ممكن است همهء آن را از حفظ بدانى امّا نماز كردن صحيح را ندانى ) برخيز و نماز بخوان تا ببينم ، راوى گويد : در برابر آن حضرت برخاستم و در حالى كه رو به قبله داشتم تكبيرة الاحرام گفتم و آغاز نماز\r\n","description":"","footnote":"","page_name":" 461 ","page_number":469},
  {"content":"\r\nكردم و ركوع و سجود بجا آوردم\r\nپس از اينكه آن حضرت نماز مرا ملاحظه كرد فرمود :\r\nاى حمّاد تو نماز خواندن را نميدانى ، چقدر زشت است براى شخص كه شصت يا هفتاد سال از سنّ او بگذرد و در عين حال يك نماز را با رعايت همهء آداب و شرائط آن بجا نياورده يا نتواند بجاى آورد ، حمّاد گويد : از اين سخن خوارى و شرمسارى بسيار به من دست داد ( يا من نزد خويش بسيار خوار و شرمنده شدم ) عرض كردم :\r\nفدايت گردم حال شما نماز را به من بياموزيد ، پس امام صادق عليه السّلام برخاست و رو به قبله ايستاد و قامت خود را راست گرفت و دستهاى خود را بطور كامل آويخت تا بر رانهايش قرار گرفت ( يعنى دستها از جلو آويخته بود كه دو كف دست روى رانهاى آن حضرت قرار گرفته بود ، نه از پهلوها ، و دو طرف ، و نه روى يك ديگر چنان كه معمول اكثر عامّه است ) و بعد انگشتان دست را بهم چسبانيد ، و دو پاى خود را نزديك بهم گذاشت ، تا به اندازهء سه انگشت باز ميان دو پا فاصله بود ، آنگاه انگشتان پاهايش را بتمامى متوجّه قبله ساخت - و پاها را از قبله به چپ و راست منحرف نكرد - و اين كارها را با حال خضوع و خشوع و تضرّع انجام ميداد ، پس گفت : « الله أكبر » و حمد را با ترتيل خواند ( يعنى شمرده و با تأمّل در آشكار ساختن معانى كلمات ، و رعايت مخارج و وقوف و يا بقول بعضى از علماء به آواز خوش و صوت حزين و رعايت همهء آداب قراءت ) و به همين ترتيب قل هو الله أحد را خواند ، آنگاه در حالى كه هنوز ايستاده بود به اندازهء يك نفس كشيدن صبر كرد ، و بعد گفت :\r\n« الله اكبر » و همچنان ايستاده بود ، سپس به ركوع رفت و دستها را چنان بر زانوان\r\n","description":"","footnote":"","page_name":" 462 ","page_number":470},
  {"content":"\r\nگذاشت كه گودى دو كف دست را با برجستگى زانوها پر كرد ، و انگشتانش گشوده بود ،\r\nو زانوها را با فشارى كه بر آن وارد مىساخت به عقب ميراند تا پشت آن حضرت صاف و مسطَّح شد ، چندان كه اگر قطره اى آب يا روغن بر پشت آن حضرت ميريختند از جاى خود حركت نميكرد ، به خاطر صاف بودن پشت آن حضرت ، و مستقيم بودن زانوان كه به عقب رانده شده بود ، و راست بودن گردنش ، و بسته بودن چشمانش ( البتّه چون آن حضرت در حال ركوع بوده راوى بنظرش رسيده كه چشم آن حضرت بسته است ، در حالى كه ايشان به ميان دو پاى خود مىنگريسته ) سپس سه بار با ترتيل و شمرده تسبيح خداوند متعال فرموده و گفت : « سبحان ربّى العظيم و بحمده » ( تسبيح مىگويم پروردگارم را كه با عظمت است يا منزّه ميدانم پروردگار با عظمت خود را از آنچه كه لايق و در خور ذات و صفات و افعال او نيست ، و شكر او را بجا مىآورم ) و بعد راست ايستاد ، و چون كاملا به حالت راست و صاف قرار گرفت گفت : « سمع الله لمن حمده » ( يعنى خداوند سبحان دعاى حمد گويان خويش را اجابت فرمود ) آنگاه در حالى كه ايستاده بود ، دستهاى خود را تا نزديك صورت خويش بلند فرمود و همزمان با اين حركت گفت : « الله أكبر » و بعد به سجده رفت ، و دستهايش را در مقابل زانوانش بر زمين گذاشت و سه بار گفت : « سبحان ربّى الأعلى و بحمده » ( يعنى : منزّه ميدانم و به پاكى ياد مىكنم پروردگارم را كه بالاتر از آنست كه به كنه ذات او توان رسيد و برتر از همهء هستى است و او را شكر ميكنم ) و سجده را چنان بجا آورد كه هيچ عضوى از اعضاى خود را بر عضو ديگرى تكيه نداده بود ( و همهء اعضاى و اجزاء بدن آن حضرت با حالت فرو افتادن متوجّه زمين بود ، همان گونه كه قبلا گذشت مانند كسى كه او را به دار آويخته باشند ، و هيچ عضوى بر عضو ديگر تكيه نداشته باشد بلكه همهء اعضاء به طرف زمين كشيده و جذب شود و اين\r\n","description":"","footnote":"","page_name":" 463 ","page_number":471},
  {"content":"\r\nنشانهء نهايت خشوع در سجده است )\r\nو هنگام سجده هشت استخوان را تكيه گاه ساخته يا اين هشت موضع را بر زمين نهاده بود : پيشانى ، دو كف دست ، دو كاسهء زانو ( قسمتى كه با دست ميتوان آن را بطور محدود حركت داد و به آن كشكك هم مىگويند ) سر انگشتان مهين دو پا يا سرهاى دو شست پا ، و بينى ، هفت موضع اوّل فرض و واجب است ، و بينى بر خاك نهادن سنّت است ، و به اين عمل كه بينى را بر خاك بمالند ارغام گويند و مستحبّ است . سپس آن حضرت سر از سجده برداشت و وقتى راست نشست گفت : « الله اكبر » آنگاه بر جانب چپ خود نشست به اين نحو كه پشت پاى راست خويش را درون پاى چپ يا كف پاى چپ قرار داد ، و در اين حال گفت : « أستغفر الله ربّي و أتوب إليه » ( يعنى : از پروردگارم ميخواهم كه مرا بيامرزد و از گناهانم درگذرد ، و من ديگر بسوى او باز ميگردم ) و در همان حال كه نشسته بود گفت : « الله اكبر » و بسجدهء دوّم رفت ، و همان افعال و اقوالى را كه در سجدهء اوّل معمول داشته بود مجددا بجاى آورد ، و در ركوع و سجود از هيچ جزئى يا عضوى از بدنش براى تكيه دادن يا نگهداشتن عضوى ديگر كمك نگرفت ( بر خلاف آنكه بعضى افراد در ركوع پهلوى خود را بر ذراع و مرفق خويش مىگذارند يا در سجده آرنج خود را بر ران تكيه ميدهند ) بلكه آرنجها و بازوان خود را از دو طرف شانه گشوده و بالاتر از زمين نگه داشته و بر زمين نگذاشته بود با حالتى همچون دو بال گشوده از هم ، به اين ترتيب آن حضرت دو ركعت نماز خواند ، و بعد گفت : اى حمّاد اين چنين نماز كن » .\r\n","description":"","footnote":"","page_name":" 464 ","page_number":472},
  {"content":"\r\nو هنگام نماز به اين طرف و آن طرف نگاه نكن و روى نگردان و با انگشتانت و دستهايت بازى مكن و آنها را بىجهت حركت مده ، و آب دهان به راست و چپ خود يا به روى خود مينداز .\r\nشرح : « در سند خبر ، حمّاد بن عيسى بلا واسطه از حضرت صادق عليه السّلام نقل كرده و بايد دانست كه حمّاد از اصحاب امام ششم و هفتم و هشتم است و فوت او در سال 208 و در سن نود و چند سالگى بود و با اين حساب زمان حضرت جواد عليه السّلام را درك كرده است ولى از آن حضرت روايتى ننموده و خود ثقه و صدوق است . و لكن مطلبى كه بايد توجّه داشت اينست كه حمّاد در سنّ جوانى بلكه نوباوگى امام صادق عليه السّلام را درك كرده و لذا بسيار كم از آن حضرت بدون واسطه نقل مىكند و اينكه در متن خبر آمده كه : « چقدر زشت است براى شخص كه شصت سال يا هفتاد سال از سنّ او بگذرد و در عين حال يك نماز را با آداب نتواند بجاى آورد « با سنّ حمّاد سازگار نيست زيرا از دويست و هشت اگر 94 كسر شود سال 122 ميلاد حمّاد است و بدين حساب در زمان وفات امام صادق عليه السّلام كه سنهء 148 بوده حمّاد كمتر از 26 سال داشته ، و به نظر ميرسد خبر از امام كاظم عليه السّلام باشد و راوى سهو كرده و امام صادق عليه السّلام را ذكر كرده است » .\r\n916 - امام صادق عليه السّلام فرمود : هنگامى كه به نماز برخاستى ( ظاهرا پس از اقامه ) اين دعا را بخوان : « اللَّهمّ إنّي أقدّم إليك محمّدا بين يدي حاجتي ، و أتوجّه إليك به ، فاجعلني به وجيها في الدّنيا و الآخرة ، و من المقرّبين ، و اجعل صلاتي به مقبولة ، و ذنبي به مغفورا ، و دعائي به مستحابا ، إنّك أنت الغفور الرّحيم » ( يعنى : بار پروردگارا من محمّد « صلَّى الله عليه و آله » را پيشاپيش حاجت خود قرار مىدهم يا او را در حاجت خود شفيع مىآورم ، و بواسطهء او به تو رو ميكنم . پس تو نيز مرا به بركت و به شفاعت آن حضرت در دنيا و آخرت داراى آبرو گردان ، و مرا از مقرّبان\r\n","description":"","footnote":"","page_name":" 465 ","page_number":473},
  {"content":"\r\nساز ، و نمازم را به خاطر آن حضرت و به بركت او و بحقّ او مورد قبول خويش قرار ده ، و گناهانم را بشفاعت او بيامرز ، و دعايم را به يمن او مستجاب گردان ، كه البتّه تو خود آمرزنده و مهربان هستى ) .\r\nو چون خواهى نماز كنى با حال سيرى شكم ( و بخصوص پس از پر خورى ) به نماز نپرداز ، و همچنين از روى كسالت و تنبلى و خواب آلوده يا به حالت چرت زدن نماز مكن ، و نيز با شتاب نماز مگذار ، بلكه با آرامش و سنگينى و وقار نماز بخوان ، و چون داخل در نماز شدى بر تو باد كه با خشوع باشى ، و با حضور قلب به نماز متوجّه باشى كه خداوند عزّ و جلّ ميفرمايد : * ( الَّذِينَ هُمْ فِي صَلاتِهِمْ خاشِعُونَ ) * ( يعنى : به تحقيق آن مؤمنانى رستگارند كه در نماز خويش خاشع و فروتناند ) و باز ميفرمايد :\r\n* ( وَإِنَّها لَكَبِيرَةٌ إِلَّا عَلَى الْخاشِعِينَ ) * ( خداوند متعال ميفرمايد : همواره با روزه و نماز از خدا يارى طلبيد . آنگاه بدنبال آن ، آيه اى را كه گذشت ميفرمايد : كه معنى آن چنين است : و اين كار بسيار گران و دشوار است مگر بر خداپرستانى كه فروتن و خاشع هستند ) و روى خود را بسوى قبله كن ، و صورتت را از قبله به جانب ديگر مگردان كه با اين كار نمازت را باطل سازى ،\r\nو راست بايست كه رسول خدا صلَّى الله عليه و آله فرمود : « كسى كه پشت خود را صاف و راست نميگيرد نمازش صحيح نيست » و چشم خود را به زير انداز ( يا خشوع را با ديدگانت نيز اجرا كن ، زيرا كسى كه حال خشوع دارد ، خشوع و خاكسارى در اعضاى او نيز مشهود است ) و چشم را به جانب آسمان مكن و بطور كلَّى نگاهت را بالا نگير ، بلكه بايد نگاهت به محلّ سجده ات\r\n","description":"","footnote":"","page_name":" 466 ","page_number":474},
  {"content":"\r\nمتوجّه باشد .\r\nو دل خود را بنمازت مشغول دار ، كه از نمازت جز آن مقدار كه با حضور قلب بوده و با دل خود بدان پرداخته اى چيز ديگرى مقبول نيست ، تا جايى كه گاه از نماز بنده اى فقط ربع آن يا ثلث آن و يا نصف آن پذيرفته مىشود ( و باقى آن مورد قبول قرار نميگيرد ) لكن خداوند عزّ و جلّ با نوافل نماز مؤمنان را بدرجه تمام مىرساند ، و در حال نماز بايد چنان بايستى كه بندهء ذليل و بيقدرى در برابر پادشاهى با فرّ و شكوه مىايستد ، و بدان كه در حال نماز در برابر كسى ايستاده اى كه تو را مىبيند ولى تو او را نمىبينى .\r\nو همچون كسى نماز كن كه در حال وداع است ، گويا اين آخرين نماز تو است و پس از آن هرگز امكان خواندن نماز نخواهى يافت ( مسلم است كسى كه آخرين نماز را مىخواند نهايت خضوع و خشوع و حضور قلب را به كار خواهد برد و هيچ دقيقه و نكته اى را مغفول نخواهد گذاشت . از طرفى هيچ نمازگزارى بهنگام نماز نميداند نمازى را كه مىخواند آخرين نماز اوست يا پس از آن هم اجل مهلت خواندن نماز ديگرى به او خواهد داد ، همين طور هيچ تضمينى وجود ندارد كه نمازگزارى بتواند بموجب آن يقين كند يا احتمال قطعى دهد كه نمازى كه مىخواند آخرين نمازش باشد و كاملا هم منطقى است ) و هنگام نماز با محاسن و سر و دستانت بازى مكن و انگشتانت را مشكن ( كارى كه بعنوان رفع خستگى انگشت مىكنند و از مفاصل آن صدائى شنيده مىشود ) و يك پاى خود را جلوتر از پاى ديگر مگذار ، و فاصلهء ميان دو\r\n","description":"","footnote":"","page_name":" 467 ","page_number":475},
  {"content":"\r\nپا را نزديك كن و گشوده مگذار\r\nبلكه فاصلهء ميان دو پا را به اندازهء سه انگشت تا يك وجب از يك ديگر باز بگذار ، و خميازه نكش ، و دهان درّه مكن و از خنديدن در هنگام نماز خوددارى كن كه بلند خنديدن يا قهقهه نماز را باطل سازد ، و نيز تورّك مكن ( يعنى دست را بر بالاى ران گذاشتن بهنگام خستگى ، شبيه همان حالت دست به پائين كمر گذاشتن متداول و متعارف ) كه خداوند عزّ و جلّ قومى را بخاطر همين عمل معذّب ساخت ، و آنان را مرسوم بود كه هر گاه كسى از نماز خسته مىشد دستان خود را بر بالاى رانهايش تكيه ميداد ، و دست بسته يا دست به سينه ( چنان كه معمول اهل سنّت است ) نماز مكن ، كه اين كار را گبران يا مجوس انجام ميدهند ، و دستهاى خود را از شانه بياويز ، و كف دو دست را بر روى رانهايت از جلو و امتداد زانوانت قرار ده ( نه از پهلو يا پشت به رانها بچسبانى ) كه با اين كار به نحو شايسته تر ميتوانى به نماز اهتمام داشته باشى ، و خاطرت از نماز بدان مشغول نشود ، كه هر گاه دستهايت را حركت دهى خاطر تو را به خود سرگرم ميدارد .\r\nو به ديوار تكيه مكن مگر آنكه بيمار باشى و روى بجانب راست و چپ خود مكن ، و اگر در موقع نماز روى خود را از قبله بگردانى تا حدّى كه نفر پشت سر خود را ببينى اعادهء آن نماز بر تو واجب مىشود ، هر گاه كه بنده در موقع نماز رويش را از قبله بسوى ديگر متوجّه سازد خداوند عزّ و جلّ او را ندا فرمايد كه : اى بنده به كه مينگرى ، به چه كسى كه برايت از من بهتر باشد ؟ پس اگر سه بار اين عمل را تكرار كند و توجّه خود را به جاى ديگر معطوف دارد خداوند عزّ و جلّ نظر خود را از او بگرداند ، و پس از آن نيز هرگز به او نظر نفرمايد .\r\n","description":"","footnote":"","page_name":" 468 ","page_number":476},
  {"content":"\r\nو با باد دهان به محلّ سجده اى ندم ( همان عمل پف يا فوت كردن بوسيلهء دميدن با دهان ) و چون خواهى بدمى بايد اين كار قبل از داخل شدن در نماز باشد ، در سه مورد دميدن با هواى دهان يا پف كردن مكروه است : اوّل : در محلّ سجده بهنگام نماز ، دوّم : بر افسون ( هر چند قرآن و دعا باشد ) سوّم : دميدن بر غذاى گرم كه خنك شود ، و در موقع نماز آب دهان و خلط بينى مينداز ، كه هر كس آب دهانش را در هنگام نماز براى بزرگداشت و احترام به عظمت خداوند متعال نگه دارد و بيرون نريزد خداوند عزّ و جلّ تا زمان مرگ طبيعى او را تندرستى و سلامت عطا فرمايد .\r\nو دستهايت را با گفتن « الله أكبر » تا حد گلوگاه يا گودى گردن ( كه موضع نحر باشد ) بالا ببر ( به نحوى كه ابتداى تكبير همزمان با ابتداى بلند كردن دست باشد و چون دستها محاذى گودى گردن رسيد تكبير تمام شود ) و دو كف دست خود را از محاذى گوشهايت كه حدود گونه هاى تو است نگذران و بالاتر نبر ، سپس دستها را بطور كامل باز كن و سه بار تكبير بگو و بعد اين دعا را بخوان : « اللَّهمّ أنت الملك الحق المبين ، لا إله إلَّا أنت سبحانك و بحمدك ، عملت سوءا و ظلمت نفسى ، فاغفر لي ذنوبي ، إنه لا يغفر الذّنوب إلَّا أنت » .\r\n( يعنى : بار خدايا توئى پادشاه و پادشاهى مخصوص تو است و تو حقّ ثابت و پايان ناپذيرى و هر آنچه غير تو است همه ناچيز و باطل است ، و توئى كه موجودات را از كتم نيستى ظاهر ساختى ، هيچ خداوند و معبودى جز تو نيست ، ترا منزّه ميدانم از همهء آنچه كه تو را در خور نيست ، تو را حمد و سپاس ميگويم ، من بسيار بدى مرتكب شده‌ام كه در واقع ظلم و ستم بر خودم كرده‌ام ، پس گناهانم را بيامرز و مرا مورد\r\n","description":"","footnote":"","page_name":" 469 ","page_number":477},
  {"content":"\r\n- بخشايش خود قرار ده ، كه البتّه هيچ كس گناهان را نمىآمرزد مگر تو )\r\nآنگاه با تأنّى و طمأنينه دو تكبير بگو و همزمان با آن دو تكبير هر دو دستت را بلند كن و بعد بگو : « لبّيك و سعديك ، و الخير في يديك ، و الشّرّ ليس إليك ، و المهديّ من هديت ، عبدك و ابن عبدك بين يديك ، منك و بك و لك و إليك ، لا ملجأ و لا منجا و لا مفرّ منك إلَّا إليك ، تباركت و تعاليت ، سبحانك و حنانيك ، سبحانك ربّ البيت الحرام » ( يعنى : خداوندا تو مرا به خدمت خود طلبيدى اينك من در خدمت توام و فرمانت را فرمانبردارم ، خيرات بتمامى در اختيار تو و از جانب تو است و بدى به تو راه و نسبتى ندارد ، و راه يافته آن كسى است كه تو با هدايتهاى خاصّه ات راهش نموده اى ، اينك بنده تو و بنده زادهء تو است كه در پيشگاه مقدّست ايستاده ، وجود او ناشى از ارادهء تو و از وجود تو است و بقاى او بسته به تو است و آنچه از عبادات و فرمانبردارى كه مىكند براى رضا و امتثال امر تو است ، و بالاخره بسوى تو باز خواهد گشت ، هيچ پناهگاه و محلّ نجاتى و گريزگاهى از تو نيست مگر بازگشت بسوى خودت ، يا اينكه از عذاب تو به دامان رحمتت بايد گريخت و پناه جست ) توئى كه جود و كرمت همواره عالميان را فرا گرفته و در عظمت و بزرگى و برترى هيچ كس و هيچ چيز به ذات مقدّست نميرسد ، تو را به پاكى ياد ميكنم و رحمت دمادم تو را ميخواهم ، تو را تسبيح گويم اى منزّه خداوندى كه پروردگار خانه كعبه اى ، و آن را با حرمت و قبله گردانيده اى .\r\nسپس دو بار بگو : « الله أكبر » آنگاه بگو : « وجّهت وجهي للَّذي فطر السّماوات و الأرض ، على ملَّة إبراهيم و دين محمّد [ صلَّى الله عليه و آله 
  ] و منهاج عليّ ، حنيفا\r\n","description":"","footnote":"","page_name":" 470 ","page_number":478},
  {"content":"\r\nمسلما و ما أنا من المشركين ، إنّ صلاتي و نسكي و محياي و مماتي لله ربّ العالمين ، لا شريك له و بذلك امرت و أنا من المسلمين ، أعوذ با لله السّميع العليم من الشيطان الرّجيم ، بسم الله الرّحمن الرّحيم » .\r\n( يعنى : روى خود را متوجّه آن كسى مىكنم كه آسمانها و زمين را از نيستى به هستى آورد ، بر كيش و آئين ابراهيم عليه السّلام و بدان گونه كه آن حضرت رفتار كرد و بر دين محمّد صلَّى الله عليه و آله و طريقهء على عليه السلام اين كار را انجام مىدهم ، در حالى كه از هر دين و آئينى كه غير طريقه و كيش آنان باشد روى دل گردانيده‌ام ، و فرمان خدا را در همهء احكام گردن نهاده‌ام و از جملهء مشركان نيستم ، همانا نماز من و عبادات من و زيستنم و مردنم خالصا و فقط براى خداوند و پروردگار عالميان است ، كه هيچ شريكى براى او نيست ، و من چنين مأمور شده‌ام ( كه همه را فقط براى رضاى او بجا آورم ) و من از آن جمله هستم كه فرمانهاى خداوند را گردن نهاده‌اند و از مسلمانانم ، اكنون پناه ميبرم به خداوند سميع شنوا كه دعاى بندگان مىشنود و اجابت ميفرمايد و باحوال خلايق دانا و آگاه است ( آنگاه با بسم الله الرّحمن الرّحيم شروع بسورهء حمد كن ) .\r\nو اگر بخواهى ( مىتوانى ) هفت تكبير را پى در پى و بدون دعا بجاى آور ، لكن آن ترتيبى كه شرح داديم ( و در خلال تكبيرات هر كدام دعائى و ذكر بمناسبت خوانده مىشود ) تعبد و بندگى است و ترك آن بدون علَّت و سبب موجّه خوب نيست . و مطابق روايتى كه زراره نقل كرده سنّت بر اين جارى شده است كه با هفت تكبير شروع كنند و داخل در نماز شوند و آن روايت چنين است :\r\n917 - زراره از امام محمّد باقر عليه السّلام روايت كرده كه آن حضرت فرمود :\r\n","description":"","footnote":"","page_name":" 471 ","page_number":479},
  {"content":"\r\nرسول خدا صلَّى الله عليه و آله جهت خواندن نماز از خانه بيرون شد ( يا جهت نماز عيد از شهر بيرون رفت ) در آن زمان امام حسين عليه السّلام كه طفلى خردسال بود هنوز بسخن گفتن در نيامده بود ( باصطلاح هنوز زبان باز نكرده بود ) تا آنجا كه نگران بودند مبادا هرگز زبان به سخن گفتن باز نكند و بىزبان ( لال ) باشد ، رسول خدا صلَّى الله عليه و آله امام حسين عليه السّلام را در حالى كه بر گردن يا بر دوش خود گرفته بود بيرون آورد ، و مردم پشت سر آن حضرت صف كشيده بودند ، پيامبر صلَّى الله عليه و آله آن حضرت را در سمت راست خود قرار داده و آهنگ نماز كرد و تكبير گفت ، امام حسين عليه السّلام نيز گفت : « الله أكبر » رسول خدا صلَّى الله عليه و آله چون آواز تكبير او را شنيد دوباره تكبير گفت ، و امام حسين ( ع ) نيز بار ديگر گفت :\r\n« الله أكبر » و اين عمل تكرار شد تا اينكه رسول خدا صلَّى الله عليه و آله هفت بار تكبير گفت ، و امام حسين عليه السّلام نيز تكبير گفت ، و سنّت بر گفتن هفت تكبير افتتاحيّه جارى گشت .\r\n918 - و هشام بن حكم از امام كاظم عليه السّلام ( در خصوص علَّت اينكه نماز را با هفت تكبير بايد افتتاح كرد ) روايتى نقل كرده كه فرمود : هنگامى كه رسول خدا صلَّى الله عليه و آله بمعراج برده شد يا او را براى گردش به آسمان بردند هفت حجاب را درنورديد و نزديك هر پرده اى كه رسيد تكبيرى گفت ، پس خداوند عزّ و جلّ\r\n","description":"","footnote":"","page_name":" 472 ","page_number":480},
  {"content":"\r\nآن حضرت را بدين سبب به آخرين درجهء كرامت رسانيد .\r\n919 - و فضل بن شاذان گويد : حضرت رضا عليه السّلام در اين باره علَّت ديگرى نقل كرده و آن اينست كه : فرمود : همانا تكبيرات در اوّل نماز هفت تكبير است بدان جهت كه اصل نماز واجب بر مردمان دو ركعت بود و ابتداى افعال آن در هفت موضع است : اوّل تكبيرة الاحرام ، دوّم ، تكبير رفتن به ركوع ، سوّم و چهارم تكبير براى رفتن به دو سجده ، و پنجم تكبير ركوع ركعت دوّم ، و ششم و هفتم دو تكبير رفتن به سجده هاى ركعت دوّم ( پس مجموعا هفت تكبير مىشود ) حال اگر شخصى در اوّل نماز هفت تكبير را با هم بگويد آنگاه در نماز تكبيرى را فراموش و يا سهو كند نقصى از اين جهت متوجّه نماز او نمىشود .\r\nو اين علتهاى گوناگون كه ذكر شد همگى درست و صحيح است ، و علَّت بسيار كه براى امرى ذكر مىكنند به جهت افزايش تأكيد در آنست و داخل در تناقض گوئى نيست ، و البتّه يك تكبير هم در افتتاح هر نماز كافى است .\r\n920 - و نماز جماعت رسول خدا صلَّى الله عليه و آله از همهء مردم كاملتر و كوتاه تر و مرسوم آن حضرت چنان بود كه چون به نماز مىايستاد ميفرمود : الله أكبر بسم الله الرّحمن الرحيم .\r\n","description":"","footnote":"","page_name":" 473 ","page_number":481},
  {"content":"\r\n921 - شخصى از امير المؤمنين عليه السّلام سؤال كرده گفت : اى پسر عموى بهترين خلق خداوند متعال معنى اينكه در تكبيرة الاحرام دستهاى خود را بلند ميكنى چيست ؟ آن حضرت در پاسخ فرمود : معناى اين كار آنست كه نمازگزار چنين مىنمايد كه خداوند بزرگ و يكتا و بىهمتائى كه براى او همانند و نظير نيست با انگشتان سوده نگردد ، و با حسها چه ظاهرى و چه باطنى درك نشود .\r\nو چون تكبير الاحرام كه تكبير افتتاح است گفتى و به نماز آغاز كردى پس سورهء حمد را با يك سورهء ديگر بخوان ، و هر سوره اى را كه بخواهى ميتوانى بخوانى و در انتخاب دستت باز است مگر چهار سوره را كه عبارت است از سورهء « و الضّحى » و سورهء « الم نشرح » كه اين دو يك سوره محسوب است ، و نيز سورهء « لإيلاف » و « أ لم تر كيف » ( يعنى سورهء فيل ) كه نيز اين دو يك سوره به حساب مىآيد ، و اگر بخواهى كه آنها را بخوانى و سورهء و الضّحى و ألم نشرح را در يك ركعت ميخوانى ، و أ لم تر كيف و لإيلاف را نيز در ركعت ديگر ، و هيچ گاه يكى از اين سورهاى چهارگانه را بدون قرينش در يك ركعت از نمازهاى واجب خويش مخوان ، و هرگز در نمازهاى واجب ميان دو سورهء قرآن مكن ( يعنى دو سوره غير آنكه گفته شد با هم در يك ركعت مخوان ) امّا در نمازهاى نافله و مستحبّى هر چه خواهى از سورها با هم بخوان ( دو سوره و يا سه سوره و بيشتر ) ، و در نمازهاى واجب هيچ يك از سوره هاى سجده را ( كه در آن سجدهء واجب است ) و آن چهار سوره است مخوان و آنها عبارتند از سورهء\r\n","description":"","footnote":"","page_name":" 474 ","page_number":482},
  {"content":"\r\nسجده قبل از سورهء لقمان ( كه الم سجده است ) دوّم : حم سجده ، سوّم و النجم ، چهارم اقراء باسم ربّك .\r\nو هر كس هر يك از آيات سجده را تلاوت كند پس بايد به سجده رود و بگويد « الهى آمنّا بما كفروا ، و عرفنا منك ما انكروا ، و أجبناك إلى ما دعوا ، الهى فالعفو العفو » ( پروردگارا ما ايمان آورديم به آنچه آنان كافر شدند ، و شناختيم از تو آنچه را كه ديگران انكار كردند ، و اجابت نموديم ترا در آنچه آنان خوانده شده بودند ( يعنى بايمان به حق ) ، پروردگارا از تو طلب آمرزش و عفو مىنمائيم ) آنگاه سر از سجده برمىدارد و تكبير ميگويد .\r\n922 - و روايت است كه ( شخص قارى كه آيهء سجده را خوانده يا آنكه آن را با گوش استماع كرده است ) ميگويد : « لا إله إلَّا الله حقا حقّا ، لا إله إلَّا الله ايمانا و تصديقا ، لا إله إلا الله عبوديّة و رقّا ، سجدت لك يا ربّ تعبّدا و رقا ، لا مستنكفا و لا مستكبرا ، بل أنا عبد ذليل خائف مستجير » ( يعنى : نيست معبودى شايستهء پرستش مگر خداوند يكتا و اين را از روى حقّ و حقيقت مىگويم ، و نيز نيست معبودى جز « الله » ، و اين را از روى ايمان و تصديق اقرار مىكنم ، و كلمهء توحيد را از سر بندگى و عبوديّت ميگويم ، و از روى خضوع و نيايش پروردگارا ! تو را سجده مىكنم ، و نه خود بين و متكبّر و سر باز زننده‌ام ، بلكه بنده اى خوار و ناچيز و هراسان و بيمناك ، بدرگاهت پناه آورده‌ام ) آنگاه سر از سجده برميدارد و « الله اكبر » مىگويد .\r\n","description":"","footnote":"","page_name":" 475 ","page_number":483},
  {"content":"\r\nو هر كس بشنود كه شخصى آيهء سجده را ميخواند بايد سجده بجا آورد هر چند وضو نداشته باشد ، و مستحبّ است كه انسان در هر سوره اى كه سجده در آنست سجده كند ، امّا سجده واجب فقط در اين سوره هاى عزائم چهارگانه است و بس ( همان چهار سوره كه قبلا اسم برده شد ) .\r\nو بهترين آنچه كه در نمازهاى شبانه روز از قرآن ميخوانند سورهء حمد و إنّا أنزلناه در ركعت اوّل نماز ، و سورهء حمد و قل هو الله أحد در ركعت دوم است ، مگر در نماز عشاء يا نماز خفتن شب جمعه كه بهتر است در ركعت اوّل آن سورهء حمد و سورهء جمعه ، و در ركعت دوّم حمد و سبّح اسم را بخوانند ، و در نماز صبح و ظهر و عصر روز جمعه نيز در ركعت اوّل حمد و سورهء جمعه ، و در ركعت دوم حمد و سورهء منافقين خوانده شود ، و جايز است كه در نماز عشاء شب جمعه و نيز نماز صبح و عصر جمعه سورهء ديگرى غير از سورهء جمعه و منافقون خوانده شود ، ولى جايز نيست در نماز ظهر روز جمعه غير از سورهء جمعه و سورهء منافقون سورهء ديگرى خوانده شود ، پس اگر آن دو يا يكى از آن دو سوره را در نماز ظهر فراموش كردى و سورهء ديگرى را خواندى و بعد بيادت آمد برگرد و سورهء جمعه و منافقون را بخوان ، البتّه مادام كه هنوز نصف آن\r\n","description":"","footnote":"","page_name":" 476 ","page_number":484},
  {"content":"\r\nسوره را نخوانده باشى ، و اگر نصف آن سوره را خوانده باشى پس آن را تمام كن ، و آن دو ركعت را به قصد نافله تمام كن و سلام بده ، و نمازت را با سورهء جمعه و منافقون اعاده كن .\r\nشرح : « وجوب خواندن سورهء جمعه در نماز جمعه اختلافى است پاره اى واجب و پاره اى مستحبّ مؤكَّد دانند » .\r\nالبتّه در نماز ظهر جمعه رخصت داده‌اند كه سورهء ديگرى غير از جمعه و منافقون را بخوانند ولى من بدان روايت عمل نميكنم و بر آن فتوى نمىدهم ، مگر در حال سفر و بيمارى و يا موردى كه بيم فوت كارى در ميان باشد .\r\nو در نماز صبح روز دوشنبه و پنجشنبه در ركعت اوّل حمد و « هل أتى على الإنسان » و در ركعت دوم حمد و هل أتيك حديث الغاشية را بخواند ، كه هر كس در نماز صبح روز دوشنبه و پنجشنبه اين سوره ها را با ترتيبى كه گذشت بخواند خداوند متعال او را از بلاهائى كه در اين دو روز نازل مىشود ايمن دارد .\r\nشخصى كه تا خراسان با امام رضا عليه السّلام در هنگامى كه آن حضرت را بدان جا مىبردند مصاحبت داشته است حكايت كرده كه آن حضرت در نمازهاى خود همواره همان سوره هائى را كه ذكر كرديم ميخواند ، و به همين جهت ما اين سوره ها را از ميان همهء سوره ها اختيار كرده و در اين كتاب مذكور ساختيم .\r\n","description":"","footnote":"","page_name":" 477 ","page_number":485},
  {"content":"\r\nو « بسم الله الرّحمن الرّحيم » را در همهء نمازها بلند و آشكار بگو ، و نيز تمامى قراءت را در نماز مغرب و عشاء و صبح بلند بخوان بدون اينكه خود را به زحمت و مشقّت اندازى يا صداى خود را زياد بلند كنى ، بلكه بايد آوازت ميانه باشد نه بسيار بلند و نه بسيار آهسته ، زيرا خداوند عزّ و جلّ ميفرمايد : * ( وَلا تَجْهَرْ بِصَلاتِكَ وَلا تُخافِتْ بِها وَابْتَغِ بَيْنَ ذلِكَ سَبِيلًا ) * ( يعنى : نمازت را به آواز بلند مخوان ، و آهسته نيز مخوان بلكه ميان آن دو راهى بجوى ) .\r\nو قراءت را در نماز ظهر و عصر با صداى بلند مخوان ، كه هر كس قراءت را در اين دو نماز با صداى بلند بخواند يا بر عكس قراءت را در نمازهاى مغرب و عشاء و صبح از روى عمد آهسته و غير آشكار بخواند ، بر اوست كه نمازش را اعاده كند ، و اگر چنين كارى را از روى فراموشى انجام دهد لازم نيست اعاده كند ، مگر در روز جمعه در نماز ظهر كه قراءت را بلند مىخواند .\r\nو بهتر آنست كه در دو ركعت آخر نمازهاى ظهر و عصر و عشا تسبيحات اربعه را بخوانى . ( سبحان الله و الحمد لله و لا إله إلَّا الله و الله أكبر ) .\r\n923 - و حضرت رضا عليه السّلام فرمود : اينكه در دو ركعت اول نماز قراءت ( خواندن حمد و سوره ) مقرّر گشته و در دو ركعت آخر تسبيح ، براى فرقى است كه ميان آنچه خداوند متعال از جانب خويش واجب ساخته و آنچه براى رسولش\r\n","description":"","footnote":"","page_name":" 478 ","page_number":486},
  {"content":"\r\nصلَّى الله عليه و آله بر بندگانش واجب كرده است .\r\n924 - محمّد بن عمران از امام صادق عليه السّلام سؤال كرد و گفت : به چه جهت در نماز جمعه و نماز مغرب و عشا و نماز صبح قراءت بلند خوانده مىشود و در ساير نمازها آهسته ، و به چه علَّت تسبيحات أربعه در ركعات آخر افضل از قراءت است ؟\r\nفرمود : زيرا رسول خدا صلَّى الله عليه و آله را كه به معراج بردند اوّلين نمازى كه از جانب خداوند بر او واجب شد نماز ظهر بود و خداوند فرشتگان را در آن نماز با وى شركت داد كه با آن حضرت نماز را به جماعت گزاردند و فرشتگان اقتدا كردند و خداوند بر رسولش فرمان داد قراءت را بلند بخواند تا فضلش بر آنها آشكار شود ، سپس وقت نماز عصر رسيد و كسى با آن حضرت نبود و به فرادى نماز گزارد و خداوند امر فرمود آهسته بخواند چون كسى به او اقتدا ننموده بود ، آنگاه نماز مغرب را بر او مقرّر فرمود و فرشتگان را فرمان داد تا به او اقتدا كنند و حضرت را امر فرمود كه قراءت را بلند بخواند و همچنين نماز عشاء ، پس هنگامى كه نزديك طلوع فجر و صبح صادق شد به زمين بازگشت و با مردم به نماز صبح ايستاد و خداوند او را امر فرمود كه قراءت را بلند أداء كند تا بزرگى و فضلش بر همگان روشن شود همانطور كه براى فرشتگان\r\n","description":"","footnote":"","page_name":" 479 ","page_number":487},
  {"content":"\r\nآشكار شد ، و از اين جهت است كه آنها بلند خوانده مىشود ، و تسبيحات أربعه در ركعت سوم و چهارم از آن جهت افضل است كه رسول خدا صلَّى الله عليه و آله در دو ركعت آخر عظمت و بزرگى خداوندش را مشاهده كرد و دلش بتپيد و بتسبيح پروردگارش زبان گشود و گفت : « سبحان الله و الحمد لله و لا إله إلَّا الله و الله اكبر » و از اين رو تسبيح پروردگار در ركعتهاى اخير افضل از قراءت گرديد .\r\n925 - و يحيى بن اكثم قاضى ( كه از اهل سنّت و از مشهورين آنها است ) از حضرت رضا عليه السّلام سؤال كرد كه نماز صبح را چرا بلند ميخوانند و حال آنكه از نمازهاى روز است و نماز شب را مىبايست بلند خواند ؟ حضرت فرمود : براى آنكه رسول خدا صلَّى الله عليه و آله در تاريكى آخر شب كه هوا هنوز روشن نشده بود به نماز صبح مىايستاد ، لذا آن را به حكم شب نزديك مىدانست .\r\n926 - و در آن رواياتى كه فضل بن شاذان در كتاب علل خويش از حضرت رضا عليه السّلام روايت كرده است گويد : آن حضرت فرمود : مردمان از آن جهت به قراءت قرآن در نماز مأمور شده‌اند كه مبادا قرآن متروك و بدست فراموشى سپرده شود و در نتيجه ضايع و نابود گردد ، لكن ( چون واجب شده كه در نمازها آن را بخوانند ) حفظ گرديده و مورد آموزش و آموختن قرار گرفته و در اين صورت فراموشى و نابودى و نداشته باقى ماندن از او بر كنار شده ، و بدان جهت نماز به خواندن سورهء حمد آغاز گشته نه\r\n","description":"","footnote":"","page_name":" 480 ","page_number":488},
  {"content":"\r\nسوره هاى ديگر قرآن ، كه در قرآن يا سخنان خير ديگر يافت نميشود آنچه از خير و حكمت كه در سورهء حمد يك جا فراهم آمده است در آن گرد آورده باشند ( و بدين جهت است كه آن را امّ القرآن نيز ميگويند چون هر چه در قرآن است نمونه و نمودى از آن در سورهء فاتحه است )\r\nاز جمله فرمايش خداوند عزّ و جلّ است كه : « الحمد لله » يعنى : جميع محامد و كمالات مخصوص ذات مقدّس خداوند واجب الوجود است و مستجمع جميع صفات كماليّه همچون افاضه وجود و خيرات مدام است بر همهء عالميان و اين ذكر همانا براى اداى وظيفهء شكرگزارى و بجا آوردن آن شكرى است كه خداوند عزّ و جلّ بر خلايق خويش مقرّر فرموده ، و نيز شكرگزارى بپاس آنكه بندهء خود را توفيق عبادت كرامت فرموده است ، « ربّ العالمين » يعنى : آفريننده و مالك ( يا پرورش دهنده ) همهء عالميان ، پس بنده خداى خود را به يگانگى ياد مىكند و حمد او را نموده و به اين وسيله اقرار مىكند به اينكه تنها او آفريننده و مالك جميع ما سوى الله است و نه ديگرى . « الرّحمن الرّحيم » ( يعنى : بخشنده است بر همهء خلائق در دنيا و مهربانست در عقبى بر مؤمنان ) چون بنده خداى خود را به اين دو صفت مىخواند گوئى بدين وسيله طلب هر دو رحمت را از او كرده و يادآورى است و تذكر براى بخششها و نعمات خداوند بر همهء خلايق خويش ، « مالك يوم الدّين » ( يعنى : صاحب و مالك يا ملك روز جزاست ) با اين عبارت بنده اقرار مىكند به اينكه در قيامت برانگيخته خواهد شد و مورد حسابخواهى از همه اعمال و افعال و ترك افعال قرار خواهد گرفت و بر حسب مورد جزا خواهد ديد ، و نيز اعتراف و اقرار داشتن به اينكه پادشاهى يا مالكيّت روز جزا يا آخرت را از براى او ميداند همچنان كه\r\n","description":"","footnote":"","page_name":" 481 ","page_number":489},
  {"content":"\r\nپادشاهى دنيا را نيز مخصوص او ميداند و اعتقاد و اقرار بدين ترتيب دارد ،\r\n« إيّاك نعبد » ( يعنى : فقط ترا پرستش مىكنيم ) و اين نشان ميل و رغبت و روى آوردن و نزديكى جستن به خداوندى است كه نام و يادش بلند مرتبه است ، و بيان اخلاص و پاكدلى و پاك نيّتى است در عمل براى خداوند متعال نه ديگرى جز او ، * ( وَإِيَّاكَ نَسْتَعِينُ ) * ( يعنى : و تنها از تو استعانت جوئيم و يارى خواهيم ) اين لفظ بيان زياده طلبى و افزون خواهى از توفيق خداوند براى انجام عبادت است . چه بنده ميداند كه به عبادت پروردگارش روى آورده و به يارى او موفق به اين عمل شده پس افزونى اين مراتب را ميخواهد و دوام آن را ، و پياپى بودن آن نعمتها كه خداوند به او كرامت فرموده و ياريش نموده است « إهدنا الصّراط المستقيم » ( يعنى : بار خدايا ما را به راه مستقيم و راست و مصون از هر گونه كجى و ناراستى هدايت فرما ) بنده ، چون اين كلام را مىگويد در واقع از پروردگار خود ميخواهد كه او را بسوى كمالات و مراتب والائى كه هنوز بدان نرسيده هدايت فرمايد و در دينش رهنمون گردد ، و نيز اين چنگ زدن و آويختن بريسمان الهى است ، و خواهش براى افزون و زيادتى در معرفت و شناخت شايسته نسبت به پروردگار خويش عزّ و جلّ ، * ( صِراطَ الَّذِينَ أَنْعَمْتَ عَلَيْهِمْ ) * ( يعنى : ما را به راه آنان كه برايشان نعمت ارزانى داشته اى هدايت فرما ) تأكيدى است براى توضيح سؤال و خواهش و مبالغه در آن و رغبت به پيشگاه ذات أقدس الهى ، و ياد نعمتهائى است كه خداوند متعال بر دوستان خود انعام فرموده ، و برانگيختن ميل و رغبت براى نعمتى همانند آن نعمتها ، * ( غَيْرِ الْمَغْضُوبِ عَلَيْهِمْ ) * ( يعنى : نه آن كسانى كه بواسطهء انديشه ها و اعمال خود مستوجب خشم الهى شده و مورد غضب قرار گرفته‌اند ) و اين پناه جستن و استمداد بنده براى بيزارى او است از\r\n","description":"","footnote":"","page_name":" 482 ","page_number":490},
  {"content":"\r\nاينكه جزء معاندان و كافران باشد ، و عظمت و قدرت و ارادهء الهى را كوچك انگارد ، و امر و نهى و فرمانهاى او را ناچيز شمارد .\r\n* ( وَلَا الضَّالِّينَ ) * ( يعنى : و نه گمراهان و سرگشتگان ) و پناه ميبرد به پيشگاه مقدّس الهى كه از جملهء راه گم كردگان باشد ، آن كسانى كه بدون شناخت و از سر ناآگاهى از راه خدا و به بيراهه افتاده و گم شده‌اند در حالى كه خودشان مىپندارند كه بدون شكّ نيكوكار ايشانند نه ديگران ، پس با شرحى كه گذشت محقّقا معانى نغز از خير و حكمت از امور مربوط به دنيا و آخرت چندان در سورهء حمد گرد آمده كه هيچ كلامى در دنيا حاوى آن همه نيست » .\r\nو علَّتى را كه بخاطر آن بلند خواندن در بعضى نمازها مقرّر شده و در پاره اى مقرّر نشده ( فضل بن شاذان ) چنين ذكر كرده كه نمازهائى كه در آنها قراءت را بلند مىخوانند همان نمازهائيست كه در اوقات تاريكى و سياهى شب بجا مىآورند .\r\n( نماز شام يا مغرب و عشاء و صبح ) پس واجب است با صداى بلند خوانده شود تا كسى كه از آنجا مىگذرد بفهمد و متوجّه شود آنجا جماعتى مشغول نمازند ، اگر قصد دارد نماز بخواند به نماز بايستد ، زيرا اگر عابر در تاريكى كسى را هم نبيند از صداى آنان به وجودشان و اينكه نماز مىخوانند پى ميبرد ، آن دو نمازى كه با صداى بلند خوانده نمىشود ، البتّه در روز و هنگامى است كه هوا روشن است ، و چون عابر نمازگزاران را ببيند از اين جهت در آن دو نماز نيازى به شنيدن صداى ايشان نيست .\r\nو چون حمد و سوره را خواندى يك تكبير بگو در حالى كه همچنان راست\r\n","description":"","footnote":"","page_name":" 483 ","page_number":491},
  {"content":"\r\nايستاده اى ،\r\nآنگاه به ركوع برو ، و دست راستت را بر زانوى راست بگذار پيش از دست چپ ( بعد دست چپ را بر زانوى چپ بگذار ) و كف دو دست را بر زانوهاى خود قرار ده و در حالى كه انگشتان دستت را از يك ديگر باز كرده اى كاسهء زانوها را در ميان سر پنجه خود درآور ، و گردنت را صاف و راست بگير ، و در ركوع امتداد نگاهت بايد به فاصلهء ميان دو پايت يا قدمهايت باشد تا محلّ سجده ات .\r\n927 - مردى از امير المؤمنين عليه السّلام سؤال كرده گفت : اى پسر عموى بهترين آفريده خداوند عزّ و جلّ معنى اينكه ميگويند : گردنت را در هنگام ركوع كشيده دار چيست ؟ فرمود : تأويل آن اينست كه نمازگزار بدين وسيله اعلام مىكند من به خداوند ايمان آوردم و بر آن باقى هستم هر چند گردنم را بزنند .\r\nو چون به ركوع رفتى اين ذكر را بخوان : « اللَّهمّ لك ركعت و لك خشعت و لك أسلمت و بك آمنت و عليك توكَّلت و أنت ربّي ، خشع لك وجهي و سمعي و بصري و شعري و بشري و لحمي و دمي و مخّي و عصبي و عظامى ، و ما أقلَّت الأرض منّي لله ربّ العالمين » ( يعنى : خداوندا خالصا براى تو ركوع مىكنم و در پيشگاه تو خاشع شدم و فروتنى ميكنم ، و از براى رضاى تو و در راه فرمانبردارى از تو مسلمان و منقاد شدم ، و به تو ايمان آورده‌ام و بر تو توكَّل كرده‌ام ، در حالى كه توئى پروردگار من ، و براى تو و در برابر خواست تو و رضاى تو روى من خاشع شده ، و نيز گوشم و همين طور چشمم ، و مويم ، و پوستم ، و گوشتم ، و خونم ، و مغز استخوانم ، و پىهاى تنم ، و استخوانهايم ، و آنچه از من كه بر روى زمين است و در واقع جملهء\r\n","description":"","footnote":"","page_name":" 484 ","page_number":492},
  {"content":"\r\nاعضايم همگى براى خداوندى كه پروردگار جهانيان است خاشع شده‌اند )\r\nسپس سه بار بگو : « سبحان ربّي العظيم و بحمده » ( يعنى : به پاكى ياد ميكنم و تسبيح مىگويم پروردگار با عظمت و بسيار بزرگ خويش را در حالى كه شكر او نيز مىگويم ) و اگر ذكر اخير را پنج بار بگوئى بهتر است ، و اگر هفت بار تسبيح بگوئى باز بهتر است ، و كافى است تو را كه سه بار تسبيح بگوئى به اين ترتيب : « سبحان الله ، سبحان الله ، سبحان الله » و براى بيمار و كسى كه عجله داشته باشد يك تسبيح تمام و با تأنّى ( كه درست لفظ را اداء كند ) كافى است ، سپس سر از ركوع بردار و دو دست خود را بلند كن و راست بايست و بگو : « سمع الله لمن حمده و الحمد لله ربّ العالمين الرّحمن الرّحيم أهل الجبروت و الكبرياء و العظمة » ( يعنى : خداوند شنيد دعاى حامدان را و اجابت فرمود و جميع محامد و ثناها مخصوص خداوندى است كه پروردگار عالميان است و بخشنده و مهربان . خداونديست كه شكوه بزرگوارى و جلالت و عظمت سزاوار اوست ) البتّه گفتن « سمع الله لمن حمده » كافى است آنگاه تكبير بگو هنگامى كه ايستاده اى و بسجود برو ، و دستهاى خود را با هم و هماهنگ جلوى زانوانت بر زمين گذار .\r\n928 - طلحهء سلمى از امام صادق عليه السّلام پرسيد : « به چه علَّت در هنگام سجده دستها را روى زمين پيش از زانوان قرار ميدهند ؟ آن حضرت فرمود : زيرا افتتاح\r\n","description":"","footnote":"","page_name":" 485 ","page_number":493},
  {"content":"\r\nنماز را ( كه تكبيرة الاحرام است ) با همين دستها مىكنند ( يعنى با برداشتن دو دست تكبيرة الاحرام مىگويند و افتتاح نماز مىكنند ، پس مناسب است كه افتتاح سجده را نيز توسط دستها كنند ) .\r\nو اگر در سجده ميان دستانت و زمين جامه يا پارچه اى باشد كه در هنگام سجده دستت با زمين تماس پيدا نكند اشكالى ندارد ، ولى اگر دستهايت را به زمين برسانى بهتر است . ( زيرا نشان نهايت خشوع و انكسار و خاكسارى در برابر پروردگار است ) .\r\n929 - اسماعيل بن مسلم سكونى از امام صادق و آن حضرت از پدرش عليهما السّلام روايت فرموده كه گفت : هر گاه كسى از شما به سجده رود بايد چنان كند كه دستهايش با زمين تماس پيدا كند ( يا دستهايش را روى خاك گذارد ) شايد خداوند در روز قيامت بواسطهء اين عمل غل و زنجير را از او بردارد .\r\nو حالت تو در هنگام سجودت بايد همانند خوابيدن شتر لاغرى باشد كه اعضاى بدن او از هم جدا شده و اتّصال ندارد ، و مانند شخص آويخته و واژگون باشى كه هيچ عضوى از اندامت بر عضوى ديگر سوار و متّكى نباشد ، و نگاهت در سجده بايد به كنار بينىات باشد ، و نيز آرنجهاى خود را همانند درندگان و حيوانات وحشى روى زمين فرش نكن ، بلكه با آنها بال بگشا ( يعنى شبيه بال گشودن پرندگان آرنجها را از دو طرف باز كن و بالاتر از زمين نگه دار ) و بينى خويش را بر خاك گذار ،\r\nو از نظر\r\n","description":"","footnote":"","page_name":" 486 ","page_number":494},
  {"content":"\r\nمحلّ و موضع سجده در پيشانى كافى است كه در فاصلهء ميان رستنگاه موى سر تا ابروها را به اندازهء يك درهم بر خاك گذارى و هر كس بينى خود را بر خاك نگذارد نمازش صحيح كامل نيست ، و در سجود خود اين ذكر را مىخوانى : « اللَّهمّ لك سجدت و بك آمنت ، و لكن أسلمت ، و عليك توكَّلت ، سجد لك وجهي و سمعي و بصري و شعري و بشري و مخّي و عصبي و عظامى ، سجد وجهي للَّذي خلقه و صوّره و شقّ سمعه و بصره تبارك الله ربّ العالمين » ( يعنى : خداوندا ترا سجده ميكنم ، و به تو ايمان آورده‌ام و فرمانت را گردن نهاده‌ام و بخاطر تو مسلمان شده‌ام ، و بر تو توكَّل كرده‌ام ، روى من ترا سجده مىكند و همچنين گوشم و چشمم و مويم و پوستم و مغز استخوانم و پىهايم و استخوانهايم جملگى ترا سجده مىآورند ، روى من كسى را سجده مىكند كه او را آفريده و شكل داده و گوش و چشم آن را شكافته يا براى آن چشم و گوش باز كرده ، بزرگوار است آن خداوندى كه چنين كارها كرده و هم او پروردگار عالميان است ) سپس سه بار ميگوئى : « سبحان ربّي الأعلى و بحمده » ( يعنى : به پاكى ياد ميكنم و منزّه ميدانم پروردگار خود را كه از همه چيز برتر و والاتر است ، و بزرگتر و بالاتر از آنست كه بذات و صفات او توان رسيد و شكر و حمد او ميكنم ) و اگر پنج بار اين ذكر را بگوئى بهتر است و باز اگر هفت بار تسبيح بگوئى بهتر است ، البتّه اگر سه بار تسبيح بگوئى كافى است به اين ترتيب « سبحان الله ، سبحان الله ، سبحان الله » و گفتن يك تسبيح كامل ( كه آن را تمام و با رعايت مواقف و مخارج و ساير آداب أداء كنند ) براى بيمار يا كسى كه شتاب دارد كافى است ، آنگاه سر از سجده بردار ، و دو دستت را از زمين برندار بلكه آنها را روى\r\n","description":"","footnote":"","page_name":" 487 ","page_number":495},
  {"content":"\r\nزمين كشيده و آرام بسوى خود آور و چون درست نشستى آنگاه تكبير بگو و همزمان و هماهنگ با آن دستها را ( تا نزديك گوش ) بالا ببر ،\r\nو در ميان دو سجده بگو : « اللَّهمّ اغفر لي و ارحمني و أجرني و اهدني و عافني و اعف عنّي » ( يعنى : خداوندا مرا بيامرز و مرا ببخشا و مورد رحمت خود قرار ده و در زير پرتو حمايت خود حفظ فرما و در امان خويش گير و هدايتم فرما و عافيت ده و از گناهانم در گذر و بر من ببخشا ) و كافى است بگوئى : « اللَّهمّ اغفر لي و ارحمني » بعد دستهايت را بردار و بگو : « الله اكبر » و سجدهء دوّم را بجا آور و آنچه در سجدهء اوّل خواندى در سجدهء دوم نيز بخوان ، و اشكالى ندارد و منافى نماز نيست كه در ميان دو سجده اقعاء كنند ( إقعاء « نزد فقها حالتى از نشستن است كه بر روى دو پنجهء پاها يا باصطلاح سر شست و با تكيه بر پاشنه پا مىنشينند ، و نزد لغويين نشيمن را روى زمين قرار دادن و دو ساق را از زمين برداشتن است ) .\r\nو نيز باكى نيست بر إقعاء ميان ركعت اوّل و دوّم و سوّم و چهارم نماز ، و نشستن بنحو إقعاء در تشهد اوّل و دوم جايز نيست ، زيرا كسى كه به صورت إقعاء نشسته در واقع درست و صحيح ننشسته است بلكه پاره اى از اعضاى او بر پاره اى ديگر تكيه كرده و به حالت موقّت نشسته و در اين حالت صبر و تحمّل لازم براى دعا و تشهّد ندارد ، ولى كسى كه دير به جماعت رسيده و مثلا ركعت اوّل او مصادف با ركعت دوم امام است هر گاه امام براى تشهّد بنشيند در حالى كه او لزوما بايد برخيزد در چنين حالتى شخص بايد تجافى كند و كاملا ننشيند ( يعنى حالتى از نشستن داشته باشد كه به قيام نزديك و حتّى المقدور از نشستن تمام دور باشد ، و ظاهرا مراد سر پا و يا سر پنجه\r\n","description":"","footnote":"","page_name":" 488 ","page_number":496},
  {"content":"\r\nنشستن است ) .\r\nو سجود آخرين مرتبهء بندگى و پرستش فرزندان آدم نسبت به خداوندى است كه نام و يادش و الا و بلند مرتبه است و نزديكترين حالات بندگان به خداوند عزّ و جلّ هنگامى است كه او در حال سجود است ، و مستند اين سخن فرمايش خداوند عزّ و جلّ است كه ميفرمايد : * ( وَاسْجُدْ وَاقْتَرِبْ ) * ( يعنى : سجده كن و تقرّب ياب ) .\r\n930 - مردى از امير المؤمنين عليه السّلام سؤال كرده گفت : اى پسر عموى نيكوترين آفريدهء خداوند سجدهء اول چه معنى دارد ؟ يا معنى اين كار چيست ؟\r\nآن حضرت فرمود : تأويل آن اينست كه ( گويا نمازگزار به زبان حال ميگويد ) خداوندا تو ما را از اين مايه كه سر بر آن نهاده‌ايم يعنى زمين يا خاك آفريده اى و تأويل سر برداشتنت از سجده اينست كه خداوندا ما را از خاك بيرون آوردى و نشو و نما دادى ، و در سجدهء دوم ( گويا به زبان حال ميگوئى : ) خدايا تو ما را به خاك باز خواهى گرداند ، و سر برداشتنت از سجدهء دوم نيز تأويلش اينست كه : باز مرتبهء ديگر ( در روز قيامت ) ما را از خاك بيرون خواهى آورد .\r\n931 - أبو بصير از امام صادق عليه السّلام در بارهء علَّت نماز سؤال كرد كه چرا در نماز دو ركوع و چهار سجود مقرّر گرديده است ؟ آن حضرت فرمود : زيرا يك ركعت ايستاده برابر است با دو ركعت نشسته .\r\n","description":"","footnote":"","page_name":" 489 ","page_number":497},
  {"content":"\r\nهمانا در ركوع مىگويند : « سبحان ربّي العظيم و بحمده » ( يعنى : به پاكى ياد ميكنم و منزّه ميدانم و تسبيح ميگويم پروردگار خود را كه بزرگ و با عظمت است و شكر او ميگويم ) و در سجود ميگويند : « سبحان ربّي الأعلى و بحمده » ( يعنى :\r\nبه پاكى ياد ميكنم و منزّه ميدانم پروردگار خويش را كه بالاتر و والاتر از همه چيز 2 ست و برتر از آنست كه به ذات و صفات از توان رسيد و شكر و حمد او ميكنم ) زيرا\r\n932 - هنگامى كه خداوند تبارك و تعالى اين آيه را فرو فرستاد كه : * ( فَسَبِّحْ بِاسْمِ رَبِّكَ الْعَظِيمِ ، ) * ( يعنى : تنزيه كن نام پروردگار با عظمت خود را ) پيامبر خدا صلَّى الله عليه و آله فرمود : اين ذكر را در ركوع خود قرار دهيد و بگوئيد : « سبحان ربّي العظيم و بحمده » و چون خداوند عزّ و جلّ اين آيه را فرو فرستاد كه : « سبّح اسم ربّك الأعلى » ( يعنى : تنزيه كن و منزّه و پاك و بدان نام پروردگار خود را كه بالاتر و والاتر از آنست كه به وصف درآيد و يا تنزيه او توان كرد ) . رسول خدا صلَّى الله عليه و آله فرمود : اين ذكر را در سجود خود قرار دهيد و بگوئيد : « سبحان ربّى العظيم و بحمده » .\r\nسپس سر از سجدهء دوم بردار ، و ( باندازهء جلسه اى استراحت كه سنّت است ) بر زمين قرار گير ، و دستهايت را بلند كن و همزمان تكبير بگو ، آنگاه براى خواندن ركعت دوّم برخيز ، و چون جهت برخاستن بر دستهايت تكه كردى ميگوئى :\r\n« بحول الله و قوّته أقوم و أقعد » ( يعنى : با حول و قوّت الهى برميخيزيم و مىنشينيم ) و چون جهت ركعت دوّم برخاستى حمد و سوره ميخوانى ( هر سوره اى كه بخواهى غير از\r\n","description":"","footnote":"","page_name":" 490 ","page_number":498},
  {"content":"\r\nسورى كه گذشت ) و پس از قراءت و پيش از ركوع قنوت ميخوانى .\r\nو مستحب است در ركعت اوّل حمد و سورهء « إنّا أنزلناه » و در ركعت دوّم حمد و « قل هو الله أحد » را بخوانند زيرا « إنّا أنزلناه » سورهء پيامبر صلَّى الله عليه و آله و اهل بيت او صلوات الله عليهم أجمعين است و نمازگزار آنان را وسيلهء خود در پيشگاه خداوند متعال قرار ميدهد و متوسّل به ايشان مىشود ، زيرا بوسيلهء ايشان به شناخت و معرفت خداى متعالى رسيده است ، و در ركعت دوّم سورهء توحيد يا قل هو الله أحد را مىخوانند زيرا دعاء در پى آن مستجاب مىشود ، و قنوت نيز كه پس از آن خوانده مىشود به اجابت ميرسد ، و قنوت سنّت واجب است و هر كس عمدا در هر نمازى آن را ترك كند نمازش صحيح نيست ، خداوند عزّ و جلّ فرموده است : * ( وَقُومُوا لِلَّه قانِتِينَ ) * ( يعنى : برخيزيد و بايستيد در حالى كه قنوت مىخوانيد يا در حال قنوت باشيد ) منظور اينست كه اطاعتكنندگان و فرمانبرداران خداوند باشيد و دعا كنيد يا خداوند را در قنوت بخوانيد .\r\nو كمترين آنچه كه از قنوت كافى است چند نوع است از آن جمله اينكه اين دعا را بخوانى : « ربّ اغفر و ارحم و تجاوز عمّا تعلم إنّك أنت الأعزّ الأكرم ( يعنى : پروردگارا ما را بيامرز و بر ما ببخشا و از آنچه خود ميدانى ( از خلافكاريهاى ما ) در گذر همانا تو عزيزتر و كريمتر از آن هستى كه عزّت و كرم و بزرگوارىات را بتوان بتصوّر آورد ) و نوع ديگر آنست كه ثنا باشد و بگوئى : « سبحان من دانت له السّماوات و الأرض بالعبوديّة « ( يعنى : منزّه است يا منزّه ميدانم و به پاكى ياد ميكنم\r\n","description":"","footnote":"","page_name":" 491 ","page_number":499},
  {"content":"\r\nخداوندى را كه آسمانها و زمين او را ببندگى خاشع و مطيعند ) و نوع ديگر آنست كه سه بار تسبيح بگوئى در قنوت ، و اشكالى ندارد كه در قنوت و ركوع و سجود و قيام و قعود خود براى امور دنيوى و اخروى دعا كنى و نيز اگر بخواهى مىتوانى حاجت خود را نام ببرى .\r\n933 - حلبى از امام صادق عليه السّلام در بارهء قنوت سؤال كرد كه آيا كلام مخصوصى را بايد گفت ؟ امام عليه السّلام پاسخ فرمود : ثناى پروردگار خويش بگوى ، و بر پيامبر خود ( صلَّى الله عليه و آله ) صلوات فرست ، و براى گناهان خويش از خداوند بخشايش و آمرزش بخواه . ( يعنى لفظ و عبارت خاصّى لازم نيست بلكه بهر لفظى گفته شود عمدة اين سه مورد بايد ملحوظ باشد ) .\r\n934 - محمّد بن مسلم از امام باقر عليه السّلام روايت كرده است كه آن حضرت فرمود : قنوت در هر نماز دو ركعتى مطلوبست خواه نافله باشد و خواه فريضه .\r\n935 - و زراره از آن حضرت عليه السّلام روايت كرده كه فرمود : قنوت در همهء نمازها مطلوبست .\r\nشيخ و استاد ما محمّد بن الحسن بن أحمد بن الوليد - رضى الله عنه - از سعد بن عبد الله ذكر كرده كه او ميگفت : دعا خواندن به فارسى در قنوت جايز نيست ، ( ظاهرا به اين دليل كه چون متلقّى از شارع نيست و از طرفى نماز عبادت است و آنچه از شارع متلقّى نباشد نمىتوان انجام داد ، همچنان كه در حالت اختيار و بدون عذر موجّه\r\n","description":"","footnote":"","page_name":" 492 ","page_number":500},
  {"content":"\r\nتكبيرة الاحرام را نيز به فارسى نميتوان گفت ) ولى محمّد بن حسن صفّار ميگفت : در قنوت به فارسى دعا خواندن جايز است ، و آنچه من خود بدان اعتقاد دارم اينست كه جايز است زيرا :\r\n936 - باستناد فرمايش امام محمّد تقى عليه السّلام كه فرموده : « اشكالى ندارد كه شخص در نماز واجب بهر لفظى كه بواسطهء آن با پروردگار خود مناجات مىكند سخن بگويد » .\r\nو اگر اين خبر هم وارد نشده بود من آن را تجويز ميكردم با استناد به خبرى كه روايت كرده‌اند :\r\n937 - از امام صادق عليه السّلام كه آن حضرت فرمود : « هر چيزى جايز است تا مادامى كه نهى از آن ( از ناحيه شارع ) وارد شود » و نهى از دعا خواندن به فارسى در نماز وارد نشده است و بر اين نعمت و تفضّل حمد خداوند پروردگار عالميان را .\r\n938 - حلبى به امام صادق عليه السّلام عرض كرد : آيا جايز است امامانم عليه السّلام را در نماز نام ببرم ؟ آن حضرت فرمود : ايشان را به اجمال و كوتاه نام ببر ( نه به تفصيل بخصوص هنگامى كه دغدغه خطر و مزاحمتى براى نمازگزار در ميان باشد يا جايى است كه بايد تقيّه كرد در اين حال بايد الفاظى كه شامل ايشان باشد به كار برد نظير : « آل محمّد » يا ائمّهء معصومين و امثال اينها ) .\r\n939 - امام صادق عليه السّلام فرمود : هر لفظى كه بواسطهء آن با پروردگار خود در\r\n","description":"","footnote":"","page_name":" 493 ","page_number":501},
  {"content":"\r\nنماز مناجات ميكنى آن كلامى نيست كه موجب بطلان نماز شود ( هر چند مربوط به امور دنيويّه باشد ) .\r\n940 - و منصور بن يونس بزرج از امام صادق عليه السّلام سؤال كرد در بارهء شخصى كه در نماز فريضه گريه اش نيايد ولى خود را بگريه وادارد تا جايى كه واقعا بگريد آيا نمازش صحيح است ؟ آن حضرت فرمود : به خدا قسم كه روشنى چشم است يا اين عمل او موجب سرور و شادمانى و روشنى چشم در آخرت است .\r\nو نيز حضرت اضافه فرمود : هر گاه چنين شود پس مرا در آن حال ياد كن ( يا شايد مظلوميّت مرا بخاطر آور تا گريان شوى ) .\r\n941 - و روايت كرده‌اند كه گريستن بر مرده نماز را قطع مىكند ، و گريه در اثر به ياد آوردن بهشت و دوزخ از بهترين اعمال در نماز است .\r\nو روايت كرده‌اند كه هيچ چيز نيست مگر اينكه براى اندازه گيرى و ارزشيابى آن پيمانه يا ميزانى وجود دارد جز گريستن از ترس خداوند عزّ و جلّ كه هر قطره از آن درياهائى از آتش را فرو مىنشاند ، و اگر در ميان امّتى فقط يك نفر بگريد ( در حالى كه همه آنان سزاوار عذاب باشند ) خداوند متعال همهء ايشان را مورد رحمت و بخشايش قرار ميدهد يا همهء آن امت بخشيده شوند .\r\n942 - و در روز قيامت هر چشمى يا همهء چشمها گريان است جز سه چشم :\r\n","description":"","footnote":"","page_name":" 494 ","page_number":502},
  {"content":"\r\nاوّل چشمى كه از ترس خدا گريسته باشد ، دوّم : چشمى كه از محرّمات الهى و آنچه ديدنش ممنوع شده پوشيده باشد . سوّم چشمى كه در راه خدا بيدارى و شبزنده دارى كشيده باشد .\r\n943 - از صفوان جمّال ( يا شتر دار ) روايت كرده‌اند كه گفت : من چند روزى پشت سر امام صادق عليه السّلام نماز خواندم ، و آن حضرت در هر نمازى قنوت مىخواند خواه نمازى كه آن را بلند نمىخواند خواه نمازى كه آن را بلند مىخواند .\r\n( يعنى اعمّ از اينكه نماز جهريه بود يا اخفاتيّه امام عليه السلام قنوت مىخواند ) .\r\n944 - و روايت كرده‌اند از زراره كه گفت : امام باقر عليه السّلام فرمود : هر قنوتى را بلند بايد خواند .\r\nو آنچه در قنوت نمازهاى فريضه در تمام روزها غير از جمعه ميخوانند اين دعا است : « اللَّهمّ إنّي أسألك لي و لوالديّ و أهل بيتي و إخواني المؤمنين فيك اليقين و العفو و المعافاة و الرّحمة و المغفرة و العافية في الدّنيا و الآخرة » ( يعنى : خداوندا از تو مىخواهم براى خود و پدر و مادرم و فرزندانم و خانواده‌ام و برادران ايمانيم يا مؤمنم كه در جهت تو و بخاطر تو با ايشان برادرم براى همهء ايشان از تو مسألت ميكنم كه جملگى را صاحب يقين گردانى و همه را مورد بخشايش خود قرار دهى و از تقصيرات همه درگذرى و رحمت واسعهء خويش را شامل همگى ما سازى و گناهان همه را بيامرزى و در دنيا و آخرت عافيت عطا فرمائى ) و چون از خواندن قنوت فارغ شدى پس به ركوع برو ، و بعد سجده كن ، وقتى از سجدهء دوّم سر برداشتى بدين نحو\r\n","description":"","footnote":"","page_name":" 495 ","page_number":503},
  {"content":"\r\nتشهّد بخوان : « بسم الله و با لله و الحمد لله و الأسماء الحسنى كلَّها لله ، أشهد أن لا إله إلَّا الله وحده لا شريك له و أشهد أنّ محمّدا عبده و رسوله ، أرسله بالحقّ بشيرا و نذيرا بين يدي السّاعة » ( يعنى : استعانت و يارى ميخواهم از نام خداى متعال و از جانب اقدس الهى يا بعون الهى و چگونه عون و يارى او نخواهم كه اصل وجود و بقاى من به اوست و شكر و حمد او ميگويم ، و نيكوترين و خوبترين اسمها و هراسم نيكوئى كه هست همه مخصوص اوست ، من شهادت مىدهم كه هيچ معبودى و خدائى نيست جز خداوند يگانه كه هيچ شريكى براى او نيست ، و شهادت مىدهم كه محمّد بندهء خدا و فرستادهء اوست بسوى جهانيان ، خداوند متعال او را براستى بسوى خلائق فرستاد در حالى كه بشارت دهندهء فرمانبرداران و بيم دهندهء عاصيان و نافرمانان بود پيشاپيش روز رستاخيز ) آنگاه برخيز براى ركعت سوّم و چون براى برخاستن بر دستهايت تكيه كردى بگو : « بحول الله و قوّته أقوم و أقعد » ( كه ترجمه اش گذشت ) و اين دو ركعت آخر چه امام باشى و چه مأموم فرق نمىكند سه بار بگو : « سبحان الله و الحمد لله و لا إله إلَّا الله و الله اكبر » ( يعنى به پاكى ياد ميكنم و منزّه ميدانم خداوند را و شكر و حمد او ميكنم و قائلم كه هيچ معبودى و خدائى نيست جز خداوند يگانه ، و خداوند بزرگتر از آنست كه بذات و صفات او توان رسيد ) و اگر بخواهى در هر ركعتى از آن مىتوانى حمد را بجاى تسبيح بخوانى جز اينكه فضيلت تسبيح بيشتر است ، و چون ركعت چهارم را خواندى تشهّد را بخوان و در تشهّد چنين بگو : « بسم الله و با لله و الحمد لله و الأسماء الحسنى كلَّها لله ، أشهد أن لا إله\r\n","description":"","footnote":"","page_name":" 496 ","page_number":504},
  {"content":"\r\nإلَّا الله وحده لا شريك له ، و أشهد أنّ محمّدا عبده و رسوله ، أرسله بالهدى و دين الحقّ ليظهره على الدّين كلَّه و لو كره المشركون ، التّحيّات لله و الصّلوات الطَّيّبات الطَّاهرات الزّاكيات النّاميات الغاديات الرّائحات المباركات الحسنات لله ، ما طاب و طهر و زكى و خلص و نمى فلله ، و ما خبث فلغيره ، أشهد أن لا إله إلَّا الله وحده لا شريك له ، و أشهد أن محمّدا عبده و رسوله أرسله بالحقّ بشيرا و نذيرا بين يدي السّاعة ، و أشهد أنّ الجنّة حقّ و أنّ النّار حقّ ، و أنّ السّاعة آتية لا ريب فيها ، و أنّ الله يبعث من في القبور ، و أشهد أنّ ربّي نعم الرّبّ ، و أنّ محمّدا نعم الرّسول أرسل ، و أشهد أنّ ما على الرّسول إلَّا البلاغ المبين ، السّلام عليك أيّها النّبيّ و رحمة الله و بركاته ، السّلام على محمّد بن عبد الله خاتم النبيّين ، السّلام على الائمّة الراشدين المهديّين ، السّلام على جميع أنبياء الله و رسله و ملائكته و السّلام علينا و على عباد الله الصّالحين » .\r\n« يعنى : استعانت و يارى مىخواهم از نام خداوند متعال و از جناب اقدس الهى يا بعون و يارى خداوند كه اصل وجود و بقاى من به او و ارادهء او بسته است و شكر و حمد او ميگويم ، و نيكوترين و خوبترين اسمها و هر اسم نيكوئى كه هست جمله مخصوص اوست ، اقرار ميكنم و شهادت مىدهم كه هيچ معبودى و خدائى نيست جز خداوند يگانه كه هيچ شريكى براى او نيست ، و مقرّم و شهادت مىدهم كه محمّد بندهء او و فرستادهء و بسوى جهانيان است ، خداوند متعال آن حضرت را فرستاد تا خلق را هدايت كند يا بدان جهت كه مردمان را به راه راست و دين درست در آورد تا او را يا شريعت او را بر جملهء دينها غالب و چيره گرداند ، و هر چند مشركان\r\n","description":"","footnote":"","page_name":" 497 ","page_number":505},
  {"content":"\r\nو كافران آن را خوش ندارند ، ملكها و پادشاهىها همه از آن خداوند عالميان است يا پادشاهى و وجود و بقاء مخصوص اوست ، و رحمتهاى طيّب و پاكيزه و پاك و طاهر از نعمتهاى ظاهره و باطنه كه پيوسته در نموّ و زيادتى است و همه نيكو و گوارا است كه هر صباحى نازل مىشود و همچنان در تزايد و بركت است و همه از جانب خداست است و يا هر آنچه كه خوب و پاكيزه است و در تزايد و نيز نعمتهائى كه خالص است و ميرسد يا عبادتى كه از جميع بديها و خصوصا از ريا خالص است و تصدّقاتى كه رو در فزونى دارد ، يا هر خوبى كه در تزايد است همه از او و به معونت اوست ، و هر چه پليد و ناپاك است از غير خداست و گواهى مىدهم كه هيچ معبودى نيست جز خداوند يگانه كه او را شريكى نيست ، و شهادت مىدهم كه محمّد بنده و فرستاده اوست ، كه خداوند متعال او را براستى بسوى خلائق فرستاد در حالى كه فرمانبرداران را بشارت دهنده و نافرمانان و تبه كاران را بيم دهنده بود پيشاپيش روز رستاخيز ، و شهادت مىدهم كه بهشت حق است و نيز دوزخ حقّ و انكار ناپذير است ، و گواهى مىدهم كه روز قيامت خواهد آمد و در آمدنش ترديد نيست ، و شهادت مىدهم كه خداوند مردگانى را كه در گورها مدفونند بر خواهد انگيخت يا دوباره زنده خواهد ساخت ، و گواهى مىدهم كه پروردگارم نيكو پروردگارى است ، و حضرت محمّد ( صلَّى الله عليه و آله ) نيكو رسول و فرستاده اى است كه خداوند متعال او را بسوى جهانيان فرستاده است يا مأمور و فرستاده شده است ، و شهادت مىدهم كه بر پيغمبر جز رسانيدن پيام نيست ، سلام خدا بر تو باد اى پيامبر و نيز رحمت خدا و بركاتش بر تو باد ، و سلام و درود بر محمّد فرزند عبد الله آخرين پيامبر خدا يا بقرائت ديگر كسى كه نبوّت و رسالت به او مهر شد و پايان يافت يا زينت يافت ، و درود الهى بر همه پيشوايان دين باد كه برخوردار از رشد ، راه يافتگان بهدايتهاى الهى بودند ، و درود خدا بر همهء پيامبران الهى و رسولان و فرشتگان او باد ، درود بر ما و بندگان شايسته خداوند متعال باد ) .\r\n","description":"","footnote":"","page_name":" 498 ","page_number":506},
  {"content":"\r\nو گر چه در تشهد خواندن دو شهادت نيز برايت كافى است ، ولى به اين ترتيب بهتر و فضيلتش بيشتر است زيرا آن عبادتست ، « 1 » سپس در حالى كه رو به قبله هستى سلام ميدهى ، و با چشم راست به سمت راستت ( همچون اشاره اى ) نظر ميكنى اين در صورتى كه امام باشى ، و اگر تنها نماز ميكنى در همان حال كه رو به قبله هستى يك بار بگو : « السّلام عليكم » ( يعنى : خداوند ترا سلامت بدارد يا سلامت بر تو باد ) و اندكى رويت را براست برميگردانى كه بينىات بدست راست تو مايل گردد ، و اگر پشت سر امامى هستى كه به او اقتدا كرده اى در اين صورت رو به قبله در جواب سلام امام يك سلام كن و يك سلام ديگر به جانب دست راست ميكنى ، و نيز سلام بجانب دست چپ ، مگر آنكه در سمت چپ تو كسى نباشد در اين صورت به جانب چپ خود سلام نكن مگر اينكه كنار ديوار قرار گرفته باشى كه در اين حال بر دست چپ سلام خواهى كرد ، ولى در هر حال سلام كردن بر سمت راست را ترك مكن خواه كسى در سمت راست تو باشد و خواه نباشد .\r\n945 - شخصى به امير المؤمنين عليه السّلام عرض كرد : اى پسر عموى بهترين خلق خدا معنى اين عمل چيست كه در تشهّد پاى راست خود را بالا و پاى چپ را\r\n\r\n","description":"","footnote":"\r\n« 1 » مؤلف - رحمه اللَّه - صلوات بر رسول خدا را جزء اذكار تشهّد نياورده و احتمال ميرود بوضوحش بسنده كرده ، و الا وجوب صلوات بر رسول صلَّى اللَّه عليه و آله نصّ صريح قرآن است كه فرموده * ( يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا تَسْلِيماً\r\n، و قدر متيقّن وجوبش در نماز است و محلش پس از شهادت بر نبوّت است .\r\n","page_name":" 499 ","page_number":507},
  {"content":"\r\nزير آن روى زمين ميگذارى ، يا به عبارت ديگر اين عمل كه پاى چپت را روى زمين گذاشته و پشت پاى راست را بر كف پاى چپ تكيه ميدهى منظور از اين كار چيست ؟ آن حضرت فرمود : تأويل آن اينست كه ( شخص به زبان حال ميگويد : ) بار خدايا باطل را نابود ساز تا از ميان برود ، و حقّ را اقامه كن و بر پا دار ( كنايه از آنكه راست ممثّل حقّ و چپ ممثّل باطل است و در نحوه نشستن نمازگزار پاى راست را مسلَّط بر چپ قرار ميدهد ) باز آن شخص پرسيد معنى سخن امام چيست كه ( پس از نماز ) ميگويد : « السّلام عليكم » آن حضرت فرمود : امام جماعت كلام خداوند عزّ و جلّ را از جانب او به مأمومين بازگو مىكند ، و در اين بازگوئى خود به جماعت مأمومين ميگويد : سلامت و ايمنى از عذاب الهى بر شما باد در روز رستاخيز .\r\nو چون سلام دهى دستها را بلند ميكنى و سه تكبير ميگوئى و آنگاه اين دعا را ميخوانى : « لا إله إلَّا الله وحده لا شريك له ، أنجز وعده ، و نصر عبده ، و أعزّ جنده ، و غلب الأحزاب وحده ، فله الملك و له الحمد ، يحيي و يميت ، و هو على كلّ شيء قدير » ( يعنى : نيست معبودى و خدائى مگر خداوند يكتا و معبود مطلق و بر حقّ كه يگانه است و او را شريكى نيست ، وعدهء خود را كه برسولش فرموده بود بجاى آورد ، و بنده اش را نصرت و يارى داد و سپاه اسلام و حقّ را سرورى و عزّت بخشيد ، و گروههاى كافران را مغلوب ساخت ( يا همهء عالميان را به زير پرچم توحيد خواهد آورد ) پس پادشاهى فقط براى اوست ، و همهء محامد و ثناها مخصوص اوست ، او زنده مىسازد و ميميراند ، و اوست كه بر هر چيز توانا است ) پس از اين ذكر تسبيحات حضرت زهرا عليها السّلام را بگو كه عبارتست از : سى و چهار « الله أكبر » ، و سى و\r\n","description":"","footnote":"","page_name":" 500 ","page_number":508},
  {"content":"\r\nسه « سبحان الله » و سى و سه « الحمد لله » .\r\n946 - زيرا كه از امام صادق عليه السّلام روايت كرده‌اند كه آن حضرت فرمود :\r\nهر كس خدا را تسبيح كند به تسبيحات حضرت زهرا عليها السّلام از پى هر نماز واجب پيش از آنكه پاهايش را از حالت تشهّد بگرداند ، يا پيش از آنكه از جا برخيزد خداوند او را بيامرزد .\r\n947 - و روايت كرده‌اند كه امير المؤمنين عليه السّلام به مردى از بنى سعد فرمود :\r\nآيا نميخواهى از وضع و حال خودم و فاطمهء زهرا با تو سخنى باز گويم ، ( و چنين حكايت فرمود ) فاطمه در خانهء من بود ، و به تنهائى آب از چاه مىكشيد و در مشك كرده بدوش ميگرفت و به خانه مىآورد چندان كه تسمهء مشك سينهء او را مجروح كرده بود ، و با آسياب گندم را آرد ميكرد به حدّى كه دستهايش آماس كرده و تاول زده بود ، و آنقدر خانه را رفته و روبيده بود كه جامه اش خاك آلود و كثيف شده بود ، و چندان آتش در زير ديگ روشن كرده بود كه لباسهايش چركين گشته ، و از اين همه كار و زحمت آسيب و فرسودگى فراوان به او رسيده بود روزى من به او گفتم : چه خوب مىشد اگر نزد پدرت ميرفتى از آن حضرت تقاضاى خدمتگارى ميكردى كه تا حدّى بار مشقّتى را كه از اين همه كار بر دوش تو است بردارد ، فاطمه نزد پيامبر صلَّى الله عليه و آله رفت و ديد جمعى خدمت آن حضرت نشسته و مشغول صحبت\r\n","description":"","footnote":"","page_name":" 501 ","page_number":509},
  {"content":"\r\nهستند ، شرمش آمد كه خواسته اش را بگويد و به منزل باز گشت ،\r\nو رسول خدا صلَّى الله عليه و آله فهميد كه دخترش براى كارى آمده بوده ولى از روى آزرم برگشته است ، فرداى آن روز در حالى كه ما هر دو زير يك لحاف يا بالا پوشى دراز كشيده بوديم رسول خدا صلَّى الله عليه و آله بخانهء ما آمد و از بيرون خانه فرمود : السّلام عليكم ، ما خاموش مانديم و بخاطر وضع و شرايطى كه در آن لحظه داشتيم شرم كرديم پاسخ دهيم ، بار ديگر آن حضرت آواز داد : السّلام عليكم ، و ما همچنان خاموش مانديم ، بار سوّم فرمود : السّلام عليكم و اين بار ما ترسيديم كه اگر جواب ندهيم آن حضرت باز گردد و برود ، چنان كه مرسوم ايشان بود كه سه بار بيرون از خانه سلام ميگفت ، اگر به آن حضرت پاسخ مىدادند داخل مىشد ، و اگر صاحب خانه جواب نميداد آن حضرت بازمىگشت ( البتّه اين سلام ، كه سلام اذن است مانند سلام تحيّت جوابش واجب نيست ، چون اين سلام بمنزلهء اجازهء ورود خواستن است و لذا صاحب خانه در دادن جواب يا به عبارت ديگر دادن اجازهء ورود مختار است ) با توجّه به اين سابقه و براى اينكه آن حضرت باز نگردد اين بار گفتيم : و عليك السّلام اى رسول خدا داخل شويد ، و آن حضرت داخل شد و در همان حالت كه ما بوديم بالاى سر ما نشست آنگاه فرمود : اى فاطمه ديروز چه خواسته اى داشتى كه نزد پدرت آمدى ؟ فاطمه پاسخ نداد و من ترسيدم اگر جواب ايشان را ندهم برخيزد و برود پس سر خود را از قطيفه بيرون آورده و عرض كردم : من شما را از آن با خبر مىكنم اى رسول خدا ، ماجرا چنين است كه دختر شما آنقدر مشك آب بر دوش كشيده و آب آورده كه تسمه آن روى سينه اش اثر گذاشته ، و چندان آسيا گردانده كه دستهايش آبله و تاول زده\r\n","description":"","footnote":"","page_name":" 502 ","page_number":510},
  {"content":"\r\nاست ،\r\nو آنقدر خانه را روبيده و نظافت كرده كه جامه هايش چرك و غبار و خاك گرفته است ، و چندان زير ديگ آتش كرده كه لباسهايش دود آلود و سياه شده است و من به او گفتم : اگر نزد پدرت ميرفتى و از ايشان تقاضاى خدمتگارى مىكردى كه تا حدودى بار اين مشقّت و رنج اين همه كار را از دوش تو بر دارد خوب ميشد ، رسول خدا صلَّى الله عليه و آله پس از شنيدن ماجرا و درخواست ما فرمود : آيا مىخواهيد چيزى بشما بياموزم كه برايتان از خدمتگار بهتر باشد ؟ هنگامى كه آماده خواب شديد و يا برختخواب رفتيد سى و چهار بار « الله أكبر » بگوئيد ، و سى و سه بار « سبحان الله » و سى و سه بار « الحمد لله » بگوئيد ( تا بدين وسيله خستگى مفرط ناشى از كارهاى روزانه از تن شما بيرون رفته و آرامش و نيروى دوباره براى كارهاى روز بعد به جسم و جانتان باز گردد ) در اين هنگام حضرت فاطمه عليها السّلام كه تا اين زمان ملحفه را روى سر خود كشيده بود سر خود را بيرون آورد و گفت : « رضيت عن الله و عن رسوله ، رضيت عن الله و عن رسوله » . ( من از خدا و رسولش راضى شدم من از خدا و رسولش راضى شدم براى آنچه خدا و رسولش به من عطا فرمودند راضى و خشنود شدم و هيچ شكايتى ندارم ) .\r\nشرح : اين حديث را بخارى و مسلم در صحيحين خود و ابو داود در سنن خويش آورده‌اند و در سنن چنين است كه رسول خدا صلَّى الله عليه و آله فرمود : « اتّق الله يا فاطمة أدّي فريضة ربك ، اعملي عمل اهلك » ( يعنى از خدا بترس و پس از انجام فريضه به كار خانهء خويش بپرداز ، و بعد تعليم تسبيحات فرمود و حاضر نشد از بيت المال به يگانه دختر خويش خادمى عطا كند ، و دخترش سلام الله عليها با كمال رضايت ، از داشتن كمك كار صرف نظر كرد و به همان ذكرى كه پدرش به او تعليم\r\n","description":"","footnote":"","page_name":" 503 ","page_number":511},
  {"content":"\r\nفرموده بود مسرور گشت » .\r\nمصنّف - رحمه الله - باز بشرح تسبيحات و ادعيه پس از نماز بر ميگردد و ميفرمايد : و چون از تسبيح حضرت زهرا عليها السّلام فارغ شدى اين دعا را بخوان : « اللَّهمّ أنت السّلام ، و منك السّلام ، و لك السّلام ، و إليك يعود السّلام ، سبحان ربّك ربّ العزّة عمّا يصفون ، و سلام على المرسلين ، و الحمد لله ربّ العالمين ، السّلام عليك أيّها النّبيّ و رحمة الله و بركاته ، و السّلام على الأئمّة الهادين المهديّين ، السّلام على جميع أنبياء الله و رسله و ملائكته ، السّلام علينا و على عباد الله الصّالحين » .\r\n( يعنى : بار خدايا توئى سلام ( يا تو مظهر كمال سلامتى از نقائض و نازيبائيهايى ) . و سلام و سلامتى ، كرامتى است از جانب تو و سلام از آن تو و مخصوص تو است ، و سلام بسوى تو باز ميگردد ، منزّه بدان و به پاكى ياد كن پروردگارت را كه پروردگار عزّت و جبروت است يا عزيز و منزّه است از وصف واصفان و از آنچه او را بدان توصيف مىكنند ، و سلام و درود خدا بر فرستادگان و پيامبران ، و جميع محامد مخصوص خداوند است كه پروردگار عالميان است ، و سلام و درود خدا بر تو اى پيامبر خاتم و رحمتها و بركتهاى خداوند بر تو باد ، سلام بر همهء پيشوايان دين آن راهنمايان راه يافته ، درود بر همهء پيامبران و رسولان و فرشتگان خداوند ، سلام بر ما مؤمنان و بر بندگان شايسته و نيكو كردار خدا باد ) .\r\nآنگاه امامان عليهم السّلام را يك يك بنام برشمرده و سلام فرست و بعد هر دعائى كه ميخواهى بكن و هر حاجتى كه دارى بخواه .\r\n","description":"","footnote":"","page_name":" 504 ","page_number":512},
  {"content":"\r\n\r\n( باب تعقيبات نماز )\r\n948 - امام صادق عليه السّلام فرمود : كمترين و كوتاهترين دعائى كه كافى است پس از نماز واجب بخوانى اينست كه بگوئى : « اللَّهمّ صلّ على محمّد و آل محمّد ، اللَّهمّ إنّا نسألك من كلّ خير أحاط به علمك ، و نعوذ بك من كلّ شرّ أحاط به علمك ، اللَّهمّ إنّا نسألك عافيتك في جميع امورنا كلَّها ، و نعوذ بك من خزي الدّنيا و عذاب الآخرة » .\r\n( يعنى : بار خدايا بر محمّد و آل محمّد درود فرست ، بار خدايا هر آنچه خير و خوبى كه علم تو بدان احاطه دارد يا در حيطهء علم تو است و تو ميدانى از تو مسألت مىكنيم ، و از هر بدى و شرّى كه در حيطهء علم تو است و تو از آن باخبرى به تو پناه مىآوريم ، بار خدايا عافيت تو را در همهء كارهايمان ( برابر تمامى ضررهاى دنيوى و اخروى ) از تو خواستاريم ، از بىآبرو شدن و خوارى در دنيا و عذاب آخرت به تو پناه مىآوريم ) .\r\n949 - أمير المؤمنين عليه السّلام فرمود : هر كس بخواهد وقتى از دنيا ميرود در حالى بميرد كه از گناهان پاك شده باشد همچون طلا كه از ذرّات ناخالصى پاك و ناب مىشود و هيچ كدورتى در آن نمىماند ، و هيچ كس از او طلب داد و مظلمه اى نكند ، پس بايد كه در پى نمازهاى پنجگانه دوازده بار شناسنامهء خدا را يعنى سورهء قل هو الله را بخواند ، سپس دستهايش را بگشايد و اين دعا را بخواند : « اللَّهمّ إنّي أسألك باسمك المكنون المخزون الطَّاهر الطَّهر المبارك ، و أسألك باسمك العظيم و\r\n","description":"","footnote":"","page_name":" 505 ","page_number":513},
  {"content":"\r\nسلطانك القديم أن تصلَّي على محمّد و آل محمّد ، يا واهب العطايا ، يا مطلق الاسارى ، يا فكَّاك الرّقاب من النّار ، أسألك أن تصلَّي على محمّد و آل محمّد ، و أن تعتق رقبتى من النّار ، و أن تخرجني من الدّنيا آمنا ، و أن تدخلني الجنّة سالما ، و أن تجعل دعائي أوّله فلاحا ، و أوسطه نجاحا ، و آخره صلاحا ، إنّك أنت علَّام الغيوب » .\r\n( يعنى : بار خدايا از تو مىخواهم به حقّ اسم تو آن اسم مخفى و پوشيده كه پاك و پاكيزه و پر بركت است ، و از تو مسألت مىكنم بحقّ اسم أعظمت ، و بحقّ پادشاهى تو كه قديم است كه بر محمّد و آل محمّد درود فرستى اى بخشندهء عطاها ، اى آزاد ساز و رها سازندهء اسيران ، اى آنكه نفوس خلايق را از آتش دوزخ آزاد ميكنى ، از تو ميخواهم كه بر محمّد و آل او درود فرستى اى بخشندهء عطاها ، اى آزاد ساز و رها سازندهء اسيران ، اى آنكه نفوس خلايق را از آتش دوزخ آزاد ميكنى ، از تو ميخواهم كه بر محمّد و آل او درود فرستى ، و نفس مرا نيز از آتش دوزخ آزاد سازى ، و مرا در حالى از اين دنيا ببرى كه با ايمان باشم ، و با سلامتى داخل در بهشت گردانى ، و اوّل دعاى مرا فلاح و رستگارى ، و وسط آن را پيروزى و سعادت ، و آخر دعايم را صلاح قرار دهى ، بدرستى كه تو خود بر غيب و پنهان كاملا دانا و آگاهى ) .\r\nسپس أمير المؤمنين عليه السّلام فرمود : اين دعا از جمله ادعيه اى است كه پنهان نگاه داشته شده و همگان را بدان آگاهى نيست و از جمله چيزهائى است كه رسول خدا صلَّى الله عليه و آله به من آموخت و به من دستور فرمود كه آن را به حسن و حسين عليها السّلام تعليم كنم .\r\n950 - امام صادق عليه السّلام فرمود : هنگامى كه يوسف عليه السّلام در زندان\r\n","description":"","footnote":"","page_name":" 506 ","page_number":514},
  {"content":"\r\nبسر ميبرد جبرئيل نزد او رفته و به او گفت : اى يوسف پس از هر نماز واجب اين دعا را بخوان : « اللَّهمّ اجعل لي من أمري فرجا و مخرجا و ارزقني من حيث أحتسب و من حيث لا أحتسب » ( يعنى : بار خدايا در اين كار من و مشكل من برايم گشايشى فرما و سببى براى بيرون شدن از آن فراهم آور ، و مرا روزى ده از آن جاها كه گمان توانم برد ، و از آنجاها كه گمان ندارم از آنجا روزى رسد ( ظاهرا اين دعا براى رهايى از زندان و گشايش در روزى است ) .\r\n951 - امام محمّد باقر عليه السّلام فرمود : در پى هر نمازى اين دعا را ميخوانى :\r\n« اللَّهمّ اهدني من عندك و أفض عليّ من فضلك ، و انشر عليّ من رحمتك ، و انزل عليّ من بركاتك » ( يعنى : خداوندا از نزد خود و با هدايت خود مرا راهنمائى و هدايت فرما ، و از فضل خود انوار معرفت و مكاشفت را بر من فايض گردان ، و از رحمت خود بر من بگستران ( يعنى مرا مشمول رحمت خود بگردان ) ، و از بركات خود بر من فرو ريز يا بر سرم ببار ) .\r\n952 - صفوان بن مهران جمّال گفت : امام صادق عليه السّلام را ديدم كه هر گاه نماز مىخواند و از نماز خود فارغ ميشد دستهايش را بالاى سرش ميبرد ( براى اينكه دعا كند ) .\r\n953 - امام محمّد باقر عليه السّلام فرمود : هيچ بنده اى دستهايش را بدرگاه\r\n","description":"","footnote":"","page_name":" 507 ","page_number":515},
  {"content":"\r\nخداوند عزّ و جلّ نگشوده و بالا نبرده مگر آنكه خداوند تبارك و تعالى را آزرم آمده كه آن را خالى برگرداند تا اينكه از فضل و رحمت خويش آنچه را خواهد در آن دست نهد ، پس هر گاه كسى از شما دعا كند بايد دستهاى خود را برنگرداند تا اينكه آن دستها را به سر و روى خود بكشد . و در خبر ديگرى وارد شده كه دستها را بر صورت و سينه اش بكشد .\r\n954 - امير المؤمنين عليه السّلام فرمود : هر كس مىخواهد او را به پيمانه اى كه تمامتر باشد كيل دهند يا اعظم ثوابها را به او بدهند يا به سنگ ترازوى كاملتر و عظيمتر بركشند بايد آخرين سخنش اين آيات باشد : * ( سُبْحانَ رَبِّكَ رَبِّ الْعِزَّةِ عَمَّا يَصِفُونَ ، وَسَلامٌ عَلَى الْمُرْسَلِينَ ، وَالْحَمْدُ لِلَّه رَبِّ الْعالَمِينَ « ) * .\r\n( يعنى : تسبيح كن و منزّه بدان پروردگارت را پروردگارى كه صاحب عزّت و عظمت و كبريا است و عزيز و منزّه است از هر آنچه كه مشركان و گمراهان در وصف او مىگويند ، و درود و رحمت الهى بر پيامبران مرسل باد ، و جميع محامد و ثناها مخصوص خداوند يكتا است كه پروردگار جهانيان است ) بدرستى كه هر كس چنين كند به عدد هر مسلمانى براى او حسنه اى بنويسند .\r\n955 - امير المؤمنين عليه السّلام فرمود : هر گاه كسى از شما از نماز فارغ شود بايد دستهايش را بسوى آسمان بلند كند و بكوشد و بدعا پردازد ، عبد الله بن سبا عرض كرد : يا امير المؤمنين مگر خداوند عزّ و جلّ در همه جا حاضر نيست ؟ آن حضرت فرمود : بلى ، گفت : پس چرا بنده هنگام دعا دستهايش را بسوى آسمان بلند مىكند ؟ آن حضرت\r\n","description":"","footnote":"","page_name":" 508 ","page_number":516},
  {"content":"\r\nفرمود : مگر در قرآن اين آيه را نمىخوانى : * ( وَفِي السَّماءِ رِزْقُكُمْ وَما تُوعَدُونَ ) * ( يعنى : و روزى شما در آسمان است و بهشت و هر آنچه از قضا و تقديرات خير كه بشما وعده داده‌اند در آسمان است ) پس به اين ترتيب روزى را جز از محلَّى كه آنجا واقع شده از كجا بايد طلب كرد ، و محلَّى كه روزى و آنچه خداوند عزّ و جلّ وعده فرموده همگى آسمان است .\r\n956 - أمير المؤمنين عليه السّلام هر گاه از نماز زوال ( يعنى نماز نافله ظهر يا شايد نماز ظهر ) فارغ ميشد اين دعا را ميخواند : « اللَّهمّ إنّي أتقرّب إليك بجودك و كرمك ، و أتقرّب إليك بمحمّد عبدك و رسولك ، و أتقرّب إليك بملائكتك المقرّبين ، و أنبيائك المرسلين و بك ، اللَّهمّ لك الغنى عنّي ، و بي الفاقة إليك ، أنت الغنيّ و أنا الفقير إليك ، أقلني عثرتي ، و استر عليّ ذنوبي ، و اقض اليوم حاجتي ، و لا تعذّبني بقبيح ما تعلم به منّي بل عفوك يسعني وجودك » .\r\n( يعنى : خداوندا به تو تقرّب مىجويم و وسيله ميسازم يا قسم مىدهم تو را به حقّ جود و كرمت و تقرّب مىجويم به تو بحقّ محمد كه بندهء تو و رسول تو است و تقرّب ميجويم و وسيله مىسازم به پيشگاه تو فرشتگان مقرّبت را و پيغمبران مرسل تو را يا بحقّ ايشان و بحقّ ذات مقدّست ، خداوندا تو از من بىنيازى و مرا به تو نياز است ، توئى بىنياز و توانگر مطلق ، و من فقير و نيازمند توام ، از لغزشهايم درگذر ، و گناهانم را بپوشان و آشكار مساز ، و همين امروز حاجت مرا بر آورد ، و مرا به سبب آنچه كه از قبايح افعال و اعمالم ميدانى عذاب نفرما بلكه بخشايش وجود تو مرا فرا گيرد و مرا همين بس است ) .\r\n","description":"","footnote":"","page_name":" 509 ","page_number":517},
  {"content":"\r\nآنگاه به حال سجده به خاك افتد و گويد : « يا أهل التّقوى ، و يا أهل المغفرة ، يا برّ ، يا رحيم ، أنت أبرّبي من أبي و أمّي و من جميع الخلائق اقلبني بقضاء حاجتي ، مجابا دعائى ، مرحوما صوتي ، قد كشفت أنواع البلاء عنّي » .\r\n( يعنى : اى خداوندى كه سزاوارى از تو بترسند ، اى كه شايسته بخشيدن گناهان بندگانى ، اى خوبى و نيكى محض ، اى شفيق مهربان ، تو از پدرم و مادرم و از همگى مردم به من مهربانترى ، مرا از درگاه خود چنان باز گردان كه حاجاتم را برآورده باشى و دعايم را مستجاب ساخته و بر آوازم رحمت كرده باشى ، و بلاهاى گوناگون را از من باز گردانده باشى ) .\r\n957 - امام صادق عليه السّلام فرمود : هر كس بعد از نماز مغرب سه بار اين دعا را بخواند : « الحمد لله الَّذي يفعل ما يشاء ، و لا يفعل ما يشاء غيره » .\r\n( يعنى : همهء محامد و ثناها مخصوص خداونديست كه آنچه خود بخواهد انجام ميدهد و هر چه را غير او خواهد كه او نخواهد انجام نميدهد ) خداوند او را خير و خوبى فراوان ميدهند .\r\n958 - امام صادق عليه السّلام در ميان دو نماز مغرب و عشاء اين دعا را مىخواند : « اللَّهمّ بيدك مقادير اللَّيل و النّهار ، و مقادير الدّنيا و الآخرة ، و مقادير الموت و الحياة ، و مقادير الشّمس و القمر ، و مقادير النّصر و الخذلان ، و مقادير الغنى و الفقر ، اللَّهمّ ادرأ عنّي شرّ فسقة الجنّ و الإنس و اجعل منقلبي إلى خير دائم و نعيم لا يزول » .\r\n( يعنى : بار خدايا اندازه ها و ترتيب برنامه هاى شب و روز بدست تو است ، و نيز\r\n","description":"","footnote":"","page_name":" 510 ","page_number":518},
  {"content":"\r\nمدّت اندازه هاى دنيا و آخرت ، و اندازه هاى مرگ و زندگى ، و اندازه هاى آفتاب و ماه ، و اندازه ها و مدّت پيروزى قومى و خوارى قومى ديگر ، و همچنين اندازه هاى فقر و تنگدستى گروهى ، و توانگرى گروهى ، همگى به اراده و اختيار و قدرت تو است ، بار خدايا شرّ فاسقان از جنّ و آدمى را از من دفع كن و عاقبت و بازگشتگاه مرا بخير هميشگى و نعمت جاودان قرار ده ) .\r\n959 - از محمّد بن الفرج روايت كرده‌اند كه گفت : امام محمّد تقى عليه السّلام اين دعا را ( كه در متن ذكر شده است ) طىّ نامه اى برايم نوشت و به من تعليم داد كه چگونه بايد آن دعا را بخوانم و معانى آن چيست ، و فرمود : هر كس اين دعا را پس از نماز صبح بخواند از خداوند درخواست حاجتى نكند مگر اينكه خداوند عز و جلّ مشكل و مطلب او را برايش آسان گرداند و مهمّات و گرفتاريهاى او را كفايت فرمايد ، و ترجمهء آن دعا اينست :\r\n« استعانت ميجويم از نام خداوند متعال و ذات مقدّس الهى و درود خدا بر محمّد و آل محمّد باد ، و من كار خود را تنها به خداوند واميگذارم كه البتّه خدا بر احوال بندگان آگاه است پس خداوندا او را از شرّ نابكاريها و نيرنگ بازيها كه كرده بودند محفوظ داشت ، هيچ معبودى نيست جز تو اى خداى يگانه و من به پاكى ياد ميكنم و منزّه ميدانم تو را از جملهء نقائض همانا من از ستمكاران بر نفس خويشم ، پس مستجاب كرديم دعاى او را و از غم او را نجات داديم و اين گونه ما مؤمنان را نجات و خلاصى دهيم ، خداوند متعال ما را كفايت كند و بهترين كسى است كه بندگان كار خود را به او سپارند ، و بازگشتند با نعمتى كه از جانب خداوند به ايشان رسيد و\r\n","description":"","footnote":"","page_name":" 511 ","page_number":519},
  {"content":"\r\nبا اين فضل كه هيچ مكروه و ناگوارى به ايشان نرسيد ، آنچه خداوند بخواهد همچنان شود و در كارهاى خير هيچ قوّتى نيست مگر بتوفيق الهى ، آنچه خدا بخواهد همان شود نه آنچه مردم بخواهند ، آنچه خدا خواهد همان شود اگر چه مردم آن را خوش ندارند . پروردگارم مرا بس است از عالميان ، كفايتكننده است مرا آن كسى كه همواره مرا كفايت كرده است ، و بس است مرا آنكه تا بوده‌ام مهمّات مرا كفايت فرموده و همواره كفايت خواهد كرد ، بس است مرا خداوندى كه نيست هيچ معبودى جز ذات مقدّس او و من بر او توكَّل كرده‌ام و او است پروردگار عرش عظيم » .\r\n960 - امام محمّد تقى عليه السّلام فرمود : هنگامى كه از نماز واجب فارغ شدى اين دعا را بخوان : « رضيت با لله ربّا و بالاسلام دينا ، و بالقرآن ، كتابا ، و بمحمّد نبيّا و بعليّ وليّا ، و الحسن و الحسين و عليّ بن الحسين ، و محمّد بن عليّ ، و جعفر بن محمّد ، و موسى بن جعفر ، و عليّ بن موسى ، و محمّد بن عليّ ، و عليّ بن محمّد ، و الحسن بن عليّ ، و الحجّة بن الحسن بن عليّ أئمّة . اللَّهمّ وليّك الحجّة فاحفظه من بين يديه و من خلفه و عن يمينه و شماله و من فوقه و من تحته ، و امدد له في عمره ، و اجعله القائم بأمرك ، المنتصر لدينك و أره ما يحبّ و تقرّبه عينه في نفسه و في ذرّيته و أهله و ماله و في شيعته و في عدوّه ، و أرهم منه ما يحذرون و أره فيهم ما يحبّ و تقرّبه عينه ، و اشف به صدورنا و صدور قوم مؤمنين » .\r\n","description":"","footnote":"","page_name":" 512 ","page_number":520},
  {"content":"\r\n( يعنى : راضيم بخداوندى كه پروردگار عالميان است و خشنودم به اينكه اسلام دين من است و قرآن كتاب من و محمّد صلى الله عليه و آله پيغمبر من است و على امام اوّل و ولىّ الله است و ائمّهء معصومين امامان منند ( به ترتيبى كه اسامى مباركشان گذشت . البتّه حضرت صاحب الأمر را نام نبرده - نه در اين كتاب و نه در كتابهاى ديگر خود ، ظاهرا صدوق - رحمه الله - بردن نام آن حضرت را جايز نميدانسته ، البته اخبار و احاديث صحيحه مبنى بر نهى وارد شده است ) بار خدايا ولىّ تو كه بر خلائق حجّت است او را از پيش رو و از پشت سر او از سوى راست و از سوى چپ و از بالاى سر و از زير پا و از تمام جهات حفظ فرما و عمر آن حضرت را طولانى فرما و او را قائم به امر خويش ساز كه به امر تو قيام نمايد ، و چنان كن كه دين تو را نصرت و يارى دهد و آنچه محبوب آن حضرت است به او بنما ، و چنان كن كه چشم او را روشن كنى و او را خوشحال گردانى در امر خودش و در مورد ذرّيه آن حضرت و اهل او و مال او و در مورد شيعيانش كه با ظهور آن حضرت در رفاه و عيش گذرانند و دشمنان آن حضرت جملگى مغلوب او شوند و بدشمنان او از آن حضرت آنچه را كه از آن مىترسند بنما ، و از دشمنان آن حضرت آنچه را كه محبوب او باشد به آن حضرت بنما و نيز آنچه را كه سبب سرور او شود ، و سينه هاى ما و گروهى را كه مؤمن باشند شفا كرامت فرما ) .\r\nرسول خدا صلى الله عليه و آله هنگامى كه از نماز خويش فارغ مىشد اين دعا را مىخواند كه ترجمه اش چنين است :\r\nخداوند مرا بيامرز بابت آنچه از پيش فرستاده‌ام و آنچه را از پس گذاشته‌ام ، و\r\n","description":"","footnote":"","page_name":" 513 ","page_number":521},
  {"content":"\r\nآنچه را مخفى داشته‌ام و آنچه را آشكار ساخته‌ام و نيز اسراف و ستمى را كه بر خود كرده‌ام ، و ببخشا هر چه را كه تو به آن از من داناترى . پروردگارا تو مقدّم ميدارى هر كه را قابليّت تقديم دارد ، و تو مؤخّر ميدارى هر كه را كه قابليّت رهبرى ندارد ، معبودى جز تو نيست ، بحقّ علمى كه تو راست و به حقّ قدرتى كه در دست تو است تا خير مرا در زندگى ميدانى مرا عمر كرامت فرما و هر گاه كه دانى خير من در مرگ من است مرا بميران . خداوندا من ترس از تو را در نهان و آشكارا از تو مسألت مينمايم ، و از تو توفيق گفتن حقّ را در حال غضب و خشنودى درخواست دارم ، و ميانه روى در حال فقر و توانگرى از تو ميخواهم و از تو طلب مىكنم آن نعمتهايى را كه تمامشدنى نيست و سبب روشنى چشم دل است و پايان نپذيرد ( كه همان بهشت تو است ) و از تو مسألت ميكنم كه بر آنچه تو در بارهء من مصلحت دانسته اى خشنود باشم . و از تو مىخواهم نيكوئى زندگى را پس از مرگ و لذت نظر بر روى تو را ( يعنى چنان باشم كه دلم از تو غافل نگردد ) و هميشه مشتاق ديدار تو باشم نه از آن جهت كه آزارى ديده باشم ، و يا روزگارم سياه شده باشد و تمنّاى مرگ كنم نه ، بلكه از شدّت اشتياق بلقاء تو ، پروردگارا ما را به زينت ايمان مزيّن ساز ، و ما را هاديان مردم قرار ده ، كه خود نيز راه يافته باشيم . خداوندا بما راه بنما چونان دسته اى كه به آنها راه نمودى ، خداوندا ؟ ؟ ؟ خواهم كه هميشه نيّتم در راه راست باشد و در راه حقّ\r\n","description":"","footnote":"","page_name":" 514 ","page_number":522},
  {"content":"\r\nثابت قدم باشم ، و از تو مىخواهم كه توفيق شكر نعمت و حسن عافيت به من عطا فرمائى كه در آن عافيت حقوق تو را ادا نمايم ، و اى خداوند از تو مسألت مينمايم دل بىغلّ و غش و زبانى راستگو به من ارزانى دارى و از تو طلب مغفرت مىنمايم از بديهائى كه ميدانى ، و از تو ميخواهم بهترين چيزى كه ميدانى و پناه ميبرم به تو از زشتيهائى كه تو از من ميدانى و آنچه ما نميدانيم آرى تو ميدانى و ما نميدانيم و حال آنكه تو داناى همهء پوشيده ها و غيبى .\r\n961 - امام صادق عليه السّلام فرمود : هر كس اين دعا را با هر نماز واجبى بخواند خداوند او را و خانه و مال و فرزندان او را حفظ فرمايد و دعا اينست : « اجير نفسي و مالي و ولدي و اهلي و داري و كلّ ما هو منّي با لله الواحد الأحد الصّمد الَّذي لم يلد و لم يولد و لم يكن له كفوا احد ، و اجير نفسي و مالي و ولدي [ و اهلي 
  ] و داري و كلّ ما هو منّي بربّ الفلق من شرّ ما خلق - إلى آخرها - و بربّ النّاس - إلى آخرها - ، و بآية الكرسي إلى آخرها » .\r\n( يعنى : من خود و مال و فرزندان و اهل خانهء خود را و هر چه از آن من باشد جمله را در پناه خداوندى در مىآورم كه واجب الوجود بالذّات است ، و يكتا و يگانه است ، و بازگشت همه بسوى اوست ، خداوندى كه هرگز او را فرزندى نبوده و نخواهد بود و خود نيز مولود نيست و هيچ كس همپايه و نظير و مانند او نيست و در امان درمىآورم جان خود را و مالم را و فرزندانم را [ و خانواده‌ام را 
  ] و خانه‌ام را و هر آنچه كه از آن من و يا منسوب به من است همه را در پناه و امان خداوندى درمىآورم كه پروردگار\r\n","description":"","footnote":"","page_name":" 515 ","page_number":523},
  {"content":"\r\nصبح است و شب را به نور روز مىشكافد - تا آخر سوره - و به پروردگار مردمان ( ربّ النّاس ) تا آخر سوره و به حق آية الكرسى ( الله لا إله إلا هو الحيّ ) تا آخر آن .\r\n962 - و روايت كرده‌اند از هلقام بن هلقام كه گفت : « نزد امام موسى كاظم عليه السّلام رفتم و به آن حضرت گفتم : فدايت گردم دعاى جامعى كه مشتمل بر خير دنيا و آخرت بوده و در عين حال مختصر باشد به من بياموز ، پس آن حضرت فرمود : پس از هر نماز صبح تا زمانى كه خورشيد طلوع كند اين دعا را بخوان : « سبحان الله العظيم و بحمده ، استغفر الله و اسأله من فضله « ( يعنى به پاكى ياد ميكنم و منزّه ميدانم خداوند بزرگوار خود را و حمد او ميكنم ، و از خداوند طلب ميكنم كه مرا ببخشايد و از گناهانم درگذرد و از فضل خداوند مىخواهم كه در دنيا و عقبى با من به تفضّل عمل نمايد ) .\r\nهلقام گويد : من از همهء خويشان خود بدحالتر و سختروزگارتر بودم پس از مداومت بر اين دعا ناگهان شخصى كه چنين گمانى نمىبردم ، از خويشانم فوت شد و ميراثى از او به من رسيد در حالى كه نميدانستم با او خويشى دارم ، و امروز من از نظر مال و توانگرى بهترين وضع را در ميان خويشان خود دارم و اين پيش آمد نبود مگر از اثر آن دعائى كه مولايم موسى بن جعفر عليهما السّلام به من آموخته بود .\r\n963 - از زراره مرويست كه گفت : از امام باقر شنيدم كه ميفرمود : دعا خواندن در تعقيب نماز واجب بهتر و با فضيلتتر از نماز نافله است ، و سنّت نيز چنين است .\r\n","description":"","footnote":"","page_name":" 516 ","page_number":524},
  {"content":"\r\n964 - هشام بن سالم به امام صادق عليه السّلام عرض كرد : گاه من كارى دارم كه بايد به دنبال آن بروم و دلم ميخواهد كه تعقيب نماز را نيز ترك نگفته باشم چه كنم ؟ آن حضرت فرمود : اگر با وضو باشى ثواب تعقيب خواهى برد .\r\n965 - رسول خدا صلى الله عليه و آله فرمود : خداوند عزّ و جلّ فرموده است : اى فرزند آدم بعد از نماز صبح ، يك ساعت و بعد از نماز عصر نيز يك ساعت مرا ياد كن تا مهمّات تو را كفايت كنم .\r\n966 - امام صادق عليه السّلام فرمود : نشستن پس از نماز صبح در تعقيب و دعا تا طلوع آفتاب تمامتر و مفيدتر است در جلب روزى از تكاپو كردن يا سفرهاى تجارتى كردن .\r\n\r\nسجدهء شكر و ذكر آن\r\n967 - عبد الله بن جندب گويد موسى بن جعفر عليهما السّلام فرمود : كه در سجدهء شكر ميگوئى ( دعائى را كه ترجمهء آن اينست ) : « بار الها من تو را گواه ميگيرم ، و فرشتگانت و پيامبران و فرستادگانت را و تمامى مخلوقات و بندگانت را گواه ميگيرم به اينكه تو خود يكتا معبود ، پروردگار منى ، و اسلام دين من است ، و محمّد صلى الله عليه و آله پيامبر من و على و حسن بن على و حسين و على بن الحسين و محمّد بن علىّ\r\n","description":"","footnote":"","page_name":" 517 ","page_number":525},
  {"content":"\r\nو جعفر بن محمّد و موسى بن جعفر و على بن موسى و محمّد بن على ، و على بن محمّد و حسن بن على و حجّة بن الحسن بن على امامان و پيشوايان دين منند كه با آنها دوستى دارم و از دشمنانشان بيزارم ، بار الها ، براستى من تو را سوگند مىدهم به خون ريخته شدهء مظلوم - سه بار - پروردگارا ، ترا سوگند مىدهم به آن قسمى كه ياد كرده اى و وعده دادى كه دشمنان خود را بدستهاى ما و بدستهاى مؤمنين هلاك سازى ، بار خدايا ، به آن سوگندى كه ياد كرده و گفته و وعده فرموده اى تا ياران و دوستدارانت را بر دشمنان خود و دشمنان آنان ( دوستداران ) پيروز سازى قسمت مىدهم كه بر محمّد و حافظان دين و معصومين از آل او درود فرستى « - سه بار - سپس ميگوئى ( ترجمهء دعا ) : « پروردگارا براستى كه من از تو فراخى روزى پس از فشار زندگى مىخواهم « - سه بار - آنگاه گونهء راست خود را بر زمين نهاده و ميگوئى ( ترجمهء دعا ) :\r\nاى پناه من آنگاه كه روشهاى گوناگون و راههاى پر پيچ و خم زندگى مرا خسته و عاجز ساخته ، و روى زمين با همهء فراخيش بر من تنگ گشته ، اى آنكه از روى مهر مرا آفريدى و حال آنكه از خلقت من بىنياز بودى ، بر محمّد و آل محمّد درود فرست و نيز بر حافظان آئينت از آل محمّد « - سه بار - سپس جانب چپ صورت خود را بر خاك مينهى و ميگوئى ( ترجمهء دعا ) : « اى خواركنندهء هر سركش ، و اى عزيزكنندهء هر ذليل ، آرى ، تو را به عزّتت سوگند مىدهم كه آرزويم را برآور و بارم را كه طاقتم را\r\n","description":"","footnote":"","page_name":" 518 ","page_number":526},
  {"content":"\r\nبرده به منزل برسان « - سه بار - سپس به سجده باز گشته و صد بار » شكرا شكرا « ميگوئى . آنگاه حاجت خويش را مىطلبى ، إن شاء الله .\r\nو سجدهء شكر را در حضور مخالفين بجاى نياور و و به تقيّه عمل كن در ترك كردن آن .\r\nشرح : « عامّه در كتب حديث خود مانند صحاح ستّه سجدهء شكر را از عايشه و غير او ذكر كرده‌اند ، لكن فقهاء آن را جايز نميدانند به جهت مخالفت با اماميّه » .\r\n968 - جهم بن ابى جهم گويد : موسى بن جعفر عليهما السّلام را ديدم كه پس از سه ركعت نماز مغرب سجده مىكرد ، به آن حضرت عرض كردم قربانت گردم شما را ديدم كه پس از انجام سه ركعت فريضهء مغرب سجده مىكرديد ؟ فرمود : و مرا ديدى ؟\r\nگفتم : آرى ، فرمود : پس آن را ترك مكن زيرا دعا در آن مستجاب خواهد شد .\r\n969 - در روايت ابراهيم بن عبد الحميد آمده كه امام صادق عليه السّلام به مردى فرمود : اگر تو را همّى رسيد دست بموضع سجده ات ( آن خاكى كه بر آن سجده مىكنى ) بكش سپس بر صورت خود از جانب گونهء چپ مسح كن و بر پيشانى خود از جانب گونهء راست ( ابراهيم بن هاشم كه يكى از روات خبر است ) گفت : ابن ابى عمير گويد : اين چنين ابراهيم بن عبد الحميد براى ما شرح داد - سپس بگو :\r\n","description":"","footnote":"","page_name":" 519 ","page_number":527},
  {"content":"\r\n« بسم الله الَّذي لا إله إلَّا هو عالم الغيب و الشّهادة الرّحمن الرّحيم ، اللَّهمّ اذهب عنّي الغمّ ، و الحزن » سه بار - ( بنام خداوندى كه معبودى جز او نيست عالم پنهان و آشكار است ، بخشاينده و مهربان است ، بار الها رنج و اندوه را از من دور ساز ) .\r\n970 - از سليمان بن حفص مروزى روايت كرده‌اند كه گفت : امام هشتم حضرت رضا عليه السّلام نامه اى به من نوشت و در آن فرمود : در سجدهء شكر صد بار « شكرا شكرا » بگو ، يا چنانچه بخواهى « عفوا عفوا » بگو .\r\n971 - و امام كاظم موسى بن جعفر عليهما السّلام را رسم چنان بود هنگامى كه ( در زندان هارون ) از نماز فارغ ميشد به سجده ميرفت و سر برنميداشت تا روز بالا مىآمد ( ظاهرا مراد نماز صبح است ) .\r\n972 - و عبد الرّحمن بن حجّاج از امام صادق عليه السّلام روايت كرده كه فرمود :\r\nهر كس با داشتن وضو سجدهء شكر بجا آورد خداوند براى او ده نماز بنويسد ، و از نامهء عمل او ده گناه بزرگ محو سازد .\r\n973 - و سعد بن سعد ( اشعرى ) از حضرت رضا عليه السّلام در مورد سجدهء سهو پرسيد و گفت : مىبينم همكيشان ما پس از نماز واجب يك سجده بجا مىآورند و\r\n","description":"","footnote":"","page_name":" 520 ","page_number":528},
  {"content":"\r\nميگويند آن سجدهء شكر است ، فرمود : جز اين نيست كه شكر آنست كه هر گاه خداوند به بنده اش نعمتى عطا فرمود بگويد : « سبحان الَّذي سخّر لنا هذا و ما كنّا له مقرنين . و إنّا إلى ربّنا لمنقلبون . و الحمد لله ربّ العالمين » ( منزّه است آن كس كه اين را براى ما مسخّر و مطيع ساخت و ما توان آن نداشتيم كه با او مقاومت كنيم و ما بسوى پروردگارمان بازگشتكننده‌ايم و ستايش مخصوص معبودى است كه پروردگار عالميان است ) .\r\nشرح : « كاملا واضح است كه امام عليه السّلام تقيّه فرموده و طفره رفته است و موافق مذهب عامّه پاسخ فرموده ، و خبر ظاهرش منع است امّا زير پوشش تقيّه امضاء سؤال است » .\r\n974 - و اسحاق بن عمّار از امام صادق عليه السّلام روايت كرده كه فرمود :\r\nموسى بن عمران عليه السّلام هر گاه از نماز فارغ ميشد روى بر نمىتافت تا اينكه گونهء راست را بر زمين مىنهاد و بعد گونهء چپ را .\r\n975 - و امام باقر عليه السّلام فرمود : خداوند تبارك و تعالى به موسى عليه السّلام وحى فرستاد : آيا ميدانى چرا از ميان مردم تو را به سخن گفتن با خود برگزيدم ؟\r\nموسى عليه السّلام عرض كرد : پروردگارا ، نه نمىدانم ، خداوند فرمود : من بندگانم را زير و رو كردم ( آزمايش نمودم ) و در ميان آن خاكسارتر و فروتنتر از تو نسبت به خود\r\n","description":"","footnote":"","page_name":" 521 ","page_number":529},
  {"content":"\r\nنيافتم ، اى موسى براى اينكه چون تو از نماز فارغ ميشوى روى خود را بر خاك مىنهى . ( يعنى اظهار كوچكى و ناچيزى مينمايى ) .\r\n976 - و امام صادق عليه السّلام فرمود : براستى كه آن بنده كه چون به سجده رود آنقدر يا ربّ يا ربّ بگويد تا نفسش قطع شود ، خداوند تبارك و تعالى به او گويد :\r\nلبّيك ، بلى بگو حاجتت چيست تا بدهم .\r\n977 - و امام سجّاد على بن الحسين عليهما السّلام در سجده اش مىگفت :\r\nپروردگارا ، اگر من تو را نافرمانى كرده‌ام ، پس در محبوبترين چيزى كه در نزد تو است اطاعتت كرده‌ام و آن ايمان به تو است كه بدان بر من تفضّل فرمودى نه آنكه من بر تو منّتى داشته باشم ، و نافرمانى تو را در دشمنترين چيزهائى كه به نزد تو است ترك كرده‌ام و آن اينست كه براى تو فرزندى يا شريكى اتّخاذ كرده باشم و اين نيز از كرم و فضل تو است نسبت به من نه خدمتى از جانب من بسوى تو ، امّا آن نافرمانيهاى من در پاره اى كارها ، نه از روى ستيز و دشمنى بوده ، و نه از سركشى و نخوت و امتناع از پرستش تو ، و نه از روى انكار و عدم پذيرش پروردگاريت ، بلكه پيروى از هوايم كردم و بعد از آنكه حجّتت بر من تمام و بيانت روشن بود شيطان مرا از ثبات بلغزانيد ، و اكنون اگر عقوبتم كنى بر من ستم نكرده اى ، و اگر لغزشم را ببخشائى و از من درگذرى بر من رحم آورده اى و آن از بزرگوارى و كرم تو است اى مهربانتر از\r\n","description":"","footnote":"","page_name":" 522 ","page_number":530},
  {"content":"\r\nهمهء مهربانان » .\r\nو شايسته است كسى كه سجدهء شكر بجا مىآورد دو ذراع ( دو ساق دست ) و سينهء خود را بر زمين نهد .\r\n978 - و در روايت ابى الحسين اسدى - رضى الله عنه - چنين آمده است كه امام صادق عليه السّلام فرمود : مطلب اينست كه نمازگزار پس از انجام فريضه به سجده ميرود تا سپاس خداوند متعال را بر انعامى كه به او عطا فرموده و به انجام وظيفه اش موفّق ساخته بجا آورد ، و كمتر ذكرى كه در آن بايد گفته شود سه بار گفتن « شكرا لله » است .\r\n979 - احمد بن محمّد بن خالد برقى از پدرش از محمّد بن ابى عمير از حريز از مرازم از امام صادق عليه السّلام روايت كرده است كه فرمود : سجدهء شكر بر هر مسلمانى واجب است ، نمازت را با آن كامل و رضاى پروردگارت را حاصل ميسازى ، و فرشتگان آن را از تو بپسندند ، و بدون شك هر گاه بنده نماز بگزارد و پس از فراغ در پى آن بسجدهء شكر رود ، پروردگار متعال حجاب از ميان او و فرشتگان برگيرد ، و به آنان خطاب كند : بنگريد بسوى بندهء من كه وظيفهء واجب انجام داده و به پيمان من وفا نموده ، و بشكرانهء برخوردارى از انعام من برايم به سجده افتاده ، اكنون\r\n","description":"","footnote":"","page_name":" 523 ","page_number":531},
  {"content":"\r\nبگوئيد نزد من پاداش او چه خواهد بود ؟ فرشتگان گويند : اى پروردگار ما پاداش او رحمت تو است ، خداوند متعال فرمايد : ديگر چه ؟ گويند : خداوندا بهشت تو ، باز پرسيد ديگر چه پاداشى دارد ؟ گويند : آنكه گرفتاريهاى او را بر طرف سازى ، باز خداوند پرسيد : ديگر چه ؟ امام عليه السّلام فرمود : چيزى باقى نماند مگر آنكه فرشتگان آن را نام برند ، باز خداوند تكرار فرمايد : ديگر چه ؟ آنها گويند : بار الها ما را فهم آن نيست ، آنگاه خداوند متعال گويد : آنكه من از او تشكَّر نمايم همانطور كه او مرا شكر نمود ، و با فضل خود به او رو كنم ، و از ديدار وجه خويش برخوردارش سازم .\r\nمصنّف كتاب - رحمة الله عليه - گويد : هر كس خداوند را - تعالى ذكره - بوجه مانند وجوه مردم وصف كند پس بىشك كافر گشته و براى او انباز گرفته ، و وجه پروردگار پيامبران و اولياء معصومين صلوات الله عليهم اجمعين ميباشند و آنانند كه بندگان به سبب آنها به خداوند رو ميكنند و بشناخت او و دين او ميرسند ، نظر كردن به ايشان در روز رستاخيز ثواب بزرگى است كه برتر از تمام ثوابها است ، و خداوند متعال فرموده : * ( كُلُّ مَنْ عَلَيْها فانٍ وَيَبْقى وَجْه رَبِّكَ ذُو الْجَلالِ وَالإِكْرامِ ) * ( هر كس\r\n","description":"","footnote":"","page_name":" 524 ","page_number":532},
  {"content":"\r\nبر روى زمين است فانى خواهد بود و تنها وجه پروردگارت كه صاحب عظمت و كرامت است باقى مىباشد « و نيز فرموده : * ( فَأَيْنَما تُوَلُّوا فَثَمَّ وَجْه الله ) * ( هر سو رو كنيد همان جا رو به خداست ) يعنى همان جاست توجّه بسوى خداوند و واجب نيست الفاظ قرآن از اخبار انكار شود . ( يعنى الفاظى كه در اخبار آمده و ظاهرش مراد نيست و مانند آن الفاظ در قرآن مىباشد لازم نيست انكار كنيم ) .\r\nمترجم گويد : « بعيد نيست مراد از ديدار وجه خدا ، مرگ با نفس پاك از هر گناه و مطمئن به رحمت حقّ باشد كه كمال رستگارى و سعادت است » .\r\n\r\nباب دعاء مستحبّ در صبح و شام\r\n980 - عبد الكريم بن عتبه گويد : امام صادق عليه السّلام فرمود : هر كس پيش از طلوع آفتاب و قبل از غروب آن ده بار بگويد : « لا إله إلَّا الله وحده لا شريك له ، له الملك و له الحمد ، يحيى و يميت و هو حيّ لا يموت بيده الخير و هو على كلّ شىء قدير » براى او كفّاره گناهان آن روزش باشد .\r\n981 - حفص بن بخترى گويد : آن حضرت فرمود : نوح پيغمبر عليه السّلام ( كه خداوند در بارهء او در قرآن ميفرمايد : * ( إِنَّه كانَ عَبْداً شَكُوراً ) * براى اين بود كه ) در هر صبح و شام چنين دعا مينمود به خداوند عرض ميكرد : پروردگارا من تو را گواه ميگيرم\r\n","description":"","footnote":"","page_name":" 525 ","page_number":533},
  {"content":"\r\nكه شك ندارم هر چه از نعمت و سلامتى كه با من صبح و شام مىكند - چه در دين و چه در دنياى من - همه از جانب تو مىباشد ، بىهمتائى ، انباز ندارى ، بر اين نعمتها سپاس و شكرت بر من واجب شد چندان كه خشنود شوى و بلكه بيش از آن « اين دعا را ده بار هر بامداد ميخواند ، و چون شام ميكرد نيز ده بار ، و از اين رو او را بندهء شاكر ناميدند ، و رسول خدا صلَّى الله عليه و آله خود پس از فراغ از نماز صبح از اين دعا را مىخواند ( كه ترجمهء آن چنين است ) : پروردگارا من پناه ميبرم به تو از رنج و اندوه و عجز و تنبلى و بخل و ترس ، و سنگينى دين و بدهكارى ، و بسيارى مردان ، و كسادى بىشوهران ، و بىخبرى ، و خوارى و سنگ دلى ، و درويشى ، و فقر و تنگدستى ، و پناه ميبرم به تو از حرص و آن نفسى كه از دنيا سير نميشود ، و دلى كه از استماع كلمات حقّ نرم نمىگردد ، و ديده اى كه اشك نريزد ، و دعائى كه مستجاب نگردد ، و از نمازى كه سودمند نيفتد ، و پناه ميبرم به تو از همسرى كه مرا پير سازد پيش از آنكه زمان پيريم برسد ، و پناه ميبرم به تو از فرزند جفا كارى كه با نياز من به او حرمتم نگاه ندارد ، و پناه ميبرم به تو از ثروتى كه شكنجه‌ام باشد ، و پناه ميبرم به تو از همدم حيله بازى كه چون كار نيك بيند آن را بپوشاند و چون كار زشت نگرد رسوا سازد ، پروردگارا چنان مكن كه تبهكارى بر من حقّ نعمت و منّتى داشته باشد » .\r\n","description":"","footnote":"","page_name":" 526 ","page_number":534},
  {"content":"\r\n982 - جماعتى از راويان شيعهء اماميّه از امام صادق عليه السّلام نقل كرده‌اند كه فرمود : پدرم عليه السّلام پس از فريضهء صبح اين دعا را مىخواند : ( ترجمه ) « اى آنكه از رگ حيات به من نزديكترى ! و اى آنكه ميان شخص و دلش حائل ميگردى ! ، اى آنكه در مقامى منيع و والائى ! ، و اى آنكه هيچ چيز همانندش نيست و او شنوا و داناست ، اى بخشنده تر از هر كس كه از او تمنّا كنند ! ، و اى به بذل كف گشوده تر از هر كس كه به دهش دست گشايد ! ، و اى بهترين كسى كه او را هنگام نياز مىخوانند ! و اى بالاترين كسى كه به دو اميد دارند ! ، اى شنونده ترين شنوايان ( نالهء حاجتمندان را ) ! ، اى بيناترين بينندگان ( حال مستمندان را ) ! ، اى بهترين يارىكنندگان ( مر گرفتاران را ) ! ، اى سريعترين بازجويان ( مر ستمكاران را ) ! ، اى مهربانترين مهربانان ( مر بندگان را ) ! ، اى داورتر از همهء داوران ! درود و رحمت فرست بر محمّد و آلش ، و روزى مرا فراخى ده ، و عمرم را طولانى كن ، و سايهء رحمتت را بر من بگستر ، و مرا از آن كسانى قرار ده كه آيينت را به آنها يارى ميدهى ، و ديگرى را به جاى من برمگزين ، بار الها تو خود روزى من و هر جنبندهء ديگرى را عهده دارشده اى ، پس از آن رزق بسيار و حلالت روزى من و خانواده‌ام را فراوان گردان ، و از تنگدستى و بىچيزى كفايتمان فرما » .\r\nآنگاه ( خطاب به فرشتگان نويسندهء اعمال روز كرده ) ميفرمود : « خوش آمديد اى\r\n","description":"","footnote":"","page_name":" 527 ","page_number":535},
  {"content":"\r\nدو نگهبان ،\r\nدرود خدا بر شما باد اى دو نويسندهء عمل ، بنويسيد - خداوند شما را مورد رحمت قرار دهد - : من شهادت مىدهم و اقرار ميكنم كه معبودى جز خداى يكتا و بىهمتا نيست ، و او را انباز نباشد ، و اقرار ميكنم كه محمّد بنده و فرستادهء اوست ، و آئين همانست كه او دستورش را صادر فرموده ، و اسلام همانست كه او وصف كرده ، و كتاب چنان است كه او فرستاده ، و كلام حقّ همانست كه او گفته ، و براستى كه خداوند خود حقّ آشكار است . پروردگارا بر محمّد و آلش بهترين درودها را فرست و بالاترين سلام و تحيّت را ارزانى دار ، من صبح كردم در حالى كه پروردگارم را سپاس و ستايش مينمايم و صبح كردم در حالى كه براى او شريك نگرفتم چيزى را ، و با او كسى را نخواندم ، و جز او ولى و سرپرستى را اختيار نكردم ، صبح كردم در حالى كه بندهء زر خريد فرمانبردارم و از خود چيزى ندارم جز آنكه مولايم عطا فرموده ، صبح نمودم در حالى كه توان آنم نيست كه خيرى را كه اميد دارم بسوى خود جلب ، يا شرّى را كه از آن حذر دارم از خود دور سازم ، شب را بروز آوردم در حالى كه گرو اعمال خويشتنم ، و صبح نمودم در حالى كه نيازمندم بدانسان كه كسى را از خود نيازمندتر نمىيابم ، بخواست خداوند شب را بروز و به خواست او روز را به شب ميبرم ، و بخواست او زنده و بخواست او خواهم مرد ، و بسوى اوست راه من » .\r\n983 - عمّار ساباطى گويد : امام صادق عليه السّلام فرمود : چون صبح كردى و شام نمودى ميگوئى : ( ترجمه ) : « صبح كرديم در حالى كه پادشاهى ، و سپاس ، و\r\n","description":"","footnote":"","page_name":" 528 ","page_number":536},
  {"content":"\r\nبزرگى و بزرگوارى ، و قدرت و نيرو ، و شكيبائى و نرمى و دانش ، و جلال و جمال و كمال ، و روشنى [ و توانائى 
  ] ، و تقديس ( پاك دانستن ) و بزرگ شمردن ، و منزّه نمودن و بودن و تكبير ( الله اكبر گفتن ) و تهليل ( لا إله إلَّا الله گفتن ) . و تحميد ( حمد خدا گفتن ) ، و نيز بخشندگى و گذشت ، داد و دهش ، سرافرازى ، نيكى كردن ، و خير و احسان و فراخى ، و نيرو و سلطنت ، و توانائى و عزّت و قدرت ، و شكافتن و بستن ، و شب و روز ، و تاريكى و روشنى ، و دنيا و آخرت و جملگى آفريدگان ، و تمامى فرمان ، و آنچه نام آن بردم و آنچه نام نبردم ، و آنچه از آن دانستم و آنچه ندانستم ، و آنچه تاكنون بوده و شده و آنچه پس از اين خواهد شد ، همگى ملك و مخصوص خداونديست كه پروردگار عالميانست ، جميع كمالات و سپاس و محامد مخصوص خداونديست كه شب را ببرد و روز را بياورد در حالى كه من در ميان نعمتهائى از او و عافيت و تندرستى و احساس بزرگ اويم ، سپاس خداى را كه از آن اوست آنچه در شب و روز بىحركت و جنبشاند و اوست شنوا و دانا ، و ستايش خداوندى را كه شب را در روز و روز را در شب داخل مىكند ، و زنده را مرده و مرده را زنده بيرون مىآورد ، و او داناست به آنچه در سينه هاست ، خداوندا به يارى و خواست تو صبح ميكنم و به يارى و خواست تو روز را بشب ميبرم ، و بخواست تو زنده‌ام و بخواست تو ميميرم و بسوى تو بازگشت خواهم كرد . پناه ميبرم به تو از آنكه كسى را\r\n","description":"","footnote":"","page_name":" 529 ","page_number":537},
  {"content":"\r\nخوار كنم يا خوار دانم ،\r\nيا كسى مرا خوار كند ، يا كسى را گمراه كنم يا كسى مرا گمراه كند ، يا بر كسى ستم كنم يا خود مورد ستم ديگرى واقع شوم ، يا در بارهء كسى نادانى كنم يا كسى به من نابخردى نمايد ، اى خداوندى كه دلها را تو ميگردانى ، دلم را بر طاعتت و طاعت پيامبرت استوار ساز ، خداوندا مرا مگذار بباطلى رو كنم بعد از آنكه تو هدايتم فرمودى ، و بر من از جانب خود رحمتى ببخش زيرا كه توئى بسيار بخشنده » .\r\nپس ميگوئى اين دعا را ( كه ترجمه اش اينست ) : « پروردگارا اين شب و روز دو آفريدهء تو از آفريدگانت هستند ، مرا مبتلا مساز كه در اين شب و روز در ارتكاب گناهى گستاخى ورزم و يا در ارتكاب حرامى از محرّماتت جرأت كنم ، و مرا در اين دو ( شب و روز ) عملى پسنديده و كوششى ستوده نصيب فرما ، و نيز از تجارتى بىزيان برخوردار ساز » .\r\n984 - مسمع بن عبد الملك گويد : چهل صباح در خدمت امام صادق عليه السّلام با آن حضرت نماز صبح خواندم چون از نماز فارغ مىگشت دستها را بسوى آسمان برميداشت و ميگفت : صبح كرديم و صبح كرد پادشاهى از جهت خداوند عالميان ( همه مقهور و مملوك او هستيم ) ، خداوندا همه بندگان تو و بنده زادگان توايم ، خداوندا ما را حفظ فرما از هر كجا كه نگهدارى خود را مىتوانيم و از هر كجا كه\r\n","description":"","footnote":"","page_name":" 530 ","page_number":538},
  {"content":"\r\nنگهدارى خود را نميتوانيم كرد ، پروردگارا ما را نگهدار از آنچه مىتوانيم خود را حفظ كنيم و از آنچه نميتوانيم ، پروردگارا ( كارهاى زشت ) ما را بپوشان از آنجا كه خود توانيم پوشيد و از آنجا كه نتوانيم ، خداوندا جامهء بىنيازى از غير تو و عافيت را بر قامت ما بپوشان و دوام سلامتى را بر ما ارزانى دار و شكرگزارى آن سلامت را بر ما روزى گردان » .\r\n\r\n( باب احكام سهو در نماز )\r\n( ظاهرا مراد از سهو در اينجا شك باشد يا معنى اعمّ از سهو چنان كه از اخبار باب پيداست )\r\n985 - اسماعيل بن مسلم از امام صادق از پدرانش عليهم السّلام روايت كرده كه مردى خدمت رسول خدا صلَّى الله عليه و آله رسيد و عرض كرد يا رسول الله به شما از بلاى وسوسه كه در نماز بدان گرفتار گشته‌ام شكايت مىكنم تا آنجاست كه بيشتر اوقات نمىفهمم چند ركعت خوانده‌ام ، زياد خوانده‌ام يا كم . حضرت فرمود : هر گاه خواستى وارد نماز شوى انگشت سبّابهء دست راست خود را بر ران چپ خود بگذار و فشار ده و بگو : « بسم الله و با لله ، توكَّلت على الله ، أعوذ با لله السّميع العليم من الشّيطان الرّجيم » ( از خداوند و از نام او يارى ميجويم ، و به خداوند توكَّل ميكنم و پناه ميبرم به خدائى كه شنوا و دانا است از شرّ شيطان رانده شدهء درگاه الهى ) پس ( چون\r\n","description":"","footnote":"","page_name":" 531 ","page_number":539},
  {"content":"\r\nاين كلمات را بگوئى ) شيطان را ميكشى و زجرش ميكنى و از خود ميرانى .\r\n986 - عمر بن يزيد گويد : به امام صادق عليه السّلام از سهو در نماز مغرب شكايت كردم ، فرمود : بجاى قل هو الله أحد ، قل يا ايّها الكافرون را بخوان ، گويد :\r\nمن اين دستور را عمل كردم كه آن حال از من بر طرف شد .\r\nشرح : « همانطور كه گذشت مراد از سهو شك مىباشد ، و محتمل است راوى سوره هاى معيّنى را ميخوانده و اين موجب فراموشى ميشده و با خواندن سوره هاى كوچك ديگر آن رفع شده است » .\r\n987 - ابو حمزهء ثمالى گويد : امام صادق عليه السّلام فرمود : مردى نزد پيغمبر صلَّى الله عليه و آله آمد و عرض كرد : يا رسول الله از وسواسى كه مرا در دل افتاده سخت در رنجم و من مردى عيالمند و بدهكار و نيازمندم ، براى رهائيم دستورى بفرمائيد ، رسول خدا صلَّى الله عليه و آله فرمود : اين كلمات را كه ميگويم مكرّر بخوان :\r\n« توكَّلت على الحيّ الَّذي لا يموت و الحمد لله الَّذي لم يتّخذ صاحبة و لا ولدا و لم يكن له شريك في الملك و لم يكن له وليّ من الذّلّ و كبّره تكبيرا » .\r\nترجمه اش : « توكل كرده‌ام بر آن زنده اى كه هرگز نميرد ، و سپاس مخصوص آن خدائيست كه زن و فرزند نگيرد و در پادشاهى خود شريك ندارد ، و براى او يار و ياورى نبوده و نيست تا از خواريش نگاه دارد ، و خداوند خويش را تكبير گوى و او را\r\n","description":"","footnote":"","page_name":" 532 ","page_number":540},
  {"content":"\r\nبه بزرگى ياد كن « حضرت فرمود : مدّتى نگذشت كه مرد نزد رسول خدا صلَّى الله عليه و آله بازگشت و گفت : يا رسول الله خداوند دل نگرانى مرا زايل ساخت و بدهى و قرضم را ادا فرمود و روزيم را فراخ گردانيد .\r\n988 - و در روايت عبد الله بن مغيره چنين آمده كه فرمود : اشكالى ندارد كه شخص در نماز حساب ركعات خود را با انگشترى يا ريگ كه در دست گيرد به ياد دارد . ( به آنكه انگشترى را در هر ركعت به انگشت ديگر كند ) .\r\n989 - و حضرت رضا عليه السّلام فرمود : هر گاه در نماز زياد شك كردى همان نماز را تمام كن و آن را اعاده مكن . ( يعنى به شكّ اعتنا نكن و بنا را به يكى از دو طرف شكّ كه نماز را باطل نمىكند گذار و آن را تمام كن ) .\r\n990 - و محمّد بن مسلم گويد : امام باقر عليه السّلام فرمود : هر گاه در نماز بسيار شك كنى ، به شك اعتنا مكن زيرا به زودى آن نيز دست از تو بردارد ، بدرستى كه آن از شيطان است .\r\n991 - و در روايت محمّد بن أبى عمير از محمّد بن أبى حمزه آمده است كه امام صادق عليه السّلام فرمود : هر گاه شخص در سه نماز شك در ركعات كند كثير الشّك محسوب مىشود .\r\nشرح : « ظاهر كلام آنست كه سه نمازش بىشك نباشد ولى آن را مقيّد كرده‌اند كه\r\n","description":"","footnote":"","page_name":" 533 ","page_number":541},
  {"content":"\r\nدر هر سه نماز شكَّش در يك جا باشد مثلا شك ميان دو و سه باشد يا سه و چهار ، نه آنكه در يكى دو و سه و در يكى سه و چهار و در ديگرى يك و دو ، و جمعى گفته‌اند اگر در يك نماز سه بار شك كند كثير الشكّ محسوب است و اين معنى نيز ظاهر بعض اخبار است » .\r\n992 - و زراره گويد : امام باقر عليه السّلام فرمود : نماز جز در پنج مورد ( چه عمدا چه سهوا اعاده نميشود : و آن طهور است ( يعنى وضو و غسل و تيمّم كه اگر كسى از يكى از اينها كه تكليفش آنست خالى بود نمازش باطل است و بايد اعاده كند ) . دوّم وقت ( كه اگر شخص نمازى را پيش از وقت بخواند كه هيچ جزء آن داخل وقت نباشد اگر چه سهو باشد آن نماز باطل است و بايد اگر در وقت است دوباره بخواند و اگر وقت گذشته است قضاى آن را بجا آرد ، و امّا پس از وقت ميتوان گفت اعاده نمىخواهد چون نماز بر او واجب بوده و به گمان بقاى وقت بجا آورده ، و چون در وقت بجا نياورده و قضا كرده پس قضاى نماز بر او واجب بوده و آن را در وقت آن بجا آورده است ) . سوّم قبله ( كه اگر كسى عمدا به غير قبله نماز گزارد آن را رو به قبله اعاده مىكند و اگر سهوا باشد بطورى كه رو بمشرق يا به مغرب يا پشت به قبله نماز كرده باشد آن را نيز اعاده مىكند در وقت ، و خارج از آن به قضا ) ، چهارم و پنجم : ركوع و دو سجده است ( كه به ترك هر يك از اين دو چه عمدا چه سهوا نماز باطل است ) سپس فرمود :\r\nقراءت سنّت است و تشهّد نيز سنّت ، و سنّت اگر به سهو ترك شود فريضه را باطل نميسازد .\r\nو قاعدهء كلَّى در شكّ ركعات آنست كه هر كس در دو ركعت اوّل هر نمازى ( كه چهار ركعت است ) شك كند ( يعنى شكّ كند كه دو ركعت تمام است يا نه ) بايد\r\n","description":"","footnote":"","page_name":" 534 ","page_number":542},
  {"content":"\r\nنماز را اعاده كند ، و هر كس در نماز مغرب شك كند بايد اعاده نمايد ، و هر كس در نماز صبح شك كند بر اوست كه اعاده كند ، و هر كس در دو ركعت نماز جمعه شك كند بر اوست كه اعاده كند ، و هر كس ( در نماز چهار ركعتى ) ميان دو و سه يا سه و چهار شك كند بنا را بر بيشتر بگذارد و چون سلام نماز را داد آنچه بگمانش ناقص گذارده تمام مىكند ( به صورت نماز احتياط ) .\r\n993 - و امام صادق عليه السّلام به عمّار ساباطى فرمود : تمامى مسائل و احكام سهو را براى تو در دو كلمه جمع مىكنم هر گاه شك كنى بنا را بر بيشتر گذار پس چون سلام نماز را دادى آن را كه گمان نقص آن دارى ( به نماز احتياط ) تمام گردان .\r\nو معنى آن خبرى كه روايت شده است « فقيه نماز خود را اعاده نمىكند » آن در شك ميان سه ركعت و چهار ركعت است در دو ركعت آخر نه در دو ركعت اوّل .\r\nو دو سجدهء سهو واجب نيست مگر بر كسى كه بنشيند در موضعى كه بايد بايستد يا بايستد در جايى كه بايد بنشيند ، يا ترك تشهّد كرده باشد ، يا نداند زياد كرده يا كم كرده است . و اين دو سجده پس از فراغ از سلام نماز است چه زياد كرده باشد چه كم .\r\n994 - و امير المؤمنين عليه السّلام ميفرمود : زمان سجده هاى سهو پس از سلام نماز\r\n","description":"","footnote":"","page_name":" 535 ","page_number":543},
  {"content":"\r\nاست قبل از آنكه سخنى بگويد .\r\n995 - امّا حديثى كه صفوان بن جمّال از امام صادق عليه السّلام روايت كرده چنين است كه : از آن حضرت در بارهء وقت سجده هاى سهو پرسيدم ، فرمود : اگر براى نقص و ناتمام انجام دادن يكى از واجبات نماز تو است پس وقت آن پيش از دادن سلام است ، و چنانچه براى زيادتى است كه سهوا بجا آورده اى پس وقت آن پس از سلام است . پس فتواى من آنست كه اين كار در حال تقيّه است . ( و در غير حال تقيّه كسى حقّ ندارد چه براى نقص چه براى زياده سجدهء سهو را قبل از سلام بجا آورد ) .\r\n996 - و عمّار ساباطى از آن حضرت عليه السّلام پرسيد : در دو سجده سهو گفتن الله اكبر و سبحان الله لازم است ؟ فرمود : نه ، اين دو تنها دو سجده‌اند ، پس اگر سهوكننده امام جماعت بود ، هم در رفتن به سجده و هم در سر برداشتن از آن تكبير گويد تا مأمومين را آگاه سازد كه وى سهو كرده است ، و بر او نيست كه در آن دو سبحان الله بگويد ، و تشهّد نيز در آن دو نيست .\r\nشرح : « عدم وجوب تشهّد را پس از سجده هاى سهو در اين خبر به تشهّد كبير حمل كرده‌اند يعنى تشهّد بزرگ را لازم نيست بگويد » .\r\n997 - و حلبى از امام صادق عليه السّلام روايت كرده كه فرمود : در سجده هاى سهو ميگوئى : « بسم الله و با لله و صلَّى الله على محمّد و آل محمّد » ، و نيز گويد :\r\n","description":"","footnote":"","page_name":" 536 ","page_number":544},
  {"content":"\r\nيك بار ديگر شنيدم ميفرمود : « بسم الله و با لله ، السّلام عليك أيّها النّبيّ و رحمة الله و بركاته » .\r\nو هر كس در حال گفتن اقامه در اينكه اذان گفته است يا نه شك كند نماز را تمام كند و اعتنا ننمايد ، و پس از تكبير افتتاح اگر در گفتن اقامه شك كند بدون اعتنا به شك نماز را دنبال كند ، و اگر در اثناء قراءت در تكبيرة الاحرام شك كند به همان حال نماز را تمام كند و شك را اهميّت ندهد ، و اگر پس از رفتن به ركوع در قراءت شك كند نماز را بپايان برد ، و اگر در سجود شك كند كه ركوع كرده يا نه ، باز نماز را به اتمام رساند ، و همچنين اگر در هر جزئى از اجزاى نماز شك كند در حالى كه وارد جزء ديگر شده باشد نماز را به سر ميبرد و به شك اعتنا نمىكند ، مگر يقين كند ، و هر كس يقين كند كه سهوا أذان و اقامه نگفته است اگر بيشتر قراءت را نخوانده است پس باكى نيست كه اذان را ترك كند و با فرستادن صلواتى بر پيغمبر صلَّى الله عليه و آله ( يعنى السّلام عليك أيّها النّبىّ و رحمة الله و بركاته بگويد ) و نمازش را قطع و با گفتن دو قد قامت الصلاة نماز را از سر گيرد ، و هر كس ( در هر حال ) يقين كند كه تكبيرة الاحرام را نگفته است نماز را اعاده كند ، لكن از كجا براى او يقين حاصل خواهد شد .\r\n998 - و از امام صادق عليه السّلام روايت شده كه فرمود : انسان تكبيرة الاحرام را\r\n","description":"","footnote":"","page_name":" 537 ","page_number":545},
  {"content":"\r\nفراموش نمىكند .\r\n999 - و حلبى از امام صادق عليه السّلام پرسيد : اگر مردى فراموش كند كه تكبير گويد و وارد نماز شود حكمش چيست ؟ فرمود : آيا در نيّت او نبوده كه تكبير بگويد ؟\r\nعرض كردم : بوده ، فرمود : نماز را تمام كند .\r\nشرح : « به نظر ميرسد كه تصحيفى رخ داده باشد و اصل اين بوده » نسي أنّه يكبّر حين دخل في الصلاة « يعنى فراموش كرده كه آيا تكبير گفت و وارد نماز شد يا نه » .\r\n1000 - و احمد بن محمّد بزنطى از حضرت رضا عليه السّلام سؤال كرد كه مردى فراموش كرد تكبيرة الاحرام را بگويد تا موقعى كه تكبير ركوع را گفت . فرمود كه :\r\nكفايت مىكند .\r\nشرح : « اين حكم مربوط به مأموم است در نماز جماعت ، كه اگر مأموم دو بار تكبير نگفته باشد و فقط يك تكبير گفته و با امام به ركوع رفته يا در ركوع به امام رسيده نمازش صحيح است » .\r\n1001 - و زراره گويد : به امام باقر عليه السّلام عرض كردم : مردى تكبير افتتاح نماز را فراموش كرده ، چه كند ؟ فرمود : چنانچه پيش از ركوع متذكَّر شود تكبير گويد سپس حمد و سوره را بخواند آنگاه به ركوع رود ، و اگر پس از ركوع در اثناء نماز ملتفت شود پس هر گاه كه بخاطرش رسيد آن تكبير را بگويد در جاى گفتن تكبير پيش از قراءت يا پس از قراءت حمد و سوره ، گويد : عرض كردم اگر بعد از نماز بخاطرش\r\n","description":"","footnote":"","page_name":" 538 ","page_number":546},
  {"content":"\r\nرسد چه ؟ فرمود : همانوقت بگويد و چيزى بر او نيست .\r\nشرح « مراد يكى از تكبيرات افتتاحيّه است كه مستحبّ است ، نه تكبيرة الاحرام » .\r\n1002 - و زراره گويد : امام عليه السّلام فرمود : اگر در ابتداى نماز پس از تكبيرة الاحرام بيست و يك بار تكبير بگوئى و ديگر فراموش كنى تكبيرات را در مواضع خود يا عمدا نگوئى از براى تو همان تكبيرات كه گفته اى در ابتداى نماز از همهء تكبيرات نماز كه سنّت است كافى خواهد بود .\r\n1003 - زراره گويد : امام باقر عليه السّلام در بارهء مردى كه بلند بخواند نماز را در جايى كه سزاوار است آهسته بخواند ، يا در حالى كه شايسته نيست آهسته بخواند آهسته بخواند ؟ فرمود : اگر از روى فراموشى يا سهو يا ندانستن باشد باكى بر او نيست و نماز بىترديد صحيح و تمام است ، گويد : عرض كردم : شخص خواندن حمد و سوره را در دو ركعت اوّل فراموش كرد و در دو ركعت آخر بخاطرش آمد چه كند ؟ فرمود : آن را قضا كند ، و بر او چيزى نيست .\r\n1004 - حسين بن حمّاد گويد : به امام صادق عليه السّلام عرض كردم : قراءت ( حمد و سوره ) را در ركعت اوّل فراموش كردم ؟ فرمود : در ركعت دوّم بخوان ( يعنى در\r\n","description":"","footnote":"","page_name":" 539 ","page_number":547},
  {"content":"\r\nركعت دوّم كه بخوانى نمازت بىقراءت نيست ) گويد : عرض كردم در ركعت دوّم فراموش كردم چه ؟ فرمود : در ركعت سوّم بخوان ، گويد : عرضكردم من در همهء نماز سهو مىكنم ؟ فرمود : اگر ركوع و سجود را حفظ كنى و در اين دو سهو نكنى نمازت درست است .\r\n1005 - زراره از يكى از دو امام باقر و يا صادق عليهما السّلام نقل كرده كه فرمود : براستى كه خداوند تبارك و تعالى ركوع و سجود را فريضه و واجب ساخته ( آنجا كه فرموده : « و اركعوا » ، « و اسجدوا » ) و قراءت را ( كه عبارت از خواندن حمد و سوره است ) سنّت است ( يعنى وجوبش از قرآن بطور مستقيم ظاهر نشده است ) پس هر كس عمدا ترك قراءت كند بايد نمازش را دوباره ( با قراءت حمد و سوره ) بخواند ، و هر كس فراموش كرد چيزى بر او نيست ( يعنى لازم نيست كسى كه از روى فراموشى حمد يا سوره يا هر دو را ترك كرده است نمازش را اعاده كند ) .\r\n1006 - محمّد بن مسلم گويد : امام باقر عليه السّلام در مورد شخصى كه پس از رفتن به سجده شك كند كه ركوع بجا نياورده است فرمود : نماز را ادامه ميدهد مگر اينكه يقين كند ركوع بجا نياورده است و اگر علم قطعى براى او حاصل شد كه ركوع نكرده است پس اين دو سجده را رها كند كه بدون ركوع بوده و بنا نهد بر نمازى كه تمام كرده يعنى برخيزد و يك ركوع و دو سجده بجاى آورد و نمازش را ادامه دهد و تمام كند ، و اگر پس از آنكه از نماز فارغ شود يقين بهمرساند كه ركوع نكرده است برخيزد و يك ركعت با ركوع و دو سجده بجاى آورد ، و ( از گناه يا سجدهء سهو يا اعادهء\r\n","description":"","footnote":"","page_name":" 540 ","page_number":548},
  {"content":"\r\nنماز ) بر او تكليفى نيست .\r\nشرح : « چون ظاهر اين خبر با اخبار ديگر موافق نيست و اكثر علماء برآنند كه به ترك ركوع چه عمدا و چه از روى سهو و فراموشى نماز باطل است لذا گفته‌اند شاذّ است و عمل به آن را ناصواب و طرح آن را واجب شمرده‌اند » .\r\n1007 - عبد الله بن سنان گويد : امام صادق عليه السّلام فرمود : اگر از نمازت چيزى را فراموش كردى ، ركوع يا سجود ، يا تكبير را بعد متذكَّر شدى آنچه را كه فراموش كردى يا سهوا ترك كردى قضا كن .\r\nشرح : « از اين حديث فهميده مىشود كه اگر ركوع يا سجود يا تكبير كه از اركان نمازند سهوا فوت شد بايد تدارك شود اگر داخل ركن بعد نشده باشد و لو پس از تجاوز از محلّ باشد و مراد از قضا كه در لفظ حديث است بجا آوردن و تدارك آنست ، زيرا در نسخهء تهذيب ( حديث 1450 ) » فاصنع الَّذي فاتك سواء « است بجاى » فاقض الَّذي فاتك سهوا « پس در اين صورت مخالفتى با قول مشهور ندارد » .\r\n1008 - و ابو بصير ( ليث مرادى ) گويد : از امام صادق عليه السّلام پرسيدم شخصى يكى از دو سجدهء نماز را فراموش كرد و در حال قيام متذكَّر شد ؟ فرمود : اگر هنوز به ركوع نرفته آن را تدارك كند و اگر به ركوع ركعت بعد رفته و بخاطرش رسيد نماز را بپايان رساند و بعد از فراغ آن ( سجدهء فراموش شده ) را بجاى آورد و سهو سبب\r\n","description":"","footnote":"","page_name":" 541 ","page_number":549},
  {"content":"\r\nبطلان نماز او نشده است ، يا سجدهء سهو بر او نيست .\r\n1009 - و منصور بن حازم از آن حضرت عليه السّلام پرسيد : هر گاه شخص نماز كند و به خاطرش آيد كه يك سجده زياد بجا آورده است چه كند ؟ فرمود : براى زيادى ( و يا كمى ) يك سجده نماز را اعاده نمىكند ولى براى زيادى يا نقصان يك ركوع نماز را اعاده مىكند .\r\n1010 - عامر بن جذاعه گويد : امام صادق عليه السّلام فرمود : هر گاه دو ركعت اوّل نماز سالم و بدون نقص باشد آن نماز سالم و صحيح است .\r\nشرح : « مراد آنست كه اگر دو ركعت اوّل از شك سالم باشد شك در ركعات بعد را ميتوان علاج كرد و نماز را اعاده ننمود » .\r\n1011 - علىّ بن نعمان رازى گفت : من با دوستانم در سفرى بودم و در نماز بر ايشان امامت ميكردم شبى نماز مغرب را با آنان بجاى مىآوردم و سهوا در دو ركعتى سلام نماز را دادم ، ياران گفتند دو ركعت نماز كردى ، و من با ايشان سخن گفتم و ايشان نيز با من ، و گفتند : ما نماز خود را اعاده مىكنيم ، من در دل گفتم : نه من اعاده نميكنم ولى آن نماز ناتمام را به خواندن يك ركعت تمام مىكنم ، و يك ركعت بجا آوردم ، سپس به سفر ادامه داديم تا خدمت امام صادق عليه السّلام رسيدم و ماجرا را براى آن حضرت گفتم ، امام عليه السّلام فرمود : آنچه تو كردى درستتر از آنچه ايشان كردند بود ، و فرمود : آنچه تو كرده درستتر از آنچه ايشان كردند بود ، و فرمود : آن كس اعاده مىكند كه نداند چند ركعت خوانده است .\r\n","description":"","footnote":"","page_name":" 542 ","page_number":550},
  {"content":"\r\nشرح : « چون علىّ بن نعمان نماز خود را تمام مىپنداشته و سخن گفته كلامش از روى سهو بوده لذا مىتواند برخيزد و يك ركعت را كه نخوانده است بجاى آورد و همين كار را كرده ولى رفقاى او با اينكه مىدانستند نمازشان تمام نشده سخن گفته‌اند پس درست آن بود كه نماز خود را فرداى تمام كنند بعد با امام صحبت نمايند ولى اين كار را نكردند لذا امام فعل او را تصويب كرد ، و حصر در قسمت آخر خبر اضافى است نه حقيقى ( يعنى يكى از موارد اعاده ذكر شده است ) » .\r\n1012 - عمّار گويد : امام صادق عليه السّلام فرمود : هر كس در ركعت دوّم نماز ظهر يا عصر يا عشاء سهوا سلام دهد ، و بعد متذكَّر شود كه دو ركعت آخر را فراموش كرده همان جا نماز خود را تمام كند ( يعنى دو ركعت باقى مانده را بجا آورد ) هر چند به سرزمين چين رسيده باشد و اعادهء همهء نماز لازم نيست . ( گويند از مدينه تا چين با وسائل نقليهء آن زمان حدود شش ماه راه بوده است ) .\r\nشرح : « اين فتواى صدوق عليه الرّحمه است و بر همين منوال در مقنع كه كتاب رسالهء عمليهء اوست فتوا داده است و گفته كه اعاده كردن نماز فتواى يونس بن عبد الرّحمن است ، و مشهور اين خبر را حمل بر اين كرده‌اند كه حكم در صورتى است كه روى از قبله بر نتافته باشد و يا طهارتش از دست نرفته باشد ، ولى اين حمل بسيار بعيد است ، و ميتوان گفت كه در اين مورد خاصّ حكم همين است و روايت عامر بن جذاعه مؤيّد آنست » .\r\n1013 - عبيد بن زراره گويد : از امام صادق عليه السّلام پرسيدم : شخصى نماز صبح را يك ركعت ميخواند و تشهّد مىگويد ، و بر ميخزيد و رفت و آمد مىكند بعد متذكَّر مىشود يك ركعت بيش نخوانده است ، چه كند ؟ فرمود : يك ركعت ديگر به آن\r\n","description":"","footnote":"","page_name":" 543 ","page_number":551},
  {"content":"\r\nمىافزايد .\r\nشرح : « در اين مسأله كه دو ركعت اوّل يعنى فريضة الله سالم نبوده بايد شرط شود كه منافى به عمل نيامده باشد مثلا سخنى گفته باشد يا رو از قبله بر گردانده باشد يا محدث شده باشد يا فعل كثير از او بوقوع پيوسته باشد . در حديثى صحيح از محمّد بن مسلم از امام باقر عليه السّلام آمده كه فرمود : يك ركعت ناقص را بجاى آورد و اين حكم در صورتى است كه روى از قبل برنتافته باشد كه اگر روى گردانيده است بايد نماز را اعاده كند ، و بايد توجّه داشت كه در خبر گذشته موضوع دو ركعت فريضة النّبى ( ص ) بود و در اين خبر موضوع فريضة الله است و قياس درست نيست » .\r\n1104 - ابو كهمس ( ظاهرا هيثم بن عبد الله كوفى است ) از امام صادق عليه السّلام پرسيد : اگر در دو ركعت اوّل براى تشهّد نشستم و در حال جلوس گفتم : « السّلام عليك أيّها النّبىّ و رحمة الله و بركاته » آيا اين از نماز خارج شدن است ؟ فرمود : نه و لكن اگر بگوئى : « السّلام علينا و على عباد الله الصالحين » آن انصراف و خروج از نماز است .\r\nشرح : « سلام بر رسول خدا صلَّى الله عليه و آله حكمش با دو سلام ديگر متفاوت است زيرا سلام بر پيغمبر وجوبش به قرآن ثابت است و فريضة الله محسوب مىشود آنجا كه فرمود : « يا أيّها الَّذين آمنوا صلَّوا عليه و سلَّموا تسليما « لذا در تشهّد اوّل اگر سهوا بگويد معلوم نيست سجدهء سهو داشته باشد و در تشهّد اخير با گفتن آن تنها از نماز خارج نمىشود بخلاف دو سلام ديگر كه هر كجا به عمد بگويد از نماز خارج مىشود و در سهو آن سجدهء سهو لازم مىگردد » .\r\n1015 - حلبى گويد : امام صادق عليه السّلام فرمود : هر گاه شك كردى كه دو\r\n","description":"","footnote":"","page_name":" 544 ","page_number":552},
  {"content":"\r\nركعت خوانده اى يا چهار ركعت و ذهنت به هيچ طرف مايل نشد پس تشهّد بگو و سلام بده و برخيز دو ركعت ديگر بجاى آر به دو ركوع و چهار سجده ، و در آنها سورهء مباركهء حمد را تنها بخوان سپس تشهّد بجا مىآورى و سلام ميدهى ، و چنانچه سابقا دو ركعت نماز كرده باشى با اين دو ركعت چهار ركعت مىشود ، و اگر چهار ركعت كرده باشى اين دو نافله محسوب خواهد شد .\r\n1016 - جميل بن درّاج گويد : امام صادق عليه السّلام فرمود : شخصى كه نمازش را پنج ركعت خوانده است اگر در ركعت چهارم پس از دو سجده به اندازهء خواندن يك تشهّد نشسته باشد نمازش صحيح است .\r\nشرح : « فقها گويند مراد از تشهّد در اين خبر سلام نماز است ، و چون سلام نماز واجب ركنى نيست كه بتركش سهوا نماز باطل شود لذا نمازش صحيح است و تنها ركعتى از روى سهو زياد كرده » .\r\n1017 - و محمّد بن مسلم گويد : از آن حضرت عليه السّلام پرسيدم : شخصى نماز ظهر را پنج ركعت خوانده است . فرمود : اگر نميداند كه آيا در ركعت چهارم پس از انجام سجده نشسته است يا نه ، پس چهار ركعت آن را نماز ظهر قرار دهد و بنشيند و تشهّد بخواند ( و سلام دهد ) بعد دو ركعت نشسته بخواند و به آن ركعت پنجم بيفزايد كه دو ركعت نافله محسوب مىشود .\r\n","description":"","footnote":"","page_name":" 545 ","page_number":553},
  {"content":"\r\n1018 - و فضيل بن يسار از امام صادق عليه السّلام از سهو پرسيد ، فرمود : هر كس سهوش را متوجّه شود و آن را تدارك كند پس دو سجدهء سهو بر او نيست ، و سجدهء سهو واجب نيست مگر بر كسى كه نداند آيا در ركعات زياد كرده يا كم كرده است .\r\nشرح : « شايد مراد بزياده و نقصان ركعات باشد ، و مراد به سهو آنچه نماز احتياط و دو سجدهء سهو را واجب مىكند باشد » .\r\n1019 - و حلبى از آن حضرت عليه السّلام روايت كرده كه فرمود : هر گاه ندانستى كه چهار ركعت خوانده اى يا پنج ركعت و نيز ندانستى آيا زياد كرده اى يا كم پس تشهّدى بخوان و سلام ده و دو سجدهء سهو بجاى آر بدون ركوع و قراءت ، و تشهّد خفيفى پس از انجام دو سجده بجاى آر و سلام ده .\r\n1020 - و محمّد بن مسلم گويد : از امام باقر عليه السّلام پرسيدند : مردى در ركعت دوّم امام وارد نماز شد ، و زمانى كه امام نماز را تمام كرد او نيز با مردم بيرون رفت ، سپس متذكَّر شد كه يك ركعت از او فوت شده ، فرمود : يك ركعت بجاى آورد .\r\n1021 - عبد الرّحمن بن حجّاج گويد : حضرت كاظم عليه السّلام فرمود : از پدرم ابو عبد الله عليه السّلام پرسيدم : شخصى در نماز نميداند دو ركعت خوانده يا سه ركعت يا چهار ركعت چه كند ؟ فرمود : ( پس از سلام نماز در همان ركعت ) دو ركعت در حال\r\n","description":"","footnote":"","page_name":" 546 ","page_number":554},
  {"content":"\r\nايستاده بجا مىآورد و سلام ميدهد ، سپس دو ركعت در حال نشستن ميخواند .\r\nتوضيح : « در پاره اى از نسخه ها به جاى دو ركعت ايستاده يك ركعت ثبت شد است » .\r\n1022 - علىّ بن أبي حمزه گويد : از موسى بن جعفر عليهما السّلام پرسيدم : مردى ركعات نماز بر او مشتبه مىشود و نمىداند يك ركعت خوانده يا دو ركعت يا سه ركعت يا چهار ركعت ؟ حضرت پرسيد : همهء نمازها ؟ عرض كردم : آرى ، فرمود : نمازش را هر كجا رسيده سلام دهد ، و به خداوند از ( وسوسه و شرّ ) شيطان پناه برد ، و اين حالت به زودى از وى برود .\r\nشرح : « مراد كثير الشّك است ، آنكه در غالب نمازها شك مىكند » .\r\n1023 - و سهل بن اليسع در بارهء همين مسأله ( يعنى موردى كه شخص نميداند چند ركعت نماز كرده است ) از امام رضا عليه السّلام روايت كرده كه آن حضرت فرمود : بنا را بر مقدارى كه يقين دارد مىگذارد ( يعنى يك ركعت ) و بعد از سلام نماز دو سجده سهو مىكند و تشهّد خفيف ميگويد از جهت سجدهء سهو .\r\n1024 - و نيز روايت كرده‌اند در حديثى ديگر كه يك ركعت ايستاده ميخواند و دو ركعت نشسته .\r\nاگر چه ظاهرا اين اخبار با هم متفاوت است لكن در واقع اختلاف ندارند ، چون\r\n","description":"","footnote":"","page_name":" 547 ","page_number":555},
  {"content":"\r\nسهو كنند مخيّر بوده و بهر خبرى عمل كند صحيح است و درست عمل كرده است .\r\n1025 - از اسحاق بن عمّار روايت كرده‌اند كه گفت : امام كاظم عليه السّلام به من فرمود : هر گاه در نماز شك كردى بنا را بر يقين گذار ، اسحاق گويد : عرض كردم : آيا اين ترتيب كه ميفرمائيد قاعدهء كلَّى است ؟ فرمود : آرى .\r\nشرح : « ظاهر خبر آنست كه بنا را بر اقلّ گذارد ، در صورتى كه قبلا گذشت كه بنا را بر اكثر گذارد ، و ممكن است صدوق عليه الرّحمه قائل به تخيير بوده است » .\r\n1026 - عبد الله بن أبى يعفور از امام صادق عليه السّلام سؤال كرد در مورد شخصى كه دو ركعت از نماز واجب را بخواند و فراموش كند براى تشهّد بنشيند چه بايد بكند ؟\r\nآن حضرت فرمود : اگر در ركعت سوّم كه ايستاده است بخاطرش بيايد بايد بنشيند و تشهّد را بخواند ، و چنانچه متوجّه نشود تا زمانى كه به ركوع رود ، بايد نماز را تمام كند و بعد همانطور كه نشسته و قبل از آنكه سخنى بگويد دو سجدهء سهو را بجاى آورد .\r\nشرح : « ظاهر اين خبر چنين استفاده مىشود كه تشهّدى كه پس از دو سجدهء سهو بجاى مىآورد تشهّد فراموش شده را تلافى مىكند ، و مرحوم مجلسى شارح فقيه - رحمه الله - فرموده در خبرى صريح نديدم كه تشهّد فراموش شده را بايد قضا كند چنان كه مشهور است » .\r\n1027 - محمّد بن مسلم از امام صادق عليه السّلام روايت كرده كه آن حضرت فرمود : هر گاه شخصى پس از خواندن نماز شكّ كند و نداند كه سه ركعت خوانده يا چهار ركعت ولى زمانى كه از نماز فارغ ميشده اعتقاد داشته كه نماز را تمام خوانده\r\n","description":"","footnote":"","page_name":" 548 ","page_number":556},
  {"content":"\r\nاست ، در اين صورت لازم نيست نمازش را اعاده كند ، زيرا در حين فارغ شدن از نماز به حقّ نزديكتر بوده تا حال بعد از آن ، كه شكّ حاصل شده است .\r\n1028 - در كتاب نوادر ابراهيم بن هاشم آمده است : « از امام صادق عليه السّلام پرسيدند در مورد امامى كه بر چهار نفر يا پنج نفر پيش نماز باشد ؛ آنگاه شكَّى بروز كند و دو تن از مأمومين بعنوان اشاره سه بار سبحان الله بگويند يعنى امام سه ركعت خوانده است ، و سه نفر ديگر چهار بار سبحان الله بگويند كه يعنى امام چهار ركعت خوانده است ، دو نفر أوّل با ذكر تسبيح و اشاره بگويند : برخيزيد ( چون سه ركعت خوانده‌ايد ) و دستهء ديگر به اشاره بگويند : بنشينيد كه چهار ركعت تمام شده است ، و پيشنماز نظرش موافق يكى از اين دو دسته باشد يا احتمال هر دو طرف نزد او مساوى باشد ، در اين صورت ايشان چه بايد بكنند ؟ امام عليه السّلام فرمود : اگر همهء مأمومين يقين داشته باشند يا گمان آنان بر يكطرف باشد سهو امام اعتبار ندارد ، و اگر امام خود يقين داشته باشد سهو مأمومين بىاعتبار است و بايد به اعتقاد امام عمل كنند ، و سهو در سهو وجود ندارد و حكمى هم ندارد ، و در نماز مغرب و نماز صبح شكّ يا سهو در ركعات موجب بطلان نماز است ، و همچنين شكّ در دو ركعت اوّل از هر نمازى موجب بطلان نماز است ، و هر گاه نظر امام و مأمومين مختلف باشد بر ايشانست كه رعايت احتياط كرده و نماز را اعاده كنند و عمل به جزم كنند » .\r\nشرح : « احتمال دارد كه از جملهء » فعليه و عليهم في الاحتياط و الاعادة و الاخذ بالجزم « مراد آن باشد كه هر كدام به تكليف خود عمل كنند آنكه سه ركعت ميداند\r\n","description":"","footnote":"","page_name":" 549 ","page_number":557},
  {"content":"\r\nبه تكليف خود كه بايد ركعت چهارم را بجا آورد عمل نمايد و آنكه چهار ركعت ميداند سلام بدهد ، و آنكه شك دارد به تكليف شك » .\r\nو هر گاه نمازى را كه قضا شده فراموش كنى و ندانى كه چه نمازى بوده در اين صورت يك نماز دو ركعتى و يك نماز سه ركعتى و يك نماز چهار ركعتى بگزار ، حال نمازى كه فراموش شده اگر ظهر يا عصر يا عشاء باشد ، كه تو چهار ركعت خوانده اى ، و اگر مغرب باشد ، كه تو يك نماز سه ركعتى كه بجاى آن محسوب شود خوانده اى ، و اگر نماز صبح باشد ، در اين صورت هم تو نماز دو ركعتى به عوض آن خوانده و اداء تكليف كرده اى .\r\nو هر گاه در اثناى نماز از روى فراموشى - نه بعمد - سخنى بگوئى ، مثلا بگوئى :\r\nصفها را مرتّب كنيد ، در اين صورت نمازت را تمام كن ، و دو سجدهء سهو بجاى آور .\r\n1029 - و در روايتى منقولست در مورد كسى كه در اثناى نماز از روى فراموشى سخن بگويد بايد نماز را تمام كند و بعد تكبير بسيار گويد . و هر كه در ميان نماز عمدا سخنى خارج از نماز بگويد بايد نمازش را اعاده كند . ( يعنى نمازش باطل است ) و هر كه در نماز ناله كند يا آه بكشد در حكم كسيست كه غير از ذكر سخن گفته باشد يا چنانست كه سخنى گفته است ( يعنى آه كشيدن و ناله كردن در نماز حكم سخن گفتن را دارد در صورتى كه عمدى نباشد مبطل نيست ) .\r\n","description":"","footnote":"","page_name":" 550 ","page_number":558},
  {"content":"\r\nو هر گاه نماز ظهر را فراموش كنى تا آفتاب غروب كند ولى نماز عصر را از روى نسيان و بدون عمد خوانده باشى در اين صورت اگر برايت امكان دارد كه قضاى نماز ظهر را پيش از آنكه نماز مغرب فوت شود بخوانى آن را بجاى آور و گر نه اوّل نماز مغرب را بخوان و بعد قضاى ظهر را بجاى آور ، و هر گاه نماز ظهر را فراموش كنى و در اثناى نماز عصر بخاطر آوردى ، همان نماز عصر را نيّت نماز ظهر كن و با نيّت نماز ظهر آن را به اتمام برسان ، مشروط بر اينكه بيم فوت شدن وقت نماز عصر نباشد ، در غير اين صورت نماز عصر را بپايان برسان و بعد قضاى ظهر را بجاى آور ، و هر گاه نماز ظهر و عصر هر دو را فراموش كردى بخوانى و هنگام غروب خورشيد بخاطرت آمد ، ابتدا نماز ظهر را بخوان و پس از آن نماز عصر را در صورتى كه بيم نداشته باشى كه يكى از آن دو فوت شود ، پس اگر خوف يكى از آن دو نماز را داشتى اوّل نماز عصر را بخوان ، و در اين كار هيچ تأخير مكن كه هر دو نمازت فوت شود ، و بعد از نماز عصر قضاى نماز ظهر را بخوان ، و هر گاه نمازى از تو فوت شد هر زمان كه بخاطرت رسيد همانوقت قضاى آن را بجاى آور ، و اگر هنگامى بخاطرت رسيد كه در وقت فريضهء ديگرى قرار دارى ابتدا آن فريضه را بخوان و بعد نماز قضا شده را بجاى آور ، و كسى كه نماز ظهر و عصرش هر دو با هم فوت شده و او زمانى آن را به ياد آورده كه از روز به اندازه اى كه بتواند هر دو نماز را بخواند باقى است در اين صورت ابتدا نماز ظهر و بعد نماز عصر را\r\n","description":"","footnote":"","page_name":" 551 ","page_number":559},
  {"content":"\r\nبخواند ، و اگر وقت تنها به اندازه ايست كه يكى از آن دو را مىتواند بخواند ، ابتدا نماز عصر را بجاى آورد ، و هر گاه وقت باندازهء خواندن شش ركعت نماز باقى است نماز ظهر را شروع كند .\r\n1030 - امام صادق عليه السّلام فرمود : هر كس بخواهد نماز بخواند نماز را فوت نمىكند ( چون وقتش فراخ است ) ، و نماز ظهر و عصر قضاء نميشود تا هنگام فرو رفتن آفتاب ، و نماز شب يا مغرب و عشاء تا طلوع صبح قضا نمىشود .\r\nالبتّه تأخير وقتها مربوط به كسانى است كه از روى ضرورت و ناچارى يا بيمارى و يا فراموشكارى نتوانسته‌اند در وقت مقرّر و مخصوص نماز را بجاى آورند نه افراد معمولى .\r\nتوضيح : « مؤلَّف - رحمه الله - سعهء وقت را براى مضطر و بيمار و فراموشكننده ميداند ، نه براى هر كس كه بدون عذر نماز را بتعويق اندازد » .\r\nو اگر فراموش كردى نماز مغرب و عشاء را بخوانى و قبل از طلوع صبح بخاطرت آمد ، هر دو نماز را همان وقت بخوان البتّه اگر وقت هنوز باقى باشد ، ولى اگر ميترسى كه وقت به هر دو نماز وفا نكند و يكى از آن دو فوت شود اوّل نماز عشاء را بخوان ، و اگر پس از طلوع صبح بخاطر آورى ، اوّل نماز صبح و بعد نماز مغرب و پس از آن نماز\r\n","description":"","footnote":"","page_name":" 552 ","page_number":560},
  {"content":"\r\nعشاء را بخوان در حالى كه هنوز خورشيد طلوع نكرده باشد .\r\nو هر گاه خوابت برد و نماز صبح را نخواندى ، ابتداء دو ركعت نافلهء صبح را بخوان و بعد نماز صبح را .\r\nو هر گاه تشهّد ركعت دوّم را فراموش كردى و در ركعت سوّم بخاطرت آمد ، خود را فرو انداخته و بنشين و تشهّد را بخوان مشروط بر اينكه پيش از ركوع بيادت آمده باشد ، امّا اگر پس از ركوع به ياد آورى نمازت را تمام كن و چون سلام دادى دو سجدهء سهو بجاى آور و پس از آن تشهّدى را كه فوت شده بخوان . ( يعنى تشهّد خفيف را نميخوانى بلكه تشهّد وسط را مىخوانى ) .\r\nو هر گاه سر از سجده دوّم ركعت چهارم نماز برداشتى آنگاه حدثى از تو صادر شد ، اگر شهادتين را از تشهّد گفته اى نمازت صحيح است ، و اگر نگفته اى هم نمازت صحيح است ، لكن وضو بگير و بجاى خودت باز گرد و تشهّد را بخوان .\r\nو هر گاه تشهّد يا سلام نماز را فراموش كردى و بعد كه از جايگاه نمازت بيرون رفتى بخاطرت آمد رو به قبله كن خواه ايستاده و خواه نشسته و تشهّد و سلام را بجاى آور .\r\nو كسى كه يقين كند شش ركعت نماز خوانده بايد نمازش را اعاده كند ،\r\nو نيز\r\n","description":"","footnote":"","page_name":" 553 ","page_number":561},
  {"content":"\r\nكسى كه نداند چند ركعت نماز خوانده و گمان او هم بر هيچ جهتى قرار نگيرد ، يعنى نه يقين و نه گمان او نشان ندهد چند ركعت نماز خوانده ، بايد نمازش را اعاده كند . و اگر شخصى ندانسته از جانب چپ بنمازگزارى اقتدا كند وى او را بجانب راست كشاند .\r\nو كسى كه دو سجدهء سهو بر او واجب شود و فراموش كند آن را بجا آورد ، هر زمان كه بخاطرش رسيد بايد بجا آورد . و هر كس به گمان اينكه جماعت به نماز ظهر اقامه شده داخل شود بعد بفهمد عصر بوده آن را ظهر قرار دهد و بعد عصر را بخواند .\r\nو كسى كه مشغول نماز واجب شود ، و فراموش كند ، و گمان برد كه نماز نافله است يا به نماز نافله بايستد ، و بعد فراموش كند و گمان برد كه نماز واجب است ، در اين صورت همان نيّتى كه اوّل داشته و با آن مشغول نماز شده صحيح است .\r\nو اشكال ندارد كه شخص نماز ظهر را اقتداء كند به امامى كه نماز عصر ميخواند ، ولى نماز عصر را پشت سر امامى كه نماز ظهر ميخواند نكند ، مگر اينكه گمان كند كه امام نماز عصر ميگزارد ، و نماز عصر خود را با او بخواند ، و بعد متوجّه شود كه آن نماز ظهر بوده ، در اين صورت همان نمازى كه خوانده كافى است و نياز به تجديد ندارد .\r\n","description":"","footnote":"","page_name":" 554 ","page_number":562},
  {"content":"\r\n1031 - حسن بن محبوب از على بن حسن بن رباط و او از سعيد أعرج روايت كرده كه گفت : از امام صادق عليه السّلام شنيدم كه ميفرمود : همان خداوند تبارك و تعالى رسول خود صلَّى الله عليه و آله را بخواب برد يا خواب را بر او غالب گردانيد و وقت نماز صبح گذشت تا اينكه آفتاب طلوع كرد ، آنگاه پيامبر از خواب برخاست ، و ابتدا دو ركعت نافله صبح را كه قبل از طلوع فجر بايد بجا آورد خواند ، و پس از آن نماز صبح را بجا آورد ، و يك بار نيز خداوند تعالى آن حضرت را در نماز چهار ركعتى دچار فراموشى ساخت و آن حضرت در ركعت دوّم نماز را سلام داد - آنگاه امام عليه السّلام حكايت قضيّه ذى الشّمالين را بيان فرمود ، و اين دو مورد را نسبت به آن حضرت واقع نساخت ، مگر بخاطر رحمت و شفقت بر اين امّت ، تا مبادا اگر مسلمانى را خواب در ربود و نمازش قضا شد ، يا در نماز دچار فراموشى شد او را سرزنش كنند و با خود گويند فخر كائنات رسول خدا صلَّى الله عليه و آله را اين حادثه رسيد ما را سهل باشد كه سهو و خواب پديد آيد .\r\nگرد آورندهء اين كتاب - رحمه الله - فرمايد : همانا غلات و مفوّضه - كه خدايشان از رحمت خود دور بدارد - اين سهو و فراموشى رسول خدا صلَّى الله عليه و آله را قبول ندارند و قائلند : اگر جائز باشد كه پيامبر خدا صلَّى الله عليه و آله در نماز كه جاى حضور قلب است سهو نمايد پس ممكن است در تبليغ احكام الهى نيز دچار سهو شود\r\n","description":"","footnote":"","page_name":" 555 ","page_number":563},
  {"content":"\r\nزيرا نماز بر آن حضرت همچنان واجب است كه تبليغ احكام الهى واجب است .\r\n( البتّه انكار سهو پيامبر منحصر به غلات و مفوّضه نيست بلكه همهء شيعيان غير از صدوق و استادش آن را انكار مىكنند و به همان دليلى كه گذشت تمسّك مىجويند ) .\r\nاين دليل كه ايشان اقامه مىكنند ما را متقاعد و ملزم نمىكند كه لزوما چنين باشد ، زيرا شك نيست كه همهء احوال مشتركه يعنى آنچه انبياء و اوصياء با ساير مردم در آن شريكند مثل خوردن و آشاميدن و خفتن و امثال اينها هر چه بر امّت واقع مىشود بر آن حضرت نيز واقع مىشود و همچنين ، آن حضرت به نماز مأمور بود همان گونه كه ديگران آنان كه نبىّ نيستند نيز مأمور بودند ، و ساير مردم مانند آن حضرت نبى نبودند و به همين دليل چون سهو از وقايعى است كه غير از آن حضرت يعنى همگان را پديد مىآيد پس اگر بر آن حضرت نيز واقع شود منافات با نبوّت او ندارد ، و حالتى كه مختصّ آن حضرت است همانا رسالت است ، و تبليغ از شرائط و لوازم نبوّت و رسالت است ، و جايز نيست كه در تبليغ سهو واقع شود ، زيرا آن عبادت مخصوص پيامبر است و نماز عبادت مشتركه است ، و بسبب نماز بندگى آن حضرت ظاهر مىشود ، و با اثبات خواب كه بر آن حضرت عارض مىشود و بدون اراده و خواست خويش از خدمت خداوند عزّ و جلّ خود باز ميماند ، بدين وسيله معلوم مىشود كه آن حضرت خدا نيست ، زيرا كسى كه خواب و پينكى يا چرت او را فرا نميگيرد تنها خداوند حىّ و قيّوم است ، و البتّه سهو پيامبر خدا صلَّى الله عليه و آله مانند سهو ما نيست ، زيرا فراموشى\r\n","description":"","footnote":"","page_name":" 556 ","page_number":564},
  {"content":"\r\nآن حضرت از جانب خداوند عزّ و جلّ است\r\nو جز اين نيست كه خداوند متعال آن حضرت را دچار فراموشى ميسازد تا معلوم شود كه او انسانى است كه چون ساير آدميان آفريده شده ، و آن حضرت را جدا از خداوند ، پروردگار و معبود خويش قرار ندهند ، و مردمان هنگامى كه خود دچار فراموشى ميشوند با سهو پيامبر حكم آن را بدانند ، همچنين سهوى كه ما دچار مىشويم از طرف شيطان است در حالى كه شيطان بر رسول خدا صلَّى الله عليه و آله و امامان صلوات الله عليهم أجمعين راه و تسلَّط ندارند « و تنها تسلَّط شيطان بر كسانى است كه بدوستى و طرفدارى ، از او پيروى مىكنند و همان كسانى كه او را در اطاعت شريك خداوند ميگيرند » . و نيز بر آن كسانى كه از گمراهانند و پيروى او مىكنند ، و آنان كه منكر سهو آن حضرت عليه السّلام هستند جواب مىگويند يكى آنكه در ميان صحابهء آن حضرت كسى نبود كه ذو اليدين يا دو دست باشد ، و نه چنين شخصى بوده و نه چنين خبرى صحّت دارد ، و خلاف مىگويند ، زيرا اين مرد معروف است و كنيه اش أبو محمّد و نامش عمير بن عبد عمرو مشهور به ذى اليدين است و شيعه و سنّي ( يا موافق و مخالف ) از او روايت كرده‌اند و من اخبارى از او در كتاب چگونگى جنگ قاسطين در صفّين ذكر كرده‌ام .\r\nاستاد و شيخ ما محمّد بن حسن بن احمد بن وليد - رحمه الله - ميفرمود : نخستين\r\n","description":"","footnote":"","page_name":" 557 ","page_number":565},
  {"content":"\r\nمرتبه در غلوّ يا نقطهء شروع نفى فراموشى و سهو از پيامبر صلَّى الله عليه و آله است ،\r\nو اگر جايز باشد كه اخبار وارده در اين باره را ردّ كنيم ، جايز خواهد بود كه همهء اخبار را ردّ كنيم ، و ردّ همهء اخبار مستلزم ابطال دين و شريعت است ، و من گمان ميكنم كار بىپاداش و ثوابى نباشد در اقدام به تصنيف كتاب جداگانه و مستقلَّى در بارهء اثبات اين سهو پيامبر صلَّى الله عليه و آله و ردّ كسانى كه منكر آن هستند إن شاء الله .\r\nشرح : « از كلام مؤلَّف چنان پيداست كه خود قائل به سهو نيست بلكه اسهاء و انامه را تجويز مىكند بحسب رواياتى كه رسيده است ، و همچنان كه برهان قطعى بر استحالهء كلام صدوق نيست ، وقوع سهو و نوم از صلاة صبح نيز براى آن حضرت قطعى نيست ، زيرا عمير بن عبد عمرو در جنگ بدر كشته شده و در جنگ صفين نبوده و اگر ديگرى هم بوده بالاخره خبر واحد مجهولى است كه اعتماد بر آن نمىتوان نمود » .\r\n1032 - حمّاد بن عثمان از امام صادق عليه السّلام پرسيد : شخصى كه يكى از نمازهايش فوت شده ، و هنگام طلوع خورشيد يا غروب آفتاب ( يعنى هنگامى كه وقت مقرّر هيچ يك از نمازهاى فريضه نيست ) بخاطر آورد كه آن نماز فوت شده چه كند ؟\r\nآن حضرت پاسخ فرمود : بايد همان زمان كه اين أمر بيادش آمده آن را بجا آورد .\r\nپايان ترجمه جزء أوّل اين كتاب شريف و إن شاء الله جزء بعد از اوّل باب « صلاة مريض و مغمى عليه » خواهد آمد . 22 محرّم الحرام 1408 . مطابق 25 / 6 / 1366 محمّد جواد غفّارى عفى عنه .\r\n\r\n","description":"","footnote":"","page_name":" 558 ","page_number":566}
  ]