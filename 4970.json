[
  {"content":"\r\nترجمه\r\nتفسير الميزان\r\nاز علامه فقيد\r\nسيد محمد حسين طباطبائى\r\n( قدس سره )\r\nمترجم : سيد محمد باقر موسوى همدانى\r\nجلد شانزدهم\r\n","description":"","footnote":"","page_name":" 1 ","page_number":1},
  {"content":"\r\nناشر :\r\nدفتر انتشارات اسلامى\r\nوابسته به جامعهء مدرسين حوزهء علميهء قم\r\nنام كتاب : تفسير الميزان ( جلد شانزدهم )\r\nمؤلف : استاد علامهء طباطبائي\r\nمترجم : سيد محمد باقر موسوى همدانى\r\nزبان : فارسى\r\nنوبت چاپ :\r\nمحل چاپ : چاپخانه دفتر انتشارات اسلامى\r\nتاريخ انتشار :\r\nتعداد صفحات :\r\nموضوع اصلى : تفسير\r\n","description":"","footnote":"","page_name":" 2 ","page_number":2},
  {"content":"\r\n\r\nبسم اللَّه الرحمن الرحيم .\r\n( 28 ) سوره قصص مكى است و هشتاد و هشت آيه دارد ( 88 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nطسم ( 1 ) تِلْكَ آياتُ الْكِتابِ الْمُبِينِ ( 2 ) نَتْلُوا عَلَيْكَ مِنْ نَبَإِ مُوسى وَفِرْعَوْنَ بِالْحَقِّ لِقَوْمٍ يُؤْمِنُونَ ( 3 ) إِنَّ فِرْعَوْنَ عَلا فِي الأَرْضِ وَجَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَيَسْتَحْيِي نِساءَهُمْ إِنَّه كانَ مِنَ الْمُفْسِدِينَ ( 4 )\r\nوَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ ( 5 ) وَنُمَكِّنَ لَهُمْ فِي الأَرْضِ وَنُرِيَ فِرْعَوْنَ وَهامانَ وَجُنُودَهُما مِنْهُمْ ما كانُوا يَحْذَرُونَ ( 6 ) وَأَوْحَيْنا إِلى أُمِّ مُوسى أَنْ أَرْضِعِيه فَإِذا خِفْتِ عَلَيْه فَأَلْقِيه فِي الْيَمِّ وَلا تَخافِي وَلا تَحْزَنِي إِنَّا رَادُّوه إِلَيْكِ وَجاعِلُوه مِنَ الْمُرْسَلِينَ ( 7 ) فَالْتَقَطَه آلُ فِرْعَوْنَ لِيَكُونَ لَهُمْ عَدُوًّا وَحَزَناً إِنَّ فِرْعَوْنَ وَهامانَ وَجُنُودَهُما كانُوا خاطِئِينَ ( 8 ) وَقالَتِ امْرَأَتُ فِرْعَوْنَ قُرَّتُ عَيْنٍ لِي وَلَكَ لا تَقْتُلُوه عَسى أَنْ يَنْفَعَنا أَوْ نَتَّخِذَه وَلَداً وَهُمْ لا يَشْعُرُونَ ( 9 )\r\nوَ أَصْبَحَ فُؤادُ أُمِّ مُوسى فارِغاً إِنْ كادَتْ لَتُبْدِي بِه لَوْ لا أَنْ رَبَطْنا عَلى قَلْبِها لِتَكُونَ مِنَ الْمُؤْمِنِينَ ( 10 ) وَقالَتْ لأُخْتِه قُصِّيه فَبَصُرَتْ بِه عَنْ جُنُبٍ وَهُمْ لا يَشْعُرُونَ ( 11 ) وَحَرَّمْنا عَلَيْه الْمَراضِعَ مِنْ قَبْلُ فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَه لَكُمْ وَهُمْ لَه ناصِحُونَ ( 12 ) فَرَدَدْناه إِلى أُمِّه كَيْ تَقَرَّ عَيْنُها وَلا تَحْزَنَ وَلِتَعْلَمَ أَنَّ وَعْدَ اللَّه حَقٌّ وَلكِنَّ أَكْثَرَهُمْ لا يَعْلَمُونَ ( 13 ) وَلَمَّا بَلَغَ أَشُدَّه وَاسْتَوى آتَيْناه حُكْماً وَعِلْماً وَكَذلِكَ نَجْزِي الْمُحْسِنِينَ ( 14 )\r\n","description":"","footnote":"","page_name":" 3 ","page_number":3},
  {"content":"\r\nترجمه آيات\r\nبه نام خداوند بخشنده مهربان\r\nطسم ( 1 ) .\r\nاين قرآن آيات كتاب مبين است ( 2 ) .\r\nما از داستان موسى و فرعون آنچه حق است بر تو براى مردمى كه ايمان مىآورند مىخوانيم ( 3 ) .\r\nبه درستى كه فرعون در زمين بلندپروازى كرد و مردمش را گروه گروه ساخت ، طايفه اى از ايشان را بيچاره و ضعيف كرد ، تا آنجا كه پسرانشان را مىكشت و زنانشان را زنده مىگذاشت ، راستى كه او از مفسدان بود ( 4 ) .\r\nما در برابر او خواستيم بر آنان كه در زمين ضعيف شمرده شدند منت نهاده ايشان را پيشوايان خلق كنيم و وارث ديگران قرار دهيم ( 5 ) .\r\nو در زمين مكنتشان داده و از همين ضعفا به فرعون و هامان و لشكريان آن دو آن سرنوشتى را نشان دهيم كه از آن مىگريختند ( 6 ) .\r\nو به مادر موسى وحى كرديم كه او را شير بده ، همين كه بر جان او بيمناك شدى او را به دريا بينداز ، و مترس و غمگين مباش كه ما وى را به تو برگردانيده و از پيامبرانش مىكنيم ( 7 ) .\r\nپس آل فرعون موسى را از دريا گرفتند تا دشمن و مايه اندوه شان شود آرى فرعون و هامان و لشكريانشان خطا كردند ( و اگر از آينده اين كودك خبر مىداشتند هرگز او را از دريا نمىگرفتند ) ( 8 ) .\r\nو همسر فرعون گفت اين كودك نور چشم من و تو است ( و رو به جلادان كرد و گفت ) او را مكشيد ، شايد ما را سود بخشد ، و يا اصلا او را فرزند خود بگيريم . اين را مىگفتند ، و نمىدانستند ( كه چرا مىگويند و اين خداست كه اين پيشنهاد را به دلشان انداخته ) ( 9 ) .\r\nدر نتيجه قلب مادر موسى مطمئن و فارغ از اندوه گشت كه اگر فارغ نمىشد نزديك بود موسى را لو دهد ، اين ما بوديم كه قلبش را به جايى محكم بستيم تا از مؤمنين باشد ( 10 ) .\r\nوى به خواهر موسى گفت : از دور دنبال موسى باش ، تا از او خبرى بيابى ، خواهر موسى او را از دور ديد اما به طورى كه درباريان ملتفت نشدند ( 11 ) .\r\nما قبلا پستان همه زنان شيرده را بر او حرام كرده بوديم ، در نتيجه پستان احدى را نگرفت ، خواهرش گفت : آيا مىخواهيد شما را به خاندانى راهنمايى كنم كه براى شما سرپرستى اين كودك را به عهده بگيرند خانواده اى كه خيرخواه اين كودك باشند ( 12 ) .\r\nبا اين نقشه او را به مادرش برگردانديم تا چشمش روشن شود و غصه نخورد و تا آنكه بداند وعده\r\n","description":"","footnote":"","page_name":" 4 ","page_number":4},
  {"content":"\r\nخدا حق است ، و ليكن بيشتر مردم نمىدانند ( 13 ) .\r\nو چون به حد رشدش رسيد و جوانى تمام عيار شد او را حكمت و علم داديم ، و اين چنين به نيكوكاران پاداش مىدهيم ( 14 ) .\r\n\r\nبيان آيات\r\n\r\nغرض اين سوره وعده جميل به مؤمنين است ، مؤمنينى كه در مكه قبل از هجرت به مدينه عده اندكى بودند كه مشركين و فراعنه قريش ايشان را ضعيف و ناچيز مىشمردند ، و اقليتى كه در مكه در بين اين طاغيان در سختترين شرايط به سرمىبردند و فتنه ها و شدايد سختى را پشت سر مىگذاشتند ، خداى تعالى در اين سوره به ايشان وعده مىدهد كه به زودى بر آنان منت نهاده و پيشوايان مردم قرارشان مىدهد ، و آنان را وارث همين فراعنه مىكند ، و در زمين مكنتشان مىدهد ، و به طاغيان قومشان آنچه را كه از آن بيم داشتند نشان مىدهد .\r\nبه همين منظور براى اين مؤمنين اين قسمت از داستان موسى و فرعون را خاطرنشان مىسازد كه موسى را در شرايطى خلق كرد كه فرعون در اوج قدرت بود و بنى اسرائيل را خوار و زيردست كرده بود كه پسر بچه هايشان را مىكشت و زنانشان را زنده مىگذاشت ، آرى خداوند در چنين شرايطى موسى را آفريد و مهمتر آنكه او را در دامن دشمنش يعنى خود فرعون پرورش داد ، تا وقتى كه به حد رشد رسيد ، آن گاه او را از شر فرعون نجات داد و از بين فرعونيان به سوى مدين روانه اش نمود ، و پس از مدتى به عنوان رسالت دوباره به سوى ايشان بر گردانيد ، با معجزاتى آشكار تا آنكه فرعون و لشكريانش تا آخرين نفر را غرق كرده و بنى اسرائيل را وارث آنان نمود ، و تورات را بر موسى نازل فرمود ، تا هدايت و بصيرت براى مؤمنين باشد .\r\nو عين همين سنت را در ميان مؤمنين به اسلام جارى خواهد كرد ، و ايشان را به ملك و عزت و سلطنت خواهد رسانيد ، و رسول خدا ( ص ) را دوباره به وطن باز خواهد گردانيد .\r\nآن گاه از اين داستان منتقل مىشود به بيان اين كه در حكمت خدا لازم است كه از جانب خودش كتابى نازل كند ، تا دعوت حق آن جناب نيز كتاب داشته باشد ، سپس سخنان طعنآميز مشركين را كه در باره دعوت قرآن زده‌اند كه : چرا به وى آنچه به موسى داده شد ندادند ؟ نقل فرموده و از آن پاسخ مىدهد ، و نيز علت ايمان نياوردن آنان را نقل نموده به اين\r\n","description":"","footnote":"","page_name":" 5 ","page_number":5},
  {"content":"\r\nكه اگر به تو ايمان بياوريم و هدايت تو را پيروى كنيم قدرت ما از ما سلب مىشود ، و از آن پاسخ مىدهد ، و به اين منظور داستان قارون و فرو رفتنش در زمين را برايشان مجسم مىسازد .\r\nو اين سوره به طورى كه سياق آياتش شهادت مىدهد مكى است ، و چهارده آيه اى كه ما از اول در اينجا آورديم يك فصل است ، كه داستان موسى را از روز ولادت تا روز بلوغ بيان مىكند .\r\n* ( « طسم تِلْكَ آياتُ الْكِتابِ الْمُبِينِ » ) * تفسير و بحث اين آيه در آياتى نظير اين آيه گذشت .\r\n* ( « نَتْلُوا عَلَيْكَ مِنْ نَبَإِ مُوسى وَفِرْعَوْنَ بِالْحَقِّ لِقَوْمٍ يُؤْمِنُونَ » ) * كلمه « من » تبعيض را مىرساند ، و كلمه « بالحق » متعلق است به كلمه « نتلوا » و معنايش اين است كه : ما بعضى از اخبار موسى را برايت تلاوت مىكنيم تلاوتى كه متلبس به لباس حق باشد . پس هر چه تلاوت مىشود از ناحيه ما و به وحى ما است ، بدون اينكه شيطان در القاى آن ذره‌اى مداخله داشته باشد ، ممكن هم هست كه متعلق به كلمه « نبا » باشد كه در اين صورت معنى چنين مىشود : ما پاره اى از اخبار موسى و فرعون را بر تو مىخوانيم ، در حالى كه آن اخبار متلبس به حق است و هيچ شكى در آن نيست .\r\nحرف « لام » در جمله * ( « لِقَوْمٍ يُؤْمِنُونَ » ) * لام تعليل و متعلق است به جمله « نتلوا » و معنايش اين است كه : ما قسمتى از خبر موسى و فرعون را براى خاطر قومى كه به آيات ما ايمان مىآورند بر تو مىخوانيم تا در آن تدبر كنند .\r\nو حاصل معناى آيه اين مىشود كه : ما بعضى از اخبار موسى و فرعون را بر تو مىخوانيم ، خواندنى به حق ، براى اينكه اين قوم كه به آيات ما ايمان آورده‌اند در آن تدبر كنند ، قومى كه تو را پيروى كردند ، و در دست فراعنه قريش گرفتار سختى و شكنجه گشته‌اند ، تا برايشان محقق و مسلم شود كه : خدايى كه آنان به او و به فرستاده او ايمان آورده‌اند ، و در راه او اين همه آزار و شكنجه از دشمنان تحمل كرده‌اند ، همان خدايى است كه به منظور احياى حق ، و نجات بنى اسرائيل ، و عزت دادن به آنان بعد از ذلتشان ، موسى را آفريد ، تا ايشان را از آن ذلت نجات دهد ، چه ذلتى ؟ كه فرزندانشان را مىكشتند و زنانشان را باقى مىگذاشتند ، و فرعون بر آنان بلندپروازى و قدرت نمايى كرده و چنگال قهر خود را در آنان فرو كرده ، و جور و ستمش را بر آنان احاطه داده بود .\r\nخدا موسى را در چنين جوى تاريك خلق كرد ، در محيطى كه احدى احتمال آن را نمىداد ، سپس او را در دامن دشمنش پرورانيد . آن گاه از مصر بيرونش برد ، و دوباره او را\r\n","description":"","footnote":"","page_name":" 6 ","page_number":6},
  {"content":"\r\nبرگردانيد ، در حالى كه داراى معجزه و قدرت آشكار بود ، و به وسيله او بنى اسرائيل را نجات داد و فرعون و لشكريانش را نابود كرد ، و آنان را براى نسلهاى بعد ، سرگذشت و داستانى قرار داد .\r\nپس او خداى - جل شانه - است ، كه داستان ايشان را بر پيامبرش نقل مىكند ، و با جمله * ( « لِقَوْمٍ يُؤْمِنُونَ » ) * اشاره مىفرمايد : به اينكه به زودى همان رفتار را با دشمنان اينان عملى خواهد كرد ، و بر اين مؤمنين مستضعف منت نهاده وارث دشمنانشان مىسازد ، و دقيقا آنچه با بنى اسرائيل و دشمن ايشان كرد ، با مؤمنين و دشمنانشان نيز همان را خواهد كرد .\r\n\r\n\r\n* ( « إِنَّ فِرْعَوْنَ عَلا فِي الأَرْضِ وَجَعَلَ أَهْلَها شِيَعاً يَسْتَضْعِفُ طائِفَةً مِنْهُمْ » ) * « علو » در زمين كنايه از ستمگرى و بلندپروازى است . و كلمه « شيع » جمع « شيعه » و به معناى فرقه است ، در مجمع البيان گفته : كلمه « شيع » به معناى فرقه ها است ، و هر فرقه يك شيعه است ، و اگر شيعه ناميدند ، بدين جهت است كه بعضى بعض ديگر را پيروى مىكنند . و گويا مراد از اينكه فرمود : « فرعون اهل زمين را شيعه شيعه كرد » ، اين باشد كه اهل زمين را - كه گويا منظور از آنان اهل مصر باشد ، و الف و لام در « الارض » براى عهد بوده باشد - از راه القاى اختلاف و تفرقه افكنى دسته دسته كرد ، تا كلمه آنان متفق نشود ، و يك دل و يك جهت نباشند ، تا نتوانند بر او بشورند ، و عليه او قيام نموده و امور را بر او دگرگون سازند ، آن طور كه عادت همه ملوك است ، كه چون مىخواهند قدرت خود را گسترش داده و سلطنت خود را تقويت كنند ، اين نقشه را به كار مىبرند . و كلمه « يستحيى » از « استحياء » است ، كه به معناى زنده نگاه داشتن است .\r\nو حاصل معناى آيه اين است كه : فرعون در زمين علو كرد ، و با گستردن دامنه سلطنت خود بر مردم ، و انفاذ قدرت خويش در آنان بر مردم تفوق جست ، و از راه تفرقه افكنى در ميان آنان ، مردم را دسته دسته كرد ، تا يك دل و يك جهت نشوند ، و نيروى دسته جمعى آنان ضعيف گشته ، نتوانند در مقابل قدرت او مقاومت كنند ، و از نفوذ اراده او جلوگيرى نمايند .\r\nو منظور از يك طايفه در جمله * ( « يَسْتَضْعِفُ طائِفَةً مِنْهُمْ » ) * بنى اسرائيل است ، و بنى اسرائيل فرزندان يعقوب ( ع ) مىباشند كه از زمان يوسف ( ع ) كه پدر و برادران خود را به مصر خواند ، و در آنجا منزل داد ، در مصر ماندند ، و پس از سالها زاد و ولد عده شان به هزاران نفر رسيد .\r\n\r\n","description":"","footnote":"\r\n( 1 ) مجمع البيان ، ج 7 ، ص 239 .\r\n","page_name":" 7 ","page_number":7},
  {"content":"\r\nو فرعون معاصر موسى ( ع ) با بنى اسرائيل معامله بردگان را مىكرد ، و در تضعيف آنان بسيار مىكوشيد ، و اين كار را تا بدانجا ادامه داد كه دستور داد هر چه فرزند پسر براى اين دودمان به دنيا مىآيد سر ببرند ، و دختران آنان را باقى بگذارند ، كه معلوم است سرانجام اين نقشه شوم چه بود ، او مىخواست به كلى مردان بنى اسرائيل را نابود كند ، كه در نتيجه نسل آنان به كلى منقرض مىشد .\r\nعلت اينكه فرعون چنين نقشه اى را طرح كرد ، اين بود كه وى جزو مفسدين در زمين بود ، براى اينكه خلقت عمومى كه انسانها را ايجاد كرده بود و مىكند در ميان تيره اى با تيره اى ديگر در بسط وجود فرق نگذاشته ، و تمامى قبايل و دودمانها را به طور مساوى از هستى بهره داده ، آن گاه همه را به جهازى كه به سوى حيات اجتماعى با تمتع از امتعه حيات زمين ، هدايت كند ، مجهز ساخته تا هر يك به قدر ارزش وجودى و وزن اجتماعى خود بهره مند شود .\r\nاين همان اصلاحى است كه صنع ايجاد از آن خبر مىدهد ، و تجاوز از اين سنت و آزاد ساختن قومى و برده كردن قومى ديگر ، و بهره مندى قومى از چيزهايى كه استحقاق آن را ندارند ، و محروم كردن قومى ديگر از آنچه استحقاق آن را دارند ، افساد در زمين است ، كه انسانيت را به سوى هلاكت و نابودى مىكشاند .\r\nو در اين آيه آن جو و محيطى كه موسى ( ع ) در آن متولد شد ، تصوير شده ، كه تمامى آن اسباب و شرايطى كه بنى اسرائيل را محكوم به فنا مىكرد بر او نيز احاطه داشت ، و خدا او را از ميان همه آن اسباب سالم بيرون آورد .\r\n\r\n\r\n* ( « وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الأَرْضِ ) * . . . * ( ما كانُوا يَحْذَرُونَ » ) * كلمه « من » - به طورى كه از كلام راغب استفاده مىشود - در اصل به معناى ثقل و سنگينى بوده ، و از همين جهت واحد وزن را هم در سابق « من » مىگفتند ، و منت به معناى نعمت سنگين است ، و فلانى بر فلانى منت نهاد معنايش اين است كه : او را از نعمت ، گرانبار كرد ، و نيز همو گفته : و اين كلمه به دو نحو استعمال مىشود ، يكى منت عملى مانند آيه * ( « وَنُرِيدُ أَنْ نَمُنَّ عَلَى الَّذِينَ اسْتُضْعِفُوا » ) * يعنى مىخواهيم به آنان كه در زندگى ضعيف شمرده شدند نعمتى بدهيم كه از سنگينى آن گرانبار شوند ، و دوم منت زبانى ، مانند آيه « يَمُنُّونَ عَلَيْكَ أَنْ أَسْلَمُوا - بر تو منت مىنهند كه مسلمان شده‌اند » و اين از جمله كارهاى زشت است ، مگر در صورت كفران نعمت ، اين بود خلاصه كلام راغب « 1 » .\r\n\r\n","description":"","footnote":"\r\n( 1 ) مفردات راغب ، ماده « منن » .\r\n","page_name":" 8 ","page_number":8},
  {"content":"\r\nو تمكين ضعفا در زمين به اين است كه مكانى و جايى به ايشان دهد كه مالك آنجا شوند ، و در آن استقرار يابند ، و از خليل نقل شده كه گفته : كلمه « مكان » صيغه مفعل از ماده « كون » است ، كه به خاطر اينكه بسيار در زبانها جارى مىشود ، آن را مصدرى بر وزن « فعال » گرفته ، و فعل « تمكن و تمسكن » را از آن مشتق نموده‌اند ، هم چنان كه از كلمه « منزل » با اينكه مصدر نيست ، فعل « تمنزل » را مشتق نموده‌اند « 1 » .\r\nمناسبتر آن است كه : جمله * ( « وَنُرِيدُ أَنْ نَمُنَّ . . . » ) * را حال از كلمه « طائفة » گرفته و تقدير كلام را « يستضعف طائفة منهم و نحن نريد ان نمن - فرعون طايفه اى از اهل زمين را ضعيف شمرد در حالى كه ما بر همانها كه ضعيف شمرده شدند منت مىنهيم . . . » بدانيم بعضى « 2 » ديگر از مفسرين گفته‌اند : جمله مورد بحث عطف است بر جمله * ( « إِنَّ فِرْعَوْنَ عَلا فِي الأَرْضِ » ) * . و ليكن قول اول ظاهرتر از آيه است . و كلمه « نريد » چه به احتمال اول و چه دوم حكايت حال گذشته است ، يعنى با اينكه مضارع است و معناى « مىخواهيم » را مىدهد ، و ليكن چون در حكايت حال گذشته استعمال شده معناى « خواستيم » را افاده مىكند .\r\nو جمله * ( « وَنَجْعَلَهُمْ أَئِمَّةً » ) * عطف تفسير است براى « نمن » و همچنين جملات ديگرى كه بعد از آن پى در پى آمده ، همه منت مذكور را تفسير مىكنند .\r\nو معنايش اين است كه : جوى كه ما موسى ( ع ) را در آن پروريديم جو علو فرعون در زمين و تفرقه افكنى وى در ميان مردم و استضعاف بنى اسرائيل بود ، استضعافى كه به كلى نابودشان مىكرد ، در حالى كه ما خواستيم بر همان ضعيف شدگان از هر جهت ، نعمتى ارزانى بداريم كه از سنگينى آن گرانبار شوند ، به اين كه خواستيم آنان را پيشوا كنيم ، تا ديگران به ايشان اقتدا كنند و در نتيجه پيشرو ديگران باشند ، در حالى كه سالها تابع ديگران بودند ، و نيز خواستيم آنان را وارث ديگران در زمين كنيم ، بعد از آنكه زمين در دست ديگران بود ، و خواستيم تا در زمين مكنتشان دهيم ، به اينكه قسمتى از زمين را ملك آنان كنيم ، تا در آن استقرار يابند ، و مالك آن باشند ، بعد از آنكه در زمين هيچ جايى نداشتند ، جز همان جايى كه فرعون مىخواست آنان را در آنجا مستقر كند و خواستيم تا به فرعون پادشاه مصر و هامان وزيرش و لشكريان آن دو از همين مستضعفين ، آن سرنوشت را نشان دهيم كه از آن بيمناك بودند ، و آن اين بود كه روزى بنى اسرائيل بر ايشان چيره شوند ، و ملك و سلطنت و مال و ثروت و رسم و سنت آنان را از دستشان بگيرند ، هم چنان كه خودشان\r\n\r\n","description":"","footnote":"\r\n( 1 ) مفردات راغب ماده « مكن » به نقل از خليل .\r\n( 2 ) روح المعانى ، ج 20 ، ص 43 .\r\n","page_name":" 9 ","page_number":9},
  {"content":"\r\nدر باره موسى و برادرش ( ع ) روزى كه به سوى ايشان گسيل شدند ، گفتند كه :\r\n« يُرِيدانِ أَنْ يُخْرِجاكُمْ مِنْ أَرْضِكُمْ بِسِحْرِهِما وَيَذْهَبا بِطَرِيقَتِكُمُ الْمُثْلى » « 1 » .\r\nاين آيه شريفه نقشه اى را كه فرعون براى بنى اسرائيل در سر مىپروراند تصوير نموده است ، و آن نقشه اين بود كه از بنى اسرائيل حتى يك نفر نفسكش در روى زمين باقى نگذارد ، و اين نقشه را تا آنجا به كار برده بود كه قدرتش به تمامى شؤون هستى آنان احاطه يافته و ترسش همه جوانب وجود آنان را پر كرده بود و آن قدر آن بيچارگان را خوار ساخته بود كه حكم نابودى آنان را مىداد ، البته اين ظاهر امر بود ، و اما در باطن امر اراده الهى به اين تعلق گرفته بود كه آنان را از زير يوغ وى نجات دهد ، و ثقل نعمتى را كه آل فرعون و آن ياغيان گردنكش را گمراه ساخته بود ، از آنان گرفته و به بنى اسرائيل منتقل كند ، آرى اراده الهى چنين بود كه تمامى آن اسباب و نقشه هايى را كه عليه بنى اسرائيل جريان مىيافت ، همه را به نفع آنان گرداند و آنچه به نفع آل فرعون جريان مىيافت به ضرر آنان تمامش كند ، آرى خدا حكم مىكند و كسى هم نيست كه حكمش را به تاخير اندازد .\r\n\r\n\r\n* ( « وَأَوْحَيْنا إِلى أُمِّ مُوسى أَنْ أَرْضِعِيه فَإِذا خِفْتِ عَلَيْه فَأَلْقِيه فِي الْيَمِّ . . . » ) *\r\nكلمه « اوحينا » صيغه متكلم مع الغير از فعل ماضى باب « ايحاء » است كه به معناى گفتگوى پنهانى است ، و در قرآن كريم در سخن گفتن خداى تعالى با بعضى از مخلوقاتش استعمال مىشود كه : يا به طور الهام و افكندن مطلبى به دل كسى صورت مىگيرد ، هم چنان كه در آيه : « بِأَنَّ رَبَّكَ أَوْحى لَها » « 2 » و آيه « وَأَوْحى رَبُّكَ إِلَى النَّحْلِ » « 3 » ، و آيه * ( « وَأَوْحَيْنا إِلى أُمِّ مُوسى » ) * به اين معنا آمده ، و يا به طور ديگر ، نظير وحى به انبياء و فرستادگان خدا و وحى در غير خداى تعالى از قبيل شيطان نيز استعمال مىشود ، كه به دوستان خود وحى مىكند و قرآن در آن باره مىفرمايد : « إِنَّ الشَّياطِينَ لَيُوحُونَ إِلى أَوْلِيائِهِمْ » « 4 » .\r\nكلمه « القاء » به معناى طرح و افكندن است ، كلمه « يم » به معناى دريا و نهر بزرگ است .\r\nو در اين جمله كه فرمود : * ( « وَأَوْحَيْنا إِلى أُمِّ مُوسى » ) * با حذف قسمتى از كلمات ،\r\n\r\n","description":"","footnote":"\r\n( 1 ) اينان مىخواهند شما را با سحر خود از سرزمينتان بيرون نموده ، و راه و رسم زندگيتان را به دست نابودى و فراموشى بسپارند . سوره طه ، آيه 63 .\r\n( 2 ) چون كه پروردگارت به زمين وحى كرده . سوره زلزال ، آيه 5 .\r\n( 3 ) پروردگارت به زنبور عسل وحى كرد . سوره نحل ، آيه 68 .\r\n( 4 ) سوره انعام ، آيه 121 .\r\n","page_name":" 10 ","page_number":10},
  {"content":"\r\nايجاز ( و مختصر گويى ) به كار رفته ، و تقدير كلام چنين است : « حبلت ام موسى به و وضعته و اوحينا اليها . . . » يعنى در حالى كه شدت و بيچارگى بنى اسرائيل به اين حد رسيده بود ، مادر موسى به وى حامله شد ، ( و كسى نفهميد ) ، و او را زاييد ( باز كسى نفهميد ) و ما به مادر او وحى كرديم كه . . .\r\nو معناى آيه چنين است كه : ما با نوعى الهام به مادر موسى بعد از آنكه او را زاييد گفتيم : به موسى شير بده ، و مادامى كه از جانب فرعون احتمال خطرى نمىدهى به شير دادن ادامه بده ، و چون ترسيدى بر او - كه لشكريان فرعون خبردار شوند ، و او را گرفته مانند هزاران كودك كه همه را كشتند به قتل برسانند - او را به دريا بينداز - كه به طورى كه از روايات بر مىآيد درياى مذكور همان نيل بوده - و ديگر از كشته شدن او مترس ، و از جدايى او غمگين مشو ، كه ما دوباره او را به تو برمىگردانيم و او را از پيامبران قرار مىدهيم ، تا رسولى به سوى آل فرعون و بنى اسرائيل بوده باشد .\r\nپس جمله * ( « إِنَّا رَادُّوه إِلَيْكِ » ) * تعليل نهى در « لا تحزنى » است ، هم چنان كه جمله * ( « فَرَدَدْناه إِلى أُمِّه كَيْ تَقَرَّ عَيْنُها وَلا تَحْزَنَ » ) * نيز شاهد بر اين تعليل است . و فرق بين « خوف » و « حزن » از نظر مورد اين است كه : خوف در جايى است كه احتمال وقوع مكروهى در بين باشد ، ولى حزن در جايى است كه وقوع آن قطعى باشد ، نه احتمالى .\r\n* ( « فَالْتَقَطَه آلُ فِرْعَوْنَ لِيَكُونَ لَهُمْ عَدُوًّا وَحَزَناً إِنَّ فِرْعَوْنَ وَهامانَ وَجُنُودَهُما كانُوا خاطِئِينَ » ) *\r\n\r\n\r\nكلمه « التقاط » به معناى برخوردن به چيزى و برداشتن آن است ، بدون اينكه انسان در جستجوى آن باشد ، و از همين باب است كه به چيزى كه كسى پيدا مىكند « لقطه » مىگويند . و حرف « لام » در جمله * ( « لِيَكُونَ لَهُمْ عَدُوًّا وَحَزَناً » ) * - به طورى كه گفته‌اند « 1 » - لام عاقبت است . و كلمه « حزن » - با دو فتحه و « حزن » - با ضمه و سكون - به يك معنا است ، مانند « سقم » و « سقم » و مراد از حزن علت حزن است ، پس اگر اطلاق حزن بر موسى كرده به خاطر مبالغه در سببيت وى براى اندوه ايشان است .\r\nو كلمه « خاطئين » جمع و اسم فاعل از خطى يخطا خطا ( بر وزن علم يعلم علما ) است ، هم چنان كه مخطئ اسم فاعل از باب افعال ، از أخطأ يخطئ اخطاء مىباشد . و فرق بين « خاطئ » و « مخطئ » - به طورى كه راغب گفته - اين است كه :\r\n\r\n","description":"","footnote":"\r\n( 1 ) مجمع البيان ، ج 7 ، ص 241 .\r\n","page_name":" 11 ","page_number":11},
  {"content":"\r\nخاطئ به كسى اطلاق مىشود كه بخواهد كارى را بكند كه آن را كار خوبى نمىداند هم چنان كه در قرآن فرموده : « إِنَّ قَتْلَهُمْ كانَ خِطْأً كَبِيراً » و فرموده : « وَإِنْ كُنَّا لَخاطِئِينَ » به خلاف مخطئ ، كه در مورد كسى استعمال مىشود كه بخواهد كارى را انجام دهد كه آن را كار خوبى مىداند ، ولى صحيح از آب در نمىآيد ، و اسم مصدر آن خطا - به دو فتحه - است ، و در قرآن آمده : « وَمَنْ قَتَلَ مُؤْمِناً خَطَأً » « 1 » و معناى جامع بين اين دو لفظ عدول از جهت است « 2 » . اين بود خلاصه گفتار راغب .\r\nپس اينكه فرمود : * ( « إِنَّ فِرْعَوْنَ وَهامانَ وَجُنُودَهُما كانُوا خاطِئِينَ » ) * معنايش اين است كه : فرعون و هامان در آن رفتارى كه با بنى اسرائيل و موسى كردند از ترس سرنگونى ملك و از بين رفتن سلطنتشان به دست ايشان تا به خيال خود مقدرات الهى را تغيير دهند ، راه خطا پيمودند ، براى اينكه جمع بسيارى از كودكان را كه هيچ اثرى در انهدام سلطنت نداشتند ، كشتند ، و آن كودكى كه نابودى سلطنت فرعونيان به دست او بود او را از بين همه اطفال استثناء كرده ، و از دريا گرفتند ، و در دامن خود تربيت كردند .\r\nو معناى آيه اين است كه : آل فرعون موسى را در دريا يافتند ، و از آب گرفتند ، و نتيجه اين كار آن شد كه همين موسى دشمن و وسيله اندوه آنان شد ، آرى فرعون و هامان و لشكريانشان در كشتن فرزندان مردم و زنده نگهداشتن موسى خطا كار بودند ، آنان خواستند كسى را كه به زودى آنان را نابود مىكند ، نابود كنند ، ولى بازگشتند و او را با كمال جد و جهد حفظ نموده و در تربيتش مجدانه كوشيدند .\r\nبا اين بيان روشن مىشود اينكه : بعضى « 3 » خاطى بودن فرعونيان را تفسير كرده‌اند به اينكه فرعونيان گنه كار بودند ، پس خداى تعالى عقابشان كرد به اين كه دشمن ايشان را در دامن خود ايشان پرورانيد ، ضعيف است .\r\n* ( « وَقالَتِ امْرَأَتُ فِرْعَوْنَ قُرَّتُ عَيْنٍ لِي وَلَكَ لا تَقْتُلُوه عَسى أَنْ يَنْفَعَنا أَوْ نَتَّخِذَه وَلَداً وَهُمْ لا يَشْعُرُونَ » ) * .\r\nاين آيه شريفه شفاعت و ميانجيگرى همسر فرعون را حكايت مىكند كه - در هنگام گرفتن موسى از آب و آوردنش نزد فرعون آنجا بوده - خطاب به فرعون مىكند و مىگويد :\r\n* ( « قُرَّتُ عَيْنٍ لِي وَلَكَ » ) * يعنى اين كودك نور چشم من و تو است . « لا تقتلوه - او را نكشيد » در\r\n\r\n","description":"","footnote":"\r\n( 1 ) سوره نساء ، آيه 92 .\r\n( 2 ) مفردات راغب ، ماده « خطا » .\r\n( 3 ) مجمع البيان ، ج 7 ، ص 241 .\r\n","page_name":" 12 ","page_number":12},
  {"content":"\r\nاين جمله خطاب به عموم مىكند ، چون افرادى كه در كشتن اطفال به عنوان سبب ، مباشر ، آمر و مامور شركت داشته‌اند ، بسيار بوده‌اند .\r\nو همانا همسر فرعون كلام مزبور را ، به خاطر اين كه خداوند محبت موسى را در قلب وى افكنده بود ، گفت . و لذا ديگر اختيارى در كف او نماند ، و چاره اى نيافت جز اينكه نخست بلا و كشتن را از او بگرداند ، و سپس پيشنهاد فرزندى او را بكند ، كه خداى تعالى در جاى ديگر اين جريان را يكى از منتهايى دانسته كه به موسى كرده است ، فرموده : « وَأَلْقَيْتُ عَلَيْكَ مَحَبَّةً مِنِّي وَلِتُصْنَعَ عَلى عَيْنِي » « 1 » .\r\n* ( « عَسى أَنْ يَنْفَعَنا أَوْ نَتَّخِذَه وَلَداً » ) * - اين جمله را وقتى گفت كه آثار جلالت و سيماى جذبه الهى را در او بديد ، و از اين جمله كه گفت : * ( « أَوْ نَتَّخِذَه وَلَداً » ) * معلوم مىشود فرعون و همسرش پسرى نداشتند .\r\n* ( « وَهُمْ لا يَشْعُرُونَ » ) * - اين جمله حاليه است ، و معنايش اين است كه : همسر فرعون اين سخن را گفت ، و اين ميانجيگرى را كرد ، و بلاى كشتن را از موسى ( ع ) برگردانيد ، در حالى كه او و مخاطبينش نمىدانستند چه مىكنند و حقيقت حال و سرانجام كار چه مىشود .\r\n\r\n\r\n* ( « وَأَصْبَحَ فُؤادُ أُمِّ مُوسى فارِغاً إِنْ كادَتْ لَتُبْدِي بِه لَوْ لا أَنْ رَبَطْنا عَلى قَلْبِها لِتَكُونَ مِنَ الْمُؤْمِنِينَ » ) * كلمه « تبدى » از مصدر « ابداء » به معناى اظهار است . و كلمه « ربطنا » از ماده « ربط » است ، و ربط بر هر چيز ، بستن آن است ، و در آيه شريفه كنايه از اطمينان دادن به قلب مادر موسى ( ع ) است . و مراد از فراغت قلب مادر موسى اين است كه : دلش از ترس و اندوه خالى شد ، و لازمه اين فراغت قلب اين است كه ديگر خيالهاى پريشان و خاطرات وحشتزا در دلش خطور نكند ، و دلش را مضطرب نكند و دچار جزع نگردد ، و در نتيجه اسرار فرزندش موسى را كه مىبايست مخفى كند ، اظهار نكند و دشمنان پى به راز وى نبرند .\r\nما اين معنا را از اين راه استفاده كرده‌ايم كه : از ظاهر سياق برمىآيد كه سبب اظهار نكردن مادر موسى همانا فراغت خاطر او بوده ، و علت فراغت خاطرش ربط بر قلبش بوده كه خدا سبب آن شده است ، چون به او وحى فرستاد كه : « * ( لا تَخافِي وَلا تَحْزَنِي إِنَّا رَادُّوه إِلَيْكِ ) * - مترس و غم مخور كه ما او را به تو برمىگردانيم . . . » .\r\n\r\n","description":"","footnote":"\r\n( 1 ) من محبتى از خودم بر تو افكندم و براى اينكه زير نظرم رشد كنى . سوره طه ، آيه 39 .\r\n","page_name":" 13 ","page_number":13},
  {"content":"\r\nدر جمله * ( « إِنْ كادَتْ لَتُبْدِي بِه لَوْ لا . . . » ) * كلمه « ان » مخففه از مثقله است ، يعنى همانا نزديك بود كه وى پرده از راز برداشته و سر موسى را فاش سازد . و معناى اينكه فرمود :\r\n* ( « لِتَكُونَ مِنَ الْمُؤْمِنِينَ » ) * اين است كه : ما قلب او را تقويت كرديم تا از كسانى باشد كه وثوق و اطمينان به خداى تعالى دارند ، وثوق به اينكه خدا فرزندش را حفظ مىكند ، و در نتيجه صبر كند و براى او جزع نكند و در نتيجه سر او فاش نگردد .\r\nو مجموع اين جملات يعنى * ( « إِنْ كادَتْ لَتُبْدِي بِه » ) * تا آخر آيه ، در مقام بيان جمله * ( « وَأَصْبَحَ فُؤادُ أُمِّ مُوسى فارِغاً » ) * مىباشد ، و حاصل معناى آيه چنين است كه : قلب مادر موسى به سبب وحى ، از ترس و اندوهى كه باعث مىشد سر فرزندش فاش گردد خالى شد ، آرى ، اگر ما قلب او را به وسيله وحى تثبيت نمىكرديم و وثوق به محافظت خداوند از موسى پيدا نمىكرد ، نزديك بود كه سرگذشت فرزندش را با جزع و فزع اظهار نمايد .\r\nو از آنچه گذشت روشن مىگردد اينكه : بعضى از مفسرين در تفسير جمله هاى آيه مطالبى غير اين را آورده‌اند ، همه ضعيف است ، مثل آن مفسرى « 1 » كه در جمله : * ( « وَأَصْبَحَ فُؤادُ أُمِّ مُوسى فارِغاً » ) * گفته : « يعنى قلب مادر موسى وقتى كه شنيد پسرش به دام فرعون افتاده ، از شدت ترس و حيرت ، خالى از عقل شد » . يا آن مفسر « 2 » ديگر كه گفته : « قلب مادر موسى از آن وحيى كه به دو شد فارغ گشت و از ياد آن خالى شد و آن را فراموش كرد » . و يا آن مفسر « 3 » ديگر كه گفته : « يعنى قلب مادر موسى از هر چيزى غير از ياد موسى خالى گشت ، و خلاصه دلش براى موسى فارغ شد » ، زيرا هيچ يك از اين نظرات از سياق آيه استفاده نمىشود .\r\nنظير اين اقوال در ضعف ، قول ديگر « 4 » آنان است كه گفته‌اند : جواب كلمه « لو لا » حذف شده ، و تقدير كلام اين است كه : « لو لا ان ربطنا على قلبها لابدته و اظهرته » « 5 » ، و وجه اين تقدير - آن طور كه گفته شده - اين است كه : كلمه « لو لا » شبيه به ادوات شرط است كه به همين جهت بايد صدر جمله قرار گيرد ، يعنى جوابش از خودش جلوتر نيفتد ، اين نكته ، مفسرين نامبرده را وادار كرده كه جواب اين كلمه را در تقدير بگيرند ، تا جلوتر از آن نباشد . و ما در اين مطلب در ذيل آيه « وَلَقَدْ هَمَّتْ بِه وَهَمَّ بِها لَوْ لا أَنْ رَأى بُرْهانَ رَبِّه » « 6 » مناقشه كرديم - به آنجا مراجعه كنيد .\r\n\r\n","description":"","footnote":"\r\n( 1 و 2 و 3 ) روح المعانى ، ج 20 ، ص 49 .\r\n( 4 ) مجمع البيان ، ج 7 ، ص 242 .\r\n( 5 ) اگر ما قلب او را محكم نمىكرديم هر آينه آن را فاش و ظاهر مىكرد .\r\n( 6 ) سوره يوسف ، آيه 24 .\r\n","page_name":" 14 ","page_number":14},
  {"content":"\r\n\r\n\r\n* ( « وَقالَتْ لأُخْتِه قُصِّيه ، فَبَصُرَتْ بِه عَنْ جُنُبٍ وَهُمْ لا يَشْعُرُونَ » ) * در مجمع البيان گفته : « كلمه » قص « به معناى دنباله جاى پا و اثر كسى را گرفتن و رفتن است ، و قصه را هم كه به معناى داستانهاى گذشته است ، به همين جهت قصه مىگويند ، كه دومى در نقل آن از اولى پيروى مىكند . و نيز در معناى جمله » * ( فَبَصُرَتْ بِه عَنْ جُنُبٍ ) * « گفته : يعنى وى او را از دور بديد » « 1 » .\r\nو معناى آيه اين است كه : مادر موسى به خواهر موسى - كه دخترش باشد - گفت :\r\nدنبال موسى را بگير ، ببين چه بر سرش آمد ، و آب ، صندوق او را به كجا برد ؟ ، خواهر موسى هم چنان دنبال او را گرفت ، تا آنكه موسى را از دور ديد كه خدام فرعون او را گرفته‌اند ، در حالى كه فرعونيان متوجه مراقبتش نشدند .\r\n* ( « وَحَرَّمْنا عَلَيْه الْمَراضِعَ مِنْ قَبْلُ ، فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَه لَكُمْ وَهُمْ لَه ناصِحُونَ » ) * كلمه « حرمنا » از تحريم است ، كه در اين آيه به معناى حرام شرعى نيست ، بلكه به معناى تحريم تكوينى است ، و معنايش اين است كه : ما او را طورى كرديم كه از احدى پستان قبول نكرد ، و از مكيدن پستان زنان امتناع ورزيد .\r\nو اينكه فرمود : « من قبل » معنايش اين است كه موسى قبل از آنكه خواهرش نزديك شود از مكيدن پستان زنان امتناع ورزيده بود ، و كلمه « مراضع » - به طورى كه گفته‌اند - جمع « مرضعه است » يعنى زن شيرده .\r\n* ( « فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَه لَكُمْ وَهُمْ لَه ناصِحُونَ » ) * - اين جمله تفريع بر مطالب قبل است ، چيزى كه هست از سياق برمىآيد كه در اينجا چيزى حذف شده ، گويا فرموده : « و حرمنا عليه المراضع غير امه من قبل ان تجىء اخته فكلما اتوا له بمرضع لترضعه لم يقبل ثديها فلما جاءت اخته و رأت الحال قالت عند ذلك لال فرعون هل ادلكم على اهل بيت يكفلونه لنفعكم و هم له ناصحون - يعنى ما قبل از آنكه خواهر موسى برسد زنان شيرده را بر او حرام كرديم ، و طورى كرديم كه پستان غير مادرش را نگيرد ، در نتيجه هر چه زن شيرده آوردند پستانش را قبول نكرد ، همين كه خواهرش آمد ، و وضع را بديد ، به آل فرعون گفت : آيا مىخواهيد شما را به خاندانى راهنمايى كنم كه آنان تكفل و سرپرستى اين كودك را به نفع شما به عهده بگيرند ؟ خاندانى كه خيرخواه وى باشند » .\r\n\r\n","description":"","footnote":"\r\n( 1 ) مجمع البيان ، ج 7 ، ص 242 .\r\n","page_name":" 15 ","page_number":15},
  {"content":"\r\n* ( « فَرَدَدْناه إِلى أُمِّه كَيْ تَقَرَّ عَيْنُها وَلا تَحْزَنَ وَلِتَعْلَمَ أَنَّ وَعْدَ اللَّه حَقٌّ وَلكِنَّ أَكْثَرَهُمْ لا يَعْلَمُونَ » ) * اين آيه با حرف فايى كه بر سرش آمده تفريع بر مطالب قبل شده ، البته با مطالبى كه در آيه نيامده ، ولى سياق بر آن دلالت دارد ، و حاصل معنايش اين است كه : خواهر موسى گفت : آيا شما را راهنمايى كنم بر اهل بيتى چنين و چنان ؟ پس فرعونيان پيشنهادش را پذيرفتند ، و او ايشان را راهنمايى به مادر موسى كرد ، پس موسى را تسليم مادرش كردند ، در نتيجه او را با اين نقشه ها به مادرش برگردانيديم .\r\n* ( « كَيْ تَقَرَّ عَيْنُها وَلا تَحْزَنَ وَلِتَعْلَمَ . . . » ) * - اين جمله تعليل و بيان علت اين است كه چرا او را به مادرش برگردانديم . و مراد از كلمه « لتعلم - تا بداند » اين است كه با مشاهده فرزندش يقين پيدا كند ، و تحقق وعده خدا را به چشم ببيند ، چون مادر موسى قبل از اين جريان وعده خدا را شنيده بود ، و مىدانست كه وعده او حق است ، و ايمان به آن نيز داشت ، ولى ما موسى را به او برگردانديم تا با ديدن او يقين به حقانيت وعده خدا كند .\r\nو مراد از « وعده خدا » تنها وعده برگرداندن موسى نيست ، بلكه مطلق وعده الهى است ، به دليل اينكه فرموده « وَلكِنَّ أَكْثَرَ النَّاسِ لا يَعْلَمُونَ - ولى بيشتر مردم نمىدانند » يعنى يقين پيدا نمىكنند ، و غالبا در وعده هاى خدا گرفتار شك و ريبند ، و دلهايشان مطمئن به آن نيست و حاصل معناى آيه اين است كه : مادر موسى با مشاهده حقانيت اين وعده اى كه خدا به او داد ، يقين پيدا كرد ، به اينكه مطلق وعده هاى خدا حق است .\r\nو چه بسا بعضى « 1 » از مفسرين گفته‌اند كه : مراد از وعده خدا ، مطلق وعده هاى او نيست ، بلكه همان وعده برگرداندن موسى است به مادرش ، كه در آيه قبلى آمده بود . ولى اين تفسير با جمله « و لكن . . . » ، به بيانى كه گذشت نمىسازد .\r\n* ( « وَلَمَّا بَلَغَ أَشُدَّه وَاسْتَوى آتَيْناه حُكْماً وَعِلْماً وَكَذلِكَ نَجْزِي الْمُحْسِنِينَ » ) * « بلوغ اشد » به معناى اين است كه : انسان آن قدر زنده بماند و عمر كند تا نيروهاى بدنش به حد قوت و شدت برسد ، و اين غالبا در سن هجده سالگى صورت مىگيرد . و كلمه « استوى » از « استواء » است ، كه به معناى اعتدال و استقرار مىباشد ، پس استواء در حيات ، به معناى اين است كه : آدمى در كار زندگىاش استقرار يابد و اين در افراد ، مختلف است ، بيشتر بعد از بلوغ اشد يعنى بعد از هجده سالگى حاصل مىشود . و ما در سابق در باره بقيه الفاظ آيه\r\n\r\n","description":"","footnote":"\r\n( 1 ) تفسير فخر رازى ، ج 24 ، ص 231 .\r\n","page_name":" 16 ","page_number":16},
  {"content":"\r\nيعنى داده شدن حكم و علم و نيز در باره احسان در چند جا از اين كتاب بحث كرديم .\r\n\r\nبحث روايتى\r\n\r\nدر الدر المنثور است كه ابن ابى شيبه ، ابن منذر ، و ابن ابى حاتم ، از على بن ابى طالب ( ع ) ، روايت كرده‌اند كه در ذيل آيه * ( « وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الأَرْضِ » ) * ، فرموده : « مستضعفين فى الارض » عبارتند از : يوسف و فرزندانش « 1 » .\r\nمؤلف : شايد مراد همان بنى اسرائيل باشند و گر نه ظهور آيه در خلاف معناى مزبور روشن است .\r\nو در معانى الاخبار به سند خود از محمد بن سنان ، از مفضل بن عمر ، روايت كرده كه گفت : از امام صادق ( ع ) شنيدم ، مىفرمود : رسول خدا ( ص ) نگاهى به على و حسن و حسين ( ع ) كرد و گريست و فرمود : شما بعد از من مستضعف خواهيد شد ، مفضل مىگويد عرضه داشتم معناى اين كلام رسول خدا ( ص ) چيست ؟ فرمود : معنايش اين است كه : بعد از من شما اماميد ، چون خداوند عز و جل مىفرمايد : * ( « وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ » ) * . پس اين آيه تا روز قيامت در باره ما جريان دارد و اين پيشوايى تا روز قيامت در ما جارى است « 2 » .\r\nمؤلف : در اين كه آيه مذكور در باره ائمه اهل بيت ( ع ) است ، روايات بسيارى از طريق شيعه رسيده است ، و از اين روايت برمىآيد كه همه روايات اين باب از قبيل جرى و تطبيق مصداق بر كلى است .\r\nو در نهج البلاغه فرموده : دنيا بعد از همه سركشىهايش سرانجام زير بار ما خواهد رفت و رو به ما خواهد نمود همانند شترى كه در آغاز بچه خود را شير نمىدهد و لگدپرانى مىكند و سرانجام به وى ميل و عطوفت مىكند آن گاه اين آيه را تلاوت فرمود : * ( « وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ » ) * « 3 » .\r\nو در تفسير قمى در ذيل آيه * ( « وَأَوْحَيْنا إِلى أُمِّ مُوسى . . . » ) * گفته ، پدرم از حسن بن\r\n\r\n","description":"","footnote":"\r\n( 1 ) الدر المنثور ، ج 5 ، ص 120 .\r\n( 2 ) معانى الاخبار ، ص 79 .\r\n( 3 ) نهج البلاغه صبحى الصالح ، ص 506 .\r\n","page_name":" 17 ","page_number":17},
  {"content":"\r\nمحبوب ، از علاء بن رزين ، از محمد بن مسلم ، از ابى جعفر امام باقر ( ع ) ، برايم حديث كرد كه فرمود : وقتى مادرش به او حامله شد ، اثر حملش ظاهر نگشت تا هنگام زاييدنش ، و فرعون زنانى از قبط را مامور كرده بود بر زنان بنى اسرائيل ، تا آنان را زير نظر بگيرند كه كداميك حامله است تا گزارش دهند ، و اين بدان جهت بود كه به او خبر رسيد كه بنى اسرائيل گفته‌اند : فرزندى در ميان ما به وجود مىآيد به نام « موسى بن عمران » ، كه طومار زندگى و حكومت فرعون و يارانش به دست او درهم مىپيچد در آن هنگام فرعون سوگند خورد كه از اين به بعد هر فرزند پسر كه براى آنان به دنيا آيد او را مىكشم ، تا آنچه آنان مىخواهند نشود ، و به همين منظور در ميان مردان و زنان ايشان جدايى انداخت و مردان را زندانى كرد .\r\n\r\n\r\nو بعد از آنكه مادر موسى او را زاييد ، نگاهى پر از غم و اندوه به وى كرد و گريست و گفت : حيف از اين پسر كه هم اكنون كشته مىشود ، و او را ذبح مىكنند ، ولى خداى تعالى دل آن زن را كه موكل بر او بود به سوى موسى معطوف ساخت و او را نسبت به او عطوف و مهربان كرد . پس به مادر موسى گفت : چرا رنگت زرد شد ؟ گفت : براى اينكه مىترسم بچه‌ام را ذبح كنند ، آن زن گفت مترس ، از سوى ديگر موسى به حكم خداى تعالى چنان بود كه احدى او را نمىديد مگر آنكه علاقمند و دوستدارش مىشد هم چنان كه خداى تعالى فرموده : « وَأَلْقَيْتُ عَلَيْكَ مَحَبَّةً مِنِّي - محبتى از خودم بر تو افكندم » « 1 » .\r\nبه همين سبب زن قبطى كه موكل بر مادر موسى بود دوستدار و علاقه مند به وى شد ، و خداوند تابوت را بر مادر موسى نازل كرده ، ندايش داد كه كودك را در آن تابوت ( صندوق ) بگذار ، و به دريا بيفكن ، * ( « وَلا تَخافِي وَلا تَحْزَنِي » ) * مترس و غمناك مباش كه ما او را به تو باز مىگردانيم و از مرسلين قرارش خواهيم داد ، پس مادر موسى او را در تابوت نهاده و درب آن را محكم بست ، و به رود نيل افكند .\r\nاز سوى ديگر فرعون در ساحل رود نيل قصرى داشت ، كه براى تفريح بدانجا مىرفت و آن روز در آن قصر بود ، و همسرش آسيه نيز با او بود ، كه در ضمن تماشا ناگهان چشمش به يك سياهى افتاد كه بر روى آب بود و امواج دريا و باد با آن بازى مىكرد ، و پايين و بالايش مىبرد ، سياهى هم چنان نزديك شد ، تا به درب قصر رسيد . فرعون دستور داد آن صندوق را از آب گرفته و نزدش بردند ، همين كه درب آن را باز كرد ديد كه كودكى در ميان آن است بى درنگ گفت : اين يكى از كودكان اسرائيلى است ، ولى تا خواست اقدام به قتل او بكند خداى تعالى\r\n\r\n","description":"","footnote":"\r\n( 1 ) تفسير قمى ، ج 2 ، ص 135 .\r\n","page_name":" 18 ","page_number":18},
  {"content":"\r\nمحبت او را در دلش افكند ، محبتى بسيار شديد ، و همچنين قلب آسيه را نيز مجذوب او ساخت .\r\nفرعون خواست او را به قتل برساند ، آسيه گفت : او را نكشيد شايد ما را سود ببخشد ، و يا اصلا او را پسر خود بگيريم ، و هيچ خبر نداشتند كه اين كودك موسى است « 1 » .\r\nدر مجمع البيان در ذيل جمله : * ( « قُرَّتُ عَيْنٍ لِي وَلَكَ لا تَقْتُلُوه » ) * از رسول خدا ( ص ) روايت كرده كه فرمود : به آن كس كه به حرمتش سوگند مىخورند سوگند ، اگر آن طور كه آسيه موسى را قرة العين خود دانست فرعون نيز مىدانست خدا او را هم مانند همسرش هدايت مىكرد ، و ليكن او به خاطر آن شقاوتى كه خدا برايش نوشته بود امتناع ورزيد « 2 » .\r\nو در معانى به سند خود از محمد بن نعمان احول ، از امام صادق ( ع ) روايت كرده كه در ذيل جمله * ( « وَلَمَّا بَلَغَ أَشُدَّه وَاسْتَوى » ) * فرمود : بلوغ اشدش هجده سالگى بود ، و استوايش روييدن محاسنش « 3 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 135 .\r\n( 2 ) مجمع البيان ، ج 7 ، ص 241 .\r\n( 3 ) معانى الاخبار ، ص 226 ح 1 .\r\n","page_name":" 19 ","page_number":19},
  {"content":"\r\n\r\n\r\nوَ دَخَلَ الْمَدِينَةَ عَلى حِينِ غَفْلَةٍ مِنْ أَهْلِها فَوَجَدَ فِيها رَجُلَيْنِ يَقْتَتِلانِ هذا مِنْ شِيعَتِه وَهذا مِنْ عَدُوِّه فَاسْتَغاثَه الَّذِي مِنْ شِيعَتِه عَلَى الَّذِي مِنْ عَدُوِّه فَوَكَزَه مُوسى فَقَضى عَلَيْه قالَ هذا مِنْ عَمَلِ الشَّيْطانِ إِنَّه عَدُوٌّ مُضِلٌّ مُبِينٌ ( 15 ) قالَ رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَه إِنَّه هُوَ الْغَفُورُ الرَّحِيمُ ( 16 ) قالَ رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ ( 17 ) فَأَصْبَحَ فِي الْمَدِينَةِ خائِفاً يَتَرَقَّبُ فَإِذَا الَّذِي اسْتَنْصَرَه بِالأَمْسِ يَسْتَصْرِخُه قالَ لَه مُوسى إِنَّكَ لَغَوِيٌّ مُبِينٌ ( 18 ) فَلَمَّا أَنْ أَرادَ أَنْ يَبْطِشَ بِالَّذِي هُوَ عَدُوٌّ لَهُما قالَ يا مُوسى أتُرِيدُ أَنْ تَقْتُلَنِي كَما قَتَلْتَ نَفْساً بِالأَمْسِ إِنْ تُرِيدُ إِلَّا أَنْ تَكُونَ جَبَّاراً فِي الأَرْضِ وَما تُرِيدُ أَنْ تَكُونَ مِنَ الْمُصْلِحِينَ ( 19 )\r\nوَ جاءَ رَجُلٌ مِنْ أَقْصَى الْمَدِينَةِ يَسْعى قالَ يا مُوسى إِنَّ الْمَلأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ النَّاصِحِينَ ( 20 ) فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ ( 21 )\r\nترجمه آيات\r\nروزى در هنگامى كه مردم سرگرم بودند از كاخ فرعون كه دور از شهر بود بيرون آمده داخل شهر شد ، در شهر به دو نفر برخورد كرد كه يكديگر را كتك كارى مىكردند يكى از بنى اسرائيل بود و يكى ديگر از قبطيان ، آنكه از پيروان موسى بود موسى را به كمك طلبيد تا شر قبطى را از او بگرداند ، موسى مرد\r\n","description":"","footnote":"","page_name":" 20 ","page_number":20},
  {"content":"\r\nقبطى را بزد اما زدن همان و افتادن و مردن قبطى همان . موسى با خود گفت : اين از عمل شيطان بود كه او دشمنى است گمراه كننده و آشكار ( 15 ) .\r\nگفت پروردگارا من به خود ستم كردم اثر اين جرم را محو كن و خدا هم اثر آن را محو كرد آرى خدا آمرزنده مهربان است ( 16 ) .\r\nموسى گفت پروردگارا به خاطر اين نعمت كه به من ارزانى داشتى تا آخر عمرم هرگز پشتيبان مجرمين نمىشوم ( 17 ) .\r\nفرداى آن روز در شهر نگران مىگشت كه ناگهان همان شخص ديروزى را ديد كه داشت او را به يارى مىطلبيد و از دور صدايش مىزد موسى به او گفت : تو گمراهى آشكارى ( 18 ) .\r\nهمين كه خواست دست به دشمن او و دشمن خودش بيازد مرد گفت : اى موسى مىخواهى مرا هم بكشى آن چنان كه ديروز كسى را كشتى ، معلوم مىشود تو جز اين بنايى ندارى كه در زمين جبارى كنى و نمىخواهى از صلح جويان باشى ( 19 ) .\r\nو از آخر شهر ( كه قصر فرعون در آنجا بود ) مردى دوان دوان بيامد و گفت : اى موسى درباريان مشورت مىكردند كه تو را بكشند بيرون شو كه من از خيرخواهان توام ( 20 ) .\r\nموسى نگران از شهر خارج شد و گفت : پروردگارا مرا از شر مردم ستمگر نجات ده ( 21 ) .\r\n\r\nبيان آيات\r\n\r\nاين آيات فصل دوم از داستان موسى ( ع ) را بيان مىكند ، و در آن ، قسمتى از حوادث را كه بعد از رسيدنش به حد بلوغ پيش آمده ، و به بيرون شدنش از مصر و رفتنش به سوى مدين انجاميد ، ذكر مىفرمايد .\r\n* ( « وَدَخَلَ الْمَدِينَةَ عَلى حِينِ غَفْلَةٍ مِنْ أَهْلِها . . . » ) *\r\nترديدى نيست در اينكه آن شهرى كه موسى بى خبر اهل آن وارد آن شد همان شهر مصر بوده ، و تا آن روز داخل مصر نشده بود ، چون نزد فرعون زندگى مىكرده ، و از آن استفاده مىشود كه قصر فرعون در خارج شهر مصر بوده ، و موسى از آن قصر بيرون شده ، و بدون اطلاع مردم شهر به شهر وارد شده ، مؤيد اين احتمال جمله * ( « وَجاءَ رَجُلٌ مِنْ أَقْصَى الْمَدِينَةِ يَسْعى » ) * است ، كه در چند آيه بعد است ، و مىرساند آن كسى كه به شهر آمد و به موسى ( ع ) اعلام خطر كرد كه درباريان دارند براى كشتنت مشورت مىكنند ، از بيرون شهر آمد .\r\nو منظور از هنگام غفلت مردم شهر ، وقتى است كه مردم دكانها و بازارها را تعطيل\r\n","description":"","footnote":"","page_name":" 21 ","page_number":21},
  {"content":"\r\nمىكردند ، و به خانه ها مىرفتند ، و خيابانها و كوچه ها خلوت مىشد ، مانند هنگام ظهر و وسطهاى شب .\r\n* ( « فَوَجَدَ فِيها رَجُلَيْنِ يَقْتَتِلانِ » ) * - يعنى در شهر دو مرد را ديد كه با يكديگر مخاصمه مىكردند و يكديگر را كتك مىزدند و خلاصه كلمه « اقتتال » در اينجا به معناى كشتن يكديگر نيست ، بلكه به معناى زدن يكديگر است * ( « هذا مِنْ شِيعَتِه وَهذا مِنْ عَدُوِّه » ) * اين جمله حكايت حال است ، كه واقعه را مجسم مىسازد ، و بيان مىكند كه يكى از آن دو نفر اسرائيلى ، و از پيروان دين موسى ، و يكى ديگر قبطى و دشمنش بود ، اما اينكه گفتيم يكى از آن دو پيرو دين موسى بوده جهتش اين است كه : آن روز بنى اسرائيل در دين منتسب به آباى خود ابراهيم و اسحاق و يعقوب ( ع ) بودند ، هر چند كه از دين آن بزرگواران در آن روز جز اسم چيزى نمانده بود ، و بنى اسرائيل رسما تظاهر به پرستش فرعون مىكردند ، و اما اينكه گفتيم دومى قبطى و دشمن موسى بود ، جهتش اين است كه آن روز قبطيان با بنى اسرائيل دشمنى مىكردند ، و شاهد اينكه اين مرد دشمن ، قبطى بوده اين است كه : قرآن كريم از موسى حكايت مىكند كه گفت : « وَلَهُمْ عَلَيَّ ذَنْبٌ فَأَخافُ أَنْ يَقْتُلُونِ » « 1 » .\r\n* ( « فَاسْتَغاثَه الَّذِي مِنْ شِيعَتِه عَلَى الَّذِي مِنْ عَدُوِّه » ) * . كلمه « استغاثه » به معناى « استنصار » است ، چون « غوث » به معناى نصرت است ، و معناى جمله اين است كه : مرد اسرائيلى از موسى خواست تا او را عليه دشمنش كمك كند .\r\n* ( « فَوَكَزَه مُوسى فَقَضى عَلَيْه » ) * - ضمير در « وكزه » و « عليه » به آن مرد قبطى و دشمن بر مىگردد . و كلمه « وكز » - به طورى كه راغب و ديگران گفته‌اند - به معناى طعن و دفع و زدن با تمامى كف دست مىباشد « 2 » . و كلمه « قضاء » به معناى حكم است ، و اگر با حرف « على » متعدى شود ، و گفته شود « قضى عليه » كنايه از اين است كه با مردنش از كارش فارغ شد و معناى جمله اين است كه : موسى ( ع ) آن دشمن را با تمام كف دست و مشت زد و يا دفع كرد و او هم مرد . از همين تعبير استفاده مىشود كه : قتل مزبور عمدى نبوده ، زيرا اگر عمدى بود به جاى « وكزه » مىفرمود : « فقتله » .\r\n\r\n\r\n* ( « قالَ هذا مِنْ عَمَلِ الشَّيْطانِ إِنَّه عَدُوٌّ مُضِلٌّ مُبِينٌ » ) * - لفظ « هذا » اشاره به آن كتككارى است ، كه در ميان آن دو مخاصم واقع شده ، و منجر به مرگ آن قبطى شده بود ، و اينكه آن را به نوعى نسبت به عمل شيطان نسبت داد ، و صريحا نفرمود « اين عمل شيطانست » بلكه فرمود :\r\n\r\n","description":"","footnote":"\r\n( 1 ) و ايشان را بر من گناهى است مىترسم مرا بكشند . سوره شعراء ، آيه 14 .\r\n( 2 ) مفردات راغب ، ماده « وكز » .\r\n","page_name":" 22 ","page_number":22},
  {"content":"\r\n« اين از عمل شيطانست » ، و با در نظر گرفتن اينكه كلمه « من » ابتدايى است ، و معناى جنس و يا منشا بودن را مىرساند ، اين معنا را افاده مىكند كه : اين كتك كارى كه در ميان آن دو اتفاق افتاده بود ، از جنس عملى است كه به شيطان نسبت داده مىشود ، و يا از عمل شيطان ناشى مىگردد ، چون شيطان است كه در ميان آن دو عداوت و دشمنى افكنده و به كتككارى يكديگر وادارشان كرده است و كار بدانجا منجر شد كه موسى مداخله كرد . و مرد قبطى به دست او كشته شد ، و موسى دچار خطر و گرفتارى سختى گرديد . آرى موسى مىدانست كه اين جريان پنهان نمىماند ، و به زودى قبطيان عليه او مىشورند . و اشراف و درباريان و فرعون از او و از هر كسى كه در جريان مزبور مداخله داشته ، شديدترين انتقام را خواهند گرفت .\r\nاينجا بود كه متوجه شد در آن مشتى كه به آن مرد قبطى زد كه اين كار او را در معرض هلاكت قرار داد ، اشتباه كرده و اين وقوع در اشتباه را به خدا نسبت نمىدهد ، براى اينكه خداى تعالى جز به سوى حق و صواب راهنمايى نمىكند لذا حكم كرد به اينكه اين عمل منسوب به شيطان است .\r\nو اين عمل ( كشتن قبطى ) هر چند نافرمانى موسى نسبت به خداى تعالى نبود ، براى اينكه اولا خطاى بود نه عمدى ، و ثانيا جنبه دفاع از مرد اسرائيلى داشت ، و مرد كافر و ظالمى را از او دفع كرد ، و ليكن در عين حال اين طور هم نبوده كه شيطان در آن هيچ مداخله اى نداشته باشد ، چون شيطان همانطور كه از راه وسوسه آدمى را به گناه و نافرمانى خدا وا مىدارد ، همچنين او را به هر كار مخالف صواب نيز وادار مىكند ، كارى كه گناه نيست ، ليكن انجامش مايه گرفتارى و مشقت است ، هم چنان كه آدم و همسرش را از راه خوردن آن درخت ممنوع ، گرفتار نمود ، و كار آنان را به آنجا كشانيد كه از بهشت بيرون شوند .\r\nپس در حقيقت جمله * ( « هذا مِنْ عَمَلِ الشَّيْطانِ » ) * اظهار انزجار موسى ( ع ) است از آنچه واقع شد كه آن دو نفر به جان هم افتادند و او ناگزير به مداخله گرديد و كار به كشته شدن قبطى انجاميد و خلاصه ، انزجار از اين گرفتارى سخت و ندامت از آن است ، و اينكه فرمود : * ( « إِنَّه عَدُوٌّ مُضِلٌّ مُبِينٌ » ) * اشاره است از آن جناب به اينكه اين كارى كه از او سرزد نوعى ضلالت است ، كه به شيطان منسوب است ، هر چند كه نافرمانى كه موجب مؤاخذه است نبود ، بلكه صرفا اشتباه بود ، ليكن همين اشتباه هم منسوب به خدا نيست . بلكه منسوب به شيطان است كه دشمن و گمراه كننده آشكار است ، و اين واقعه كار اشتباه و از سوء تدبير او بود ، كه او را به عاقبت وخيم مبتلا مىكرد ، و به همين جهت وقتى فرعون به وى اعتراض\r\n","description":"","footnote":"","page_name":" 23 ","page_number":23},
  {"content":"\r\nكرد و گفت : « وَفَعَلْتَ فَعْلَتَكَ الَّتِي فَعَلْتَ وَأَنْتَ مِنَ الْكافِرِينَ - تو همانى كه آن كار را كردى ، و نعمت و خوبيهاى مرا در حق خودت كفران نمودى » ، در پاسخ فرمود : « فَعَلْتُها إِذاً وَأَنَا مِنَ الضَّالِّينَ - من اگر آن كار را كردم ، وقتى كردم كه از گمراهان بودم » « 1 » .\r\n* ( « قالَ رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَه إِنَّه هُوَ الْغَفُورُ الرَّحِيمُ » ) * اين جمله اعترافى از آن جناب نزد پروردگارش است به اينكه : به نفس خود ستم كرده ، چون نفس خود را به خطر انداخته بود ، و از اين اعتراف برمىآيد كه درخواست كرده و گفته : * ( « فَاغْفِرْ لِي » ) * معنايش مغفرت مصطلح ، و آمرزش گناه نيست ، بلكه مراد از آن اين است كه : خدايا اثر اين عمل را خنثى كن ، و مراد از عواقب وخيم آن خلاص گردان ، و از شر فرعون و درباريانش نجات بده ، و اين معنا از آيه « وَقَتَلْتَ نَفْساً فَنَجَّيْناكَ مِنَ الْغَمِّ » « 2 » به خوبى استفاده مىشود .\r\nو اين اعتراف به ظلم ، و درخواست مغفرت ، نظير همان طلب مغفرتى است كه قرآن كريم از آدم و همسرش حكايت كرده . و فرموده : « قالا رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ الْخاسِرِينَ » « 3 » .\r\n\r\n\r\n* ( « قالَ رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ » ) * بعضى « 4 » از مفسرين گفته‌اند : « حرف » باء « در جمله * ( » بِما أَنْعَمْتَ « ) * براى سببيت است ، و معنايش اين است كه : پروردگارا به سبب آنچه بر من انعام كردى ، اين عهد براى تو بر عهده من باشد كه هرگز ياور مجرمين نباشم ، و بنا بر اين معنا ، جمله مورد بحث عهدى است از آن جناب با خداى تعالى » .\r\nبعضى « ديگر گفته‌اند : » باء « در جمله مزبور براى قسم است ، كه جواب آن حذف شده ، و معناى آيه اين است كه : سوگند مىخورم به آن نعمتها كه به من ارزانى داشتى ، كه هر آينه توبه كنم ، و يا امتناع بورزم از اينكه پشتيبان مجرمين باشم » .\r\nبعضى ديگر گفته‌اند كه : « باء » براى قسم هست ولى قسم استعطافى است ، و قسم\r\n\r\n","description":"","footnote":"\r\n( 1 ) سوره شعراء ، آيه 20 .\r\n( 2 ) و كشتى مردى را و ما از اندوهت نجات داديم . سوره طه ، آيه 40 .\r\n( 3 ) گفتند پروردگارا ما به نفس خود ستم كرديم ، و اگر تو ما را نيامرزى ، و رحم نكنى ، به طور مسلم از زيانكاران خواهيم بود . سوره اعراف ، آيه 23 .\r\n( 4 ) تفسير فخر رازى ، ج 24 ، ص 234 .\r\n( 5 و 6 ) روح المعانى ، ج 20 ، ص 55 .\r\n","page_name":" 24 ","page_number":24},
  {"content":"\r\nاستعطافى آن سوگندى است كه در انشاء واقع مىشود ، مثل اينكه به كسى بگويى « باللَّه زرنى - تو را به خدا سراغم بيا » ، و معناى آيه بنا بر اين احتمال اين مىشود ، كه : پروردگارا تو را سوگند مىدهم كه بر من عطوفت كنى ، و مرا حفظ فرمايى ، تا در نتيجه پشتيبان مجرمين نباشم .\r\nاز ميان اين چند وجه ، وجه اولى بهتر است ، براى اينكه مراد از جمله * ( « بِما أَنْعَمْتَ عَلَيَّ » ) * - بنا به گفته اين مفسرين - انعام خدا به وى است ، يا به اين كه : او را در كودكى از شر فرعون حفظ كرد ، و به مادرش برگردانيد ، و يا به اين كه توبه اش را از قتل قبطى قبول نمود و او را بخشيد البته بنا بر اينكه از راه الهام يا خواب و امثال آن علم پيدا كرده باشد به اين كه خداى تعالى او را آمرزيده است و هر يك از اين دو احتمال باشد سوگند او سوگند به غير خداى تعالى بوده ، و معناى كلامش اين مىشود كه : سوگند مىخورم به اينكه مرا حفظ كردى كه . . . و يا سوگند مىخورم به اينكه مرا آمرزيدى كه . . . ، و اين قسم سوگند در كلام خداى تعالى سابقه ندارد ، و هيچ معهود نيست كه از كسى حكايت كرده باشد ، كه به غير خود او سوگند خورده باشد ، به همين جهت است كه گفتيم وجه اول بهتر است ، چون بنا بر وجه اول اصلا حرف ( باء ) براى سوگند نيست ، تا اين اشكال متوجه شود . * ( « فَلَنْ أَكُونَ ظَهِيراً لِلْمُجْرِمِينَ » ) * - بعضى « 1 » از مفسرين گفته‌اند : « مراد از » مجرم « آن كسى است كه غير خودش را به جرم وادار سازد ، و يا يارى او به جرم كشيده شود ، مانند همان اسرائيلى كه مرد قبطى با او در افتاد ، و يارى كردن موسى از وى ، موسى را دچار دردسر و ارتكاب جرم ساخت پس در حقيقت در كلمه » مجرمين « در اين جمله ، مجازى در نسبت به كار رفته ، چون آن مرد اسرائيلى مجرم نبود بلكه سبب شد تا موسى مرتكب جرم شود » .\r\nبعضى « 2 » ديگر گفته‌اند : « مراد از » مجرمين « فرعون و قوم اوست ، و معناى جمله اين است كه : سوگند مىخورم به انعامت بر من ، كه توبه كنم ، و ديگر با مصاحبت و ملازمت ياور و كمك كار فرعون و قومش نشوم ، و ديگر - مانند سابق - نزدش نروم ، و ملازمش نشوم ، و خلاصه سياهى لشكرش نگردم » .\r\nمفسر ديگر اين وجه را رد كرده به اينكه : « اين وجه هيچ تناسبى با مقام ندارد » .\r\nاما آنچه حق مطلب است اين است كه : جمله * ( « رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ » ) * عهد و پيمانى است از سوى موسى كه ديگر هيچ مجرمى را در جرمش كمك\r\n\r\n","description":"","footnote":"\r\n( 1 و 2 ) روح المعانى ، ج 20 ، ص 55 .\r\n","page_name":" 25 ","page_number":25},
  {"content":"\r\nنكند ، تا شكر نعمتهايى را كه به وى ارزانى داشته به جا آورده باشد ، و مراد از « نعمت » - با در نظر گرفتن اينكه قيدى به آن نزده - ولايت الهى است ، زيرا جمله « فَأُولئِكَ مَعَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَداءِ وَالصَّالِحِينَ » « 1 » ، شهادت مىدهد بر اينكه « الَّذِينَ أَنْعَمَ اللَّه عَلَيْهِمْ » عبارتند از : نبيين و صديقين و شهداء و صالحين .\r\nو اين نامبردگان اهل صراط مستقيمند ، كه به حكم آيه « اهْدِنَا الصِّراطَ الْمُسْتَقِيمَ ، صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّينَ » « 2 » ، از ضلالت و غضب خدا ايمنند و ترتب امتناع از يارى كردن مجرمين ، بر انعام به اين معنا ، ترتب روشنى است ، كه هيچ خفايى در آن نيست .\r\nاز همين جا معلوم مىشود كه مراد از « مجرمين » امثال فرعون و درباريان اويند ، نه امثال آن مرد اسرائيلى كه حضرت او را يارى كرد ، چون نه يارى كردن موسى از اسرائيلى جرم بود و نه سيلى زدنش به قبطى ، تا از آن اعمال توبه كند ، و چگونه ممكن است مرتكب جرم شده باشد ، با اينكه او از اهل صراط مستقيم است كه هرگز معصيت خداوند نمىكنند تا گمراه شوند و خداوند در قرآن تصريح كرده بر اينكه آن جناب از مخلصانى بوده ، كه شيطان راهى به اغواى آنان ندارد ، و فرموده : « إِنَّه كانَ مُخْلَصاً وَكانَ رَسُولًا نَبِيًّا » « 3 » .\r\nو نيز در همين چند آيه قبل تصريح كرد بر اينكه به او حكم و علم داد و او از نيكوكاران و از متقيان بود ، و چنين كسى را هرگز تعصب فاميلى و يا غضب بى جا گمراه نمىكند . و او را به يارى مجرم در جرمش وانمىدارد .\r\nو اگر قرآن كلمه « قال » را در حكايت كلام آن جناب سه مرتبه تكرار كرده و فرمود :\r\n* ( « قالَ هذا مِنْ عَمَلِ الشَّيْطانِ » ) * و * ( « قالَ رَبِّ إِنِّي ظَلَمْتُ نَفْسِي » ) * و * ( « قالَ رَبِّ بِما أَنْعَمْتَ عَلَيَّ » ) * براى اين است كه : سياق در اين سه جمله ، مختلف است ، چون در جمله اول حكم و قضاوت او را حكايت كرده و در جمله دوم استغفار و دعايش را . و در جمله سوم عهد و پيمانش را .\r\n* ( « فَأَصْبَحَ فِي الْمَدِينَةِ خائِفاً يَتَرَقَّبُ فَإِذَا الَّذِي اسْتَنْصَرَه بِالأَمْسِ يَسْتَصْرِخُه قالَ لَه مُوسى إِنَّكَ لَغَوِيٌّ مُبِينٌ » ) * .\r\nكلمه « اصبح » را مقيد كرد به * ( « فِي الْمَدِينَةِ » ) * تا دلالت كند بر اينكه موسى ( ع ) بعد از آن جريان ديگر به سوى قصر فرعون ( خانه اى كه تا آن روز از عمرش در\r\n\r\n","description":"","footnote":"\r\n( 1 ) سوره نساء ، آيه 69 .\r\n( 2 ) سوره فاتحه ، آيه 7 .\r\n( 3 ) سوره مريم ، آيه 51 .\r\n","page_name":" 26 ","page_number":26},
  {"content":"\r\nآنجا زندگى مىكرد ) ، برنگشت ، و شب را در شهر مصر به سر برد . و كلمه « استصراخ » به معناى استغاثه به صداى بلند است ، كه از « صراخ » به معناى صيحه و فرياد مشتق شده ، و كلمه « غوايت » به معناى خطاى از راه راست و صواب است به خلاف « رشد » كه به معنى راه راست يافتن است .\r\nو معناى آيه اين است كه : موسى آن شب را در شهر به صبح رسانيد ، - و به كاخ فرعون برنگشت - و همه شب را با ترس و نگرانى بسربرد ، و همين كه صبح شد ، دوباره همان مردى كه ديروز او را به يارى خود طلبيد ، با صداى بلند از او يارى خواست ، كه اينك مرا از چنگال يك قبطى ديگر نجات بده ، موسى از در توبيخ و سرزنش به او گفت : راستى كه تو آشكارا گمراه هستى ، كه نمىخواهى راه رشد و صواب را پيش گيرى ، و اين توبيخ بدين جهت بود كه او با مردمى دشمنى و مقاتله مىكرد كه از دشمنى و كتك كارى با آنان جز شر و فساد برنمىخاست .\r\n* ( « فَلَمَّا أَنْ أَرادَ أَنْ يَبْطِشَ بِالَّذِي هُوَ عَدُوٌّ لَهُما قالَ يا مُوسى أتُرِيدُ أَنْ تَقْتُلَنِي كَما قَتَلْتَ نَفْساً بِالأَمْسِ . . . » ) *\r\nبيشتر مفسرين « 1 » گفته‌اند : ضمير ( قال - گفت ) به مرد اسرائيلى ، همان كسى كه موسى ( ع ) را به كمك مىطلبيد ، برمىگردد ، براى اينكه مرد اسرائيلى خيال كرده بود موسى با اين توبيخ و عتابش بنا دارد او را مانند قبطى ديروز به قتل برساند ، لذا از خشم او بيمناك شد ، و گفت : اى موسى آيا مىخواهى مرا بكشى ، همانطور كه ديروز يك نفر را كشتى ؟ از سخن او ، قبطى طرف دعوايش فهميد كه قاتل قبطى ديروز موسى بوده ، لذا به دربار فرعون برگشت ، و جريان را به وى گزارش داد ، فرعون و درباريانش به مشورت نشستند ، و سر انجام تصميم بر قتل موسى گرفتند .\r\nو اين تفسير به نظر ما نيز تفسير درستى است ، براى اينكه سياق هم بدان شهادت مىدهد ، ليكن بعضىها آيه را چنين تفسير كرده‌اند كه : « گوينده اين سخن قبطى بوده ، نه اسرائيلى » و ليكن اين تفسير قابل اعتناء نيست ، و معناى بقيه الفاظ آيه روشن است .\r\nو در اينكه فرمود : * ( « أَنْ يَبْطِشَ بِالَّذِي هُوَ عَدُوٌّ لَهُما » ) * تعريضى است به تورات موجود در عصر نزول قرآن ، چون در آن تورات آمده كه دو طرف مخاصمه در آن روز اسرائيلى بوده‌اند اين جمله مىفرمايد كه نه ، موسى خواست خشم بگيرد ، بر كسى كه هم دشمن مرد اسرائيلى بود و\r\n\r\n","description":"","footnote":"\r\n( 1 ) روح المعانى ، ج 20 ، ص 57 .\r\n","page_name":" 27 ","page_number":27},
  {"content":"\r\nهم دشمن خودش ، پس هر دو اسرائيلى نبوده‌اند و نيز اين جمله تاييد مىكند كه گوينده جمله « اى موسى مىخواهى چنين و چنان كنى » اسرائيلى بوده ، نه قبطى ، براى اينكه سياق اين جمله سياق ملامت و شكايت است .\r\n* ( « وَجاءَ رَجُلٌ مِنْ أَقْصَى الْمَدِينَةِ يَسْعى قالَ يا مُوسى إِنَّ الْمَلأَ يَأْتَمِرُونَ بِكَ لِيَقْتُلُوكَ . . . » ) *\r\nكلمه « ياتمرون » از مصدر « ائتمار » مشتق است ، كه به معناى مشورت و خيرخواهى ، و ضد خيانت است . و ظاهرا جمله * ( « مِنْ أَقْصَى الْمَدِينَةِ » ) * قيد است براى جمله « جاء » .\r\nو ظاهر آيه اين است كه : اين ائتمار و مشورت در حضور فرعون و به دستور او صورت گرفته ، و اين مردى كه آمد و به موسى خبر داد كه تصميم گرفته‌اند تو را بكشند ، از همان مجلس آمده ، و قصر فرعون در اقصى و بيرون شهر مصر بوده ، موسى را از تصميم خطرناك آنان خبردار كرد ، و اشاره كرد كه از شهر بيرون شود .\r\nاين استيناسى كه از آيه مورد بحث كرديم ، نظريه سابق را كه گفتيم قصر فرعون و محل سكونتش بيرون شهر بوده ، تاييد مىكند و معناى آيه روشن است .\r\n* ( « فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ » ) * پس از شهر بيرون شد ، در حالى كه ترسان و نگران پشت سر بود ، گفت پروردگارا مرا از شر مردم ستمكار نجات بده . و در اين تاييدى است بر اين كه حضرت موسى آن عملش را كه به خطا مرد قبطى را كشت ، براى خويش جرم نمىدانست .\r\n\r\nبحث روايتى\r\n\r\nدر تفسير قمى مىگويد : موسى هم چنان نزد فرعون با ناز و نعمت زندگى مىكرد ، تا به حد بلوغ و مردى رسيد ، و موسى ( ع ) در اين مدت با فرعون گفتگو از توحيد مىكرد ، و فرعون سخت او را از اين سخنها بازمىداشت ، تا آنكه تصميم گرفت او را از بين ببرد ، موسى ناگزير از كاخ او بيرون گشته ، و وارد شهر شد ، در شهر دو نفر را ديد كه يكديگر را كتك مىزدند ، يكى در دين موسى بود ، و ديگرى در دين فرعون ، آن مردى كه در دين موسى بود موسى را به كمك طلبيد ، موسى ( ع ) او را كمك كرد ، و دشمنش را سيلى زد ، ولى همين سيلى به زندگى او خاتمه داد ، ناگزير موسى در شهر متوارى شد .\r\n","description":"","footnote":"","page_name":" 28 ","page_number":28},
  {"content":"\r\nهمين كه فرداى آن روز شد ، دوباره مرد ديروزى را ديد كه گرفتار مردى قبطى شده ، و او را محكم گرفته ، آن مرد دست به دامن موسى شد ، قبطى وقتى موسى را ديد به او گفت :\r\nآيا مىخواهى مرا هم بكشى همانطور كه ديروز يك نفر را كشتى ، ناگزير اسرائيلى را رها كرده و پا به فرار گذاشت « 1 » .\r\nو در كتاب عيون الاخبار به سند خود از على بن محمد بن جهم روايت كرده كه گفت : من در مجلس مامون حضور يافتم ، وقتى كه امام رضا ( ع ) هم نزد او بود ، مامون به آن جناب عرضه داشت : يا بن رسول اللَّه آيا اعتقاد تو آن نيست كه انبياء معصوم از گناهند ؟ فرمود : بلى ، عرضه داشت پس بگو ببينم معناى آيه * ( « فَوَكَزَه مُوسى فَقَضى عَلَيْه قالَ هذا مِنْ عَمَلِ الشَّيْطانِ » ) * چيست ؟ فرمود : موسى ( ع ) وارد يكى از شهرهاى فرعون شد ، هنگامى وارد شد كه مردم از ورودش غافل بودند ، يعنى بين مغرب و عشا بود ، و در همان موقع دو نفر را ديد كه يكديگر را مىزدند ، يكى از پيروانش ، و يكى از دشمنانش ، دشمن را به حكم خداى تعالى دفع كرد ، و لطمه اى به او زد ، كه منجر به مرگش شد ، با خود گفت : اين از عمل شيطان بود ، يعنى اين نزاع كه بين اين دو نفر درگرفت نقشه شيطان بود ، نه اينكه كشتن من از عمل شيطان بود ، « إنه » ، يعنى شيطان دشمنى گمراه كننده و آشكار است .\r\nمامون گفت : بنا بر اين پس چه معنا دارد كه موسى بگويد : « * ( رَبِّ إِنِّي ظَلَمْتُ نَفْسِي فَاغْفِرْ لِي ) * - پروردگارا من به خود ستم كردم مرا بيامرز » ؟\r\nامام فرمود : معنايش اين است كه : پروردگارا من خود را در غير آن موقعيتى كه بايد قرار دادم ، كه وارد اين شهر شدم ، * ( « فَاغْفِرْ لِي » ) * يعنى پس مرا از دشمنانت پنهان كن ، ( چون غفران به معناى پوشاندن است ) تا به من دست نيابند ، و مرا به قتل نرسانند ، خدا هم « * ( فَغَفَرَ لَه إِنَّه هُوَ الْغَفُورُ الرَّحِيمُ ) * - او را از چشم دشمنان پوشانيد ، كه او پوشاننده رحيم است » . موسى گفت : * ( « رَبِّ بِما أَنْعَمْتَ عَلَيَّ » ) * خدايا به پاس اين نعمت و نيرو كه با يك سيلى يكى از دشمنان را از پا درآوردم و به شكرانه آن تا زنده‌ام ، پشتيبان مجرمين نخواهم شد ، بلكه با اين نيرو همواره به مجاهدت و مبارزه ايشان برمىخيزم تا تو راضى گردى .\r\n* ( « فَأَصْبَحَ فِي الْمَدِينَةِ خائِفاً يَتَرَقَّبُ » ) * - آن شب را موسى با ترس و نگرانى به صبح رسانيد ، * ( « فَإِذَا الَّذِي اسْتَنْصَرَه بِالأَمْسِ يَسْتَصْرِخُه » ) * كه ناگهان همان مرد ديروزى باز او را به كمك طلبيد ، و دست به دامنش شد ، موسى گفت : تو براستى مردى گمراه آشكارى ، ديروز با\r\n\r\n","description":"","footnote":"\r\n( 1 ) تفسير قمى ، ج 2 ، ص 137 .\r\n","page_name":" 29 ","page_number":29},
  {"content":"\r\nمردى دعوا كردى ، امروز با اين مرد دعوا مىكنى ، سوگند كه تو را ادب خواهم كرد ، و خواست تا بر او خشم بگيرد ، همين كه با خشم به سوى او كه از پيروان او و دشمن قبطى امروز و قبطى ديروز بود رفت ، گفت : اى موسى آيا مىخواهى مرا بكشى هم چنان كه ديروز يك نفر را كشتى ؟ تو به نظرم به غير اين منظورى ندارى كه در زمين جبارى باشى ، و تو نمىخواهى اصلاحجو بوده باشى . مامون از اين بيان لذت برد و گفت : خدا تو را از جانب انبيايش جزاى خير دهد اى ابا الحسن « 1 » .\r\n\r\n","description":"","footnote":"\r\n( 1 ) عيون الاخبار ، ج 1 ، ص 198 .\r\n","page_name":" 30 ","page_number":30},
  {"content":"\r\n\r\n\r\nوَ لَمَّا تَوَجَّه تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ ( 22 ) وَلَمَّا وَرَدَ ماءَ مَدْيَنَ وَجَدَ عَلَيْه أُمَّةً مِنَ النَّاسِ يَسْقُونَ وَوَجَدَ مِنْ دُونِهِمُ امْرَأَتَيْنِ تَذُودانِ قالَ ما خَطْبُكُما قالَتا لا نَسْقِي حَتَّى يُصْدِرَ الرِّعاءُ وَأَبُونا شَيْخٌ كَبِيرٌ ( 23 ) فَسَقى لَهُما ثُمَّ تَوَلَّى إِلَى الظِّلِّ فَقالَ رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ ( 24 ) فَجاءَتْه إِحْداهُما تَمْشِي عَلَى اسْتِحْياءٍ قالَتْ إِنَّ أَبِي يَدْعُوكَ لِيَجْزِيَكَ أَجْرَ ما سَقَيْتَ لَنا فَلَمَّا جاءَه وَقَصَّ عَلَيْه الْقَصَصَ قالَ لا تَخَفْ نَجَوْتَ مِنَ الْقَوْمِ الظَّالِمِينَ ( 25 ) قالَتْ إِحْداهُما يا أَبَتِ اسْتَأْجِرْه إِنَّ خَيْرَ مَنِ اسْتَأْجَرْتَ الْقَوِيُّ الأَمِينُ ( 26 )\r\nقالَ إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ فَإِنْ أَتْمَمْتَ عَشْراً فَمِنْ عِنْدِكَ وَما أُرِيدُ أَنْ أَشُقَّ عَلَيْكَ سَتَجِدُنِي إِنْ شاءَ اللَّه مِنَ الصَّالِحِينَ ( 27 ) قالَ ذلِكَ بَيْنِي وَبَيْنَكَ أَيَّمَا الأَجَلَيْنِ قَضَيْتُ فَلا عُدْوانَ عَلَيَّ وَاللَّه عَلى ما نَقُولُ وَكِيلٌ ( 28 )\r\nترجمه آيات\r\nو چون موسى متوجه جانب مدين شد گفت اميدوارم كه پروردگارم مرا به راه مستقيم و راست هدايت كند ( 22 ) .\r\nو چون به آب مدين رسيد مردمى را ديد كه از چاه آب مىكشند و در طرف ديگر دور از مردم دو نفر\r\n","description":"","footnote":"","page_name":" 31 ","page_number":31},
  {"content":"\r\nزن را ديد كه گوسفندان را از اينكه مخلوط با ساير گوسفندان شوند جلوگيرى مىكردند ، موسى پرسيد چرا ايستاده‌ايد ؟ گفتند : ما آب نمىكشيم تا آنكه چوپانها گوسفندان خود را ببرند ، و پدر ما پيرى سالخورده است ( 23 ) .\r\nموسى گوسفندان ايشان را آب داده سپس به طرف سايه بازگشت و گفت : پروردگارا من به آنچه از خير بر من نازل كنى محتاجم ( 24 ) .\r\nچيزى نگذشت كه يكى از آن دو زن كه با حالت شرمگين راه مىرفت به سوى موسى آمد و گفت پدرم تو را مىخواند تا پاداش آب دادنت را بدهد ، همين كه موسى نزد پير مرد آمد و داستان خود را به او گفت ، پير مرد گفت : ديگر مترس كه از مردم ستمگر نجات يافتى ( 25 ) .\r\nيكى از آن دو زن به پدر خود گفت چه خوب است او را اجير كنى كه بهترين اجير آن كس است كه هم نيرومند باشد و هم امين ( 26 ) .\r\nپير مرد به موسى گفت مىخواهم يكى از اين دو دخترم را به همسريت درآورم در برابر اينكه هشت سال اجيرم شوى ، البته اگر ده سال كار كنى خودت كرده اى و آن دو سال جزو قرارداد ما نيست ، و من نمىخواهم بر تو سخت بگيرم و به زودى مرا خواهى يافت ان شاء اللَّه از صالحان ( 27 ) .\r\nموسى گفت اين قرارداد بين تو و خودم را قبول دارم ، هر يك از دو مدت هشت سال و ده سال را كه خواستم انجام مىدهم و تو حق اعتراض نداشته باشى و خدا بر آنچه مىگوييم وكيل است ( 28 ) .\r\n\r\nبيان آيات\r\n\r\nاين آيات فصل سوم از داستان موسى ( ع ) است ، در اين داستان بيرون شدنش از مصر به طرف مدين را آورده كه بعد از كشتن قبطى از ترس فرعون رهسپار آنجا شد ، و در آنجا با دختر پير مردى كهن سال ازدواج كرد ، و در قرآن كريم نام آن پير مرد نيامده ، ليكن در روايات امامان اهل بيت ( ع ) و پاره اى از روايات اهل سنت آمده كه او شعيب ، پيغمبر مدين بوده .\r\n* ( « وَلَمَّا تَوَجَّه تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ » ) * در مجمع البيان آمده كه كلمه « تلقاء » به معناى برابر و مقابل هر چيز است ، و نيز گفته مىشود : فلانى اين كار را از تلقاء خود كرد ، يعنى از قبل خود و به داعى نفس خود كرد ، و كلمه * ( « سَواءَ السَّبِيلِ » ) * به معناى وسط راه ، و يا راه وسط است « 1 » .\r\n\r\n","description":"","footnote":"\r\n( 1 ) مجمع البيان ، ج 7 ، ص 246 .\r\n","page_name":" 32 ","page_number":32},
  {"content":"\r\nو كلمه « مدين » - به طورى كه در كتاب مراصد الاطلاع آمده - نام شهرى بوده كه شعيب در آنجا مىزيسته ، و اين شهرى بوده در كنار درياى « قلزم » روبروى « تبوك » كه از تبوك تا آنجا شش منزل مسافت بوده ، و از تبوك بزرگتر ، چاهى هم كه گوسفندان شعيب از آن آب داده مىشد در همانجا بوده « 1 » و بعضى « 2 » ديگر گفته‌اند : « اين شهر در هشت منزلى مصر بوده ، و از قلمرو حكومت فرعون خارج بوده ، و به همين جهت موسى ( ع ) متوجه آنجا شده است » .\r\nو معناى آيه اين است كه : وقتى موسى ( ع ) بعد از بيرون شدن از مصر متوجه مدين شد ، گفت : از پروردگارم اميدوارم كه مرا به راه وسط هدايت كند ، و دچار انحراف از آن و ميل به غير آن ، نگشته و گمراه نشوم .\r\nاز سياق - به طورى كه ملاحظه مىفرماييد - برمىآيد كه آن جناب قصد مدين را داشته ، ولى راه را بلد نبوده ، از پروردگارش اميد داشته كه او را به راه مدين هدايت كند .\r\n* ( « وَلَمَّا وَرَدَ ماءَ مَدْيَنَ وَجَدَ عَلَيْه أُمَّةً مِنَ النَّاسِ يَسْقُونَ . . . » ) *\r\nكلمه « تذودان » تثنيه « تذود » است و آن مضارع است از ماده « ذود » ، كه به معناى حبس و منع است ، و مراد از آن ، اين است كه : آن دو زن گوسفندان خود را از اينكه به طرف آب بروند ، و يا از اينكه با گوسفندان مردم مخلوط شوند ، جلوگيرى مىكردند ، هم چنان كه مراد از كلمه « يسقون » آب دادن به گوسفندان و چهارپايان است و كلمه « رعاء » به معناى چوپان است ، كه كارش چرانيدن گوسفندان مىباشد .\r\nو معناى آيه اين است كه : وقتى موسى به آب « مدين » رسيد ، در آنجا جماعتى از مردم را ديد كه داشتند گوسفندان خود را آب مىدادند ، و در نزديكى آنها دو نفر زن را ديد كه گوسفندان خود را از اينكه به طرف آب بروند ، جلوگيرى مىكردند ، موسى از راه استفسار و از اينكه چرا نمىگذارند گوسفندان به طرف آب بيايند و از اينكه چرا مردى همپاى گوسفندان نيست ، پرسش كرد ، و گفت : * ( « ما خَطْبُكُما » ) * ؟ چه مىكنيد ؟ گفتند : ما گوسفندان خود را آب نمىدهيم تا آنكه چوپانها از آب دادن گوسفندان خود فارغ شوند ، يعنى ما عادتمان اين طور است ، و پدرمان پير مردى سالخورده است ، او نمىتواند خودش متصدى آب دادن به گوسفندان باشد ، و لذا ما اين كار را مىكنيم .\r\n\r\n","description":"","footnote":"\r\n( 1 ) مراصد الاطلاع ( المرصد ) ص 362 .\r\n( 2 ) مجمع البيان ، ج 7 ، ص 247 .\r\n","page_name":" 33 ","page_number":33},
  {"content":"\r\n\r\n\r\n* ( « فَسَقى لَهُما ثُمَّ تَوَلَّى إِلَى الظِّلِّ فَقالَ رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ » ) * موسى ( ع ) از گفتار آن دو دختر فهميد كه واپس شدن آن دو از آب دادن گوسفندان ، هم به خاطر نوعى تعفف و تحجب آن دو است و هم به خاطر ستم مردم به آن دو لذا پيش رفت و براى آنان آب كشيد ، و گوسفندان ايشان را سيراب كرد .\r\n* ( « ثُمَّ تَوَلَّى إِلَى الظِّلِّ فَقالَ رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ » ) * - يعنى پس از آب دادن گوسفندان برگشت به طرف سايه ، تا استراحت كند ، چون حرارت هوا بسيار زياد بود ، آن گاه گفت : « پروردگارا من به آنچه از خير به سويم نازل كرده اى محتاجم » و بيشتر مفسرين اين دعا را حمل بر درخواست طعام كرده‌اند ، تا سد جوعش شود ، بنا بر اين بهتر آن است كه بگوييم مراد از « ما » در جمله * ( « لِما أَنْزَلْتَ إِلَيَّ » ) * . نيروى بدنى است ، كه بتواند با آن اعمال صالح و كارهايى كه موجب رضاى خداست انجام دهد ، مانند دفاع از اسرائيلى ، و فرار از فرعون به قصد مدين ، و آب دادن به گوسفندان شعيب ، و « لام » بر سر كلمه « ما » به معناى « الى » است .\r\nو اين اظهار فقر و احتياج به نيرويى كه خدا آن را به وى نازل كرده و به افاضه خودش به وى داده ، كنايه است از اظهار فقر به طعامى كه آن نيروى نازله و آن موهبت را باقى نگهدارد .\r\nاز اين بيان روشن مىشود كه موسى ( ع ) در اعمال خود مراقبت شديدى داشته ، كه هيچ عملى انجام نمىداده ، و حتى اراده اش را هم نمىكرده ، مگر براى رضاى پروردگارش ، و به منظور جهاد در راه او ، حتى اعمال طبيعىاش را هم به اين منظور انجام مىداده ، غذا را به اين منظور مىخورده كه براى جهاد ، و تحصيل رضاى خدا نيرو داشته باشد .\r\nو اين نكته از سراپاى داستان او به چشم مىخورد ، چون بعد از زدن قبطى بلافاصله از اينكه نيرويش صرف يارى مظلوم و كشتن ظالمى شده ، به عنوان شكرگزارى فرموده : « رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ » و نيز وقتى كه از مصر بيرون آمد از در انزجار از ستم و ستمكار گفت : * ( « رَبِّ نَجِّنِي مِنَ الْقَوْمِ الظَّالِمِينَ » ) * و نيز وقتى كه به راه افتاد از شدت علاقه به راه حق ، و ترس از انحراف از آن راه ، اظهار اميدوارى كرد كه : * ( « عَسى رَبِّي أَنْ يَهْدِيَنِي سَواءَ السَّبِيلِ » ) * و باز وقتى كه گوسفندان شعيب را آب داد ، و به طرف سايه رفت از در مسرت از اينكه نيرويى كه خدا به او داده ، صرف در راه رضاى خدا شده ، و دريغ از اينكه اين نيرو را از كف بدهد ، و نخوردن غذا آن را سست كند ، گفت : * ( « رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ » ) * ، و نيز وقتى كه خود را اجير شعيب ( ع ) كرد و دختر او را به عقد درآورد ،\r\n","description":"","footnote":"","page_name":" 34 ","page_number":34},
  {"content":"\r\nگفت : « * ( وَاللَّه عَلى ما نَقُولُ وَكِيلٌ ) * خدا بر آنچه در اين قرارداد مىگوييم وكيل است » .\r\nو اينكه بعضى از مفسرين « لام » در كلمه « لما » را لام تعليل گرفته‌اند ، و نيز اينكه بعضى گفته‌اند : مراد از كلمه « خير » خير دينى ، يعنى نجات از ستمكاران است ، بعيد است و سياق ، آن را افاده نمىكند . « * ( فَجاءَتْه إِحْداهُما تَمْشِي عَلَى اسْتِحْياءٍ . . . » ) *\r\nضمير در « احديهما - يكى از آن دو » به كلمه « امرأتين » برمىگردد ، و اگر كلمه « استحياء » را نكره ، بدون الف و لام - آورد ، براى رساندن عظمت آن حالت است ، و مراد از اينكه راه رفتنش بر « استحياء » بوده ، اين است كه : عفت و نجابت از طرز راه رفتنش پيدا بود ، و حرف « ما » در جمله * ( « لِيَجْزِيَكَ أَجْرَ ما سَقَيْتَ لَنا » ) * مصدريه است ، و به جمله چنين معنا مىدهد كه : پدر ما تو را مىخواند تا به تو جزاى آب دادنت به گوسفندان ما را بدهد .\r\nجمله * ( « فَلَمَّا جاءَه وَقَصَّ عَلَيْه الْقَصَصَ قالَ لا تَخَفْ . . . » ) * ، اشاره دارد به اينكه شعيب در برخورد با موسى ( ع ) نخست احوال او را پرسيده ، و سپس موسى ( ع ) داستان خود را به دو گفت ، و شعيب به او تسكين نفس داد به اين كه از شر آنان نجات يافته ، چون فرعونيان بر مدين تسلطى نداشتند .\r\nدر اين جا استجابت خداوند از آن سه دعايى را كه قبلا موسى ( ع ) كرده بود ، كامل شده ، چون يكى از درخواستهايش اين بود كه خدا او را از مصر و از شر مردم ستمگر نجاتش دهد ، كه شعيب در اين آيه به وى مژده داد كه نجات يافتى ، دوم از درخواستهايش اين بود كه اميدوار بود خدا به * ( « سَواءَ السَّبِيلِ » ) * راهنمايىاش كند ، كه اين خود به منزله دعايى بود ، و وارد « مدين » شد درخواست سومش رزق بود ، كه در اينجا شعيب او را دعوت كرد كه مزد آب كشيدنش را به او بدهد ، و علاوه بر اين خداوند رزق ده سال او را تامين كرد ، و همسرى به او داد ، كه مايه سكونت و آرامش خاطرش باشد .\r\n* ( « قالَتْ إِحْداهُما يا أَبَتِ اسْتَأْجِرْه إِنَّ خَيْرَ مَنِ اسْتَأْجَرْتَ الْقَوِيُّ الأَمِينُ » ) * اينكه « استيجار » را بدون قيد ذكر فرموده ، اين معنا را مىفهماند كه مراد اين بوده كه موسى ( ع ) اجير او شود ، در همه حوائج او ، و خلاصه قائم مقام خود شعيب باشد ، در همه كارهايش ، هر چند كه به اقتضاى مقام تنها مساله چراندن گوسفندان به نظر بيايد .\r\nجمله * ( « إِنَّ خَيْرَ مَنِ اسْتَأْجَرْتَ . . . » ) * در مقام تعليل براى جمله « استاجره » است ، و اين از باب به كار بردن سبب در جاى مسبب است ، و تقدير آيه چنين است : « يا ابت استاجره لانه قوى امين ، و خير من استاجرت هو القوى الامين - اى پدر او را اجير كن كه مردى نيرومند و\r\n","description":"","footnote":"","page_name":" 35 ","page_number":35},
  {"content":"\r\nامين است ، و معلوم است كه بهترين اجير آن كسى است كه قوى و امين باشد » .\r\nو از اينكه دختر شعيب موسى ( ع ) را قوى و امين معرفى كرد ، فهميده مىشود كه آن دختر از نحوه عمل موسى ( ع ) در آب دادن گوسفندان طرز كارى ديده كه فهميده او مردى نيرومند است ، و همچنين از عفتى كه آن جناب در گفتگوى با آن دو دختر از خود نشان داد ، و از اينكه غيرتش تحريك شد ، و گوسفندان آنان را آب داد ، و نيز از طرز به راه افتادن او تا خانه پدرش شعيب چيزهايى ديده كه به عفت و امانت او پى برده است .\r\nاز اينجا معلوم مىشود كه : گوينده جمله * ( « يا أَبَتِ اسْتَأْجِرْه . . . » ) * همان دخترى بوده كه به دستور پدرش رفت و موسى ( ع ) را به خانه دعوت كرد ، هم چنان كه روايات امامان اهل بيت ( ع ) و نيز نظريه جمعى از مفسرين همين را مىگويد .\r\n* ( « قالَ إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ . . . » ) *\r\nدر اين آيه شعيب ( ع ) پيشنهادى به موسى ( ع ) مىكند ، و آن اينكه خود را براى هشت و يا ده سال اجير او كند ، در مقابل او هم يكى از دو دختر خود را به همسرى به عقد وى درآورد ، البته اين قرارداد عقد قطعى نبوده ، به شهادت اينكه شعيب ( ع ) معين نكرده كه كدام يك از آن دو همسر وى باشند .\r\nو از جمله « * ( إِحْدَى ابْنَتَيَّ هاتَيْنِ ) * - يكى از اين دو دخترم » برمىآيد كه دختران در آن هنگام حاضر بوده‌اند ، و معناى جمله * ( « عَلى أَنْ تَأْجُرَنِي ثَمانِيَ حِجَجٍ » ) * اين است كه :\r\nمىخواهم يكى از اين دو دخترم را به نكاحت درآورم ، در مقابل اينكه تو هم خودت را اجير كنى براى من در مدت هشت سال ، و كلمه « حجج » جمع حجة است ، كه مراد از آن يك سال است ، و اينكه سال را حجه خواند به اين عنايت است كه در هر سال يك بار حج بيت الحرام انجام مىشود .\r\nو از همين جا روشن مىگردد كه مساله حج خانه خدا جزو شريعت ابراهيم ( ع ) بوده ، و در نزد مردم آن دوره نيز معمول بوده است .\r\n* ( « فَإِنْ أَتْمَمْتَ عَشْراً فَمِنْ عِنْدِكَ » ) * - يعنى اگر اين هشت سال را به اختيار خودت به ده سال رساندى ، كارى است كه خودت زايد بر قرارداد كرده اى ، بدون اينكه ملزم بدان باشى .\r\n* ( « وَما أُرِيدُ أَنْ أَشُقَّ عَلَيْكَ » ) * - شعيب ( ع ) در اين جمله خبر مىدهد از نحوه كارى كه از او مىخواهد ، و مىفرمايد كه من مخدومى صالح هستم ، و نمىخواهم تو در خدمتگزارى من خود را به زحمت و مشقت اندازى .\r\n","description":"","footnote":"","page_name":" 36 ","page_number":36},
  {"content":"\r\n* ( « سَتَجِدُنِي إِنْ شاءَ اللَّه مِنَ الصَّالِحِينَ » ) * - يعنى من از صالحين هستم ، و ان شاء اللَّه تو هم اين معنا را در من خواهى يافت ، پس استثناء ( ان شاء اللَّه ) مربوط به صلاحيت او فى نفسه نيست ، بلكه متعلق است به دريافت موسى .\r\n* ( « قالَ ذلِكَ بَيْنِي وَبَيْنَكَ أَيَّمَا الأَجَلَيْنِ قَضَيْتُ فَلا عُدْوانَ عَلَيَّ وَاللَّه عَلى ما نَقُولُ وَكِيلٌ » ) * ضمير در « قال » به موسى ( ع ) برمىگردد ، موسى در پاسخ شعيب ( ع ) گفت : * ( « ذلِكَ بَيْنِي وَبَيْنَكَ » ) * يعنى اين قرارداد كه گفتى و شرطها كه كردى ، و اين معاهده كه پيشنهاد نمودى ثابت باشد بين من و تو ، نه من مخالفت آن كنم ، و نه تو . * ( « أَيَّمَا الأَجَلَيْنِ قَضَيْتُ فَلا عُدْوانَ عَلَيَّ » ) * اين جمله بيان آن دو مدتى است كه در كلام شعيب آمده و معين نشده بود ، بلكه به طور مردد گفت : اگر ده سال تمامش كنى خودت كرده اى ، و معناى جمله مورد بحث اين است كه : من خود اختيار دارم كه هر يك از اين دو مدت را بخواهم برگزينم ، خلاصه اين اختيار واگذار به من است ، اگر تنها هشت سال خدمت كردم ، تو حق ندارى مرا به بيشتر از آن ملزم كنى ، و اگر ده سال را برگزيدم باز هم نمىتوانى مرا از آن دو سال اضافى منع كنى .\r\n* ( « وَاللَّه عَلى ما نَقُولُ وَكِيلٌ » ) * - خدا را در آنچه بين خود شرط و پيمان بستند ، وكيل مىگيرد ، كه به طور ضمنى او را گواه هم گرفته ، تا در صورت تخلف و اختلاف حكم و داورى بين آن دو با او باشد ، و به همين جهت نگفت خدا شاهد باشد ، بلكه گفت وكيل باشد ، براى اينكه شهادت و داورى هميشه با خدا هست ، احتياج به شاهد گرفتن كسى ندارد ، و اما وكيل شدنش وقتى است كه كسى او را وكيل خود بگيرد مانند يعقوب كه وقتى مىخواست از فرزندانش ميثاق بگيرد كه يوسف را به او برگردانند - بنا به حكايت قرآن كريم در آيه « فَلَمَّا آتَوْه مَوْثِقَهُمْ قالَ » - گفت : « اللَّه عَلى ما نَقُولُ وَكِيلٌ - خداوند بر آنچه مىگويم وكيل است » « 1 »\r\n\r\nبحث روايتى\r\n\r\nدر كتاب كمال الدين « 2 » به سندى كه وى به سدير صيرفى دارد ، از او از امام صادق\r\n\r\n","description":"","footnote":"\r\n( 1 ) سوره يوسف ، آيه 66 .\r\n( 2 ) كمال الدين و تمام النعمة ، ص 150 .\r\n","page_name":" 37 ","page_number":37},
  {"content":"\r\n( ع ) روايت كرده كه در حديثى طولانى فرمود : مردى از اقصاى شهر دوان دوان آمد ، و گفت : اى موسى درباريان در مشورتند كه تو را به قتل برسانند ، پس بى درنگ بيرون شو ، كه من از خيرخواهان توام ، پس موسى ترسناك و انديشناك از مصر بيرون شد ، و بدون اينكه مركبى و حيوانى و خادمى با خود بردارد ، پستىها و بلنديهاى زمين را پشت سر گذاشت ، تا به سرزمين مدين رسيد ، در آنجا به درختى رسيد ، و ديد كه در زير آن ، چاهى است ، و مردمى پيرامون چاه هستند ، و آب مىكشند ، و دو دختر ضعيف هم ديد كه با خود رمه اى گوسفند دارند ، پرسيد شما چرا ايستاده‌ايد ؟ گفتند ، پدر ما پيرى سالخورده است و ما دو دختر ناتوانيم ، نمىتوانيم با اين مردان بر سر نوبت در بيفتيم ، منتظريم تا آنان از آب كشيدن فارغ شوند ، ما مشغول شويم . موسى دلش به حال آن دو دختر بسوخت ، پس دلو را از آنان گرفت و به آن دو گفت گوسفندانتان را نزديك بياوريد ، پس همه آنها را سيراب كرد ، دختران همان صبح زود كه آمده بودند ، برگشتند ، در حالى كه هنوز مردان برنگشته بودند .\r\nموسى سپس به زير درخت رفت ، و در آنجا نشست ، و گفت : پروردگارا من بدانچه كه به من از خير نازل كرده اى محتاجم . و روايت كرده كه : اين را وقتى گفت كه حتى به نيم دانه خرما هم محتاج بود ، از سوى ديگر وقتى دختران نزد پدر برگشتند از آن دو پرسيد امروز چطور به اين زودى برگشتيد ؟ گفتند بر سر چاه مردى صالح ديديم ، كه دلش به حال ما سوخت ، و برايمان آب كشيد ، پدر به يكى از دختران خود گفت ، برو آن مرد را نزد من آور ، يكى از آن دو دختر با حالت شرم و حيا نزد آن جناب آمد ، گفت پدرم تو را مىخواند تا مزد آب كشيدن تو را به تو بدهد .\r\nروايت كرده كه : موسى به دختر گفت راه را به من نشان بده ، خودت از پشت سرم بيا ، براى اينكه ما دودمان يعقوب به پشت زنان نگاه نمىكنيم ، پس وقتى نزد شعيب آمد و ماجراى خود را به دو گفت شعيب گفت مترس كه از شر مردم ستمكار نجات يافتى .\r\nآن گاه گفت : من مىخواهم يكى از اين دو دختر را به عقد تو درآورم ، به شرط اينكه تو هم هشت سال ، خودت را اجير من كنى ، اگر اين مدت را به ده سال رساندى اختيار با خود تو است پس روايت فرموده كه : موسى همان ده سال را خدمت كرد ، چون انبياء همواره طرف فضل و تماميت را اختيار مىكنند .\r\nمؤلف : در اين معنا روايتى نيز در تفسير قمى آمده « 1 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 139 .\r\n","page_name":" 38 ","page_number":38},
  {"content":"\r\nو در كافى از على بن ابراهيم از پدرش از ابن ابى عمير از شخصى كه نامش را برد ، از امام صادق ( ع ) روايت كرده كه در ذيل حكايت كلام موسى كه گفت : * ( « رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ » ) * فرمود : منظورش طعام بوده « 1 » .\r\nمؤلف : عياشى هم نظير آن را از حفص از آن جناب روايت كرده ، و عبارت روايت او چنين است : « طعام مقصودش بوده » « 2 » . و نيز از ليث از امام باقر ( ع ) نظير آن را آورده و در نهج البلاغه هم مثل آن را فرموده ، يعنى فرمود : « به خدا قسم درخواست چيزى جز نانى كه آن را بخورد نكرد » « 3 » .\r\nو در الدر المنثور است كه : ابن مردويه از انس بن مالك روايت كرده كه گفت :\r\nرسول خدا ( ص ) فرمود : وقتى موسى براى آن دو دختر آب كشيد و سپس به طرف سايه رفت ، و گفت : * ( « رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ » ) * آن روز موسى به يك مشت خرما محتاج بود « 4 » .\r\nو در تفسير قمى مىگويد : يكى از دو دختر شعيب ( ع ) به پدر گفت : اى پدر او را اجير خود كن ، چون بهترين اجير آن كسى است كه قوى و امين باشد ، شعيب در پاسخ گفت : به من گفتى كه قوتش را از آب كشيدنش فهميدى ، كه به تنهايى آن همه دلو از چاه كشيد ، اما امانتش را از كجا به دست آوردى در پاسخ گفت : از اينجا كه به من گفت : تو پشت سر من بيا ، و مرا راهنمايى كن ، چون من از دودمانى هستم كه به پشت زنان نظر نمىكنند ، من از اينجا فهميدم او مردى امين است ، چون همين نظر نينداختن بدنبال زنان ، خود از امانتدارى است « 5 » .\r\nمؤلف : نظير اين را صاحب مجمع البيان از على ( ع ) روايت كرده « 6 » .\r\nو نيز در مجمع البيان است كه : حسن بن سعيد ، از صفوان ، از ابى عبد اللَّه امام صادق ( ع ) روايت كرده ، كه در پاسخ شخصى كه پرسيد : كدام يك از آن دو دختر بود كه آمد و به موسى ( ع ) گفت : پدرم تو را مىخواند ؟ فرمود : همان دختر كه بعدا با او\r\n\r\n","description":"","footnote":"\r\n( 1 ) فروع كافى ، ج 6 ، ص 287 .\r\n( 2 ) عياشى ، ج 2 ، ص 330 .\r\n( 3 ) نهج البلاغه صبحى الصالح ، ص 226 .\r\n( 4 ) الدر المنثور ، ج 5 ، ص 125 .\r\n( 5 ) تفسير قمى ، ج 2 ، ص 138 .\r\n( 6 ) مجمع البيان ، ج 7 ، ص 248 .\r\n","page_name":" 39 ","page_number":39},
  {"content":"\r\nازدواج كرد ، يكى ديگر پرسيد . كدام يك از دو مدت را خدمت كرد ؟ در پاسخ فرمود : مدت بيشتر را ، يعنى مدت ده سال را ، شخص ديگر پرسيد : آيا قبل از ده سال با او عروسى كرد ، يا بعد از آن ؟ فرمود : قبل از آن شخص ديگر پرسيد : مگر مىشود كسى با زنى ازدواج كند و شرط كند كه مدت دو ماه مثلا براى پدرش خدمت كند ، و آن گاه قبل از تمام شدن دو ماه با دختر عروسى كند ؟ فرمود : موسى مىدانست كه شرط را به اتمام مىرساند ، شخص ديگر پرسيد : از كجا مىدانست ؟ فرمود : مىدانست زنده مىماند تا شرط شعيب را وفا كند « 1 » .\r\nمؤلف : مساله اينكه موسى ده سال خدمت را به اتمام رسانيد ، در الدر المنثور به چند طريق از رسول خدا ( ص ) نيز روايت شده « 2 » .\r\nو در تفسير عياشى مىگويد : حلبى گفته : شخصى از امام صادق ( ع ) پرسيد : آيا قبل از بعثت رسول خدا ( ص ) خانه كعبه زيارت مىشد ؟\r\nفرمود : آرى ، و تصديق اين معنا در قرآن است ، كه از شعيب ( ع ) حكايت مىكند كه به موسى ( ع ) در داستان ازدواجش شرط كرد هشت حج ، او را خدمت كند ، و فرموده : * ( « عَلى أَنْ تَأْجُرَنِي ثَمانِيَ حِجَجٍ » ) * و نفرمود : « على ان تاجرنى ثمانى سنين » « 3 » .\r\n\r\n","description":"","footnote":"\r\n( 1 ) مجمع البيان ، ج 7 ، ص 250 .\r\n( 2 ) الدر المنثور ، ج 5 ، ص 127 .\r\n( 3 ) تفسير عياشى ، ج 1 ص 60 ح 99 ط الاسلاميه .\r\n","page_name":" 40 ","page_number":40},
  {"content":"\r\n\r\n\r\nفَلَمَّا قَضى مُوسَى الأَجَلَ وَسارَ بِأَهْلِه آنَسَ مِنْ جانِبِ الطُّورِ ناراً قالَ لأَهْلِه امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِخَبَرٍ أَوْ جَذْوَةٍ مِنَ النَّارِ لَعَلَّكُمْ تَصْطَلُونَ ( 29 ) فَلَمَّا أَتاها نُودِيَ مِنْ شاطِئِ الْوادِ الأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ أَنْ يا مُوسى إِنِّي أَنَا اللَّه رَبُّ الْعالَمِينَ ( 30 ) وَأَنْ أَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَلَمْ يُعَقِّبْ يا مُوسى أَقْبِلْ وَلا تَخَفْ إِنَّكَ مِنَ الآمِنِينَ ( 31 ) اسْلُكْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ وَاضْمُمْ إِلَيْكَ جَناحَكَ مِنَ الرَّهْبِ فَذانِكَ بُرْهانانِ مِنْ رَبِّكَ إِلى فِرْعَوْنَ وَمَلائِه إِنَّهُمْ كانُوا قَوْماً فاسِقِينَ ( 32 ) قالَ رَبِّ إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ ( 33 )\r\nوَ أَخِي هارُونُ هُوَ أَفْصَحُ مِنِّي لِساناً فَأَرْسِلْه مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ ( 34 ) قالَ سَنَشُدُّ عَضُدَكَ بِأَخِيكَ وَنَجْعَلُ لَكُما سُلْطاناً فَلا يَصِلُونَ إِلَيْكُما بِآياتِنا أَنْتُما وَمَنِ اتَّبَعَكُمَا الْغالِبُونَ ( 35 ) فَلَمَّا جاءَهُمْ مُوسى بِآياتِنا بَيِّناتٍ قالُوا ما هذا إِلَّا سِحْرٌ مُفْتَرىً وَما سَمِعْنا بِهذا فِي آبائِنَا الأَوَّلِينَ ( 36 ) وَقالَ مُوسى رَبِّي أَعْلَمُ بِمَنْ جاءَ بِالْهُدى مِنْ عِنْدِه وَمَنْ تَكُونُ لَه عاقِبَةُ الدَّارِ إِنَّه لا يُفْلِحُ الظَّالِمُونَ ( 37 ) وَقالَ فِرْعَوْنُ يا أَيُّهَا الْمَلأُ ما عَلِمْتُ لَكُمْ مِنْ إِله غَيْرِي فَأَوْقِدْ لِي يا هامانُ عَلَى الطِّينِ فَاجْعَلْ لِي صَرْحاً لَعَلِّي أَطَّلِعُ إِلى إِله مُوسى وَإِنِّي لأَظُنُّه مِنَ الْكاذِبِينَ ( 38 )\r\nوَ اسْتَكْبَرَ هُوَ وَجُنُودُه فِي الأَرْضِ بِغَيْرِ الْحَقِّ وَظَنُّوا أَنَّهُمْ إِلَيْنا لا يُرْجَعُونَ ( 39 ) فَأَخَذْناه وَجُنُودَه فَنَبَذْناهُمْ فِي الْيَمِّ فَانْظُرْ كَيْفَ كانَ عاقِبَةُ الظَّالِمِينَ ( 40 ) وَجَعَلْناهُمْ أَئِمَّةً يَدْعُونَ إِلَى النَّارِ وَيَوْمَ الْقِيامَةِ لا يُنْصَرُونَ ( 41 ) وَأَتْبَعْناهُمْ فِي هذِه الدُّنْيا لَعْنَةً وَيَوْمَ الْقِيامَةِ هُمْ مِنَ الْمَقْبُوحِينَ ( 42 )\r\n","description":"","footnote":"","page_name":" 41 ","page_number":41},
  {"content":"\r\nترجمه آيات\r\nپس چون موسى مدت را بسر رسانيد ، همسر خود را برداشت و به راه افتاد ، در راه از سمت طور آتشى از دور ديد به خانواده اش گفت : من از دور آتشى احساس مىكنم شما در اينجا باشيد تا شايد از كنار آن آتش خبرى كسب نموده و يا از خود آتش پاره اى بياورم تا شايد خود را گرم كنيد ( 29 ) .\r\nولى همين كه نزديك آتش رسيد صدايى از كرانه رود از طرف راست از درختى كه در قطعه زمينى مبارك واقع بود برخاست كه اى موسى به درستى من خداى رب العالمينم ( 30 ) .\r\nو اين نيز بگفت كه عصايت بينداز ، همين كه موسى عصا را ديد كه به سرعت و شدت به حركت آمد كه گويا در جست و خيز مار سبك بالى است ، پشت كرد و بگريخت به طورى كه ديگر به پشت سر خود نگاه نكرد ، خطاب رسيد اى موسى بيا و مترس تو از ايمنانى ( 31 ) .\r\nدست خود در گريبان ببر و بيرون آور در حالى كه سفيد و درخشنده است بدون اينكه درخشندگىاش از بدى باشد و دست بر قلب خود نه تا از ترس آرام گيرد ، اين دو معجزه از پروردگار تو به سوى فرعون و مردم او است ، كه آنان از دير باز مردمى فاسق بودند ( 32 ) .\r\nموسى گفت پروردگارا من از آنان كسى را كشته‌ام لذا مىترسم مرا بكشند ( 33 ) .\r\nو برادرم هارون از من فصيحتر است او را هم با من و به كمك من بفرست تا مرا تصديق كند كه مىترسم مرا تكذيب كنند ( 34 ) .\r\nگفت به زودى بازويت را به وسيله برادرت قوى مىكنم و به شما سلطنت و قدرتى مىدهم و به خاطر معجزات من به شما نرسند ، آرى شما و پيروانتان غالبيد ( 35 ) .\r\nپس چون موسى با معجزات روشن ما به سوى فرعونيان آمد گفتند : اين جز سحرى كه به خدا بسته است چيز ديگرى نيست ، و ما از نياكان خود چنين چيزى نشنيده‌ايم ( 36 ) .\r\nموسى گفت : پروردگار من به كسى كه به هدايت كردن از ناحيه او آمده داناتر است ، و بهتر مىداند كه خانه آخرت براى چه كسى است چون ستمگران رستگار نمىشوند ( 37 ) .\r\nفرعون گفت اى بزرگان قوم من غير از خودم معبودى براى شما نمىشناسم ، اى هامان برايم بر گل\r\n","description":"","footnote":"","page_name":" 42 ","page_number":42},
  {"content":"\r\nآتش برافروز و آجر بساز و برجى درست كن باشد كه از معبود موسى اطلاعى بيابم و من او را از دروغگويان مىدانم ( 38 ) .\r\nفرعون و لشكريانش در زمين بدون حق سركشى كردند و پنداشتند كه به سوى ما برنمىگردند ( 39 ) .\r\nپس ما او و لشكريانش را گرفتيم و در دريا ريختيم پس بنگر كه عاقبت ستمگران چگونه بود ( 40 ) .\r\nما آنان را پيشوايانى كرديم كه مردم را به سوى آتش دعوت مىكردند و روز قيامت از آن مردم ياورى نخواهند يافت ( 41 ) .\r\nبعد از رفتنشان هم در دنيا لعنت و در قيامت زشترويى نصيبشان كرديم ( 42 ) .\r\n\r\nبيان آيات\r\n\r\nاين آيات فصل ديگرى از داستان موسى ( ع ) است ، كه در آن ، اجمالى از حركت آن جناب با خانواده اش از مدين به طرف مصر ، و مبعوث شدنش به رسالت به سوى فرعون و قوم او ، براى نجات دادن بنى اسرائيل ، و تكذيب آنان رسالت وى را ، و سرانجام غرق شدنشان را در دريا آورده ، تا آنكه در آخر داستانش منتهى مىشود به نزول تورات ، كه گويا منظور از بيان قصه همين قسمت آخر است .\r\n* ( « فَلَمَّا قَضى مُوسَى الأَجَلَ وَسارَ بِأَهْلِه آنَسَ مِنْ جانِبِ الطُّورِ ناراً . . . » ) * .\r\nمراد از « قضاء اجل » به سر بردن مدت مقرر است ، كه مراد از آن در آيه اين است كه : موسى آن مدتى را كه قرار گذاشت براى شعيب خدمت كند ، به سر رسانيد ، كه در روايت گذشته ديديم فرمودند مدت طولانىتر را به سر رسانيد . و كلمه « آنس » از مصدر « ايناس » است ، كه به معناى ديدن و به چشم خوردن چيزى است و كلمه * ( « جَذْوَةٍ مِنَ النَّارِ » ) * به معناى پاره اى از آتش است ، و كلمه « تصطلون » از مصدر « اصطلاء » است ، كه به معناى گرم شدن به آتش است .\r\nسياق آيه شهادت مىدهد كه اين جريان در شب واقع شده ، و گويا شبى بسيار سرد بوده ، و نيز برمىآيد كه موسى ( ع ) و همراهانش راه را گم كرده بودند ، در چنين شرايطى موسى ( ع ) از طرف طور كه در آن نزديكىها بوده آتشى به چشمش مىخورد ، به اهل خود دستور مىدهد همانجا بمانند ، تا او برود به طرف آنچه به چشمش خورده ، شايد در آنجا انسانى ببيند ، و از او بپرسد راه كجا است ، و يا آنكه پاره اى آتش گرفته بياورد ، تا با آن گرم شوند ، در سوره « طه » به جاى اين عبارت كه : « * ( لَعَلِّي آتِيكُمْ مِنْها بِخَبَرٍ ) * -\r\n","description":"","footnote":"","page_name":" 43 ","page_number":43},
  {"content":"\r\nشايد از آنجا خبرى از راه برايتان بياورم » . عبارت « لَعَلِّي آتِيكُمْ مِنْها بِقَبَسٍ ، أَوْ أَجِدُ عَلَى النَّارِ هُدىً - شايد از آن برايتان پاره اى بياورم و يا بر كنار آتش راهنمايى شوم » « 1 » آمده و اين تعبير بهترين دليل است بر اينكه اين كاروان در آن شب راه را گم كرده بودند .\r\nو همچنين اينكه به اهلش خطاب مىكند كه : « اينجا باشيد . . . » ، شاهد است بر اينكه غير از همسرش كس ديگرى هم با او بوده ، و لذا تعبير به جمع آورده ( باشيد ) ، و اگر تنها همسرش با او بود مىگفت : « تو اينجا بباش » . و در تورات در سفر خروج ، اصحاح چهارم ، آيه 20 ، آمده كه موسى در اين سفر همسرش و فرزندانش را همراه داشته . . .\r\n\r\n\r\n* ( « فَلَمَّا أَتاها نُودِيَ مِنْ شاطِئِ الْوادِ الأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ . . . » ) *\r\nدر مفردات در معناى كلمه « شاطئ » گفته : « شاطئ الوادى » معنايش كنار وادى است ، و نيز همو گفته : كلمه « وادى » در اصل به معناى محلى است كه سيلاب از آنجا مىگذرد ، و به همين اعتبار شكاف ميان دو كوه را نيز وادى مىگويند ، و جمع اين كلمه « اوديه » مىآيد « 2 » ، و كلمه « بقعة » به معناى قطعه اى از زمين است كه به شكل زمينهاى اطرافش نبوده باشد .\r\nو مراد از كلمه « ايمن » جانب راست است ، در مقابل « أيسر » كه به معناى سمت چپ است ، و مقصود در اينجا ايمن و سمت راست وادى است ، و به آنچه بعضى « 3 » گفته‌اند :\r\n« ايمن از يمن در مقابل شومى است » نبايد اعتناء كرد .\r\nو « بقعة مباركه » قطعه و نقطه مخصوصى است از ( كناره سمت راست وادى ) كه در آن درختى قرار داشته كه نداى يا موسى از آن درخت برخاسته ، و مبارك بودنش به همين خاطر است ، كه نداى الهى و تكلم او با موسى در آن جا واقع شد ، و از اين راه شرافتى يافت ، و موسى به خاطر همين شرافت و قداست مامور شد كفش خود را بكند ، هم چنان كه فرمود :\r\n« فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً » « 4 » .\r\nاين آيه شريفه بدون ترديد دلالت دارد بر اينكه درخت مزبور به وجهى مبدأ آن نداء و آن گفتگو بوده ، چيزى كه هست اين نيز مسلم است كه درخت سخن نگفته ، بلكه سخن سخن خدا و قائم به او بوده ، نه قائم به درخت ، همانطور كه كلام ما آدميان قائم است\r\n\r\n","description":"","footnote":"\r\n( 1 ) سوره طه ، آيه 10 .\r\n( 2 ) مفردات راغب ، ماده « شطا » .\r\n( 3 ) روح المعانى ، ج 20 ، ص 73 .\r\n( 4 ) نعلين خود بكن كه تو در وادى مقدس طوايى . سوره طه ، آيه 12 .\r\n","page_name":" 44 ","page_number":44},
  {"content":"\r\nبه خود متكلم ، پس در حقيقت درخت حجابى بود كه خداى تعالى از وراى آن با موسى سخن گفت ، البته اين احتجاب به معنايى بوده كه لايق ساحت قدس او باشد ، احتجابى كه با احاطه او بر هر چيز منافات نداشته باشد ، هم چنان كه آيه « وَما كانَ لِبَشَرٍ أَنْ يُكَلِّمَه اللَّه إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِه ما يَشاءُ » « 1 » ، نيز سخن گفتن خدا با يك فرد بشر را منحصر كرده به طريق وحى ، يا از پشت حجاب .\r\nو از همين جا ضعف اين تفسير كه بعضى « 2 » گفته‌اند : « درخت محل كلام بوده ، چون كلام از مقوله عرض است ، و محتاج است به محلى كه قائم بدان باشد » روشن مىگردد .\r\nو همچنين اينكه بعضى « 3 » ديگر گفته‌اند : اين نحوه تكلمى كه خدا با موسى كرد عالىترين مرتبه تماس خدا با انبياء ( ع ) است ، چون بدون واسطه با وى سخن گفته ، و موسى بدون واسطه سخن او را شنيده وجه فساد اين تفسير اين است كه : در اين جريان نيز سخن گفتن خداى تعالى بدون واسطه نبوده ، چون - گفتيم - كلام خدا از ما وراى حجاب بود ، و حجاب در اين تكلم درخت بود ، كه واسطه شد ميان موسى ( ع ) و خداى تعالى ، و ظاهر آيه شورى اين بود كه تكلم كردن خدا با خلق خود به يكى از سه نحو است ، يكى به وسيله رسول و مبلغ ، دوم از وراى حجاب ، سوم كه عاليترين مراحل تكلم است تكلم بدون واسطه و بدون حجاب است .\r\n* ( « أَنْ يا مُوسى إِنِّي أَنَا اللَّه رَبُّ الْعالَمِينَ » ) * - كلمه « أن » در اين جمله تفسيريه است ، و در آن از ذات متعالى كه نامش اللَّه است خبر مىدهد ، و او را به وصف وحدانيت و يكتايى در ربوبيت توصيف مىكند ، و شرك را به همه انواعش به طور مطلق از او نفى مىكند ، به اين بيان كه وقتى او را به ربوبيت براى همه عالميان ستود ، و با در نظر گرفتن اينكه « رب » به معناى مالك و مدبر مىباشد ، و مستحق است كه مملوكهايش او را پرستش كنند ، ديگر چيزى از عالميان را باقى نگذاشته كه مربوب غير او باشد ، در نتيجه ديگر ربى غير از او باقى نمانده ، و معبودى سواى او نيست .\r\nپس در آيه شريفه اجمال آن مطالبى است كه در سوره طه تفصيلش آمده ، و اين ندايى كه در آيه مورد بحث به طور اجمال به معارف سه گانه توحيد و نبوت و معاد اشاره مىكند ، در آنجا آنها را از يكديگر جدا كرده ، در باره توحيد فرموده : « إِنَّنِي أَنَا اللَّه لا إِله إِلَّا أَنَا فَاعْبُدْنِي » ،\r\n\r\n","description":"","footnote":"\r\n( 1 ) هيچ بشرى را نمىرسد كه خدا با او تكلم كند ، مگر از طريق وحى ، يا از وراى حجاب ، يا اينكه رسولى بفرستد پس او به اذن خود هر چه بخواهد وحى مىكند . سوره شورى ، آيه 51 .\r\n( 2 و 3 ) مجمع البيان ، ج 7 ، ص 251 .\r\n","page_name":" 45 ","page_number":45},
  {"content":"\r\nو در باره نبوت فرموده : « وَأَقِمِ الصَّلاةَ لِذِكْرِي » و در باره معاد فرموده : « إِنَّ السَّاعَةَ آتِيَةٌ . . . » « 1 » .\r\n* ( « وَأَنْ أَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَلَمْ يُعَقِّبْ » ) * .\r\nتفسير اين جمله در سوره نمل گذشت .\r\n* ( « يا مُوسى أَقْبِلْ وَلا تَخَفْ إِنَّكَ مِنَ الآمِنِينَ » ) * در اين آيه ، جمله « قيل له - به دو گفته شد » حذف شده ، و تقدير آيه چنين است : « و قيل له يا موسى اقبل و لا تخف انك من الآمنين - و به دو گفته شد اى موسى پيش برو و مترس كه تو از ايمنانى » و در اين خطاب به او امنيت مىدهد ، و با اين جمله معناى آيه شريفه « يا مُوسى لا تَخَفْ إِنِّي لا يَخافُ لَدَيَّ الْمُرْسَلُونَ » « 2 » روشن مىشود ، كه معنايش اين است كه :\r\nموسى تو فرستاده و مرسلى ، و رسولان نزد من ايمنند ، نه اينكه مفاد آن عتاب و توبيخ باشد .\r\n* ( « اسْلُكْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ » ) * مراد از « سلوك دست در گريبان » فرو بردن دست در آن است ، و مراد از « سوء » - به طورى كه گفته شده - مرض پيسى است .\r\nو ظاهرا در اينكه بيرون آوردن دست از گريبان را مقيد كرد به قيد « * ( مِنْ غَيْرِ سُوءٍ ) * - بدون پيسى » تعريض باشد به تورات كه در سفر خروج ، اصحاح چهارم ، آيه ششم ، مىگويد :\r\n« سپس رب به دو اين را هم گفت ، كه دست خود به گريبانت فرو كن ، موسى دست خود را در گريبان كرد و سپس بيرون آورد ، ديد كه ناگهان دستش مانند برف از برص سفيد شده » .\r\n\r\n\r\n* ( « وَاضْمُمْ إِلَيْكَ جَناحَكَ مِنَ الرَّهْبِ . . . » ) *\r\nكلمه « رهب » - به فتحه راء و سكون هاء - و همچنين « رهب » - به دو فتحه - و نيز « رهب » - به ضمه راء و سكون هاء - همه به معناى ترس است . و كلمه « جناح » - به قول بعضى « 3 » - به معناى دست ، و - به قول بعضى ديگر - به معناى بازو است .\r\nبعضى « 4 » از مفسرين گفته‌اند : « مراد از اينكه فرمود : » جناحت را از ترس به خودت ضم كن « اين است كه : هر وقت ، در هنگام مشاهده اژدها شدن عصا ، دچار ترس شدى ، دست خود را بر سينه خود بچسبان » .\r\nبعضى « 5 » ديگر گفته‌اند : « معنايش اين است كه : دستهاى خود را جمع كن ، چون موسى ( ع ) وقتى ديد كه عصا اژدها شد ، دستهاى خود را از ترس به طرف جلو باز\r\n\r\n","description":"","footnote":"\r\n( 1 ) سوره طه ، آيه 16 - 14 .\r\n( 2 ) سوره نمل ، آيه 10 .\r\n( 3 و 4 و 5 ) مجمع البيان ، ج 7 ، ص 252 و روح المعانى ، ج 20 ، ص 75 .\r\n","page_name":" 46 ","page_number":46},
  {"content":"\r\nكرد اين جمله مىفرمايد : دستهايت را جمع كن ، و آن را از ترس باز مكن ، براى اينكه تو از ضرر آن ايمنى » .\r\nليكن اين دو وجه - به طورى كه ملاحظه مىفرماييد - وقتى صحيح است كه جمله « اضمم . . . » تتمه جمله * ( « أَقْبِلْ وَلا تَخَفْ إِنَّكَ مِنَ الآمِنِينَ » ) * بوده باشد ، و حال آنكه اين نظم با فاصله شدن جمله * ( « اسْلُكْ يَدَكَ فِي جَيْبِكَ . . . » ) * ، در ميان دو جمله ، آن هم بدون واو عطف ، نمىسازد .\r\nبعضى ديگر گفته‌اند : اين جمله كنايه است از امر به عزم بر آنچه خدا از او خواسته ، و تحريك او بر اينكه در ابلاغ رسالت خدا جديت به خرج دهد ، تا ترس در بعضى احوال ، او را از انجام ماموريتش باز ندارد .\r\nو از نظر ما بعيد نيست كه مراد از آن اين باشد كه : خواسته است آن جناب سيماى خشوع و تواضع را به خود بگيرد ، چون عادت مردم متكبر و خودپسند اين است كه همواره بازوها را از پهلو جدا مىدارند كه گويا در حال خميازه‌اند ، در نتيجه جمله مورد بحث به عنايتى در معناى جمله « وَاخْفِضْ جَناحَكَ لِلْمُؤْمِنِينَ » خواهد بود ، كه رسول گرامى ( ص ) را دستور مىدهد براى مؤمنين تواضع كند .\r\n* ( « قالَ رَبِّ إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ » ) * در اين جمله به داستان مرد قبطى كه به دست آن جناب كشته شد اشاره نموده ، و اظهار مىدارد مىترسم مرا به جرم قتل نفس و به عنوان قصاص بكشند .\r\n\r\n\r\n* ( « وَأَخِي هارُونُ هُوَ أَفْصَحُ مِنِّي لِساناً فَأَرْسِلْه مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ » ) * در مجمع البيان « 2 » گفته : وقتى گفته مىشود « فلانى ردء فلانى » است ، معنايش اين است كه : « او را يارى و پشتيبانى مىكند » .\r\nجمله * ( « إِنِّي أَخافُ أَنْ يُكَذِّبُونِ » ) * تعليل درخواستى است كه كرده ، و آن اين بود كه :\r\nبرادرم هارون را با من بفرست ، و از سياق برمىآيد كه آن جناب از اين ترس داشته كه فرعونيان تكذيبش كنند ، و او خشمگين شود ، و نتواند حجت خود را بيان نمايد ، چون در حال خشم لكنتى كه در زبانش بوده ، بيشتر مىشده ، نه اينكه معنايش اين است كه : هارون را با من بفرست تا مرا تكذيب نكنند ، زيرا آنهايى كه وى را تكذيب مىكردند باك نداشتند از اين\r\n\r\n","description":"","footnote":"\r\n( 1 ) پر و بال خود را براى مؤمنين بگستران . سوره حجر ، آيه 88 .\r\n( 2 ) مجمع البيان ، ج 7 ، ص 253 .\r\n","page_name":" 47 ","page_number":47},
  {"content":"\r\nكه هارون را هم همراه او تكذيب كنند ، كسى كه بخواهد زير بار موسى نرود و او را تكذيب كند هارون هم با او باشد باز تكذيب خواهد كرد .\r\nدليل بر گفتار ما در معناى جمله ، آيه « قالَ رَبِّ إِنِّي أَخافُ أَنْ يُكَذِّبُونِ وَيَضِيقُ صَدْرِي وَلا يَنْطَلِقُ لِسانِي فَأَرْسِلْ إِلى هارُونَ » « 1 » است ، كه سخن موسى ( ع ) را در همين مورد حكايت مىكند .\r\nبنا بر اين ما حصل معناى آيه مورد بحث اين مىشود كه برادرم هارون فصيحتر از من است ، و زبانى گوياتر از من دارد ، پس او را به ياريم بفرست ، تا صدق مرا در مدعايم تصديق كند ، و وقتى مردم با من مخاصمه مىكنند ، قانعشان سازد ، زيرا من مىترسم تكذيبم كنند ، آن وقت ديگر نتوانم صدق مدعايم را برايشان روشن سازم .\r\n* ( « قالَ سَنَشُدُّ عَضُدَكَ بِأَخِيكَ وَنَجْعَلُ لَكُما سُلْطاناً فَلا يَصِلُونَ إِلَيْكُما بِآياتِنا أَنْتُما وَمَنِ اتَّبَعَكُمَا الْغالِبُونَ » ) * اينكه فرمود : بازويت را به وسيله برادرت محكم مىكنم ، كنايه است از اينكه : تو را به وسيله او تقويت خواهم كرد ، و همچنين عدم وصول فرعونيان به آن دو ، كنايه است از اينكه آنان قدرت و تسلط بر كشتن شما نخواهند يافت ، گويا آن دو بزرگوار را در يك طرف و فرعونيان را در طرف ديگر دو گروه فرض كرده ، كه با هم مسابقه دارند ، آن گاه فرموده : گروه فرعونيان به شما نمىرسند ، تا چه رسد به اينكه از شما سبقت گيرند .\r\nو معناى آيه اين است كه : خداى تعالى فرمود : به زودى تو را به وسيله برادرت هارون تقويت و يارى خواهيم كرد ، و براى شما تسلط و اقتدار و غلبه اى برايشان قرار خواهيم داد ، تا به سبب آياتى كه ما شما دو نفر را به وسيله آن غلبه مىدهيم ، نتوانند بر شما مسلط شوند ، آن گاه همين غلبه دادن آن دو بزرگوار را بر فرعونيان بيان نموده ، و فرموده : « * ( أَنْتُما وَمَنِ اتَّبَعَكُمَا الْغالِبُونَ ) * - شما و هر كس كه شما دو نفر را پيروى كند غالب خواهيد بود » . و اين بيان را آورد تا بفهماند كه نه تنها آن دو تن غالبند ، بلكه پيروان ايشان نيز غالب خواهند بود .\r\nاز اين بيان روشن مىشود كه : كلمه « سلطان » به معناى قهر و غلبه است ولى بعضى « 2 » از مفسرين گفته‌اند : به معناى حجت و برهان است ، يعنى ما براى شما دو نفر حجت و برهان قرار مىدهيم ، و اگر سلطان به اين معنا باشد بهتر آن است كه بگوييم جمله « بآياتنا »\r\n\r\n","description":"","footnote":"\r\n( 1 ) گفت : پروردگارا من مىترسم تكذيبم كنند ، آن گاه حوصله‌ام سر رود ، و عصبانى شوم ، و آن وقت زبانم بند آيد ، پس بفرست به سوى من هارون را ، سوره شعراء ، آيه 13 .\r\n( 2 ) مجمع البيان ، ج 7 ، ص 253 .\r\n","page_name":" 48 ","page_number":48},
  {"content":"\r\nمتعلق است به « غالبون » نه به جمله * ( « فَلا يَصِلُونَ إِلَيْكُما » ) * ( توضيح اينكه : بنا بر وجه اول معنا اين مىشود كه : فرعونيان به سبب آيات و معجزات ما بر شما غلبه نمىكنند و بنا بر وجه دوم اين مىشود كه : شما به سبب حجت و برهان ما غالب خواهيد بود ) . البته در معناى آيه شريفه وجوه ديگرى نيز ذكر كرده‌اند ، كه چون فايده اى در تعرض آنها نديديم از نقل آنها خوددارى نموديم .\r\n\r\n\r\n* ( « فَلَمَّا جاءَهُمْ مُوسى بِآياتِنا بَيِّناتٍ قالُوا ما هذا إِلَّا سِحْرٌ مُفْتَرىً . . . » ) *\r\nيعنى وقتى موسى نزد فرعونيان آمد ، گفتند : اين سحرى است موصوف به مفترى ، و « مفترى » صيغه اسم مفعول است ، و به معناى مجعول و من درآوردى است ، ممكن هم هست بگوييم مفترى مصدر ميمى است ، كه سحر به عنوان مبالغه موصوف به آن شده ، توضيح اينكه :\r\nوقتى بخواهيم مثلا در اتصاف شخصى به عدالت مبالغه كنيم ، كه جرثومه عدالت است ، مىگوييم اصلا خود عدالت است ، در اينجا نيز فرعونيان گفته‌اند : اين سحر از بس خلاف واقع است كه گويا عين جعل كردن است ، نه اينكه مجعول باشد .\r\nاشاره « هذا » در جمله * ( « ما هذا إِلَّا سِحْرٌ مُفْتَرىً » ) * اشاره است به معجزاتى كه آن جناب آورد ، يعنى اينها جز سحرى من درآوردى نيست ، چشمبندىيى است كه خودش درست كرده ، و به دروغ به خدا نسبت مىدهد .\r\nو اما اشاره « هذا » در جمله * ( « ما سَمِعْنا بِهذا فِي آبائِنَا الأَوَّلِينَ » ) * اشاره است به دعوتى كه آورده ، كه معجزات مزبور را حجت و دليل بر آن قرار داده ، و اما احتمال اينكه مراد از اين اشاره هم همان معجزات بوده باشد ، احتمال صحيحى نيست ، چون با تكرار اسم اشاره نمىسازد ، علاوه بر اين فرعونيان وقتى معجزات آن جناب را ديدند ، بنا بر حكايت قرآن گفتند : « فَلَنَأْتِيَنَّكَ بِسِحْرٍ مِثْلِه - گفتند ما نيز نظير آن را خواهيم آورد » « 1 » و حال آنكه در پاسخ موسى گفتند : « ما چنين چيزى در پدران گذشته خود سراغ نداشته ، و از آنان نشنيده‌ايم » . پس معلوم مىشود مراد از « هذا - اين » در اين جمله دعوت موسى ( ع ) است ، نه معجزات وى ، از اين هم كه بگذريم در مقابل معجزات موسى ( ع ) معنا ندارد كه بگويند : ما سابقه نظير اين را نداريم ، چون سابقه نداشتن از امثال آن معجزات پاسخگوى آن معجزات ، و رد دعوت آن جناب نمىشود .\r\nپس معناى آيه اين است كه : آنچه موسى آورده دينى است نوظهور ، كه از پدران\r\n\r\n","description":"","footnote":"\r\n( 1 ) سوره طه ، آيه 58 .\r\n","page_name":" 49 ","page_number":49},
  {"content":"\r\nگذشته و قديمى ما برايمان نقل نشده ، كه در عصرى از اعصار به آن معتقد بوده باشند ، و با اين معنا ، جمله * ( « رَبِّي أَعْلَمُ بِمَنْ جاءَ بِالْهُدى . . . » ) * ، كه در آيه بعدى است ، نيز تناسب دارد . « * ( وَقالَ مُوسى رَبِّي أَعْلَمُ بِمَنْ جاءَ بِالْهُدى مِنْ عِنْدِه وَمَنْ تَكُونُ لَه عاقِبَةُ الدَّارِ . . . » ) *\r\nمقتضاى سياق اين است كه : اين آيه پاسخى باشد از موسى ( ع ) از كلام فرعونيان كه در رد دعوت موسى گفتند : * ( « وَما سَمِعْنا بِهذا فِي آبائِنَا الأَوَّلِينَ » ) * و اساس اين جواب بر تحدى و اتمام حجت از راه تعجيز است ، گويا مىفرمايد : پروردگار من - كه همان رب العالمين است و خلقت و امر به دست او است - از شما داناتر است ، به كسى كه هدايتى مىآورد ، و كسى كه موفق به دار آخرت مىشود ، و همين پروردگار است كه مرا به عنوان رسول فرستاده تا هدايت برايتان بياورم ، - هدايتى كه همان دين توحيد است - ، و مرا وعده داده كه هر كس به دينم بگرود دار عاقبت داشته باشد ، و دليل بر اين ادعايم آيات بيناتى است كه از ناحيه خود به من داده است .\r\nپس منظورش از عبارت « كسى كه هدايتى آورده » خودش است ، و مراد از « هدى » دعوت دينى است كه آورده .\r\nو مراد از * ( « عاقِبَةُ الدَّارِ » ) * در جمله * ( « وَمَنْ تَكُونُ لَه عاقِبَةُ الدَّارِ » ) * ، يا بهشت است كه همان خانه آخرت است كه افراد سعيد در آنجا منزل مىكنند ، هم چنان كه قرآن كريم از زبان ايشان حكايت كرده و گفته : « وَأَوْرَثَنَا الأَرْضَ نَتَبَوَّأُ مِنَ الْجَنَّةِ حَيْثُ نَشاءُ » « 1 » و يا آنكه مراد از * ( « عاقِبَةُ الدَّارِ » ) * سرنوشت خوب دنيا است ، هم چنان كه در آيه 128 سوره اعراف « الْعاقِبَةُ لِلْمُتَّقِينَ » به همين معنا است ، مىفرمايد : « قالَ مُوسى لِقَوْمِه اسْتَعِينُوا بِاللَّه وَاصْبِرُوا إِنَّ الأَرْضَ لِلَّه يُورِثُها مَنْ يَشاءُ مِنْ عِبادِه وَالْعاقِبَةُ لِلْمُتَّقِينَ - موسى به قوم خود گفت : به خدا استعانت كنيد ، و خويشتندار باشيد ، كه خدا زمين را به هر كس بخواهد ارث مىدهد ، و سرانجام نيك از آن پرهيزكاران است » و يا آنكه مراد از * ( « عاقِبَةُ الدَّارِ » ) * اعم از دار دنيا و دار آخرت است ، كه به نظر ما از اين سه احتمال سومى بهتر از آن دو ، و سپس دومى بهتر از اولى است ، هم چنان كه تعليل * ( « إِنَّه لا يُفْلِحُ الظَّالِمُونَ » ) * هم مؤيد آن است .\r\nو در اينكه گفت : « * ( إِنَّه لا يُفْلِحُ الظَّالِمُونَ ) * - چون ستمكاران رستگار نمىشوند » ، تعريض به فرعون و قومش است و در آن * ( « عاقِبَةُ الدَّارِ » ) * را از ايشان نفى كرده ، براى اينكه آنان\r\n\r\n","description":"","footnote":"\r\n( 1 ) و زمين را ارث به ما داد ، تا هر جا از بهشت را كه بخواهيم منزل گزينيم . سوره زمر ، آيه 74 .\r\n","page_name":" 50 ","page_number":50},
  {"content":"\r\nاساس سنت حيات را بر ظلم بنا نهادند ، كه معلوم است در چنين نظامى از عدالت اجتماعى خبرى نيست ، و چنين نظامى بر خلاف فطرت انسانى است ، كه جزئى از نظام كون است ، در نتيجه بر خلاف نظام آفرينش نيز هست ( و نظام آفرينش چنين نظام و اجتماعى را نابود خواهد كرد ، پس چنين مردمى رستگار نمىشوند ) .\r\nبعضى از مفسرين گفته‌اند : « وجه اينكه جمله * ( » وَقالَ مُوسى رَبِّي أَعْلَمُ . . . « ) * را عطف كرده بر جمله * ( » ما هذا إِلَّا سِحْرٌ مُفْتَرىً . . . « ) * ، كه سخن فرعونيان است ، صرفا اين است كه : خواسته يك سخن از آنان و يك سخن از موسى نقل كند ، تا شنونده بين اين دو سخن مقايسه كند ، و صحيح آن دو را از فاسدش تميز دهد » . ليكن اگر خواننده محترم دقت كرده باشد ما سخن موسى را عطف بر سخن كفار نگرفتيم ، بلكه گفتيم كه كلام موسى رد گفتار كفار است ، و اين وجه با سياق موافقتر است .\r\n* ( « وَقالَ فِرْعَوْنُ يا أَيُّهَا الْمَلأُ ما عَلِمْتُ لَكُمْ مِنْ إِله غَيْرِي . . . » ) *\r\nدر اين جمله فرعون به موسى كنايه مىزند ، كه براى مردم دعوت به حق آورده ، و آن دعوت را با معجزاتى تاييد كرده ، مىخواهد بگويد : حقيقت و صحت آنچه تو به سوى آن دعوت مىكنى براى ما ثابت نشده ، و همچنين خوارق عاداتى كه آوردى براى ما ثابت نشده كه از طرف خداى تعالى باشد ، و اصلا من معبودى غير از خودم براى مردم سراغ ندارم .\r\nپس اينكه گفت : « من معبودى غير از خودم براى شما سراغ ندارم » ، مطلب را در سياق و عبارتى حق به جانب آورده ، تا در دل مردم جا باز كند ، و مورد قبول قرار گيرد ، هم چنان كه ظاهر قول ديگرى از وى كه در جاى ديگر حكايت شده همين است ، مىگويد : « ما أُرِيكُمْ إِلَّا ما أَرى وَما أَهْدِيكُمْ إِلَّا سَبِيلَ الرَّشادِ » « 1 » .\r\nپس حاصل معنا اين است كه : فرعون براى بزرگان قوم خود چنين اظهار كرد كه از آيات و معجزات موسى و دعوت او برايش روشن نشده كه معبودى در عالم هست ، كه رب همه عالميان باشد ، و اصلا اطلاع از معبودى غير از خودش در عالم ندارد ، آن گاه به هامان دستور مىدهد كه برجى بسازد ، بلكه از بالاى آن از « إله و معبود موسى » اطلاعى پيدا كند .\r\nبا اين بيان روشن مىشود كه جمله * ( « ما عَلِمْتُ لَكُمْ مِنْ إِله غَيْرِي » ) * از قبيل قصر قلب است ( يعنى آنچه را كه موسى منحصر در خدا مىكرد او منحصر در خود كرد ) ، موسى الوهيت را تنها براى خدا اثبات مىكرد ، و از غير خدا نفى مىنمود ، فرعون درست به عكس ، الوهيت\r\n\r\n","description":"","footnote":"\r\n( 1 ) من به شما نشان نمىدهم مگر آنچه را كه خودم مىبينم ، و شما را جز به راه رشاد راهنمايى نمىكنم . سوره مؤمن ، آيه 29 .\r\n","page_name":" 51 ","page_number":51},
  {"content":"\r\nرا براى خود اثبات ، و از خداى تعالى نفى مىكرد ، و اما ساير الهه كه او و قومش آنها را مىپرستيدند ، آيه متعرض آنها نيست .\r\n* ( « فَأَوْقِدْ لِي يا هامانُ عَلَى الطِّينِ فَاجْعَلْ لِي صَرْحاً » ) * - يعنى اى هامان آتش بيفروز بر گل ، و مراد از اين عبارت اين است كه : خشت خام را در آتش بپز و آجر بساز . كلمه « صرح » به معناى برجى بلند است ، كه از همه جا پيدا باشد ، و اين نام از فعل « صرح الشيء » گرفته شده ، كه به معناى اين است كه چيزى ظاهر شد ، بنا بر اين در جمله مورد بحث دستور داده آجر بسازد .\r\nو قصرى بلند برايش بسازد .\r\n\r\n\r\n* ( « لَعَلِّي أَطَّلِعُ إِلى إِله مُوسى » ) * - در اين جمله « إله » را نسبت به موسى داده ، و گفته إله موسى ، به اين عنايت كه خود او آن را نمىشناسد ، و اين موسى است كه مردم را به سوى او مىخواند ، و اين كلام از باب قرار دادن نتيجه در جاى مقدمه است ، و تقدير كلام چنين است : « اجعل لى صرحا اصعد الى اعلى درجاته ، فانظر الى السماء لعلى اطلع الى إله موسى - برايم برجى بساز ، تا بر آخرين پله آن بالا روم ، و به آسمانها نظر كنم ، شايد از إله موسى اطلاعى يابم » و گويا او خيال مىكرده كه خداى تعالى جسمى است كه در بعضى از طبقات جو يا افلاك منزل دارد ، لذا اظهار اميد مىكند كه اگر چنين برجى برايش درست كنند از بالاى آن به خداى تعالى اشراف و اطلاع پيدا كند ، ممكن هم هست كه او چنين خيالى نمىكرده بلكه مىخواسته مطلب را بر مردم مشتبه نموده و گمراهشان سازد .\r\nو نيز ممكن است مرادش اين بوده باشد كه برايش رصد خانه اى بسازند ، تا ستارگان را رصدبندى نموده ، از اوضاع كواكب استنباط كند ، آيا رسولى مبعوث شده تا با رسالت موسى تطبيق كند يا نه ، و يا آنچه موسى ادعا مىكند حق است يا نه ؟ مؤيد اين احتمال گفتار ديگر اوست كه قرآن كريم در جاى ديگر آن را چنين حكايت فرموده : « يا هامانُ ابْنِ لِي صَرْحاً لَعَلِّي أَبْلُغُ الأَسْبابَ ، أَسْبابَ السَّماواتِ فَأَطَّلِعَ إِلى إِله مُوسى ، وَإِنِّي لأَظُنُّه كاذِباً » « 1 » .\r\n* ( « وَإِنِّي لأَظُنُّه مِنَ الْكاذِبِينَ » ) * - در اين جا از مطلبى كه قبلا گفته بود كه من معبودى غير از خودم سراغ ندارم ، ترقى نموده ، مىگويد : نه تنها نسبت به إله ديگر غير از خودم جهل دارم ، بلكه از اين طرف گمان به عدم چنين معبودى دارم ، و گمان دارم كه موسى دروغ مىگويد ، و اين مدعا را براى تلبيس و گمراه كردن مردم كرده .\r\n\r\n","description":"","footnote":"\r\n( 1 ) اى هامان برايم برجى بساز باشد كه من به آنچه از عوامل آسمانى سبب حوادثى در زمين است اطلاع پيدا كنم ، در نتيجه از إله موسى اطلاع يابم ، چون من خيال مىكنم او دروغگو است . سوره مؤمن ، آيه 36 و 37 .\r\n","page_name":" 52 ","page_number":52},
  {"content":"\r\nو اگر گفته شود در آيه مورد بحث فرعون ، موسى ( ع ) را دروغگو خوانده ، با اينكه در اين آيه سخنى از موسى حكايت نشده ، پس چرا فرعون گفته : او دروغگو است ، پاسخ اين آن است كه موسى اين را گفته بود ، ليكن قرآن كريم سخن او را در سوره اسرى ، آيه 102 حكايت فرموده ، كه گفته بود : « لَقَدْ عَلِمْتَ ما أَنْزَلَ هؤُلاءِ إِلَّا رَبُّ السَّماواتِ وَالأَرْضِ - تو خودت يقين دارى كه اين آيات را جز رب آسمانها و زمين كسى نازل نكرده » .\r\nبعضى « 1 » از مفسرين در توجيه جمله * ( « ما عَلِمْتُ لَكُمْ مِنْ إِله غَيْرِي » ) * گفته‌اند : « از قبيل نفى معلوم به نفى علم است » و اين گونه تعبير در جايى مىآيد كه اگر حقيقتى وجود مىداشت حتما همه مىفهميدند ، در چنين مواردى گفته مىشود كه من چنين چيزى نمىدانم ، يعنى چنين چيزى نيست ، و نظير اين تعبير در آيه « قُلْ أتُنَبِّئُونَ اللَّه بِما لا يَعْلَمُ فِي السَّماواتِ وَلا فِي الأَرْضِ » « 2 » است و ليكن اين توجيه با ذيل آيه سازگار نيست ، چون فرعون دنبال اين جمله مىگويد : برايم برجى بساز ، تا بلكه از إله موسى اطلاعى پيدا كنم .\r\n* ( « وَاسْتَكْبَرَ هُوَ وَجُنُودُه فِي الأَرْضِ بِغَيْرِ الْحَقِّ وَظَنُّوا أَنَّهُمْ إِلَيْنا لا يُرْجَعُونَ » ) * يعنى حالشان حال كسى است كه برنگشتن به سوى ما در نظرش رجحان دارد ، چون در سويداى دل يقين به رجوع داشتند ، هم چنان كه خداى تعالى در باره شان فرموده : « وَجَحَدُوا بِها وَاسْتَيْقَنَتْها أَنْفُسُهُمْ ظُلْماً وَعُلُوًّا - معاد را انكار كردند در حالى كه دلهايشان به آن يقين داشت ، و اين انكارشان از ظلم و گردنكشى بود » .\r\n* ( « فَأَخَذْناه وَجُنُودَه . . . » ) *\r\nكلمه « نبذ » به معناى طرح و دور انداختن است ، و كلمه « يم » به معناى دريا است ، و بقيه الفاظ آيه روشن است ، چيزى كه هست بايد نكته اى كه در آن است از نظر دور نداشت ، و آن لحن توهينآميز به فرعون و لشكريان او ، و هول انگيزى عذابى است كه بر سر آنان آورد .\r\n* ( « وَجَعَلْناهُمْ أَئِمَّةً يَدْعُونَ إِلَى النَّارِ وَيَوْمَ الْقِيامَةِ لا يُنْصَرُونَ » ) * معناى دعوت به آتش ، دعوت به كارهايى است كه مستوجب آتش است ، و آن كارها عبارت است از : كفر و گناهان گوناگون ، چون اينها است كه قيامتشان را به صورت آتشى تصوير مىكند ، كه در آن معذب خواهند شد ، ممكن هم هست مراد از كلمه « نار » همان\r\n\r\n","description":"","footnote":"\r\n( 1 ) تفسير كشاف ، ج 3 ، ص 413 .\r\n( 2 ) بگو آيا به خدا خبر از چيزى مىدهند كه خود او از وجود آن در آسمانها و زمين اطلاعى ندارد .\r\nسوره يونس ، آيه 18 .\r\n","page_name":" 53 ","page_number":53},
  {"content":"\r\nكارهاى مستوجب آتش باشد ، كه به طور مجاز و از باب اطلاق مسبب و اراده سبب ، آتش ناميده شده .\r\n\r\n\r\nو معناى پيشوا كردن آنان براى دعوت به آتش اين است كه : ايشان را پيش قدم در كفر و گناه كرد ، در نتيجه ديگران به ايشان اقتداء كرده ، و به آنان پيوستند ، و اگر بپرسى كه چرا خداوند ايشان را پيشواى كفر كرد ؟ و آيا اين كار به عدالت خدا برخوردى ندارد ؟ در پاسخ مىگوييم : وقتى برخورد دارد كه اين اضلال خدا ابتدايى باشد ، يعنى خود آنان قبلا كارى نكرده باشند كه مستوجب اين اضلال باشند ، و اما اگر اين اضلال به عنوان مجازات كفر و جحودى باشد كه آنان قبل از ديگران مرتكب شدند ، به عدالت خدا برخورد ندارد .\r\nبعضى از مفسرين گفته‌اند : « مراد از پيشوا كردن آنان براى دعوت به آتش صرف نامگذارى است » ، مانند نامگذارى در آيه « وَجَعَلُوا الْمَلائِكَةَ الَّذِينَ هُمْ عِبادُ الرَّحْمنِ إِناثاً » « 1 » .\r\nو اين تفسير صحيح نيست ، براى اينكه با معناى آيه بعد - به طورى كه خواهيد ديد - نمىسازد ، چون مىفرمايد : در آخرت لعنت ديگران نيز به ايشان مىرسد . پس معلوم مىشود كه صرف نامگذارى نيست ، بلكه آنان واقعا پيشواى ضلالت بوده‌اند ، علاوه بر اين در آن آيه ديگر هم كه مفسر نامبرده بدان استشهاد كرد ، مسلم نيست كه كلمه « جعل » به معناى نامگذارى باشد . و اينكه فرمود : * ( « وَيَوْمَ الْقِيامَةِ لا يُنْصَرُونَ » ) * ، معنايش اين است كه : شفاعت هيچ ناصرى به ايشان نخواهد رسيد .\r\n* ( « وَأَتْبَعْناهُمْ فِي هذِه الدُّنْيا لَعْنَةً وَيَوْمَ الْقِيامَةِ هُمْ مِنَ الْمَقْبُوحِينَ » ) * اين آيه شريفه بيان مىكند لازمه آن وصفى را كه در آيه قبلى براى فرعونيان ذكر كرده بود ، مىفرمايد : چون پيشوايان بودند ، و ديگران در كفر و گناهان پيرو ايشان بودند لذا همواره در ضلالت و كفر و گناه از ايشان الهام مىگرفتند ، و پيروى آنان مىكردند ، و به همين جهت همانند وزر و گناه پيروان نيز به گردن ايشان است ، پس ما دام كه كفر و گناه بعد از آنان ادامه يابد ، لعن خدا به ايشان نيز ادامه مىيابد .\r\nپس در حقيقت آيه شريفه در معناى آيه « وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ » « 2 » ، و آيه « وَنَكْتُبُ ما قَدَّمُوا وَآثارَهُمْ » « 3 » است ، و اگر در آيه مورد بحث كلمه « لعن » را نكره آورده براى اين است كه دلالت كند بر اهميت و استمرار آن .\r\n\r\n","description":"","footnote":"\r\n( 1 ) ملائكه را كه بندگان رحمانند اناث خواندند . سوره زخرف ، آيه 19 .\r\n( 2 ) هر آينه به دوش خواهند كشيد وزر و بار گناه خود و گناه ديگران را . سوره عنكبوت ، آيه 13 .\r\n( 3 ) مىنويسيم آنچه از پيش فرستاده‌اند و آنچه از دنبال آنان مىرسد . سوره يس ، آيه 12 .\r\n","page_name":" 54 ","page_number":54},
  {"content":"\r\nو همچنين از آنجا كه در روز قيامت به نصرت هيچ ناصرى نمىرسند ، ناگزير حالتى خواهند داشت كه دلهاى اهل محشر از آنها متنفر و منزجر خواهد بود ، و مردم از ايشان خواهند گريخت ، و احدى نزديك ايشان نمىشود ، و اين همان معناى قبح و زشترويى است ، كه خداى تعالى در كلام مجيدش در باره اشخاصى كه منظر آنان قبيح است در مواردى بسيار اشاره فرموده است .\r\n\r\nبحث روايتى\r\n\r\nدر مجمع البيان آمده كه : واحدى به سند خود از ابن عباس روايت كرده كه گفت :\r\nشخصى از رسول خدا ( ص ) پرسيد : كداميك از دو مدت را موسى براى شعيب به سر رسانيد ؟ فرمود مدت دور تر و بيشتر را « 1 » .\r\nمؤلف : در معناى اين حديث روايتى را هم به سند خود از ابى ذر از آن جناب آورده .\r\nو در الدر المنثور است كه : ابن مردويه ، از مقسم ، روايت كرده كه گفت : من حسن بن على بن ابى طالب ( رضى اللَّه عنه ) را ديدم ، و از او پرسيدم : موسى كدام يك از دو مدت را براى شعيب انجام داد رسانيد ؟ اولى را يا دومى را ؟ فرمود : دومى را « 2 » .\r\nو در مجمع البيان است كه : ابو بصير از امام باقر ( ع ) روايت كرده كه فرمود : بعد از آنكه موسى مدت را به سر برد خانواده اش را برداشت تا به طرف خانه رود ، راه را گم كرد ، و آتشى ديد ، به اهل بيتش گفت : اينجا باشيد كه من آتشى مىبينم « 3 » .\r\nو از كتاب طب الأئمه به سند خود از جابر جعفى از امام باقر ( ع ) روايت كرده كه در ضمن حديثى فرمود : مقصود از كلمه * ( « مِنْ غَيْرِ سُوءٍ » ) * ، در آيه « وَأَدْخِلْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ » بدون مرض برص است « 4 » .\r\nو در تفسير قمى در ذيل آيه « فَرَدَدْناه إِلى أُمِّه . . . » از راوى نقل كرده كه گفت : به امام ابى جعفر ( ع ) عرضه داشتم : موسى چند روز از مادرش غايب شد ؟ تا خداى عز و جل دوباره او را به وى برگردانيد ؟ فرمود : سه روز .\r\n\r\n","description":"","footnote":"\r\n( 1 ) مجمع البيان ، ج 7 ، ص 250 .\r\n( 2 ) الدر المنثور ، ج 5 ، ص 125 .\r\n( 3 ) مجمع البيان ، ج 7 ، ص 250 .\r\n( 4 ) طب الأئمه ، ص 55 ( ط نجف ) اثر ابى عتاب عبد اللَّه بن سابور .\r\n","page_name":" 55 ","page_number":55},
  {"content":"\r\nمىگويد : پس عرضه داشتم آيا هارون برادر پدرى و مادرى موسى ( ع ) بود ؟\r\nفرمود : بله ، مگر نشنيدى كلام خداى عز و جل را كه مىفرمايد : « اى پسر مادرم ريشم و سرم را مگير » ، پرسيدم : كدام يك بزرگتر بودند ؟ فرمود : هارون ، پرسيدم : وحى به هر دو نازل مىشد ؟\r\nفرمود : وحى به موسى مىشد و موسى به هارون وحى مىكرد .\r\nپرسيدم : بفرماييد ببينم آيا حكومت در بنى اسرائيل و منصب قضاوت و امر و نهى به هر دو واگذار بود ؟ فرمود : موسى با پروردگارش مناجات مىكرد ، و آنچه به سويش وحى مىشد مىنوشت ، و با آن علم ، در بنى اسرائيل قضاوت مىكرد ، و چون براى مناجات غايب مىشد هارون خليفه و جانشين او مىشد . پرسيدم : كدام يك زودتر از دنيا رفتند ؟ فرمود :\r\nهارون قبل از موسى ، و هر دو در « تيه » درگذشتند . پرسيدم : آيا موسى فرزندى هم داشت ؟\r\nفرمود : نه ، ذريه ال عمران از هارون شد « 1 » .\r\nمؤلف : اشكالى به اين روايت متوجه است اين است كه : ذيلش با رواياتى ديگر كه دلالت بر فرزند داشتن آن جناب دارد ، نمىسازد ، هم چنان كه از تورات نيز برمىآيد كه آن حضرت فرزند داشته .\r\nو در تفسير جوامع الجامع در ذيل جمله * ( « وَاسْتَكْبَرَ هُوَ وَجُنُودُه » ) * از معصوم ( ع ) روايت كرده كه فرمود : يكى از پيامها كه موسى ( ع ) از پروردگارش حكايت كرده اين است كه فرمود : كبريا و عظمت جامه من است ( تنها شايسته من است ) و هر كس بخواهد در يكى از آن دو با من منازعه كند ، در آتشش مىافكنم « 2 » .\r\nو در كافى به سند خود از طلحة بن زيد ، از امام صادق ( ع ) روايت كرده كه فرمود : ائمه در كتاب خدا دو قسمند . يكى پيشوايان هدايت ، كه در باره شان فرمود : « وَجَعَلْنا مِنْهُمْ أَئِمَّةً يَهْدُونَ بِأَمْرِنا » يعنى قرار داديم ايشان را امامانى كه به امر ما هدايت مىكنند ، نه به امر مردم ، بلكه امر خدا را بر امر خود و حكم خدا را بر حكم خود مقدم مىدارند ، قسم دوم پيشوايان ضلالت ، كه در باره شان فرمود : * ( « وَجَعَلْناهُمْ أَئِمَّةً يَدْعُونَ إِلَى النَّارِ » ) * ايشان را قرار داديم پيشوايانى كه مردم را به سوى آتش مىخوانند ، امر خود را قبل از حكم خدا ، و مقدم بر آن مىدانند ، و بر طبق هوى و هوسها ، بر خلاف آنچه در كتاب خداى عز و جل هست ، عمل مىكنند « 3 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 134 .\r\n( 2 ) جوامع الجامع ، ص 339 .\r\n( 3 ) اصول كافى ، ج 1 ، ص 216 .\r\n","page_name":" 56 ","page_number":56},
  {"content":"\r\n\r\nگفتارى پيرامون داستانهاى موسى و هارون در چند فصل\r\n1 - مقام موسى نزد خدا و پايه عبوديت او .\r\nموسى ( ع ) يكى از پنج پيغمبر اولوا العزم است ، كه آنان سادات انبياء بودند ، و كتاب و شريعت داشتند ، و خداى تعالى در آيه شريفه « وَإِذْ أَخَذْنا مِنَ النَّبِيِّينَ مِيثاقَهُمْ ، وَمِنْكَ وَمِنْ نُوحٍ وَإِبْراهِيمَ وَمُوسى وَعِيسَى ابْنِ مَرْيَمَ وَأَخَذْنا مِنْهُمْ مِيثاقاً غَلِيظاً » « 1 » و آيه « شَرَعَ لَكُمْ مِنَ الدِّينِ ما وَصَّى بِه نُوحاً ، وَالَّذِي أَوْحَيْنا إِلَيْكَ وَما وَصَّيْنا بِه إِبْراهِيمَ وَمُوسى وَعِيسى » « 2 » كه راجع به شريعتهاى آسمانى ، و انبياى داراى شريعت است ، آن جناب را در زمره آنان بر شمرده است . و خدا بر او و بر برادرش منت نهاده و فرموده : « وَلَقَدْ مَنَنَّا عَلى مُوسى وَهارُونَ » « 3 » ، و نيز بر آن دو بزرگوار سلام كرده ، فرموده : « سَلامٌ عَلى مُوسى وَهارُونَ » « 4 » و نيز او را به بهترين مدح و ثنا ستوده ، و فرموده : « وَاذْكُرْ فِي الْكِتابِ مُوسى ، إِنَّه كانَ مُخْلَصاً ، وَكانَ رَسُولًا نَبِيًّا ، وَنادَيْناه مِنْ جانِبِ الطُّورِ الأَيْمَنِ ، وَقَرَّبْناه نَجِيًّا » « 5 » و نيز فرموده : « وَكانَ عِنْدَ اللَّه وَجِيهاً » « 6 » و نيز فرموده : « وَكَلَّمَ اللَّه مُوسى تَكْلِيماً » « 7 » .\r\nو نيز آن جناب را در سوره انعام ، و در چند جاى ديگر ، در زمره انبياء ذكر كرده ، و در آيه هاى 84 - 88 سوره انبياء او و ساير انبياء را ستوده ، به اينكه ايشان پيامبرانى نيكوكار و صالح بودند ، كه خدا بر عالميان اجتباء و برتريشان داده بود ، و به سوى صراط مستقيم هدايتشان كرده بود .\r\n\r\n","description":"","footnote":"\r\n( 1 ) و زمانى كه گرفتيم ما از پيامبران تعهدهايشان را ، و از تو ، و از نوح و ابراهيم و موسى و عيسى بن مريم و گرفتيم از تو ميثاقى شديد . سوره احزاب ، آيه 7 .\r\n( 2 ) آئين نهاد براى شما از دين آنچه وصيت نمود به آن نوح را و آنچه را وحى كرديم به تو و آنچه را وصيت نموديم به آن ابراهيم را و موسى و عيسى را . سوره شورى ، آيه 13 .\r\n( 3 ) ما بر موسى و هارون منت نهاديم . سوره صافات ، آيه 114 .\r\n( 4 ) سوره صافات ، آيه 120 .\r\n( 5 ) ياد آور در كتاب موسى را ، كه مخلص و رسولى نبى بود ، و ما او را از جانب طور ايمن ندا داده ، براى هم سخنى خود نزديكش كرديم . سوره مريم ، آيه 52 .\r\n( 6 ) او نزد خدا آبرومند بود . سوره احزاب ، آيه 69 .\r\n( 7 ) خدا با موسى به نحوى كه شما نمىدانيد هم سخن شد . سوره نساء ، آيه 164 .\r\n","page_name":" 57 ","page_number":57},
  {"content":"\r\nو در سوره مريم در آيه 58 ايشان را چنين ستوده كه اينان از كسانى هستند كه خدا بر آنان انعام كرده است ، در نتيجه صفات زير براى موسى جمع شده است : اخلاص ، تقريب ، وجاهت ، احسان ، صلاحيت ، تفضيل ، اجتباء ، هدايت و انعام ، كه در مورد مناسب با آنها ، هر يك از اين صفات در اين كتاب مورد بحث قرار گرفته ، و همچنين پيرامون معناى نبوت و رسالت و تكليم گفتگو شده است .\r\nو اما كتابى كه بر آن جناب نازل شده قرآن كريم آن را « تورات » معرفى نموده و در سوره احقاف ، آيه 12 آن را به دو وصف « امام » و « رحمت » توصيف نموده ، در سوره انبياء آيه 48 آن را « فرقان » و « ضياء » خوانده ، در سوره مائده آيه 44 آن را « هدى » و « نور » خوانده و در سوره اعراف ، آيه 145 فرموده : « وَكَتَبْنا لَه فِي الأَلْواحِ مِنْ كُلِّ شَيْءٍ مَوْعِظَةً وَتَفْصِيلًا لِكُلِّ شَيْءٍ - برايش در الواح از هر چيزى موعظه اى ، و نيز براى هر چيزى تفصيلى نوشتيم » .\r\nچيزى كه هست خداى تعالى در چند جاى قرآن كريم كه او را به اوصاف مزبور ستوده ، فرموده كه : بنى اسرائيل تورات را تحريف كردند ، و در آن اختلاف نمودند ، تاريخ هم مؤيد گفتار قرآن است ، براى اينكه - به طورى كه در جلد سوم اين كتاب ، در ذيل قصص مسيح ( ع ) گذشت - خاطرنشان كرديم كه بعد از آنكه بخت نصر فلسطين را فتح كرد و هيكل ( معبد يهود ) را ويران ساخت ، و تورات را سوزانيد ، و در سال پانصد و هشتاد و هشت قبل از ميلاد ، يهود را از فلسطين به سوى بابل كوچ داد ، در سال پانصد و سى و هشت قبل از مسيح ، يعنى پنجاه سال بعد ، كورش پادشاه ، بابل را فتح نمود و به يهود اجازه داد تا به سرزمين خود ، فلسطين بروند ، و در آنجا « عزراى كاهن » تورات را برايشان از بر نوشت پس تورات اصلى منقرض شده و آنچه در دست است محفوظات « عزراء » است .\r\n\r\n2 - آنچه از سرگذشت موسى كه در قرآن آمده .\r\nنام آن جناب از هر پيغمبرى ديگر در قرآن كريم بيشتر آمده ، و - به طورى كه شمرده‌اند - نامش در صد و شصت و شش جاى قرآن كريم ذكر شده ، و در سى و شش سوره از سوره هاى قرآن به گوشه هايى از داستانهايش ، يا به طور اجمال و يا به تفصيل اشاره شده و در بين انبياء ( ع ) به كثرت معجزه اختصاص يافته ، كه قرآن كريم بسيارى از معجزات باهره وى را ذكر كرده ، مانند اژدها شدن عصاى او ، نور دادن دستش ، ايجاد طوفان ، مسلط كردن ملخ ، شپش ، قورباغه و خون بر مردم ، شكافتن دريا ، نازل كردن من و نيز سلوى ، و جوشاندن دوازده چشمه از يك سنگ با زدن عصا ، زنده كردن مردگان ، و بلند كردن كوه طور\r\n","description":"","footnote":"","page_name":" 58 ","page_number":58},
  {"content":"\r\nبالاى سر مردم ، و غير اينها .\r\nهمانطور كه گفتيم در كلام خداى تعالى گوشه هايى از داستانهاى آن جناب آمده ، و ليكن تمامى جزئيات و دقائق آنها را ذكر نفرموده ، بلكه به چند فصل از آنها كه ذكرش در هدايت ، و ارشاد خلق اهميت داشته ، اكتفاء كرده ، و اين دأب و روش قرآن كريم در اشاره به داستانهاى همه انبياء و امتها است كه از هر داستان آنچه كه ذكرش مايه عبرت و هدايت خلق است ذكر مىكند .\r\nو از داستانهاى موسى آنچه كه ذكرش اهميت دارد كه گفتيم كلياتش در قرآن آمده - اين است كه : آن جناب در مصر در خانه مردى اسرائيلى به دنيا آمد ، و در روزهايى به دنيا آمد كه فرعونيان به دستور فرعون پسر بچه هاى بنى اسرائيل را سر مىبريدند ، و مادر موسى ( به دستور خداى تعالى ) او را در صندوقى نهاده ، به دريا انداخت ، فرعون او را از دريا گرفت ، و به مادرش برگردانيد تا شيرش دهد ، و تربيتش نمايد و از آن روز در خانه فرعون نشو و نما كرد .\r\nآن گاه به سن بلوغ رسيده و مردى قبطى را مىكشد ، و از مصر به سوى مدين فرار مىكند ، چون ترس اين را داشته كه فرعونيان به قصاص آن مرد قبطى به قتلش برسانند .\r\nسپس مدتى مقرر كه همان ده سال باشد ، در مدين پيش شعيب مكث نموده و خدمت كرد ، و با يكى از دختران او ازدواج نمود .\r\nو پس از به سر رساندن آن مدت مقرر به اتفاق اهل بيتش از مدين بيرون آمده ، در بين راه آنجا كه كوه طور واقع است ، از طرف آن كوه آتشى مىبيند ، و چون راه را گم كرده بودند ، و آن شب هم شبى بسيار تاريك بوده ، به اميد اينكه كنار آن آتش كسى را ببيند ، و راه را از او بپرسد ، و هم آتشى برداشته با خود بياورد ، به خانواده اش مىگويد : شما اينجا باشيد تا من بروم پاره اى آتش برايتان بياورم ، و يا كنار آتش راهنمايى ببينم ، و از او از راه بپرسم ، ولى همين كه نزديك مىشود خداى تعالى از كنار سمت راست آن بيابان كه از نظر شكل با زمينهاى اطراف فرق داشته ، از طرف درختى كه آنجا بوده ، ندايش مىدهد ، و با او سخن مىگويد ، و او را به رسالت خود برمىگزيند ، و معجزه عصا و يد بيضا به او مىدهد ، كه دو تا از نه معجزه هاى او است ، و به عنوان رسالت به سوى فرعون و قومش گسيل مىدارد ، تا بنى اسرائيل را نجات دهد .\r\nموسى نزد فرعون مىآيد ، و او را به سوى كلمه حق و دين توحيد مىخواند ، و نيز به او پيشنهاد مىكند كه بنى اسرائيل را همراه او روانه كند ، و دست از شكنجه و كشتارشان بردارد ، و به منظور اينكه بفهماند رسول خداست ، معجزه عصا و يد بيضا را به او نشان مىدهد ،\r\n","description":"","footnote":"","page_name":" 59 ","page_number":59},
  {"content":"\r\nفرعون از قبول گفته او امتناع مىورزد ، و در مقام برمىآيد با سحر ساحران با معجزه او معارضه كند ، و حقا سحرى عظيم نشان دادند ، اژدها و مارهاى بسيار به راه انداختند ، ولى همين كه موسى عصاى خود را بيفكند ، تمامى آن سحرها را برچيد و خورد ، و دوباره به صورت عصا برگشت ساحران كه فهميدند عصاى موسى از سنخ سحر و جادوى ايشان نيست ، همه به سجده افتادند و گفتند : ما به رب العالمين ايمان آورديم ، به آن كسى كه رب موسى و هارون است ، ولى فرعون هم چنان بر انكار دعوت وى اصرار ورزيد ، و ساحران را تهديد كرد ، و ايمان نياورد .\r\nموسى ( ع ) هم هم چنان به دعوت خود پافشارى مىكرد ، او و درباريانش را به دين توحيد همى مىخواند ، و معجزه ها مىآورد ، يك بار آنها را دچار طوفان ساخت ، يك بار ملخ و شپش و قورباغه و خون را بر آنان مسلط كرد ، آياتى مفصل آورد ، ولى ايشان بر استكبار خود پافشارى كردند ، به هر يك از گرفتاريها كه موسى به عنوان معجزه برايشان مىآورد ، مبتلا مىشدند ، مىگفتند : اى موسى پروردگار خودت را بخوان و از آن عهدى كه به تو داده كه اگر ايمان بياوريم اين بلا را از ما بگرداند استفاده كن ، كه اگر اين بلا را بگردانى به طور قطع ايمان مىآوريم ، و بنى اسرائيل را با تو مىفرستيم ولى همين كه خدا در مدت مقرر بلا را از ايشان بر طرف مىكرد ، دوباره عهد خود را مىشكستند ، و به كفر خود ادامه مىدادند .\r\nناگزير خداى تعالى دستورش مىدهد تا بنى اسرائيل را در يك شب معين بسيج نموده از مصر بيرون ببرد موسى و بنى اسرائيل از مصر بيرون شدند و شبانه به راه افتادند ، تا به كنار دريا رسيدند ، فرعون چون از جريان آگهى يافت ، از دنبال سر ، ايشان را تعقيب كرد و همين كه دو فريق يكديگر را از دور ديدند ، اصحاب موسى به وى گفتند : دشمن دارد به ما مىرسد موسى گفت : حاشا ، پروردگار من با من است ، و به زودى مرا راهنمايى مىكند در همين حال به وى وحى مىشود كه با عصايش به دريا بزند همين كه زد ، دريا شكافته شد ، و بنى اسرائيل از دريا گذشتند فرعون و لشكريانش نيز وارد دريا شدند ، همين كه آخرين نفرشان وارد شد ، خداوند آب را از دو طرف به هم زد ، و همه شان را غرق كرد .\r\nبعد از آنكه خداوند بنى اسرائيل را از شر فرعون و لشكرش نجات داد و موسى ( ع ) ايشان را به طرف بيابانى برد كه هيچ آب و علفى نداشت ، در آنجا خداوند آنان را اكرام كرد و « من » و « سلوى » ، ( كه اولى گوشتى بريان و دومى چيزى به شكل ترنجبين بود ) بر آنان نازل كرد ، تا غذايشان باشد ، و براى سيراب شدنشان موسى به امر خداوند عصا را به سنگى كه همراه داشت زد ، دوازده چشمه از آن جوشيد هر يك از تيره هاى بنى\r\n","description":"","footnote":"","page_name":" 60 ","page_number":60},
  {"content":"\r\nاسرائيل چشمه خود را مىشناخت و از آن چشمه مىنوشيدند ، و از آن من و سلوى مىخوردند ، و براى رهايى از گرماى آفتاب ، ابر بر سر آنان سايه مىافكند .\r\nآن گاه در همان بيابان خداى تعالى با موسى مواعده كرد كه چهل شبانه روز به كوه طور برود ، تا تورات بر او نازل شود . موسى ( ع ) از بنى اسرائيل هفتاد نفر را انتخاب كرد ، تا تكلم كردن خدا با وى را بشنوند ، ( و به ديگران شهادت دهند ) ولى آن هفتاد نفر با اينكه شنيدند مع ذلك گفتند : ما ايمان نمىآوريم تا آنكه خدا را آشكارا ببينيم ، خداى تعالى « جلوه اى به كوه كرد ، كوه متلاشى شد » ، ايشان از آن صاعقه مردند ، و دوباره به دعاى موسى زنده شدند ، و بعد از آنكه ميقات تمام شد خداى تعالى تورات را بر او نازل كرد آن گاه به او خبر داد كه بنى اسرائيل بعد از بيرون شدنش گوساله پرست شدند ، و سامرى گمراهشان كرد .\r\nموسى ( ع ) بين قوم برگشت ، در حالى كه بسيار خشمگين و متاسف بود ، گوساله را آتش زد و خاكسترش را به دريا ريخت ، و سامرى را طرد كرد ، و فرمود : برو كه در زندگى هميشه بگويى : « لا مساس - نزديكم نشويد » ، اما مردم را دستور داد تا توبه كنند ، و به همين منظور شمشير در يكدگر به كار بزنند ، و يكدگر را بكشند ، تا شايد توبه شان قبول شود و قبول شد دوباره از پذيرفتن احكام تورات كه همان شريعت موسى بود سرباز زدند ، و خداى تعالى كوه طور را بلند كرد ، و در بالاى سر آنان نگه داشت ، ( كه اگر ايمان نياوريد بر سرتان مىكوبم ) .\r\nسپس بنى اسرائيل از خوردن « من » و « سلوى » به تنگ آمده ، و درخواست كردند كه پروردگار خود را بخواند از زمين گياهانى برايشان بروياند ، و از سبزى ، خيار ، سير ، عدس ، و پياز آن برخوردارشان كند خداى تعالى دستورشان داد براى رسيدن به اين هدف داخل سر زمين مقدس شويد ، كه خداوند بر شما واجب كرده در آنجا به سر بريد . بنى اسرائيل زير بار نرفتند ، و خداى تعالى آن سرزمين را بر آنان حرام كرد ، و به سرگردانى مبتلاشان ساخت ، در نتيجه مدت چهل سال در بيابانى سرگردان شدند .\r\nو باز يكى از داستانهاى آن جناب سرگذشت رفتنش با آن جوان به مجمع البحرين براى ديدار بنده صالح خدا ، و رفاقتش با آن عبد صالح است ، كه در سوره كهف آمده است .\r\n\r\n3 - مقام هارون ( ع ) نزد خدا و پايه عبوديت او\r\nخداى تعالى در سوره صافات آن جناب را در منتهايش ، و در دادن كتاب ، و هدايت به سوى صراط مستقيم ، و در داشتن تسليم ، و بودنش از محسنين ، و از بندگان مؤمنين\r\n","description":"","footnote":"","page_name":" 61 ","page_number":61},
  {"content":"\r\nبه خدا ، با موسى ( ع ) شريك دانسته ، و او را از مرسلان دانسته ، و از انبيايش معرفى كرده ، و او را از كسانى دانسته كه بر آنان انعام فرموده ، و او را با ساير انبياء در صفات جميل آنان از قبيل احسان ، صلاح ، فضل ، اجتباء و هدايت شريك قرار داده و يك جا ذكر كرده .\r\nو در آيه « وَاجْعَلْ لِي وَزِيراً مِنْ أَهْلِي ، هارُونَ أَخِي ، اشْدُدْ بِه أَزْرِي ، وَأَشْرِكْه فِي أَمْرِي ، كَيْ نُسَبِّحَكَ كَثِيراً ، وَنَذْكُرَكَ كَثِيراً إِنَّكَ كُنْتَ بِنا بَصِيراً » « 1 » موسى ( ع ) در مناجات شب طور دعا كرده و از خدا خواسته كه هارون را وزير او قرار دهد ، و پشتش را به وى محكم نموده و او را شريك او قرار دهد ، تا خدا را بسيار تسبيح كنند ، و بسيار ذكر گويند ، هم طراز موسى دانسته .\r\nو آن جناب در تمامى مواقف ملازم برادرش بوده ، و در عموم كارها با او شركت مىكرده ، و او را در رسيدنش به مقاصد يارى مىكرد .\r\nو در قرآن كريم هيچ مساله اى كه مختص به آن جناب باشد ، نيامده مگر همان جانشينى او براى برادرش ، در آن چهل روزى كه به ميقات رفته بود ، « وَقالَ مُوسى لأَخِيه هارُونَ اخْلُفْنِي فِي قَوْمِي وَأَصْلِحْ وَلا تَتَّبِعْ سَبِيلَ الْمُفْسِدِينَ » كه به برادر خود هارون گفت : خليفه من باش در قومم ، و اصلاح كن ، و راه مفسدان را پيروى مكن ، و وقتى از ميقات برگشت ، در حالى كه خشمناك و متاسف بود كه چرا گوساله پرست شدند ، الواح تورات را بيفكند ، و سر برادر را بگرفت و به طرف خود بكشيد ، هارون گفت اى پسر مادر ! مردم مرا ضعيف كردند ، ( و گوش به سخنم ندادند ) ، و نزديك بود مرا بكشند ، پس پيش روى دشمنان مرا شرمنده و سرافكنده مكن ، و مرا جزو اين مردم ستمگر قرار مده ، موسى گفت : پروردگارا مرا و برادرم را بيامرز ، و ما را در رحمت خود داخل كن ، كه تو ارحم الراحمينى .\r\n\r\n4 - داستان موسى در تورات عصر حاضر\r\nداستانهاى موسى ( ع ) در ماسواى سفر اول از تورات كه پنج سفر است آمده ، جزئيات تاريخ او از حين تولد تا روز وفات ، و آنچه از شرايع و احكام به وى نازل شده ، همه اش در آن چهار سفر ديگر ، يعنى سفر خروج ، سفر لاويان ، سفر عدد ، و سفر تثنيه آمده است .\r\nچيزى كه هست ما بين آنچه كه تورات آورده ، با آنچه كه در قرآن آمده در امورى\r\n\r\n","description":"","footnote":"\r\n( 1 ) سوره طه ، آيه 29 - 35 .\r\n","page_name":" 62 ","page_number":62},
  {"content":"\r\nكه كم هم نيست اختلاف هست .\r\nو يكى از مهمترين موارد اختلاف اين است كه : تورات مىگويد : نداى موسى و سخن گفتن خدا از درخت با وى در سرزمين مدين ، قبل از حركت دادن خانواده اش به طرف مصر بوده ، و خلاصه در همان ايامى بوده كه براى شعيب گوسفند مىچرانيده « 1 » مىگويد : در همان ايام كه مشغول شبانى وى بوده ، گوسفند را به ما وراى دشت برده ، و به كوه خدا « حوريب » رسيد ، و در آنجا ملائكه خدا برايش ظاهر شدند ، و آتشى را وسط درخت خارى برايش نمودار كردند ، آن گاه خدا با وى سخن گفت ، و آنچه مىخواست در ميان نهاد ، و او را براى نجات دادن بنى اسرائيل نزد فرعون فرستاد « 2 » .\r\nيكى ديگر از موارد اختلاف مهم اين است كه : آن فرعونى كه موسى به سوى وى فرستاده شد ، غير از آن فرعونى بوده كه موسى را در دامن خود پروريد ، و موسى از شر او گريخت ، تا به عنوان قصاص از خون مرد قبطى كه به دست وى كشته شده بود ، به قتل نرسد « 3 » .\r\nيكى ديگر اين است كه : تورات سخنى از ايمان آوردن ساحران به ميان نياورده ، كه وقتى عصاهاى خود را افكندند ، و به صورت مارها درآوردند ، و عصاى موسى همه آنها را بلعيد ، چه كردند ، و چه گفتند ، بلكه مىگويد كه ساحران هم چنان نزد فرعون بودند ، و با موسى معارضه كردند ، و در مقابل دو معجزه موسى ، يعنى معجزه خون و قورباغه ، سحر خود را به كار زدند « 4 » .\r\nيكى ديگر اين است كه : تورات مىگويد : آن كسى كه براى بنى اسرائيل گوساله درست كرد ، و بنى اسرائيل آن را پرستيدند ، خود هارون ، برادر موسى بود ، براى اينكه وقتى بنى اسرائيل ديدند كه موسى از مراجعت از كوه طور دير كرد ، همه نزد وى جمع شدند ، و به دو گفتند براى ما معبودى درست كن ، تا پيشاپيش ما راه برود ، براى اينكه اين مرد ( موسى ) كه ما را از سرزمين مصر بيرون كرد ، نيامد ، و نفهميديم چه شد ؟ هارون به ايشان گفت : پس هر چه گوشواره به گوش زنان و پسران و دختران خود داريد برايم بياوريد .\r\nتمامى بنى اسرائيل گوشواره هايى كه به گوش داشتند بياوردند ، هارون همه را گرفت و با از ميل قالبى درست كرد ، و طلاها را آب كرده در آن قالب ريخت ، و به صورت گوساله اى\r\n\r\n","description":"","footnote":"\r\n( 1 ) و تورات نام پدر زن موسى را هم شعيب ندانسته ، بلكه او را « يثرون » كاهن مديان دانسته .\r\n( 2 ) اصحاح سوم از سفر خروج .\r\n( 3 ) سفر خروج ، اصحاح دوم ، آيه 23 .\r\n( 4 ) اصحاح هفتم و هشتم از سفر خروج .\r\n","page_name":" 63 ","page_number":63},
  {"content":"\r\nدرآورد ، و گفت : اين است معبود شما ، اى بنى اسرائيل ، كه شما را از مصر بيرون كرد « 1 » .\r\nدر اينجا لازم است به خواننده عزيز تذكر دهم كه اگر آيات قرآنى را در اين قسمتها از داستان موسى ( ع ) به دقت زير نظر و مطالعه قرار بدهد ، خواهد ديد كه لحن آنها تعريض و كنايه زدن به تورات است .\r\nالبته غير از موارد اختلافى كه ذكر شد ، اختلافهاى جزئى بسيارى ديگر نيز هست ، مانند اينكه در داستان كشتن قبطى ، مىگويد : دو طرف دعوا در روز دوم اسرائيلى بودند « 2 » و مانند اينكه مىگويد : آن كسى كه در روز مسابقه عصا را انداخت ، و عصا همه سحر ساحران را بلعيد ، هارون بود كه به دستور موسى آن را انداخت « 3 » و نيز تورات داستان انتخاب هفتاد نفر را براى ميقات ، و نزول صاعقه ، و زنده شدنشان بعد از مردن را اصلا نياورده .\r\nو نيز در تورات ، اصحاح سى و دوم از سفر خروج آمده كه : الواحى كه موسى ( ع ) از مراجعت از كوه با خود آورد و به زمين انداخت ، دو تا تخته سنگ بود ، كه نامشان لوح شهادت بود ، و همچنين از اين قبيل اختلافها زياد است .\r\n\r\n","description":"","footnote":"\r\n( 1 ) اصحاح سى دوم از سفر خروج .\r\n( 2 ) اصحاح دوم از سفر خروج .\r\n( 3 ) اصحاح هفتم از سفر خروج .\r\n","page_name":" 64 ","page_number":64},
  {"content":"\r\n\r\n\r\nوَ لَقَدْ آتَيْنا مُوسَى الْكِتابَ مِنْ بَعْدِ ما أَهْلَكْنَا الْقُرُونَ الأُولى بَصائِرَ لِلنَّاسِ وَهُدىً وَرَحْمَةً لَعَلَّهُمْ يَتَذَكَّرُونَ ( 43 ) وَما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الأَمْرَ وَما كُنْتَ مِنَ الشَّاهِدِينَ ( 44 ) وَلكِنَّا أَنْشَأْنا قُرُوناً فَتَطاوَلَ عَلَيْهِمُ الْعُمُرُ وَما كُنْتَ ثاوِياً فِي أَهْلِ مَدْيَنَ تَتْلُوا عَلَيْهِمْ آياتِنا وَلكِنَّا كُنَّا مُرْسِلِينَ ( 45 ) وَما كُنْتَ بِجانِبِ الطُّورِ إِذْ نادَيْنا وَلكِنْ رَحْمَةً مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَتَذَكَّرُونَ ( 46 ) وَلَوْ لا أَنْ تُصِيبَهُمْ مُصِيبَةٌ بِما قَدَّمَتْ أَيْدِيهِمْ فَيَقُولُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ وَنَكُونَ مِنَ الْمُؤْمِنِينَ ( 47 )\r\nفَلَمَّا جاءَهُمُ الْحَقُّ مِنْ عِنْدِنا قالُوا لَوْ لا أُوتِيَ مِثْلَ ما أُوتِيَ مُوسى أوَ لَمْ يَكْفُرُوا بِما أُوتِيَ مُوسى مِنْ قَبْلُ قالُوا سِحْرانِ تَظاهَرا وَقالُوا إِنَّا بِكُلٍّ كافِرُونَ ( 48 ) قُلْ فَأْتُوا بِكِتابٍ مِنْ عِنْدِ اللَّه هُوَ أَهْدى مِنْهُما أَتَّبِعْه إِنْ كُنْتُمْ صادِقِينَ ( 49 ) فَإِنْ لَمْ يَسْتَجِيبُوا لَكَ فَاعْلَمْ أَنَّما يَتَّبِعُونَ أَهْواءَهُمْ وَمَنْ أَضَلُّ مِمَّنِ اتَّبَعَ هَواه بِغَيْرِ هُدىً مِنَ اللَّه إِنَّ اللَّه لا يَهْدِي الْقَوْمَ الظَّالِمِينَ ( 50 ) وَلَقَدْ وَصَّلْنا لَهُمُ الْقَوْلَ لَعَلَّهُمْ يَتَذَكَّرُونَ ( 51 ) الَّذِينَ آتَيْناهُمُ الْكِتابَ مِنْ قَبْلِه هُمْ بِه يُؤْمِنُونَ ( 52 )\r\nوَ إِذا يُتْلى عَلَيْهِمْ قالُوا آمَنَّا بِه إِنَّه الْحَقُّ مِنْ رَبِّنا إِنَّا كُنَّا مِنْ قَبْلِه مُسْلِمِينَ ( 53 ) أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا وَيَدْرَؤُنَ بِالْحَسَنَةِ السَّيِّئَةَ وَمِمَّا رَزَقْناهُمْ يُنْفِقُونَ ( 54 ) وَإِذا سَمِعُوا اللَّغْوَ أَعْرَضُوا عَنْه وَقالُوا لَنا أَعْمالُنا وَلَكُمْ أَعْمالُكُمْ سَلامٌ عَلَيْكُمْ لا نَبْتَغِي الْجاهِلِينَ ( 55 ) إِنَّكَ لا تَهْدِي مَنْ أَحْبَبْتَ وَلكِنَّ اللَّه يَهْدِي مَنْ يَشاءُ وَهُوَ أَعْلَمُ بِالْمُهْتَدِينَ ( 56 )\r\n","description":"","footnote":"","page_name":" 65 ","page_number":65},
  {"content":"\r\nترجمه آيات\r\nو به تحقيق ما بعد از هلاك كردن نسلهاى گذشته به موسى كتاب داديم تا چراغ فراراه مردم و اراده مردم و هدايتى و رحمتى باشد شايد متذكر شوند ( 43 ) .\r\nو تو اى محمد ( ص ) نبودى در سمت غربى سينا آنجا كه تورات را به موسى وحى كرديم و تو از حاضران و شاهدان نبودى ( 44 ) .\r\nو ليكن ما نسلها پديد آورديم پس دراز شد برايشان زندگانى و تو در ميان اهل مدين مقيم نبودى تا سرگذشت آنان را براى مردم خودت بگويى اين ماييم كه تو را مىفرستيم ( 45 ) .\r\nباز تو در طرف طور نبودى آنجا كه ما ندا داديم و ليكن از در رحمت جريان را به تو خبر داديم تا مردمى را كه قبل از تو پيامبرى بيمرسان نداشتند بيمرسان باشى كه متذكر شوند ( 46 ) .\r\nو اگر نمىفرستاديم و به كيفر گناهانى كه كردند هلاكشان مىكرديم مىگفتند پروردگارا چرا به سوى ما رسولى نفرستادى تا آياتت را پيروى كنيم و از مؤمنان باشيم ؟ ( 47 ) .\r\nولى وقتى از ناحيه ما حق به سويشان آمد گفتند چرا مثل آنچه به موسى دادند به اين پيامبر ندادند ، آيا در برابر آنچه كه از موسى ديدند كفر نورزيدند ، و نگفتند كه اين قرآن و تورات دو سحرند كه يكديگر را كمك مىكنند ؟ و آيا نگفتند كه ما به هر يك كافريم ؟ ( 48 ) .\r\nتو به ايشان بگو پس شما از ناحيه خدا كتابى بياوريد كه از تورات و قرآن راهنماتر باشد تا من آن را پيروى كنم اگر راست مىگوييد ( 49 ) .\r\nو اگر اين پيشنهاد را از تو نپذيرفتند پس بدان كه اينان تنها از هواهاى خود پيروى مىكنند و آيا كسى گمراه تر از پيرو هوى بدون راهنمايى از خدا هست به درستى كه خدا مردم ستمگر را هدايت نمىكند ( 50 ) .\r\nو به تحقيق كه ما قرآن را پيوسته فرستاديم باشد كه متذكر شوند ( 51 ) .\r\nكسانى كه قبل از قرآن كتاب به ايشان داديم به قرآن ايمان مىآورند ( 52 ) .\r\nو چون قرآن برايشان خوانده مىشود مىگويند بدان ايمان آورديم و آن حق و از ناحيه پروردگار ماست و ما قبلا اسلام آورده بوديم ( 53 ) .\r\nاين عده از اهل كتاب دو برابر اجر خواهند داشت چون هم صبر كردند و هم بديها را با خوبيها دور نمودند و از آنچه روزيشان كرديم انفاق مىكنند ( 54 ) .\r\n","description":"","footnote":"","page_name":" 66 ","page_number":66},
  {"content":"\r\nو چون سخن بيهوده مىشنوند از آن رو گردانيده مىگويند اعمال ما براى ما ، اعمال شما براى شما ، سلام بر شما ما خواهان معاشرت جاهلان نيستيم ( 55 ) .\r\nبه درستى اى محمد ( ص ) تو هر كه را دوست بدارى هدايت نتوانى كرد بلكه خداست كه هر كه را بخواهد هدايت مىكند و او داناتر به كسانى است كه قابل هدايتند ( 56 ) .\r\n\r\nبيان آيات\r\n\r\nسياق اين آيات شهادت مىدهد بر اينكه مشركين از قوم رسول خدا ( ص ) به بعضى از اهل كتاب مراجعه نموده در باره آن جناب از ايشان نظريه خواسته‌اند ، و بعضى از آيات قرآن را هم كه تورات را تصديق كرده بر آنان عرضه كرده‌اند ، و اهل كتاب پاسخ داده‌اند كه آرى ما آنچه در قرآن در اين باره آمده ، تصديق داريم ، و به آنچه از معارف حقه كه قرآن متضمن آن است ، ايمان داريم ، و اصولا آورنده قرآن را قبل از آنكه مبعوث شود مىشناختيم ، هم چنان كه در آيه « 53 » از همين آيات فرموده : * ( « وَإِذا يُتْلى عَلَيْهِمْ قالُوا آمَنَّا بِه إِنَّه الْحَقُّ مِنْ رَبِّنا إِنَّا كُنَّا مِنْ قَبْلِه مُسْلِمِينَ » ) * .\r\nو مشركين از اين پاسخ اهل كتاب ناراحت شده ، به مشاجره و درشتگويى با آنان پرداختند ، و گفته‌اند كه ، اين قرآن سحر و تورات شما هم مثل آن سحر است ، « * ( سِحْرانِ تَظاهَرا ) * - هر دو سحرند . كه يكدگر را كمك مىكنند » « * ( إِنَّا بِكُلٍّ كافِرُونَ ) * - و ما به هر دو كافريم » ، در نتيجه اهل كتاب از مشركين اعراض نموده ، و گفته‌اند : * ( « سَلامٌ عَلَيْكُمْ لا نَبْتَغِي الْجاهِلِينَ » ) * .\r\nاين آن چيزى است كه از سياق آيات مورد بحث به دست مىآيد ، و خداى سبحان وقتى داستان موسى را بيان كرده خبر داده كه : چگونه مردمى زير دست و برده و ضعيف و زير شكنجه فرعونيان كه پسرانشان را ذبح مىكرد و دختران آنان را زنده مىگذاشت را بر آن ياغيان خونخوار و طاغيان تبهكار پيروز كرد ، آن هم به دست كودكى از همان ستمكشان ، كه در دامن همان دشمن خونآشامش بپروريد ، دشمنى كه به فرمان او هزاران كودك از دودمان وى را سر بريدند ، و بعد از پرورش يافتنش ، او را از ميان دشمن بيرون كرد ، و دوباره به ميان آنان فرستاد ، و بر آنان غالب ساخت ، تا همه را غرق كرده ، و دودمان بنى اسرائيل را نجات بخشيد و وارث آنان كرد .\r\nخداى سبحان بعد از ذكر اين ماجرا ، روى سخن را متوجه كتابهاى آسمانى - كه\r\n","description":"","footnote":"","page_name":" 67 ","page_number":67},
  {"content":"\r\nمتضمن دعوت به دين توحيد است ، و بدان وسيله حجت بر خلق تمام مىشود ، و هم حامل تذكرهايى براى مردم است - نموده و مىفرمايد : خداى سبحان تورات را كه در آن بصيرتها و هدايت و رحمت براى مردم بود ، بر موسى نازل كرد تا شايد از يادآورى قرون گذشته ، و هلاكت امتهاى گذشته به جرم نافرمانىها ، متذكر شوند ، و از نافرمانى خدا دست بردارند .\r\nو نيز قرآن را بر رسول خدا ( ص ) نازل كرد ، و در آن داستانها از موسى بياورد ، با اينكه رسول اسلام در عصر موسى نبود ، و نزول تورات را بر وى نديد و در طور حضور نداشت ، آن وقتى كه خدا ندايش داد ، و با او سخن گفت ، و آنچه بين موسى و شعيب ( ع ) گذشته بود براى آن جناب بيان داشت ، با اينكه آن جناب در مدين نبود ، تا جريان را براى مردم تعريف كند ، و ليكن خداى تعالى از در رحمت آن را برايش بيان كرد ، تا با نقل كردن آن انذار كند مردمى را كه قبل از او نذير نداشتند ، چون به خاطر كفرشان و فسوقشان در معرض نزول عذاب و گرفتار شدن به مصيبت قرار گرفته بودند ، و اگر اين كتاب را نازل نمىكرد ، و دعوت را ابلاغ نمىكرد ، هر آينه آن وقت مىگفتند : * ( « رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ ) * - پروردگارا چرا رسولى به سوى ما نفرستادى ، تا آيات تو را پيروى كنيم ، و حجت ايشان عليه خدا تمام بود » .\r\nولى وقتى خداى تعالى پيغمبر خود را مبعوث نموده ، و قرآن نازل شد ، و حق به سويشان آمد ، گفتند : * ( « لَوْ لا أُوتِيَ مِثْلَ ما أُوتِيَ مُوسى ، أوَ لَمْ يَكْفُرُوا بِما أُوتِيَ مُوسى مِنْ قَبْلُ » ) * ، چرا به او آن معجزاتى را ندادند كه به موسى دادند ، آيا همينها نبودند كه به همان معجزات كه به موسى داده شد در هنگامى كه به اهل كتاب مراجعه كردند ، و اهل كتاب قرآن را تصديق كردند ، كفر ورزيده گفتند : هم قرآن و هم تورات سحر است كه يكديگر را كمك مىكنند ، و مگر نگفتند ما به همه اينها كافريم ؟\r\nآن گاه به رسول گرامى خود حجت را مىآموزد ، تا با آن عليه كفار احتجاج كند ، مىفرمايد : « * ( قُلْ فَأْتُوا بِكِتابٍ مِنْ عِنْدِ اللَّه هُوَ أَهْدى مِنْهُما أَتَّبِعْه ) * - به ايشان بگو اگر راست مىگوييد پس شما كتابى از نزد خدا بياوريد كه بهتر از قرآن و تورات باشد ، تا من آن را پيروى كنم » ، يعنى حكمت خدا واجب مىسازد كه بالأخره از ناحيه او كتابى به سوى خلق نازل شود ، تا مردم را به سوى حق هدايت نموده ، و بدان حجت بر مردم تمام شود ، و مردم حق را بشناسند ، ناگزير اگر تورات و قرآن كتاب هدايت نباشند ، و براى هدايت مردم كافى نباشند ، بايد كتابى كه بهتر از آن دو هدايت مىكند ، بوده باشد ، و حال آنكه چنين كتابى نيست چون هادىتر از اين دو كتاب نمىشود ، براى اينكه آنچه در اين دو كتاب از معارف\r\n","description":"","footnote":"","page_name":" 68 ","page_number":68},
  {"content":"\r\nحقه وجود دارد ، مؤيد به اعجاز است ، و براهين عقلى نيز آن را تاييد مىكند ، علاوه بر اين كتاب سماوى بهتر از آن دو نيست پس آن دو ، كتاب هدايتند و اين مردم كه از آن دو اعراض مىكنند ، به حكم برهان و دليل عقل اعراض نمىكنند ، بلكه هواى نفس خود را پيروى مىكنند ، و از صراط مستقيم گمراه شده‌اند ، * ( « فَإِنْ لَمْ يَسْتَجِيبُوا لَكَ فَاعْلَمْ أَنَّما يَتَّبِعُونَ أَهْواءَهُمْ . . . » ) * .\r\nآن گاه قومى از اهل كتاب را مدح مىكند ، كه وقتى مشركين نزد آنان رفتند تا از امر محمد ( ص ) و قرآن پرسش كنند ، آنان اظهار كردند كه : ما به او و كتاب او ايمان داريم و او را تصديق مىكنيم ، و از حرف لغو مشركين روى گرداندند .\r\n* ( « وَلَقَدْ آتَيْنا مُوسَى الْكِتابَ مِنْ بَعْدِ ما أَهْلَكْنَا الْقُرُونَ الأُولى بَصائِرَ لِلنَّاسِ . . . » ) * .\r\n« لام » بر سر جمله * ( « لَقَدْ آتَيْنا » ) * لام سوگند است ، و آيه را چنين معنا مىدهد كه : من سوگند مىخورم ، كه ما كتاب تورات را به موسى داديم ، و آن را به وى وحى نموديم .\r\n* ( « مِنْ بَعْدِ ما أَهْلَكْنَا الْقُرُونَ الأُولى بَصائِرَ لِلنَّاسِ » ) * - يعنى بعد از آن كه اقوام و نسلهاى سابق بر نزول تورات را هلاك كرديم ، مانند قوم نوح ، و اقوام ديگرى كه بعد از ايشان هلاك شدند ، و چه بسا يكى از آنها قوم فرعون باشد .\r\nدر آيه مورد بحث مىفرمايد : ما كتاب را به موسى داديم ، بعد از آنكه قرون اولى را هلاك كرده بوديم ، و اين قيد براى اين است كه : اشاره كند به اينكه در اوان بعثت موسى ، بشر محتاج به يك كتاب آسمانى بود ، براى اينكه معالم دين الهى با رفتن قرون اولى مندرس شده بود ، و نيز كتابى لازم بود تا در آن به داستانهاى امم گذشته اشاره شود ، تا مردم بدانند كه آنان به خاطر تكذيب آيات خدا چگونه به عذاب الهى دچار شدند ، در نتيجه آنان كه عبرتگير هستند عبرت گيرند ، و آنهايى كه تذكر پذيرند متذكر شوند .\r\nكلمه « بصائر » جمع « بصيرت » است كه به معناى وسيله ديدن است ، و گويا مراد از « بصائر » حجتها و ادله روشنى است كه بوسيله آنها حق ديده مىشود ، و ميان حق و باطل تميز داده مىشود ، و جمله * ( « بَصائِرَ لِلنَّاسِ » ) * حال از كتاب است ، و بعضى گفته‌اند : مفعول له است ، ( كه در معنا بصائر الناس خواهد بود ) .\r\nو كلمه « هدى » به معناى هادى يا هر چيزى است كه مايه هدايت باشد ، و همچنين كلمه « رحمة » به معناى مايه رحمت است ، و اين دو كلمه حال از كتابند ، مانند بصائر ، كه آن نيز حال بوده و همان مفسرى كه بصائر را مفعول له گرفته بود ، اين دو كلمه را هم مفعول له گرفته است .\r\n","description":"","footnote":"","page_name":" 69 ","page_number":69},
  {"content":"\r\nو معنايش اين است كه : سوگند مىخورم كه ما به موسى كتاب داديم ، كه همان تورات است ، و اين كتاب را بعد از هلاكت اقوام گذشته داديم ، چون حكمت اقتضاء مىكرد كه دعوت به دين توحيد و انذار بشر از عذاب را تجديد كنيم ، لذا اين كتاب را به موسى داديم ، در حالى كه پر از حجتها و براهين واضح و روشنگر بود كه انسانها به وسيله آن حجتها به معارف حقه و به سوى هدايت راه مىيابند ، و نيز رحمتى بود كه انسانها به وسيله عمل به دستورات و شرايع و احكام آن مشمول رحمت مىشوند ، اين كتاب را نازل كرديم براى اين كه انسانها متذكر شده ، آنچه از عقايد و اعمال كه بر آنان واجب است بشناسند ، و بفهمند كه به چه عقايدى بايد معتقد باشند ، و چه اعمالى را واجب است انجام دهند .\r\n* ( « وَما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الأَمْرَ وَما كُنْتَ مِنَ الشَّاهِدِينَ » ) * اين آيه شريفه خطاب به رسول خدا ( ص ) است ، و كلمه « غربى » صفت چيزى است كه حذف شده ، كه يا وادى است ، و يا كوه ، و معنايش اين است كه : تو در جانب بيابان غربى و يا كوه غربى نبودى كه چنين و چنان شد .\r\n* ( « إِذْ قَضَيْنا إِلى مُوسَى الأَمْرَ » ) * - گويا كلمه « قضاء » در اينجا متضمن معناى عهد است ، ( چون با كلمه الى متعدى شده ) ، و مراد - به طورى كه گفته‌اند « 1 » - اين است كه : ما امر را به وى عهد كرديم ، و معناى اين جمله اين است كه : ما امر نبوت او را با نازل كردن تورات به وى محكم كرديم ، و اما اصل نبوتش را جمله * ( « وَما كُنْتَ بِجانِبِ الطُّورِ إِذْ نادَيْنا » ) * متعرض آن است ، كه در دو آيه بعد قرار دارد . و جمله * ( « وَما كُنْتَ مِنَ الشَّاهِدِينَ » ) * تاكيد همان جمله قبل است ، يعنى جمله * ( « وَما كُنْتَ بِجانِبِ الْغَرْبِيِّ » ) * .\r\nو معناى آيه اين است كه : محمد ( ص ) ! تو حاضر و شاهد نبودى آن هنگامى را كه ما تورات را بر موسى در جانب غربى از وادى يا كوه نازل كرديم .\r\n* ( « وَلكِنَّا أَنْشَأْنا قُرُوناً فَتَطاوَلَ عَلَيْهِمُ الْعُمُرُ » ) * « تطاول عمر » به معناى امتداد يافتن مدت زندگى است ، و اين جمله استدراك و تبصره است از نفى در جمله * ( « وَما كُنْتَ بِجانِبِ الْغَرْبِيِّ » ) * ، و معنايش اين است كه : تو اى محمد ( ص ) ! در آنجا كه ما تورات را بر وى نازل كرديم حاضر نبودى ، و ليكن ما نسلهايى را بعد از آن پديد آورديم ، و مدت عمر آنان زياد شد ، و بعد از آن اينك داستان موسى و نزول كتاب بر او را برايت مىآوريم ، بنا بر اين در آيه شريفه ايجاز و كوتاه گويى به\r\n\r\n","description":"","footnote":"\r\n( 1 ) مجمع البيان ، ج 7 ، ص 256 .\r\n","page_name":" 70 ","page_number":70},
  {"content":"\r\nكار رفته ، چون مقام ، دلالت بر معنا داشت .\r\n* ( « وَما كُنْتَ ثاوِياً فِي أَهْلِ مَدْيَنَ ، تَتْلُوا عَلَيْهِمْ آياتِنا ، وَلكِنَّا كُنَّا مُرْسِلِينَ » ) * كلمه « ثاوى » به معناى مقيم ( كسى كه در جايى مسكن و اقامت كند ) مىباشد . و ضمير در « عليهم » به مشركين مكه برمىگردد ، آنان كه رسول خدا ( ص ) آيات خدا را ، كه داستان موسى در مدين را حكايت مىكند ، بر آنان مىخواند .\r\n* ( « وَلكِنَّا كُنَّا مُرْسِلِينَ » ) * - اين جمله استدراك از نفى در اول آيه است ، همانطور كه جمله * ( « وَلكِنَّا أَنْشَأْنا . . . » ) * نيز استدراك از آن بود ، و معناى استدراك دومى اين است كه : تو اى محمد ( ص ) در ميان اهل مدين يعنى شعيب و قوم او نبودى ، و آنچه بر موسى در « مدين » گذشت ناظر نبودى ، كه اينك آيات ما را كه بيانگر داستان او در آنجاست بر مشركين بخوانى ، و ليكن ماييم كه تو را به سوى قومت فرستاديم ، و اين آيات را بر تو نازل كرديم تا بر آنان بخوانى .\r\n* ( « وَما كُنْتَ بِجانِبِ الطُّورِ إِذْ نادَيْنا وَلكِنْ رَحْمَةً مِنْ رَبِّكَ . . . » ) *\r\nبا توجه به ظاهر مقابله اين آيه با آيه قبلى كه فرمود : * ( « وَما كُنْتَ بِجانِبِ الْغَرْبِيِّ إِذْ قَضَيْنا . . . » ) * اين است كه : مراد از اين نداء همان ندايى است كه از آن درخت ، در شبى كه موسى از دور آتشى را در طور ديد ، برخاست .\r\n* ( « وَلكِنْ رَحْمَةً مِنْ رَبِّكَ . . . » ) * - اين جمله نيز استدراك از همان نفى سابق است ، و ظاهرا كلمه « رحمة » مفعول له است ، ( يعنى براى رحمت ) ، و اگر در اين جمله از سياق سابق كه خدا در آن به عنوان متكلم مع الغير « ما » نامبرده مىشد ، به سياق غيبت ( پروردگارت ) برگشت شده ، براى اين است كه به كمال عنايت خدا به آن جناب دلالت كند .\r\n* ( « لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ » ) * - ظاهرا مراد از اين « قوم » اهل عصر رسول خدا ( ص ) است ، و يا هم ايشان است و هم پدران نزديك ايشان ، چون عرب قبل از آن جناب نيز پيامبرانى چون هود ، صالح ، شعيب ، و اسماعيل ( ع ) داشت .\r\nو معنايش اين است كه : تو در جانب طور نبودى ، كه ما به موسى نداء كرديم ، و با وى سخن گفتيم ، و او را براى رسالت برگزيديم ، تا بتوانى اين ماجرا را به مردم معاصر خودت خبر دهى ، خبر دادن كسى كه خودش حاضر و ناظر بوده باشد ، و ليكن به خاطر آن رحمتى كه از ما به تو شد ، آن را به تو خبر داديم تا با نقل آن ، مردمى را كه قبل از تو نذيرى نداشتند ، انذار كنى براى اين كه متذكر شوند .\r\n","description":"","footnote":"","page_name":" 71 ","page_number":71},
  {"content":"\r\n* ( « وَلَوْ لا أَنْ تُصِيبَهُمْ مُصِيبَةٌ بِما قَدَّمَتْ أَيْدِيهِمْ فَيَقُولُوا رَبَّنا . . . » ) *\r\nمراد از جمله « ما قدمت ايديهم - آنچه به دست خود از پيش فرستادند » همان سيئاتى است كه در اعتقاد و عمل داشتند ، به دليل ذيل آيه كه مىگويند : چرا رسولى براى ما نفرستادى تا آيات تو را پيروى نموده و از مؤمنين باشيم ؟\r\nو مراد از مصيبتى كه به ايشان مىرسد اعم از مصيبت دنيا و آخرت است ، چون لازمه اعراض از حق ، با كفر و فسق ورزيدن ، مؤاخذه الهى است ، هم در دنيا و هم در آخرت ، و ما بحث مختصرى در اين باره در ذيل آيه شريفه « وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ » « 1 » و در ذيل آياتى ديگر ايراد كرده‌ايم .\r\nجمله * ( « فَيَقُولُوا رَبَّنا لَوْ لا أَرْسَلْتَ » ) * ، متفرع است بر جمله قبلش ، به تقدير نفرستادن رسول . و جواب « لو لا » از آنجايى كه معلوم بوده حذف شده ، و تقدير آيه « و لو لا ان تصيبهم مصيبة بما قدمت ايديهم فيقولوا ربنا لو لا ارسلت الينا رسولا فنتبع آياتك و نكون من المؤمنين لما ارسلنا رسولا » مىباشد .\r\nو حاصل معناى آيه اين است كه : اگر نبود كه در صورت نفرستادن رسول ، حق به جانب ايشان مىشد ، و ديگر سزاوار ما نبود كه ايشان را به جرم كفر و فسوقشان مؤاخذه كنيم ، هر آينه اصلا رسولى به سوى ايشان نمىفرستاديم ، ليكن چون اين حجت را عليه ما اقامه مىكردند ، و مىگفتند : « * ( لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ ) * - چرا رسولى نفرستادى تا پيروى كنيم آياتى را كه او بر ما مىخواند ، و از مؤمنين مىشديم ؟ » لذا رسول به سويشان فرستاديم .\r\n* ( « فَلَمَّا جاءَهُمُ الْحَقُّ مِنْ عِنْدِنا قالُوا لَوْ لا أُوتِيَ مِثْلَ ما أُوتِيَ مُوسى » ) * يعنى پس به همان جهت ، ما رسول به سويشان به حق فرستاديم ، و كتاب نازل كرديم ، و همين كه از ناحيه ما حق - كه ظاهرا مراد از آن ، قرآن نازل بر رسول خدا ( ص ) است - به سويشان آمد * ( « قالُوا لَوْ لا أُوتِيَ مِثْلَ ما أُوتِيَ مُوسى » ) * يعنى گفتند :\r\nچرا به اين پيغمبر مثل تورات موسى ( ع ) كتابى نداد ، و گويا مرادشان از اين اعتراض اين بوده كه چرا كتاب اين پيغمبر مانند كتاب موسى يك باره نازل نشد ، هم چنان كه قرآن اين اعتراض را در جاى ديگر از ايشان حكايت كرده ، و فرموده :\r\n\r\n","description":"","footnote":"\r\n( 1 ) و اگر اهل قريه ها ايمان بياورند و تقوا پيشه سازند هر آينه باز مىكنيم بر آنان بركتهايى از آسمان و زمين . سوره اعراف ، آيه 96 .\r\n","page_name":" 72 ","page_number":72},
  {"content":"\r\n« وَقالَ الَّذِينَ كَفَرُوا لَوْ لا نُزِّلَ عَلَيْه الْقُرْآنُ جُمْلَةً واحِدَةً » « 1 » .\r\n\r\n\r\nخداى تعالى در پاسخ از اين اعتراضشان فرمود : * ( « أوَ لَمْ يَكْفُرُوا بِما أُوتِيَ مُوسى مِنْ قَبْلُ ؟ قالُوا سِحْرانِ تَظاهَرا » ) * ، مگر نبود كه به كتاب موسى هم كه قبل از قرآن بود كفر ورزيده گفتند : قرآن و تورات هر دو سحرند * ( « وَقالُوا إِنَّا بِكُلٍّ كافِرُونَ » ) * ، و گفتند : ما به هر دو كافريم در اينجا ممكن است بپرسيد كه چرا كلمه « قالوا - گفتند » را تكرار كرد ، در جواب مىگوييم : ممكن است براى اين بوده باشد كه بين اين دو قول فرق هست ، زيرا مراد از سخن اولشان كفر به هر دو كتاب است ، و مراد از دومى كفر به اصل نبوت ، و به اين جهت كلمه « قالوا - گفتند » را تكرار كرد . * ( « قُلْ فَأْتُوا بِكِتابٍ مِنْ عِنْدِ اللَّه هُوَ أَهْدى مِنْهُما ، أَتَّبِعْه إِنْ كُنْتُمْ صادِقِينَ » ) * اين جمله تفريع بر سحر بودن قرآن و تورات است ، و اين تفريع و نتيجه گيرى وقتى درست است كه وجود يك كتاب از خدا در ميان بشر واجب باشد ، تا هادى آنان باشد ، و بر بشر هم واجب باشد كه آن كتاب را پيروى كنند ، در اين صورت است كه اگر به زعم كفار تورات و قرآن سحر باشند ، بايد كتاب ديگرى باشد كه حقا كتاب خدا باشد .\r\nو همين طور هم هست ، هم چنان كه آيه * ( « وَلَوْ لا أَنْ تُصِيبَهُمْ مُصِيبَةٌ . . . » ) * ، مىفرمايد :\r\nمردم اين حق را بر خدا دارند كه كتابى بر ايشان نازل كند ، و رسولى به سويشان گسيل دارد ، و چون چنين است ، و نيز چون مردم قرآن و تورات را سحر خواندند ، لذا به رسول خود دستور مىدهد به ايشان بگويد : پس شما كتابى غير از اين دو بياوريد ، كه از اين دو هادىتر ، و راهنماتر باشد ، تا اينكه من آن را پيروى كنم .\r\nاز سوى ديگر اگر اين دو كتاب سحر باشد ، پس باطل و گمراه كننده است ، ديگر هدايتى در آنها نيست ، تا بگوييم كتابى بياورند كه از آن دو هادىتر باشد ، چون صيغه افعل - تفضيل - بهتر ، هادىتر - در جايى به كار مىرود كه بين دو چيز كه در يك صفت اشتراك دارند مقايسه شود ، و يكى از آن دو از آن صفت بيشتر دارا باشد ، آن وقت است كه مىگوييم :\r\nفلانى از فلانى بهتر يا عالمتر است ، و اما اگر يكى از آن دو چيز ، اصلا از آن صفت نداشته باشد ، صحيح نيست بگوييم : آن ديگرى از آن بهتر ، و يا داراى مقدارى بيشتر از آن صفت است .\r\nبنا بر اين جاى اين سؤال هست كه چرا در آيه مورد بحث فرمود : * ( « هُوَ أَهْدى مِنْهُما » ؟ ) *\r\n\r\n","description":"","footnote":"\r\n( 1 ) و آنان كه كافر شدند گفتند : چرا قرآن يك باره بر او نازل نشد . سوره فرقان ، آيه 32 .\r\n","page_name":" 73 ","page_number":73},
  {"content":"\r\nبا اينكه بر فرض سحر بودن تورات و قرآن ديگر چيزى از صفت هدايت در آنها نيست ، تا كتابى كه كفار بياورند هادىتر از آن دو باشد .\r\nجواب اين سؤال اين است كه : آيه در مقام محاجه است ، ادعاء مىكند كه تورات نازل بر موسى و قرآن هادى هستند ، و هادىتر از آن دو وجود ندارد ، اگر خصم اين را قبول ندارد خودش كتابى بياورد كه هدايت آن بيشتر از هدايت اين دو باشد ، و واقع را بهتر بيان كند .\r\nاين را هم بايد دانست كه اگر در آيه مورد بحث اعتراف شده است به اينكه تورات كتاب هدايت است ، منظور تورات زمان موسى است ، زيرا خود قرآن كريم تورات موجود در اين اعصار را تحريف شده ، و خلل پذيرفته مىداند ، و هر جا در قرآن كريم تورات به عنوان كتاب خدا ، و كتاب هدايت ذكر شده ، منظور ، آن تورات است نه اين .\r\nاز اين هم كه بگذريم كتاب خدا كه مورد بحث در اين آيه است مجموع قرآن و تورات است ، و در نتيجه مراد از تورات ، تورات از ديدگاه قرآن است ، توراتى كه قرآن تحريفها و خللهاى آن را اصلاح كرده ، و چنين توراتى كه به وسيله قرآن خللهايش اصلاح شده همان تورات نازل بر موسى ، و كتاب هدايت خواهد بود ، و معناى اينكه فرمود : * ( « إِنْ كُنْتُمْ صادِقِينَ » ) * ، اين است كه : اگر در دعوى خود يعنى سحر بودن قرآن و تورات راست مىگويند .\r\n* ( « فَإِنْ لَمْ يَسْتَجِيبُوا لَكَ فَاعْلَمْ أَنَّما يَتَّبِعُونَ أَهْواءَهُمْ . . . » ) *\r\nكلمه « استجابت » و « اجابت » به يك معنا است ، در كشاف گفته : اين فعل اگر در دعا به كار رود ، به خودى خود متعدى مىشود ، و اگر در دعا كننده به كار رود با حرف « لام » متعدى مىشود ، و در اين صورت غالبا دعا را ذكر نمىكنند ، مثلا در اولى مىگويند :\r\n« استجاب اللَّه دعاءه - خدا دعايش را مستجاب كرد » و در دومى مىگويند : « استجاب له » كه در آن با « لام » متعدى به داعى شده لذا « دعا » از آن حذف شده است و نمىگويند :\r\n« استجاب له دعاءه - خدا دعايش را برايش مستجاب كرد » « 1 » .\r\nپس اينكه فرمود : * ( « فَإِنْ لَمْ يَسْتَجِيبُوا لَكَ » ) * ، تفريعى است بر جمله * ( « قُلْ فَأْتُوا بِكِتابٍ مِنْ عِنْدِ اللَّه هُوَ أَهْدى مِنْهُما أَتَّبِعْه » ) * و معنايش اين است كه : اگر همانطور كه گفتيم ، ايشان را مكلف كردى به آوردن كتابى هادىتر از قرآن و تورات ، و دستورت را اجابت نكردند ، و معلوم شد كه هدايتى تمامتر و كاملتر از هدايت آن دو نيست ، و در عين حال باز هم آن دو را سحر\r\n\r\n","description":"","footnote":"\r\n( 1 ) تفسير كشاف ، ج 3 ، ص 420 .\r\n","page_name":" 74 ","page_number":74},
  {"content":"\r\nخوانده ، و از پذيرفتن آنها خوددارى كردند ، بدان كه ايشان در طلب حق ، و در صدد پيروى آنچه صريح حق و برهان عقل است نيستند ، مىخواهند هواهاى دل خود را پيروى نموده ، و با امثال * ( « سِحْرانِ تَظاهَرا » ) * و * ( « إِنَّا بِكُلٍّ كافِرُونَ » ) * از مشتهيات طبع خود دفاع كنند .\r\nممكن هم هست مراد از جمله * ( « أَنَّما يَتَّبِعُونَ أَهْواءَهُمْ » ) * ، اين باشد كه اگر اينان كتابى هادىتر از قرآن و تورات نياورده ، و هم چنان به آن دو ايمان نياوردند ، پس بدان كه مىخواهند سنت زندگى را بر اساس پيروى هوى بنيان نهند ، اعتقادى به اصل نبوت ندارند ، و به دينى آسمانى كه از طرف خدا بر آنان نازل و وحى گردد ، قائل نيستند ، تا پيروى آن نموده ، و راه زندگى را با راهنمايى پروردگارشان طى كنند ، مؤيد اين معنا جمله « * ( وَمَنْ أَضَلُّ مِمَّنِ اتَّبَعَ هَواه بِغَيْرِ هُدىً مِنَ اللَّه ) * - چه كسى گمراه تر است از كسى كه هواى خود را پيروى مىكند بدون هدايتى از خدا » مىباشد .\r\n* ( « وَمَنْ أَضَلُّ مِمَّنِ اتَّبَعَ هَواه بِغَيْرِ هُدىً مِنَ اللَّه » ) * - اين جمله استفهامى است انكارى ، و منظور از آن اين است كه : نتيجه بگيرد كه آنان « پيروان هوى » گمراهند ، و جمله * ( « إِنَّ اللَّه لا يَهْدِي الْقَوْمَ الظَّالِمِينَ » ) * ، تعليل ضلالت ايشان است ، به پيروى هوى ، به اين بيان كه : پيروى هوى اعراض از حق و انحراف از صراط رشد است ، و اين خود ظلم است ، و خدا مردم ظالم را هدايت نمىكند ، و كسى هم كه هدايت نشد ، گمراه است .\r\nو حاصل حجت اين است كه : اگر ايشان كتابى هادىتر از قرآن و تورات نياوردند ، و به آن دو هم ايمان نياوردند ، پس معلوم مىشود كه پيرو هوى هستند ، و پيروان هوى ظالمند ، و ظالم را خدا هدايت نمىكند ، و وقتى هدايت نشدند گمراهند .\r\n* ( « وَلَقَدْ وَصَّلْنا لَهُمُ الْقَوْلَ لَعَلَّهُمْ يَتَذَكَّرُونَ » ) * كلمه « وصلنا » از باب تفعيل از ماده وصل است ، و وصل در باب تفعيل ، كثرت را افاده مىكند ، مانند قطع كه به معناى بريدن ، و تقطيع به معناى بسيار بريدن است ، و قتل به معناى كشتن ، و تقتيل به معناى بسيار كشتن است ، و ضمير در « لهم » به مشركين مكه بر مىگردد ، و معناى آيه اين است كه : ما قرآن را كه اجزايى متصل به هم دارد ، بر آنان نازل كرديم ، قرآنى كه آيه اى بعد از آيه ، و سوره اى دنبال سوره ، و وعده و وعيد و معارف و احكام و قصص و عبرتها و حكمتها ، و مواعظى پيوسته به هم دارد ، چنين قرآنى بر آنان نازل كرديم ، براى اين كه متذكر شوند .\r\n* ( « الَّذِينَ آتَيْناهُمُ الْكِتابَ مِنْ قَبْلِه هُمْ بِه يُؤْمِنُونَ » ) *\r\n","description":"","footnote":"","page_name":" 75 ","page_number":75},
  {"content":"\r\nدو ضمير « قبله » و « به » به قرآن برمىگردد و بعضى « 1 » از مفسرين آن را به رسول خدا برگردانده‌اند . ولى قول اول با سياق موافقتر است . در اين آيه و ما بعد آن بعضى از مردم با ايمان از يهود و نصارى مدح شده‌اند ، بعد از آنكه در آيه هاى قبل ، مشركين اهل مكه مذمت شدند .\r\nو سياق ذيل آيه شهادت مىدهد بر اينكه اين طايفه از اهل كتاب كه مدح شده‌اند ، طايفه مخصوصى از اهل كتاب بوده‌اند كه ايمان به قرآن آورده‌اند ، نه تمامى مؤمنين اهل كتاب . پس نبايد به گفته مفسرينى « 2 » كه اين احتمال را داده‌اند ، اعتناء كرد .\r\n* ( « وَإِذا يُتْلى عَلَيْهِمْ قالُوا آمَنَّا بِه إِنَّه الْحَقُّ مِنْ رَبِّنا . . . » ) *\r\nضميرهاى مفرد در « به » و « انه » به قرآن برمىگردد و الف و لام در « الحق » الف و لام عهد است ، و معناى آيه اين است كه : چون قرآن بر آنان تلاوت مىشود مىگويند : ايمان آورديم به آن ، كه آن همان حقى است كه از ناحيه پروردگارمان معهود است ، چون ما آن را قبلا شناخته بوديم .\r\nو جمله * ( « إِنَّا كُنَّا مِنْ قَبْلِه مُسْلِمِينَ » ) * حق بودن و معهود بودن آن را در نظر ايشان تعليل مىكند ، و معنايش يا اين است كه : ما قبل از نزول آن مسلم به آن بوديم ، و يا اين است كه : به دينى كه اين قرآن بدان دعوت مىكند و آن را اسلام مىنامد ايمان داشتيم .\r\nبعضى از مفسرين گفته‌اند : « ضميرهاى مزبور به رسول خدا ( ص ) برمىگردد » . و ليكن وجه قبلى با سياق موافقتر است ، و به هر حال منظورشان از كلام مزبور ، آن اطلاعاتى بوده كه در كتب خود از اوصاف رسول خدا ( ص ) و اوصاف كتابى كه بر وى نازل مىشود داشته‌اند ، هم چنان كه آيه « الَّذِينَ يَتَّبِعُونَ الرَّسُولَ النَّبِيَّ الأُمِّيَّ الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ » « 3 » و آيه « أوَ لَمْ يَكُنْ لَهُمْ آيَةً أَنْ يَعْلَمَه عُلَماءُ بَنِي إِسْرائِيلَ » « 4 » نيز بدان تصريح دارند .\r\n\r\n\r\n* ( « أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا وَيَدْرَؤُنَ بِالْحَسَنَةِ السَّيِّئَةَ . . . » ) *\r\nدر اين آيه شريفه ، وعده اى جميل به آن عده از اهل كتاب مىدهد كه شناخت خود را ، كه از قرآن و رسول اسلام داشتند ، كتمان نكردند ، و مدح ايشان است بر حسن سلوك و\r\n\r\n","description":"","footnote":"\r\n( 1 و 2 ) روح المعانى ، ج 2 ، ص 94 .\r\n( 3 ) كسانى كه پيروى مىكنند رسول درس نخوانده اى را كه در كتب خود يعنى تورات و انجيل نوشته مىيابند . سوره اعراف ، آيه 157 .\r\n( 4 ) مگر اين دليل بر ايشان دليل نيست كه علماى بنى اسرائيل او را مىشناسند ؟ . سوره شعراء ، آيه 197 .\r\n","page_name":" 76 ","page_number":76},
  {"content":"\r\nمدارايشان با جاهلان مشركين ، و به همين جهت بايد گفت : آنچه به ذهن نزديكتر است اين است كه : مراد از اجر دو برابر ، اين است كه : يك اجر به ايشان داده مىشود به خاطر اين كه به كتاب آسمانى خود ايمان داشتند ، و يك اجر هم داده مىشود به خاطر اينكه به قرآن ايمان آوردند ، و بر ايمان دوم بعد از ايمان اولشان صبر نموده و كلفت و مشقت مخالفت با هوى را كه در هر دو ايمان هست ، تحمل نمودند .\r\nبعضى « 1 » از مفسرين گفته‌اند : « مراد از دو اجر اين است كه : يك اجر به ايشان داده مىشود به خاطر اينكه در دين خود صبر داشتند و اجر ديگرى داده مىشود به خاطر اينكه در برابر آزار كفار و تحمل مشقت صبر كردند » ولى سياق آيه با آن سازگار نيست .\r\n* ( « وَيَدْرَؤُنَ بِالْحَسَنَةِ السَّيِّئَةَ » ) * - كلمه « يدرؤن » از ماده « درأ » است ، كه به معناى دفع است ، و مراد از « حسنه و سيئه » - به قول بعضى - سخن خوب و سخن بد است ، و به قول بعضى « 2 » ديگر عمل خوب و بد است ، كه معروف و منكرش هم مىگويند ، و به قول بعضى « 3 » ديگر مراد از آن ، خلق خوب و بد است ، كه عبارت است از حلم و جهل ، ولى سياق آيات با معناى اخير موافقتر است ، بنا بر اين معناى آيه چنين مىشود كه : اين مؤمنين از اهل كتاب آزار و اذيت مردم را به وسيله مدارا و حلم و حوصله از خود دور مىكردند ، و بقيه الفاظ آيه روشن است .\r\n* ( « وَإِذا سَمِعُوا اللَّغْوَ أَعْرَضُوا عَنْه وَقالُوا لَنا أَعْمالُنا وَلَكُمْ أَعْمالُكُمْ » ) * مراد از « لغو » سخن بيهوده است ، به دليل كلمه « سمعوا - مىشنوند » ، چون لغو شنيدنى و از مقوله سخن است ، پس مقصود سخنان بيهوده و خشن و زشتى است كه پرداختن به آن ، كار عاقلان نيست ، و لذا وقتى آن را مىشنيده‌اند ، از آن اعراض نموده ، و مقابله به مثل نمىكرده‌اند ، بلكه مىگفته‌اند : اعمال ما براى ما ، و اعمال شما براى شما ، و اين در حقيقت متاركه و اعلام ترك گفتگو است ، * ( « سَلامٌ عَلَيْكُمْ » ) * يعنى شما از ناحيه ما خاطرتان جمع باشد ، و ايمن باشيد ، كه گزندى نخواهيد ديد ، اين جمله باز اعلام متاركه ، و خدا حافظى محترمانه است كه با اين جمله مىفهمانده‌اند شان ما اجل از آن است كه اين گونه سخنان بيهوده را دنبال كنيم ، هم چنان كه در جاى ديگر در باره مؤمنان فرموده : « وَإِذا خاطَبَهُمُ الْجاهِلُونَ قالُوا سَلاماً - و چون مردم نادان به ايشان خطاب مىكنند ، در پاسخ مىگويند : سلام ، و يا پاسخى سالم مىدهند » .\r\n\r\n","description":"","footnote":"\r\n( 1 و 2 و 3 ) مجمع البيان ، ج 7 ، ص 358 .\r\n","page_name":" 77 ","page_number":77},
  {"content":"\r\n* ( « لا نَبْتَغِي الْجاهِلِينَ » ) * - يعنى ما خواهان معاشرت و مجالست جاهلان نيستيم ، اين جمله تاكيد همان مطالب قبل است ، و حكايت زبان حال ايشان است ، نه اينكه عين اين عبارت را گفته باشند ، چون اگر اين عبارت را گفته باشند ، و جمله مزبور حكايت گفته ايشان باشد ، نه زبان حال ، آن وقت مقابله بدى با بدى مىشود و با جمله قبلى كه مىفرمود : « بدى را با خوبى دور مىكنند » منافات دارد .\r\n* ( « إِنَّكَ لا تَهْدِي مَنْ أَحْبَبْتَ وَلكِنَّ اللَّه يَهْدِي مَنْ يَشاءُ وَهُوَ أَعْلَمُ بِالْمُهْتَدِينَ » ) * مراد از « هدايت » در اينجا صرف راهنمايى نيست ، بلكه رساندن به هدف مطلوب است كه بازگشتش افاضه ايمان بر قلب است ، و معلوم است كه اين چنين هدايت كار رسول نيست ، بلكه كار خداى تعالى است ، و احدى در آن با او شركت ندارد ، و اما اگر مقصود از آن راهنمايى بود ، معنا نداشت كه آن را از رسول خدا ( ص ) نفى كند ، و بفرمايد تو هدايت نمىكنى ، براى اينكه اين قسم هدايت وظيفه رسول است . و مراد از « مهتدين » كسانى است كه هدايت را قبول مىكنند .\r\nبعد از آنكه خداى تعالى در آيات قبل محروميت مشركين يعنى قوم رسول خدا ( ص ) را از نعمت هدايت ، و نيز ضلالتشان را به خاطر پيروى هواى نفس ، و استكبار از حق ، كه به ايشان نازل شده ، بيان كرد ، و نيز بعد از آنكه ايمان و اعتراف اهل كتاب را به آن حق ذكر فرمود ، آيات اين فصل را با اين جمله ختم كرد كه امر هدايت به دست خدا است ، نه به دست تو ، به دليل اينكه اهل كتاب را با اينكه قوم تو نيستند ، هدايت فرمود ، و قوم تو را با اينكه به تو نزديكند ، و خيلى دوست مىدارى هدايت شوند ، هدايت نفرمود ، آرى اوست كه پذيرندگان هدايت را مىشناسد .\r\n\r\nبحث روايتى\r\n\r\nدر تفسير الدر المنثور است كه بزار ، و ابن منذر ، و حاكم ( وى حديث را صحيح دانسته ) ، و ابن مردويه ، از ابى سعيد خدرى روايت كرده‌اند كه گفت رسول خدا ( ص ) فرمود : خداى تعالى هيچ قومى را ، و هيچ دوره اى از بشر را ، و هيچ امتى را ، و هيچ اهل قريه اى را ، در روى زمين بعد از نزول تورات به عذاب آسمانى هلاك نكرد ، مگر تنها آن قريه را كه به عذاب مسخ مبتلا ساخت ، و به صورت ميمون مسخشان كرد ، نمىبينى كلام خداى را كه مىفرمايد * ( « وَلَقَدْ آتَيْنا مُوسَى الْكِتابَ مِنْ بَعْدِ ما أَهْلَكْنَا الْقُرُونَ\r\n","description":"","footnote":"","page_name":" 78 ","page_number":78},
  {"content":"\r\nالأُولى » ؟ ) * « 1 » .\r\nمؤلف : در اين روايت روشن نيست كه آيه مورد استشهاد چه دلالتى بر مضمون روايت دارد ؟ در آخر روايت داشت كه تا قبل از نزول تورات عذابهايى آسمانى ، اقوام و امتهايى را هلاك كرد ، ولى بعد از نزول تورات اين گونه عذابها قطع شد ، و آيه شريفه هيچ دلالتى بر اين معنا ندارد .\r\nو نيز در همان كتاب در ذيل آيه * ( « وَما كُنْتَ بِجانِبِ الطُّورِ إِذْ نادَيْنا . . . » ) * ، آمده كه ابن مردويه از ابن عباس از رسول خدا ( ص ) روايت كرده كه فرمود : وقتى خداى تعالى موسى را براى سخن گفتن با وى به كوه طور نزديك كرد ، و به اين مقام قرب رسانيد ، موسى پرسيد : پروردگارا آيا كسى گرامىتر از من نزد تو هست ؟ چون تو مرا به قرب و رازگويى خود ، نائل ساختى ، و با من سخن گفتى ، خداى تعالى فرمود : بله مقربتر از تو محمد ( ص ) است ، كه نزد من گرامىتر از تو است .\r\nپرسيد حال كه محمد گرامىتر از من نزد تو است آيا امت محمد نيز گرامىتر از بنى اسرائيلاند با اينكه براى بنى اسرائيل دريا را شكافتى ، و آنان را از شر فرعون و عمل او نجات دادى ، و من و سلوى به ايشان اطعام كردى ؟ فرمود : آرى ، امت محمد نزد من گرامىتر از بنى اسرائيل است ، عرضه داشت : پروردگارا ايشان را به من نشان ده ، خطابش كرد كه اى موسى تو ايشان را نمىبينى ولى اگر خواستى صوتشان را به تو مىشنوانم ، عرضه داشت آرى اى خدا .\r\nپس پروردگار ما امت محمد را ندا داد كه پروردگار خود را اجابت كنيد ، امت محمد كه آن روز در پشت پدران و ارحام مادران خود بودند ، تا آخرين نفرى كه تا روز قيامت جزو امت وى خواهند بود ، همه اجابت نموده ، يك صدا گفتند : بله ، تو حقا پروردگار مايى ، و ما حقا بندگان توايم ، خداى تعالى فرمود : راست گفتيد من پروردگار شما ، و شما بندگان منيد ، و من شما را قبل از آنكه از من بخواهيد ، آمرزيده‌ام و قبل از آنكه درخواستى كنيد عطا كرده‌ام ، پس هر كس مرا با شهادت « لا إله الا اللَّه » ملاقات كند داخل بهشت مىشود .\r\nابن عباس مىگويد : به همين جهت وقتى محمد ( ص ) مبعوث شد خدا خواست تا به خاطر آنچه كه به او و به امت او اختصاص داده بر او منت نهد ، لذا گفت : اى محمد تو در جانب طور نبودى وقتى كه ما موسى را ندا داديم « 2 » .\r\n\r\n","description":"","footnote":"\r\n( 1 و 2 ) الدر المنثور ، ج 5 ، ص 129 . ط بيروت .\r\n","page_name":" 79 ","page_number":79},
  {"content":"\r\nمؤلف : اين روايت را طبرى هم به چند طريق ديگر از غير ابن عباس نقل كرده « 1 » . و اين معنا را صدوق هم در كتاب عيون اخبار الرضا از حضرت رضا ( ع ) روايت كرده « 2 » ، ولى اشكالى كه در آن است اين است كه : اگر بگوييم آيه مورد استشهاد روايت مىخواهد اين معنا را برساند ، نظم سياق به كلى درهم مىريزد ، و ارتباط جمله هاى قبل از آن با جمله هاى بعد از آن به كلى فاسد مىشود .\r\nو در كتاب بصائر به سند خود از محمد بن فضيل از ابى الحسن ( ع ) روايت كرده كه در ذيل آيه * ( « وَمَنْ أَضَلُّ مِمَّنِ اتَّبَعَ هَواه بِغَيْرِ هُدىً مِنَ اللَّه » ) * فرموده : يعنى كيست گمراه تر از كسى كه هواى نفسانى خود را دين خود بگيرد ، بدون اينكه دين را از ائمه هدى اخذ كند « 3 » .\r\nمؤلف : نظير اين روايت را صاحب بصائر از معلى از امام صادق ( ع ) روايت كرده ، و اين مضمون از باب جرى و تطبيق جزئى بر كلى يا از مقوله بطن قرآن است ، نه اينكه آيه شريفه در خصوص مساله امامت نازل شده باشد « 4 » .\r\nو در مجمع البيان در ذيل آيه * ( « الَّذِينَ آتَيْناهُمُ الْكِتابَ . . . » ) * ، گفته : اين جمله و ما بعد آن در باره عبد اللَّه بن سلام ، تميم دارى ، جارود عبدى ، و سلمان فارسى نازل شده ، چون اين چند نفر مسلمان شدند ، و بلا فاصله اين آيه در باره آنان نازل شد - نقل از قتاده است - « 5 » .\r\nبعضى ديگر گفته‌اند : در باره چهل نفر مسيحى نازل شد ، كه قبل از بعثت به رسول خدا ( ص ) ايمان آوردند ، سى و دو نفر از آنان اهل حبشه بودند ، كه با جعفر بن ابى طالب در مراجعتش از حبشه آمدند ، و هشت نفر ديگر از شام آمدند ، كه بحيراء ، ابرهه ، اشرف ، ايمن ، ادريس ، نافع ، و تميم ، از ايشان بودند .\r\nمؤلف : رواياتى ديگر غير از اين روايت وارد شده ، باز در همان كتاب در معناى آيه * ( « وَيَدْرَؤُنَ بِالْحَسَنَةِ السَّيِّئَةَ » ) * ، گفته : بعضى گفته‌اند يعنى با حلم ، جهل جاهلان را دفع مىكنند - نقل از يحيى بن سلام - و معنايش اين است : آزار مردم را به وسيله مداراى با مردم از خود دفع مىكنند ، و نظير اين معنا از امام صادق ( ع ) روايت شده .\r\n\r\n","description":"","footnote":"\r\n( 1 ) تفسير طبرى ، ج 20 ، ص 45 .\r\n( 2 ) عيون اخبار الرضا ، ج 1 ، ص 222 ط تهران ، حديث 30 ، باب 28 .\r\n( 3 ) بصائر الدرجات ، ص 13 باب 8 .\r\n( 4 ) بصائر الدرجات ، ص 14 .\r\n( 5 ) مجمع البيان ، ج 7 ، ص 259 .\r\n","page_name":" 80 ","page_number":80},
  {"content":"\r\nو در الدر المنثور است كه : عبد بن حميد ، مسلم ، و ترمذى ، ابن ابى حاتم ، ابن مردويه ، و بيهقى در دلائل ، از ابى هريره روايت كرده‌اند كه گفت : وقتى ابو طالب از دنيا مىرفت رسول خدا ( ص ) نزدش آمد و فرمود : عموجان بگو لا إله الا اللَّه تا من روز قيامت نزد خدا برايت بدان شهادت دهم ، گفت : شهادت مىدادم ، اگر سرزنش قريش نبود ، كه فردا بگويند جزع و ناراحتى مرگ او را به اين اقرار واداشت ، لذا خداى تعالى اين آيه را فرستاد : * ( « إِنَّكَ لا تَهْدِي مَنْ أَحْبَبْتَ وَلكِنَّ اللَّه يَهْدِي مَنْ يَشاءُ وَهُوَ أَعْلَمُ بِالْمُهْتَدِينَ » ) * « 1 » .\r\nمؤلف : در معناى اين روايت ، روايت ديگرى از ابن عمر ، ابن مسيب ، و غير آن دو آمده ، و ليكن روايات بسيار زيادى از ائمه اهل بيت ( ع ) رسيده ، كه فرموده‌اند : ابو طالب ايمان آورده بود ، و اشعارى هم كه از او نقل شده پر است از اقرار به صدق رسول خدا ( ص ) ، و حق بودن دين او ، و اين ابو طالب كسى است كه رسول خدا ( ص ) را وقتى صغير بود در دامن خود جاى داد ، و بعد از بعثت و قبل از هجرت از او حمايت كرد ، حمايتى كه ارزش آن حمايت و مجاهداتش در حفظ جان شريف رسول خدا ( ص ) در ده سال قبل از هجرت معادل است با ارزش مجاهدتهاى همه مهاجرين و انصار در ده سال بعد از هجرت ، آن وقت چگونه ممكن است چنين كسى ايمان نياورده باشد ؟ !\r\n\r\n","description":"","footnote":"\r\n( 1 ) الدر المنثور ، ج 5 ، ص 133 .\r\n","page_name":" 81 ","page_number":81},
  {"content":"\r\n\r\n\r\nوَ قالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا أوَ لَمْ نُمَكِّنْ لَهُمْ حَرَماً آمِناً يُجْبى إِلَيْه ثَمَراتُ كُلِّ شَيْءٍ رِزْقاً مِنْ لَدُنَّا وَلكِنَّ أَكْثَرَهُمْ لا يَعْلَمُونَ ( 57 ) وَكَمْ أَهْلَكْنا مِنْ قَرْيَةٍ بَطِرَتْ مَعِيشَتَها فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ إِلَّا قَلِيلًا وَكُنَّا نَحْنُ الْوارِثِينَ ( 58 ) وَما كانَ رَبُّكَ مُهْلِكَ الْقُرى حَتَّى يَبْعَثَ فِي أُمِّها رَسُولًا يَتْلُوا عَلَيْهِمْ آياتِنا وَما كُنَّا مُهْلِكِي الْقُرى إِلَّا وَأَهْلُها ظالِمُونَ ( 59 ) وَما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا وَزِينَتُها وَما عِنْدَ اللَّه خَيْرٌ وَأَبْقى أفَلا تَعْقِلُونَ ( 60 ) أفَمَنْ وَعَدْناه وَعْداً حَسَناً فَهُوَ لاقِيه كَمَنْ مَتَّعْناه مَتاعَ الْحَياةِ الدُّنْيا ثُمَّ هُوَ يَوْمَ الْقِيامَةِ مِنَ الْمُحْضَرِينَ ( 61 )\r\nوَ يَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ ( 62 ) قالَ الَّذِينَ حَقَّ عَلَيْهِمُ الْقَوْلُ رَبَّنا هؤُلاءِ الَّذِينَ أَغْوَيْنا أَغْوَيْناهُمْ كَما غَوَيْنا تَبَرَّأْنا إِلَيْكَ ما كانُوا إِيَّانا يَعْبُدُونَ ( 63 ) وَقِيلَ ادْعُوا شُرَكاءَكُمْ فَدَعَوْهُمْ فَلَمْ يَسْتَجِيبُوا لَهُمْ وَرَأَوُا الْعَذابَ لَوْ أَنَّهُمْ كانُوا يَهْتَدُونَ ( 64 ) وَيَوْمَ يُنادِيهِمْ فَيَقُولُ ما ذا أَجَبْتُمُ الْمُرْسَلِينَ ( 65 ) فَعَمِيَتْ عَلَيْهِمُ الأَنْباءُ يَوْمَئِذٍ فَهُمْ لا يَتَساءَلُونَ ( 66 )\r\nفَأَمَّا مَنْ تابَ وَآمَنَ وَعَمِلَ صالِحاً فَعَسى أَنْ يَكُونَ مِنَ الْمُفْلِحِينَ ( 67 ) وَرَبُّكَ يَخْلُقُ ما يَشاءُ وَيَخْتارُ ما كانَ لَهُمُ الْخِيَرَةُ سُبْحانَ اللَّه وَتَعالى عَمَّا يُشْرِكُونَ ( 68 ) وَرَبُّكَ يَعْلَمُ ما تُكِنُّ صُدُورُهُمْ وَما يُعْلِنُونَ ( 69 ) وَهُوَ اللَّه لا إِله إِلَّا هُوَ لَه الْحَمْدُ فِي الأُولى وَالآخِرَةِ وَلَه الْحُكْمُ وَإِلَيْه تُرْجَعُونَ ( 70 ) قُلْ أرَأَيْتُمْ إِنْ جَعَلَ اللَّه عَلَيْكُمُ اللَّيْلَ سَرْمَداً إِلى يَوْمِ الْقِيامَةِ مَنْ إِله غَيْرُ اللَّه يَأْتِيكُمْ بِضِياءٍ أفَلا تَسْمَعُونَ ( 71 )\r\nقُلْ أرَأَيْتُمْ إِنْ جَعَلَ اللَّه عَلَيْكُمُ النَّهارَ سَرْمَداً إِلى يَوْمِ الْقِيامَةِ مَنْ إِله غَيْرُ اللَّه يَأْتِيكُمْ بِلَيْلٍ تَسْكُنُونَ فِيه أفَلا تُبْصِرُونَ ( 72 ) وَمِنْ رَحْمَتِه جَعَلَ لَكُمُ اللَّيْلَ وَالنَّهارَ لِتَسْكُنُوا فِيه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ ( 73 ) وَيَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ ( 74 ) وَنَزَعْنا مِنْ كُلِّ أُمَّةٍ شَهِيداً فَقُلْنا هاتُوا بُرْهانَكُمْ فَعَلِمُوا أَنَّ الْحَقَّ لِلَّه وَضَلَّ عَنْهُمْ ما كانُوا يَفْتَرُونَ ( 75 )\r\n","description":"","footnote":"","page_name":" 82 ","page_number":82},
  {"content":"\r\nترجمه آيات\r\nبهانه آوردند كه اگر با تو هدايت را پيروى كنيم از سرزمينمان ربوده مىشويم ، آيا ما آنان را در حرمى امن ( شهر مكه ) سكنى نداديم كه ميوه هر درختى به خاطر اينكه ما خواسته‌ايم اهل آن شهر را روزى دهيم بدانجا حمل و گردآورى مىشود ؟ اما بيشترشان نمىدانند ( 57 ) .\r\n( علاوه بر اين مگر ايمان نياوردن ، ايشان را حفظ كرده ؟ ) چه بسيار شهرهاى آباد و حاصلخيز كه در معيشت خود طغيان كردند و ما هلاكشان كرديم و اينك خرابه هاى مساكن آنها است كه ديگر بعد از ايشان مسكونى نشد مگر اندكى از آنها و ماييم وارث آنان ( 58 ) .\r\nپروردگار تو چنين نبوده كه مردم شهرها را هلاك كند مگر بعد از آنكه رسولى به سويشان و در سواد اعظمشان بفرستد تا آيات ما را بر آنان بخواند ، و ما هرگز ويران كننده شهرها نبوديم مگر آن شهرها كه مردمش ستمگر بودند ( 59 ) .\r\nعلاوه بر اين ، آنچه كه داده شده‌ايد وسيله زندگى دنيا و زينت آن است و آنچه نزد خدا است بهتر و پايدارتر است آيا باز هم تعقل نمىكنيد ( 60 ) .\r\nو آيا كسى كه به او وعده نيك داديم و او به آن وعده ها خواهد رسيد مثل كسى است كه تنها وسايل زندگى دنيا به او داديم ولى در روز قيامت از احضار شدگان است ( 61 ) .\r\nروزى كه خدا ندايشان مىكند و مىفرمايد : كجايند آن شركايى كه براى من معتقد بوديد ( 62 ) .\r\nكسانى كه عذاب ما بر آنها حتمى شده ، در پاسخ مىگويند پروردگارا اينهايند كسانى كه ما گمراهشان كرديم آنان را گمراه كرديم همانطور كه خود گمراه بوديم پروردگارا اينك به درگاه تو از اين كه ما را مىپرستيدند بيزارى مىجوييم ( 63 ) .\r\nبه ايشان گفته مىشود شركاى خود را به كمك بخوانيد پس مىخوانند ولى آن شركاء اجابتشان\r\n","description":"","footnote":"","page_name":" 83 ","page_number":83},
  {"content":"\r\nنمىكنند عذاب را مىبينند ، مىگويند اى كاش ما هم راه را مىيافتيم ( 64 ) .\r\nو روزى كه خدا ندايشان مىكند و مىفرمايد : چگونه پيامبران را پاسخ گفتيد ( 65 ) .\r\nپس در آن روز پوشيده گردد بر آنان خبرها و از شدت عذاب از يكديگر خبر نمىگيرند ( 66 ) .\r\nو اما كسى كه توبه كرد و ايمان آورد و عمل صالح به جا آورد اميد آن هست كه از رستگاران باشد ( 67 ) .\r\nو پروردگار تو هر چه بخواهد خلق مىكند و مىگزيند ، ايشان اختيارى ندارند منزه است خدا و برتر از شركى است كه به وى مىورزند ( 68 ) .\r\nو پروردگار تو آنچه در قفس سينه پنهان دارند و يا اظهار مىدارند آگاه است ( 69 ) .\r\nو او همان اللَّه است كه معبودى جز او نيست و حمد در دنيا و آخرت او راست و حكم نيز مر او راست و به سويش بازمىگرديد ( 70 ) .\r\nبه ايشان بگو به من بگوييد اگر خدا شب را تا روز قيامت يكسره مىكرد چه إله و معبودى برايتان نور مىآورد آيا نمىشنويد ( 71 ) .\r\nبگو به من خبر دهيد اگر خداوند روز را تا قيامت بر شما يك سره مىكرد غير از خدا چه معبودى شب را برايتان مىآورد تا در آن آرامش گزينيد آيا نمىبينيد ( 72 ) .\r\nيكى از رحمتهاى او اين است كه براى شما شب و روز درست كرد تا در يكى آرامش گرفته در ديگرى به جستجوى فضل خدا برخيزيد ، چنين كرد تا شايد شكر بگزاريد ( 73 ) .\r\nو روزى كه او ندايشان مىكند كه آن شركايى كه براى من معتقد بوديد كجايند ( 74 ) .\r\nو از هر امتى گواهى بيرون مىكنيم و مىگوييم برهان خود را بياوريد آن روز مىفهمند كه حق براى خداست و غايب گردد از ايشان آنچه افتراء مىبستند ( 75 ) .\r\nبيان آيات\r\nاين آيات عذر ديگر از بهانه هاى مشركين مكه را در ايمان نياوردن به كتاب خدا بيان مىكند ، هم چنان كه آيات قبل عذر اولشان را بيان مىكرد ، به اين كه : چرا آيات و معجزاتى چون معجزات موسى نياوردى ، در اين آيات متذكر مىشود كه اين عذر را بهانه كرده‌اند كه اگر ما به كتاب تو ايمان آوريم ، و به دين توحيد بگرويم ، مشركين عرب ما را از سرزمينمان بيرون مىكنند ، ما را مىكشند ، و اسير مىكنند ، و اموالمان را غارت نموده و امنيت و صلح ما را به خطر مىاندازند .\r\n","description":"","footnote":"","page_name":" 84 ","page_number":84},
  {"content":"\r\nآن گاه خداى تعالى سخن ايشان را رد مىكند ، به اينكه ما شهر ايشان را برايشان حرم امن كرديم ، تمامى عرب ، مكه را مقدس و محترم مىدانند ، و ميوه هر درختى را بدانجا حمل مىكنند ديگر موجبى براى ترس ايشان كه آنان را از شهر بيرون كنند ، نيست .\r\nعلاوه بر اين برخوردارى از اموال و اولاد و كامروايى از عيش و زندگى براى آنان امنيت درست نمىكند ، تا آن را بر پيروى هدايت ترجيح بدهند ، چه بسيار قريه هايى كه در عيششان خدا هلاكشان نمود ، و نسلشان را برانداخت ، و سرزمين آنان را به ارث برد ، و اينك اين مسكنهاى آنان است كه بعد از ايشان هم چنان خالى است ، و جز اندكى از آنها مسكونى نيست .\r\nاز اين هم كه بگذريم ، آن چيزى كه پيروى هدايت را فداى آن مىكنند و آن را بر مىگزينند متاع زندگى دنيا است ، كه زودگذر و ناپايدار است ، و انسان عاقل زندگى ناپايدار را بر زندگى جاودانه آخرت و جوار خداى تعالى ترجيح نمىدهد .\r\nاز اين نيز كه بگذريم خدايى كه خلقت و امر به دست او است ، وقتى چيزى را اختيار مىكند ، و به آن امر مىنمايد ، ديگر كسى نمىتواند به خاطر خواست خودش خواست او را مخالفت كند ، و آنچه را كه طبع او متمايل به آن است اختيار نمايد ، خداى تعالى بعد از اين چند جواب به داستان قارون اشاره مىكند ، كه زمين او را با خانه اش در خود فرو برد .\r\n\r\n\r\n* ( « وَقالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا . . . » ) *\r\nكلمه « تخطف » به معناى اختلاس با سرعت ، و به زبان ساده به معناى قاپيدن است .\r\nولى بعضى « 1 » گفته‌اند : « خطف » و « تخطف » به معناى اين است كه : شخصى را از همه طرف و از هر جهت بربايند . و گويا تعبير به تخطف از سرزمين ، استعاره باشد ، و منظور كشتن و اسير كردن و غارت كردن ، باشد ، گويا خود آنان و آنچه متعلق به ايشان است از اهل و مال همه يك جا قاپيده مىشوند ، به طورى كه شهر از ايشان و متعلقاتشان خالى مىشود ، و مقصود از « ارض » ، سرزمين مكه و حرم است ، به دليل اينكه دنبالش مىفرمايد : « مگر ما ايشان را در حرم امنى سكنى نداديم » و گوينده اين حرف بعضى از مشركين مكه بودند .\r\nو منظورشان اعتذار جستن از ايمان به خدا بوده ، اعتذار به اينكه اگر ايمان بياورند عرب ايشان را از سرزمينشان يعنى از مكه بيرون مىكنند ، چون عرب نيز مانند ايشان مشركند ، و حاضر نيستند مردم مكه ايمان بياورند ، و بتهاى ايشان را ترك گويند ، پس در حقيقت\r\n\r\n","description":"","footnote":"\r\n( 1 ) كشاف ، ج 3 ، ص 423 و تفسير منهج الصادقين ، ج 7 ، ص 116 .\r\n","page_name":" 85 ","page_number":85},
  {"content":"\r\nمىخواهند بگويند ما از ايمان آوردن مانع داريم ، و اين بهانه ، خود اعترافى است ضمنى ، به اينكه اصل دعوت آن جناب حق است ، كتاب او هم هر چه آورده حق است ، چيزى كه هست خطر تخطف عرب نمىگذارد ما بدان ايمان آوريم ، و صريحتر از اين اعتراف ضمنى جمله * ( « إِنْ نَتَّبِعِ الْهُدى مَعَكَ » ) * است ، كه در آن اقرار مىكنند به اينكه آنچه با رسول خدا ( ص ) است و آنچه او آورده است هدايت است ، و گر نه مىگفتند : « اگر پيروى كنيم كتاب و دين تو را » يا تعبيرى ديگر مىآوردند .\r\n* ( « أوَ لَمْ نُمَكِّنْ لَهُمْ حَرَماً آمِناً » ) * - بعضى « 1 » گفته‌اند « تمكين » متضمن معناى جعل و قرارداد است ، و معناى جمله اين است كه مگر ما براى آنان حرم امنى قرار نداديم ، تا در آن جاى گيرند بعضى « 2 » ديگر گفته‌اند : كلمه « حرما » منصوب به ظرفيت است ، و معناى جمله چنين است : « آيا ما ايشان را در حرمى امن جا نداديم » و كلمه « آمنا » صفت آن ظرف است ، يعنى در حرمى جا داديم كه داراى امنيت است ، و اگر حرم را داراى امنيت توصيف كرد ، با اين كه اهل آن امنيت دارند ، از باب مجاز در نسبت است ، و جمله عطف است بر محذوف ، و گر نه در اول آن واو عاطفه نمىآمد ، بلكه مىفرمود : « ألم نمكن » پس تقدير آن چنين است : « ألم نعصمهم ، و نجعل لهم حرما آمنا ، ممكنين اياهم - آيا ايشان را مصونيت نداديم ، و حرمى امن در اختيارشان نگذاشتيم ، كه در آن جاى گيرند » .\r\nاين جمله جواب اول خداى تعالى از گفتار ايشان است ، كه به عنوان عذر و بهانه گفتند : « اگر با تو هدايت را پيروى كنيم از سرزمين خود ربوده مىشويم » ، و حاصل جواب اين است كه : ما ايشان را در زمينى مكنت داديم كه آن را حرم و داراى امنيت قرار داديم به طورى كه عرب آن را محترم مىشمارد ، ديگر چرا بايد بترسند از اينكه اگر ايمان بياورند عرب ايشان را از آنجا بربايند .\r\n* ( « يُجْبى إِلَيْه ثَمَراتُ كُلِّ شَيْءٍ ) * » - كلمه « يجبى » ، مضارع مجهول از ماده « جبايت » است ، كه به معناى جمعآورى است ، و كلمه « كل » در اينجا به منظور تكثير آمده ، نه اينكه بخواهد عموميت را برساند ، چون قطعا همه ميوه هاى دنيا در مكه جمعآورى نمىشود و معناى اين جمله اين است كه : « ميوه هاى بسيارى از اشياء به سوى حرم گردآورى مىشود » ، و اين جمله ، صفت حرم است ، بدين منظور آن را آورد ، تا از اين توهم كه ممكن است به و هم كسى آيد كه ايمان آوردن باعث تضرر ايشان مىشود ، چون ديگر كاروانى به مكه نمىآيد ، جلوگيرى\r\n\r\n","description":"","footnote":"\r\n( 1 ) روح المعانى ، ج 20 ، ص 97 .\r\n( 2 ) تفسير كشاف ، ج 3 ، ص 422 .\r\n","page_name":" 86 ","page_number":86},
  {"content":"\r\nكند .\r\n* ( « رِزْقاً مِنْ لَدُنَّا » ) * - كلمه « رزقا » مفعول مطلق است ، و ممكن هم هست حال از كلمه « ثمرات » باشد ، و جمله * ( « وَلكِنَّ أَكْثَرَهُمْ لا يَعْلَمُونَ » ) * ، استدراك از همه مطالب گذشته است ، و معناى آيه اين است كه : ما ايشان را در محل امنى حفظ كرديم ، و از هر ثمره اى روزى داديم ، ليكن بيشترشان به اين مطلب جاهلند ، و گمان مىكنند آنكه ايشان را از ربودن عرب حفظ مىكند ، شركشان به خدا و بتپرستى ايشان است .\r\n\r\n\r\n* ( « وَكَمْ أَهْلَكْنا مِنْ قَرْيَةٍ بَطِرَتْ مَعِيشَتَها . . . » ) *\r\nكلمه « بطر » به معناى طغيان ناشى از نعمت است ، و كلمه « معيشتها » به خاطر حذف حرف جر منصوب شده ، و معناى جمله اين است كه : چه بسا قريه ها كه در معيشت خود طغيان كردند ، و ما هلاكشان كرديم .\r\n* ( « فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ إِلَّا قَلِيلًا » ) * - يعنى مساكن آنان كه خراب و ويران شد ، اينك خرابه هاى آن ، جلو چشم شما است ، و هنوز به حالت ويرانىاش مانده ، و تعمير نشده ، و بعد از هلاكت صاحبانش مسكونى نشد ، مگر اندكى از آنها .\r\nبا اين معنا كه براى جمله كرديم روشن مىشود كه مناسبتر آن است كه استثناى « الا قليلا » را استثناى از مسكنها بگيريم ، نه از جمله « من بعدهم » ، چون اگر چنين كنيم معناى آيه اين مىشود كه : مساكن آنان بعد از ايشان مسكون نشد ، مگر زمانى اندك ، چون كسى در آنجاها منزل نكرد ، مگر كاروانيانى كه در بعضى از سفرها يك روز يا نيم روز در آنجاها منزل كردند .\r\n* ( « وَكُنَّا نَحْنُ الْوارِثِينَ » ) * - چون كه آنان مالك آن مساكن شدند ، و بعدا آن را ترك كردند و رفتند ، و كسى از ايشان نماند كه آن مساكن را تملك كند ، غير از ما ، لذا ما وارث مسكنهاى آنان شديم ، و در اين جمله ، يعنى جمله * ( « وَكُنَّا نَحْنُ الْوارِثِينَ » ) * ، عنايت لطيفى به كار رفته ، براى اينكه مالك حقيقى هر چيز ، آن هم مالك مطلق ، خدا است ، پس مالك مساكن آنان نيز از اول خدا بود ، چند صباحى به ايشان تمليك كرد ، يعنى در تحت تسلط و اختيار آنان قرار داد ، آن گاه دوباره از دستشان گرفت ، يعنى هلاكشان كرد ، و بعد از هلاكتشان ديگر مالكى براى آن مساكن نماند به جز خدا ، پس اگر خداى تعالى خود را وارث ايشان خواند ، به اين عنايت است كه بعد از رفتن آنان كسى باقى نماند ، و تنها او باقى ماند و او مالك املاك آنان شد ، گويا آن ملك اعتبارى كه داشتند به خدا منتقل شد ، در حالى كه در حقيقت انتقالى در كار نبود ، بلكه بعد از هلاكت آنان و زوال ملك اعتبارى آنان ملك\r\n","description":"","footnote":"","page_name":" 87 ","page_number":87},
  {"content":"\r\nحقيقى خدا ( كه تا كنون به خاطر آن ملك اعتبارى مخفى مانده بود ) ظاهر شد .\r\nاين آيه جواب دوم خداى تعالى است از عذرى كه آوردند كه : « اگر با تو به هدايت ايمان بياوريم عرب ما را از سرزمينمان مىربايند » و حاصل اين جواب اين است كه : صرف اينكه شما ايمان نياوريد ، و در نتيجه عرب شما را نربايند ، باعث نمىشود كه شما در اين سرزمين باقى بمانيد و زمينتان حفظ شود و هر جور دلتان خواست متنعم شويد ، براى اينكه چه بسا قريه ها كه در نهايت درجه تنعم بودند ، و در نتيجه باد غرور و طغيان سرگرمشان كرده بود ، كه ما همه آنان را هلاك كرديم ، و شهر و دهشان خالى از سكنه ماند ، و كسى جز خدا آن را ارث نبرد .\r\n* ( « وَما كانَ رَبُّكَ مُهْلِكَ الْقُرى حَتَّى يَبْعَثَ فِي أُمِّها رَسُولًا » ) * كلمه « ام القرى » به معناى مركز دهات ، و آن شهرستانى است كه همه دهات بدانجا مراجعه مىكنند ، و در آيه شريفه سنت الهى در عذاب قرا ، و انقراض اهل آنها بيان شده ، و آن اين است كه : عذاب استيصال و انقراض هيچ وقت از خداى تعالى صادر نشده مگر بعد از آنكه حجت را بر آنان تمام كرده باشد ، يعنى رسولى به سويشان فرستاده باشد ، تا آيات خدا را بر آنان بخواند ، و بعد از آنكه ايشان آن رسول را تكذيب كرده ، و به آيات خدا كفر ورزيده باشند .\r\nو در اينكه بعد از آيه قبلى اين آيه را ذكر كرد ، كه سنت الهى را در هلاك ساختن قرى بيان مىكند ، خود تهديدى است به اهل مكه كه مشرك بودند ، و اشاره است به اينكه اگر آنان نيز بر كفر خود پافشارى كنند ، در معرض نزول عذاب قرار خواهند گرفت ، براى اينكه خداى تعالى براى ام القرى كه همان مكه است رسولى فرستاد ، تا آيات وى را بر مردم آنجا بخواند ، ولى آن مردم هنوز ظالمند و رسول خود را تكذيب مىكنند .\r\nبا اين بيان روشن مىشود كه آن نكته اى كه باعث شد در آيه شريفه از متكلم مع الغير ( ما ) به سوى غيبت التفات شود ، چه بوده ؟ آرى در آيات قبل و همچنين بعد از جمله مورد بحث خداى تعالى متكلم مع الغير ( ما ) اعتبار شده و فرموده : « نمكن ، لدنا ، اهلكنا ، * ( وَكُنَّا نَحْنُ الْوارِثِينَ ) * » ، ولى در جمله مورد بحث خداى تعالى غايب اعتبار شده ، فرموده : « * ( وَما كانَ رَبُّكَ . . . ) * - و پروردگار تو ، چنين و چنان نيست » نكته اين التفات اين است كه : در اشاره به اينكه اگر پيامبر را تكذيب كنند ، شرايط عذاب كردن در ما بين آنان فراهم است ، هم تقويت نفس پيامبر خداست و هم تاكيدى براى حجت او ، لذا مىبينيم بعد از آنكه در اين عبارت غرض مزبور ايفا شده ، دوباره به سياق قبل برمىگردد ، و مىفرمايد : * ( « وَما كُنَّا مُهْلِكِي الْقُرى » ) * .\r\n","description":"","footnote":"","page_name":" 88 ","page_number":88},
  {"content":"\r\n* ( « وَما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا . . . » ) *\r\nكلمه « ايتاء » به معناى « اعطاء » است و كلمه « من شىء » بيان كلمه « ما » است ، كه به منظور عموميت دادن به « ما » آمده ، و معنايش چنين مىشود « تمامى آنچه كه از متاع حيات دنيا داده شده‌ايد » ، كلمه « متاع » به معناى هر چيزى است كه از آن بهره بردارى شود ، و كلمه « زينة » به معناى هر چيزى است كه به چيزى منضم شود ، و آن را جمال و حسنى ببخشد ، و كلمه « حياة الدنيا » به معناى زندگى زودگذر و پايان پذيرى است كه از زندگى آخرت به ما نزديكتر است ، و در مقابل آن زندگى آخرت است ، كه جاودانى و ابدى است ، و مراد از * ( « ما عِنْدَ اللَّه » ) * نيز همان زندگى با سعادت آخرت است كه در جوار خدا است و به همين جهت خير و باقىتر شمرده شده .\r\nو معناى آيه اين است كه : تمامى نعمتهاى دنيوى كه خدا در اختيارتان قرار داده متاع زينتى است كه زندگى دنيوى را زينت داده ، زندگى دنيوى كه از آن زندگى ديگر به شما نزديكتر و فانى و زودگذر است و آنچه از ثوابها كه ذخيره خانه آخرت است ، و ثمره پيروى هدايت و ايمان به آيات خدا است بهتر و باقىتر است ، پس جا دارد كه آن زندگى را و آن ثوابها را بر زندگى دنيا و متاع و زينت آن مقدم بداريد ، اگر عقل داشته باشيد .\r\nو اين جواب سومى است از اينكه گفتند : * ( « إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا » ) * ، و حاصل آن اين است : اگر پذيرفتيم كه اگر پيروى هدايت كنيد عرب شما را از سرزمينتان بربايند ، و ليكن آنچه شما در اين فرض از دست مىدهيد متاع زندگى دنياى فانى است ، پس چرا بايد آن را بر سعادت آخرت و بر ثواب در نزد خدا كه در عوض پيروى هدايت است ، ترجيح دهيد با اينكه آنچه نزد خدا است بهتر و پايدارتر است ؟\r\n\r\n\r\n* ( « أفَمَنْ وَعَدْناه وَعْداً حَسَناً فَهُوَ لاقِيه ، كَمَنْ مَتَّعْناه مَتاعَ الْحَياةِ الدُّنْيا ثُمَّ هُوَ يَوْمَ الْقِيامَةِ مِنَ الْمُحْضَرِينَ . . . » ) *\r\nاين آيه تا آخر هفت آيه بعد توضيح مضمون آيه قبل است ، و همان معنا را يعنى ترجيح پيروى هدى بر ترك آن ، و بر پيروى هواى نفس در بهره گيرى از متاع حيات دنيا را با بيانى ديگر روشن مىكند ، و در اين بيان حال پيروان هدايت را با حال پيروان هوى مقايسه مىنمايد ، كه دسته اول به وعده هاى نيكى ، كه خدا به آنان داده ، مىرسند ، و دسته دوم در روز قيامت احضار مىشوند و خدايان دروغى آنان از آنان بيزارى جسته ، و دعايشان را مستجاب نمىكنند ، و از اينكه دعوت رسولان را اجابت نكردند ، بازخواست مىشوند .\r\nپس اينكه فرمود : * ( « أفَمَنْ وَعَدْناه وَعْداً حَسَناً فَهُوَ لاقِيه » ) * ، استفهامى است انكارى ، و\r\n","description":"","footnote":"","page_name":" 89 ","page_number":89},
  {"content":"\r\nوعده حسن عبارت است از وعده خداى تعالى به مغفرت و بهشت ، هم چنان كه خودش فرموده :\r\n« وَعَدَ اللَّه الَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَأَجْرٌ عَظِيمٌ » « 1 » و خداوند وعده خود را تكذيب نمىكند ، هم چنان كه باز خودش فرموده : « أَلا إِنَّ وَعْدَ اللَّه حَقٌّ » « 2 » .\r\nو اينكه فرمود : * ( « كَمَنْ مَتَّعْناه مَتاعَ الْحَياةِ الدُّنْيا » ) * يعنى آن كسى كه ما از متاع زندگى دنيا برخوردارش كرده‌ايم از آن وعده حسن محروم است ، براى اينكه به تمتع از متاع دنيا قناعت كرد ، دليل بر اين تقييد اين است كه در آيه شريفه ، بين وعده حسن و بين تمتيع و برخوردار كردن از متاع دنيا مقابله انداخته .\r\n* ( « ثُمَّ هُوَ يَوْمَ الْقِيامَةِ مِنَ الْمُحْضَرِينَ » ) * - يعنى او در روز قيامت از احضار شدگان براى عذاب و يا براى سؤال و مؤاخذه است ، و كلمه « ثم - سپس » ، در اينجا ترتيب كلامى را مىرساند ، نه ترتيب وقوع در خارج را ، و اگر مطلب را با جمله اسميه آورد ، نه فعليه ، ( و نفرمود ما او را احضار مىكنيم ، و يا احضار مىشود ) ، براى اين است كه تحقق را برساند ، و بفهماند كه چنين روزى به طور مسلم خواهد رسيد ، هم چنان كه در جمله مقابلش نيز اسميه آورد ، و فرمود : * ( « فَهُوَ لاقِيه » ) * .\r\n* ( « وَيَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ » ) * منظور از « شركاء » همان معبودهايى است كه مشركين در دنيا آنها را مىپرستيدند ، و اگر آن معبودها را « شركاء » خواند ، به خاطر اين است كه مشركين بعضى از شؤون خداى تعالى را از قبل خود به آنها داده بودند ، و به آنها نسبت مىدادند ، از قبيل پرستش و تدبير و تعبير به « نداء » در اين آيه شريفه اشاره است به دورى آنان از خدا و بى ياورى ايشان در روز قيامت .\r\n\r\n\r\n* ( « قالَ الَّذِينَ حَقَّ عَلَيْهِمُ الْقَوْلُ رَبَّنا هؤُلاءِ الَّذِينَ أَغْوَيْنا أَغْوَيْناهُمْ كَما غَوَيْنا » ) * الهه اى كه مشركين آنها را شركاى خداى سبحان مىپنداشتند دو صنف بودند ، يك صنف بندگان گرامى خدا بودند ، از قبيل ملائكه مقرب ، و عيسى بن مريم ( ع ) و صنف ديگر ياغيان جن ، و گردنكشان انس ، كه ادعاى الوهيت كردند ، مانند فرعون و نمرود و غير آن دو ، و خداى سبحان هر كسى هم كه در باطل اطاعت شود ، ملحق به آنان كرده مانند ابليس ، و شيطانهايى كه قرين انسانها مىشوند ، و پيشوايان ضلالت ، هم چنان كه در باره\r\n\r\n","description":"","footnote":"\r\n( 1 ) خدا به كسانى كه ايمان آورده ، و عمل صالح مىكنند ، مغفرت و اجر عظيم وعده داده . سوره مائده ، آيه 9 .\r\n( 2 ) آگاه باشيد كه وعده خدا حق است . سوره يونس ، آيه 55 .\r\n","page_name":" 90 ","page_number":90},
  {"content":"\r\nابليس و شيطانها فرموده : « ألَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ » تا آنجا كه مىفرمايد : « وَلَقَدْ أَضَلَّ مِنْكُمْ جِبِلًّا كَثِيراً » « 1 » و نيز در باره اطاعت هوى فرموده :\r\n« أفَرَأَيْتَ مَنِ اتَّخَذَ إِلهَه هَواه » « 2 » و نيز در باره پيشوايان ضلالت فرموده : « اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّه » « 3 » .\r\nو آنهايى كه مورد نظر آيه مورد بحث هستند از صنف دوم مىباشند ، چون صنف اول كه ملائكه و عيسى بن مريم ( ع ) هستند ، كسى را اغواء نكرده‌اند ، و آيه مورد بحث سخن از « اغواء » به ميان آورده و فرموده كه : پيشوايان شرك گفتند كه ما آنان را اغواء كرديم و از عبادت آنان بيزاريم . پس مراد از * ( « الَّذِينَ حَقَّ عَلَيْهِمُ الْقَوْلُ » ) * ، كه از مشركين بيزارى ميجويند ، پيشوايان شركند ، هر چند كه مشركين هم مصداق * ( « الَّذِينَ حَقَّ عَلَيْهِمُ الْقَوْلُ » ) * هستند ، و عذابشان حتمى است ، به شهادت آيه « حَقَّ الْقَوْلُ مِنِّي لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ » « 4 » كه همه كفار را مصداق * ( « الَّذِينَ حَقَّ عَلَيْهِمُ الْقَوْلُ » ) * مىداند ، و ليكن مراد در آيه مورد بحث پيشوايانى است كه شرك و ضلالت به ايشان منتهى مىشود .\r\nدر اينجا سؤالى پيش مىآيد ، و آن اين است كه : حق سخن اين بود كه اول خداوند از مشركين بپرسد كه چرا شرك ورزيديد ، و چه كسى شما را بر آن واداشت ؟ و سپس از زبان آنان جواب بدهد كه فلان و فلان ما را مشرك كردند ، آن گاه آيه مورد بحث را از زبان پيشوايان شرك در دفاع از خود بياورد ، ولى اين طور نكرده ، از همان آغاز دفاع پيشوايان كفر را ذكر فرموده ، چرا ؟\r\nدر پاسخ مىگوييم : شايد نكته آن اين باشد كه خواسته است اشاره كند به اينكه مشركين در اين موقف پيشوايان شرك و خدايان دروغين را نمىيابند ، تا به آنان اشاره كنند ، كه اينان ما را چنين كردند ، هم چنان كه آيه شريفه « وَيَوْمَ يُنادِيهِمْ أَيْنَ شُرَكائِي قالُوا آذَنَّاكَ ما مِنَّا مِنْ شَهِيدٍ وَضَلَّ عَنْهُمْ ما كانُوا يَدْعُونَ مِنْ قَبْلُ » « 5 » نيز به اين معنا اشاره مىكند .\r\n\r\n","description":"","footnote":"\r\n( 1 ) آيا عهد نكردم با شما اى فرزندان آدم اينكه پيروى نكنيد شيطان را كه او براى شما دشمنى آشكار است . . . و به تحقيق گمراه كرد از شما عده اى زياد را . سوره يس ، آيه 62 .\r\n( 2 ) آيا پس ديدى كسى كه برگرفته است هوا و هوس خود را إله خود . سوره جاثيه ، آيه 23 .\r\n( 3 ) برگرفتند دانايان خود را و زاهدان خود را صاحبهاى خود نه خدا را . سوره توبه ، آيه 31 .\r\n( 4 ) اين سخن استوار است كه سوگند مىخورم ، هر آينه جهنم را از جنيان و انسيان پر خواهم كرد .\r\nسوره الم سجده ، آيه 13 .\r\n( 5 ) و روزى كه خداوند ندايشان مىكند كه كجايند شركاى من ؟ گفتند از ما كسى نيست كه آنها را ببيند و در نتيجه آنچه قبلا مىپرستيدند نمىيابند . سوره حم سجده ، آيه 47 و 48 .\r\n","page_name":" 91 ","page_number":91},
  {"content":"\r\n* ( « رَبَّنا هؤُلاءِ الَّذِينَ أَغْوَيْنا » ) * - يعنى پروردگار اينان - اشاره به مشركين مىكنند - همان كسانند كه ما گمراهشان كرديم . و اين جمله توطئه و زمينه چينى براى جمله بعدى است .\r\n* ( « أَغْوَيْناهُمْ كَما غَوَيْنا » ) * - گمراهشان كرديم ، همانطور كه خود گمراه شديم ، يعنى درست است كه گمراهى آنان به اغواى ما بود ، چون كه ما خود گمراه بوديم ، و ليكن آن طور نبود كه ما مجبورشان كنيم به گمراهى ، بلكه عين گمراه كردن خودمان بود ، هم چنان كه خود ما به اختيار خود گمراه شديم ، ايشان نيز به اختيار خود گمراه شدند ، و به هيچ وجه پاى اجبار و زور در بين نبود .\r\nدليل بر اينكه معناى آيه اين است ، حكايتى است كه خداى تعالى از زبان ابليس نقل كرده ، كه در آن روز يعنى روز قيامت مىگويد : « وَما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي ، فَلا تَلُومُونِي وَلُومُوا أَنْفُسَكُمْ » « 1 » .\r\nو نيز سؤال و جواب ستمگران و اقران آنان را حكايت كرده و فرموده : « وَأَقْبَلَ بَعْضُهُمْ عَلى بَعْضٍ يَتَساءَلُونَ قالُوا إِنَّكُمْ كُنْتُمْ تَأْتُونَنا عَنِ الْيَمِينِ قالُوا بَلْ لَمْ تَكُونُوا مُؤْمِنِينَ وَما كانَ لَنا عَلَيْكُمْ مِنْ سُلْطانٍ بَلْ كُنْتُمْ قَوْماً طاغِينَ فَحَقَّ عَلَيْنا قَوْلُ رَبِّنا إِنَّا لَذائِقُونَ فَأَغْوَيْناكُمْ إِنَّا كُنَّا غاوِينَ » « 2 » . يعنى از ما كه گمراه بوديم به شما غير از گمراهى چيزى نرسيد .\r\nاز اين بيان روشن مىشود اينكه گفتند : * ( « أَغْوَيْناهُمْ كَما غَوَيْنا » ) * ، معناى ديگرى هم دارد ، و آن اين است كه : مشركين از ما نظير همان وصفى را كسب كردند كه در خود ما بود ، چيزى كه هست اگر ما از آنان بيزارى مىجوييم براى اين است كه : ما ايشان را مجبور به گمراهى نكرديم ، و اگر ما را خداى خود گرفتند ، و ما را پرستيدند به زور و اجبار نبود .\r\n* ( « تَبَرَّأْنا إِلَيْكَ » ) * - اين جمله بيزارى بى قيد و شرط پيشوايان است ، مىگويند ما اصلا و به تمام معنا از مشركين بيزاريم ، چون ما نمىتوانستيم ايشان را مجبور نموده و اختيار از ايشان سلب كنيم .\r\n\r\n","description":"","footnote":"\r\n( 1 ) من دست زور به شما نداشتم جز اينكه شما را دعوت كردم ، و شما هم پذيرفتيد ، پس مرا ملامت مكنيد بلكه خود را ملامت كنيد . سوره ابراهيم ، آيه 22 .\r\n( 2 ) بعضى رو به بعضى كرده به سؤال و جواب پرداختند ، گفتند كه اين شما بوديد كه با صورت حق بجانب به سراغ ما مىآمديد و اقران در پاسخشان گفتند : كه نه بلكه خود شما ايمانآور نبوديد و گر نه بر شما سلطه اى نداشتيم بلكه خودتان مردمى طاغى بوديد پس كلام پروردگار ما عليه ما استوار گشت همانا ما چشندگان عذابيم . پس شما را گمراه كرديم همانطور كه خودمان گمراه بوديم . سوره صافات ، آيه 32 .\r\n","page_name":" 92 ","page_number":92},
  {"content":"\r\n* ( « ما كانُوا إِيَّانا يَعْبُدُونَ » ) * - يعنى با اجبار ما ، ما را نپرستيدند ، و يا معنايش اين است كه : ما را نپرستيدند ، چون كه ما از اعمال آنان تبرى داريم ، و كسى كه از عملى تبرى دارد ، آن عمل را به وى نسبت نمىدهند ، آيات ديگرى هم كه مىفرمايد روز قيامت اثرى از خدايان خود نمىيابند ، برگشتش به همين معنا است ، كه خدايان نامبرده ، خود را از پرستش آنان بيزار و برى مىدانند ، مانند آيه « وَضَلَّ عَنْهُمْ ما كانُوا يَفْتَرُونَ » « 1 » و آيه « وَضَلَّ عَنْهُمْ ما كانُوا يَدْعُونَ مِنْ قَبْلُ » « 2 » و « يَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَشُرَكاؤُكُمْ فَزَيَّلْنا بَيْنَهُمْ وَقالَ شُرَكاؤُهُمْ ما كُنْتُمْ إِيَّانا تَعْبُدُونَ » « 3 » و آياتى ديگر - دقت فرماييد - .\r\nبعضى « 4 » از مفسرين گفته‌اند : معناى آيه اين است كه : خدايان دروغى كه در دنيا پرستش مىشدند در قيامت به خداى تعالى مىگويند : ما از اعمال مشركين به درگاهت بيزارى مىجوييم ، چون كه آنان ما را نمىپرستيدند ، بلكه هواهاى خود را ، و يا شياطين را مىپرستيدند ، و ليكن اين تفسير از سخافت و زشتى خالى نيست ( براى اينكه قبل از جمله مورد بحث اقرار كردند كه ما آنان را گمراه كرديم ) .\r\nو چون هر يك از دو جمله * ( « تَبَرَّأْنا إِلَيْكَ » ) * و * ( « ما كانُوا إِيَّانا يَعْبُدُونَ » ) * معناى جمله * ( « أَغْوَيْناهُمْ كَما غَوَيْنا » ) * را مىدهد لذا واو عاطفه بر سر آنها نيامد .\r\n* ( « وَقِيلَ ادْعُوا شُرَكاءَكُمْ فَدَعَوْهُمْ فَلَمْ يَسْتَجِيبُوا لَهُمْ وَرَأَوُا الْعَذابَ لَوْ أَنَّهُمْ كانُوا يَهْتَدُونَ » ) * مراد از كلمه « شركائهم - شركاى ايشان » آلهه اى است كه به خيال آنان شركاى خدا بودند ، و لذا « شركاء » را به خود آنان اضافه كرد ، و نسبت داد ( شركاءشان ) ، و از اينكه فرمود : « به ايشان گفته مىشود بخوانيد شركاى خود را » ، منظور از خواندن آنها اين است كه :\r\nبيايند و پرستندگان خود را يارى نموده و عذاب را از ايشان دفع كنند ، و به همين جهت جمله « * ( وَرَأَوُا الْعَذابَ ) * - و ديدند عذاب را » ، را بعد از جمله « * ( فَلَمْ يَسْتَجِيبُوا لَهُمْ ) * - پس خدايان ، دعاى پرستندگان را اجابت نكردند » آورد .\r\n\r\n","description":"","footnote":"\r\n( 1 ) و از ايشان گم مىشود آن خدايانى كه به افتراء خدا مىخواندند . سوره انعام ، آيه 24 .\r\n( 2 ) و از ايشان گم مىشود آن خدايانى كه در دنيا مىخواندند . سوره حم سجده ، آيه 48 .\r\n( 3 ) و روزى كه تمامشان را محشور نموده سپس به مشركين مىگوييم تكان نخوريد ، شما و شركايتان بايستيد ، پس رابطه را از ميانشان برداشتيم شركايشان گفتند شما ما را نمىپرستيديد . سوره يونس ، آيه 28 .\r\n( 4 ) مجمع البيان ، ج 7 ، ص 262 .\r\n","page_name":" 93 ","page_number":93},
  {"content":"\r\n* ( « لَوْ أَنَّهُمْ كانُوا يَهْتَدُونَ » ) * - بعضى از مفسرين گفته‌اند : جواب « لو » در اينجا حذف شده ، يعنى نفرمود كه : اگر در پى هدايت بودند چه مىشد زيرا خود كلام بر آن دلالت دارد ، و تقدير كلام اين است كه : آنان اگر راه به جايى مىبردند ، و هدايت را مىپذيرفتند ، هر آينه عذاب را مىديدند ، يعنى در دنيا به عذاب قيامت و حقانيت آن معتقد مىشدند ، ممكن هم هست كلمه « لو » در اينجا به معناى آرزو باشد ، و معناى آيه اين باشد كه : اى كاش راه به جايى مىبردند ، و هدايت را مىپذيرفتند .\r\n* ( « وَيَوْمَ يُنادِيهِمْ فَيَقُولُ ما ذا أَجَبْتُمُ الْمُرْسَلِينَ » ) * اين آيه عطف است بر چند آيه سابق ، كه مىفرمود : * ( « وَيَوْمَ يُنادِيهِمْ . . . » ) * ، چيزى كه هست در آيه سابق نخست پرسش شده‌اند از شركايى كه براى خدا قائل شده بودند ، و به ايشان دستور داده شده كه آنها را به يارى خود بطلبيد ، و در آيه مورد بحث پرسش شده‌اند از اينكه چه پاسخى به دعوت رسولان ، كه از ناحيه خدا به سويشان آمدند ، دادند .\r\nو معناى آيه اين است كه : در پاسخ آن كسى كه خداى تعالى به سوى شما فرستاد ، و شما را به سوى ايمان و عمل صالح دعوت كرد چه گفتيد ؟\r\n* ( « فَعَمِيَتْ عَلَيْهِمُ الأَنْباءُ يَوْمَئِذٍ فَهُمْ لا يَتَساءَلُونَ » ) * كلمه « عميت » ماضى از « عمى » است كه به معناى كورى است ، و در اينجا معناى كورى مقصود نيست ، بلكه استعاره از اين است كه انسان در موقعيتى قرار گرفته كه به خبرى راه نمىيابد و مقتضاى ظاهر اين بود كه عمى و بى خبرى را به خود آنان نسبت دهد ، ولى مىبينيم كه به عكس تعبير كرده ، و فرموده : « * ( فَعَمِيَتْ عَلَيْهِمُ الأَنْباءُ ) * - خبرها بر آنان كور شد » و اين به خاطر آن است كه بفهماند كفار در آن روز از همه طرف ماخوذ مىشوند ، و راه نجات از همه طرف به رويشان بسته مىشود ، و دستشان از تمامى اسباب بريده و كوتاه مىگردد ، هم چنان كه در سوره بقره ، آيه 166 فرموده : « وَتَقَطَّعَتْ بِهِمُ الأَسْبابُ » ، توضيح اينكه : وقتى تمامى اسباب براى آنان از تاثير ساقط شد ، ديگر در آن روز اخبار راهى به سوى آنان ندارد ، و ايشان هم راهى به خارج از وجود خود ندارند ، تا چيزى را دستآويز نموده ، به آن اعتذار بجويند ، و به اين وسيله خود را از عذاب نجات دهند .\r\n* ( « فَهُمْ لا يَتَساءَلُونَ » ) * - اين جمله تفريع است بر « كور بودن اخبار » ، از قبيل تفريع بعض افراد عام بر عام است ( مثل اينكه بعد از گفتن اين جمله كه دانشمندان محترمند ، بگويى پس بو على سينا هم محترم است ) ، در اينجا نيز بعد از گفتن اينكه كفار به طور كلى از چهار ديوارى وجود خود راهى به خارج از خود ندارند ، فرمود پس بين خودشان نيز سؤال و جوابى رد و بدل\r\n","description":"","footnote":"","page_name":" 94 ","page_number":94},
  {"content":"\r\nنمىشود ، تا از راه گفتگو و مشورت بهانه و عذرى پيدا كنند ، و آن را عذر نافرمانى خود ، يعنى تكذيب رسولان ، و رد دعوت ايشان قرار دهند .\r\nصدر و ذيل آيه مورد بحث به وجوه بسيارى ديگر تفسير شده ، كه چون در ايراد آنها فايده اى نديديم ، مسكوت گذاشتنش را بهتر ديديم .\r\n* ( « فَأَمَّا مَنْ تابَ وَآمَنَ وَعَمِلَ صالِحاً فَعَسى أَنْ يَكُونَ مِنَ الْمُفْلِحِينَ » ) * حرف « فاء » بر سر اين آيه اين معنا را افاده مىكند كه تا كنون آنچه گفتيم در باره كسى بود كه كفر بورزد ، و به سوى خداى سبحان رجوع هم نكند ، پس بنا بر اين كسى كه رجوع كند و ايمان بياورد ، و عمل صالح انجام دهد ، اميد آن هست كه از رستگاران باشد ، و كلمه : « عسى » - به طورى كه « 1 » گفته شده - در اينجا به معناى لغوى كلمه ( اميد ) نيست ، بلكه معناى تحقيق و حتميت را مىرساند ، و خداى تعالى خواسته است ، طبق رسم و عادت بزرگان بشر سخن بگويد ، چون عادت مردان بزرگ اين است كه كارى را كه مىخواهند انجام دهند مىگويند ، اميد است انجام دهم ، ممكن هم هست همان معناى لغوى يعنى اميدوارى منظور باشد ، و خداى تعالى از طرف خود توبه كاران اظهار اميد كرده باشد ، كه در اين صورت معناى جمله اين مىشود كه : آنهايى كه توبه كرده و ايمان آورده ، و عمل صالح كردند ، در انتظار رستگارى باشند .\r\n\r\n\r\n* ( « وَرَبُّكَ يَخْلُقُ ما يَشاءُ وَيَخْتارُ ما كانَ لَهُمُ الْخِيَرَةُ ، سُبْحانَ اللَّه وَتَعالى عَمَّا يُشْرِكُونَ » ) * كلمه « خيرة » به معناى تخير ( انتخاب ) است ، هم چنان كه كلمه « طيرة » به معناى تطير است .\r\nاين آيه چهارمين پاسخ از عذر مشركين است ، كه گفتند : « اگر با تو هدايت را پيروى كنيم عرب ما را از سرزمينمان مىربايند » ، و متضمن حجتى قاطع است .\r\nتوضيح آن ، همانا خلقت يعنى صنع و ايجاد همه چيز به خداى تعالى منتهى مىشود ، هم چنان كه خودش فرموده « اللَّه خالِقُ كُلِّ شَيْءٍ » « 2 » در نتيجه در عالم هستى هيچ مؤثر حقيقى غير از خداى تعالى وجود ندارد ، پس هيچ چيزى كه خداى را مجبور به كارى از كارها كند ، وجود ندارد ، زيرا چنين چيزى كه فرض كرديم مؤثر است يا مخلوق خدا است ، كه هستىاش به او منتهى مىشود در اين صورت وجود آن و همه آثارش مخلوق او است ، و معنا\r\n\r\n","description":"","footnote":"\r\n( 1 ) تفسير منهج الصادقين ، ج 7 ، ص 121 .\r\n( 2 ) خدا آفريننده هر چيز است . سوره زمر ، آيه 62 .\r\n","page_name":" 95 ","page_number":95},
  {"content":"\r\nندارد كه چيزى و يا اثر آن در خودش اثر كند ، و يا مخلوق او نيست ، و هستىاش به او منتهى نمىشود ، و با اجبار و قهر در خدا تاثير مىكند يعنى او را به اجبار وادار به كار مىسازد ، كه اين فرض باطل است ، چون مؤثرى در عالم غير از خدا نيست و چيزى هم نيست كه وجودش منتهى به خدا نشود .\r\nپس نه چيزى هست كه در خداى تعالى اثر كند و اثر خدا از او باشد و نه چيزى هست كه از اثر خدا جلوگيرى كند هم چنان كه فرموده : « وَاللَّه يَحْكُمُ لا مُعَقِّبَ لِحُكْمِه » « 1 » و نيز فرموده : « وَاللَّه غالِبٌ عَلى أَمْرِه » « 2 » .\r\nو وقتى نه قاهرى بود كه او را بر عملى مجبور كند ، و نه مانعى كه او را از عملى باز بدارد ، در نتيجه او مختار حقيقى است ، اين از نظر تكوين و خلقت از نظر تشريع هم همين طور است ، زيرا تشريع تابع تكوين است ، چون حقيقت تشريع اين است كه : خداى تعالى جنس بشر را طورى خلق كرده ، و بر فطرتى ايجاد فرموده ، كه خلقت و فطرتش صحيح ، و مثمر ثمر نمىشود ، مگر وقتى كه يك عده كارهايى را كه در شرع واجبات و يا به حكم واجبات هستند ، انجام دهد ، و يك عده كارهايى كه محرمات و يا به حكم محرمات هستند ترك كند ، پس هر كارى كه در به كمال و به سعادت رسيدن انسانها مؤثر است ، خداى تعالى به آنها امر كرده ، با امر وجوبى و يا ارشادى ، و از آنچه كه در اين راه مضر و منافى بوده نهى كرده ، با نهى تكليفى و يا ارشادى .\r\nپس خداى تعالى كه مختار به تمام معنا است ، مىتواند در مرحله تشريع احكام و قوانين ، هر حكم و قانونى را كه خواست تشريع كند ، هم چنان كه در مرحله تكوين مىتواند هر قسم كه اختيار كرد خلق و تدبير نمايد ، و اين است معناى جمله * ( « وَرَبُّكَ يَخْلُقُ ما يَشاءُ وَيَخْتارُ » ) * كه به طور مطلق خدا را مختار معرفى مىكند .\r\nو ظاهرا جمله * ( « يَخْلُقُ ما يَشاءُ » ) * اشاره است به اختيار تكوينى خدا ، و مىفهماند كه اختيار او مطلق است به اين معنى كه قدرت او قاصر از خلقت هيچ چيز نيست ، و هيچ چيزى او را از آنچه مىخواهد مانع نمىشود ، و به عبارت ديگر : هيچ چيزى از مشيت او سرباز نمىزند ، نه به خودى خود و نه به خاطر مانعى ، و اين همان اختيار به معناى حقيقى آن است .\r\nو جمله « و يختار » اشاره است به اختيار تشريعى ، و اعتبارى ، كه عطف آن به جمله * ( « يَخْلُقُ ما يَشاءُ » ) * از باب عطف مسبب است بر سبب ، براى اينكه تشريع و اعتبار ، فرع تكوين و حقيقت\r\n\r\n","description":"","footnote":"\r\n( 1 ) خدا حكم مىراند و جلوگيرى براى حكمش نيست . سوره رعد ، آيه 41 .\r\n( 2 ) خدا بر فرمان خود غالب است ، يعنى چيزى جلوگير فرمانش نيست . سوره يوسف ، آيه 21 .\r\n","page_name":" 96 ","page_number":96},
  {"content":"\r\nاست .\r\n\r\n\r\nممكن هم هست كه جمله * ( « يَخْلُقُ ما يَشاءُ » ) * را بر اختيار تكوينى ، و جمله « و يختار » را بر اعم از حقيقت و اعتبار حمل كنيم ، و ليكن وجه سابق موجه تر است ، به دليل اينكه آنچه در جمله بعدى * ( « ما كانَ لَهُمُ الْخِيَرَةُ » ) * نفى شده ، اختيار تشريعى و اعتبارى است ، و اختيارى كه در جمله « يختار » براى خدا اثبات شده ، مقابل آن است ، پس قهرا مراد تنها همان اختيار تشريعى و اعتبارى است .\r\nاز سوى ديگر هيچ شكى نيست در اينكه آدمى نسبت به كارهايى كه از روى علم و اراده انجام مىدهد اختيار تكوينى دارد ، البته نه اينكه اختيارش مطلق باشد ، چون اختيار او يكى از اجزاء سلسله علل است ، اسباب و علل خارجى نيز در محقق شدن افعال اختيارى او دخيلند ، مثلا اگر انسان يك لقمه غذا را بخورد كه يكى از كارهاى اختيارى اوست ، هم اختيار او در آن دخيل است ، و هم وجود طعام در خارج ، و هم اينكه طعام مفروض طورى باشد كه قابل خوردن باشد و با طبع آدمى نيز سازگار باشد ، و هم اينكه اين طعام در دسترس و نزديك او باشد ، و نيز دست او هم به فرمانش باشد ، و بتواند لقمه را بگيرد ، و دهان او هم باز باشد ، و بتواند آن را بجود ، و دستگاه بلعيدن او هم سالم باشد و بتواند لقمه را فرو ببرد ، و صدها اسباب ديگرى كه همه در اين عمل اختيارى ، يعنى خوردن آدمى دخيلند ، فراهم باشند . پس صادر شدن فعل اختيارى از انسان موقوف بر موافقت اسبابى است كه خارج از اختيار آدمى است ، و در عين حال دخيل در فعل اختيارى اوست ، و خداى سبحان در رأس همه اين اسباب است ، و همه آنها حتى اختيار آدمى به ذات پاك او منتهى مىشود ، چون اوست كه آدمى را موجودى مختار خلق كرده ، هم او را خلق فرموده و هم اختيارش را .\r\nاز سوى ديگر انسان خود را بطبع مختار مىداند به اختيار تشريعى به اينكه كارى را انجام دهد و يا ترك كند ، يعنى در مقابل آن اختيار تكوينى قانونا هم خود را مختار مىداند ، ( لذا اگر كار نيكى كرد سزاوار مدحش مىدانند ، و مىگويند مختار بوده ، و اگر كار نيكى را ترك كرد سزاوار ملامتش مىدانند ، و معذورش نمىدارند به اينكه مجبور بوده ) و كسى از هم نوعش نمىتواند او را مجبور به كارى ، و يا ممنوع از كارى بكند ، چون بنى نوع او نيز مانند او انسانند ، و از معناى بشريت چيزى زايد بر او ندارند ، تا مالك و اختياردار او بوده باشند ، و اين همان است كه مىگويند : انسان بالطبع حر و آزاد است .\r\nپس انسان فى نفسه حر و بالطبع مختار است ، مگر آنكه خودش به اختيار خود چيزى از خود را به ديگرى تمليك كند ، و به اين تمليك حريت خود را از دست بدهد ، هم چنان كه\r\n","description":"","footnote":"","page_name":" 97 ","page_number":97},
  {"content":"\r\nيك انسان اجتماعى نسبت به موارد سنتها و قوانين جارى در اجتماعش حريت و آزادى ندارد ، چون كه داخل در اجتماع است ، و آنچه از سنن و قوانين ، چه دينى و چه اجتماعى ، در اجتماع جريان دارد ، امضاء كرده است . و نيز دو صف لشكر كه با يكديگر جنگ مىكنند ، از همان اول هر يك ديگرى را ، نسبت به آنچه كه يكى از ديگرى به دست آورد ، مالك دانسته ، و اختيار خود را از آن سلب كرده ، و به همين جهت است كه طرف غالب مىتواند با اسيرانى كه از طرف مغلوب گرفته هر چه بخواهد بكند .\r\nو نيز اجيرى كه عمل خود را در مقابل اجرتى مىفروشد ، يعنى خود را اجير غير مىكند ، ديگر در آن عمل خود حريت و آزادى ندارد ، چون مملوك بودن عمل با حريت منافات دارد .\r\nپس يك انسان نسبت به ساير انسانها ، وقتى حر و آزاد در عمل خويش است ، و نسبت به عملى آزادى و حريت دارد كه به دست خود و به اختيار خود سلب حريت از خود نكرده باشد ، و عمل خود را تمليك به غير ننموده باشد .\r\nولى خداى سبحان از آنجايى كه مالك ذات انسانها و نيز افعال صادره از ايشان است ، و ملكيتش هم مطلق ، و به تمام معناست ، هم به ملك تكوينى مالك او و افعال اوست ، و هم به ملك تشريعى و اعتبارى ، لذا انسان نسبت به آنچه كه خداى تعالى به امر تشريعى و يا نهى تشريعى و نيز به آنچه كه به مشيت تكوينى از او بخواهد ، هيچ گونه حريت و اختيارى ندارد .\r\nاين است آن حقيقتى كه جمله * ( « ما كانَ لَهُمُ الْخِيَرَةُ » ) * در صدد بيان آن است ، و معنايش اين است كه : اگر خداى تعالى از انسانها عمل و ترك عملى را بخواهد ، ديگر انسانها در مورد خواست او اختيارى ندارند ، تا بتوانند آن چه خواستند براى خودشان اختيار كنند اگر چه مخالف آن چيزى باشد كه خدا خواسته است .\r\nو اين آيه قريب المعنا با آيه زير است كه مىفرمايد : « وَما كانَ لِمُؤْمِنٍ وَلا مُؤْمِنَةٍ إِذا قَضَى اللَّه وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ » « 1 » .\r\nاين بود نظريه ما در تفسير آيه مورد بحث ، البته ساير مفسرين حرفهاى مختلف ديگر زده‌اند ، كه چون فايده اى در نقلش نبود ، از آن صرف نظر نموده ، كسانى كه بخواهند از آن\r\n\r\n","description":"","footnote":"\r\n( 1 ) هيچ مرد و زن مؤمن را بعد از آنكه خدا و رسولش به امرى حكم كردند نمىرسد ، كه در كار خود اختياردارى كنند . سوره احزاب ، آيه 36 .\r\n","page_name":" 98 ","page_number":98},
  {"content":"\r\nسخنان اطلاع يابند بايد به تفاسير بزرگ و مطول مراجعه كنند .\r\n* ( « سُبْحانَ اللَّه وَتَعالى عَمَّا يُشْرِكُونَ » ) * - يعنى خدا منزه است از شرك ايشان ، به اينكه به جاى خدا بتهايى براى پرستش برگزيدند .\r\nالبته در اين ميان معناى ديگرى دقيقتر هست ، و آن اين است كه خداى تعالى منزه است از اينكه مردم خود را نسبت به آنچه خدا اختيار مىكند مختار بدانند ، و بپندارند كه مىتوانند آنچه او اختيار كرده رد كنند ، و يا قبول نمايند ، خدا از چنين پندارى منزه است ، براى اينكه اين پندار جز به دعوى استقلال در وجود ، و بى نيازى از خداى تعالى تصور ندارد ، و استقلال و استغناء هم تمام نمىشود ، مگر به اينكه خود را در صفت الوهيت شريك خدا بدانند .\r\nو در جمله * ( « وَرَبُّكَ يَخْلُقُ » ) * ، التفاتى از تكلم با غير به سوى غيبت به كار رفته ، ( يعنى در آيه قبل روى سخن با غير رسول خدا ( ص ) بود ، و در اين آيه صفت رب را به آن جناب اضافه نمود ، و فرمود پروردگار تو ) ، و اين بدان جهت بوده كه خواسته آن جناب را تقويت و تاييد كند ، و دلگرمى دهد ، چون معناى آيه اين است كه : آن دينى كه خدا وى را به ابلاغ آن گسيل داشته ، حكمى است ثابت و حتمى ، كه به هيچ وجه قابل برگشت نيست ، پس ديگر مردم در آن اختيارى ندارند ، موافقت و مخالفت آنها هيچ اثرى در آن ندارد ، علاوه بر اين مردم از آنجايى كه ربوبيت خدا را قبول ندارند ، اين دين را نمىپذيرند .\r\nو در جمله * ( « سُبْحانَ اللَّه » ) * با اينكه جا داشت بفرمايد « سبحانه » ، چون قبلا نام خداى تعالى ذكر شده ولى به جاى ضمير اسم ظاهر آورده ، نكته اين تغيير اسلوب اين است كه :\r\nبفهماند امر راجع به ذات متعالى خدا است ، كه مبدأ تنزه و تعالى او است از هر چيزى كه لايق ساحت قدسش نباشد اينكه او به هر صفت كمال متصف است و از هر نقصى مبراست ، براى اين است كه او « اللَّه - خداى عز اسمه » مىباشد .\r\n* ( « وَرَبُّكَ يَعْلَمُ ما تُكِنُّ صُدُورُهُمْ وَما يُعْلِنُونَ » ) * كلمه « تكن » مشدد « تكنن » است ، كه مضارع از باب افعال از « اكنان » است ، و اكنان به معناى اخفاء و پنهان داشتن است . و كلمه « تعلنون » جمع مضارع از اعلان است ، كه به معناى اظهار مىباشد ، در اين آيه شريفه اخفاء را به سينه هاى مردم نسبت داده ، و اعلان را به خود آنان ، و فرموده : « و پروردگار تو آنچه را كه سينه هاى آنان پنهان مىدارد ، و آنچه را كه ايشان اظهار مىدارند مىداند » و اين بدان جهت است كه مخزن اسرار مردم سينه هاى ايشان است .\r\n","description":"","footnote":"","page_name":" 99 ","page_number":99},
  {"content":"\r\nو اگر اين آيه را دنبال آيه قبلى قرار داد ، براى اشاره به اين است كه : خداى تعالى چون كه عالم به گناهان ظاهرى و شرك باطنى آنان است لذا به حكمت خود براى آنان اعمالى را اختيار كرده تا به وسيله آن ، ايشان را پاك كند .\r\n\r\n\r\n* ( « وَهُوَ اللَّه لا إِله إِلَّا هُوَ لَه الْحَمْدُ فِي الأُولى وَالآخِرَةِ وَلَه الْحُكْمُ وَإِلَيْه تُرْجَعُونَ » ) * از ظاهر سياق برمىآيد كه ضمير در ابتداى آيه شريفه به كلمه « ربك » در آيه قبلى بر مىگردد ، ( و معنايش اين است كه : آن پروردگار تو كه گفتيم اللَّه است ) ، و ظاهرا لام در كلمه « اللَّه » براى اشاره به معناى وصف است ( معبوديت ) و جمله * ( « لا إِله إِلَّا هُوَ » ) * تاكيد همان انحصارى است كه در جمله * ( « هُوَ اللَّه » ) * افاده شده ، گويا فرموده است : « و هو الاله - المتصف وحده بالالوهية - لا إله الا هو - تنها او إله است - كه تنها او متصف است به الوهيت - هيچ معبودى جز او نيست » .\r\nو بنا بر اين آيه شريفه به منزله متمم است براى بيانى كه آيه قبل در صدد آن بود ، گويا فرموده خداى سبحان مختار است ، و تنها او مىتواند اين معنا را اختيار كند ، كه بندگان تنها او را بپرستند و به ظاهر و باطنشان آگاه است ، پس او سزاوار است كه بر بندگان حكم كند كه تنها او را عبادت كنند ، و يگانه معبود مستحق عبادت است ، پس بر بندگان هم واجب است حكم او را گردن نهاده و تنها او را بپرستند .\r\nآن گاه آنچه در ذيل آيه است ، كه مشتمل بر سه دليل است : 1 - له الحمد 2 - له الحكم 3 - اليه ترجعون ، وجوهى است كه انحصار خدا را در استحقاق پرستش توجيه مىكند .\r\nاما اينكه فرمود : * ( « لَه الْحَمْدُ فِي الأُولى وَالآخِرَةِ » ) * ، آن انحصار را به اين بيان توجيه مىكند كه هر كمالى كه در دنيا و آخرت وجود دارد نعمتى است كه از ناحيه خداى تعالى نازل شده ، و در ازاى هر يك از آنها مستحق ثناى جميل است ، و جمال هر يك از اين نعمتهاى موهوبه از كمال ذاتى و از صفات ذاتى او ترشح شده ، كه در ازايش مستحق ثناء است ، و غير از خداى تعالى هيچ موجود و هيچ كس مستقل در ثناى بر خدا نيست ، و هر كس هم كه خدا را ثنا گويد ، ثنايش هم منتهى به اوست و عبادت هم ثناى زبانى و يا عملى است ، پس تنها اوست كه مستحق پرستش است .\r\nو اما اينكه فرمود : * ( « وَلَه الْحُكْمُ » ) * علتش اين است كه : خداى سبحان مالك على الاطلاق همه عالم است ، و غير از او كسى چيزى را مالك نيست ، مگر آنچه را كه او تمليكش فرموده باشد ، و همان را هم كه خدا به كسى تمليك كرده ، باز خود او مالك است ،\r\n","description":"","footnote":"","page_name":" 100 ","page_number":100},
  {"content":"\r\nاز سوى ديگر خداى سبحان ، هم در مرحله تشريع و اعتبار مالك است ، و هم در مرحله تكوين و حقيقت ، و از آثار ملك او يكى اين است كه : حكم مىكند بر بندگان و مملوكين خود كه كسى غير از او را نپرستند .\r\nو اما اينكه فرمود : * ( « وَإِلَيْه تُرْجَعُونَ » ) * ، جهتش اين است كه : رجوع به سوى او به خاطر حساب و جزاء است ، و چون تنها او مرجع است ، سپس محاسب و جزاء دهنده نيز همو است و كسى غير از او محاسب و جزاء دهنده نيست ، پس تنها اوست كه بايد پرستش شود ، و پرستش او را بايد تنها بر طبق دين او انجام داد .\r\n\r\n\r\n* ( « قُلْ أرَأَيْتُمْ إِنْ جَعَلَ اللَّه عَلَيْكُمُ اللَّيْلَ سَرْمَداً إِلى يَوْمِ الْقِيامَةِ . . . » ) *\r\nكلمه « سرمد » بر وزن فعلل به معناى دائم است ، بعضى « 1 » هم گفته‌اند : اين كلمه از ماده « سرد » اشتقاق يافته ، و ميم آن زيادى است ، و معناى « السرد » پشت سر هم بودن است ، و اگر فرمود : « به من بگوييد اگر خدا شب را تا روز قيامت يك سره قرار مىداد چه مىكرديد » ، و خلاصه اگر شب را مقيد به روز قيامت كرد ، براى اين است كه : بعد از رسيدن روز قيامت ديگر شبى نخواهد بود .\r\n* ( « مَنْ إِله غَيْرُ اللَّه يَأْتِيكُمْ بِضِياءٍ » ) * - يعنى در چنين صورتى كدام يك از معبودهاى شما حكم خدا را نقض مىكرد و روز را برايتان مىآورد ، و شما را از تاريكى نجات مىداد ، تا بتوانيد به دنبال معاش برويد ؟ اين آن معنايى است كه سياق ، شاهد آن است و نظير اين معنا در جمله آينده نيز كه مىفرمايد : * ( « مَنْ إِله غَيْرُ اللَّه يَأْتِيكُمْ بِلَيْلٍ . . . » ) * مىآيد .\r\nبا اين بيانى كه ما براى آيه مورد بحث كرديم اشكالى كه بر دو آيه مورد بحث كرده‌اند بر طرف مىشود ، و آن اشكال اين است كه : اگر فرض كنيم كه شب تا روز قيامت امتداد يابد و عمر روزگار يك سره شب شود ، ديگر اصلا تصور ندارد كه روزى و ضيايى بياورند ، براى اينكه آورنده روز يا خداى تعالى است و يا غير اوست ، اما غير خدا كه ناتوانىاش از آوردن روز واضح است ، و اما خداى تعالى اگر روزى بياورد لازمه اش آن است كه در يك زمان شب و روز هر دو با هم جمع شوند ، و اين محال است ، و اراده و قدرت خداى متعال به محال تعلق نمىگيرد ، و همچنين است اگر عمر روزگار تا روز قيامت يك سره روز شود .\r\nبعضى « 2 » از مفسرين از اين اشكال جواب داده‌اند به اينكه : مراد از جمله\r\n\r\n","description":"","footnote":"\r\n( 1 ) تفسير كشاف ، ج 3 ، ص 428 .\r\n( 2 ) روح المعانى ، ج 20 ، ص 108 .\r\n","page_name":" 101 ","page_number":101},
  {"content":"\r\n* ( « إِنْ جَعَلَ اللَّه عَلَيْكُمُ » ) * اين است كه : خدا اگر بخواهد ، شب را دائمى كند « ولى خواننده عزيز توجه دارند كه گفتيم نه قدرت خدا به محال تعلق مىگيرد ، و نه خواست او ، پس اين جواب اشكال را دفع نمىكند ، جواب صحيح همان بيانى است كه ما براى آيه كرديم ( زيرا آيه شريفه در مقام اثبات توحيد در ربوبيت خداى تعالى است مىخواهد بفرمايد : آلهه شما مشركين هيچ سهمى از ربوبيت ندارند به دليل اينكه اگر خداى تعالى شب را تا قيامت يك سره كند آنها نمىتوانند اين حكم خدا را نقض كنند . و همچنين اگر عمر دنيا را يك سره روز كند ، پس از تدبير عالم هيچ سهمى در دست هيچ كس نيست .\r\nمقتضاى ظاهر كلام اين بود كه بفرمايد : « من إله غير اللَّه ياتيكم بنهار - كيست غير از خدا كه برايتان روز بياورد » ، چون مقتضاى سياق كلام مقابله ميان شب و روز بود ، و ليكن اينطور نفرمود ، بلكه فرمود : اگر خدا عمر دنيا را يك سره شب كند كيست غير از خدا كه برايتان نور بياورد ، و اين تغيير اسلوب و ذكر نور به جاى روز ، از قبيل ملزم كردن خصم است به حد اقل و آسانترين لوازم گفتار او ، تا بطلان مدعايش به نحو اتم روشن گردد ، گويا فرموده است : اگر غير از خداى تعالى كسى امور عالم را تدبير مىكند ، اگر خدا عمر دنيا را تا قيامت يك سره شب كند ، بايد آن مدبر بتواند روز را بياورد ، و ما نمىخواهيم روز بياورد ، حد اقل بتواند نورى كه پيش پاى شما را روشن كند بياورد ، و ليكن هيچ كس چنين قدرتى ندارد ، چون قدرت همه اش از خداى سبحان است .\r\nولى نظير اين وجه و اين نكته در آيه بعدى ، كه مىفرمايد : و اگر خدا عمر دنيا را تا قيامت يك سره روز كند چه كسى برايتان شب را مىآورد ، كه در آن سكونت كنيد ، جريان ندارد ، براى اينكه در آيه بعدى اگر به جاى شب ، ظلمت را نياورد براى اين است كه منظور از آوردن ظلمت سكونت و آرامش بشر است ، و ظلمتى مايه سكونت بشر است كه ممتد باشد ، و اگر ممتد باشد همان شب مىشود ، و لذا در آيه مذكور نفرمود : « من إله غير اللَّه ياتيكم بظلمة تسكنون فيه » .\r\nو اينكه در آيه مورد بحث كلمه « ضياء » را نكره ( بدون الف و لام ) آورد ، خود مؤيد وجهى است كه ما بيان داشتيم ، البته براى آيه وجوهى ديگر گفته‌اند كه هيچ يك از تعسف و خيالبافى خالى نيست .\r\n* ( « أفَلا تَسْمَعُونَ » ) * - آيا گوش تفهم و تفكر نداريد تا تفكر كنيد ؟ و بفهميد كه معبودى غير از خداى تعالى نيست .\r\n* ( « قُلْ أرَأَيْتُمْ إِنْ جَعَلَ اللَّه عَلَيْكُمُ النَّهارَ سَرْمَداً إِلى يَوْمِ الْقِيامَةِ مَنْ إِله غَيْرُ اللَّه\r\n","description":"","footnote":"","page_name":" 102 ","page_number":102},
  {"content":"\r\nيَأْتِيكُمْ بِلَيْلٍ تَسْكُنُونَ فِيه » ) * معناى * ( « تَسْكُنُونَ فِيه » ) * اين است كه : در آن از خستگى و تعبى كه از كار روز به شما مىرسد ، بياساييد .\r\n« * ( أفَلا تُبْصِرُونَ ) * - آيا نمىبينيد » - منظور از اين ديدن ، تفهم و تذكر است ، و چون چنين بينايى و شنوايى نداشته‌اند پس ايشان كور و كرند ، و در اينكه در آخر يك آيه فرموده : آيا نمىبينيد ، و در آخر آيه ديگر فرموده : آيا نمىشنويد ، لطيفه اى است ، و شايد اينكه در آيه دوم كه راجع به يكسره شدن روز است صفت نديدن را ذكر كرده ، براى اين باشد كه مناسب با روشنايى است ، و در آيه اول كه راجع به يكسره شدن شب است نشنيدن را آورده است ، كه خالى از مناسبت با آن نيست .\r\n* ( « وَمِنْ رَحْمَتِه جَعَلَ لَكُمُ اللَّيْلَ وَالنَّهارَ لِتَسْكُنُوا فِيه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ » ) * اين آيه در حكم نتيجه گيرى از حجت مذكور در دو آيه قبل است ، كه بعد از ابطال دعوى خصم ( شرك مشركين ) به صورت يك گزارش و خبر ابتدايى آورده ، براى اين كه مطلبى است ثابت كه ديگر هيچ معارضى برايش نيست .\r\nلام در جمله * ( « لِتَسْكُنُوا فِيه » ) * ، لام تعليل است . و ضمير در « فيه » به كلمه « ليل » بر مىگردد . و معنايش اين است كه : خدا براى شما شب قرار داد ، تا در آن استراحت كنيد . * ( « وَلِتَبْتَغُوا مِنْ فَضْلِه » ) * ، يعنى و روز قرار داد تا در آن رزقى را كه فضل و عطيه خدا است جستجو نماييد . و بنا بر اين ، برگشت جمله « لتسكنوا » به ليل و جمله « لتبتغوا » به نهار به طريق لف و نشر مرتب است « 1 » .\r\n\r\n","description":"","footnote":"\r\n( 1 ) ( و لف و نشر مرتب آن است كه گوينده چند چيز را بشمارد ، و پس از شمردن آنها چند صفت يا اثر براى آنها بشمارد ، كه اگر صفت و اثر اولى به اولى ، و دومى به دومى ، و سومى به سومى برگردد ، لف و نشر مرتب است ، و اگر اولى به سومى و دومى به دومى و سومى به اولى برگردد آن را لف و نشر مشوش مىگويند ، در اشعار فارسى بهترين لف و نشر مرتب شعر فردوسى است :\r\n\r\nبه روز نبرد آن يل ارجمند\r\nبه شمشير و تير و به گرز و كمند\r\n\r\n\r\nبريد و دريد و شكست و به بست\r\nيلان را سر و سينه و پا و دست\r\n\r\nيعنى در روز جنگ آن قهرمان ارجمند با شمشير از يلان بريد سر و با تير دريد سينه و با گرز شكست پا و با كمند بست دست ) در آيه مورد بحث هم مىفرمايد : خدا شب و روز را برايتان درست كرد تا در آن سكونت و در اين طلب رزق كنيد ( مترجم ) .\r\n","page_name":" 103 ","page_number":103},
  {"content":"\r\nو جمله * ( « لَعَلَّكُمْ تَشْكُرُونَ » ) * به هر دو يعنى سكونت در شب و طلب روزى در روز بر مىگردد ، و معنايش اين است كه : خدا شب را چنان ، و روز را چنين كرد ، باشد كه شما شكر بگزاريد .\r\nجمله * ( « وَمِنْ رَحْمَتِه جَعَلَ لَكُمُ » ) * در معناى اين است كه فرموده باشد : « جعل لكم و ذلك رحمة منه - خدا روز را براى شما قرار داد ، و اين خود رحمتى است از او » و اين اشاره است به اينكه تكوين مانند سكون و طلب رزق و تشريع كه عبارت است از هدايت خلق به سوى شكر خالق ، همه و همه آثار رحمت او هستند - دقت فرماييد - .\r\n* ( « وَيَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ » ) * تفسير اين آيه گذشت ، چون قبلا هم اين مطلب را فرموده بود ، و اگر در اينجا آن را تكرار كرد ، بدان جهت است كه مضمون آيه بعدى بدان احتياج داشت .\r\n* ( « وَنَزَعْنا مِنْ كُلِّ أُمَّةٍ شَهِيداً فَقُلْنا هاتُوا بُرْهانَكُمْ . . . » ) *\r\nاين آيه شريفه به اين معنا اشاره مىكند كه در روز قيامت بطلان پندارشان به خوبى روشن مىشود ، و مراد از « شهيد » گواه اعمال است ، - كه در چند جا از اين كتاب به آن اشاره شد - و آيه شريفه ظهورى در اين معنا ندارد كه مراد از شهيد پيغمبر مبعوث در هر امت است ، چون كلمه شهيد را مفرد آورده ، و كلمه امت به معناى جماعتى از مردم است ، و جماعت از مردم هيچ ظهورى ندارد در جماعتى كه پيغمبر به سوى آنها فرستاده شده باشد ، تا چه رسد به اينكه بگوييم صريح در آن است ، بله چنين جماعتى كه پيغمبرى دارند يكى از مصاديق امت است . و معناى اينكه فرمود : * ( « فَقُلْنا هاتُوا بُرْهانَكُمْ » ) * اين است كه : ما از آنان مطالبه برهان كرديم و از ايشان خواستيم تا بر پندار خود كه مىگفتند خدا شريك دارد ، حجتى قاطع بياورند .\r\n\r\n\r\n* ( « فَعَلِمُوا أَنَّ الْحَقَّ لِلَّه وَضَلَّ عَنْهُمْ ما كانُوا يَفْتَرُونَ » ) * - ، يعنى پندار باطلشان ، كه خدا شريكى دارد ، از ايشان غايب شد ، و در آن هنگام به يقين دانستند كه حق الوهيت ، تنها براى خدا است ، و خدا در الوهيت ، شريكى ندارد ، پس مراد از جمله * ( « ضَلَّ عَنْهُمْ » ) * به طور استعاره اين است كه : غايب شد از ايشان كه ساير مفسرين « 1 » نيز جمله را به همين معنا تفسير كرده‌اند ، و بنا بر اين در كلام ، تقديم و تاخيرى شده ، و اصل در آن « فضل عنهم ما كانوا يفترون فعلموا ان الحق للَّه - غايب شد از ايشان آنچه افتراء مىبستند ، و در نتيجه فهميدند كه حق با خداى\r\n\r\n","description":"","footnote":"\r\n( 1 ) روح المعانى ، ج 20 ، ص 109 .\r\n","page_name":" 104 ","page_number":104},
  {"content":"\r\nتعالى بوده » ، مىباشد .\r\nبنا بر اين ، جمله « * ( أَنَّ الْحَقَّ لِلَّه ) * » نظير سخن يك قاضى است كه در بين دو نفر كه با هم نزاع دارند ، و هر يك حق را براى خود ادعاء مىكند ، مىگويد ، « الحق لفلان - حق با فلانى است » ، در اينجا گويا خداى تعالى با مشركين نزاع دارد ، و هر يك از دو طرف نزاع ، حق را به خود مىدهد ، مشركين ادعا مىكنند كه الوهيت يعنى معبوديت ، حق شركاى ايشان است ، و خداى تعالى ادعاء مىكند كه تنها حق اوست ، و از خصم خود مىخواهد تا بر مدعاى خود برهان بياورند ، و مشركين هيچ برهانى نمىيابند ، در چنين وضعى متوجه مىشوند كه در اشتباه بوده‌اند ، و معبوديت حق خداى سبحان است ، پس الوهيت حق ثابتى است كه هيچ ريبى در آن نيست ، و وقتى حق غير خدا نباشد ، قهرا حق خداى تعالى خواهد بود ، چون گفتيم اصل آن ثابت است . اين وجه به ظاهرش وجه صحيحى است ، و عيبى هم ندارد ، و ليكن آنچه از آيه شريفه برمىآيد چيزى ديگر است ، زيرا از آيه برمىآيد كه يكى از خصايص روز قيامت اين است كه : در آن روز حق - كه در دنيا آميخته با باطل و باطلها بود - جداى از هر باطلى ظهور مىكند ، آن هم ظهورى مشهود و لمس شدنى ، كه ديگر هيچ گونه پرده و خفايى بر آن نباشد ، در آن روز هر باطلى كه در دنيا خود را به صورت حق در آورده ، و شبيه حق ساخته بود ، از ميان برداشته مىشود ، و لازمه اين ظهور اين است كه مساله الوهيت هم آن چنان ظاهر شود كه هيچ ستر و خفايى بر آن نباشد ، پس همه افتراهاى شرك كه به اين مساله بسته بودند ، از ميان مىرود ، و اين از بين رفتن افتراها از آثار شدت ظهور حق است ، پس در چنين روزى ديگر حاجت به اين نمىافتد كه از مشركين برهان بخواهند ، نه اينكه چون دليلى نمىيابند در نتيجه به وحدانيت خداى تعالى در الوهيت علم حاصل كنند ، و خلاصه ، آيه شريفه نمىخواهد بر سبيل احتجاجات فكرى احتجاج كند - دقت فرماييد - .\r\nبا اين بيانى كه ما براى آيه شريفه ذكر كرديم پاسخ دو اشكال كه به آيه شريفه شده ، داده مىشود ، اشكال اول اين است كه : از كلام خداى تعالى استفاده مىشود كه مشركين هيچ حجتى بر ادعاى خود ندارند ، و با اين حال وجه اينكه در دنيا هم چنان بر باطل مىمانند تا اينكه در روز قيامت برايشان علم حاصل مىشود كه حق با خداست ، چيست ؟ و چرا اين علم در دنيا برايشان حاصل نمىگردد ، جوابش اين شد كه در دنيا حق و باطل بهم آميخته است ، و چه بسيار باطلها كه خود را شبيه به حق جلوه مىدهند ، ولى روز قيامت روز كشف حقايق ، و جدا شدن آنها از باطل است .\r\n","description":"","footnote":"","page_name":" 105 ","page_number":105},
  {"content":"\r\nاشكال دوم اينكه : چرا در آيه شريفه به جاى اينكه بفرمايد : « و ضل عنهم ما كانوا يفترون فعلموا ان الحق للَّه » ، جمله ها مقدم و مؤخر شده ؟ و فرموده : * ( « فَعَلِمُوا أَنَّ الْحَقَّ لِلَّه وَضَلَّ عَنْهُمْ ما كانُوا يَفْتَرُونَ » ) * و اين تقديم و تاخير غير از سجع و قافيه نكته روشنى ندارد . جواب اين اشكال هم اين شد كه مفاد جمله * ( « وَضَلَّ عَنْهُمْ . . . » ) * ، اثرى است كه بر مفاد جمله * ( « فَعَلِمُوا أَنَّ الْحَقَّ لِلَّه » ) * مترتب مىشود ، ساده تر بگوييم بعد از آنكه حق بى پرده ظاهر گردد خود به خود افتراى مشركين از بين مىرود .\r\nممكن هم هست بگوييم كه : كلمه حق در جمله * ( « فَعَلِمُوا أَنَّ الْحَقَّ لِلَّه » ) * مصدر است ، كه در اين صورت برگشت معناى جمله ، به معناى آيه « وَيَعْلَمُونَ أَنَّ اللَّه هُوَ الْحَقُّ الْمُبِينُ » « 1 » مىباشد ، يعنى اينكه در آيه مورد بحث فرمود حق براى خداست ، معنايش همان معناى آيه نور است كه مىفرمايد خدا حق است ، البته اين در صورتى است كه مراد از اين كلمه ، حق بالذات باشد ، و اگر مراد همه حقها باشد ، معنايش اين مىشود كه : تمامى حقها به او منتهى مىشود ، و قائم به اوست ، هم چنان كه فرمود « الْحَقُّ مِنْ رَبِّكَ « 2 » - حق از پروردگار تو است » . و نفرمود : « الحق مع ربك - حق با پروردگار تو است » .\r\n\r\nبحث روايتى\r\n\r\nدر تفسير قمى در ذيل آيه * ( « وَقالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا » ) * از معصوم ( ع ) آورده كه فرمودند : اين آيه در باره قريش نازل شد ، كه رسول خدا ( ص ) ايشان را به اسلام و هجرت دعوت كرد ، قريش گفتند : اگر ما هدايت را با تو پيروى كنيم از سرزمينمان ربوده مىشويم ، خداى تعالى در پاسخشان فرمود : * ( « أوَ لَمْ نُمَكِّنْ لَهُمْ حَرَماً آمِناً يُجْبى إِلَيْه ثَمَراتُ كُلِّ شَيْءٍ رِزْقاً مِنْ لَدُنَّا وَلكِنَّ أَكْثَرَهُمْ لا يَعْلَمُونَ » ) * « 3 » .\r\nمؤلف : اين معنا را صاحب كشف المحجه « 4 » و مرحوم مفيد در روضة الواعظين « 5 » ، روايت كرده‌اند ، سيوطى هم در الدر المنثور از ابن جرير ، ابن ابى حاتم ، و ابن مردويه ، از ابن\r\n\r\n","description":"","footnote":"\r\n( 1 ) مىدانند كه خداست آن حقى كه آشكار است . سوره نور ، آيه 25 .\r\n( 2 ) سوره آل عمران ، آيه 60 .\r\n( 3 ) تفسير قمى ، ج 2 ، ص 142 .\r\n( 4 ) كشف المحجة ، ص 175 ( ط نجف ) .\r\n( 5 ) روضة الواعظين ، ج 1 ، ص 54 ( ط قم ) .\r\n","page_name":" 106 ","page_number":106},
  {"content":"\r\nعباس روايت كرده « 1 » .\r\nو در الدر المنثور است كه نسايى و ابن منذر از ابن عباس روايت كرده‌اند كه گفت :\r\nگوينده اين حرف كه * ( « إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا » ) * حارث بن عامر بن نوفل بود « 2 » .\r\nو در تفسير قمى در ذيل آيه * ( « وَرَبُّكَ يَخْلُقُ ما يَشاءُ وَيَخْتارُ ما كانَ لَهُمُ الْخِيَرَةُ . . . » ) *\r\nفرموده‌اند : اين خدا است كه امام را اختيار مىكند ، و مردم اين حق را ندارند كه امام اختيار كنند « 3 » .\r\nمؤلف : اين روايت از باب جرى و تطبيق مصداق بر كلى است ، مىفرمايد : يكى از امورى كه به دست خداى تعالى است ، نه به دست مردم مساله امامت است ، و اين بر اساس اين مساله است كه نصب امام معصوم واجب است از جانب خداى تعالى باشد ، همانطور كه بعث انبياء واجب است از جانب او باشد ، كه تفصيل اين مساله در سابق گذشت .\r\nو در همان كتاب در روايت ابى الجارود ، از امام باقر ( ع ) آمده كه در ذيل آيه * ( « وَنَزَعْنا مِنْ كُلِّ أُمَّةٍ شَهِيداً » ) * فرمود : شهيد از اين امت ، امام اين امت است .\r\nمؤلف : اين نيز از باب جرى و تطبيق مصداق بر كلى است « 4 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 134 ( ط بيروت ) .\r\n( 2 ) الدر المنثور ، ج 5 ، ص 134 .\r\n( 3 و 4 ) تفسير قمى ، ج 2 ، ص 143 .\r\n","page_name":" 107 ","page_number":107},
  {"content":"\r\n\r\n\r\nإِنَّ قارُونَ كانَ مِنْ قَوْمِ مُوسى فَبَغى عَلَيْهِمْ وَآتَيْناه مِنَ الْكُنُوزِ ما إِنَّ مَفاتِحَه لَتَنُوأُ بِالْعُصْبَةِ أُولِي الْقُوَّةِ إِذْ قالَ لَه قَوْمُه لا تَفْرَحْ إِنَّ اللَّه لا يُحِبُّ الْفَرِحِينَ ( 76 ) وَابْتَغِ فِيما آتاكَ اللَّه الدَّارَ الآخِرَةَ وَلا تَنْسَ نَصِيبَكَ مِنَ الدُّنْيا وَأَحْسِنْ كَما أَحْسَنَ اللَّه إِلَيْكَ وَلا تَبْغِ الْفَسادَ فِي الأَرْضِ إِنَّ اللَّه لا يُحِبُّ الْمُفْسِدِينَ ( 77 ) قالَ إِنَّما أُوتِيتُه عَلى عِلْمٍ عِنْدِي أوَ لَمْ يَعْلَمْ أَنَّ اللَّه قَدْ أَهْلَكَ مِنْ قَبْلِه مِنَ الْقُرُونِ مَنْ هُوَ أَشَدُّ مِنْه قُوَّةً وَأَكْثَرُ جَمْعاً وَلا يُسْئَلُ عَنْ ذُنُوبِهِمُ الْمُجْرِمُونَ ( 78 ) فَخَرَجَ عَلى قَوْمِه فِي زِينَتِه قالَ الَّذِينَ يُرِيدُونَ الْحَياةَ الدُّنْيا يا لَيْتَ لَنا مِثْلَ ما أُوتِيَ قارُونُ إِنَّه لَذُو حَظٍّ عَظِيمٍ ( 79 ) وَقالَ الَّذِينَ أُوتُوا الْعِلْمَ وَيْلَكُمْ ثَوابُ اللَّه خَيْرٌ لِمَنْ آمَنَ وَعَمِلَ صالِحاً وَلا يُلَقَّاها إِلَّا الصَّابِرُونَ ( 80 )\r\nفَخَسَفْنا بِه وَبِدارِه الأَرْضَ فَما كانَ لَه مِنْ فِئَةٍ يَنْصُرُونَه مِنْ دُونِ اللَّه وَما كانَ مِنَ المُنْتَصِرِينَ ( 81 ) وَأَصْبَحَ الَّذِينَ تَمَنَّوْا مَكانَه بِالأَمْسِ يَقُولُونَ وَيْكَأَنَّ اللَّه يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ لَوْ لا أَنْ مَنَّ اللَّه عَلَيْنا لَخَسَفَ بِنا وَيْكَأَنَّه لا يُفْلِحُ الْكافِرُونَ ( 82 ) تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً وَالْعاقِبَةُ لِلْمُتَّقِينَ ( 83 ) مَنْ جاءَ بِالْحَسَنَةِ فَلَه خَيْرٌ مِنْها وَمَنْ جاءَ بِالسَّيِّئَةِ فَلا يُجْزَى الَّذِينَ عَمِلُوا السَّيِّئاتِ إِلَّا ما كانُوا يَعْمَلُونَ ( 84 )\r\n","description":"","footnote":"","page_name":" 108 ","page_number":108},
  {"content":"\r\nترجمه آيات\r\nبه درستى كه قارون كه از قوم موسى بود پس بر آنان طغيان كرد ، ما به وى از گنجينه ها آن قدر داده بوديم كه تنها كليد آنها ، مردانى نيرومند را خسته مىكرد ، مردمش به او گفتند ، اين قدر شادى مكن كه خدا خوشحالان را دوست نمىدارد ( 76 ) .\r\nو بجو در آنچه خدا به تو داده خانه آخرتت را و بهره ات از دنيا را فراموش مكن و همانطور كه خدا به تو احسان كرده تو نيز احسان كن و در پى فساد انگيزى در زمين نباش كه خدا مفسدان را دوست نمىدارد ( 77 ) .\r\nاو در جواب مىگفت آنچه برايم فراهم شده با علم خودم فراهم شده آيا نمىداند كه خدا قبل از او از قرنها كسانى را هلاك كرده كه از او نيرومندتر و ثروت اندوزتر بودند و مجرمان از جرمشان پرسش نمىشوند ( چون به سيما شناخته مىشوند ) ( 78 ) .\r\nقارون غرق در زينتش به سوى قومش بيرون شد آنهايى كه هدفشان زندگى دنيا بود گفتند اى كاش ما نيز مىداشتيم مثل آنچه را كه قارون دارد كه او بهره عظيمى دارد ( 79 ) .\r\nو كسانى كه داراى علم بودند به ايشان گفتند واى بر شما پاداش خدا بهتر است براى آن كس كه ايمان آورد و عمل صالح كند و اين سخن را فرا نگيرند مگر خويشتنداران ( 80 ) .\r\nپس ما او و خانه اش را در زمين فرو برديم هيچ كس را نداشت كه او را يارى كند چون غير از خدا ياورى نيست و خودش هم از ممتنعين نبود ( 81 ) .\r\nكسانى كه ديروز آرزو مىكردند كه به جاى باشند امروز مىگفتند واه گويى خداست كه رزق را براى هر كس از بندگانش بخواهد وسعت مىدهد و براى هر كه بخواهد تنگ مىگيرد اگر خدا بر ما منت ننهاده بود ما را هم در زمين فرو مىبرد واى گويى كه كافران رستگار نمىشوند ( 82 ) .\r\n( آرى ) اين خانه آخرت را به كسانى اختصاص مىدهيم كه نمىخواهند در زمين برترى نمايند و فساد انگيزى كنند و سرانجام خاص متقين است ( 83 ) .\r\nهر كه نيكويى كند جزايى بهتر از آن دارد و هر كه بدى كند آنان كه بدى مىكنند جز خود آن عمل كيفرى ندارند ( 84 ) .\r\n\r\nبيان آيات\r\n\r\nبعد از آنكه در آيات گذشته عذر و بهانه مشركين را نقل كرد ، كه گفتند : اگر به تو\r\n","description":"","footnote":"","page_name":" 109 ","page_number":109},
  {"content":"\r\nايمان آوريم عرب ما را از سرزمينمان مىربايند ، و سپس جوابهايى از آن داد ، اينك در اين آيات داستان قارون بنى اسرائيل را خاطرنشان فرموده ، تا از اين داستان عبرت بگيرند ، چون حال و وضع قارون درست حال و روز مشركين را مجسم مىكند ، و چون كفر او ، كارش را به آن عاقبت زشت كشانيد ، پس مشركين نيز بترسند از اينكه مثل آنچه كه بر سر قارون آمد ، بر سرشان بيايد زيرا خداى تعالى از مال دنيا آن قدر به او روزى داده بود كه سنگينى كليد گنجينه هايش مردان نيرومند را هم خسته مىكرد ، و در اثر داشتن چنين ثروتى خيال مىكرد كه او خودش اين ثروت را جمعآورى كرده ، چون راه جمعآورى آن را مىدانسته و خودش فكر بوده و حسن تدبير داشته ، اين فكر او را مغرور نمود ، پس از عذاب الهى ايمن و خاطر جمع شد ، و زندگى دنيا را بر آخرت ترجيح داده و در زمين فساد برانگيخت ، خداى تعالى هم او و خانه او را در زمين فرو برد ، نه آن خوش فكرى و حسن تدبيرش ، مانع از هلاكت او شد و نه آن جمعى كه دورش بودند .\r\n* ( « إِنَّ قارُونَ كانَ مِنْ قَوْمِ مُوسى فَبَغى عَلَيْهِمْ وَآتَيْناه مِنَ الْكُنُوزِ ما إِنَّ مَفاتِحَه لَتَنُوأُ بِالْعُصْبَةِ أُولِي الْقُوَّةِ » ) * در مجمع البيان گفته : كلمه « بغى » به معناى برترىطلبى بدون حق است و نيز گفته : كلمه « مفاتح » جمع مفتح است ، هم چنان كه كلمه « مفاتيح » جمع مفتاح است ، و معناى هر دو يكى است ، و آن عبارت است از هر چيزى كه قفلها را باز مىكند ، و نيز گفته :\r\n« ناء بحمله ينوء نوءا » ، معنايش اين است كه كسى بارش را با اينكه برايش سنگين بود از زمين بلند كرد « 1 » ديگران « 2 » گفته‌اند : « ناء به الحمل » معنايش اين است كه : بار او از شدت سنگينى كمرش را خوابانيد . و اين معنا با آيه شريفه موافقتر است .\r\nو نيز در مجمع البيان گفته : كلمه « عصبة » به معناى جماعتى بهم پيوسته است ، ولى در عدد آن اختلاف است ، بعضى گفته‌اند : « عصبه » ما بين ده نفر تا پانزده نفر را گويند - نقل از مجاهد - . و بعضى ديگر گفته‌اند : ما بين ده تا چهل را « عصبه » گويند - نقل از قتاده - . و بعضى ديگر گفته‌اند : « عصبه » به معناى چهل نفر است . - نقل از ابى صالح « 3 » - .\r\nبعضى ديگر گفته‌اند ما بين سه تا ده نفر است - نقل از ابن عباس - . و بعضى ديگر گفته‌اند : به معناى جماعتى است كه به يكديگر تعصب بورزند « 4 » .\r\nو ليكن كلام برادران يوسف كه به پدر گفتند : « وَنَحْنُ عُصْبَةٌ - ما عصبه هستيم » « 5 »\r\n\r\n","description":"","footnote":"\r\n( 1 و 2 و 3 و 4 ) مجمع البيان ، ج 7 ، ص 265 .\r\n( 5 ) سوره يوسف ، آيه 8 .\r\n","page_name":" 110 ","page_number":110},
  {"content":"\r\nغير از دو قول اخير را تضعيف مىكند ، چون برادران او آن روز نه نفر بودند .\r\nو به هر حال معناى آيه اين است كه : قارون از بنى اسرائيل بود ، و در مقام اين برآمد كه بدون حق بر بنى اسرائيل تجاوز كند ، و ما از گنجينه ها آن قدر به او داديم كه حمل كليدهاى آنها جماعتى نيرومند را خسته مىكرد . بعضى « 1 » از مفسرين گفته‌اند : « مراد از مفاتيح كليد گنجينه ها نيست ، بلكه خود گنجينه ها است » . و ليكن درست نيست .\r\n\r\n\r\n* ( « إِذْ قالَ لَه قَوْمُه لا تَفْرَحْ إِنَّ اللَّه لا يُحِبُّ الْفَرِحِينَ » ) * كلمه « فرح » به معناى « بطر » تفسير شده ، و ليكن بطر ، لازمه فرح و خوشحالى از ثروت دنيا است ، البته فرح مفرط و خوشحالى از اندازه بيرون ، چون خوشحالى مفرط آخرت را از ياد مىبرد ، و قهرا بطر و طغيان مىآورد ، و به همين جهت در آيه شريفه : « وَلا تَفْرَحُوا بِما آتاكُمْ وَاللَّه لا يُحِبُّ كُلَّ مُخْتالٍ فَخُورٍ » « 2 » اختيال ، و فخر را از لوازم فرح شمرده ، و فرموده به آنچه خدا به شما داده خوشحالى مكنيد ، كه خدا اشخاص مختال و فخور را دوست نمىدارد .\r\nو نيز به همين جهت است كه در آيه مورد بحث نيز نهى از فرح را تعليل كرده به اينكه خدا اشخاص خوشحال را دوست نمىدارد .\r\n* ( « وَابْتَغِ فِيما آتاكَ اللَّه الدَّارَ الآخِرَةَ . . . » ) *\r\nدر آنچه خدا به تو عطا كرده از مال دنيا ، خانه آخرت را بطلب ، و با آن آخرت خود را تعمير كن ، به اينكه آن مال را در راه خدا انفاق نموده ، و در راه رضاى او صرف كنى .\r\n* ( « وَلا تَنْسَ نَصِيبَكَ مِنَ الدُّنْيا » ) * - يعنى آن مقدار رزقى را كه خدا برايت مقدر كرده ترك مكن ، ( و آن را براى بعد از خودت به جاى مگذار ) ، بلكه در آن براى آخرت عمل كن ، چون حقيقت بهره و نصيب هر كس از دنيا همان چيزى است كه براى آخرت انجام داده باشد ، چون آن چيزى كه برايش مىماند همان عمل است .\r\nبعضى « 3 » از مفسرين ، جمله مورد بحث را چنين معنا كرده‌اند كه : فراموش مكن اين معنا را كه نصيب تو از مال دنيايى - كه به تو روى آورده - مقدار بسيار اندكى است ، و آن همان مقدارى است كه مىپوشى و مىنوشى و مىخورى ، بقيه اش زيادى است ، كه براى غير از خودت باقى مىگذارى ، پس از آنچه به تو داده‌اند به قدر كفايت بردار ، و باقى را احسان كن ،\r\n\r\n","description":"","footnote":"\r\n( 1 ) تفسير منهج الصادقين ، ج 7 ، ص 126 .\r\n( 2 ) و خوشحال نگرديد به آنچه به شما داده است و خداوند دوست ندارد هيچ متكبر فخر كننده اى را . سوره حديد ، آيه 23 .\r\n( 3 ) روح المعانى ، ج 20 ، ص 112 .\r\n","page_name":" 111 ","page_number":111},
  {"content":"\r\nو اين نيز وجه بدى نيست . البته در اين ميان وجوه ديگرى نيز هست كه چون با سياق آيه سازگارى ندارد ذكر نشد .\r\n* ( « وَأَحْسِنْ كَما أَحْسَنَ اللَّه إِلَيْكَ » ) * - يعنى زيادى را از باب احسان به ديگران انفاق كن ، همانطور كه خدا از باب احسان به تو انفاق كرده ، بدون اينكه تو مستحق و مستوجب آن باشى ، اين جمله بنا بر وجه اول از قبيل عطف تفسير است ، براى جمله * ( « وَلا تَنْسَ نَصِيبَكَ مِنَ الدُّنْيا » ) * ، و بنا بر وجه دوم به منزله متمم آن است .\r\n* ( « وَلا تَبْغِ الْفَسادَ فِي الأَرْضِ إِنَّ اللَّه لا يُحِبُّ الْمُفْسِدِينَ » ) * - يعنى در طلب فساد در زمين مباش ، و از آنچه خدا از مال و جاه و حشمت به تو داده استعانت در فساد مجوى ، كه خدا مفسدان را دوست نمىدارد ، چون بناى خلقت بر صلاح و اصلاح است .\r\n\r\n\r\n* ( « قالَ إِنَّما أُوتِيتُه عَلى عِلْمٍ عِنْدِي . . . » ) *\r\nشكى نيست در اينكه اين جمله پاسخى بوده كه قارون از همه گفتار مؤمنين از قومش ، و نصيحتهاى آنان ، داده ، چون اساس گفتار آنان بر اين معنا بود كه آنچه وى از مال و ثروت داشته ، خدا به او داده ، و احسان و فضلى از خدا بوده ، و خود او استحقاق آن را نداشته ، پس واجب است كه او هم با اين فضل خدا خانه آخرت را طلب كند ، و آن را در راه احسان به مردم انفاق نمايد ، و با تكبر و استعلا و طغيان در زمين فساد برنينگيزد .\r\nلذا قارون در پاسخ آنان ، اين اساس را تخطئه كرده و گفته است كه آنچه من دارم احسان خدا نيست ، و بدون استحقاق به دستم نيامده ، و ادعا كرده كه همه اينها در اثر علم و كاردانى خودم جمع شده ، پس من از ميان همه مردم استحقاق آن را داشته‌ام ، چون راه جمع آورى مال را بلد بودم ، و ديگران بلد نبودند ، و وقتى آنچه به دستم آمده به استحقاق خودم بوده ، پس خود من مستقل در مالكيت و تصرف در آن هستم ، هر چه بخواهم مىتوانم بكنم ، مىتوانم آن را مانند ريك در انواع لذتها و گسترش نفوذ و سلطنت ، و بدست آوردن مقام و رسيدن به هر آرزوى ديگرى صرف كنم ، و سزاوار هم نيست كه كسى در كارم مداخله كند .\r\nو اين پندار غلطى كه در مغز قارون جاى گرفته بود و كار او را به هلاكت كشانيد ، كار تنها او نبوده و نيست ، بلكه همه ابناى دنيا كه ماديات در مغزشان رسوخ كرده ، به اين پندار غلط مبتلا هستند ، هيچ يك از آنان آنچه را كه دست تقدير برايشان نوشته و اسباب ظاهرى هم با آن مساعدت كرده ، از اين فكر غلط بدور نيستند كه همه را از لياقت و كاردانى خود بدانند و خيال كنند مال فراوانشان و عزت زودگذر ، و نيروى عاريه اى ، همه از هنرمندى و كاردانى و لياقت خود آنان است ، اين خودشانند كه كار مىكنند ، و كارشان نتيجه مىدهد ،\r\n","description":"","footnote":"","page_name":" 112 ","page_number":112},
  {"content":"\r\nو اين علم و آگاهى آنان است كه ثروت و مقام را به سويشان سوق مىدهد ، و اين كاردانى خودشان است كه مال و جاه را برايشان نگه مىدارد . آيات زير هم به همگانى بودن اين فكر اشاره نموده و مىرساند كه اين پندار غلط مخصوص قارون نبوده ، هر انسانى همين طور است ، كه وقتى نعمتش زياد شد ، طغيان مىكند ، و مىپندارد كه تنها سبب اقبال دنيا به وى ، خود او و كاردانى اوست ، و آن آيات اينها است كه مىفرمايد : « فَإِذا مَسَّ الإِنْسانَ ضُرٌّ دَعانا ، ثُمَّ إِذا خَوَّلْناه نِعْمَةً مِنَّا ، قالَ إِنَّما أُوتِيتُه عَلى عِلْمٍ ، بَلْ هِيَ فِتْنَةٌ ، وَلكِنَّ أَكْثَرَهُمْ لا يَعْلَمُونَ قَدْ قالَهَا الَّذِينَ مِنْ قَبْلِهِمْ ، فَما أَغْنى عَنْهُمْ ما كانُوا يَكْسِبُونَ ، فَأَصابَهُمْ سَيِّئاتُ ما كَسَبُوا ، وَالَّذِينَ ظَلَمُوا مِنْ هؤُلاءِ سَيُصِيبُهُمْ سَيِّئاتُ ما كَسَبُوا ، وَما هُمْ بِمُعْجِزِينَ أوَ لَمْ يَعْلَمُوا أَنَّ اللَّه يَبْسُطُ الرِّزْقَ لِمَنْ يَشاءُ وَيَقْدِرُ ، إِنَّ فِي ذلِكَ لآياتٍ لِقَوْمٍ يُؤْمِنُونَ » « 1 » ، و نيز مىفرمايد : « أفَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَكْثَرَ مِنْهُمْ ، وَأَشَدَّ قُوَّةً وَآثاراً فِي الأَرْضِ ، فَما أَغْنى عَنْهُمْ ما كانُوا يَكْسِبُونَ ، فَلَمَّا جاءَتْهُمْ رُسُلُهُمْ بِالْبَيِّناتِ فَرِحُوا بِما عِنْدَهُمْ مِنَ الْعِلْمِ ، وَحاقَ بِهِمْ ما كانُوا بِه يَسْتَهْزِؤُنَ » « 2 » ، و اگر اين آيات را بر داستان قارون عرضه كنيم جاى هيچ شكى نمىماند كه مراد از علم در كلام قارون همان كاردانى و مهارتى است كه ما گفتيم .\r\nدر آيه مورد بحث خيرخواهان به قارون گفتند : « * ( وَابْتَغِ فِيما آتاكَ اللَّه الدَّارَ الآخِرَةَ ) * - در اين اموالى كه خدا به تو داده خانه آخرت را بطلب » ، و او در پاسخشان نگفت : « انما آتانى اللَّه على علم عندى - خدا كه اينها را به من داده ، به خاطر كاردانى من است » ، بلكه\r\n\r\n","description":"","footnote":"\r\n( 1 ) و چون بلايى به انسان برسد ما را مىخواند ، سپس همين كه نعمتى ارزانىاش بداريم ، مىگويد اين از كاردانى و مهارت خودم است ، ولى چنين نيست ، بلكه اين امتحانى است ، ولى بيشترشان نمىدانند ، اين سخن را از نياكان ايشان نيز مىگفتند ، ولى كاردانى و مهارتشان به كارشان نخورد ، ناگزير كيفر اعمالشان به ايشان رسيد ، از مردم امروز هم آن كسانى كه ظلم كردند ، به زودى كيفر كرده هايشان به ايشان خواهد رسيد ، و ايشان نمىتوانند خدا را عاجز كنند ، مگر هنوز نفهميده‌اند كه اين خداست كه براى هر كس بخواهد رزق را گسترش مىدهد ، و براى هر كس بخواهد تنگ مىگيرد ، در اين تفاوت كه در بهره هاى مردم مىباشد آيتهايى است براى كسانى كه ايمان بياورند . سوره زمر ، آيه 52 - 49 .\r\n( 2 ) مگر در زمين سير و تماشا نكرده‌اند ، تا ببينند عاقبت كسانى كه قبل از ايشان بودند چگونه بود ؟ آنان ، هم عده شان بيشتر از اينان بود ، و هم نيرومندتر بودند ، و هم در زمين آثار بيشترى داشتند ، ولى با همه اين احوال آنچه مىكردند به دردشان نخورد ، و اين بدان جهت بود كه هر چه پيامبرانشان معجزه مىآوردند ، ايشان خوشحال و دلگرم به زرنگى و كاردانى خود بودند ، و معجزات پيامبران را به سخريه مىگرفتند ، و همين استهزايشان به صورت عذاب ايشان را بگرفت . سوره مؤمن ، آيه 82 - 83 .\r\n","page_name":" 113 ","page_number":113},
  {"content":"\r\nاصلا نام خدا را نبرد ، و گفت : « * ( إِنَّما أُوتِيتُه ) * - تنها و تنها به خاطر كاردانيم داده شده‌ام » ، و اين تعبير مىرساند كه وى از ياد خدا اعراض داشته ، و خواسته است به ساحت كبرياى خدا بى اعتنايى كند .\r\n\r\n\r\n* ( « أوَ لَمْ يَعْلَمْ أَنَّ اللَّه قَدْ أَهْلَكَ مِنْ قَبْلِه مِنَ الْقُرُونِ مَنْ هُوَ أَشَدُّ مِنْه قُوَّةً وَأَكْثَرُ جَمْعاً ؟ » ) * - استفهام در اين آيه توبيخى است ، و پاسخى است از اينكه گفته بود : تنها و تنها به خاطر كاردانيم داده شده‌ام ، پاسخى است قابل درك ، و آسان ، يعنى آسانترين بيانى كه ممكن است او را به خطا و فساد گفتارش متنبه كند ، چون او خيال مىكرد تنها چيزى كه مال را براى او فراهم آورده ، و هم براى او حفظ مىكند ، و از آن بهره مندش مىكند ، علم او و كاردانى اوست ، با اينكه او خودش خبر دارد كه در قرون قبل از او كسانى بودند كه از او كاردانتر و نيرومندتر و مال اندوزتر و داراى كاركنانى بيشتر بودند ، و ايشان هم مثل خود وى فكر مىكردند ، و مىپنداشتند مال و نيرو ، و مددكاران همه از كاردانى خودشان است ، ولى خدا به همين جرم هلاكشان كرد ، پس اگر تنها سبب و علتى كه مال فراهم مىكند و آن را حفظ نموده و وى را از آن برخوردار مىسازد علم بوده باشد ، همين علمى كه او را مغرور ساخته ، و اصلا به فضل و احسان خدا نبوده ، بايد آن اقوام گذشته هلاك نمىشدند ، و آن علم و مهارت ، ايشان را از هلاكت نجات داده باشد ، و هم چنان از اموالشان برخوردار كرده باشد ، و با نيروى خود بلاء را از خود دفع كرده باشند ، و نفراتشان هم ياريشان كرده باشند ، و حال آنكه نه علمشان به كارشان خورد ، نه اموالشان ، و نه جمعشان .\r\n* ( « وَلا يُسْئَلُ عَنْ ذُنُوبِهِمُ الْمُجْرِمُونَ » ) * - از ظاهر سياق برمىآيد مراد از اين جمله بيان سنت الهى در عذاب كردن مجرمين و هلاكت ايشان به جرم گناهانشان باشد ، در نتيجه كنايه است از اينكه ايشان را مهلت نمىدهيم ، و به عذرهايى كه بهم ببافند گوش نمىدهيم ، و به تذلل و انابه اى كه قبلا به اميد نجات آماده كرده‌اند ، توجه نمىكنيم ، هم چنان كه قدرتمندان بشر وقتى مىخواهند محكوم خود را شكنجه كنند از جرمش مىپرسند ، تا جرمش را شناخته و به جرم محكوم كنند و سپس عذابش كنند ، و در قوانين حكومتهاى بشرى بسيار مىشود كه مجرم عذرهايى مىتراشد ، و عذاب حكومت را از خود دور مىكند ، ولى خداى سبحان چنين نيست ، چون به حقيقت حال آگاه است ، و لذا از مجرم نمىپرسد كه گناهت چيست ؟ بلكه تنها عليه او حكم مىكند و او بدون هيچ درنگى عذاب مىشود ، عذابى كه به هيچ وجه برگشت ندارد .\r\nبنا بر اين از ظاهر امر چنين برمىآيد كه جمله مورد بحث تتمه توبيخ سابق باشد ، و\r\n","description":"","footnote":"","page_name":" 114 ","page_number":114},
  {"content":"\r\nپاسخى است به قارون كه ثروت خود را به علم و كاردانى خود مستند مىكرد ، و حاصلش اين است كه : مؤاخذه الهى مانند مؤاخذه بشر نيست ، كه وقتى كسى را ملامت و يا نصيحت مىكنند ، براى برگرداندن ملامت از خود ، به علم و كاردانى خود متشبث شده ، چيزهايى بهم مىبافند ، چون خداى سبحان عالم و شاهد اعمال هر كسى است و مؤاخذه او را نمىتوان با نيرنگ پاسخ داد ، بلكه او به خاطر همين كه دانا و ناظر اعمال است ، از هيچ مجرمى نمىپرسد كه چه كردى ؟ بلكه تنها مطابق جرمش مؤاخذه اش مىكند ، و نيز مؤاخذه او ناگهانى است ، به طورى كه خود مجرم هيچ اطلاع قبلى از آن ندارد .\r\n\r\n\r\nاين آن معنايى است كه از سياق آيه به دست مىآيد ولى مفسرين معانى ديگرى براى آن ذكر كرده‌اند .\r\nمثلا بعضى « 1 » گفته‌اند : مراد از علم در جمله * ( « إِنَّما أُوتِيتُه عَلى عِلْمٍ عِنْدِي » ) * علم تورات است ، چون قارون از همه بنى اسرائيل به تورات عالمتر بود « .\r\nبعضى « 2 » ديگر گفته‌اند : » مراد علم كيمياء بوده ، چون قارون كيمياء را از موسى و يوشع بن نون و كالب بن يوحنا فرا گرفته بود ، و منظور از اينكه گفت : « * ( عَلى عِلْمٍ عِنْدِي ) * - با علمى كه نزد من است » اين بوده كه علم كيمياء مخصوص او بوده ، و ساير مردم آن را نمىدانستند ، و با اين علم مقدار زيادى طلا درست كرده بود » .\r\nبعضى « 3 » ديگر گفته‌اند : « مراد از علم علم استخراج گنجينه ها و دفينه ها است ، چون قارون اين علم را داشته ، و به وسيله آن دفينه هاى بسيارى استخراج كرده بود » .\r\nبعضى « 4 » ديگر گفته‌اند : « مراد از علم ، علم خداى تعالى است و معنايش اين است كه : به نظر من خداى تعالى مرا به علم تحصيل ثروت اختصاص داده ، و منظورش از كلمه » عندى « اين بوده كه مطلب به نظر من چنين است » .\r\nبعضى « 5 » ديگر گفته‌اند : « مراد از علم همان علم خداست كه در وجه قبلى گذشت ، و ليكن علم به معناى معلوم است ، و معناى جمله اين است كه : اين اموال را كه خدا به من داده به وسيله معلوماتى داده كه آن را به من تعليم فرموده » .\r\nو كلمه « على » در همه اين اقوال براى استعلا است ، البته بعضى « 6 » گفته‌اند : « ممكن هم هست كه براى تعليل بوده باشد » .\r\n\r\n","description":"","footnote":"\r\n( 1 ) تفسير منهج الصادقين ، ج 7 ، ص 127 .\r\n( 2 و 3 ) مجمع البيان ، ج 7 ، ص 267 .\r\n( 4 و 5 و 6 ) روح المعانى ، ج 20 ، ص 113 .\r\n","page_name":" 115 ","page_number":115},
  {"content":"\r\nبعضى « 1 » گفته‌اند : مراد از سؤال در جمله * ( « وَلا يُسْئَلُ عَنْ ذُنُوبِهِمُ الْمُجْرِمُونَ » ) * ، سؤال در روز قيامت است ، و آن سؤالى كه نفى شده ، سؤال استعلام و خبرگيرى است ، نه سؤال توبيخ ، چون خداى تعالى از خود مجرمين داناتر ، و با خبرتر از خود آنان به گناهان آنان است و احتياج ندارد كه از ايشان بپرسد چه گناهى مرتكب شده‌اند ، علاوه بر اين ملائكه نيز گناهان ايشان را از نامه هاى اعمال آنان مىفهمند ، و مجرمين را از سيماى آنان مىشناسند . بخلاف آيه « وَقِفُوهُمْ إِنَّهُمْ مَسْؤُلُونَ » « 2 » ، كه سؤال در آن سؤال توبيخ است ، نه استعلام و خبرگيرى ، ممكن هم هست سؤال در هر دو آيه به يك معنا باشد ، و اگر در يكى نفى و در يكى اثبات شده ، به خاطر اختلاف مواقف روز قيامت است . چون در موقفى سؤال نمىشوند و در موقفى ديگر سؤال مىشوند ، پس تناقضى در آيات نيست .\r\nو نيز بعضى از مفسرين گفته‌اند : ضمير جمع در جمله * ( « عَنْ ذُنُوبِهِمُ » ) * به - « * ( مَنْ هُوَ أَشَدُّ ) * - كسانى كه از قارون نيرومندتر بودند » برمىگردد ، و مراد از مجرمين غير ايشان است ، و معناى آيه اين است كه : ساير مجرمين از گناهان اقوام گذشته كه خدا هلاكشان كرده پرسش و بازخواست نمىشوند .\r\nاين بود آن وجوهى كه گفتيم مفسرين در تفسير آيه آورده‌اند ، و هيچ يك از آنها با سياق سازگار نيست .\r\n\r\n\r\n* ( « فَخَرَجَ عَلى قَوْمِه فِي زِينَتِه قالَ الَّذِينَ يُرِيدُونَ الْحَياةَ الدُّنْيا يا لَيْتَ لَنا مِثْلَ ما أُوتِيَ قارُونُ إِنَّه لَذُو حَظٍّ عَظِيمٍ » ) * كلمه « حظ » به معناى بهره آدمى از سعادت و بخت است .\r\n* ( « الَّذِينَ يُرِيدُونَ الْحَياةَ الدُّنْيا » ) * - يعنى كسانى كه زندگانى دنيا را هدف نهايى و يگانه غايت مساعى خويش مىدانند ، و غايتى ديگر وراى آن نمىبينند ، و خلاصه از آخرت غافل و جاهلند ، و نمىدانند كه خدا در آخرت چه ثوابها براى بندگان خود فراهم كرده ، آيه « فَأَعْرِضْ عَنْ مَنْ تَوَلَّى عَنْ ذِكْرِنا ، وَلَمْ يُرِدْ إِلَّا الْحَياةَ الدُّنْيا ، ذلِكَ مَبْلَغُهُمْ مِنَ الْعِلْمِ » « 4 » نيز به اين معنا تصريح دارد ، و به همين جهت اموال قارون را سعادتى عظيم شمردند ، بدون اينكه قيد و\r\n\r\n","description":"","footnote":"\r\n( 1 ) روح المعانى ، ج 20 ، ص 121 .\r\n( 2 ) نگهشان داريد كه بازخواست خواهند شد . سوره صافات ، آيه 24 .\r\n( 3 ) روح المعانى ، ج 20 ، ص 121 .\r\n( 4 ) از كسانى كه از ذكر ما روىگردانى مىكنند ، و جز دنيا نمىخواهند ، روى بگردان ، كه اينان علمشان همين قدر است . سوره نجم ، آيه 30 .\r\n","page_name":" 116 ","page_number":116},
  {"content":"\r\nشرطى در كلام خود بياورند ، گفتند : اى كاش ما هم مىداشتيم آنچه را كه قارون دارد ، چون او حظى عظيم ، و سعادتى بزرگ دارد .\r\n* ( « وَقالَ الَّذِينَ أُوتُوا الْعِلْمَ وَيْلَكُمْ ثَوابُ اللَّه خَيْرٌ لِمَنْ آمَنَ وَعَمِلَ صالِحاً . . . » ) *\r\nكلمه « ويل » به معناى هلاكت است ، كه در موارد نفرين به هلاكت و نيز انزجار از هر چه خوش آيند نيست استعمال مىشود ، و در آيه مورد بحث انزجار از آرزويى است كه دنياطلبان آن را آرزو كردند .\r\nگويندگان اين حرف مؤمنين بنى اسرائيل بوده‌اند ، كه به خدا علم داشتند ، و خطابشان در اين سخن بر همان نادانهايى است كه آرزو كردند اى كاش آنچه قارون دارد آنان نيز مىداشتند ، و آن را سعادتى عظيم آن هم بدون قيد و شرط پنداشتند ، و مقصودشان از اين سخن اين بوده كه ثواب خدا كه مخصوص اشخاصى است كه ايمان آورده و عمل صالح انجام دهند ، بهتر است از آنچه قارون دارد ، پس اگر ايمان دارند و صالح هستند آرزوى آن ثوابها كنند ، نه آنچه كه قارون دارد .\r\n* ( « وَلا يُلَقَّاها إِلَّا الصَّابِرُونَ » ) * - كلمه « يلقاها » مضارع مجهول از مصدر « تلقيه » است ، كه به معناى فهماندن است ، هم چنان كه تلقى به معناى فهميدن و گرفتن است ، و ضمير « ها » - به طورى كه گفته‌اند « 1 » - به « كلمه » برمىگردد ، كه از سياق آيه استفاده مىشود ، هر چند كه لفظ كلمه قبلا در آيه نيامده و معناى آيه اين است : اين كلمه را - كه گفتيم : ثواب خدا براى آنان كه ايمان آورده و عمل صالح كنند بهتر است - نمىفهمند مگر كسانى كه صابر باشند .\r\nو بعضى « 2 » ديگر از مفسرين گفته‌اند : ضمير مذكور به سيره يا طريقه برمىگردد ، - كه آن نيز از مفهوم آيه استفاده مىشود - ، و معنايش اين است كه : طريقه يا سيره ايمان و عمل صالح را كسى نمىفهمد ، و يا موفق به عمل به آن نمىگردد ، مگر صابران .\r\nو صابران كسانى هستند كه در هنگام شدائد و نيز در برابر اطاعتها و همچنين ترك گناهان خويشتندار باشند ، و وجه اينكه تنها اين دسته مىتوانند به ثواب خدا برسند و اين كلمه ، يا سيره و يا طريقه را بفهمند ، اين است كه : تصديق به بهتر بودن ثواب آخرت از حظ دنيوى - كه قهرا مستلزم داشتن ايمان و عمل صالح است كه آن دو نيز ملازم با ترك بسيارى از هواها و محروميت از بسيارى از مشتهيات هستند - محقق نمىشود ، مگر براى كسانى كه\r\n\r\n","description":"","footnote":"\r\n( 1 و 2 ) روح المعانى ، ج 20 ، ص 122 .\r\n","page_name":" 117 ","page_number":117},
  {"content":"\r\nصفت صبر دارند ، و مىتوانند تلخى مخالفت طبع و سركوبى نفس اماره را تحمل كنند .\r\n* ( « فَخَسَفْنا بِه وَبِدارِه الأَرْضَ . . . » ) *\r\nدو ضمير « به » و « بداره » به قارون برمىگردد ، و چون خسف و فرو بردن قارون و خانه اش در زمين متفرع بر بغى و طغيان او بود « فاء » تفريع بر سر اين جمله آمد .\r\n* ( « فَما كانَ لَه مِنْ فِئَةٍ يَنْصُرُونَه مِنْ دُونِ اللَّه ، وَما كانَ مِنَ المُنْتَصِرِينَ » ) * - كلمه « فئة » به معناى جماعتى متمايل بهم است ، و در كلمه « ينصرونه » و كلمه « منتصرين » در اين آيه معناى منع و امتناع نهفته است و حاصل معنا اين است كه : قارون ، هيچ جماعتى نداشت كه او را از عذاب شدن منع كنند ، و خودش هم از ممتنعين نبود ، كه زير بار عذاب نرود ، و اين درست بر خلاف پندارى بود كه يك عمر در سر مىپرورانيد ، و خيال مىكرد كه آن عامل كه ثروت و خير را به سويش جلب نموده و شر را از او دفع مىكرد ، حول و قوت خودش و جمعيت و خدم و حشمش بود ، كه آنها را هم به علم خود كسب كرده بود ، ولى نه آن جمعش نگهش داشت ، و نه آن قوت و نيرويش از عذاب خدا نجاتش بخشيد ، و معلوم شد كه آنچه داشته خدا به او داده بود .\r\nبنا بر اين حرف « فاء » در جمله « فما كان » تفريع اين جمله را بر جمله * ( « فَخَسَفْنا بِه . . . » ) * مىرساند ، و چنين معنا مىدهد كه ما او و خانه اش را در زمين فرو برديم ، پس برايش روشن شد بطلان آنچه ادعا مىكرد ، و مىگفت من خودم مستحق اين ثروت هستم ، و حاجتى به خدا ندارم ، و اين نبوغ علمى و نيروى خودم است كه جلب خير و رفع ضرر از من مىكند .\r\n\r\n\r\n* ( « وَأَصْبَحَ الَّذِينَ تَمَنَّوْا مَكانَه بِالأَمْسِ ، يَقُولُونَ وَيْكَأَنَّ اللَّه يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ . . . » ) *\r\nمىگويند كلمه « وى » كلمه اى است كه در هنگام اظهار ندامت استعمال مىشود ، و بسا هم مىشود كه در مورد تعجب به كار مىرود ، و هر دو معنا با آيه شريفه مىسازد ، هر چند كه معناى اول زودتر به ذهن مىرسد .\r\n* ( « وَيْكَأَنَّ اللَّه يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ » ) * - در اين جمله همان كسانى كه ديروز آرزو مىكردند اى كاش به جاى قارون بودند ، بعد از خسف قارون ، اعتراف كرده‌اند به اينكه آنچه قارون ادعا مىكرد و ايشان تصديقش مىكردند ، باطل بوده ، و وسعت و تنگى رزق به مشيت خدا است ، نه به قوت و جمعيت و داشتن نبوغ فكرى در اداره زندگى .\r\nمعمولا كلمه « كان » براى تشبيه چيزى است به چيزى ، مىگوييم : فلانى كانه شير\r\n","description":"","footnote":"","page_name":" 118 ","page_number":118},
  {"content":"\r\nاست ، يعنى مثل اوست در شجاعت ، ولى مقام در آيه مورد بحث مقام تحقيق است نه تشبيه ، تا با شك و ترديد مناسبت داشته باشد ، لذا كلمه « كان » در اين آيه براى تشبيه نيست ، بلكه گويندگان اين سخن ، كلمه مذكور را به اين منظور آورده‌اند كه بفهمانند همين الآن ابتداء و اولين لحظه اى است كه ما ، در سخن قارون دچار ترديد شديم ، با اينكه قبلا او را تصديق كرده بوديم ، و به كار بردن كلمه « كان » به اين منظور شايع است .\r\nشاهد اينكه كلمه مذكور را به منظور ترديد به كار نبرده‌اند ، جمله * ( « لَوْ لا أَنْ مَنَّ اللَّه عَلَيْنا لَخَسَفَ بِنا » ) * است كه به طور جزم و تحقيق و بدون هيچ ترديد گفته‌اند ، اگر خدا بر ما منت ننهاده بود ما را هم فرو مىبرد .\r\nدر جمله * ( « وَيْكَأَنَّه لا يُفْلِحُ الْكافِرُونَ » ) * براى بار دوم اظهار ندامت كرده‌اند ، و اينكه گفته‌اند : واى ! گويا كافران رستگار نمىشوند ، رد مطلبى است كه لازمه آرزوى قلبى ايشان است ، كه گفتند : اى كاش ما جاى قارون بوديم ، چون لازمه اين آرزو اين است كه قارونها رستگارند . * ( « تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً وَالْعاقِبَةُ لِلْمُتَّقِينَ » ) * اين آيه و آيه بعدش به منزله نتيجه گيرى از داستان قارون است .\r\nو در جمله * ( « تِلْكَ الدَّارُ الآخِرَةُ » ) * كلمه « تلك » كه مخصوص اشاره به دور است ، شرافت و ارجمندى و علو مكان آخرت را مىرساند ، و همين خود شاهد است بر اينكه مراد از دار آخرت ، دار آخرت سعيده است ، نه هر آخرتى ، و نيز به همين جهت مفسرين دار آخرت را در آيه مورد بحث به بهشت تفسير كرده‌اند .\r\nو معناى اينكه فرمود : « * ( نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً ) * - قرارش مىدهيم براى كسانى كه نمىخواهند در زمين گردن فرازى كنند ، و فساد انگيزند » اين است كه : ما بهشت را اختصاص به چنين كسانى مىدهيم ، و منظور از گردن فرازى اين است كه :\r\nبر بندگان خدا استعلا و استكبار بورزند ، و منظور از فسادانگيزى اين است كه : خواستار گناهان و نافرمانى خدا باشند ، چون خداى تعالى شرايعش را ، كه انسانها را به آنها مكلف فرموده ، بر اساس آنچه كه فطرت و خلقت آنان اقتضاء دارد بنا نهاده ، و فطرت انسان تقاضا ندارد مگر آن كار و آن روشى را كه موافق با نظام اتم و احسن در حيات زمينى انسانهاست ، پس هر معصيتى ، بى واسطه و يا با واسطه در فساد اين زندگى اثر دارد ، هم چنان كه قرآن كريم مىفرمايد : « ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ\r\n","description":"","footnote":"","page_name":" 119 ","page_number":119},
  {"content":"\r\nأَيْدِي النَّاسِ » « 1 » .\r\nاز اينجا روشن مىشود كه علو خواهى يكى از مصاديق فساد خواهى است ، و اگر از ميان فسادها خصوص علوخواهى و برترى جويى را نام برده ، براى اين است كه نسبت به خصوص آن عنايت داشته است ، و حاصل معناى آيه اين است كه : اين خانه آخرت ، يعنى بهشت را اختصاص به افرادى مىدهيم ، كه نمىخواهند با برترىجويى بر بندگان خداوند و با هر معصيتى ديگر در زمين فساد راه بيندازند .\r\nاين آيه شريفه عموميت دارد ، و مىرساند كه تنها كسانى به بهشت مىروند ، كه در زمين ، هيچ يك از مصاديق فساد و يا به عبارتى ديگر هيچ يك از گناهان را مرتكب نشوند ، به طورى كه حتى اگر در همه عمر يك گناه كرده باشند ، از بهشت محروم مىشوند ، و ليكن آيه ديگرى از قرآن كريم اين عموم را تخصيص زده و فرموده : « إِنْ تَجْتَنِبُوا كَبائِرَ ما تُنْهَوْنَ عَنْه ، نُكَفِّرْ عَنْكُمْ سَيِّئاتِكُمْ ، وَنُدْخِلْكُمْ مُدْخَلًا كَرِيماً » « 2 » .\r\n* ( « وَالْعاقِبَةُ لِلْمُتَّقِينَ » ) * - يعنى عاقبت نيك و پسنديده ، كه همان خانه سعيد آخرت ، و يا عاقبت سعيد در دنيا و آخرت است ، از آن مردمى است كه تقوى پيشه كنند ، چيزى كه هست از دو احتمال مزبور احتمال اول مورد تاييد سياق هر دو آيه است .\r\n* ( « مَنْ جاءَ بِالْحَسَنَةِ فَلَه خَيْرٌ مِنْها » ) * هر كس كارى نيك كند پاداشى بهتر از آن دارد ، براى اينكه پاداشش به فضل خدا چند برابر مىشود ، هم چنان كه خودش در جاى ديگر فرمود : « مَنْ جاءَ بِالْحَسَنَةِ فَلَه عَشْرُ أَمْثالِها » « 3 » .\r\n* ( « وَمَنْ جاءَ بِالسَّيِّئَةِ فَلا يُجْزَى الَّذِينَ عَمِلُوا السَّيِّئاتِ إِلَّا ما كانُوا يَعْمَلُونَ » ) * و كسى كه عمل زشت كند زشتكاران جز همان عملشان پاداش داده نمىشوند ، يعنى بر آنچه كه كرده‌اند چيزى اضافه نمىشود ، و در اين ، كمال عدل الهى است ، هم چنان كه در كار نيك پاداش به ده برابر كمال فضل اوست .\r\nظاهر كلام اقتضاء داشت به جاى جمله * ( « فَلا يُجْزَى الَّذِينَ عَمِلُوا » ) * بفرمايد : « فلا يجزون » يعنى ضميرى به كلمه « من - كسى كه » برگرداند ، ولى چنين نفرمود ، بلكه دوباره\r\n\r\n","description":"","footnote":"\r\n( 1 ) فساد در بر و بحر عالم پديد آمد به خاطر آنچه مردم به دست خود كردند . سوره روم ، آيه 41 .\r\n( 2 ) اگر از آنچه نهى شده‌ايد گناهان بزرگ را ترك كنيد ، ما گناهان ديگرتان را جبران نموده ، و شما را به منزلى آبرومند مىبريم . سوره نساء ، آيه 31 .\r\n( 3 ) هر كس كار نيك كند ، ده برابر مثل آن پاداش دارد . سوره انعام ، آيه 160 .\r\n","page_name":" 120 ","page_number":120},
  {"content":"\r\nاسم ظاهر به كار برد ، يعنى به جاى ضمير ، موصول « الذين » را به كار برد ، و شايد اين تعبير اشاره به اين باشد كه حكم در آيه ، مخصوص كسانى است كه زياد معصيت مىكنند ، و خطا سراپايشان را گرفته ، نه كسى كه در عمر يك گناه از او سرمىزند ، هم چنان كه كلمه « سيئات » كه جمع « سيئة » است ، و نيز جمله « كانوا يعملون - همواره مرتكب مىشدند » ، نيز دلالت بر اين كثرت و اصرار و استمرار دارد ، و اما كسى كه هم گناه مىكند و هم حسنه به جاى مىآورد ، اميد هست كه خداى تعالى او را بيامرزد ، هم چنان كه خودش فرموده : « وَآخَرُونَ اعْتَرَفُوا بِذُنُوبِهِمْ ، خَلَطُوا عَمَلًا صالِحاً وَآخَرَ سَيِّئاً ، عَسَى اللَّه أَنْ يَتُوبَ عَلَيْهِمْ إِنَّ اللَّه غَفُورٌ رَحِيمٌ » « 1 » .\r\nاين را بايد دانست كه ملاك در « حسنه و سيئه » به خاطر اثرى است كه از آنها براى انسان حاصل مىشود ، و به خاطر آن آثار ، اعمالى را حسنه ، و اعمالى ديگر را سيئه مىناميم ، نه به خاطر جرم و اسكلت اعمال ، كه يك نوع حركت است .\r\nثواب و عقابى هم كه بر اعمال مترتب مىشود ، باز به لحاظ آن آثار است ، نه به خاطر متن عمل ، هم چنان كه قرآن كريم نيت باطنى را نيز مورد محاسبه قرار مىدهد ، و مىفرمايد :\r\n« وَإِنْ تُبْدُوا ما فِي أَنْفُسِكُمْ أَوْ تُخْفُوه يُحاسِبْكُمْ بِه اللَّه » « 2 » .\r\nبا اين بيان ، جواب از اشكالى « 3 » كه بر اطلاق آيه شده ، كه : توحيد يك حسنه است ، و هيچ پاداشى مهمتر از آن نيست ، پس چگونه پاداش بهتر از آن را به شخص موحد مىدهند ؟ و لا بد آيه شريفه يا مربوط به عقايد نيست ، و يا به مساله توحيد تخصيص خورده است ، روشن مىشود .\r\n\r\n\r\nتوضيح اينكه گفتيم : ملاك در ثواب و عقاب به خاطر آثار حاصل از اعمال است ، نه به خاطر خود اعمال ، در مساله توحيد هم ملاك اثرى است كه بر اين عمل قلبى مترتب مىشود ، و اين اثر غير از خود توحيد است ، گر چه هيچ عملى بهتر از توحيد فرض ندارد ، ولى ممكن است چيزى را فرض كرد كه از اثر توحيد بهتر و افضل باشد .\r\nعلاوه بر اين توحيد هر چه و به هر معنا فرض شود ، قابل شدت و ضعف و نقصان و\r\n\r\n","description":"","footnote":"\r\n( 1 ) جمعى ديگر به گناهان خود اعتراف كردند ، عمل صالح را با عمل زشت مخلوط كردند ، اميد است خدا توبه شان را بپذيرد كه خدا آمرزنده رحيم است . سوره توبه ، آيه 102 .\r\n( 2 ) اگر اظهار كنيد آنچه در دلها داريد ، و يا اظهارش نكنيد ، به هر حال خدا شما را با آن محاسبه مىكند . سوره بقره ، آيه 284 .\r\n( 3 ) تفسير فخر رازى ، ج 24 ، ص 221 . ذيل سوره نمل و مجموعة من التفاسير ، ج 4 ، ص 770 .\r\n","page_name":" 121 ","page_number":121},
  {"content":"\r\nزيادت است ، و پر واضح است كه توحيد شخص موحد كه در يك حدى از شدت و ضعف قرار دارد ، اگر در وقت جزا دادن چند برابر شود از برابرش بهتر است .\r\n\r\nبحث روايتى\r\n\r\nدر الدر المنثور است كه ابن ابى شيبه در كتاب مصنف و ابن منذر ، ابن ابى حاتم ، حاكم - وى حديث را صحيح دانسته - و ابن مردويه ، از ابن عباس روايت آورده‌اند كه گفت :\r\nقارون مردى از قوم موسى ( ع ) ، و پسر عموى آن جناب بود ، و همواره در جستجوى علم بود ، تا آنكه علم بسيارى جمعآورى نمود ، و هم چنان به كار خود ادامه داد تا روزى كه بر موسى ( ع ) طغيان كرد ، و به وى حسد ورزيد .\r\nموسى ( ع ) به او فرمود : خداى تعالى به من دستور داده كه از بندگانش زكات بگيرم ، تو هم بايد زكات مالت را بدهى ، قارون از اطاعت اين دستور سرباز زد ، و به مردم گفت : موسى ( ع ) مىخواهد مال مردم را بخورد ، اول دم از نماز زد ، شما اطاعتش كرديد ، و دستورهايى ديگر داد همه را اطاعت كرديد ، آيا باز او را اطاعت مىكنيد و اموالتان را به او مىدهيد ، مردم گفتند : نه ما نمىخواهيم به اين كار تن در دهيم ، ولى چه چاره اى داريم ؟ گفت : من نظرم اين است كه بفرستم به سراغ يكى از زنان فاحشه بنى اسرائيل ، و وقتى آمد او را تحريك كنيم ، و به سر وقت موسى بفرستيم كه او را متهم كند به اينكه خواسته اى با من زنا كنى .\r\nمردم اين نظريه را پسنديده ، شخصى نزد آن زن فاحشه فرستادند و به دو گفتند : اگر شهادت دهى كه موسى با تو زنا كرده است هر چه بخواهى به تو مىدهيم ، زن پذيرفت .\r\nقارون نزد موسى ( ع ) آمد ، و گفت : دستور بده بنى اسرائيل جمع شوند ، و آنان را به آنچه خدايت فرموده آگاه كن ، موسى ( ع ) قبول كرد ، و بنى اسرائيل را جمع كرد ، و به ايشان فرمود : شما را جمع كرده‌ام تا به اطلاعتان برسانم كه پروردگارم چه دستوراتى داده ، بنى اسرائيل گفتند : چه دستور داده ؟ فرمود : مرا دستور داده تا به شما بگويم تنها خدا را بپرستيد ، و چيزى را شريك او مگيريد ، و صله رحم كنيد ، و چه و چه كنيد ، تا آنكه فرمود : و اينكه اگر كسى زنا كرد در صورتى كه زن داشته باشد سنگسارش كنيد ، گفتند : هر چند كه خودت باشى ؟ فرمود بله اگر خودم نيز زنا كنم بايد سنگسار شوم ، گفتند :\r\nخوب تو زنا كرده اى ، و بايد سنگسار شوى ، موسى ( ع ) با تعجب پرسيد : من زنا\r\n","description":"","footnote":"","page_name":" 122 ","page_number":122},
  {"content":"\r\nكرده‌ام ؟\r\nاطرافيان قارون فرستادند نزد آن زن كه بيا و شهادت بده ، چون آمد ، پرسيدند در باره موسى ( ع ) چه شهادت مىدهى ؟ موسى ( ع ) از او پرسيد تو را به خدا سوگند راست بگو ، زن گفت : چون مرا به خدا سوگند مىدهى ( راستش را مىگويم ) اين مردم مرا خواستند و مزدى برايم مقرر كردند تا در برابرش من تو را متهم به زناى با خود كنم ، و اينك شهادت مىدهم تو از اين تهمت برى هستى ، و نيز شهادت مىدهم بر اينكه تو رسول خدايى .\r\nموسى با چشم گريان به سجده افتاد ، خداى تعالى به وى وحى فرستاد كه چرا مىگريى ؟ با اينكه من زمين را مسخر تو كرده‌ام ، به زمين فرمان بده تا قارون را ببلعد ، كه اگر فرمانش دهى اطاعتت مىكند .\r\nموسى ( ع ) سر از سجده برداشت ، و به زمين فرمود : قارون و اطرافيانش را بگير ، زمين آنان را تا اعقاب پاهايشان در خود فرو برد ، همين كه وضع را چنين ديدند ، از در التماس فرياد زدند : اى موسى اى موسى ! موسى ( ع ) مجددا فرمان داد بگير ايشان را ، پس زمين آنان را تا گردنهايشان فرو برد ، مجددا فريادشان به يا موسى يا موسى بلند شد ، بار سوم موسى ( ع ) فرمان داد كه بگير ايشان را ، پس زمين همه شان را در خود فرو برد ، و خداى تعالى به موسى وحى فرستاد كه : بندگان من هر چه تو را خواندند و تضرع كردند اجابت نكردى ، به عزتم سوگند اگر مرا مىخواندند اجابتشان مىكردم .\r\nابن عباس مىگويد : اين است معناى آيه شريفه كه مىفرمايد : * ( « فَخَسَفْنا بِه وَبِدارِه الأَرْضَ » ) * كه زمين قارون و اتباعش را تا طبقه تحتانى خود فرو برد « 1 » .\r\nمؤلف : در كتاب مزبور از عبد الرزاق ، و ابن ابى حاتم ، از ابن نوفل هاشمى ، نيز همين قصه روايت شده ، چيزى كه هست در روايات مذكور آمده كه آن زن را در مجلس قارون آوردند ، تا به عنوان شكايت از موسى آن تهمت را پيش قارون بزند ، ولى وقتى حضور بهم رسانيد ، نزد همه حضار شهادت داد به برائت موسى ، و اين خبر به گوش موسى رسيد ، و نزد خدا از قارون و رفقايش شكوه كرد ، خدا هم او را بر قارون مسلط كرد .\r\nمرحوم قمى در تفسير خود در اين داستان گفته : موسى ( ع ) خودش نزد قارون آمد ، و حكم زكات را به وى ابلاغ نمود ، قارون او را استهزاء كرده و از خانه اش بيرون راند ، موسى ( ع ) نزد پروردگارش از رفتار قارون شكوه كرد ، خدا هم او را بر\r\n\r\n","description":"","footnote":"\r\n( 1 ) الدر المنثور ، ج 5 ، ص 136 .\r\n","page_name":" 123 ","page_number":123},
  {"content":"\r\nوى مسلط ساخت و زمين به فرمان وى قارون و خانه اش را در خود فرو برد « 1 » .\r\nليكن اين روايت به خاطر اينكه حرفهاى ناپسندى دارد ، و از نظر سند هم موقوف و بريده است از ايراد همه آن خوددارى كرديم ، دو روايت ابن عباس و ابن نوفل نيز موقوفند يعنى از صحابى نقل كردند نه از رسول خدا ( ص ) .\r\nعلاوه بر اين روايت ابن عباس بغى و ستمكارى قارون را نسبت به موسى دانسته ، در حالى كه قرآن فرموده : * ( « فَبَغى عَلَيْهِمْ » ) * ، قارون بر بنى اسرائيل ستم كرد ، و نيز روايت مىگويد : علمى كه قارون داشته علمى بوده كه با درس خواندن فرا گرفته ، و آيه قرآن همانطور كه گفتيم ظاهر در اين است كه : مراد از علم به علم قارون ، علم به راه هاى جمعآورى ثروت و امثال ثروت است .\r\nالبته داستان قارون در تورات فعلى به نحو ديگرى آمده ، در اصحاح شانزدهم ، از سفر عدد ، مىخوانيم : قورح بن بصهار بن نهات بن لاوى ، و داثان ، و ابيرام ، دو پسر الياب ، و أون ، پسر فالت ، كه از نواده هاى رأوبين بودند ، با جمعى از بنى اسرائيل و رؤساى ايشان كه دويست و پنجاه نفر مىشدند ، در مخالفت با موسى پافشارى مىكردند ، و در روزى مقرر ، يك جا جمع شدند ، تا عليه موسى و هارون قيام كنند ، به موسى و هارون گفتند : تا اينجا هر چه كرديد بس است ، اين جمعيت كه مىبينيد همه شان مقدسند ، و در وسطشان رب قرار دارد ، پس چرا بر جماعت رب برترى مىجوييد ؟\r\nوقتى موسى اين سخن بشنيد به سجده افتاد ، پس قورح و همه مردمش را صدا كرد كه : فردا رب اعلام خواهد كرد كه او براى چه كسى است ؟ و چه كسى مقدس است ؟ آن گاه آن كسى را كه مقدستر باشد به درگاه خود نزديك خواهد كرد ، آرى او هر كه را بپسندد به خود نزديك مىكند ، اين كار را بكنيد ، و محابر قورح و همه جماعتش را براى خود بگيريد ، و آتشى در آن بيفكنيد ، و بر آن بخور دهيد ، فردا اين كار را در مقابل رب انجام دهيد ، چون آن مردى كه خدا او را بپسندد او مقدس است ، و همين شما را بس است اى دودمان لاوى .\r\nتورات هم چنان قصه را ادامه مىدهد ، و در ضمن مىگويد كه فرداى آن روز آمدند ، و آتشدانها كه در آن آتش و بخور بود آوردند ، و در باب خيمه اجتماع كردند ، آن گاه در تورات گفته شده كه زمين زير پايشان شكافته شد و دهان خود را باز كرد ، آنان و خانه هايشان را بلعيد ، و قورح و همه مردمش و همه اموالش را نيز فرو برد ، و آنچه از آنان زنده ماند در همان\r\n\r\n","description":"","footnote":"\r\n( 1 ) تفسير قمى ، ج 2 ، ص 145 .\r\n","page_name":" 124 ","page_number":124},
  {"content":"\r\nبيابان در بين جمعيت در زمين فرو رفتند ، به طورى كه بقيه اسرائيليان كه در اطرافشان بودند از صداى آنان فرار كردند ، چون با خود گفتند : ممكن است ما را هم فرو ببرد ، آن گاه آتشى از ناحيه رب بيرون آمد ، و آن دويست و پنجاه مرد را كه بخور آورده بودند بسوزانيد ، اين بود آن مقدار از داستان تورات كه مورد حاجت ما بود .\r\nو در مجمع البيان در ذيل آيه * ( « إِنَّ قارُونَ كانَ مِنْ قَوْمِ مُوسى » ) * گفته است : كه وى پسر خاله موسى ( ع ) بود ، - نقل از عطاء از ابن عباس ، و از روايت امام صادق ( ع ) « 1 » .\r\nو در تفسير قمى در ذيل جمله * ( « ما إِنَّ مَفاتِحَه لَتَنُوأُ . . . » ) * گفته : كليد گنجينه هايش را جمعى نيرومند نمىتوانستند حمل و نقل كنند « 2 » .\r\nو در معانى الاخبار به سند خود از موسى بن اسماعيل بن موسى بن جعفر ( ع ) از پدرش از جدش از آباى گرامش از على ( ع ) روايت كرده كه در ذيل جمله * ( « وَلا تَنْسَ نَصِيبَكَ مِنَ الدُّنْيا » ) * فرمود : سلامتى و نيرومندى و فراغت و جوانيت و نشاطت را فراموش مكن ، و با اين سرمايه هاى گرانبها آخرت خود را تامين نما « 3 » .\r\nو نيز در تفسير قمى در ذيل جمله * ( « فَخَرَجَ عَلى قَوْمِه فِي زِينَتِه » ) * گفته : قارون با جامه هاى رنگين ، و دامن بلند از خانه بيرون مىآمد ، و دامن خود را به زمين مىكشيد « 4 » .\r\n\r\n\r\nو در مجمع البيان مىگويد : زاذان از امير المؤمنين ( ع ) روايت كرده كه در دوران خلافتش در بازارها قدم مىزد و گم شدگان را به مقصد مىرساند ، و ضعيفان را كمك مىكرد ، و به فروشندگان و بقالان مىگذشت ، و قرآن را پيش رويش باز مىكرد ، و مىخواند : * ( « تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً » ) * و مىفرمود : اين آيه در باره اهل عدالت و تواضع از واليان امور ، و در باره قدرتمندان از ساير مردم نازل شده « 5 » .\r\nو نيز در مجمع البيان آمده كه سلام اعرج از امير المؤمنين ( ع ) روايت كرده كه فرمود : بند كفش كسى باعث عجب او مىشود ، و به همين جهت مشمول اين آيه مىشود ،\r\n\r\n","description":"","footnote":"\r\n( 1 ) مجمع البيان ، ج 7 ، ص 266 .\r\n( 2 ) تفسير قمى ، ج 2 ، ص 144 .\r\n( 3 ) معانى الاخبار ، ص 325 .\r\n( 4 ) تفسير قمى ، ج 2 ، ص 144 .\r\n( 5 ) مجمع البيان ، ج 7 ، ص 269 .\r\n","page_name":" 125 ","page_number":125},
  {"content":"\r\nكه مىفرمايد : * ( « تِلْكَ الدَّارُ الآخِرَةُ » ) * « 1 » .\r\nمؤلف : سيد بن طاووس در كتاب سعد السعود خود روايت را به اين صورت از مرحوم طبرسى صاحب مجمع البيان نقل كرده ، كه فرمود : مردى به همين مقدار كه بند كفش او بهتر از بند كفش رفيقش است باعث عجب او مىشود ، لذا مشمول اين آيه مىشود « 2 » .\r\nو در الدر المنثور است كه : محاملى و ديلمى از ابى هريره روايت كرده‌اند كه رسول خدا ( ص ) فرمود : جبارى در زمين و اخذ بدون حق از مصاديق اين آيه است « 3 » .\r\n\r\n","description":"","footnote":"\r\n( 1 ) مجمع البيان ، ج 7 ، ص 269 .\r\n( 2 ) سعد السعود ، ص 88 ( ط نجف ) .\r\n( 3 ) الدر المنثور ، ج 5 ، ص 139 .\r\n","page_name":" 126 ","page_number":126},
  {"content":"\r\n\r\n\r\nإِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ قُلْ رَبِّي أَعْلَمُ مَنْ جاءَ بِالْهُدى وَمَنْ هُوَ فِي ضَلالٍ مُبِينٍ ( 85 ) وَما كُنْتَ تَرْجُوا أَنْ يُلْقى إِلَيْكَ الْكِتابُ إِلَّا رَحْمَةً مِنْ رَبِّكَ فَلا تَكُونَنَّ ظَهِيراً لِلْكافِرِينَ ( 86 ) وَلا يَصُدُّنَّكَ عَنْ آياتِ اللَّه بَعْدَ إِذْ أُنْزِلَتْ إِلَيْكَ وَادْعُ إِلى رَبِّكَ وَلا تَكُونَنَّ مِنَ الْمُشْرِكِينَ ( 87 ) وَلا تَدْعُ مَعَ اللَّه إِلهاً آخَرَ لا إِله إِلَّا هُوَ كُلُّ شَيْءٍ هالِكٌ إِلَّا وَجْهَه لَه الْحُكْمُ وَإِلَيْه تُرْجَعُونَ ( 88 )\r\nترجمه آيات\r\nآن كس كه قرآن را بر تو واجب كرد تو را به مكه برمىگرداند بگو پروردگار من بهتر مىداند كه چه كسى هدايت آورده و چه كسى در گمراهى آشكار است ( 85 ) .\r\nتو هيچ اميد نداشتى كه اين كتاب به سويت نازل شود مگر مرحمتى از پروردگارت حال كه مشمول اين رحمت شدى هرگز پشتيبان كافران مباش ( 86 ) .\r\nو كفار تو را از آيات خدا باز ندارند بعد از آنكه به سوى تو نازل شد و به سوى پروردگارت دعوت كن و از مشركين مباش ( 87 ) .\r\nو با خدا معبود ديگرى مخوان كه جز او معبودى نيست همه چيز هلاك پذير است مگر ذات پاك او ، حكم خاص اوست و به سوى او برمىگرديد ( 88 ) .\r\n","description":"","footnote":"","page_name":" 127 ","page_number":127},
  {"content":"\r\nبيان آيات\r\nاين چند آيه ، آيات آخر اين سوره است ، و در آن به رسول خدا ( ص ) وعده جميل مىدهد كه به زودى بر او منت نهاده و قدر و منزلتش را بلند مىكند ، و نفوذ كلمه اش مىدهد ، و دينش را بر ساير اديان برترى مىبخشد ، و امنيت و سلامتى را بر او و مؤمنين به او گسترش مىدهد ، همانطور كه اين كار را در باره موسى و بنى اسرائيل كرد ، و در حقيقت آيات قبل هم كه داستان موسى ( ع ) را بيان مىكرد براى بيان همين نكته بود .\r\n\r\n\r\n* ( « إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ . . . » ) *\r\nكلمه « فرض » - بطورى كه گفته‌اند « 1 » - به معناى واجب كردن است ، و بنا بر اين معناى جمله * ( « فَرَضَ عَلَيْكَ الْقُرْآنَ » ) * اين است كه : واجب كرده بر تو عمل به قرآن را ، يعنى عمل به آن احكامى كه در آن است ، پس در حقيقت در اين كه ايجاب را به خود قرآن نسبت داده مجاز در نسبت به كار برده .\r\nاز اين معنا بهتر ، تفسيرى است كه بعضى « 2 » كرده‌اند و گفته‌اند : « معناى آن اين است كه : واجب كرده بر تو تلاوت و خواندن آن را به مردم ، و اينكه آن را به مردم برسانى ، و به احكامش عمل كنى » چون اين معنا با جمله * ( « لَرادُّكَ إِلى مَعادٍ » ) * ، به بيانى كه در معناى آن خواهد آمد بهتر مىسازد .\r\n* ( « لَرادُّكَ إِلى مَعادٍ » ) * - كلمه « معاد » اسم محل عود ، يا اسم زمان عود است ، و مفسرين در معناى اين محل ، و يا زمان اختلاف كرده‌اند . بعضى « 3 » گفته‌اند : مراد مكه است ، و بنا بر اين آيه شريفه وعده اى است كه خداى تعالى به پيامبر گرامىاش مىدهد كه به زودى او را بعد از آنكه از مكه هجرت كرد دوباره به مكه برمىگرداند .\r\nبعضى « 4 » ديگر گفته‌اند : مراد از آن مرگ است . و بعضى « 5 » گفته‌اند : قيامت است .\r\nبعضى « 6 » ديگر گفته‌اند : محشر است . بعضى « 7 » ديگر آن را مقام محمود دانسته‌اند ، كه همان\r\n\r\n","description":"","footnote":"\r\n( 1 ) مجمع البيان ، ج 7 ، ص 269 .\r\n( 2 ) تفسير شريف لاهيجى ، ج 3 ، ص 502 .\r\n( 3 ) مجمع البيان ، ج 7 ، ص 269 .\r\n( 4 و 5 و 6 و 7 ) روح المعانى ، ج 20 ، ص 129 .\r\n","page_name":" 128 ","page_number":128},
  {"content":"\r\nموقف شفاعت كبرى است . بعضى « 1 » ديگر گفته‌اند : مراد از آن بهشت است . و بعضى « 2 » ديگر گفته‌اند : بيت المقدس است ، كه بنا بر اين قول آيه شريفه وعده اى است در خصوص معراج ، البته معراج دوم ، كه مىفرمايد : بعد از آنكه ما تو را در معراج اول به بيت المقدس برديم ، به زودى تو را بدانجا برمىگردانيم . بعضى « 3 » ديگر گفته‌اند : مراد از آن هر امر محبوبى است كه دلخواه آن جناب باشد . كه اين معناى آخرى با همه اقوال قبلى و يا بيشتر آنها منطبق مىشود .\r\nاما آنچه كه دقت در سياق آيات سوره به دست مىدهد ، اين است كه : آيه شريفه تصريحى باشد به آنچه كه داستان مزبور در اول سوره به آن اشاره مىكرد ، و آيات بعد از آن هم مؤيد آن است .\r\nچون خداى تعالى در اول سوره ، داستان بنى اسرائيل و موسى ( ع ) را نقل كرد ، و مفصل بيان داشت كه چه منتها بر آنان نهاد ، امنيت ، سلامتى ، عزت ، و تمكن به آنان داد ، بعد از آن كه ذليل و زبون دست آل فرعون بودند ، و فرعونيان پسرانشان را مىكشتند ، و زنانشان را زنده مىگذاشتند .\r\nو اين داستان به دلالت التزامى دلالت مىكند بر اينكه مىخواهد به همه مؤمنين وعده اى جميل دهد ، كه به زودى از فتنه ها و شدائد و عسرتى كه گرفتارش هستند نجاتشان مىدهد ، و دينشان را بر همه اديان تقديم و برترى مىبخشد ، و آنان را بعد از آنكه در زمين جايى نداشتند ، در زمين مكنت مىدهد ، و اين دلالت التزامى را مطلع سوره نيز تاييد مىكند .\r\nآن گاه بعد از آنكه از نقل داستان مذكور فارغ شد ، فرمود : حكمت واجب مىكند كتابى نازل شود ، تا هم مردم را به سوى حق راهنما و تذكر باشد و هم اتمام حجت باشد ، تا به وسيله آن كتاب ، خود را از عذاب خدا حفظ كنند ، هم چنان كه چنين كتابى بر موسى نازل كرد ، البته بعد از آنكه قرون اولى و نسلهاى گذشته را هلاك ساخته بود ، و هم چنان كه كتابى بر پيامبر نازل كرد ، هر چند كه مردم او را از باب عنادى كه با حق داشتند تكذيب كردند ، و دنيا را بر آخرت ترجيح دادند .\r\nو اين سياق هر شنونده اى را اميدوار مىسازد ، كه خداى تعالى به زودى آنچه را كه به اشاره و به دلالت التزامى فهماند صريحا بيان مىكند ، در چنين زمينه اى اگر بشنود كه خداى تعالى مىفرمايد : * ( « إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ » ) * ، بدون درنگ مىفهمد ، كه منظور همان وعده جميلى است كه منتظرش بود ، مخصوصا كه در اولش فرمود : آن كسى كه\r\n\r\n","description":"","footnote":"\r\n( 1 و 2 و 3 ) روح المعانى ، ج 20 ، ص 129 .\r\n","page_name":" 129 ","page_number":129},
  {"content":"\r\nقرآن را بر تو واجب كرده ، قبلا هم كه تورات را به قرآن تشبيه كرده بود ، و نجات دادن بنى اسرائيل را هم قبل از فرستادن تورات آورده بود ، تا مقدمه براى نزول تورات باشد ، و بنى اسرائيل با اخذ به آن و عمل به آن امامان و وارثان باشند .\r\nپس در نتيجه معناى آيه اين مىشود : آن كسى كه قرآن را بر تو واجب كرد تا بر مردم بخوانى و ابلاغ كنى و دستوراتش را به كار بندى به زودى تو را به آن محلى برمىگرداند كه اين برگشتنت عود باشد و آنجا معادت شود هم چنان كه تورات را بر موسى نازل كرد و با نزول آن قدر و منزلت خودش و قومش را بالا برد .\r\nو معلوم است كه رسول خدا ( ص ) قبلا در مكه بود ، مكه اى كه در آن همه گونه شدائد و فتنه ها را ديد ، آن گاه مهاجرت كرد و سپس بدانجا برگشت ، در حالى كه فتح و فيروزى داشت و در حالى كه پايه هاى دينش محكم ، و اركان ملتش مستحكم شده بود ، بتهاى مكه را بشكست ، و بنيان شرك را ويران ساخت ، و مؤمنين وارث آن سرزمين شدند ، در حالى كه از آنجا با ذلت و خوارى بيرون گشته بودند .\r\nو اگر كلمه « معاد » را نكره آورد ، براى اين است كه به عظمت اين عود اشاره كند ، و بفهماند كه اين برگشتن قابل قياس به بودن قبلىاش در مكه نيست و تاريخ هم اين معنا را تصديق مىكند .\r\n* ( « قُلْ رَبِّي أَعْلَمُ مَنْ جاءَ بِالْهُدى وَمَنْ هُوَ فِي ضَلالٍ مُبِينٍ » ) * - اين جمله مؤيد معنايى است كه ما براى « معاد » كرديم ، چون نظير جمله اى است كه موسى ( ع ) وقتى كه مردم تكذيبش كرده ، و آيات بيناتش را به سحر نسبت دادند - گفت : « رَبِّي أَعْلَمُ بِمَنْ جاءَ بِالْهُدى مِنْ عِنْدِه وَمَنْ تَكُونُ لَه عاقِبَةُ الدَّارِ » .\r\nدر اين آيه رسول گرامى خود را دستور مىدهد به فرعونهاى زمان خود ، يعنى بزرگان مشركين ، كه تكذيبش كردند ، و به سحر نسبتش دادند ، همان را بگويد ، كه موسى ( ع ) به آل فرعون گفت ، چون كه تكذيبش كردند ، و به سحر نسبتش دادند .\r\nزيرا مشابهت تامى هست ميان بعثت آن جناب و موسى ( ع ) ، و همچنين سير دعوتشان ، هم چنان كه از داستان وارده در اين سوره ظاهر مىشود ، و هم چنان كه با تامل در آيه « إِنَّا أَرْسَلْنا إِلَيْكُمْ رَسُولًا شاهِداً عَلَيْكُمْ كَما أَرْسَلْنا إِلى فِرْعَوْنَ رَسُولًا » « 1 » كاملا ظاهر مىشود .\r\n\r\n","description":"","footnote":"\r\n( 1 ) به سوى شما رسولى فرستاديم تا شاهد بر شما باشد ، هم چنان كه به سوى فرعون نيز رسولى فرستاديم . سوره مزمل ، آيه 15 .\r\n","page_name":" 130 ","page_number":130},
  {"content":"\r\nو اگر در آيه مورد بحث اكتفاء كرد به اينكه رسول خدا ( ص ) قسمت اول كلام موسى را به مردم بگويد ، و قسمت دوم آن را يعنى جمله « وَمَنْ تَكُونُ لَه عاقِبَةُ الدَّارِ » را ، در آيه مورد بحث نياورد ، شايد از اين جهت بوده كه سياق كلام ، سياق اشاره است ، و مثل اينكه قرار بوده از حد اشاره تجاوز نشود ، هم چنان كه اين معنا از جمله * ( « لَرادُّكَ إِلى مَعادٍ » ) * ، كه خطاب را در آن متوجه رسول خود كرده ، و كلمه معاد را نكره آورده ، نيز استشمام مىشود .\r\nو به هر حال مراد از جمله * ( « مَنْ جاءَ بِالْهُدى » ) * شخص رسول خدا ( ص ) ، و مراد از جمله * ( « وَمَنْ هُوَ فِي ضَلالٍ مُبِينٍ » ) * ، مشركين از قوم اوست و اختلاف سياق دو جمله - كه در اولى فرمود : « كسى كه هدايت آورده » ، و در دومى فرمود : « و آن كسى كه در ضلالتى آشكار است » ، با اينكه جا داشت ، در جمله اول هم بفرمايد : آن كس كه در هدايت است ، و خلاصه مقابله را بين هدايت آن جناب و ضلالت مشركين نينداخت ، بلكه بين هدايت آوردن آن حضرت ، و ضلالت مشركين انداخت - براى اين است كه تكذيب مشركين متوجه خود آن جناب نبود ، بلكه طبعا تكذيبشان متوجه دين آن حضرت بود .\r\nمفسرين « 1 » در جمله * ( « أَعْلَمُ مَنْ جاءَ بِالْهُدى » ) * گفته‌اند : « كلمه » من « در باطن منصوب است به فعل مقدر ، كه كلمه » اعلم « بر آن دلالت دارد ، و تقدير كلام » يعلم من جاء بالهدى « است يعنى او مىداند چه كسى هدايت آورده » . و اين را بر اساس آنچه مشهور است گفته‌اند كه فعل افعل التفضيل ( كه در فارسى در آخر آن كلمه « تر » مىآيد مىگويند بالاتر ، پايينتر و . . . ) مفعول به را نصب نمىدهد ، ناگزير آن را به فعل « يعلم » تبديل كرده‌اند .\r\nو بعضى « 2 » از مفسرين گفته‌اند : كلمه « من » منصوب است به همان « اعلم » ، چيزى كه هست كلمه « اعلم » در اينجا به معناى « عالم » است . ولى هيچ دليلى بر گفته خود ندارند . من هيچ ياد ندارم كه كسى گفته باشد كلمه « من » منصوب است به حذف حرف جر ، با اينكه حرف بدى نيست ، و دليلى بر منع آن نداريم ، و خلاصه مىتوان گفت كه كلمه « من » هر چند ظاهرش به خاطر اينكه اصلا حركت برنمىدارد منصوب نيست ، ولى در باطن منصوب است ، چون حرف جرى بر سر داشته و افتاده ، زيرا اصلش « اعلم به من جاء » بوده ، و در ادب عرب هر جا كه حرف جرى از روى كلمه اى بيفتد آن كلمه ، منصوب ( با صداى بالا ) خوانده مىشود .\r\n\r\n","description":"","footnote":"\r\n( 1 و 2 ) روح المعانى ، ج 20 ، ص 129 .\r\n","page_name":" 131 ","page_number":131},
  {"content":"\r\n* ( « وَما كُنْتَ تَرْجُوا أَنْ يُلْقى إِلَيْكَ الْكِتابُ إِلَّا رَحْمَةً مِنْ رَبِّكَ فَلا تَكُونَنَّ ظَهِيراً لِلْكافِرِينَ » ) * صدر اين آيه همان وعده اى را كه در آيه * ( « إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ » ) * بود ، تقدير مىكند ، و معنايش اين است كه : خدا تو را به سوى معاد ، و آنچه كه آرزويش را داشتى برمىگرداند ، همانطور كه قرآن را بر تو نازل كرد ، با اينكه اصلا هيچ انتظارش را نداشتى .\r\nبعضى از مفسرين گفته‌اند : « آيه مورد بحث ربطى به وعده قبلى ندارد و جمله اى است ابتداى كه نعمت خدا را به ياد رسول خدا ( ص ) مىاندازد » . اين وجه هم وجه خوبى است ، به اين بيان كه بگوييم : بعد از آنكه خداى تعالى آن جناب را وعده داد كه به معاد برگرداند ، و در آن معاد يادش بلند شود ، و دعوتش از همه اديان بيشتر پيشرفت كند ، و دينش عالمگير شود ، اينك در اين آيه آن روشى را كه بر وى لازم است پيش بگيرد ، و در آن جد و جهد و مراقبت كند ، برايش ترسيم مىكند و مىفهماند كه كتاب نازل كردن بر تو يك امر عادى مانند ساير حوادث عادى نيست ، كه كسى قبلا اميدوار آن و در انتظارش بوده باشد ، بلكه رحمتى است خاصه از ناحيه خداى تعالى ، و همان وعده اى است كه در آيه * ( « إِنَّ الَّذِي فَرَضَ عَلَيْكَ الْقُرْآنَ » ) * داده بود ، پس بر آن جناب واجب است كه در قبال اين نعمت ، و نعمت پيشرفت دينش ، و رسيدن آن به نهايتى كه لازم بود برسد ، كفار را يارى و اطاعت نكند ، و همواره به سوى پروردگار خويش بخواند ، و خود از مشركين نباشد ، يعنى با خدا هيچ خداى ديگر را نخواند .\r\nجمله * ( « إِلَّا رَحْمَةً مِنْ رَبِّكَ » ) * استثنايى است منقطع ، و معنايش اين است كه : ليكن رحمتى از پروردگارت به تو القاء شده ، نه يك امر عادى كه نظيرش توقع برود .\r\nو جمله * ( « فَلا تَكُونَنَّ ظَهِيراً لِلْكافِرِينَ » ) * ، تفريعى است بر جمله * ( « إِلَّا رَحْمَةً مِنْ رَبِّكَ » ) * ، و معنايش اين است كه : وقتى القاء قرآن به تو رحمتى بود از پروردگارت كه ما فوق انتظارت بود كه به شخص تو اختصاص داده ، پس از كفار بيزارى جوى ، و معين و ياور آنان مباش .\r\nاحتمال قريب به ذهن هست كه در اين جمله نوعى محاذات با كلام موسى ( ع ) - آنجا كه قبطى را كشت - به كار رفته باشد ، چون او هم گفت : « رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ - پروردگارا به خاطر اين نعمتها كه به من ارزانى داشتى هرگز تا زنده‌ام كمككار مجرمان نمىشوم » ، و بنا بر اين در جمله مورد بحث نهى از يارى كردن كفار اشاره است به اينكه القاء كتاب به سوى خاتم الانبياء ( ص )\r\n","description":"","footnote":"","page_name":" 132 ","page_number":132},
  {"content":"\r\nنعمتى است كه خدا به وى ارزانى داشته ، تا بوسيله آن به سوى حق هدايت كند ، و به توحيد دعوت نمايد ، پس بر او لازم است كه هيچ كافرى را بر كفرش اعانت نكند ، و در برابر جلوگيريهاى آنان از آيات خدا بعد از آنكه به وى نازل شده تسليم نگردد ، هم چنان كه موسى ( ع ) با پروردگارش عهد بست كه در برابر نعمتهايى كه بر او انعام كرد ، يعنى نعمت حكمت و علم ، هيچ وقت پشتيبان مجرمين نشود . و به زودى خواهد آمد كه به رسول اكرم اسلام مىفرمايد : * ( « وَلا يَصُدُّنَّكَ . . . » ) * ، كه آن اجمال * ( « فَلا تَكُونَنَّ ظَهِيراً لِلْكافِرِينَ » ) * را شرح مىدهد .\r\n* ( « وَلا يَصُدُّنَّكَ عَنْ آياتِ اللَّه بَعْدَ إِذْ أُنْزِلَتْ إِلَيْكَ . . . » ) *\r\nاين آيه رسول گرامى ( ص ) را نهى مىكند از اينكه از آيات خدا روى بگرداند ، چيزى كه هست اين معنا را در لسان نهى كفار از جلوگيرى از آيات ، و از منصرف كردن آن جناب بيان كرده ، و خلاصه به كفار مىفرمايد كه : نبايد رسول ما را از تبليغ آيات جلوگيرى كنند ، و او را از ماموريت خود منصرف نماييد .\r\nو وجه اين تعبير اين است كه : انصراف آن جناب مسبب از سد و جلوگيرى آنان است ، و اين تعبير نظير نهيى است كه به آدم و همسرش كرده ، مىفرمايد : « فَلا يُخْرِجَنَّكُما مِنَ الْجَنَّةِ - بايد كه شيطان شما را با وسوسه خود از بهشت بيرون نكند » يعنى شما با وسوسه شيطان از بهشت بيرون نشويد .\r\nو ظاهرا اين آيه شريفه و آيه بعدش در مقام شرح است براى جمله * ( « فَلا تَكُونَنَّ ظَهِيراً لِلْكافِرِينَ » ) * ، و فايده اين شرح تاكيد نهى است از طريق شمردن موارد آن يكى پس از ديگرى ، لذا اول او را نهى كرد از انصراف و روگردانى از قرآنى كه بر او نازل شده ، به خاطر اينكه مشركين مىگويند اين قرآن شعر است يا كهانت است ، يا اساطير و خرافات قديمى است كه برايش نوشته‌اند ، بار دوم او را امر مىكند به اينكه مردم را به سوى پروردگار خود بخواند ، بار سوم نهى مىكند از اينكه از مشركين شود ، و آن گاه اين نهى را تفسير مىكند به اينكه با خدا ، خدايى ديگر بخواند .\r\nو اگر صفت ربوبيت را تكرار كرد ، و نيز آن را به خود آن جناب نسبت داد ، و مكرر فرمود : « ربك » ، همه براى اين است كه بفهماند آن جناب را به رحمت و نعمت خود اختصاص داده ، و تنها اوست كه خدا را بندگى مىكند و مشركين با او خدا را عبادت نمىكنند .\r\n* ( « وَلا تَدْعُ مَعَ اللَّه إِلهاً آخَرَ » ) * در سابق گفتيم كه اين جمله به منزله تفسيرى است براى آيه * ( « وَلا تَكُونَنَّ مِنَ\r\n","description":"","footnote":"","page_name":" 133 ","page_number":133},
  {"content":"\r\nالْمُشْرِكِينَ » ) * .\r\n\r\n\r\n* ( « لا إِله إِلَّا هُوَ كُلُّ شَيْءٍ هالِكٌ إِلَّا وَجْهَه لَه الْحُكْمُ وَإِلَيْه تُرْجَعُونَ » ) * كلمه اخلاص « لا إله الا اللَّه » در مقام تعليل جمله * ( « وَلا تَدْعُ مَعَ اللَّه إِلهاً آخَرَ » ) * است ، يعنى براى اين گفتيم كه با خدا خدايى ديگر مخوان كه غير از او هيچ معبودى نيست .\r\nجمله بعد از كلمه اخلاص ، كلمه اخلاص را تعليل مىكند ، كه بيانش خواهد آمد .\r\n* ( « كُلُّ شَيْءٍ هالِكٌ إِلَّا وَجْهَه » ) * - كلمه « شىء » از نظر مصداق با كلمه « موجود » مساوى است ، ( هر چيزى كه موجود باشد چيز هم هست ، و هر چه كه چيز باشد موجود نيز هست ) ، در نتيجه بر تمامى موجودات اطلاق مىشود حتى بر خداى تعالى ، هم چنان كه در آيه « قُلْ أَيُّ شَيْءٍ أَكْبَرُ شَهادَةً قُلِ اللَّه » « 1 » مىبينيم كلمه « شىء » بر خدا اطلاق شده ، و كلمه « هلاك » به معناى بطلان و معدوم شدن است .\r\nدو كلمه « وجه » و « جهت » به يك معنا است ، مانند كلمه « وعد » و « عدة » ، و وجه هر چيزى در عرف عام به معناى آن ناحيه اى از آن است كه با آن با غير روبرو مىشود و ارتباطى با آن دارد ، هم چنان كه وجه هر جسمى سطح بيرون آن است ، و وجه انسان نيم پيشين سر و صورتش مىباشد ، يعنى آن طرفى كه با آن با مردم روبرو مىشود ، و وجه خدا چيزى است كه با آن براى خلقش نمودار است ، كه خلقش هم با آن متوجه درگاه او مىشوند ، و اين همان صفات كريمه او از حيات و علم و قدرت و سمع و بصر است و نيز هر صفتى از صفات فعل مانند صفت خلقت و رزق و احياء و اماته و مغفرت و رحمت و همچنين آيات داله بر خدا بدان جهت كه آيتند ، وجه خدا مىباشند .\r\nبنا بر اين هر موجودى كه تصور شود فى نفسه هالك و باطل است ، و حقيقتى جز آنچه كه از ناحيه خداى تعالى به آن افاضه شود ندارد ، و آنچه كه منسوب به خداى تعالى نباشد از حقيقت به طور كلى خالى است ، و جز موهومى كه وهم متوهم آن را تراشيده نيست ، و يا سرابى است كه خيال آن را به صورت حقيقت جلوه داده ، مانند اصنام و بتها كه از حقيقت جز اين مقدار كه سنگ و يا چوب و يا فلز است ندارند ، و اما اينكه رب و يا معبود باشند و نفع و ضرر يا اثر ديگرى داشته باشند حقيقت ندارد ، و بيش از نامهايى كه از ناحيه پرستندگان آنها صورت گرفته چيز ديگرى نيستند .\r\n\r\n","description":"","footnote":"\r\n( 1 ) بگو شهادت چه چيز بزرگتر است ؟ بعد خودت پاسخ بده كه شهادت خدا بزرگتر است ، سوره انعام ، آيه 19 .\r\n","page_name":" 134 ","page_number":134},
  {"content":"\r\nو نيز مانند انسان كه از حقيقت جز اين مقدار بهره ندارد ، كه موجودى است كه آفرينش خدا روحى و جسمى در او به كار برده ، و او خودش صفات كمالى براى خود كسب كرده ، اينها كه حقيقت انسان را تشكيل مىدهند همه صنع خدا و منسوب به اويند ، و اما زايد بر اينها آنچه را كه عقل اجتماعى بر آن اضافه مىكند ، همه موهوماتند كه ناچارى و اضطرار باعث شده آنها را معتبر بشمارد ، مانند اينكه فلان انسان نيرومند ، و آن يكى سلطان ، و آن ديگرى رئيس ، و آن چهارمى محترم ، و آن پنجمى ثروتمند ، و آن ششمى عزيز ، و آن يكى صاحب اولاد ، و ديگرى بازو و حمايت كننده دارد ، همه اينها جز سرابى هالك و آرمانى كاذب ، چيز ديگرى نيستند ، و بر همين منوال هر موجود ديگرى را كه تحت تجزيه عقل بياوريم عبارت است از يك يا چند حقيقت و چند خرافه و موهوم .\r\nپس ، از حقيقت آن مقدارى در دست ما و نزد ما است كه خدا به فضل خود افاضه اش كرده باشد ، و آن افاضه آيات اوست ، كه بر صفات كريمه او از رحمت و رزق و فضل و احسان و صفات ديگرش دلالت مىكند .\r\nپس حقيقتى كه در واقع ثابت است ، و هرگز هلاكت و بطلان ندارد ، عبارت است از صفات كريمه خدا ، و آيات داله بر صفاتش ، كه همه آنها با ثبوت ذات مقدسش ثابتند .\r\nاين در صورتى است كه مراد از كلمه « هالك » در آيه شريفه هالك فعلى باشد كه در اين صورت حاصل تعليل كلمه اخلاص به عبارت * ( « كُلُّ شَيْءٍ هالِكٌ إِلَّا وَجْهَه » ) * اين مىشود كه : هيچ إله - معبود به حق - جز خدا نيست ، براى اينكه معبود وقتى معبود به حق است ، كه خودش حقيقتى داشته باشد ، و مشتمل بر واقعيتى غير هالك باشد ، حقيقت و واقعيتى كه بطلان در او راه نيابد ، و نيز تدبيرى در عالم داشته باشد ، آن هم تدبيرى حقيقى و واقعى نه موهوم و خيالى ، و وقتى معبود عبارت از چنين موجودى باشد ، غير از خداى تعالى هيچ معبودى نخواهد بود ، چون غير از او هر چه باشد ، فى نفسه هالك و باطل است ، مگر آن چيز كه وجه خدا و منسوب به اوست ، پس در عالم هستى غير از خداى سبحان هيچ معبودى نيست .\r\nبتپرستان هر چند كه وجود بت را هم منسوب به خداى تعالى مىدانند ، و معترفند كه وجود آن از ناحيه خدا و وجه اوست ، الا اينكه آنها را مستقل در تدبير دانسته و تدبير آنها را منسوب به خدا و احكام آنها را احكام خدا نمىدانستند ، و به همين جهت آنها را مىپرستيدند ، و خدا را نمىپرستيدند ، و حال آنكه هيچ موجودى در هيچ اثرى مستقل نيست ، پس در عالم هستى هيچ موجودى به غير از خداى سبحان مستحق پرستش نيست .\r\nدر اينجا وجه ديگرى در تفسير آيه هست كه دقيقتر از وجه سابق است ، بنا بر اين كه\r\n","description":"","footnote":"","page_name":" 135 ","page_number":135},
  {"content":"\r\nمراد از « وجه » ذات هر چيزى باشد ، هم چنان كه بعضى « 1 » آن را هم از معانى وجه ، شمرده‌اند ، و مثال زده‌اند به وجه النهار ، و وجه الطريق ، يعنى خود روز ، و خود راه ، و ما فعلا كار به صحت و سقم اين معنا نداريم . و بعضى « 2 » ديگر گفته‌اند : مراد از آن ذات شريف است ، و مثال زده‌اند به وجوه مردم ، يعنى افراد برجسته و شريف ، كه البته اين معنا براى كلمه « وجه » از باب مجاز مرسل و يا استعاره است « 3 » .\r\nبه هر حال ، بنا بر هر دو فرض ، مراد از آيه شريفه اين است كه : غير از خداى تعالى هر موجودى كه تصور شود ممكن است ، و ممكن هر چند كه به ايجاد خداى تعالى وجود يافته باشد ، از نظر ذات خودش معدوم و هالك است ، تنها موجودى كه فى حد نفسه راهى براى بطلان و هلاكت در او نيست ذات خداوند است كه واجب بالذات است .\r\nآن وقت حاصل تعليل كلمه اخلاص به جمله * ( « كُلُّ شَيْءٍ هالِكٌ إِلَّا وَجْهَه » ) * اين مىشود كه : اگر گفتيم هيچ معبودى جز خدا نيست ، بدين علت است كه إله و معبود به حق بايد كسى باشد كه چيزى از تدبير عالم در دست داشته باشد ، و تدبير هيچ وقت از خلقت و ايجاد جدايى پذير نيست ، چون معنا ندارد كه حوادث عالم را كسى به وجود آورد ، و تدبير آن حوادث به دست كس ديگرى باشد . و ما مكرر در اين كتاب اين معنا را روشن ساختيم ، و چون خود مشركين هم اعتراف دارند كه خالق و ايجاد كننده عالم بايد واجب الوجود باشد ، و نيز واجب الوجودى به غير از خدا نيست ، پس معبودى هم به جز او نخواهد بود .\r\nو اينكه مشركين مىگويند : خدا اجل از آن است كه عقل يا وهم آدمى به دو احاطه يابد ، پس ممكن نيست توجه عبادتى به او داشت ، و ناگزير بايد در عبادت متوجه بعضى از مقربين درگاه او نظير ملائكه كرام ، و امثال ايشان شد ، تا شفيع ما در درگاه او باشند سخن باطلى است ، چون توجه عبادى احتياج به احاطه علمى ندارد ، بلكه همين مقدار كافى است كه او را به وجهى بشناسيم ، كه آن هم در هر كس به قدر معرفتش حاصل است .\r\nو اما بنا بر اين كه مقصود از هالك چيزى باشد كه هلاك و فنا در پى دارد ، و بنا بر قول بعضى « 4 » كه مىگويند : اسم فاعل ظاهر در آينده است ، پس ظاهر آيه اين است كه : هر\r\n\r\n","description":"","footnote":"\r\n( 1 ) روح المعانى ، ج 20 ، ص 130 .\r\n( 2 ) مجمع البيان ، ج 7 ، ص 269 .\r\n( 3 ) مجاز مرسل به معناى مجاز معمولى است مثل اينكه به يك آيه قرآن اطلاق قرآن كنيم و استعاره به معنايى است كه در آن تشبيه به كار رود مانند اينكه بگوييم زيد شير است .\r\n( 4 ) روح المعانى ، ج 20 ، ص 131 .\r\n","page_name":" 136 ","page_number":136},
  {"content":"\r\nموجودى كه تصور شود بعد از وجودش هلاكت و بطلان در پى دارد مگر وجه خدا .\r\nاين نيز وجه صحيحى است ، براى اينكه در پى داشتن هلاكت به اختلاف موجودات مختلف مىشود ، آن موجودات كه زمانى هستند ، بعد از سرآمد زمان وجودشان هالك و باطل مىشوند ، و آنهايى كه زمانى نيستند ، وجودشان در احاطه فنا قرار دارد ، و فنا از هر طرف احاطه شان كرده است .\r\n\r\n\r\nو هلاكت اشياء بنا بر اين عبارت است از بطلان وجود ابتدايى آنها ، به طورى كه دنيا و نشاه اول از وجود آنها خالى شود ، و همه به نشاه آخرت منتقل گشته و به سوى خدا بازگشت كنند ، و نزد او قرار گيرند ، و اما بطلان مطلق ، بعد از آنكه هست شدند ، صحيح نيست ، براى اينكه صريح قرآن آن را نفى كرده ، و آيات آن پيوسته مىفرمايد : بازگشت همه موجودات به سوى خداست ، و خدا منتهى ، و رجعت به سوى اوست « وَهُوَ الَّذِي يَبْدَؤُا الْخَلْقَ ثُمَّ يُعِيدُه - اوست كه خلق را آغاز كرد ، و دوباره آن را برمىگرداند » .\r\nپس حاصل معناى آيه بر اساس چند معنايى كه گذشت بدين قرار است ، - اگر مراد از « وجه » صفات كريمه خدا باشد - ، كه : هر چيزى به زودى جا خالى كرده و به درگاه خدا مىرود ، مگر صفات كريمه خدا كه منشا فيض او هستند ، و بدون وقفه و تا بى نهايت مشغول افاضه فيضند ، و معبود هم بايد اين چنين باشد ، و بطلان در ذات او ، و انقطاع در صفات فياضه او راه نداشته باشد ، و غير از خدا هيچ موجودى اين طور نيست ، پس هيچ معبودى جز او نيست .\r\nو اگر مراد از « وجه » ذات مقدس باشد ، حاصل معنا اين مىشود كه : هر موجودى فنا در پى دارد ، و با رجوع به سوى خدا هلاك مىشود ، مگر ذات حق و ثابت او كه بطلان و هلاكت در او راه ندارد ، بنا بر اين وجه ، صفات ، صقع ذات ملاحظه مىشود ، - و معبود هم بايد كسى باشد كه فنا در او راه نداشته باشد ، و غير از خدا كسى به اين صفت نيست پس جز او هم معبودى نيست .\r\nو با آنچه در معناى آيه گفته شد جواب اعتراضى كه به عموميت آيه شده روشن مىشود ، چون اعتراض كرده‌اند كه اگر آيه به عموميتش مراد باشد ، بايد بهشت و دوزخ و عرش هم فناپذير باشند ، با اينكه مىدانيم بهشت و دوزخ بعد از موجود شدن ديگر معدوم نمىشوند ، و تا بى نهايت موجود هستند ، و همچنين عرش نيز همين طور است چون در بعضى روايات آمده كه عرش سقف بهشت است .\r\nحاصل جواب اين است كه گفتيم منظور از هلاكت ، نابودى نيست ، بلكه نابود شدن در دنيا ، و انتقال به نشاه ديگر ، و رجوع به خداست ، و اين انتقال از دنيا به آخرت ، و عود بعد از\r\n","description":"","footnote":"","page_name":" 137 ","page_number":137},
  {"content":"\r\nوجود اول ، در موجوداتى تصور دارد كه دنيايى باشند ، و اما موجودات آخرتى چون بهشت و دوزخ و عرش هلاكت به اين معنا را ندارند ، چون از جايى به جايى منتقل نمىشوند .\r\nهم چنان كه خداى تعالى در باره آنها فرموده : « ما عِنْدَكُمْ يَنْفَدُ وَما عِنْدَ اللَّه باقٍ » « 1 » و نيز فرموده : « وَما عِنْدَ اللَّه خَيْرٌ لِلأَبْرارِ » و نيز فرموده : « سَيُصِيبُ الَّذِينَ أَجْرَمُوا صَغارٌ عِنْدَ اللَّه » « 3 » و نظير اين آيه در باره خزائن رحمت خدا آمده كه فرموده : « وَإِنْ مِنْ شَيْءٍ إِلَّا عِنْدَنا خَزائِنُه » « 4 » ، و همچنين در باره لوح محفوظ فرموده : « وَعِنْدَنا كِتابٌ حَفِيظٌ » « 5 » .\r\nو اما عرش كه به عنوان مثال ذكر كرده‌اند ما در باره آن در تفسير آيه « إِنَّ رَبَّكُمُ اللَّه » « 6 » شرحى گذرانديم ، كه بايد بدانجا مراجعه شود .\r\nممكن هم هست بگوييم مراد از كلمه « وجه » جهتى باشد كه منسوب به خدا است ، و آن ناحيه اى است كه خدا از آن ناحيه منظور مىشود ، و با آن به سويش توجه مىكنند ، مؤيد اين احتمال اين است كه استعمالش در كلام خداى تعالى بسيار است ، مثل جمله « يُرِيدُونَ وَجْهَه » « 7 » و جمله « إِلَّا ابْتِغاءَ وَجْه رَبِّه الأَعْلى » « 8 » و نظائر آن در آيات قرآنى بسيار است .\r\nو بنا بر اين معنا ، منظور از « وجه » هر چيزى خواهد بود كه تنها منسوب به خداست ، آن گاه اگر كلام را به همان ظاهر عمومىاش باقى بگذاريم اين معنا با معناى اول منطبق مىشود ، و از مصاديق آن ، اسماء و صفات و انبياء و خلفاء و دين خدا خواهد بود .\r\nو اگر از اطلاق آن چشم پوشيده ، تنها مراد از « وجه » را دين بگيريم - هم چنان كه در بعضى روايات نيز « وجه » به آن تفسير شده و بگوييم كه منظور روايات تطبيق نبوده - در اين صورت مراد از هلاكت ، فساد ، و بدون اثر شدن است ، آن وقت جمله مورد بحث تعليل مىشود براى جمله * ( « وَلا تَدْعُ مَعَ اللَّه إِلهاً آخَرَ » ) * ، و جمله ما قبلش قرينه مىشود براى اينكه مراد از كلمه « شىء » دين و اعمال دينى است ، كه آن وقت معناى جمله مورد بحث چنين مىشود : به غير\r\n\r\n","description":"","footnote":"\r\n( 1 ) آنچه نزد شما است نابود مىشود ، و آنچه نزد خداست باقى مىماند . سوره نحل ، آيه 96 .\r\n( 2 ) آنچه نزد خداست بهتر است براى نيكان ، سوره آل عمران ، آيه 198 .\r\n( 3 ) به زودى مىرسد ، مجرمين را ذلتى نزد خدا و عذابى شديد . سوره انعام ، آيه 124 .\r\n( 4 ) هيچ چيز نيست مگر آنكه نزد ما خزينه هاى آن است . سوره حجر ، آيه 21 .\r\n( 5 ) نزد ما است كتابى محفوظ . سوره ق ، آيه 4 .\r\n( 6 ) سوره اعراف ، آيه 54 .\r\n( 7 ) وجه او را مىخواهند . سوره انعام ، آيه 52 .\r\n( 8 ) مگر به خاطر به دست آوردن وجه پروردگار اعلايش . سوره ليل ، آيه 20 .\r\n","page_name":" 138 ","page_number":138},
  {"content":"\r\nدين توحيد به هيچ دين ديگرى متدين مشو ، براى اينكه تمامى دينها باطل و بى اثر است مگر دين خدا .\r\nو بنا بر اين مناسبتر آن است كه بگوييم حكم در ذيل آيه كه مىفرمايد * ( « لَه الْحُكْمُ » ) * ، به معناى حكم تشريعى ، و يا اعم از آن و از احكام تكوينى است ، و آن وقت معنا چنين مىشود : هر دينى هالك است ، مگر دين او ، براى اينكه تشريع دين كار او است ، نه غير او ، و همه شما به سوى او بازگشت مىكنيد ، نه به سوى دين تراشان اديان ديگر .\r\nاين آن معانى بود كه دقت و تدبر در آيه شريفه آن را دست مىدهد ، البته مفسرين در باره معناى آن اقوال مختلف ديگرى دارند .\r\nمثلا بعضى « 1 » گفته‌اند : مراد از « وجه » ذات مقدس خدا ، و مراد از هلاكت انعدام است ، و معناى آيه اين است كه : هر چيزى فى نفسه در معرض انعدام است ، چون وجودش از خودش نيست ، مگر ذات خدا كه واجب الوجود است ، و بنا بر اين ، اساس كلام بر تشبيه است ، و مىخواهد بفرمايد : هر موجودى غير خدا مانند هالك است ، چون وجودش مستند به غير است .\r\nبعضى « 2 » ديگر گفته‌اند : مراد از « وجه » ذات هر چيزى است ، و ضمير در « وجهه » به خدا برمىگردد ، به اعتبار اينكه وجه هر چيزى مملوك اوست ، و معناى آيه اين است كه :\r\nهر چيزى هالك است ، مگر وجه خدا ، كه ذات هر چيز و وجود اوست .\r\nبعضى « 3 » ديگر گفته‌اند : مراد از « وجه » جهت مقصوده از هر چيز است ، و ضمير در « وجهه » به خدا برمىگردد ، و معناى آيه اين است كه : هر چيزى با همه متعلقاتش هالك است ، مگر تنها آن جهت از هر چيز كه منسوب به خداى تعالى است ، و آن وجودى است كه خدا به وى افاضه فرموده است .\r\nبعضى « 4 » ديگر گفته‌اند : مراد از « وجه » آن جهت مقصوده است و آن خداى سبحان است كه هر چيزى متوجه به او است ، و ضمير در « وجهه » به كلمه « شىء » برمىگردد ، و معناى آيه اين است كه : هر چيزى هالك است ، مگر خدايى كه جهت مطلوب هر چيز است .\r\n\r\n\r\nو در معناى « هلاك » بعضى « 5 » گفته‌اند : « به معناى مرگ است ، و ظاهر عموم آيه مراد نيست ، بلكه مراد تنها جانداران است ، و معنايش اين است كه : هر موجود جاندارى به زودى مىميرد ، مگر وجه خدا » .\r\n\r\n","description":"","footnote":"\r\n( 1 ) روح المعانى ، ج 20 ، ص 130 .\r\n( 2 و 3 و 4 و 5 ) روح المعانى ، ج 20 ، ص 130 و 131 . و مجمع البيان ، ج 7 ، ص 270 .\r\n","page_name":" 139 ","page_number":139},
  {"content":"\r\nباز در معناى « وجه » بعضى « 1 » گفته‌اند : « مراد از آن عمل صالح است ، و معناى آيه اين است كه : هر عملى در معرض عدم است به جز آن عملى كه بنده خدا آن را به عنوان امتثال امر خدا به جا آورد ، كه خدا آن را باقى مىدارد و باطل نمىكند تا اينكه ثواب او را بدهد و يا به خاطر اينكه مقبول درگاه خدا واقع شد ، با قبول او ديگر قابل هلاك نيست ، چون عمل با جزاء معاوضه شده ، و جزاء قائم مقام عمل شده ، و جزاء هم هلاك پذير نيست » .\r\nبعضى « 2 » ديگر گفته‌اند : « معناى » وجه « جاه خداى تعالى است ، كه آن را در بين مردم اثبات كرده » .\r\nو در باره هلاك بعضى « 3 » گفته‌اند : « همه ما سوى اللَّه را به طور دايم شامل مىشود ، چون وجود در هر آن بر او افاضه مىشود ، پس او - يعنى ، ما سوى اللَّه - دائما در تغيير و هلاكت است ، هم در دنيا و هم در آخرت ، و معناى آيه اين است كه : هر چيزى دائما در ذاتش متغير است ، مگر وجه خدا » .\r\nليكن هيچ يك از اين وجوه درست به نظر نمىرسد ، چون يا با سياق آيه شريفه منطبق نيست ، و يا دليلى كه آورده‌اند مدعايشان را اثبات نمىكند و يا معنايى است كه از فهم دور است ، و اگر در آن وجهى كه ما ذكر كرديم دقت شود ، اشكالهايى كه بر هر يك از اين وجوه وارد است روشن مىشود و ديگر ما طول نمىدهيم و مىگذريم .\r\n* ( « لَه الْحُكْمُ وَإِلَيْه تُرْجَعُونَ » ) * - كلمه « حكم » به معناى قضاى نافذ خدا در موجودات است ، كه تدبير در نظام كون داير مدار همين قضاء است ، و اما اينكه بگوييم حكم در اين جمله به معناى رسيدگى به حساب اشخاص در روز قيامت است ، احتمالى است كه اگر درست بود جا داشت اول بفرمايد : « اليه ترجعون و له الحكم » ، چون اول بايد مردم به سوى خدا برگردند ، بعد به حسابشان رسيدگى شود ، پس همين كه اول حكم را آورده ، اين احتمال را بعيد مىسازد .\r\nو هر دو جمله در مقام تعليل هستند ، و هر يك به تنهايى حجتى تمامند كه وحدانيت خدا را در الوهيت اثبات مىكنند ، و در عين حال مىتوانند تعليل براى كلمه اخلاص مزبور نيز باشند ، در سابق هم گذشت كه گفتيم ممكن است حكم را بنا بر بعضى وجوه به معناى حكم تشريعى و احكام دينى بگيريم .\r\n\r\n","description":"","footnote":"\r\n( 1 و 2 و 3 ) روح المعانى ، ج 20 ، ص 130 و 131 . و مجمع البيان ، ج 7 ، ص 270 .\r\n","page_name":" 140 ","page_number":140},
  {"content":"\r\n\r\nبحث روايتى\r\n\r\nدر الدر المنثور است كه ابن ابى شيبه ، عبد بن حميد ، بخارى ، نسايى ، ابن جرير ، ابن منذر ، ابن ابى حاتم ، ابن مردويه ، و بيهقى - در كتاب دلائل - از چند طريق از ابن عباس روايت كرده‌اند كه در ذيل جمله * ( « لَرادُّكَ إِلى مَعادٍ » ) * گفته است : يعنى به مكه ، چيزى كه هست در روايت ابن مردويه اين زيادى هم آمده : همانطور كه تو را از مكه بيرون كرد « 1 » .\r\nمؤلف : باز از ابن عباس از ابو سعيد خدرى روايت شده كه گفتند : مراد از معاد مرگ است ، و نيز از على از رسول خدا ( ص ) حديث كرده كه فرمود : مراد از معاد جنت است « 2 » ، و انطباق اين حديث بر آيه خالى از خفاء نيست ، و قمى در تفسير خود از جرير از ابى جعفر ( ع ) و از ابى خالد كابلى از على بن الحسين ( ع ) روايت كرده كه فرمود : مراد از معاد رجعت است ، و شايد مساله رجعت جزء باطن باشد ، نه تفسير ظاهر « 3 » .\r\nو در احتجاج از امير المؤمنين ( ع ) روايت كرده كه در ضمن حديثى طولانى فرمود : و اما اينكه فرمود * ( « كُلُّ شَيْءٍ هالِكٌ إِلَّا وَجْهَه » ) * ، مراد اين است كه : هر چيزى هالك است مگر دين او ، چون محال است كه از او همه چيزش هلاك شود ، تنها وجهش باقى بماند ، و خداى تعالى اجل و اعظم از اين است . كسى هلاك مىشود كه از خدا نباشد ، مگر نمىبينى خودش فرمود : « كُلُّ مَنْ عَلَيْها فانٍ وَيَبْقى وَجْه رَبِّكَ - هر چيزى فانى است تنها وجه پروردگار تو مىماند » كه در آن بين خلقش و وجهش جدايى انداخت ؟ « 4 » .\r\nو در كافى به سند خود از سيف از كسى كه نامش را برده ، از حارث بن مغيرة نصرى روايت كرده كه گفت : از امام صادق ( ع ) معناى كلام خداى تعالى را پرسيدند كه مىفرمايد : * ( « كُلُّ شَيْءٍ هالِكٌ إِلَّا وَجْهَه » ) * . فرمود : مردم در باره آن چه مىگويند ؟ من عرضه داشتم : مىگويند يعنى هر چيزى هلاك مىشود مگر وجه خدا ، فرمود سبحان اللَّه ، حرف بزرگى مىزنند ، منظور از اين وجه ، آن وجه خداست كه خلق از آن وجه به خدا راه مىيابند\r\n\r\n","description":"","footnote":"\r\n( 1 ) الدر المنثور ، ج 5 ، ص 140 .\r\n( 2 ) الدر المنثور ، ج 5 ، ص 141 .\r\n( 3 ) تفسير قمى ، ج 2 ، ص 147 .\r\n( 4 ) احتجاج ، جزء اول ، ص 377 .\r\n","page_name":" 141 ","page_number":141},
  {"content":"\r\n( منظور ائمه هدى هستند ) « 1 » .\r\nمؤلف : و نظير اين روايت را در كتاب توحيد به سند خود از حارث بن مغيره نصرى از امام صادق ( ع ) روايت كرده ، كه عبارتش چنين است : حارث گفت من از امام صادق ( ع ) از معناى آيه * ( « كُلُّ شَيْءٍ هالِكٌ إِلَّا وَجْهَه » ) * پرسيدم فرمود : يعنى هر چيزى هالك است مگر كسى كه راه حق را طى كند « 2 » .\r\nو در كتاب محاسن برقى نيز نظير آن آمده ، جز اينكه در آخرش دارد : مگر كسى كه راهى را بگيرد كه شما درآنيد « 3 » .\r\nو اين تشويش و اختلافى كه در روايات ديده مىشود از راه نقل به معنا در آنها راه يافته ، راويان فرمايش امام را با عبارت خودشان نقل كرده‌اند ، در نتيجه اين طور شده .\r\nحال اگر مراد از اينكه امام صادق ( ع ) فرمود : منظور از اين وجه آن وجه خداست كه خلق از آن وجه به خدا راه مىيابند ، مطلق هر چيزى باشد كه منسوب به خداست ، و از ناحيه خود خدا مىباشد ، در اين صورت روايت با همان معنايى كه ما براى آيه كرديم منطبق مىشود .\r\nو اگر مراد از وجه ، آن دينى باشد كه خلق از آن مسير متوجه خدا مىشوند ، در اين صورت مراد از هلاكت ، بطلان و بى تاثيرى خواهد بود ، و معناى روايت اين مىشود كه « لا إله الا اللَّه » هر دينى باطل است مگر دين حق او ، كه از آن مسير پرستيده مىشود ، كه آن دين حق است براى اينكه به زودى به دارنده اش سود مىرساند ، و دارنده اش پاداش داده مىشود ، و ما در تفسير آيه به اين دو معنا اشاره كرديم .\r\nو در تفسير قمى در ذيل جمله * ( « فَلا تَكُونَنَّ ظَهِيراً لِلْكافِرِينَ » ) * فرموده : خطاب به رسول خدا است ، ولى مردم منظورند ، و نيز در جمله * ( « وَلا تَدْعُ مَعَ اللَّه إِلهاً آخَرَ » ) * باز خطاب به رسول خدا ( ص ) است ، ولى مردم منظورند ، بعد مىگويد : اين قول امام صادق ( ع ) است كه فرموده خداى تعالى پيامبر خود را به طريقه « اياك اعنى و اسمعى يا جارة - به تو مىگويم ولى اى » جارة « تو بشنو » « 4 » مبعوث فرموده « 5 » .\r\n\r\n","description":"","footnote":"\r\n( 1 ) اصول كافى ، ج 1 ، ص 143 .\r\n( 2 ) توحيد صدوق ، ص 151 .\r\n( 3 ) محاسن برقى ، ج 1 ، ص 199 ، ( ط دار الكتاب اسلامى ) .\r\n( 4 ) جاره نام زن « اعشى » بوده و به مطلق زن نيز جاره گفته مىشده .\r\n( 5 ) تفسير قمى ، ج 2 ، ص 147 .\r\n","page_name":" 142 ","page_number":142},
  {"content":"\r\n( 29 ) سوره عنكبوت مكى است و شصت و شش آيه دارد ( 66 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nالم ( 1 ) أحَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ ( 2 ) وَلَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّه الَّذِينَ صَدَقُوا وَلَيَعْلَمَنَّ الْكاذِبِينَ ( 3 ) أَمْ حَسِبَ الَّذِينَ يَعْمَلُونَ السَّيِّئاتِ أَنْ يَسْبِقُونا ساءَ ما يَحْكُمُونَ ( 4 )\r\nمَنْ كانَ يَرْجُوا لِقاءَ اللَّه فَإِنَّ أَجَلَ اللَّه لآتٍ وَهُوَ السَّمِيعُ الْعَلِيمُ ( 5 ) وَمَنْ جاهَدَ فَإِنَّما يُجاهِدُ لِنَفْسِه إِنَّ اللَّه لَغَنِيٌّ عَنِ الْعالَمِينَ ( 6 ) وَالَّذِينَ آمَنُوا وَعَمِلُوا الصَّالِحاتِ لَنُكَفِّرَنَّ عَنْهُمْ سَيِّئاتِهِمْ وَلَنَجْزِيَنَّهُمْ أَحْسَنَ الَّذِي كانُوا يَعْمَلُونَ ( 7 ) وَوَصَّيْنَا الإِنْسانَ بِوالِدَيْه حُسْناً وَإِنْ جاهَداكَ لِتُشْرِكَ بِي ما لَيْسَ لَكَ بِه عِلْمٌ فَلا تُطِعْهُما إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ ( 8 ) وَالَّذِينَ آمَنُوا وَعَمِلُوا الصَّالِحاتِ لَنُدْخِلَنَّهُمْ فِي الصَّالِحِينَ ( 9 )\r\nوَ مِنَ النَّاسِ مَنْ يَقُولُ آمَنَّا بِاللَّه فَإِذا أُوذِيَ فِي اللَّه جَعَلَ فِتْنَةَ النَّاسِ كَعَذابِ اللَّه وَلَئِنْ جاءَ نَصْرٌ مِنْ رَبِّكَ لَيَقُولُنَّ إِنَّا كُنَّا مَعَكُمْ أوَ لَيْسَ اللَّه بِأَعْلَمَ بِما فِي صُدُورِ الْعالَمِينَ ( 10 ) وَلَيَعْلَمَنَّ اللَّه الَّذِينَ آمَنُوا وَلَيَعْلَمَنَّ الْمُنافِقِينَ ( 11 ) وَقالَ الَّذِينَ كَفَرُوا لِلَّذِينَ آمَنُوا اتَّبِعُوا سَبِيلَنا وَلْنَحْمِلْ خَطاياكُمْ وَما هُمْ بِحامِلِينَ مِنْ خَطاياهُمْ مِنْ شَيْءٍ إِنَّهُمْ لَكاذِبُونَ ( 12 ) وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ وَلَيُسْئَلُنَّ يَوْمَ الْقِيامَةِ عَمَّا كانُوا يَفْتَرُونَ ( 13 )\r\n","description":"","footnote":"","page_name":" 143 ","page_number":143},
  {"content":"\r\nترجمه آيات\r\nبه نام خداوند بخشنده مهربان\r\nالم ( 1 ) .\r\nآيا مردم گمان كرده‌اند به صرف اينكه بگويند ايمان آورده‌ايم رها مىشوند و آزمايش نمىشوند ؟ ! ( 2 ) .\r\nبا اينكه ما كسانى را كه قبل از ايشان بودند بيازموديم ، بايد خداوند راستگويان را معلوم كند و بايد حتما دروغگويان را مشخص سازد ( 3 ) .\r\nو يا آنها كه عمل زشت مىكنند پنداشته‌اند كه از ما پيشى مىگيرند چه بد حكمى است كه ايشان مىكنند ( 4 ) .\r\nكسى كه اميد ديدار خدا دارد بداند كه اجل خدا رسيدنى است و او شنوا و داناست ( 5 ) .\r\nو كسى كه جهاد كند به نفع خود جهاد كرده است كه خدا بى نياز از همه عالميان است ( 6 ) .\r\nو كسانى كه ايمان آوردند و عمل صالح كردند ما گناهان ايشان را از ايشان محو مىكنيم و به طور مسلم پاداش بهتر از آنچه مىكردند مىدهيم ( 7 ) .\r\nو ما به انسان در باره پدر و مادرش سفارش به احسان كرده‌ايم ( و در عين حال گفته‌ايم ) اگر به تو اصرار ورزيدند كه چيزى را كه بدان علم ندارى شريك من سازى اطاعتشان مكن ، برگشت شما فرزندان و پدر و مادرتان به سوى من است آن وقت به آنچه مىكرديد آگاهتان مىكنم ( 8 ) .\r\nو كسانى كه ايمان آورده و عمل صالح مىكنند ما به طور قطع آنها را در زمره صالحان در مىآوريم ( 9 ) .\r\nو بعضى از مردمند كه مىگويند به خدا ايمان آورديم ولى همين كه به خاطر خدا اذيت مىشوند شكنجه مردم را همسنگ عذاب خدا مىكنند و چون از طرف پروردگارت نصرتى برسد حتما مىگويند ما هم با شما بوديم آيا خدا داناتر نيست به آنچه در سينه عالميان پنهان است ( 10 ) .\r\nبايد خدا كسانى را كه ايمان آورده‌اند معين كند و كسانى را كه نفاق ورزيدند مشخص سازد ( 11 ) .\r\nو آنان كه كفر ورزيدند به كسانى كه ايمان آوردند گفتند بياييد راه ما را پيروى كنيد و اگر راه ما خطا بود خطاى شما به گردن ما ، با اينكه هيچ يك از خطاهاى خود را نمىتوانند حمل كنند و به يقين دروغ مىگويند ( 12 ) .\r\nو بايد كه بارهاى خود را با وزر بارهاى ديگران حمل كنند و روز قيامت به يقين از افتراهايى كه\r\n","description":"","footnote":"","page_name":" 144 ","page_number":144},
  {"content":"\r\nبسته‌اند بازخواست خواهند شد ( 13 ) .\r\n\r\nبيان آيات\r\n\r\nاز سياق آيات اين سوره و مخصوصا آيات اول سوره برمىآيد كه بعضى از كسانى كه در مكه و قبل از هجرت ، به رسول خدا ( ص ) ايمان آورده بودند ، از ترس فتنه اى كه از ناحيه مشركين تهديدشان مىكرد ، از ايمان خود برگشته بودند ، چون مشركين دست از سر مسلمانان برنمىداشتند ، و مرتب آنان را دعوت مىكردند به اينكه از ايمان به آن جناب برگردند ، و ضمانت مىدادند كه اگر برگرديد هر ضررى از اين بابت ديديد ما جبران مىكنيم ، هم چنان كه اگر برنگرديد بلا به سرتان مىآوريم ، و آن قدر شكنجه تان مىكنيم تا به كيش ما برگرديد .\r\nكه آيه * ( « وَقالَ الَّذِينَ كَفَرُوا لِلَّذِينَ آمَنُوا اتَّبِعُوا سَبِيلَنا وَلْنَحْمِلْ خَطاياكُمْ . . . » ) * و آيه شريفه * ( « وَمِنَ النَّاسِ مَنْ يَقُولُ آمَنَّا بِاللَّه فَإِذا أُوذِيَ فِي اللَّه جَعَلَ فِتْنَةَ النَّاسِ كَعَذابِ اللَّه . . . » ) * متضمن اين معانى است .\r\nو گويا از اين عده كه از ايمان خود رجوع كرده‌اند كسانى بوده‌اند كه رجوعشان به خاطر مجاهدت و تهديد و تشويق پدر و مادرشان بوده ، مانند بعضى از فرزندان مشركين كه از آيه شريفه * ( « وَوَصَّيْنَا الإِنْسانَ بِوالِدَيْه حُسْناً وَإِنْ جاهَداكَ لِتُشْرِكَ بِي ما لَيْسَ لَكَ بِه عِلْمٌ فَلا تُطِعْهُما . . . » ) * اين معنا استشمام مىشود ، و اين سوره در باره اين عده نازل شده است .\r\nپس غرض سوره به طورى كه از اول و آخرش و سياق جارى در سراسرش استفاده مىشود ، اين است كه : غرض خداى تعالى از ايمان مردم تنها اين نيست كه به زبان بگويند ايمان آورديم ، بلكه غرض ، حقيقت ايمان است ، كه تندباد فتنه ها آن را تكان نمىدهد ، و دگرگونى حوادث ، دگرگونش نمىسازد ، بلكه هر چه فتنه ها بيشتر فشار بياورد ، پا بر جا و ريشه دارتر مىگردد .\r\nپس غرض سوره اعلام اين معنا است كه مردم خيال نكنند به صرف اينكه بگويند ايمان آورديم دست از سرشان برمىدارند ، و در بوته آزمايش قرار نمىگيرند ، نه ، بلكه حتما امتحان مىشوند ، تا آنچه در دل نهان دارند ظاهر شود و معلوم شود ايمان است يا كفر ، « * ( فَلَيَعْلَمَنَّ اللَّه الَّذِينَ صَدَقُوا وَلَيَعْلَمَنَّ الْكاذِبِينَ ) * - پس خدا حتما بايد معلوم كند آن كسانى را كه در دعوى ايمان راست مىگويند ، و آنهايى كه در اين دعوى دروغگويند » .\r\n","description":"","footnote":"","page_name":" 145 ","page_number":145},
  {"content":"\r\nپس فتنه و محنت يكى از سنتهاى الهى است كه به هيچ وجه و در باره هيچ كس از آن گذشت نمىشود ، همانطور كه در امتهاى گذشته از قبيل قوم نوح ، عاد ، ثمود ، قوم ابراهيم ، لوط ، شعيب و موسى جريان يافت ، و جمعى استقامت ورزيده و جمعى ديگر هلاك شدند و در امتهاى حاضر و آينده نيز جريان خواهد داشت ، و خدا به كسى ظلم نكرده ، و نمىكند ، اين خود امتها و اشخاصند كه به خود ظلم مىكنند .\r\nپس كسى كه مىگويد من به خدا ايمان آوردم بايد در برابر ايمانش صبر كند ، و خداى يگانه را بپرستد و چون قيام به وظايف دينى برايش دشوار و يا غير ممكن شد بايد به ديارى ديگر مهاجرت كند ، ديارى و سرزمينى كه در آنجا بتواند به وظيفه هاى خود عمل كند ، چون ، زمين خدا وسيع است .\r\nو هرگز نبايد به خاطر ترس از گرسنگى و ساير امور زندگى از مهاجرت چشم بپوشد ، براى اينكه رزق بندگان به عهده خدا است ، « وَكَأَيِّنْ مِنْ دَابَّةٍ لا تَحْمِلُ رِزْقَهَا اللَّه يَرْزُقُها وَإِيَّاكُمْ - و چه بسيار جنبده كه خودش متحمل رزقش نيست بلكه خدا است كه رزق آنها و رزق شما را مىدهد » .\r\nو اما مشركين كه مؤمنين را آزار مىكردند با اينكه مؤمنين به غير از اينكه مىگفتند :\r\nپروردگار ما اللَّه است ، هيچ جرمى مرتكب نشده بودند ، آنها هم بايد بدانند كه با اين رفتار خود خدا را عاجز نمىكنند ، و به ستوه نمىآورند ، و نمىتوانند خواست خود را عليه خواست خدا به كرسى بنشانند ، بلكه خود اين آزارشان هم كه گفتيم فتنه و آزمايش مؤمنين است ، فتنه و آزمايش خودشان نيز هست ، و چنان نيست كه از علم و تقدير الهى خارج باشد ، بلكه اين خدا است كه آنان را در چنين بوته اى از آزمايش قرار داده ، و دارد عليه آنان ضبط مىكند ، تا اگر خواست در همين دنيا به و بال آن گرفتارشان كند ، و اگر خواست اين عذاب را تاخير انداخته در روزى كه به سوى او برمىگردند ، و ديگر راه گريزى ندارند ، عذاب كند .\r\nو اما آن چه به عنوان حجت و دليل براى خود درست كرده و دل بدان خوش كرده‌اند ، سخن باطل و دليل مردودى است كه هيچ جا به دردشان نمىخورد ، و حجت عليه آنان تمام است .\r\nاين حاصل و خلاصه اى از غرض سوره مورد بحث است ، و مقتضاى اين زمينه اين است كه سوره در مكه نازل شده باشد ، و اينكه بعضى گفته‌اند : مدنى است كه يا همه اش و يا بيشترش و يا قسمتى از آن در مدينه نازل شده - اقوالشان در بحث روايتى آينده از نظر خواننده خواهد گذشت - صحيح نيست ، چون مضامين آيات آن جز با روزگار عسرت و شدت قبل از\r\n","description":"","footnote":"","page_name":" 146 ","page_number":146},
  {"content":"\r\nهجرت وفق نمىدهد .\r\n\r\n\r\n* ( « الم أحَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ » ) * كلمه « حسب » از ماده حسبان است كه معناى پندار را مىدهد و جمله « ان يتركوا » قائم مقام دو مفعول آن است ، ( چون اين ماده هميشه دو مفعول مىگيرد ، هم چنان كه در فارسى هم مىگوييم : من فلانى را پسر فلانى پنداشتم ) ، و جمله « ان يقولوا » با تقدير باء سببيت ( بان يقولوا ) مىباشد و كلمه « فتنه » به معناى آزمايش است ، و چه بسا بر معناى مصيبت و عذاب اطلاق شود ، كه معناى اول با سياق سازگارتر است ، و استفهام در آيه استفهام انكارى است .\r\nو معناى آن اين است كه : آيا مردم گمان كرده‌اند كه به صرف اينكه بگويند ايمان آورديم متعرضشان نمىشوند ، و با بلاها و مصيبتها آزمايش نمىگردند ، آزمايشى كه با آن آنچه در نهان دارند از صدق و كذب آشكار شود ؟\r\nبعضى از مفسرين در معناى آن گفته‌اند : « و آيا مردم گمان كرده‌اند كه به هيچ بليه اى مبتلا نمىشوند چون كه گفته‌اند ايمان آورديم و خلاصه بلا و مصيبت مخصوص كفار است اما مؤمنين به خاطر آن كرامت و احترامى كه نزد خدا دارند دچار هيچ مصيبتى نمىشوند ؟ » .\r\nو ليكن اين معنا از نظر سياق آيات معناى بعيدى است .\r\n* ( « وَلَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّه الَّذِينَ صَدَقُوا وَلَيَعْلَمَنَّ الْكاذِبِينَ » ) * لام در دو كلمه « فليعلمن » و « و ليعلمن » لام سوگند است ، و جمله * ( « وَلَقَدْ فَتَنَّا الَّذِينَ مِنْ قَبْلِهِمْ » ) * حال از كلمه « ناس » در آيه قبلى است ، و يا حال از ضمير جمعى است كه در كلمه « يفتنون » است .\r\nبنا بر احتمال اول ، انكار و توبيخ متوجه به ظن و پندار ايشان است ، كه گمان كرده بودند آزمايش نمىشوند ، با اينكه سنت الهى بر آزمايش و امتحان خلق جريان دارد ، و بنا بر احتمال دوم اين سرزنش و توبيخ متوجه به اين پندارشان است كه سنت الهى در باره اقوام مختلف است ، چون كه قومى را آزمايش مىكند ، و قومى ديگر را آزمايش نمىكند ، و بعيد نيست احتمال اول با سياق موافقتر باشد .\r\nپس ظاهر اين است كه : مراد از جمله * ( « وَلَقَدْ فَتَنَّا الَّذِينَ مِنْ قَبْلِهِمْ » ) * ، اين است كه فتنه و امتحان سنت جارى ما است كه در امتهاى قبل از ايشان نيز جارى كرديم ، و تو هرگز تبديل و دگرگونگى در سنت ما نخواهى يافت .\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nجمله * ( « فَلَيَعْلَمَنَّ اللَّه الَّذِينَ صَدَقُوا . . . » ) * ، تعليل مطلب قبل است ، و مراد از اينكه مىفرمايد : تا خداوند بداند كه چه كسانى راست مىگويند و چه كسانى دروغ گويند ، اين است كه : آثار صدق و كذب آنان به وسيله امتحان در مقام عمل ظاهر شود ، چون امتحان است كه باطن انسانها را ظاهر مىكند ، و لازمه اين ظهور اين است كه : آنهايى كه ايمان واقعى دارند ، ايمانشان پاىبرجاتر شود ، و آنها كه ايمانشان صرف ادعا است همان صرف ادعا هم باطل گردد .\r\nچون آن ثواب و سعادتى كه وعده داده‌اند بر ايمان ايشان مترتب شود ، بر ايمان واقعى و حقيقت ايمان مترتب مىشود ، ايمانى كه آثارش در هنگام شدايد و نيز آنجا كه پاى اطاعت خدا به ميان مىآيد ظاهر مىشود ، يعنى صاحب چنين ايمانى در شدايد صبر مىكند ، و نيز در برابر دستورات الهى صبر نموده آنها را انجام مىدهد ، و در برابر معصيتها صبر نموده و از آنها چشم مىپوشد ، چنين ايمانى آن سعادت و آن ثوابها را در پى دارد ، نه ايمان ادعايى .\r\nپس معلوم شد كه مراد از دانستن خدا ، ظاهر شدن نشانيهاى ايمان واقعى و ادعايى است ، ممكن هم هست مراد از دانستن خدا ، علم فعلى خدا باشد ، كه همان نفس امر خارجى است ، چون كه اعمال و امورى كه از ما سرمىزند عينا يكى از مراتب علم خدا هستند ، و گر نه علم ذاتى او احتياجى به امتحان ندارد . ( پس معناى آيه اين مىشود كه خدا سنت امتحان را در همه اقوام و هميشه جارى مىكند ، تا علم فعلى او يعنى راستها و دروغها ظهور پيدا كند ) .\r\nو بنا بر اين معناى آيه مورد بحث اين مىشود كه : آيا مردم پنداشته‌اند كه رها مىشوند ، و در بوته آزمايش قرار نمىگيرند ، و هر ادعايى بكنند از ايشان پذيرفته مىشود ؟ در حالى كه چنين نيست ، يكى از سنتهاى ما امتحان است كه در امم قبل از ايشان نيز جريان داشت ، در اين امت نيز بايد جريان يابد ، تا راستگويان از دروغگويان متمايز و جدا شوند ، يعنى آثار راستگويى آنان و دروغگويى اينان ظاهر شود ، و در نتيجه ايمان راستگويان پا بر جاتر شده ، و ادعاى صورى و دروغى اينان نيز از دلهايشان بيرون شود .\r\nحال ببينيم چرا تا كلمه * ( « فَلَيَعْلَمَنَّ اللَّه » ) * همه جا مىفرمود : ما چنين و چنان كرده و مىكنيم ، و چون به اين كلمه رسيد فرمود : تا خدا بداند ، با اينكه جا داشت بفرمايد : تا ما بدانيم ، نكته اين التفات چيست ؟\r\nبعضى « 1 » از مفسرين گفته‌اند : « براى اين است كه آيه شريفه در مقام تهديد\r\n\r\n","description":"","footnote":"\r\n( 1 ) روح المعانى ، ج 20 ، ص 135 .\r\n","page_name":" 148 ","page_number":148},
  {"content":"\r\nدروغگويان است ، و آوردن اسم جلاله ( اللَّه ) در مهابت و هولانگيزى مؤثرتر است » . ولى ظاهرا اين التفات در امثال اين مقام براى افاده تعليل است ، و مىخواهد علت حكم را برساند ، و بفرمايد دعوت به ايمان و هدايت به سوى آن و ثواب يافتن از آن از آنجايى كه مربوط به كسى است كه نامش « اللَّه » است يعنى همه عالم ابتداى خلقتش از اوست ، و قوام ذاتش به اوست ، و به سوى او هم بازگشت مىكند ، پس لازم و واجب است كه حقيقت ايمان از ايمان ادعايى متمايز شود و مساله از حال ابهام درآمده و صريح بيان شود ، و به همين جهت از تعبير مثل « فلنعلمن » به تعبير * ( « فَلَيَعْلَمَنَّ اللَّه » ) * عدول كرد .\r\n\r\n\r\n* ( « أَمْ حَسِبَ الَّذِينَ يَعْمَلُونَ السَّيِّئاتِ أَنْ يَسْبِقُونا ساءَ ما يَحْكُمُونَ » ) * كلمه « ام » منقطعه است ( كه در اصطلاح نحو به معناى بلكه است ) . و مراد از جمله * ( « الَّذِينَ يَعْمَلُونَ السَّيِّئاتِ ) * - كسانى كه گناه مىكنند » مشركين است ، كه مؤمنين را مىآزردند ، و آنان را از راه خدا جلوگيرى مىكردند ، هم چنان كه مراد از كلمه « ناس » در جمله * ( « أحَسِبَ النَّاسُ » ) * كسانى هستند كه گفته بودند : « آمنا » ولى در معرض برگشتن از ايمان بودند ، چون از فتنه و شكنجه مشركين مىترسيدند .\r\nو مراد از جمله * ( « أَنْ يَسْبِقُونا » ) * - به طورى كه از سياق برمىآيد - غلبه و به ستوه آوردن خدا با فتنه مؤمنين ، و بازدارى ايشان از راه خدا است .\r\nو جمله * ( « ساءَ ما يَحْكُمُونَ » ) * تخطئه ايشان است ، كه گمان كرده بودند مىتوانند بر خدا غلبه كنند ، و با فكر و خدعه خود و بازدارى مؤمنين از راه خدا ، و شكنجه دادن ايشان ، از او سبقت بگيرند ، و حال آنكه همين پندار غلط مكرى است كه خدا به ايشان كرده ، و ايشان را از اينكه به راه او كه راه راست است درآيند جلوگيرى نموده و نمىگذارد به سعادت خود برسند « وَلا يَحِيقُ الْمَكْرُ السَّيِّئُ إِلَّا بِأَهْلِه » .\r\nبعضى « 1 » از مفسرين گفته‌اند : « مفاد آيه توبيخ عاصيان از مؤمنين است ، هم چنان كه مراد از جمله قبلى هم كه مىفرمود : * ( « الَّذِينَ يَعْمَلُونَ السَّيِّئاتِ » ) * همين مؤمنين است ، و مراد از « سيئات » گناهانى است كه مرتكب مىشوند ، نه شرك » ولى خواننده خوب مىداند كه سياق با اين احتمال مساعدت ندارد .\r\nبعضى « 2 » ديگر گفته‌اند : مراد از عمل به سيئات اعم از شرك و ارتكاب ساير گناهان است ، و آيه شريفه عام است و جهت ندارد ما آن را مخصوص شرك و يا ساير گناهان بگيريم .\r\n\r\n","description":"","footnote":"\r\n( 1 ) روح المعانى ، ج 20 ، ص 136 .\r\n( 2 ) مجموعة من التفاسير ، ج 5 ، ص 4 .\r\n","page_name":" 149 ","page_number":149},
  {"content":"\r\nولى اين درست نيست ، چون اعتبار آيه از حيث اينكه در سياق خاصى قرار گرفته يك مطلب است ، و اعتبار آن از نظر خود الفاظش مطلبى ديگر است ، و آنچه كه اعتبار اولى اقتضاء مىكند و از نظر غرض سوره هم اهميت دارد همان است كه ما گفتيم ، و اما به اعتبار دوم اقتضايش عموميت است ، و هيچ حرفى در آن نيست .\r\n\r\n\r\n* ( « مَنْ كانَ يَرْجُوا لِقاءَ اللَّه فَإِنَّ أَجَلَ اللَّه لآتٍ وَهُوَ السَّمِيعُ الْعَلِيمُ ) * . . . * ( كانُوا يَعْمَلُونَ » ) * بعد از آنكه خداى سبحان مردم را سرزنش كرد بر اينكه در امر ايمان به خدا سهلانگارند ، و به خاطر بلا و اذيت مشركين از ايمان برمىگردند و مشركين را سرزنش كرد به اينكه هم چنان مؤمنين را آزار مىدهند ، و از راه خدا بازمىدارند ، تا به اين وسيله به خيال خود نور خدا را خاموش كنند ، و خدا را بستوه آورند ، و جلو خواست او را بگيرند ، و نيز بعد از آنكه هر دو طايفه را در پندارشان تخطئه فرمود ، اينك در اين آيات لحن كلام را برگردانيده ، حق مطلب را بيان مىكند ، آن حقى كه به هيچ وجه نمىشود از آن به سوى چيز ديگرى عدول نمود ، و آن واجبى كه به هيچ وجه نمىشود از آن شانه خالى كرد .\r\nدر اين آيات سه گانه بيان مىكند كه هر كس به خدا ايمان آورد به اين اميد كه به سوى او بازگردد ، و به ديدار او نائل شود ، بايد بداند كه روز ديدار او خواهد رسيد و نيز بايد بداند كه خدا گفته هايش را مىشنود ، و به احوال و اعمالش دانا است ، پس بايد حواس خود را جمع كند ، و احتياط را از دست ندهد ، و حقيقتا ايمان آورد ، ايمانى كه هيچ فتنه و بلايى او را از آن برنگرداند ، و هيچ آزارى از ناحيه دشمنان خدا آن را سست نكند ، و بايد كه در راه خدا حقيقتا جهاد كند ، و باز بايد بداند كه آن كسى كه از جهاد وى بهره مند مىشود خود اوست ، و خدا هيچ احتياجى به او ندارد ، نه به ايمانش ، و نه به جهادش ، نه به خود او ، و نه به احدى از عالميان .\r\nو باز بايد بداند كه اگر ايمان بياورد و عمل صالح كند به زودى خدا گناهانش را مىآمرزد و به اعمال خويش پاداش مىدهد ، و اين دو علم اخير علم اول را تاكيد نموده ، و مستوجب ملازمه او با وجوب ايمان و صبر در برابر فتنه ها در راه خدا مىشوند .\r\nپس جمله * ( « مَنْ كانَ يَرْجُوا لِقاءَ اللَّه » ) * ابتداى برگشتن از لحن كلام سابق به بيان حال كسى است كه مىگويد : ايمان آوردم ، و مىفهماند چنين كسى حتى اگر مختصرى هم راست بگويد ايمان مىآورد چون كه اميد دارد روزى به سوى خدا بازگردد ، و آن روز قيامت است ، زيرا اگر قيامتى در كار نبود دين و ايمان به كلى لغو و بيهوده مىشد . پس مراد از جمله\r\n","description":"","footnote":"","page_name":" 150 ","page_number":150},
  {"content":"\r\nمورد بحث اين است كه : هر كس به خدا ايمان بياورد ، و يا هر كس كه به زبان بگويد : من ايمان آوردم ، اميد لقاى خدا را دارد ، و اگر به جاى اين فرموده : « هر كس اميد لقاى خدا را دارد » از باب به كار بردن سبب در جاى مسبب است .\r\nو مراد از * ( « لِقاءَ اللَّه » ) * قرار گرفتن بنده است در موقعى كه ديگر بين او و بين پروردگارش حجابى نباشد ، هم چنان كه روز قيامت نيز اين چنين است ، چون روز قيامت روز ظهور حقايق است ، كه قرآن كريم در باره اش فرمود : « وَيَعْلَمُونَ أَنَّ اللَّه هُوَ الْحَقُّ الْمُبِينُ - آن روز يقين مىكنند كه خدا حق آشكار است » .\r\nبعضى « 1 » از مفسرين در معناى « لقاى خدا » گفته‌اند : « مراد از آن ، بعث است » بعضى « 2 » ديگر گفته‌اند : « مراد از آن رسيدن به عاقبت زندگى ، و ديدار ملك الموت ، و حساب و جزاء است » بعضى « 3 » ديگر گفتند : « مراد ، ملاقات جزاى خدا ، يعنى ثواب و يا عقاب اوست » بعضى « 4 » ديگر گفته‌اند : « مراد ملاقات حكم او در روز قيامت است » . بنا بر بعضى از اين وجوه كلمه « رجاء » به معناى ترس است .\r\nو اين وجوه خرافه گويى و دور از ظاهر كلام است ، كه هيچ احتياجى به ارتكاب آنها نيست ، مگر آنكه بگوييم خواسته‌اند * ( « لِقاءَ اللَّه » ) * را به لازمه معنايش تفسير كنند . ( پس معناى صحيح همان است كه گفتيم لقاى هر چيز علم يافتن به وجود او است ، و روز قيامت مردم به حقانيت خدا علم پيدا مىكنند ، و لقاى علمى برايشان حاصل مىشود ) .\r\n* ( « فَإِنَّ أَجَلَ اللَّه لآتٍ » ) * - كلمه « أجل » به معناى غايت و نهايتى است كه زمان دين و يا هر چيز ديگرى بدان منتهى مىگردد ، گاهى هم اطلاق مىشود به مجموع زمان دين ، نه آخر آن ، ولى استعمالش غالبا در همان معناى اول است .\r\nو * ( « أَجَلَ اللَّه » ) * عبارت است از آن غايتى كه خدا براى لقاى خود معين كرده . و آن آمدنى است ، و هيچ شكى در آن نيست ، و در اين جمله خداى تعالى مطلب را در نهايت درجه تاكيد فرموده ، و لازمه حتمى بودن اين اجل يعنى روز قيامت اين است كه بنده خدا در باره آن مسامحه روا ندارد ، و آن را سبك نشمارد ، و در ايمان حقيقى به خدا و صبر در برابر آن ، و تحمل فتنه هايى كه به خاطر آن رو مىآورد كوتاهى ننموده و از دين خدا و ايمان به او برنگردد .\r\nخداى تعالى با جمله * ( « وَهُوَ السَّمِيعُ الْعَلِيمُ » ) * بر اين تاكيد افزوده ، چون وقتى خداى\r\n\r\n","description":"","footnote":"\r\n( 1 و 2 و 3 و 4 ) روح المعانى ، ج 20 ، ص 137 .\r\n","page_name":" 151 ","page_number":151},
  {"content":"\r\nسبحان سميع و شنواى گفتارها و داناى به احوال باشد ، ديگر به هيچ وجه صحيح نيست كسى بگويد : ايمان آوردم ، آن وقت در برابر فتنه ها از ايمان خود برگردد ، بلكه جا دارد كه ايمانش از باطن دلش به زبان جارى شود ، و در نتيجه در مقابل فتنه ها هر قدر هم كه سنگين باشد صبر كند .\r\nاز اين جا اين مطلب روشن مىشود كه جمله * ( « فَإِنَّ أَجَلَ اللَّه لآتٍ » ) * از قبيل به كار بردن سبب در جاى مسبب است ، هم چنان كه اين كار را در صدر آيه كرد ، و اصل اين است كه بفرمايد : هر كس گفت ايمان آوردم ، بايد آن را به طور مستقيم و از صميم قلب بگويد ، در حالى كه بر ايمانش صابر باشد و در راه پروردگارش مجاهدت نمايد .\r\n* ( « وَمَنْ جاهَدَ فَإِنَّما يُجاهِدُ لِنَفْسِه إِنَّ اللَّه لَغَنِيٌّ عَنِ الْعالَمِينَ » ) * - مجاهده و جهاد مبالغه در جهدند ، و جهد به معناى به كار بستن طاقت و قدرت است ، پس مجاهده و جهاد ، يعنى به كار بستن نهايت درجه قدرت و طاقت ، جمله مورد بحث مردم را به اين نكته متنبه مىكند ، كه مجاهده آنان در راه خدا ، يعنى دست برنداشتن از ايمان ، و صبر در برابر شدايد ، و ناملايمات ، چيزى نيست كه نفع آن عايد خداى سبحان شود ، تا آنكه مردم در باره آن سهلانگارى نموده بگويند شد ، شد . نشد ، نشد . بلكه نفعش عايد خودشان مىشود ، چون خداى تعالى از همه عالميان بى نياز است ، پس مردم بايد به خاطر سعادت خودشان ايمان خود را محكم نگاه دارند ، و به خاطر ناملايمات از آن صرفنظر نكنند .\r\nپس جمله مورد بحث حجتى را كه در آيه قبلى بود تاكيد مىكند . و جمله « فَإِنَّ اللَّه غَنِيٌّ عَنِ الْعالَمِينَ » تعليل براى ما قبلش مىباشد .\r\nدر اين آيه التفاتى به كار رفته ، چون سياق قبلى سياق تكلم با غير ( ما ) بود ، و سياق در اين آيه سياق غيبت است كه مىگويد : خدا چنين و چنان است ، و نفرموده : ما چنين و چنانيم ، و اين تغيير سياق همان نكته را مىرساند كه در آيه * ( « فَلَيَعْلَمَنَّ اللَّه الَّذِينَ صَدَقُوا » ) * مىرساند ، و توضيحش گذشت .\r\n* ( « وَالَّذِينَ آمَنُوا وَعَمِلُوا الصَّالِحاتِ لَنُكَفِّرَنَّ عَنْهُمْ سَيِّئاتِهِمْ وَلَنَجْزِيَنَّهُمْ أَحْسَنَ الَّذِي كانُوا يَعْمَلُونَ » ) * - اين آيه عاقبت ايمان واقعى آنان را كه توأم با جهاد است شرح داده و آن نكته را روشن مىسازد كه فرموده بود نفع ايمان عايد صاحبش مىشود ، نه عايد خدا ، و بيان مىكند كه ايمان واقعى و لوازم آن خود عطيه اى است از خدا ، و فضلى است از او .\r\nو بنا بر اين آيه شريفه خالى از اين دلالت نيست كه جهاد در راه خدا همان ايمان و عمل صالح است ، چون در حقيقت همان آيه را به اين لحن آورده ، آنجا مىفرمود : هر كس\r\n","description":"","footnote":"","page_name":" 152 ","page_number":152},
  {"content":"\r\nجهاد كند براى خود كرده ، اينجا مىفرمايد : هر كس ايمان آورد و عمل صالح كند چنين و چنان مىشود ، پس معلوم شد ايمان و عمل صالح همان جهاد است .\r\nو اما « تكفير السيئات » معنايش عفو از گناهان است ، و اصل در معناى تكفير ، پوشاندن است . بعضى « 1 » گفته‌اند : « تكفير السيئات » ، تبديل كفر سابق است به ايمان ، و تبديل معصيتهاى قبلى است به اطاعت . و ليكن اين معنا صحيح نيست .\r\nو اما اينكه فرمود : « ايشان را به بهترين آنچه عمل كرده‌اند جزاء مىدهد » معنايش اين است كه : آن قدر درجه ايشان را بالا مىبرد كه مناسب بهترين اعمال ايشان باشد و يا اين است كه : در هنگام حساب در اعمالى كه كرده‌اند خرده گيرى ننموده ، جهات نقص و عيبى كه در آنها است به حساب نياورند ، در نتيجه با همه آنها معامله بهترين عمل از نوع خودش را بكنند ، مثلا نمازشان را به جاى بهترين نماز بپذيرند ، هر چند كه مشتمل بر جهات نقص و بديهايى باشد ، و همچنين هر عمل ديگر .\r\n\r\n\r\n* ( « وَوَصَّيْنَا الإِنْسانَ بِوالِدَيْه حُسْناً وَإِنْ جاهَداكَ لِتُشْرِكَ بِي ما لَيْسَ لَكَ بِه عِلْمٌ فَلا تُطِعْهُما » ) * كلمه « وصينا » از مصدر توصيه است كه به معناى عهد سپردن است ، ولى در اينجا منظور از آن امر است . و كلمه « حسنا » مصدر است ، كه در اينجا معناى وصفى را مىدهد ، و خود به جاى مفعول مطلقى نشسته ، كه در تقدير است ، و تقدير كلام : « و وصينا الانسان بوالديه توصية حسنة » ، و يا « توصية ذات حسن » مىباشد ، يعنى ما دستور داديم به اينكه به پدر و مادر احسان شود .\r\nنظير اين تعبير در آيه « وَقُولُوا لِلنَّاسِ حُسْناً » آمده كه تقدير آن « قولوا للناس قولا حسنا » و يا « قولا ذات حسن » است ، يعنى به مردم گفتارى نيك بگوييد و يا گفتارى داراى صفت نيكى بگوييد .\r\nبعيد هم نيست كه اگر به جاى صفت مصدر را آورده ، براى اين بوده باشد ، كه مبالغه را برساند ، هم چنان كه به مردى كه بى نهايت عادل است مىگوييم : فلانى عدل است ، البته تعبير مورد بحث به توجيهاتى ديگر توجيه شده است .\r\n* ( « وَإِنْ جاهَداكَ لِتُشْرِكَ بِي . . . » ) * - اين جمله تتمه همان توصيه است ، كه آن را به انسان خطاب كرده ، و انسان را نهى كرده از اينكه پدر و مادر را در شرك اطاعت كند ، چون\r\n\r\n","description":"","footnote":"\r\n( 1 ) روح البيان ، ج 6 ، ص 448 .\r\n","page_name":" 153 ","page_number":153},
  {"content":"\r\nتوصيه قبلى در معناى امر است و ممكن است كسى خيال كند اينكه دستور داده‌اند پدر و مادر را اطاعت كنند ، اين اطاعت در صورتى هم كه پدر و مادر فرزند را دعوت به شرك كردند واجب است ، لذا دنبالش از اين گونه اطاعت نهى كرده ، و فرموده اگر اصرار كردند كه شرك بورزى اطاعتشان مكن .\r\nبا اينكه در سابق انسان غايب فرض شده بود ، و مىفرمود : ما به انسان چنين و چنان توصيه كرديم ، در جمله مورد بحث ناگهان انسان مورد خطاب قرار گرفته ، مىفرمايد : و اگر پدر و مادر تو اصرار كردند ، كه چه و چه اطاعتشان مكن و اين التفات بدين منظور به كار رفته كه با انسان صريحتر سخن را گفته باشد ، و ديگر نقطه ابهامى باقى نماند ، و باز به همين جهت فرمود : « * ( لِتُشْرِكَ بِي ) * - كه به من شرك بورزيد » و نفرمود : « لتشرك باللَّه » - دقت بفرماييد - .\r\nو برگشت معناى جمله به اين است كه : ما انسان را نهى كرديم از شرك هر چند كه شرك ورزيدنش اطاعت پدر و مادرش باشد ، و در اين دستور خود هيچ نقطه ابهامى باقى نگذاشتيم .\r\nو در اينكه فرمود : * ( « ما لَيْسَ لَكَ بِه عِلْمٌ » ) * اشاره است به علت نهى از اطاعت ، و حاصل آن اين است كه : اگر گفتيم پدر و مادر را در شرك به خدا اطاعت مكن ، براى اين است كه اگر پدر و مادرى فرزند خود را دعوت كنند به اينكه نسبت به خدا شرك بورزد ، در حقيقت دعوت كرده‌اند به جهل و نادانى و افتراء به خدا ، و خدا همواره از پيروى غير علم نهى كرده ، از آن جمله فرموده : « وَلا تَقْفُ ما لَيْسَ لَكَ بِه عِلْمٌ - چيزى را كه بدان علم ندارى پيروى مكن » « 1 » .\r\nو به همين مناسبت در ذيل جمله مورد بحث فرموده : * ( « إِلَيَّ مَرْجِعُكُمْ ، فَأُنَبِّئُكُمْ بِما كُنْتُمْ تَعْمَلُونَ » ) * يعنى به زودى به شما مىفهمانم كه اعمالتان كه يكى از آنها بتپرستى و شرك به خداى سبحان بود چه معنا داشت .\r\nو معناى آيه اين است كه : ما به انسانها در خصوص پدر و مادرشان عهد خوبى كرديم ، و دستورشان داديم كه به پدر و مادر احسان كنند ، و اگر كوشش كردند كه به من شرك بورزيد ، اطاعتشان مكنيد ، براى اينكه اين اطاعت پيروى چيزى است كه علمى بدان نداريد .\r\nدر اين آيه شريفه - همان طورى كه قبلا اشاره كرديم - توبيخ كنايه اى است به بعضى از كسانى كه ايمان به خدا آورده و سپس به اصرار پدر و مادر از ايمان خود برگشته‌اند .\r\n\r\n","description":"","footnote":"\r\n( 1 ) سوره اسرى ، آيه 38 .\r\n","page_name":" 154 ","page_number":154},
  {"content":"\r\n* ( « وَالَّذِينَ آمَنُوا وَعَمِلُوا الصَّالِحاتِ لَنُدْخِلَنَّهُمْ فِي الصَّالِحِينَ » ) * معناى آيه روشن است ، چيزى كه هست چون دنبال آيه قبلى ، و در سياق آن قرار گرفته ، بر اين معنا دلالت دارد كه مىخواهد به كسانى كه گرفتار پدر و مادر مشركند و آن پدر و مادر اصرار مىورزند كه ايشان را به سوى شرك بكشانند ، و ايشان زير بار نرفته ، به حكم اجبار ترك پدر و مادر را گفته‌اند ، تسليت گفته ، با وعده اى جميل دلخوش سازد .\r\nمىفرمايد : اگر پدر و مادر او را به سوى شرك خواندند ، و او به حكم خدا نافرمانيشان كرده ، و ناچار از ايشان كناره گيرى كرد ، و پدر و مادر را به خاطر خدا از دست داد ، مسئوليتى از اين بابت ندارد ، و ما در برابر پدر و مادرى كه از دست داده بهتر از آن دو به او مىدهيم ، و به پاداش ايمان و عمل صالحش او را در زمره صالحان در مىآوريم ، به همان صالحان كه نزد ما در بهشت متنعم هستند ، و اين معنا را آيه شريفه « يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَادْخُلِي جَنَّتِي » « 1 » نيز افاده مىكند .\r\nممكن است بعضى احتمال دهند كه منظور از جمله * ( « لَنُدْخِلَنَّهُمْ فِي الصَّالِحِينَ » ) * اين باشد كه در دنيا در جامعه صالح درآورد ، ولى اين احتمال از سياق آيات مورد بحث بعيد است .\r\n\r\n\r\n* ( « وَمِنَ النَّاسِ مَنْ يَقُولُ آمَنَّا بِاللَّه فَإِذا أُوذِيَ فِي اللَّه جَعَلَ فِتْنَةَ النَّاسِ كَعَذابِ اللَّه . . . » ) *\r\nافرادى كه ايمان عاريتى دارند ، از آنجايى كه ايمانشان مقيد به عافيت و سلامتى ، و تا حد ضرر و اذيت نديدن از آن است ، لذا قرآن كريم ايمانشان را به طور مطلق ايمان نخواند ، و نفرمود : « و من الناس من يؤمن باللَّه - بعضى از مردمند كه به خدا ايمان مىآورند » بلكه فرمود : بعضى از مردمند كه مىگويند ايمان آورديم .\r\nپس آيه مورد بحث به وجهى شبيه به آيه شريفه « وَمِنَ النَّاسِ مَنْ يَعْبُدُ اللَّه عَلى حَرْفٍ ، فَإِنْ أَصابَه خَيْرٌ اطْمَأَنَّ بِه ، وَإِنْ أَصابَتْه فِتْنَةٌ انْقَلَبَ عَلى وَجْهِه » « 2 » است .\r\n* ( « فَإِذا أُوذِيَ فِي اللَّه » ) * - يعنى و چون به جرم اينكه به خدا ايمان آورده اذيت ببيند ،\r\n\r\n","description":"","footnote":"\r\n( 1 ) هان اى نفس آرامش يافته ، به سوى پروردگارت بازگرد ، در حالى كه تو از او راضى ، و او از تو راضى باشد ، پس در جمع بندگانم درآى ، و در بهشتم جاىگير . سوره فجر ، آيه 27 - 30 .\r\n( 2 ) و بعضى از مردمند كه خدا را در يك فرض بندگى مىكنند ، و آن وقتى است كه از ايمان خود سود ببرند ، كه اگر سود بردند نسبت به ايمان خود علاقمند مىشوند و اما اگر فتنه اى ببينند ، آن چنان پشت مىكنند كه ديگر عقب سر خود را ننگرند . سوره حج ، آيه 11 .\r\n","page_name":" 155 ","page_number":155},
  {"content":"\r\nچون - به طورى كه گفته‌اند - « 1 » كلمه « فى » براى سببيت است ، و در همين كلمه عنايت لطيفى از نظر لفظ هست ، كه خداى تعالى را - يعنى ايمان به خدا را - ظرف براى اذيت دادن كفار و اذيت ديدن مؤمنين قرار داده ، تا بفهماند كه اين اذيت منتسب و مستند به خداى تعالى است ، آن طور كه مظروف منسوب به ظرف است ، و اين لطيفه هم با سببيت مىسازد ، و هم با غرضيت ، نظير اين تعبير در آيه « يا حَسْرَتى عَلى ما فَرَّطْتُ فِي جَنْبِ اللَّه » « 2 » و نيز در آيه « وَالَّذِينَ جاهَدُوا فِينا » « 3 » آمده است .\r\nبعضى « 4 » از مفسرين گفته‌اند : معناى « ايذاء » در خدا اين است كه : ايذاء را در راه خدا باشد گويا خواسته‌اند بگويند مضافى در كلام بوده و حذف شده ، و آن كلمه « سبيل » است .\r\nليكن بايد دانست كه عنايت كلامى مختلف است ، ايذاء در خدا جايى گفته مىشود كه علت آن ايذاء تنها و تنها ايمان به خدا باشد ، تا ديگر نگويند « ربنا اللَّه » ، و ايذاء در راه خدا در جايى گفته مىشود كه علت اذيت طى كردن راه دين باشد ، هم چنان كه همين عنايت در آيه « فَالَّذِينَ هاجَرُوا وَأُخْرِجُوا مِنْ دِيارِهِمْ وَأُوذُوا فِي سَبِيلِي » « 5 » به كار رفته است .\r\nشاهد بر اختلاف اين دو عنايت و اين دو اعتبار ، آيه آخر همين سوره است كه مىفرمايد : « وَالَّذِينَ جاهَدُوا فِينا لَنَهْدِيَنَّهُمْ سُبُلَنا » ، كه جهاد در راه خدا را ، طريقه پيدا كردن سبل خود خوانده ، و اگر هر دو به يك معنا بود ، ديگر اين آيه معناى صحيحى نداشت .\r\n* ( « جَعَلَ فِتْنَةَ النَّاسِ كَعَذابِ اللَّه » ) * - يعنى ايمان آن قدر در نظرش خوار شده كه حكم عقل را بر اينكه از آزار و اذيت بايد دورى جست ، در باره اذيت مردم و عذاب خدا به يك اندازه مىپندارد ، و به همين جهت وقتى ايمانش باعث آزار ديدنش شد ، با خود مىگويد :\r\nهيچ عقلى به من نگفته كه تو خودت را به خاطر ايمان به خدا به زحمت و عذاب بيفكنى ، آن گاه از ايمان چشم مىپوشد ، و به شرك مىگرايد ، تا مبادا مردم اذيتش كنند .\r\nو حال آنكه اين پندار بسيار غلط است ، براى اينكه عذاب و شكنجه اى كه كفار به او بدهند اندك و تمام شدنى است ، بالأخره روزى از شر آنان خلاص مىشود ، و لو اينكه زير\r\n\r\n","description":"","footnote":"\r\n( 1 ) روح المعانى ، ج 20 ، ص 139 .\r\n( 2 ) وا حسرتا بر آنچه من در جنب خدا از دست دادم . سوره زمر ، آيه 56 .\r\n( 3 ) كسانى كه در راه ما جهاد كنند . سوره عنكبوت ، آيه 69 .\r\n( 4 ) تفسير فخر رازى ، ج 25 ، ص 38 .\r\n( 5 ) و كسانى كه هجرت كردند ، و از خانه و زندگى بيرون شدند ، و در راه من شكنجه ديدند سوره آل عمران ، آيه 195 .\r\n","page_name":" 156 ","page_number":156},
  {"content":"\r\nشكنجه شان بميرد ، چون همين كه مرد ديگر شكنجه اى نمىبيند ، به خلاف عذاب خدا كه هم عظيم است ، و هم ابدى است ، و هلاكت دائمى در پى دارد .\r\n* ( « وَلَئِنْ جاءَ نَصْرٌ مِنْ رَبِّكَ لَيَقُولُنَّ إِنَّا كُنَّا مَعَكُمْ » ) * - يعنى اگر از ناحيه خدا راه نجاتى براى شما مؤمنين واقعى رسيد ، بعد از آن شدت و تنگى كه از كفار مىديدند ، مؤمنين قلابى به شما مىگويند : ما هم با شماييم ، يعنى ما هم از اين گشايش سهم مىبريم .\r\nكلمه « ليقولن » - با ضمه لام - صيغه جمع است ، و ضميرش به مؤمنين قلابى بر مىگردد ، كه در آيه به لفظ « من » از آنان تعبير شده ، خواهى گفت : در آيه ضمائرى ديگر به اين كلمه بر مىگردد ، كه همه مفرد است ، در جواب مىگوييم اين ضمير جمع به اعتبار معناى « من » ، و ساير ضمائر كه مفردند به اعتبار لفظ آن به آن بر مىگردد .\r\n* ( « أوَ لَيْسَ اللَّه بِأَعْلَمَ بِما فِي صُدُورِ الْعالَمِينَ » ) * - استفهام در اين جمله انكارى است ، كه دعوى آنان را رد مىكند ، به اينكه شما گمان كرده‌ايد به صرف ادعاى ايمان ، خدا را فريب مىدهيد ؟ نه ، خدا به آنچه كه در دلهاى مردم است آگاه است ، و مىداند كه دلهاى شما ايمان ندارد .\r\nمراد از « عالمين » جماعتهايى از انسان ، و يا جماعتهايى از صاحبان عقل است ، چه انسان و چه جن ، و چه ملك . و اگر مراد از آن تمامى مخلوقات باشد چه ذوى العقول و چه آنان كه عقل ندارند ، آن وقت مراد از سينه ها باطنها خواهد بود ، ولى اين احتمال بعيد است .\r\n* ( « وَلَيَعْلَمَنَّ اللَّه الَّذِينَ آمَنُوا وَلَيَعْلَمَنَّ الْمُنافِقِينَ » ) * اين جمله تتمه كلامى است كه در آيه قبلى بود ، و حاصل معناى آن اين است كه :\r\nخدا با همه اين احوال به وسيله امتحان بين مؤمنين واقعى و منافقين جدايى خواهد انداخت ، و از يكديگر متمايزشان خواهد كرد .\r\n\r\n\r\nو در آيه شريفه اشاره است به اينكه طائفه اى كه مورد بحث در آيات سابق بودند همان منافقينند ، كه ايمان آوردنشان در واقع مقيد بود به اينكه دردسرى برايشان ايجاد نكند ، ولى در ظاهر وانمود مىكرد كه ما در هر حال ايمان داريم ، ولى سنت الهى بر امتحان اشخاص كار خود را كرده ، رسواشان ساخت ، چون هيچ چيز جلو اين سنت را نمىگيرد .\r\nبعضى از مفسرين به اين دو آيه كه گفتيم در باره منافقين است استدلال كرده‌اند به اينكه سوره مورد بحث يا خصوص اين چند آيه در مدينه نازل شده است ، چون آيات پيرامون\r\n\r\n","description":"","footnote":"\r\n( 1 ) روح المعانى ، ج 20 ، ص 140 .\r\n","page_name":" 157 ","page_number":157},
  {"content":"\r\nنفاق و منافقين بحث مىكند ، كه ظهور و پيدايش منافقين آغازش در مدينه و بعد از هجرت بود ، كه اسلام ، شوكت و نيرويى به خود گرفت ، و اما در مكه كه اسلام در شدت ضعف و ذلت بود ، و همواره به مؤمنين اهانت مىشد ، و در تنور فتنه ها و گرفتاريها مىسوختند ، در آن روز رسول خدا ( ص ) و جامعه اسلامى نيرويى نداشت ، مخصوصا در مقابل قريش عزتى و شوكتى نداشت ، تا كسى از ترس شوكتش تظاهر به اسلام كند ، و كفر باطنى خود را پنهان بدارد .\r\nعلاوه بر اين آيه شريفه * ( « وَلَئِنْ جاءَ نَصْرٌ مِنْ رَبِّكَ لَيَقُولُنَّ إِنَّا كُنَّا مَعَكُمْ » ) * ، از نصرت و فتح و غنيمت خبر مىدهد ، و معلوم است كه همه اينها در مدينه اتفاق افتاده ، نه در مكه .\r\nو نظير دو آيه مورد بحث آيه * ( « وَمَنْ جاهَدَ فَإِنَّما يُجاهِدُ لِنَفْسِه » ) * است كه گفتگو از جهاد مىكند ، و معلوم است كه جهاد و جنگ همه در مدينه ، و بعد از هجرت اتفاق افتاده است .\r\nو ليكن اين نظريه سخيف و باطل است ، و ادله اى كه آورده هيچ دلالت بر مدعايش ندارد ، اما داستان منافقين ، اتفاقا دليل بر اين است كه آيه شريفه در مكه نازل شده ، براى اينكه در آيه گفتگو از آزار و اذيت شده ، و در مدينه مسلمانان از كسى آزار و اذيت نديدند ، هر چه اذيت و شكنجه ديدند ، در مكه ديدند ، و اما آن ملاكى كه در آيه براى نفاق ذكر كرد ، كه منافقين مىگويند * ( « آمَنَّا بِاللَّه فَإِذا أُوذِيَ فِي اللَّه . . . » ) * ، يعنى مىگويند ايمان آورديم و بر اين دعوى ادامه مىدهند ، تا آنجا كه به خاطر ايمان به خدا اذيت شوند ، آن وقت از حرف خود بر مىگردند ، اين ملاك ، ملاكى است كه هم ممكن است در مكه تحقق پيدا كند و هم در مدينه .\r\nو اما داستان نصرت آنان نيز مستلزم فتح و غنيمت نيست ، بلكه مصاديق ديگرى نيز دارد ، كه خداوند با آن گشايشى به كار بندگانش بدهد ، علاوه بر اين آيه شريفه نمىخواهد بفرمايد كه نصرت خدا به ايشان رسيد ، بلكه مىفرمايد : اهل نفاق ما دام كه اذيتى نديده‌اند دم از اسلام مىزنند ، همين كه آزار ديدند به عقب برمىگردند ، و اگر نصرتى از خدا به مؤمنين برسد ، آنها نيز خود را جزو مسلمانان قلمداد كرده و براى اينكه از آن پيروزى سهمى ببرند مىگويند : ما هم مسلمانيم ، و با شماييم ، و اين عبارت در باره آزار ديدن دلالت بر وقوع آن دارد ، چون مىفرمايد : و همين كه اذيت ديدند ، ولى در باره نصرت اين دلالت را ندارد ، چون فرموده : و اگر نصرتى از خدا به مؤمنين برسد ، و معلوم است كه كلمه « اگر » تنها امكان تحقق را مىرساند ، نه وقوع آن را ، ساده تر بگوييم كلمه « اگر » تنها دلالت دارد كه چنين چيزى\r\n","description":"","footnote":"","page_name":" 158 ","page_number":158},
  {"content":"\r\nممكن است واقع شود ، و اما اينكه واقع هم شده ، دلالت ندارد .\r\nو اما اينكه استدلال كرده به جمله * ( « وَمَنْ جاهَدَ . . . » ) * ، اين نيز دلالت ندارد ، براى اينكه در سابق توضيح داديم كه مراد از اين جهاد ، جهاد با نفس است ، نه قتال با كفار ، پس حق مطلب اين است كه : آيات شريفه هيچ دلالتى ندارد بر اينكه سوره و يا بعضى از آن در مدينه نازل شده است .\r\n\r\n\r\n* ( « وَقالَ الَّذِينَ كَفَرُوا لِلَّذِينَ آمَنُوا اتَّبِعُوا سَبِيلَنا ، وَلْنَحْمِلْ خَطاياكُمْ وَما هُمْ بِحامِلِينَ مِنْ خَطاياهُمْ مِنْ شَيْءٍ إِنَّهُمْ لَكاذِبُونَ » ) * مراد از جمله آنان كه كافر شدند ، مشركين مكه است ، كه براى اولين بار نسبت به دعوت حقه اسلام اظهار كفر كردند ، و مراد از جمله كسانى كه ايمان آوردند ، مؤمنين به آن دعوت است ، كه براى اولين بار به آن دعوت ايمان آوردند ، و اينكه آن كفار به اين مؤمنين گفتند : اگر راه ما را پيروى كنيد خطاهايتان را گردن مىگيريم ، در حقيقت نوعى دلجويى از مؤمنين است ، خواسته‌اند بگويند اگر به شرك قبلى برگرديد ، و راه ما را كه همان شرك است پيروى كنيد ، بهر حال ضرر نمىبينيد ، براى اينكه اگر اين برگشتن خطا نباشد ، كه هيچ ، و اگر هم خطا و گناه باشد ، ما گناهتان را گردن مىگيريم ، و به همين جهت نگفتند : اگر خطا باشد گردن مىگيريم ، بلكه به طور مطلق گفتند ما خطاهاى شما را گردن مىگيريم .\r\nپس گويا گفته‌اند : به فرض كه پيرويتان از طريقه ما خطا باشد ، ما آن را از شما گردن مىگيريم ، و تمامى لوازمى هم كه بر آن خطا مترتب شود گردن مىگيريم ، و يا گفته‌اند ما از شما تمامى خطاها را كه از جمله آنها يكى همين خطاى برگشتن به شرك است گردن مىگيريم .\r\n* ( « وَما هُمْ بِحامِلِينَ مِنْ خَطاياهُمْ مِنْ شَيْءٍ » ) * - اين جمله رد كلام مشركين است ، كه گفتند ما حتما خطاهاى شما را گردن مىگيريم ، البته ردى است كه محفوف به حجت است ، چون اگر پيروى طريقه مشركين و برگشتن از ايمان به خدا به راستى خطا باشد اين خطا نزد خدا محفوظ خواهد بود ، و روزى به صاحبش برگشت خواهد كرد ، و انتقال اين خطا از عهده مرتكب آن به عهده ديگرى محتاج به اذن خدا است ، چون اوست كه در برابر خطا مؤاخذه و كيفر مىكند ، و خدا هم نه تنها چنين اجازه اى نداده ، بلكه صريحا فرموده : آنان نمىتوانند خطاهاى ايشان را گردن بگيرند ، و به طور عموم گردن گرفتن تمامى خطاهاى ايشان را از آنان نفى كرده ، نه يك خطاى معين .\r\nجمله * ( « إِنَّهُمْ لَكاذِبُونَ » ) * مشركين نامبرده را تكذيب مىكند ، چون سخن مشركين به طور\r\n","description":"","footnote":"","page_name":" 159 ","page_number":159},
  {"content":"\r\nضمنى دلالت داشت بر اينكه اگر حاضر شوند و خطاهاى مؤمنين را گردن بگيرند ، آن خطا ، به عهده آنان منتقل مىشود ، و خدا همچنين اجازه اى به ايشان مىدهد ، جمله مورد بحث مىفرمايد كه در اين دعوايشان دروغ مىگويند ، پس تكذيب جمله مورد بحث مربوط به دعوايى است كه از فحواى كلام آنان استفاده مىشد ، نه از خود كلامشان ، چون در كلامشان دروغى نمىگفتند .\r\n* ( « وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ ، وَلَيُسْئَلُنَّ يَوْمَ الْقِيامَةِ عَمَّا كانُوا يَفْتَرُونَ » ) * اين آيه تتمه كلام سابق است ، كه مشركين را رد مىكرد ، و جنبه استدراك دارد ، و معنايش اين است كه : كفار نمىتوانند عين خطاهاى مؤمنين را حمل كنند ، براى اينكه خطاى هر كسى به گردن خود اوست ، و ليكن خطاهاى خود را با مثل وزر و و بال مؤمنينى كه به دست آنان كافر شده‌اند ، حمل مىكنند بدون اينكه چيزى از و بال خود آن شخص از ايمان برگشته ، كم شود ، اما از و بال آنان كم نمىشود ؟ براى اينكه به اختيار خود دست از اسلام برداشتند ، و اما مشركين كه مثل خطاهاى آنان را با خطاهاى خود حمل مىكنند ، براى اينكه باعث گمراهى آنان شدند ، پس دو عذاب خواهند ديد يكى براى ضلالتشان و يك عذاب ديگر براى اضلالشان .\r\nپس مىتوان گفت آيه مورد بحث در معناى آيه « لِيَحْمِلُوا أَوْزارَهُمْ كامِلَةً يَوْمَ الْقِيامَةِ وَمِنْ أَوْزارِ الَّذِينَ يُضِلُّونَهُمْ بِغَيْرِ عِلْمٍ » « 1 » ، مىباشد .\r\n* ( « وَلَيُسْئَلُنَّ يَوْمَ الْقِيامَةِ عَمَّا كانُوا يَفْتَرُونَ » ) * - اين جمله مىفهماند كه شرك مشركين افتراء بر خداى سبحان است ، و همچنين اين ادعايشان كه ما مىتوانيم به آنچه وعده داديم كه خطاياى شما را حمل كنيم وفا كنيم ، و خدا چنين اجازه اى به ما داده .\r\n\r\nبحث روايتى\r\n\r\nدر الدر المنثور است كه ابن ضريس ، و نحاس ، و ابن مردويه ، و بيهقى در دلائل ، از ابن عباس ، و نيز ابن مردويه ، از عبد اللَّه بن زبير ، روايت كرده كه گفت : سوره عنكبوت در مكه نازل شد « 2 » .\r\n\r\n","description":"","footnote":"\r\n( 1 ) تا آنكه در قيامت بدوش كشند همه وزر خود را ، و مقدارى از وزر كسانى را كه بدون علم و دليل گمراه كردند . سوره نحل ، آيه 25 .\r\n( 2 ) الدر المنثور ، ج 5 ، ص 140 .\r\n","page_name":" 160 ","page_number":160},
  {"content":"\r\nمؤلف : در روح المعانى از بحر از ابن عباس روايت آورده كه گفت اين سوره مدنى است « 1 » .\r\nو در مجمع البيان است كه بعضى گفته‌اند : آيه * ( « أحَسِبَ النَّاسُ أَنْ يُتْرَكُوا » ) * در باره عمار بن ياسر نازل شده ، كه در راه خدا شكنجه مىديد ، - نقل از ابن جريح - « 2 » و در الدر المنثور است كه عبد بن حميد ، ابن جرير ، ابن منذر ، و ابن ابى حاتم ، از شعبى روايت كرده كه در ذيل آيه * ( « الم أحَسِبَ النَّاسُ أَنْ يُتْرَكُوا » ) * گفته : اين سوره در باره مردمى از مكه نازل شد كه اقرار به اسلام آورده بودند ، و اصحاب رسول خدا ( ص ) از مدينه به ايشان نامه نوشتند كه آيه اى در باب هجرت نازل شده كه به حكم آن هيچ اقرار و اسلامى از شما پذيرفته نمىشود مگر وقتى كه هجرت هم بكنيد ، - بعد مىگويد - پس آن عده با عمد و اختيار خود به مدينه آمدند ، ولى مشركين از دنبال تعقيبشان كرده به مكه برگرداندند . پس اين آيه در باره ايشان نازل شد ، و اصحاب نامه اى به ايشان نوشتند كه چنين آيه اى نازل شده ، مسلمانان مكه خود گفتند : يك بار ديگر از مكه بيرون مىشويم ، اگر كسانى ما را دنبال كردند با ايشان مىجنگيم .\r\nاين بار چون بيرون شدند مشركين به تعقيبشان برخاستند ، در راه با آنان كارزار كردند ، بعضى كشته شدند ، و بعضى ديگر نجات يافتند ، و آيه « ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا ثُمَّ جاهَدُوا وَصَبَرُوا إِنَّ رَبَّكَ مِنْ بَعْدِها لَغَفُورٌ رَحِيمٌ » در باره آنان نازل شد « 3 » .\r\nو نيز در همان كتاب آمده كه ابن جرير از قتاده روايت كرده كه گفت : از آيه * ( « وَمِنَ النَّاسِ مَنْ يَقُولُ آمَنَّا بِاللَّه ) * » - تا جمله « * ( وَلَيَعْلَمَنَّ الْمُنافِقِينَ » ) * در باره آن عده نازل شد كه مشركين آنها را به زور به مكه برگرداندند ، و اين ده آيه در مدينه نازل شده « 4 » .\r\nباز در همان كتاب است كه ابن جرير از ضحاك روايت كرده كه گفت : آيه * ( « وَمِنَ النَّاسِ مَنْ يَقُولُ آمَنَّا بِاللَّه » ) * ، در باره جمعى از منافقين مكه نازل شده ، كه ايمان مىآوردند ، ولى همين كه خود را در معرض خطر مىديدند ، و يا شكنجه مىشدند ، به كفر سابق خود بر مىگشتند ، و اذيت مردم را در دنيا با عذاب آخرت خدا يكسان مىشمردند « 5 » .\r\nو نيز در آن كتاب آمده كه ابن منذر ، ابن ابى حاتم ، و ابن مردويه ، از سعد بن ابى\r\n\r\n","description":"","footnote":"\r\n( 1 ) روح المعانى ، ج 20 ، ص 132 .\r\n( 2 ) مجمع البيان ، ج 8 ، ص 272 .\r\n( 3 و 4 ) الدر المنثور ، ج 5 ، ص 141 .\r\n( 5 ) الدر المنثور ، ج 5 ، ص 142 .\r\n","page_name":" 161 ","page_number":161},
  {"content":"\r\nوقاص ، روايت كرده‌اند كه گفت : مادرم به من مىگفت : من لب به هيچ طعام و آبى نمىزنم تا آنكه به محمد كفر بورزى ، و همين كار را هم كرد ، و اين اعتصاب غذا را آن قدر ادامه داد كه دهانش را با عصا بازمىكردند ، پس اين آيه نازل شد : * ( « وَوَصَّيْنَا الإِنْسانَ بِوالِدَيْه حُسْناً . . . » ) * « 1 » .\r\nو در مجمع البيان از كلبى نقل كرده كه گفت آيه * ( « وَمِنَ النَّاسِ مَنْ يَقُولُ . . . » ) * ، در باره عياش بن ابى ربيعه مخزومى نازل شد ، و جريان چنين بود كه وى مسلمان شد و از ترس خاندانش قبل از آنكه رسول خدا ( ص ) مهاجرت كند به مدينه هجرت نمود ، مادرش اسماء دختر مخرمة بن ابى جندل تميمى سوگند خورد كه هرگز غذا و آبى نخورد ، و سر خود را نشويد ، و هرگز در زير سقف قرار نگيرد تا وى به نزدش برگردد ، وقتى دو پسر ديگرش كه از شوهر ديگر داشت ، يعنى ابو جهل و حارث ، پسران هشام از جريان خبردار شدند ، و جزع و بىتابى مادر را ديدند سوار شدند ، و به تعقيب او رفتند ، تا به مدينه رسيدند ، و در مدينه برادر را ديده ، داستان مادر را به دو گفتند ، عياش زير بار نمىرفت ، تا در آخر از برادران پيمان محكم گرفت كه به دين او كارى نداشته باشند ، آن گاه با برادران روانه مكه شد ، از سوى ديگر مادرش اعتصاب غذا را تا سه روز بيشتر ادامه نداد ، و بعد از سه روز غذا خورد ، و آب نوشيد .\r\nو اما عياش همين كه از مدينه بيرون آمد برادران او را گرفته و دستها و پاهايش را محكم بستند ، و سپس هر يك صد تازيانه به او زدند ، كه بايد از دين محمد بيزارى جويى ، عياش از شدت ناراحتى بيزارى جست ، و آنچه كه نبايد بگويد گفت : پس آيه شريفه نازل شد ، از آن دو برادر حارث بيشتر از ابو جهل به عياش بدرفتارى كرد ، و عياش سوگند خورد كه هر گاه او را در جايى خارج از حرم مكه گير بياورد گردنش را بزند .\r\nو چون وارد مكه شدند ، چند روزى بيشتر نگذشت ، كه رسول خدا ( ص ) و مؤمنين به مدينه مهاجرت كردند ، عياش نيز مهاجرت نموده اسلامش نيكو گشت ، بعد از او حارث بن هشام برادر مادرى او نيز مسلمان شد ، و به مدينه هجرت كرد ، و با رسول خدا ( ص ) بيعت بر اسلام نمود ، در آن هنگام عياش در مدينه نبود و از مسلمان شدن برادرش آگهى نداشت ، تصادفا روزى او را در بيرون آبادى قبا ، بديد ، پس بى درنگ گردنش را زد ، مردم گفتند چرا يك مسلمان را كشتى ؟ او مسلمان شده بود ، عياش گفت : « إِنَّا لِلَّه وَإِنَّا إِلَيْه راجِعُونَ » ، و گريه كنان نزد رسول خدا ( ص )\r\n\r\n","description":"","footnote":"\r\n( 1 ) الدر المنثور ، ج 5 ، ص 141 .\r\n","page_name":" 162 ","page_number":162},
  {"content":"\r\nرفت ، و جريان را بازگفت ، در باره كار او اين آيه نازل شد : « وَما كانَ لِمُؤْمِنٍ أَنْ يَقْتُلَ مُؤْمِناً إِلَّا خَطَأً . . . » « 1 » . مؤلف : خواننده عزيز توجه دارد كه چگونه روايت در شان نزول آيات مورد بحث اختلاف دارد ، و ما قبلا گفتيم كه آنچه از سياق آيات بر مىآيد اين است كه : اين سوره تمامش در مكه نازل شده است .\r\nو در كافى آمده كه عده اى از اصحاب ما از احمد بن محمد ، از معمر بن خلاد ، روايت كرده‌اند كه گفت : من از ابا الحسن ( ع ) شنيدم كه مىفرمود : « أحسب الناس ان يتركوا ان يقولوا آمنا باللَّه و هم لا يفتنون » ، و كلمه باللَّه را اضافه مىكرد ، بعدا به من فرمود :\r\nهيچ مىدانى فتنه چيست ؟ عرضه داشتم : فدايت شوم منظور فتنه در دين است ، فرمود :\r\nآن چنان آزمايش مىشوند ، كه طلا مىشود ، و آن چنان خالص مىگردند كه طلا مىگردد « 2 » .\r\nو در مجمع البيان آمده كه بعضى گفته‌اند : معناى كلمه « يفتنون » اين است كه در جان و مالشان دچار بلا و امتحان مىگردند ، و اين معنا از امام صادق ( ع ) نيز روايت شده « 3 » .\r\nو در همان كتاب در ذيل جمله « أَوْ يَلْبِسَكُمْ شِيَعاً » ، و نيز در تفسير كلبى آمده كه وقتى اين آيه نازل شد ، رسول خدا ( ص ) برخاست و وضوى شادابى گرفت ، و به نماز ايستاد و نمازى نيكو به جاى آورد ، آن گاه از خداى تعالى درخواست كرد كه عذابى از بالاى سر ، و يا از زير پا نفرستد ، و مسلمانان را فرقه فرقه نكند ، و آنان را به جان هم نيندازد .\r\nدر اين هنگام جبرئيل نازل شد ، خبر استجابت دعاى آن حضرت را نسبت به دو درخواست اولش آورد ، و گفت اما دو درخواست اخيرت مستجاب نيست ، پس رسول خدا ( ص ) گفت : اى جبرئيل اگر بنا شود خداوند امت مرا به جان يكديگر بيندازد ، ديگر از من امتى باقى نمىماند پس برخاست و دوباره دعا را از سرگرفت ، در استجابتش آيه * ( « الم . أحَسِبَ النَّاسُ أَنْ يُتْرَكُوا » ) * و آيه بعدىاش نازل شد ، و گفت : هيچ چاره اى از فتنه نيست ، چون امت بعد از پيغمبرش بايد آزمايش شود ، تا راستگو از دروغگو جدا گردد ، براى اينكه ديگر وحيى نيست ، تا با آن مشخص شوند ، ناگزير شمشير مىماند ، و اختلاف كلمه تا روز قيامت « 4 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 273 - 272 .\r\n( 2 ) اصول كافى ، ج 1 ، ص 302 .\r\n( 3 ، 4 ) مجمع البيان ، ج 4 ، ص 315 .\r\n","page_name":" 163 ","page_number":163},
  {"content":"\r\nو در نهج البلاغه آمده كه مردى در محضر على بن ابى طالب ( ع ) برخاست و گفت ، ما را از معناى فتنه خبر بده ، و بفرما آيا خودت معناى آن را از رسول خدا ( ص ) پرسيده اى ؟ على ( ع ) فرمود : وقتى آيه * ( « الم . أحَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ » ) * نازل شد ، من فهميدم كه ما دام كه رسول خدا ( ص ) در بين ما است ، فتنه اى به ما نازل نمىشود ، از رسول خدا ( ص ) پرسيدم ، اين فتنه چيست ، كه خدا از آن به تو خبر داده ؟ فرمود : يا على امت من به زودى بعد از من در بوته فتنه و آزمايش قرار مىگيرند « 1 » .\r\nو در كتاب توحيد از على ( ع ) روايت آمده كه در ضمن حديثى طولانى كه در پاسخ سؤالات مردى از آن جناب از آيات قرآنى است ، فرموده : در آيه * ( « مَنْ كانَ يَرْجُوا لِقاءَ اللَّه فَإِنَّ أَجَلَ اللَّه لآتٍ » ) * ، مقصود از « من كان يؤمن » كسى است كه ايمان داشته باشد ، به اينكه روزى مبعوث مىشود ، و وعده خدا از ثواب و عقاب خواهد آمد ، پس لقاء در اين آيه به معناى ديدن با چشم نيست ، بلكه مراد از آن بعث است ، پس هر جا كه در كتاب خدا به كلمه « لقاء - ديدار » برخوردى معنايش را بفهم ، و بدان كه منظور آن بعث و قيامت است « 2 » .\r\nمؤلف : مراد امام ( ع ) اين است كه ديدن به چشم را نفى كند ، و آيه را با لازمه معنا ، معنا كرده است ، نه اينكه معناى لقاء بعث باشد .\r\nو در تفسير قمى در ذيل آيه * ( « مَنْ كانَ يَرْجُوا لِقاءَ اللَّه » ) * آمده كه هر كس لقاى خدا را دوست بدارد .\r\nو در معناى جمله * ( « وَمَنْ جاهَدَ » ) * آمده كه يعنى بر سر لذات و شهوات و گناهان با نفس خود مبارزه كند : * ( « فَإِنَّما يُجاهِدُ لِنَفْسِه إِنَّ اللَّه لَغَنِيٌّ عَنِ الْعالَمِينَ » ) * به نفع خود مبارزه كرده ، چون خدا بى نياز از عالميان است ، و در معناى جمله * ( « وَوَصَّيْنَا الإِنْسانَ بِوالِدَيْه حُسْناً » ) * آمده كه مراد از والدين ، پدر و مادر تنى است « 3 » .\r\nو نيز در همان كتاب در ذيل آيه * ( « وَقالَ الَّذِينَ كَفَرُوا لِلَّذِينَ آمَنُوا اتَّبِعُوا سَبِيلَنا وَلْنَحْمِلْ خَطاياكُمْ » ) * فرمود : كفار به مؤمنين مىگفتند بياييد با ما باشيد ، و دست از دين خود برداريد ، براى اينكه آن قيامتى كه از آن مىترسيد چيزى نيست ، و بفرضى هم كه حق باشد ، ما گناهان شما را بدوش خود مىكشيم ، و گردن مىگيريم ، خداوند هم دو بار ايشان را عذاب\r\n\r\n","description":"","footnote":"\r\n( 1 ) نهج البلاغه صبحى صالح ، ص 220 .\r\n( 2 ) توحيد صدوق ، ص 258 .\r\n( 3 ) تفسير قمى ، ج 2 ، ص 148 .\r\n","page_name":" 164 ","page_number":164},
  {"content":"\r\nمىكند ، يكى به خاطر گناهان خودشان ، و بارى ديگر به گناهان ديگران « 1 » .\r\n\r\n\r\nو در الدر المنثور است كه ابن ابى شيبه در كتاب المصنف ، و ابن منذر ، از ابى حنيفه ، روايت آورده‌اند كه گفت ابو جهل و بزرگان قريش افرادى را كه نزد رسول خدا ( ص ) رفته ، و مسلمان مىشدند ، مىديدند ، و مىگفتند : محمد ( ص ) شراب را حرام كرده ، و زنا و هر عملى كه عرب انجام مىداد تحريم نموده ، از دين او برگرديد ، و ما گناه شما را به گردن مىگيريم ، پس اين آيه نازل شد : * ( « لَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ » ) * « 2 » .\r\nو نيز در همان كتاب آمده كه احمد از حذيفه روايت كرده كه گفت : مردى در عهد رسول خدا ( ص ) از مردم گدايى كرد ، مردم چيزى به او ندادند ، تا آنكه يك نفر چيزى به او داد ، مردم هم دادند ، حضرت فرمود : كسى كه كار خيرى را فتح باب كند ، و مردم هم آن را انجام دهند ، هم اجر خودش را به او مىدهند ، و هم اجر كسانى كه از او پيروى كردند ، بدون اينكه از اجر آنان چيزى كاسته شود . و همچنين كسى كه عمل شرى را فتح باب كند ، و ديگران هم به پيروى او آن كار را مرتكب شوند ، هم وزر گناه خود او را به او مىدهند ، و هم وزر كسانى را كه پيروىاش كردند ، بدون اينكه از وزر آنان بكاهند « 3 » .\r\nمؤلف : اين مضمون در رواياتى ديگر نيز آمده ، و در بعضى از آنها جمله * ( « وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ » ) * به آن تفسير شده است .\r\n\r\n","description":"","footnote":"\r\n( 1 ) تفسير قمى ، ج 2 ، ص 149 .\r\n( 2 ) الدر المنثور ، ج 5 ، ص 142 .\r\n( 3 ) الدر المنثور ، ج 5 ، ص 143 .\r\n","page_name":" 165 ","page_number":165},
  {"content":"\r\n\r\n\r\nوَ لَقَدْ أَرْسَلْنا نُوحاً إِلى قَوْمِه فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً فَأَخَذَهُمُ الطُّوفانُ وَهُمْ ظالِمُونَ ( 14 ) فَأَنْجَيْناه وَأَصْحابَ السَّفِينَةِ وَجَعَلْناها آيَةً لِلْعالَمِينَ ( 15 ) وَإِبْراهِيمَ إِذْ قالَ لِقَوْمِه اعْبُدُوا اللَّه وَاتَّقُوه ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ( 16 ) إِنَّما تَعْبُدُونَ مِنْ دُونِ اللَّه أَوْثاناً وَتَخْلُقُونَ إِفْكاً إِنَّ الَّذِينَ تَعْبُدُونَ مِنْ دُونِ اللَّه لا يَمْلِكُونَ لَكُمْ رِزْقاً فَابْتَغُوا عِنْدَ اللَّه الرِّزْقَ وَاعْبُدُوه وَاشْكُرُوا لَه إِلَيْه تُرْجَعُونَ ( 17 ) وَإِنْ تُكَذِّبُوا فَقَدْ كَذَّبَ أُمَمٌ مِنْ قَبْلِكُمْ وَما عَلَى الرَّسُولِ إِلَّا الْبَلاغُ الْمُبِينُ ( 18 )\r\nأوَ لَمْ يَرَوْا كَيْفَ يُبْدِئُ اللَّه الْخَلْقَ ثُمَّ يُعِيدُه إِنَّ ذلِكَ عَلَى اللَّه يَسِيرٌ ( 19 ) قُلْ سِيرُوا فِي الأَرْضِ فَانْظُرُوا كَيْفَ بَدَأَ الْخَلْقَ ثُمَّ اللَّه يُنْشِئُ النَّشْأَةَ الآخِرَةَ إِنَّ اللَّه عَلى كُلِّ شَيْءٍ قَدِيرٌ ( 20 ) يُعَذِّبُ مَنْ يَشاءُ وَيَرْحَمُ مَنْ يَشاءُ وَإِلَيْه تُقْلَبُونَ ( 21 ) وَما أَنْتُمْ بِمُعْجِزِينَ فِي الأَرْضِ وَلا فِي السَّماءِ وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ( 22 ) وَالَّذِينَ كَفَرُوا بِآياتِ اللَّه وَلِقائِه أُولئِكَ يَئِسُوا مِنْ رَحْمَتِي وَأُولئِكَ لَهُمْ عَذابٌ أَلِيمٌ ( 23 )\r\nفَما كانَ جَوابَ قَوْمِه إِلَّا أَنْ قالُوا اقْتُلُوه أَوْ حَرِّقُوه فَأَنْجاه اللَّه مِنَ النَّارِ إِنَّ فِي ذلِكَ لآياتٍ لِقَوْمٍ يُؤْمِنُونَ ( 24 ) وَقالَ إِنَّمَا اتَّخَذْتُمْ مِنْ دُونِ اللَّه أَوْثاناً مَوَدَّةَ بَيْنِكُمْ فِي الْحَياةِ الدُّنْيا ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ وَيَلْعَنُ بَعْضُكُمْ بَعْضاً وَمَأْواكُمُ النَّارُ وَما لَكُمْ مِنْ ناصِرِينَ ( 25 ) فَآمَنَ لَه لُوطٌ وَقالَ إِنِّي مُهاجِرٌ إِلى رَبِّي إِنَّه هُوَ الْعَزِيزُ الْحَكِيمُ ( 26 ) وَوَهَبْنا لَه إِسْحاقَ وَيَعْقُوبَ وَجَعَلْنا فِي ذُرِّيَّتِه النُّبُوَّةَ وَالْكِتابَ وَآتَيْناه أَجْرَه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ ( 27 ) وَلُوطاً إِذْ قالَ لِقَوْمِه إِنَّكُمْ لَتَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ ( 28 )\r\nأإِنَّكُمْ لَتَأْتُونَ الرِّجالَ وَتَقْطَعُونَ السَّبِيلَ وَتَأْتُونَ فِي نادِيكُمُ الْمُنْكَرَ فَما كانَ جَوابَ قَوْمِه إِلَّا أَنْ قالُوا ائْتِنا بِعَذابِ اللَّه إِنْ كُنْتَ مِنَ الصَّادِقِينَ ( 29 ) قالَ رَبِّ انْصُرْنِي عَلَى الْقَوْمِ الْمُفْسِدِينَ ( 30 ) وَلَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِه الْقَرْيَةِ إِنَّ أَهْلَها كانُوا ظالِمِينَ ( 31 ) قالَ إِنَّ فِيها لُوطاً قالُوا نَحْنُ أَعْلَمُ بِمَنْ فِيها لَنُنَجِّيَنَّه وَأَهْلَه إِلَّا امْرَأَتَه كانَتْ مِنَ الْغابِرِينَ ( 32 ) وَلَمَّا أَنْ جاءَتْ رُسُلُنا لُوطاً سِيءَ بِهِمْ وَضاقَ بِهِمْ ذَرْعاً وَقالُوا لا تَخَفْ وَلا تَحْزَنْ إِنَّا مُنَجُّوكَ وَأَهْلَكَ إِلَّا امْرَأَتَكَ كانَتْ مِنَ الْغابِرِينَ ( 33 )\r\nإِنَّا مُنْزِلُونَ عَلى أَهْلِ هذِه الْقَرْيَةِ رِجْزاً مِنَ السَّماءِ بِما كانُوا يَفْسُقُونَ ( 34 ) وَلَقَدْ تَرَكْنا مِنْها آيَةً بَيِّنَةً لِقَوْمٍ يَعْقِلُونَ ( 35 ) وَإِلى مَدْيَنَ أَخاهُمْ شُعَيْباً فَقالَ يا قَوْمِ اعْبُدُوا اللَّه وَارْجُوا الْيَوْمَ الآخِرَ وَلا تَعْثَوْا فِي الأَرْضِ مُفْسِدِينَ ( 36 ) فَكَذَّبُوه فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ( 37 ) وَعاداً وَثَمُودَ وَقَدْ تَبَيَّنَ لَكُمْ مِنْ مَساكِنِهِمْ وَزَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ وَكانُوا مُسْتَبْصِرِينَ ( 38 )\r\nوَ قارُونَ وَفِرْعَوْنَ وَهامانَ وَلَقَدْ جاءَهُمْ مُوسى بِالْبَيِّناتِ فَاسْتَكْبَرُوا فِي الأَرْضِ وَما كانُوا سابِقِينَ ( 39 ) فَكُلاًّ أَخَذْنا بِذَنْبِه فَمِنْهُمْ مَنْ أَرْسَلْنا عَلَيْه حاصِباً وَمِنْهُمْ مَنْ أَخَذَتْه الصَّيْحَةُ وَمِنْهُمْ مَنْ خَسَفْنا بِه الأَرْضَ وَمِنْهُمْ مَنْ أَغْرَقْنا وَما كانَ اللَّه لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ ( 40 )\r\n","description":"","footnote":"","page_name":" 166 ","page_number":166},
  {"content":"\r\nترجمه آيات\r\nما به تحقيق نوح را به سوى قومش گسيل داشتيم ، پس مدت هزار سال الا پنجاه سال در ميان آنان درنگ كرد ، و سرانجام طوفان ايشان را كه ستمگر بودند بگرفت ( 14 ) .\r\nپس ما او و اصحابش را كه در كشتى قرار گرفته بودند نجات داديم و آن كشتى را آيتى براى عالميان كرديم ( 15 ) .\r\n","description":"","footnote":"","page_name":" 167 ","page_number":167},
  {"content":"\r\nو به ياد آور ابراهيم را كه به قوم خود گفت خدا را بپرستيد و از او بترسيد كه اين براى شما اگر بدانيد بهتر است ( 16 ) .\r\nشما به جاى خدا بتهايى مىپرستيد و تهمتها مىتراشيد با اينكه آنچه به جاى خدا مىپرستيد هيچ رزقى را براى شما مالك نيستند ، پس رزق را از نزد خدا بطلبيد و او را عبادت نموده و شكرش به جا آوريد كه به سويش بازمىگرديد ( 17 ) .\r\nو به فرض كه مرا تكذيب كنيد اولين امت نيستيد كه پيامبر خود را تكذيب كردند زيرا قبل از شما امتها بودند كه پيامبران خود را تكذيب كردند ، و يك پيامبر جز ابلاغ روشن وظيفه اى ندارد ( 18 ) .\r\nآيا نمىبينند كه خدا خلقت خلايق را آغاز كرده و سپس آن را اعاده مىكند و اين براى خدا آسان است ( 19 ) .\r\nبگو در زمين سير كنيد و نيك نظر كنيد كه چگونه خدا خلق را آفريد ، خداوند همين جور نشاه ديگر پديد مىآورد كه خدا بر هر چيز قادر است ( 20 ) .\r\nهر كس را بخواهد عذاب مىكند و هر كه را بخواهد رحم مىكند و همه به سوى او برگردانيده مىشويد ( 21 ) .\r\nو شما نمىتوانيد خدا را در زمين و نه در آسمان به ستوه آوريد و به غير خدا سرپرست و ياورى نداريد ( 22 ) .\r\nو كسانى كه به آيات خدا و ديدار او كفر ورزيدند آنان از رحمت من مايوسند و آنان عذابى دردناك دارند ( 23 ) .\r\nولى از ناحيه مردمش جز اين پاسخى نبود كه بگويند : او را بكشيد يا بسوزانيد ، پس خدا ابراهيم را از آتش آنان نجات داد ، بدرستى در همين سرگذشت آيتهايى است براى مردمى كه ايمان آورند ( 24 ) .\r\nابراهيم ( بار ديگر ) گفت : به خاطر دوستى با يكديگر در زندگى دنيا به جاى خدا بتها گرفتيد ، ولى در روز قيامت همين دوستىها به دشمنى مبدل گشته و به يكديگر كفر مىورزيد و يكديگر را لعنت مىكنيد و سر منزلتان آتش است و از ياوران كسى را نداريد ( 25 ) .\r\nلوط به ابراهيم ايمان آورد و اعلام داشت كه من به سوى پروردگارم از شما دورى مىجويم كه عزيز و حكيم تنها اوست ( 26 ) .\r\nما به ابراهيم ، اسحاق و يعقوب عطا كرديم و در ذريه او نبوت و كتاب قرار داديم و اجر او را در دنيا داديم و در آخرت هم از صالحان است ( 27 ) .\r\nو به ياد آور لوط را كه به قوم خود گفت به درستى شما عمل زشتى مىكنيد كه قبل از شما احدى از مردم عالم مرتكب آن نشده بود ( 28 ) .\r\n","description":"","footnote":"","page_name":" 168 ","page_number":168},
  {"content":"\r\nآيا شرم نمىكنيد كه با مردان جمع شده راه تناسل را قطع مىكنيد و در مجالس و انظار يكديگر عمل زشت مىكنيد ؟ اما جز اين پاسخى از قومش نيامد كه اگر راست مىگويى برو عذاب خدا را بياور ( 29 ) .\r\nلوط گفت : پروردگارا مرا بر مردم فساد انگيز نصرت بده ( 30 ) .\r\nو چون فرشته گان ما نزد ابراهيم آمدند كه او را بشارت دهند گفتند : ما اهل اين قريه را ( كه لوط در آن است ) هلاك خواهيم كرد و مامور اين كاريم چون اهل آن ستمگرند ( 31 ) .\r\nابراهيم گفت آخر لوط در آن قريه است ! گفتند ما از هر كس به اهل آن داناتريم لوط و خانواده اش را حتما نجات مىدهيم به جز همسرش كه از باقى ماندگان در قريه است ( 32 ) .\r\nو چون فرستادگان ما نزد لوط آمدند از آمدن آنان اندوهناك شد به حدى كه خود را بيچاره ديد ، فرشته گان گفتند مترس و اندوه مخور كه ما نجات دهنده تو و خانواده تو هستيم مگر همسرت كه بايد مانند سايرين در قريه بماند ( 33 ) .\r\nو ما به زودى بلايى از آسمان بر اهل اين قريه نازل مىكنيم به خاطر آن فسقها كه مرتكب مىشدند ( 34 ) .\r\nچيزى نگذشت كه آن قريه را آيت و عبرت مردمى كرديم كه تعقل مىكنند ( 35 ) .\r\nشعيب برادر اهل مدين را به سوى مدين گسيل داشتيم او به مردم گفت اى مردم من ، خدا را عبادت كنيد و روز جزا را اميدوار باشيد و در زمين فساد مينگيزيد ( 36 ) .\r\nليكن او را تكذيب كردند پس زلزله ايشان را بگرفت و صبح همه در خانه هاى خود مرده افتادند ( 37 ) .\r\nعاد و ثمود را به يادآور كه مسكنهاى آنان براى شما مردم مكه هويدا و كشف شد ، و شيطان اعمال زشت آنان را براى آنان جلوه داد ، و از اين راه آنان را از راه خدا بازداشت با اينكه مردمى بينا بودند ( 38 ) .\r\nو قارون و فرعون و هامان را به ياد آور كه موسى نزدشان آمد و معجزه ها بياورد پس در زمين تكبر كردند ، و نتوانستند بر عذاب خدا فايق آيند ( 39 ) .\r\nپس ما هر يك از اين امتها را به گناهشان بگرفتيم ، بعضى از آنان را با سنگريزه و بعضى را با صيحه بگرفتيم ، بعضى ديگر را در زمين فرو برديم و بعضى را غرق كرديم و خداوند هرگز به ايشان ظلم نمىكرد و ليكن خودشان به خود ظلم كردند ( 40 ) .\r\n\r\nبيان آيات\r\n\r\nبعد از آنكه خداى سبحان در آغاز سوره اين معنا را بيان فرمود كه فتنه ، سنتى است\r\n","description":"","footnote":"","page_name":" 169 ","page_number":169},
  {"content":"\r\nالهى ، كه به هيچ وجه و در حق هيچ كس از آن چشمپوشى نمىشود ، در همه امتهاى گذشته اجراء كرده ، در اين امت نيز اجراء مىكند ، اينك در اين آيات به هفت داستان از انبياى گذشته ، و امتهاى آنان اشاره مىكند كه ايشان عبارتند از :\r\nنوح ، ابراهيم ، لوط ، شعيب ، هود ، صالح و موسى ( ع ) كه خداى تعالى همه امتهاى آنان را با فتنه هايى كه برايشان پيش آورد ، بيازمود ، جمعى از آنان نجات يافته ، و جمعى ديگر هلاك شدند ، چيزى كه هست در باره سه امت اول ، هم نجات را ذكر كرده و هم هلاكت را ، و در باره چهار امت آخرى تنها هلاكت را ذكر فرموده :\r\n* ( « وَلَقَدْ أَرْسَلْنا نُوحاً إِلى قَوْمِه فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً ، فَأَخَذَهُمُ الطُّوفانُ وَهُمْ ظالِمُونَ » ) * در مجمع البيان گفته است : كلمه « طوفان » به معناى آب بسيار زياد و عميق است ، و بدين جهت آن را طوفان گفته‌اند كه به خاطر بسيارىاش در اطراف زمين طواف مىكند ، و مىگردد « 1 » .\r\nبعضى « 2 » ديگر گفته‌اند : كلمه طوفان به معناى هر چيزى است كه در عين بسيارى و شدتش دور چيزى طواف كند ، مانند سيل ، باد و ظلمت ، و ليكن بيشتر در آب استعمال مىشود .\r\nو اگر به جاى اينكه بفرمايد نهصد و پنجاه سال در بين مردم زيست كرد ، فرمود ، هزار سال مگر پنجاه سال ، منظور زياد جلوه دادن مدت دعوت اوست ، و از ظاهر آيه برمىآيد كه اين مدت يعنى هزار الا پنجاه ، مدت دعوت نوح ( ع ) بوده ، يعنى فاصله بين بعثت او ، و وقوع طوفان ، كه قهرا چند سال هم قبل از بعثت و بعد از طوفان زندگى كرده ، بنا بر اين فرموده قرآن با گفته تورات در اين باره مغاير است ، چون تورات گفته كه نهصد و پنجاه سال مدت عمر او بوده ، و ما در تفسير سوره هود ، در ضمن داستانهاى آن جناب به اين نكته اشاره كرديم ، بقيه الفاظ آيه روشن است .\r\n* ( « فَأَنْجَيْناه وَأَصْحابَ السَّفِينَةِ وَجَعَلْناها آيَةً لِلْعالَمِينَ » ) * يعنى ما نوح و ياران او را كه با او سوار كشتى شدند نجات داديم ، و آنان عبارت بودند از خانواده نوح ، و عده كمى از كسانى كه به وى ايمان آورده بودند ، و از ظالمان نبودند .\r\nاز ظاهر عبارت برمىآيد كه ضمير در « جعلناها » به واقعه ، و يا به نجات برمىگردد ،\r\n\r\n","description":"","footnote":"\r\n( 1 ) مجمع البيان ، ج 8 ، ص 275 .\r\n( 2 ) روح المعانى ، ج 20 ، ص 143 .\r\n","page_name":" 170 ","page_number":170},
  {"content":"\r\nو اما اينكه بگوييم به سفينه برمىگردد بعيد است ، و كلمه « عالمين » به معناى جماعتهاى بسيارى است كه در قرنهاى مختلف و متصل زندگى كرده باشند .\r\n\r\n\r\n* ( « وَإِبْراهِيمَ إِذْ قالَ لِقَوْمِه اعْبُدُوا اللَّه وَاتَّقُوه ذلِكُمْ خَيْرٌ لَكُمْ إِنْ كُنْتُمْ تَعْلَمُونَ » ) * اين آيه عطف است بر كلمه « نوحا » ، يعنى « و ارسلنا ابراهيم الى قومه » و اينكه به قومش فرمود : * ( « اعْبُدُوا اللَّه وَاتَّقُوه » ) * آنان را به دين توحيد دعوت و از عذاب خدا انذار كرده ، به قرينه آيات بعد كه پيرامون همين دو مطلب است ، پس جمله مورد بحث فايده حصر را مىدهد ، يعنى تنها خدا را بپرستيد .\r\nعلاوه بر اين اصلا در وثنيت يعنى كيش بتپرستى خدا پرستيده نمىشود ، و وثنىها غير خدا را مىپرستند ، چون معتقدند كه خدا ممكن نيست پرستيده شود ، مگر از طريق سببهاى فعاله در عالم ، كه مقرب درگاه خدايند ، مانند ملائكه و جن ، و بنا بر اين اگر خود خدا مستقيما پرستيده شود ، قهرا بدون شريك پرستيده شده ، پس دعوت بتپرست به پرستش خدا ، دعوت او به دين توحيد است ، هر چند كه گفته نشود تنها خدا را بپرستيد ، پس جمله « يا قوم * ( اعْبُدُوا اللَّه ) * » به همين جهت افاده حصر را مىكند ، هر چند كه كلمه حصرى در آن نيامده باشد .\r\n* ( « إِنَّما تَعْبُدُونَ مِنْ دُونِ اللَّه أَوْثاناً وَتَخْلُقُونَ إِفْكاً . . . » ) *\r\nكلمه « اوثان » جمع وثن - به فتحه واو ، و ثاء - است ، كه به معناى بت است ، و كلمه « افك » به معناى هر چيزى است كه از صورت اصلىاش برگشته باشد ، چه قول باشد و چه فعل .\r\nاين جمله بطلان بتپرستى را بيان مىكند ، و مىرساند كه تنها پرستش خدا عبادت حقيقى است ، و خلاصه عبادت حقيقى منحصرا عبادت خدا است ، و اگر كلمه « اوثانا - بتهايى » را ، نكرده آورده ، براى اين است كه دلالت كند بر وهن و بىپايگى اين عمل ، و اينكه الوهيت بتها صرف دعوى است ، و هيچ حقيقتى ندارد ، و معنايش اين است كه : شما به جاى خدا نمىپرستيد مگر بتهايى كه چنين و چنانند ، و لذا دنبال آن فرمود : * ( « وَتَخْلُقُونَ إِفْكاً » ) * يعنى از خود دروغى را مىتراشيد و آنها را آلهه و معبود مىناميد و همين تراشيده هاى خود را مىپرستيد ، درست است كه در اين ميان إله و معبودى هست كه بايد او را بپرستيد ، و ليكن آن خدا است نه بتها .\r\n* ( « إِنَّ الَّذِينَ تَعْبُدُونَ مِنْ دُونِ اللَّه لا يَمْلِكُونَ لَكُمْ رِزْقاً » ) * - اين جمله مطلب قبلى را ، يعنى دروغى بودن بتها و بطلان پرستش آنها را تعليل مىكند ، و حاصلش اين است كه :\r\nاينهايى كه شما به جاى خدا مىپرستيد ، كه مجسمه مقربين درگاه خدا از ملائكه و جن\r\n","description":"","footnote":"","page_name":" 171 ","page_number":171},
  {"content":"\r\nهستند ، از اين رو معبود شما شده ، و شما آنها را مىپرستيد كه از شما راضى شوند ، و در نتيجه روزى به شما بدهند ، و روزيتان را فراوان سازند ، و ليكن بايد بدانيد كه اينها مالك رزقى براى شما نيستند ، و آن كس كه مالك رزق شما است خدا است ، كه سبب امتداد بقاى شماست ، چون اوست كه شما را آفريده ، و نيز رزقتان را خلق كرده ، و آن رزق را سبب امتداد بقاى شما قرار داده ، چون ملكيت تابع خلقت و ايجاد است .\r\nو چون برگشت معناى جمله مورد بحث به اين معنا بود ، لذا دنبال آن فرمود : * ( « فَابْتَغُوا عِنْدَ اللَّه الرِّزْقَ وَاعْبُدُوه وَاشْكُرُوا لَه » ) * يعنى حال كه رزق شما نزد خدا است ، و غرض شما هم از عبادت رزق است ، پس رزق را از خدا بخواهيد ، چون اوست كه مالك رزق شماست ، پس غير او را نپرستيد ، بلكه تنها خدا را بپرستيد ، و او را شكر گزاريد كه به شما رزق داده ، و به انواع نعمتها بهره مند ساخته ، و شكر منعم در برابر آنچه انعام كرده واجب است .\r\n* ( « إِلَيْه تُرْجَعُونَ » ) * - اين جمله در مقام بيان علت جمله * ( « وَاعْبُدُوه وَاشْكُرُوا لَه » ) * است ، و به همين جهت بدون واو عاطفه آمده ، و در آن فهمانده كه اين كه گفتيم خدا را عبادت كنيد ، نه براى اين كه به شما رزق دهد ، بلكه براى اينكه به سويش باز مىگرديد ، و از شما حساب مىكشد ، چون اگر قيامتى و رجوعى و حسابى نبود ، براى عبادت خدا هيچ علت قانع كننده اى وجود نداشت ، چون رزق و امثال آن هر يك براى خود اسباب خاص طبيعى دارد ، و رزق نه با عبادت زياد مىشود ، و نه با كفر نقصان مىپذيرد ، پس تنها ملاك عبادت سعادت اخروى است ، كه با ايمان و كفر و عبادت و شكر و ترك عبادت و كفران مختلف مىشود ، پس بايد مساله رجوع به خدا باعث عبادت و شكر شود ، نه طلب رزق . * ( « وَإِنْ تُكَذِّبُوا فَقَدْ كَذَّبَ أُمَمٌ مِنْ قَبْلِكُمْ وَما عَلَى الرَّسُولِ إِلَّا الْبَلاغُ الْمُبِينُ » ) * از ظاهر آيه برمىآيد كه تتمه كلام ابراهيم ( ع ) باشد ، ولى بعضى « 1 » از مفسرين گفته‌اند : « كلام خدا و خطاب به مشركين قريش است » ولى به نظر ما بعيد است .\r\nو معناى شرط « ان » و جزاء * ( « فَقَدْ كَذَّبَ . . . » ) * كه در صدر آيه است ، اين است كه :\r\nتكذيب از شما بعيد نيست ، بلكه انتظارش هم مىرفت ، براى اينكه اين عمل همانند سنت جارى در همه امتهاى مشرك است ، و بناى مشركين هميشه بر آن بوده ، شما هم يكى از آنها و آخرين آن امتهاييد ، و در اين ميان هيچ وظيفه اى متوجه من نيست ، چون من رسول هستم ، و بدان جهت كه رسولم جز ابلاغ ، هيچ مسئوليتى ندارم .\r\n\r\n","description":"","footnote":"\r\n( 1 ) روح المعانى ، ج 20 ، ص 145 .\r\n","page_name":" 172 ","page_number":172},
  {"content":"\r\nممكن هم هست مراد اين باشد كه حال شما ، در تكذيبتان مانند حال امتهاى قبلتان است ، كه تكذيب هيچ سودى برايشان نداشت ، بلكه وقتى عذاب بر آنان نازل شد ، نه در زمين توانستند خدا را ناتوان كنند ، و نه در آسمان ، چون غير از خدا هيچ ولى و ياورى نداشتند ، شما هم مانند ايشانيد ، اين دو احتمال هر دو با جمله * ( « وَما عَلَى الرَّسُولِ » ) * تناسب دارند .\r\n\r\n\r\n* ( « أوَ لَمْ يَرَوْا كَيْفَ يُبْدِئُ اللَّه الْخَلْقَ ثُمَّ يُعِيدُه إِنَّ ذلِكَ عَلَى اللَّه يَسِيرٌ » ) * اين آيه تا آخر پنج آيه بعدش در وسط داستان ابراهيم واقع شده ، با اينكه خود آنها ربطى به قصه آن جناب ندارد ، ولى چون مشركين منكر معاد هستند ، و آن را بعيد مىشمارند ، لذا بر مساله معاد اقامه حجت نموده ، و استعباد مشركين را بر طرف مىسازد ، چون در آيات قبل گفته شد كه عمده در تكذيب رسل همين است ، كه ايشان معاد را قبول ندارند ، ابراهيم ( ع ) هم در جمله * ( « إِلَيْه تُرْجَعُونَ وَإِنْ تُكَذِّبُوا فَقَدْ كَذَّبَ أُمَمٌ مِنْ قَبْلِكُمْ » ) * به همين معنا اشاره مىكند .\r\nپس در جمله * ( « أوَ لَمْ يَرَوْا . . . » ) * ضمير به تكذيب كنندگان از همه امتها برمىگردد ، چه گذشتگان و چه آيندگان ، و مراد از رؤيت ، نظر كردن علمى است ، نه ديدن به چشم ، و جمله * ( « كَيْفَ يُبْدِئُ اللَّه الْخَلْقَ ثُمَّ يُعِيدُه » ) * ، در معناى مفعول كلمه « يروا » است ، چون كه كلمه « يعيده » ، عطف بر محل « يبدء » شده ، و اين گفته ما خلاف گفتار بعضى « 1 » است كه گفته‌اند : جمله « يعيده » عطف است بر جمله * ( « أوَ لَمْ يَرَوْا » ) * و به هر حال استفهامى كه در آيه شده توبيخى است .\r\nو معناى آيه اين است كه : آيا چگونگى ايجاد و اعاده موجودات را نمىدانند ؟ يعنى بايد بدانند ، كه كيفيت آن دو ، مثل هم است ، و آن عبارت است از پديد آوردن چيزى كه نبوده .\r\nو در جمله * ( « إِنَّ ذلِكَ عَلَى اللَّه يَسِيرٌ » ) * ، اشاره « ذلك » به اعاده بعد از ايجاد است ، و اين جمله مىخواهد استبعاد مشركين را بر طرف سازد ، و بفرمايد : وقتى اعاده عبارت است از ايجاد بعد از ايجاد ، براى آن خدايى كه خود شما معتقديد كه عالم را ايجاد كرده ، چرا ممكن نيست كه ايجاد بعد از ايجاد هم بكند ، و حال آنكه در حقيقت اعاده عبارت است از انتقال دادن خلق از خانه اى به خانه ديگر ، و جاى دادن آنها در دار القرار .\r\nو اينكه بعضى « 2 » از مفسرين گفته‌اند : « مراد از ابداء و سپس اعاده اين است كه خلق\r\n\r\n","description":"","footnote":"\r\n( 1 ) روح المعانى ، ج 20 ، ص 146 .\r\n( 2 ) روح البيان ، ج 6 ، ص 458 .\r\n","page_name":" 173 ","page_number":173},
  {"content":"\r\nرا ايجاد كند ، و بعد مثل آنها را پديد آورد » صحيح نيست ، براى اينكه ربطى به مساله معاد ندارد ، و آيه شريفه در مقام احتجاج بر مساله معاد است ، كه عبارت است از اعاده عين آنچه فانى كرده .\r\n* ( « قُلْ سِيرُوا فِي الأَرْضِ فَانْظُرُوا كَيْفَ بَدَأَ الْخَلْقَ ثُمَّ اللَّه يُنْشِئُ النَّشْأَةَ الآخِرَةَ إِنَّ اللَّه عَلى كُلِّ شَيْءٍ قَدِيرٌ » ) * اين آيه تا سه آيه بعد ، رسول خدا ( ص ) را دستور مىدهد كه مشركين را مخاطب قرار داده ، و حجت خود را عليه ايشان تمام كند ، و به سير در زمين ارشادشان نمايد تا بفهمند كيفيت آغاز خلقت و ايجاد ايشان با اختلافى كه در طبيعتهاى خود دارند ، و تفاوتى كه در رنگها و اشكالشان هست ، چگونه بوده ، و چگونه خدا آنها را بدون الگو و نقشه قبلى ، و بدون حساب و عددى معين ، و يا نيرويى مثل هم آفريده ، اين طرز فكر دليل قاطعى است بر اينكه قدرت او حساب و اندازه ندارد ، وقتى چنين است ، نشاه آخرت را هم مانند نشاه اول خلق مىكند ، پس آيه شريفه در معناى آيه « وَلَقَدْ عَلِمْتُمُ النَّشْأَةَ الأُولى ، فَلَوْ لا تَذَكَّرُونَ » « 1 » مىباشد .\r\n* ( « يُعَذِّبُ مَنْ يَشاءُ وَيَرْحَمُ مَنْ يَشاءُ وَإِلَيْه تُقْلَبُونَ » ) * اين قسمت نيز جزء كلامى است كه گفتيم رسول خدا ( ص ) مامور شده به مردم بفرمايد ، و ظاهرا بيان جمله * ( « يُنْشِئُ النَّشْأَةَ الآخِرَةَ » ) * ، باشد كه اين نشاه آخرت چگونه نشاه است ، و جمله « تقلبون » از قلب است ، كه به معناى برگرداندن هر چيزى است از وجهه و يا حالى كه بايد داشته باشد ، مثل اينكه چيزى را زير و رو كنند ، يا پشت و رو نمايند ، و معناى پشت و رو كردن ، با جمله « يَوْمَ تُبْلَى السَّرائِرُ » « 2 » ، كه آن نيز در معرفى روز قيامت است ، مناسبتر است .\r\nالبته بعضى « 3 » ديگر از مفسرين كلمه « تقلبون » را به « تردون » معنا كرده‌اند در مجمع البيان گفته : « قلب » به معناى رجوع و رد است ، و معناى « تقلبون » ، « تردون » مىباشد ، يعنى شما برگردانده مىشويد ، از دار اسباب به زندگى در آخرت يعنى ، جايى كه جز خدا كسى مالك نفع و ضرر نيست « 4 » ، و اين معنايى است لطيف كه رجوع به خدا و رد به سوى او را به آن\r\n\r\n","description":"","footnote":"\r\n( 1 ) شما كه نشاه اول را مىدانيد پس چرا متذكر نمىشويد . سوره واقعه ، آيه 62 .\r\n( 2 ) روزى كه باطنها ظاهر مىشود . سوره طارق ، آيه 9 .\r\n( 3 ) روح البيان ، ج 6 ، ص 456 .\r\n( 4 ) مجمع البيان ، ج 8 ، ص 279 .\r\n","page_name":" 174 ","page_number":174},
  {"content":"\r\nتفسير كرده ، چون روز قيامت در موقفى قرار مىگيرند ، كه تمامى سببها از سببيت افتاده ، و جز خداى سبحان حاكمى نيست ، پس آيه شريفه در معناى اين آيه است كه مىفرمايد : « وَرُدُّوا إِلَى اللَّه مَوْلاهُمُ الْحَقِّ وَضَلَّ عَنْهُمْ ما كانُوا يَفْتَرُونَ » « 1 » .\r\nو حاصل معناى آيه اين است كه : نشاه آخرت نشاه اى است كه خدا هر كه را بخواهد عذاب مىكند ، و آنان مجرمين هستند ، و هر كه را بخواهد رحم مىكند ، كه آنان غير مجرمين مىباشند ، و به سوى او برمىگرديد ، كه ديگر جز او كسى در باره شما حكم نمىراند .\r\n\r\n\r\n* ( « وَما أَنْتُمْ بِمُعْجِزِينَ فِي الأَرْضِ وَلا فِي السَّماءِ » ) * اين آيه وصف آنان را در قيامت بيان مىكند هم چنان كه آيه قبل وصف خداى سبحان را در آن روز بيان مىكرد . يعنى شما نمىتوانيد خدا را در آن روز عاجز كنيد ، و فرار نموده ، و از تحت حكومت و سلطنتش خارج شويد ، و در اقطار زمين و آسمان پنهان گرديد ، و بنا بر اين ، آيه شريفه جارى مجراى آيه « يا مَعْشَرَ الْجِنِّ وَالإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَالأَرْضِ فَانْفُذُوا » « 2 » است .\r\nبعضى « 3 » ديگر از مفسرين گفته‌اند : جمله * ( « وَلا فِي السَّماءِ » ) * در معناى « و لا من فى السماء » است ، و كلمه « من » از اين جهت حذف شده كه كلام بر آن دلالت داشته ، و معناى آيه اين است كه : شما زمينىها نمىتوانيد خدا را در زمين ناتوان كنيد ، آنهايى هم كه در آسمانند نمىتوانند خدا را در آسمان عاجز كنند .\r\nليكن اين معناى بعيدى است ، و اينكه گفت كلام دلالت بر « من » داشت ، و لذا حذف شد ، به هيچ وجه قابل قبول نيست ، و به فرض هم كه مقصود افاده اين معنا بوده باشد ، كافى بود خطاب را متوجه انسان كند ، و به حكم تغليب جن و ملك را هم اراده نموده و بفرمايد « * ( وَما أَنْتُمْ بِمُعْجِزِينَ فِي الأَرْضِ وَلا فِي السَّماءِ ) * - شما نمىتوانيد خدا را عاجز كنيد ، نه در زمين و نه در آسمان » .\r\n* ( « وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ » ) * - يعنى شما امروز به غير خدا هيچ سرپرستى كه عهده دار امورتان باشد ، و از خدا بىنيازتان كند ، و همچنين نصيرى كه شما را با\r\n\r\n","description":"","footnote":"\r\n( 1 ) به سوى خدا كه مولاى حق ايشان است ، برمىگردند ، و ديگر اثرى از آنچه خدا مىپنداشتند نمىيابند . سوره يونس ، آيه 30 .\r\n( 2 ) اى گروه جن و انس اگر مىتوانيد در اقطار زمين و آسمان فرو رويد برويد . سوره رحمان آيه 33 .\r\n( 3 ) مجمع البيان ، ج 8 ، ص 279 .\r\n","page_name":" 175 ","page_number":175},
  {"content":"\r\nيارى خود تقويت نموده و كمبود نيرويتان را جبران كند ، و شما را بر خداى سبحان غلبه دهد ، نداريد .\r\nپس آيه شريفه به طورى كه ملاحظه مىفرماييد - تعجيز خدا ، و غلبه بر او ، و خروج و امتناع از حكم او را ، با همه اقسامش نفى مىكند ، و مىرساند كه خلق ، نه خودشان مستقلا مىتوانند خدا را عاجز سازند ، و نه غير ايشان مىتوانند اين كار را برايشان انجام دهند ، و نه خودشان و غيرشان مىتوانند به اين غرض نائل آيند ، معناى اول را جمله * ( « وَما أَنْتُمْ بِمُعْجِزِينَ . . . » ) * و معناى دوم را جمله * ( « وَما لَكُمْ مِنْ دُونِ اللَّه مِنْ وَلِيٍّ » ) * ، و معناى سوم را جمله * ( « وَلا نَصِيرٍ » ) * افاده مىكند .\r\n* ( « وَالَّذِينَ كَفَرُوا بِآياتِ اللَّه وَلِقائِه أُولئِكَ يَئِسُوا مِنْ رَحْمَتِي وَأُولئِكَ لَهُمْ عَذابٌ أَلِيمٌ » ) * خطاب در اين جمله متوجه رسول خدا ( ص ) است ، و جزء آن مطالبى كه رسول خدا ( ص ) مامور بود به مشركين بگويد ، نيست ، و منظور از آن اين است كه : حق را در باره آنهايى كه شقى هستند ، و روز قيامت هلاك مىشوند ، براى پيامبر صريح بيان كند ، چون در جمله * ( « يُعَذِّبُ مَنْ يَشاءُ وَيَرْحَمُ مَنْ يَشاءُ » ) * آن را سربسته و مبهم بيان كرده بود .\r\nدليل بر اين معنا خطاب در « اولئك » است ، كه آن را دو مرتبه آورده ، چون اگر جمله مورد بحث كلام رسول خدا ( ص ) ، و تتمه ماموريت قبلى بود ، مىفرمود :\r\n« اولئكم » .\r\nباز مؤيد اين معنا جمله « من رحمتى » است ، چون انتقال از مثل « اولئك يئسوا من رحمة اللَّه » ، و يا « من رحمته » ، با اينكه مقتضاى سياق همين بود ، به مثل * ( « أُولئِكَ يَئِسُوا مِنْ رَحْمَتِي » ) * تصديق و اعتراف را در ضمن دادن اصل خبر افاده مىكند ، و صريحا اهل عذاب را كه قبلا مجمل بيان كرده بود ، تعيين مىنمايد . مؤيد ديگرش تكرار كلمه « اولئك » و نيز خود سياق است .\r\nو گويا اينكه خبر را به شخص رسول خدا ( ص ) مىدهد ، منظور تقويت نفس شريف آن جناب ، و نيز اشاره به اين باشد ، كه مردم قابليت و صلاحيت مثل اين كلام را ندارند ، و اينكه ايمان نمىآورند .\r\nو به طورى كه از اطلاق كلمه « آيات اللَّه » برمىآيد ، مراد از آن تمامى ادله اى است كه بر وحدانيت حق تعالى ، و نبوت رسول خدا ( ص ) ، و حقانيت معاد\r\n","description":"","footnote":"","page_name":" 176 ","page_number":176},
  {"content":"\r\nدلالت دارد ، چه آيات آفاقى ، و چه معجزات نبوت ، كه يكى از آنها قرآن كريم است ، پس كفر به آيات خدا به عموميتش شامل كفر به معاد نيز مىشود ، و اگر در عين حال دوباره كفر به لقاى خدا يعنى معاد را ذكر كرده ، از قبيل ذكر خاص بعد از عام است ، و نكته اش اشاره به اهميت ايمان به آن است ، چون با انكار معاد ، امر دين به كلى لغو مىشود .\r\nو مراد از رحمت ، چيزى است كه مقابل عذاب باشد ، كه قهرا شامل بهشت مىشود ، و در كلام خداى تعالى اطلاق رحمت بر بهشت مكرر شده ، چون بين آن دو ملازمه هست ، مانند آيه « فَأَمَّا الَّذِينَ آمَنُوا وَعَمِلُوا الصَّالِحاتِ فَيُدْخِلُهُمْ رَبُّهُمْ فِي رَحْمَتِه » « 1 » ، و آيه « يُدْخِلُ مَنْ يَشاءُ فِي رَحْمَتِه ، وَالظَّالِمِينَ أَعَدَّ لَهُمْ عَذاباً أَلِيماً » « 2 » .\r\nو مراد از اينكه نسبت نوميدى به ايشان داده ، يا اين است كه واقعا نوميد هم هستند ، چون حيات آخرت را منكرند ، و كسى كه اصلا اعتقادى به آن ندارد ، قهرا از سعادت ابدى و رحمت جاودانى نوميد است ، و يا كنايه است از قضايى كه خدا در باره بهشت رانده كه هيچ كافرى داخل آن نشود .\r\nو معناى آيه اين است كه : كفارى كه آيات خدا را كه دلالت بر دين حق و مخصوصا بر مساله معاد مىكند منكر شدند ، ايشان از رحمت خدا و بهشت نوميدند ، و ايشان عذابى دردناك دارند .\r\n* ( « فَما كانَ جَوابَ قَوْمِه إِلَّا أَنْ قالُوا اقْتُلُوه أَوْ حَرِّقُوه فَأَنْجاه اللَّه مِنَ النَّارِ . . . » ) *\r\nاين جمله تفريع است بر آيه اى كه در صدر قصه بود ، و مىفرمود : * ( « وَإِبْراهِيمَ إِذْ قالَ لِقَوْمِه اعْبُدُوا اللَّه وَاتَّقُوه » ) * .\r\nو ظاهر جمله * ( « قالُوا اقْتُلُوه أَوْ حَرِّقُوه » ) * اين است كه : هر يك از دو طرف ترديد ( بكشيد و يا بسوزانيد ) كلام يكى از دو طايفه قوم ابراهيم است ، كه طايفه اى گفتند بكشيد ، و طايفه اى ديگر گفتند بسوزانيد و مراد از كشتن ، كشتن با شمشير و امثال آن است ، و اين ترديد و اختلاف ، مربوط به ابتداى مشورت آنان است ، ولى سرانجام حرفها يكى شد ، كه بايد او را آتش زد ، هم چنان كه در سوره انبياء آيه 68 فرموده : « قالُوا حَرِّقُوه وَانْصُرُوا آلِهَتَكُمْ » « 3 » .\r\n\r\n","description":"","footnote":"\r\n( 1 ) و اما كسانى كه ايمان آورده ، و عمل صالح كردند ، خدا آنان را در رحمت خود داخلشان مىكند . سوره جاثيه ، آيه 30 .\r\n( 2 ) هر كس را بخواهد داخل در رحمت خود مىكند ، ولى براى ظالمان عذابى دردناك تهيه ديده است . سوره انسان ، آيه 31 .\r\n( 3 ) گفتند او را بسوزانيد و خدايانتان را يارى كنيد . سوره انبياء ، آيه 68 .\r\n","page_name":" 177 ","page_number":177},
  {"content":"\r\nممكن هم هست ترديد از همه باشد ، و همه با هم ابتداء در باره او گفته باشند ، يا بايد او را كشت ، و يا سوزانيد ، و بعدا همگى تصميم بر سوزاندن گرفته باشند .\r\nدر جمله * ( « فَأَنْجاه اللَّه مِنَ النَّارِ » ) * حذف و ايجاز به كار رفته ، يعنى سخن را كوتاه كرده ، و تقدير آن « ثم اتفقوا على احراقه فاضرموا نارا فالقوه فيها فانجاه اللَّه منها » بوده ، يعنى بر سوزاندنش اتفاق كرده ، پس آتشى افروختند ، و ابراهيم را در آن افكندند ، پس خدا او را از آتش نجات داد ، كه تفصيل قصه در جاهاى ديگر قرآن آمده .\r\n\r\n\r\n* ( « وَقالَ إِنَّمَا اتَّخَذْتُمْ مِنْ دُونِ اللَّه أَوْثاناً مَوَدَّةَ بَيْنِكُمْ فِي الْحَياةِ الدُّنْيا . . . » ) *\r\nاز آنجايى كه مردم ، بر بتپرستى خود هيچ دليلى نداشتند ، ديگر بهانه اى برايشان نماند ، جز اينكه نسبت به كسانى كه مورد احترامشان بود استناد بجويند ، مانند پدران براى فرزندان ، و رؤساء براى پيروان ، و دوستان در نظر دوستان ، و بالأخره امت براى تك تك افراد ، پس يگانه چيزى كه سنتهاى قومى را سر پا نگه مىدارد ، و باعث مىشود كه متروك نگردد همين ملاحظات است .\r\nپس پيروى از سنت بتپرستى در حقيقت يكى از آثار علاقه هاى اجتماعى است ، كه عامه آن را از تك تك افراد مشاهده مىكنند ، و خيال مىكنند كه اين عمل صحيح است ، و علاقه قوميت وادارشان مىكند كه از آن تقليد كنند ، و آن را براى خود نيز سنت قرار دهند ، و اين سنت قرار دادن متقابلا آن علاقه قوميت را حفظ مىكند ، و اتحاد و اتفاق و يك پارچگى يك قوم را محفوظ مىدارد .\r\nاين حال و وضع عامه مردم است ، و اما خواص قوم ، آنها هم چه بسا به حجتى اعتماد كنند كه در حقيقت هيچ حجيت ندارد ، مثل اينكه بگويند : خدا بزرگتر از آن است كه حس انسانى بدان احاطه يابد ، و يا وهم و يا عقل او را در خود بگنجاند ، و چون چنين است ، ما نمىتوانيم در عبادت كه يك نوع توجه است به او توجه كنيم ، و لازم است چيز ديگرى را كه مورد عنايت اوست از قبيل جن يا ملائكه بپرستيم ، تا آنها ما را به خدا نزديك كنند ، و نزد او وساطت و شفاعت ما را كنند .\r\nپس آيه مورد بحث خطابى است از ابراهيم ( ع ) به عامه قومش كه : بتپرستى شما هيچ دليلى ندارد ، مگر علاقه قوميت ، شما مىخواهيد به اين وسيله امر زندگى خود را اصلاح كنيد .\r\nو لذا مىبينيم قوم ابراهيم ( ع ) ، وقتى آن جناب دليل بتپرستى را از ايشان مىپرسد در جوابش مىگويند : بلكه ما پدران خود را يافتيم كه چنين مىكردند « إِذْ قالَ لأَبِيه\r\n","description":"","footnote":"","page_name":" 178 ","page_number":178},
  {"content":"\r\nوَ قَوْمِه ما هذِه التَّماثِيلُ الَّتِي أَنْتُمْ لَها عاكِفُونَ قالُوا وَجَدْنا آباءَنا لَها عابِدِينَ » و آيه « قالَ هَلْ يَسْمَعُونَكُمْ إِذْ تَدْعُونَ أَوْ يَنْفَعُونَكُمْ أَوْ يَضُرُّونَ قالُوا بَلْ وَجَدْنا آباءَنا كَذلِكَ يَفْعَلُونَ » « 2 » .\r\nاز اين جا معلوم مىشود كه نصب كلمه « مودت » در جمله * ( « مَوَدَّةَ بَيْنِكُمْ » ) * ، هم مىشود بخاطر افتادن حرف جر باشد ، و تقدير آن « لمودة بينكم » بوده ، و لام تعليل از اولش حذف شده باشد ، كه در اين صورت مودت سبب بتپرستى مىشود ، و هم ممكن است به خاطر اين باشد كه كلمه مذكور مفعول له است ، و مودت غايتى است كه غرض از بتپرستى ، رسيدن به آن غايت است ، و خلاصه بت مىپرستيدند براى اينكه مودت پيدا بشود ، هر دو جور ممكن است ، و ليكن ذيل آيه با وجه دوم مناسب است كه توضيحش خواهد آمد .\r\nبعد از جمله * ( « إِنَّمَا اتَّخَذْتُمْ . . . » ) * فرمود : * ( « ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ وَيَلْعَنُ بَعْضُكُمْ بَعْضاً » ) * ، و به اين وسيله سرانجام بتپرستى را به علت مودت كه باطن و واقعيت آن است بيان نمود ، تا بدانند آن علاقه هاى اجتماعى كه وادارشان كرد به اينكه تن به بتپرستى دهند به زودى واقعيت خود را نشان داده ، در روزى كه باطن هر چيز بيرون مىافتد ، به صورت دشمنى و نفرت از يكديگر جلوه مىكند .\r\nآرى مشركين به خاطر رسيدن به اين متاع قليل و اين سود بى ارزش متوسل به شرك شدند ، كه بزرگترين ظلمها و هلاككننده ترين گناهان است ، و آن وقت بر اين بتپرستى اتفاق كردند ، ليكن به زودى حقيقت عملشان برايشان ظاهر مىشود ، و و بال آن گردنگيرشان مىگردد ، و در نتيجه از يكديگر بيزار مىشوند ، و جرم را به گردن يكديگر مىاندازند .\r\nو مراد از اينكه فرمود : به يكديگر كفر مىورزند ، اين است كه : اين عابد و معبودها ، يكديگر را تكفير مىكنند ، خدايان دروغى به ايشان كفر مىورزند ، يعنى از ايشان بيزارى مىجويند ، هم چنان كه قرآن كريم در جاى ديگر فرموده : « سَيَكْفُرُونَ بِعِبادَتِهِمْ وَيَكُونُونَ عَلَيْهِمْ ضِدًّا » « 3 » و نيز فرمود : « وَيَوْمَ الْقِيامَةِ يَكْفُرُونَ بِشِرْكِكُمْ » « 4 » .\r\n\r\n","description":"","footnote":"\r\n( 1 ) زمانى كه گفت به پدرش و قومش چيست ؟ اين مجسمه هايى كه شما براى آنها پرستش مىكنيد . گفتند : ديديم پدرانمان را كه براى آنها عبادت كننده بودند . سوره انبياء ، آيه 52 و 53 .\r\n( 2 ) گفت آيا وقتى بتها را مىخوانيد خواهش شما را مىشنوند ؟ و آيا شما را سود مىدهند ؟ و يا ضرر مىزنند ؟ گفتند : نه ، بلكه ما پدران خود را يافتيم كه اين چنين مىكردند . سوره شعراء ، آيه 72 و 74 .\r\n( 3 ) به زودى خدايان دروغى به عبادت بتپرستان كفر مىورزند ، و به ضديت عليه آنان قيام مىكنند . سوره مريم ، آيه 82 .\r\n( 4 ) روز قيامت همين بتها به شرك شما كفر مىورزند ، سوره فاطر ، آيه 14 .\r\n","page_name":" 179 ","page_number":179},
  {"content":"\r\nو اين معنا را در باره هر متبوعى نسبت به تابع خود بيان كرده ، و فرموده : « إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا وَرَأَوُا الْعَذابَ وَتَقَطَّعَتْ بِهِمُ الأَسْبابُ » « 1 » و مراد از لعن يكديگر اين است كه : اين عده آن عده را لعن مىكنند ، هم چنان كه باز قرآن كريم مىفرمايد : « كُلَّما دَخَلَتْ أُمَّةٌ لَعَنَتْ أُخْتَها » « 2 » .\r\nآن گاه دنبال جمله فوق فرمود : * ( « وَمَأْواكُمُ النَّارُ وَما لَكُمْ مِنْ ناصِرِينَ » ) * و اين جمله اشاره است به اينكه و بال اعمالشان به ايشان مىرسد ، و كيفر خود را كه همان آتش است و هلاكى ابدى را دنبال دارد مىبينند ، و هيچ ناصرى كه ياريشان كند ، و از آنان دفاع نمايد ، ندارند ، پس ايشان كه در دنيا متوسل به مودت شدند ، تا از يارى يكديگر و تعاون اجتماعى و پشتيبانى از هم بهره مند شوند ، به همين خاطر شرك ورزيدند ، روز قيامت دشمن يكديگر خواهند شد ، و بر ضد يكديگر قيام خواهند نمود ، و سرانجامشان بيزارى و ترك يارى يكديگر خواهد شد .\r\n* ( « فَآمَنَ لَه لُوطٌ وَقالَ إِنِّي مُهاجِرٌ إِلى رَبِّي إِنَّه هُوَ الْعَزِيزُ الْحَكِيمُ » ) * يعنى لوط ( ع ) به ابراهيم ( ع ) ايمان آورد و اگر بپرسى بايد فرموده باشد « فامن به لوط » چرا فرمود : * ( « فَآمَنَ لَه لُوطٌ » ) * ؟ در جواب مىگوييم : كلمه ايمان هم با لام متعدى مىشود ، و هم با باء ، و در هر دو صورت معنا يكى است .\r\nبعضى « 3 » از مفسرين در جمله * ( « وَقالَ إِنِّي مُهاجِرٌ إِلى رَبِّي » ) * گفته‌اند كه : « ضمير در آن به لوط برمىگردد ، يعنى لوط گفت كه من مهاجرت مىكنم » . بعضى « 4 » ديگر گفته‌اند : « به ابراهيم برمىگردد » . مؤيد مفسر دوم آيه « وَقالَ إِنِّي ذاهِبٌ إِلى رَبِّي سَيَهْدِينِ » « 5 » مىباشد .\r\nو گويا منظور از مهاجرت به سوى پروردگار ، دورى از وطن ، و بيرون شدن از بين قوم و فاميل مشرك ، و رفتن به سرزمين غربت براى خداست ، يعنى من اين زحمتها را تحمل مىكنم ، تا در غربت كسى مانع يكتاپرستيم نشود ، بنا بر اين مهاجرت را ، مهاجرت به سوى خدا خواندن نوعى مجاز عقلى است .\r\n\r\n","description":"","footnote":"\r\n( 1 ) روزى كه رؤسا و پيشوايان از تابعان خود بيزارى مىجويند ، عذاب را مىبينند و دستشان از اسباب قطع مىشود . سوره بقره ، آيه 166 .\r\n( 2 ) هر امتى كه در مىآيد امت ديگر را لعنت مىكند . سوره اعراف ، آيه 38 .\r\n( 3 و 4 ) مجمع البيان ، ج 8 ، ص 280 .\r\n( 5 ) و گفت من به سوى پروردگارم خواهم رفت ، و او مرا هدايت خواهد كرد . سوره صافات ، آيه 99 .\r\n","page_name":" 180 ","page_number":180},
  {"content":"\r\nو منظور از اينكه فرمود : * ( « إِنَّه هُوَ الْعَزِيزُ الْحَكِيمُ » ) * ، اين است كه : او عزيزى است كه هر كس را يارى كند خوار نمىشود و حكيمى است كه هر كس را حفظ كند ضايع نمىشود ، ذليل نمىشود و حكيمى است كه هر كس جانب او را رعايت كند او تنها و بىكسش نمىگذارد .\r\n* ( « وَوَهَبْنا لَه إِسْحاقَ وَيَعْقُوبَ » ) * معنى اين جمله ظاهر است .\r\n* ( « وَآتَيْناه أَجْرَه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ » ) * كلمه « اجر » به معناى جزايى است كه در مقابل عملى قرار گيرد ، و عايد صاحب عمل شود ، و فرق بين « اجر » با « اجرت » اين است كه : اجرت تنها در پاداشهاى دنيايى به كار مىرود ، ولى كلمه « اجر » هم در پاداشهايى دنيايى استعمال مىشود و هم آخرتى .\r\nو نيز فرق بين « اجر » و « جزاء » اين است كه : كلمه « اجر » تنها در پاداشهاى خير و نافع استعمال مىشود ، ولى جزاء هم در خير و هم در شر ، هم در نافع و هم در مضر .\r\n\r\n\r\nهمانطور كه گفتيم كلمه اجر ، هم در پاداشهاى دنيوى به كار مىرود و هم اخروى ، ليكن در كلام خداى تعالى غالبا در پاداشهاى اخروى به كار رفته ، كه خدا براى بندگان مؤمن خود تهيه ديده ، كه يا عبارت است از مقامات قرب ، و يا درجات ولايت ، كه يكى از آنها بهشت است ، آرى در بعضى از آيات قرآنى در پاداش دنيايى نيز به كار رفته ، مانند آيه « إِنَّه مَنْ يَتَّقِ وَيَصْبِرْ فَإِنَّ اللَّه لا يُضِيعُ أَجْرَ الْمُحْسِنِينَ » « 1 » كه حكايت كلام يوسف ( ع ) است ، و نيز مانند آيه « وَكَذلِكَ مَكَّنَّا لِيُوسُفَ فِي الأَرْضِ يَتَبَوَّأُ مِنْها حَيْثُ يَشاءُ نُصِيبُ بِرَحْمَتِنا مَنْ نَشاءُ ، وَلا نُضِيعُ أَجْرَ الْمُحْسِنِينَ » « 2 » كه در اين دو آيه كلمه « اجر » بر پاداش دنيوى اطلاق شده است .\r\n* ( « وَآتَيْناه أَجْرَه فِي الدُّنْيا » ) * - ممكن است مراد از اين اجر ، اجر دنيوى نيكو باشد ، آن وقت مناسبتر آن است كه بگوييم كلمه « فى الدنيا » متعلق به « اجر » است ، نه به « ايتاء - دادن » و اى بسا اين معنا به آيه اى ديگر تاييد شود ، كه مىفرمايد : « وَآتَيْناه فِي الدُّنْيا حَسَنَةً ، وَإِنَّه فِي الآخِرَةِ لَمِنَ الصَّالِحِينَ » « 3 » چون ظاهرا مراد از « حسنه » همان زندگى و عيش نيكو است ، و مراد از\r\n\r\n","description":"","footnote":"\r\n( 1 ) كسى كه تقوى بورزد ، و صبر كند ، خدا اجر نيكوكاران را ضايع نمىسازد . سوره يوسف ، آيه 90 .\r\n( 2 ) و اين چنين يوسف را در زمين مكنت داديم ، تا هر جا بخواهد منزل كند ، ما هر كه را بخواهيم به رحمت خود مىرسانيم ، و اجر نيكوكاران را ضايع نمىكنيم . سوره يوسف ، آيه 56 .\r\n( 3 ) ما به او در دنيا حسنه داديم ، و او در آخرت از صالحان است . سوره نحل ، آيه 122 .\r\n","page_name":" 181 ","page_number":181},
  {"content":"\r\n« ايتاء » اعطاى عملى است نه تقدير كردن و كتابت آن . ممكن هم هست مراد از دادن آن ، جلو انداختن وعده اى باشد كه به عموم مؤمنين داده ، و معنايش اين باشد كه ما آن وعده را در حق وى جلو انداختيم ، و آن وعده عبارت است از مقامات قرب ، هم چنان كه قرآن كريم مقامات او را در ضمن داستانهايش در سوره انعام برشمرده .\r\n* ( « وَإِنَّه فِي الآخِرَةِ لَمِنَ الصَّالِحِينَ ) * » - در معناى اين جمله در تفسير سوره بقره آنجا كه مىفرمود : « وَلَقَدِ اصْطَفَيْناه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ » « 1 » ، در جلد اول اين كتاب بحث كرديم .\r\n* ( « وَلُوطاً إِذْ قالَ لِقَوْمِه إِنَّكُمْ لَتَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ » ) * يعنى « و ارسلنا لوطا » ، و يا « و اذكر لوطا » و جمله « * ( إِنَّكُمْ لَتَأْتُونَ الْفاحِشَةَ ) * - شما عمل زشت به جا مىآوريد » ، به ظاهر جمله اى است خبرى ، ولى منظور تعجب و انكار است . و مراد از كلمه « فاحشه » همان عمل لواط است .\r\nو جمله : * ( « ما سَبَقَكُمْ بِها مِنْ أَحَدٍ مِنَ الْعالَمِينَ » ) * ، جمله اى است استينافى ، كه معناى فاحشه را روشن مىكند ، و فاحشه بودنش را تاكيد مىنمايد ، و گويا مراد اين است كه اين عمل به اين صورت كه در بين شما شيوع يافته در هيچ قومى قبل از شما شايع نشده ، و يا ممكن است جمله حاليه باشد ، از فاعل « لتاتون » كه در اين صورت معنا چنين مىشود : شما عمل زشتى مرتكب مىشويد ، در حالى كه هيچ قومى از اقوام قبل از شما ، مرتكب آن نشدند .\r\n* ( « أإِنَّكُمْ لَتَأْتُونَ الرِّجالَ وَتَقْطَعُونَ السَّبِيلَ وَتَأْتُونَ فِي نادِيكُمُ الْمُنْكَرَ . . . » ) *\r\nاين استفهام ، استفهام از امرى است كه سزاوار نيست هيچ شنونده اى تصديقش نمايد و صاحب عقلى آن را بپذيرد ، و چون چنين بود ، آن را با كلمه « ان » و « لام » در « لتاتون » كه هر دو براى تاكيد است تاكيدش كرد .\r\n\r\n\r\nو اين سياق خود شاهد است بر اينكه مراد از آمدن رجال ، عمل لواط است ، و مراد از قطع سبيل ، اهمال گذاشتن طريق تناسل ، و لغو كردن آن است ، چون راه تناسل عبارت است از نزديكى و جماع با زنان ، و قوم لوط اين راه را قطع نمود ، و آن را لغو كردند ، پس تعبير به قطع سبيل كنايه است از اعراض از نسوان و ترك مقاربت با آنان ، و مراد از « اتيانهم المنكر فى ناديهم » - با در نظر داشتن اينكه كلمه « نادى » به معناى مجلسى است كه جمعى در آن گرد هم باشند ، و وقتى گفته مىشود : نادى كه همه اهل مجلس حضور داشته باشند - ، اين است\r\n\r\n","description":"","footnote":"\r\n( 1 ) و به تحقيق ما او را برگزيديم در دنيا و او در آخرت از صالحين است . سوره بقره ، آيه 130 .\r\n","page_name":" 182 ","page_number":182},
  {"content":"\r\nكه عمل لواط را و يا مقدمات شنيعه آن را در پيش روى همه انجام مىدادند .\r\nبعضى « 1 » از مفسرين گفته‌اند : « مراد از » قطع سبيل « ، بستن راه هايى است كه به شهر و ديار ايشان منتهى مىشد ، چون قوم لوط از شهر بيرون مىشدند ، و سر راه را بر مسافرينى كه مىخواستند به شهر آنان درآيند مىگرفتند ، و آن گاه هر يك سنگى به طرف آنها پرتاب مىكردند ، سنگ هر كس به هر كس مىخورد ، او را مىگرفتند و اموالش را غارت مىكردند ، و با او عمل لواط انجام مىدادند ، و تازه سه درهم نيز غرامت مىستاندند ، و در شهر قاضى داشتند كه او هم همين طور قضاوت مىكرد ، و حق را به اهل شهر مىداد » .\r\nبعضى « 2 » ديگر گفته‌اند : « مراد از » قطع سبيل « ، اشاره به گناه ديگر آنان است ، و آن اينكه علاوه بر عمل زشت مزبور راهزنى هم مىكردند » ولى به طورى كه خواننده ملاحظه فرمود ، سياق آيه خلاف اين را مىرساند .\r\nبعضى « 3 » ديگر گفته‌اند : مراد از « اتيان المنكر فى النادى » ، اين است كه :\r\nمجالسشان همه رقم منكرات و اعمال زشت داشت ، به يكديگر ناسزا ، و ناملايم مىگفتند ، و قمار مىكردند ، و به عابران سنگ مىانداختند ، و دف و ناى مىنواختند ، كشف عورت مىكردند ، لواط مرتكب مىشدند . ولى خواننده عزيز آنچه را كه از سياق استفاده مىشد فهميد .\r\nو جمله * ( « فَما كانَ جَوابَ قَوْمِه إِلَّا أَنْ قالُوا ائْتِنا بِعَذابِ اللَّه إِنْ كُنْتَ مِنَ الصَّادِقِينَ » ) * استهزاء و سخريه اى بوده از ايشان ، كه از آن برمىآيد لوط ( ع ) ايشان را به عذاب خدا تهديد مىكرده ، و ايشان در پاسخش از باب مسخره مىگفتند : چرا معطلى ؟ اگر راست مىگويى بياور آن عذاب را ، و اين نكته در جاى ديگر به صراحت آمده كه « وَلَقَدْ أَنْذَرَهُمْ بَطْشَتَنا فَتَمارَوْا بِالنُّذُرِ » « 4 » .\r\n* ( « قالَ رَبِّ انْصُرْنِي عَلَى الْقَوْمِ الْمُفْسِدِينَ » ) * اين جمله سؤال و درخواست فتح است از لوط ( ع ) و هم نفرينى است به قوم بدكارش ، كه آنان را مفسد ناميد ، چون عملشان زمين را فاسد مىكرد براى اينكه نسل بشر را قطع و بشريت را تهديد به فناء مىنمود .\r\n\r\n","description":"","footnote":"\r\n( 1 ) روح المعانى ، ج 20 ، ص 153 .\r\n( 2 و 3 ) مجمع البيان ، ج 8 ، ص 280 .\r\n( 4 ) لوط ( ع ) ايشان را به خشم و عذاب ما تهديد همى كرد ، ولى آنها تهديد وى را سخريه مىگرفتند . سوره قمر ، آيه 36 .\r\n","page_name":" 183 ","page_number":183},
  {"content":"\r\n* ( « وَلَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِه الْقَرْيَةِ إِنَّ أَهْلَها كانُوا ظالِمِينَ » ) * اين آيه اجمال سرگذشت هلاكت قوم لوط را بيان مىكند ، و مىرساند كه هلاكتشان به وسيله رسولانى از ملائكه بود ، كه خداوند آنان را نخست نزد ابراهيم ( ع ) فرستاد ، و آن ملائكه آن جناب و همسرش را به تولد اسحاق و يعقوب بشارت دادند ، و سپس خبر دادند كه مامور به سوى قوم لوط هستيم ، تا هلاكشان كنيم ، كه داستان مفصل آن در سوره هود ، و سوره هايى ديگر آمده .\r\n* ( « قالُوا إِنَّا مهلكوا أَهْلِ هذِه الْقَرْيَةِ » ) * - يعنى ملائكه به ابراهيم گفتند : ما اهل اين قريه را هلاك خواهيم كرد ، و از اينكه گفتند : « * ( أَهْلِ هذِه الْقَرْيَةِ ) * - اهل اين قريه » و لفظ « هذه » كه براى اشاره قريب است آورده برمىآيد كه قريه لوط در نزديكى آن محلى بوده كه ابراهيم ( ع ) در آنجا منزل كرده بود ، و آن سرزمين مقدس فلسطين است .\r\nو جمله * ( « إِنَّ أَهْلَها كانُوا ظالِمِينَ » ) * تعليل و بيان علت هلاك كردن ايشان است ، مىفرمايد : علت اينكه مىخواهيم هلاكشان كنيم ، اين است كه : ظالمند ، و رذيله ظلم در آنها ريشه دار شده ، در اينجا مقتضاى ظاهر آن بود كه بفرمايد « انهم كانوا ظالمين » ولى به جاى ضمير ، اسم ظاهر ( اهلها ) را به كار برده ، و اين اشاره است به اينكه ظلم اين قوم ، ظلم مخصوصى بوده ، كه آنان را مستوجب هلاكت كرده ، نه مطلق ظلم كه آن روز مردم بدان مبتلا بودند گويا فرموده : اهل اين قريه بدان جهت كه اهل چنين قريه اى هستند ظالمند .\r\n\r\n\r\n* ( « قالَ إِنَّ فِيها لُوطاً قالُوا نَحْنُ أَعْلَمُ بِمَنْ فِيها لَنُنَجِّيَنَّه وَأَهْلَه إِلَّا امْرَأَتَه كانَتْ مِنَ الْغابِرِينَ » ) * از ظاهر سياق برمىآيد كه منظور حضرت ابراهيم ( ع ) از اينكه فرمود : لوط در آن قريه است ، اين بوده كه عذاب را از آن قوم بردارد ، تا لوط هم محفوظ بماند ، ملائكه هم در پاسخ گفتند : اين مطلب از ما پنهان نيست ، و ما بدان جاهل نيستيم ، بلكه نه تنها لوط مشمول عذاب نيست ، بلكه هستند كسانى ديگر كه از عذاب مستثنايند ، مانند فرزندانش ولى همسرش بايد هلاك گردد .\r\nپس ابراهيم از اين مساله جاهل نبوده كه خداوند لوط را كه پيغمبر اوست با اهل قريه هلاك نمىكند ، و نيز از تهديد ملائكه اين ترس در او پيدا نشد كه مبادا لوط هم هلاك شود ، پس منظورش از اينكه فرمود : آخر لوط در آن قريه است ، اين بوده كه به احترام لوط ، عذاب را از اهل قريه برگرداند ، ملائكه هم در پاسخش گفتند : كه نه ، ماموريم به اينكه او را از ميان قوم\r\n","description":"","footnote":"","page_name":" 184 ","page_number":184},
  {"content":"\r\nبيرون كنيم ، و همچنين اهل او را ، مگر همسرش را كه او از باقىماندگان در قريه است .\r\nدليل بر اين معنايى كه ما كرديم آيات « فَلَمَّا ذَهَبَ عَنْ إِبْراهِيمَ الرَّوْعُ وَجاءَتْه الْبُشْرى يُجادِلُنا فِي قَوْمِ لُوطٍ إِنَّ إِبْراهِيمَ لَحَلِيمٌ أَوَّاه مُنِيبٌ يا إِبْراهِيمُ أَعْرِضْ عَنْ هذا ، إِنَّه قَدْ جاءَ أَمْرُ رَبِّكَ وَإِنَّهُمْ آتِيهِمْ عَذابٌ غَيْرُ مَرْدُودٍ » « 1 » است ، و از اين آيات به خوبى برمىآيد كه در آيات مورد بحث هم منظور ابراهيم دفاع از قوم لوط بود ، نه از خود لوط .\r\nملائكه نيز از كلام او همين را فهميدند ، و كلامش را بر ظاهرش باقى گذاشتند ، و در پاسخش گفتند ما از هر كس داناتريم كه چه كسانى در آن قريه هستند ، و مىدانيم كه لوط و خانواده اش كسانى نيستند كه سزاوار عذاب باشند ، و به زودى او و خانواده اش نجات مىيابند ، به جز همسرش كه او هلاك شدنى است ، و چون همانطور كه گفتيم ملائكه از كلام ابراهيم ( ع ) دفاع از اهل قريه را فهميدند لذا در پاسخ گفتند : عذاب اهل قريه امرى است حتمى ، همانطور كه آيات سوره هود هم به آن اشاره مىكند .\r\nمفسرين در معناى جمله * ( « إِنَّ أَهْلَها كانُوا ظالِمِينَ » ) * و جمله * ( « قالَ إِنَّ فِيها لُوطاً » ) * مشاجراتى طولانى دارند ، كه چون فايده از آن عايد نمىشد از نقلش خوددارى كرديم ، خوانندگان مىتوانند به تفاسير مفصل مراجعه كنند .\r\n* ( « وَلَمَّا أَنْ جاءَتْ رُسُلُنا لُوطاً سِيءَ بِهِمْ ، وَضاقَ بِهِمْ ذَرْعاً وَقالُوا لا تَخَفْ وَلا تَحْزَنْ . . . » ) *\r\nضمير جمع در هر دو « بهم » به كلمه « رسل » برمىگردد ، و حرف « باء » بر سر آن دو سببيت را مىرساند ، و چنين معنا مىدهد كه چون فرستادگان ما نزد لوط شدند به سبب ايشان بد حالى عارضش شد ، براى اينكه فرستادگان به صورت جوانانى زيبا و امرد مجسم شده بودند ، لوط ترسيد مبادا مردم در باره آنان قصد سوء كنند ، كه اگر چنين شود او از دفاع از آنان ناتوان خواهد شد ، و در برابر ميهمانان شرمنده خواهد گشت .\r\n* ( « وَقالُوا لا تَخَفْ وَلا تَحْزَنْ » ) * - يعنى فرستادگان گفتند : مترس و اندوهناك مباش كه خطر يقينى و احتمال خطرى كه تو را تهديد كند در بين نيست ، چون خوف هميشه به خاطر مكروهى پيدا مىشود كه احتمال وقوعش برود ، و اندوه وقتى مىآيد كه آن مكروه واقع شده\r\n\r\n","description":"","footnote":"\r\n( 1 ) همين كه ترس و وحشت از ابراهيم زايل شد ، و بشارت را شنيد ، شروع كرد به صحبت كردن و شفاعت در باره قوم لوط ، بلكه عذاب را از آنان بردارد ، چون ابراهيم مردى بردبار بود ، كه بسيار به درگاه ما رجوع مىكرد ، ما به دو گفتيم : كه اى ابراهيم از اين سخن بگذر ، براى اينكه امر پروردگارت رسيده ، كه قوم لوط عذاب شوند ، و عذابشان به هيچ وجه برنخواهد گشت . سوره هود ، آيه 74 و 76 .\r\n","page_name":" 185 ","page_number":185},
  {"content":"\r\nباشد .\r\n* ( « إِنَّا مُنَجُّوكَ وَأَهْلَكَ إِلَّا امْرَأَتَكَ كانَتْ مِنَ الْغابِرِينَ » ) * - يعنى ما تو و خانواده ات را نجات خواهيم داد ، مگر همسرت را كه از باقىماندگان خواهد بود ، يعنى باقىماندگان در عذاب . و اين جمله علت نداشتن ترس و اندوه را بيان مىكند .\r\n* ( « إِنَّا مُنْزِلُونَ عَلى أَهْلِ هذِه الْقَرْيَةِ رِجْزاً مِنَ السَّماءِ بِما كانُوا يَفْسُقُونَ » ) * اين آيه بيان است براى جمله * ( « إِنَّا مُنَجُّوكَ وَأَهْلَكَ » ) * و مىفرمايد : غير از تو و خانواده ات آنچه در قريه هست به خاطر فسقهايى كه مىكردند ، دچار عذابى مىشوند كه ما آن را از آسمان نازل خواهيم كرد . و كلمه « رجز » به معناى عذاب است .\r\n* ( « وَلَقَدْ تَرَكْنا مِنْها آيَةً بَيِّنَةً لِقَوْمٍ يَعْقِلُونَ » ) * ضمير مؤنث در « منها » به قريه برمىگردد ، و « ترك » به معناى باقى گذاشتن است ، و معنايش اين است كه : ما از اين قريه تنها علامتى روشن باقى گذاشتيم ، براى مردمى كه تعقل دارند ، تا از ديدن آن عبرت گيرند و از خدا بترسند ، و آن علامت همان آثار و خرابه هايى است كه بعد از نزول عذاب از قريه باقى مىماند . و ليكن امروز معلوم نيست كه آن آثار كجا است . و چه بسا گفته مىشود كه : « بعد از جريان هلاكت آنان ، آب دريا آن شهر را گرفت ، و آن دريا همان بحر لوط است » . و ليكن از ظاهر آيه - بطورى كه ملاحظه مىكنيد - برمىآيد كه آثار اين شهر در زمان نزول آيات مورد بحث معروف بوده ، و از اين ظاهرتر اين جمله است كه در سوره حجر در باره همين آثار صراحتا فرموده : « وَإِنَّها لَبِسَبِيلٍ مُقِيمٍ » « 1 » و در سوره صافات آيه 138 فرموده : « وَإِنَّكُمْ لَتَمُرُّونَ عَلَيْهِمْ مُصْبِحِينَ وَبِاللَّيْلِ أفَلا تَعْقِلُونَ » « 2 » .\r\n* ( « وَإِلى مَدْيَنَ أَخاهُمْ شُعَيْباً فَقالَ يا قَوْمِ اعْبُدُوا اللَّه وَارْجُوا الْيَوْمَ الآخِرَ وَلا تَعْثَوْا فِي الأَرْضِ مُفْسِدِينَ » ) * در اين آيه حكايت مىكند كه شعيب مردم را به عبادت خدا ، يعنى به توحيد مىخواند ، و اينكه به معاد معتقد شوند ، چون رجاى آخرت همان اعتقاد به معاد است ، و اينكه در زمين فساد نكنند ، و - به طورى كه بعضى « 3 » از مورخين در تاريخ قوم مدين گفته‌اند - عمده ترين فسادانگيزى آنان در زمين عبارت بوده از كمفروشى و خيانت در كيل و وزن .\r\n\r\n","description":"","footnote":"\r\n( 1 ) و آن شهر خراب بر سر راهى است ثابت . سوره حجر ، آيه 76 .\r\n( 2 ) و شما همواره در صبح و شب بر خرابه آنان عبور مىكنيد باز تعقل نمىكنيد ؟ سوره صافات ، آيه 137 و 138 .\r\n( 3 ) روح البيان ، ج 6 ، ص 468 .\r\n","page_name":" 186 ","page_number":186},
  {"content":"\r\n* ( « فَكَذَّبُوه فَأَخَذَتْهُمُ الرَّجْفَةُ ، فَأَصْبَحُوا فِي دارِهِمْ جاثِمِينَ » ) * كلمه « رجفة » به طورى كه راغب گفته به معناى اضطراب و لرزش خيلى سخت است « 1 » . و كلمه « جاثمين » از ماده « جثم » است ، و جثم و همچنين جثوم در مكان ، به معناى نشستن در آن ، و يا زانو نهادن بر آن است ، و اين تعبير كنايه است از مرگ و معناى آيه اين است كه : اهل مدين شعيب را تكذيب كردند ، پس زلزله سختى ايشان را گرفت ، و صبح همه در خانه هايشان مرده بودند ، و ديگر از جاى خود حركت نكردند .\r\nقرآن كريم در جاى ديگر در باره داستان مدين فرموده : « وَأَخَذَتِ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ » « 2 » - و نيز فرموده : « فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ » « 3 » ، و از اين آيات برمىآيد كه اهل مدين هم دچار صاعقه شدند و هم زلزله .\r\n\r\n\r\n* ( « وَعاداً وَثَمُودَ وَقَدْ تَبَيَّنَ لَكُمْ مِنْ مَساكِنِهِمْ . . . » ) *\r\nدر اينجا سياق را تغيير داد ، تا تفننى در كلام شده باشد ، لذا نخست عاد را آورد ، و سپس ثمود را ، هم چنان كه در آيه بعد ، نخست قارون را ذكر كرده ، سپس فرعون و بعد از او هامان را ، به خلاف داستانهاى اممى كه قبلا ذكر فرمود ، زيرا در آن داستانها نخست نام انبياى هر امتى را مىآورد ، مانند : نوح ، ابراهيم ، لوط و شعيب ، بعدا نام عاصيان آن امتها را .\r\nو دو كلمه « عاد و ثمود » در جمله مورد بحث منصوبند به فعلى تقديرى ، و تقدير كلام « و اذكر عادا و ثمود - به ياد آر عاد و ثمود را » مىباشد .\r\n* ( « وَزَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ وَكانُوا مُسْتَبْصِرِينَ » ) * - زينت دادن شيطان اعمال ايشان را كنايه به استعاره است از اينكه شيطان اعمال زشتشان را مورد علاقه و محبتشان قرار داد ، و علاقه به آن را در آنان تشديد كرد ، و معناى اينكه فرمود : از راه بازشان داشت ، اين است كه : از راه خدا كه راه فطرت است بازشان داشت ، و لذا بعضى « 4 » از مفسرين گفته‌اند : « مراد از مستبصر بودن آنان ، اين است كه : قبلا بر فطرت ساده انسانى خود بودند ، و ليكن در آخر شيطان آن را از ايشان بگرفت » ولى ظاهر آيه - همانطور كه در تفسير آيه « كانَ النَّاسُ أُمَّةً واحِدَةً فَبَعَثَ اللَّه النَّبِيِّينَ » « 5 » نيز گفتيم - اين است كه : عهد فطرت ساده و سالم قبل از\r\n\r\n","description":"","footnote":"\r\n( 1 ) مفردات راغب ، ماده « رجف » .\r\n( 2 ) صيحه آنان را كه ستم كردند بگرفت ، پس در ديار خود بى حركت شدند . سوره هود ، آيه 94 .\r\n( 3 ) پس اگر اعراض كردند بگو من شما را از صاعقه اى بيم مىدهم كه نظير صاعقه عاد و ثمود باشد . سوره فصلت ، آيه 13 .\r\n( 4 ) روح البيان ، ج 6 ، ص 468 .\r\n( 5 ) سوره بقره ، آيه 213 .\r\n","page_name":" 187 ","page_number":187},
  {"content":"\r\nبعثت نوح بوده ، و عاد و ثمود اقوامى بوده‌اند كه بعد از نوح مىزيسته‌اند ، پس معلوم مىشود مستبصر بودن آنان قبل از فريب شيطان ، اين بوده كه پيرو دين توحيد ، يعنى دين فطرت بوده‌اند ، و تنها خدا را مىپرستيدند .\r\n* ( « وَقارُونَ وَفِرْعَوْنَ وَهامانَ وَلَقَدْ جاءَهُمْ مُوسى بِالْبَيِّناتِ ، فَاسْتَكْبَرُوا فِي الأَرْضِ وَما كانُوا سابِقِينَ » ) * كلمه « سابقين » استعاره به كنايه است از غلبه ، يعنى قارون و فرعون و هامان كه مورد دعوت موسى قرار داشتند ، و در برابر دعوتش استكبار كردند با اين عكس العمل خود بر او غالب نيامدند و بقيه الفاظ آيه روشن است .\r\n* ( « فَكُلًّا أَخَذْنا بِذَنْبِه . . . » ) *\r\nيعنى هر يك از امتهاى نامبرده را به جرم گناهى كه داشتند گرفتيم ، اين اجمال قضيه است ، آن وقت شروع مىكند به تفصيل آن ، و مىفرمايد : * ( « فَمِنْهُمْ مَنْ أَرْسَلْنا عَلَيْه حاصِباً » ) * ، بعضىها را حاصبى بر او فرستاديم ، و حاصب به معناى سنگ است ، بعضى « 1 » هم گفته‌اند : به معناى بادى است كه سنگريزه ببارد ، و بنا به معناى اول جمله مورد بحث با قوم لوط منطبق مىشود ، و بنا بر معناى دوم با قوم عاد .\r\n* ( « وَمِنْهُمْ مَنْ أَخَذَتْه الصَّيْحَةُ » ) * - بعضى از آنها را صيحه گرفت ، و اين قوم ثمود ، و قوم شعيب است * ( « وَمِنْهُمْ مَنْ خَسَفْنا بِه الأَرْضَ » ) * و بعضى از آنها را در زمين فرو برديم ، و اين اشاره به داستان قارون است ، * ( « وَمِنْهُمْ مَنْ أَغْرَقْنا » ) * بعضىها كسانى بودند كه غرقشان كرديم و اين هم قوم نوح را شامل است و هم قوم فرعون و هامان را .\r\nخداى سبحان بعد از تفصيل آن اجمال ، به همه داستانهايى كه تا اينجا بيان كرده بود برگشته ، عاقبت امتهاى نامبرده را با بيانى عام شرح مىدهد ، و مىفرمايد آنچه اين اقوام را گرفتار ببلايى كرد كه بدان مبتلا شدند ، تنها ظلم خود آنها بود ، نه ظلم خدا ، « * ( وَما كانَ اللَّه لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ ) * - خدا هرگز به آنان ظلم نكرد ، و ليكن اين خودشان بودند كه به خود ظلم مىكردند » يعنى خدا آن بلاها را به عنوان مجازات بر آنان نازل كرد ، چون دنيا دار فتنه و امتحان است ، و اين سنتى است الهى كه به هيچ وجه از آن چشمپوشى نمىشود ، پس هر كس هدايت بيابد براى خود يافته ، و هر كس گمراه شود آن نيز عليه خود او است .\r\n\r\n","description":"","footnote":"\r\n( 1 ) روح البيان ، ج 6 ، ص 469 .\r\n","page_name":" 188 ","page_number":188},
  {"content":"\r\n\r\nبحث روايتى\r\n\r\nدر كافى به سند خود از ابى عمرو زبيرى ، از امام صادق ( ع ) روايت كرده كه در حديثى كه در آن معانى كفر را بيان كرده مىفرمايد : وجه پنجم از كفر ، كفر براءت است ، و آن كفرى است كه در آيه * ( « وَقالَ إِنَّمَا اتَّخَذْتُمْ مِنْ دُونِ اللَّه أَوْثاناً مَوَدَّةَ بَيْنِكُمْ فِي الْحَياةِ الدُّنْيا ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ وَيَلْعَنُ بَعْضُكُمْ بَعْضاً » ) * بدان اشاره شده است كه معنايش « يتبرأ بعضكم من بعض - بيزارى مىجوييد يكى از ديگرى » مىباشد . - تا آخر حديث - « 1 » .\r\nمؤلف : اين معنا در كتاب توحيد از على ( ع ) در حديثى طولانى كه به سؤالات اشخاصى در باره تعارض آيات قرآنى پاسخ داده آمده ، و فرموده : اين كفر كه در اين آيه هست به معناى بيزارى جستن است ، مىخواهد بفرمايد : بعضى از بعضى ديگر بيزارى مىجوييد ، و نظير اين آيه در سوره ابراهيم است كه در حكايت كلام ابليس مىفرمايد : « إِنِّي كَفَرْتُ بِما أَشْرَكْتُمُونِ مِنْ قَبْلُ - من به آنچه قبلا مرا در آن شركت مىداديد كافرم » ، يعنى بيزارم ، و نيز در حكايت گفتار ابراهيم مىفرمايد : « كَفَرْنا بِكُمْ » يعنى تبرى مىجوييم از شما « 2 » .\r\nو در الدر المنثور است كه ابن مردويه ، از جابر روايت كرده كه گفت : رسول خدا ( ص ) از خذف - يعنى ريگ و يا هسته خرما را بين دو سبابه نهادن ، و آن را به سوى چيزى پرتاب كردن - نهى فرمود ، و به آيه * ( « وَتَأْتُونَ فِي نادِيكُمُ الْمُنْكَرَ » ) * استشهاد فرمود « 3 » .\r\nمؤلف : اين معنا از عده اى از صاحبان كتب حديث از ام هانى دختر ابى طالب ( ع ) نيز روايت شده ، و عبارت آن چنين است كه گفت : از رسول خدا ( ص ) معناى جمله * ( « وَتَأْتُونَ فِي نادِيكُمُ الْمُنْكَرَ » ) * را پرسيدم ، فرمود رسمشان اين بود كه بر سر راه مىنشستند ، و ريگ به سوى عابرين مىانداختند ، و عابران را مسخره مىكردند .\r\nو در كافى به سند خود از ابى زيد حماد ، از امام صادق ( ع ) روايت كرده كه در ضمن حديث نزول ملائكه بر ابراهيم ، و بشارت دادن وى فرمود : ابراهيم به ملائكه گفت : براى چه آمده‌ايد ؟ گفتند : براى هلاك ساختن قوم لوط ، پرسيد : حتى اگر صد نفر\r\n\r\n","description":"","footnote":"\r\n( 1 ) اصول كافى ، ج 2 ، ص 389 .\r\n( 2 ) توحيد صدوق ، ص 260 .\r\n( 3 ) الدر المنثور ، ج 5 ، ص 144 .\r\n","page_name":" 189 ","page_number":189},
  {"content":"\r\nمؤمن در ميان آنان باشد باز هلاكشان مىكنيد ؟ جبرئيل گفت : نه ، پرسيد اگر پنجاه نفر باشد چطور ؟ گفت : نه ، پرسيد اگر سى نفر باشد چطور ؟ گفت : نه ، پرسيد اگر بيست نفر باشد چطور ؟ گفت : نه ، پرسيد اگر ده نفر باشد ؟ گفت : نه ، پرسيد اگر پنج نفر باشد ؟ گفت : نه ، پرسيد اگر يك نفر باشد ؟ گفت : نه ، ابراهيم اينجا اتخاذ سند كرد ، و گفت : لوط در بين آنان است ؟ گفتند : ما از هر كس بهتر مىدانيم كه در آنجا چه كسانى هستند ، و او و اهلش را نجات خواهيم داد ، مگر همسرش را كه از باقىماندگان در قريه است .\r\nحسن بن على ( ع ) فرموده : من از كلام ابراهيم غير اين را نمىفهمم كه او مىخواسته قوم را از عذاب نجات دهد ، هم چنان كه قرآن در اين باره فرموده : « يُجادِلُنا فِي قَوْمِ لُوطٍ ابراهيم بر سر قوم لوط با ما مجادله مىكرد » « 1 » .\r\n\r\n","description":"","footnote":"\r\n( 1 ) اصول كافى ، ج 2 ، ص 158 .\r\n","page_name":" 190 ","page_number":190},
  {"content":"\r\n\r\n\r\nمَثَلُ الَّذِينَ اتَّخَذُوا مِنْ دُونِ اللَّه أَوْلِياءَ كَمَثَلِ الْعَنْكَبُوتِ اتَّخَذَتْ بَيْتاً وَإِنَّ أَوْهَنَ الْبُيُوتِ لَبَيْتُ الْعَنْكَبُوتِ لَوْ كانُوا يَعْلَمُونَ ( 41 ) إِنَّ اللَّه يَعْلَمُ ما يَدْعُونَ مِنْ دُونِه مِنْ شَيْءٍ وَهُوَ الْعَزِيزُ الْحَكِيمُ ( 42 ) وَتِلْكَ الأَمْثالُ نَضْرِبُها لِلنَّاسِ وَما يَعْقِلُها إِلَّا الْعالِمُونَ ( 43 ) خَلَقَ اللَّه السَّماواتِ وَالأَرْضَ بِالْحَقِّ إِنَّ فِي ذلِكَ لآيَةً لِلْمُؤْمِنِينَ ( 44 ) اتْلُ ما أُوحِيَ إِلَيْكَ مِنَ الْكِتابِ وَأَقِمِ الصَّلاةَ إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ وَلَذِكْرُ اللَّه أَكْبَرُ وَاللَّه يَعْلَمُ ما تَصْنَعُونَ ( 45 )\r\nوَ لا تُجادِلُوا أَهْلَ الْكِتابِ إِلَّا بِالَّتِي هِيَ أَحْسَنُ إِلَّا الَّذِينَ ظَلَمُوا مِنْهُمْ وَقُولُوا آمَنَّا بِالَّذِي أُنْزِلَ إِلَيْنا وَأُنْزِلَ إِلَيْكُمْ وَإِلهُنا وَإِلهُكُمْ واحِدٌ وَنَحْنُ لَه مُسْلِمُونَ ( 46 ) وَكَذلِكَ أَنْزَلْنا إِلَيْكَ الْكِتابَ فَالَّذِينَ آتَيْناهُمُ الْكِتابَ يُؤْمِنُونَ بِه وَمِنْ هؤُلاءِ مَنْ يُؤْمِنُ بِه وَما يَجْحَدُ بِآياتِنا إِلَّا الْكافِرُونَ ( 47 ) وَما كُنْتَ تَتْلُوا مِنْ قَبْلِه مِنْ كِتابٍ وَلا تَخُطُّه بِيَمِينِكَ إِذاً لارْتابَ الْمُبْطِلُونَ ( 48 ) بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ وَما يَجْحَدُ بِآياتِنا إِلَّا الظَّالِمُونَ ( 49 ) وَقالُوا لَوْ لا أُنْزِلَ عَلَيْه آياتٌ مِنْ رَبِّه قُلْ إِنَّمَا الآياتُ عِنْدَ اللَّه وَإِنَّما أَنَا نَذِيرٌ مُبِينٌ ( 50 )\r\nأوَ لَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ إِنَّ فِي ذلِكَ لَرَحْمَةً وَذِكْرى لِقَوْمٍ يُؤْمِنُونَ ( 51 ) قُلْ كَفى بِاللَّه بَيْنِي وَبَيْنَكُمْ شَهِيداً يَعْلَمُ ما فِي السَّماواتِ وَالأَرْضِ وَالَّذِينَ آمَنُوا بِالْباطِلِ وَكَفَرُوا بِاللَّه أُولئِكَ هُمُ الْخاسِرُونَ ( 52 ) وَيَسْتَعْجِلُونَكَ بِالْعَذابِ وَلَوْ لا أَجَلٌ مُسَمًّى لَجاءَهُمُ الْعَذابُ وَلَيَأْتِيَنَّهُمْ بَغْتَةً وَهُمْ لا يَشْعُرُونَ ( 53 ) يَسْتَعْجِلُونَكَ بِالْعَذابِ وَإِنَّ جَهَنَّمَ لَمُحِيطَةٌ بِالْكافِرِينَ ( 54 ) يَوْمَ يَغْشاهُمُ الْعَذابُ مِنْ فَوْقِهِمْ وَمِنْ تَحْتِ أَرْجُلِهِمْ وَيَقُولُ ذُوقُوا ما كُنْتُمْ تَعْمَلُونَ ( 55 )\r\n","description":"","footnote":"","page_name":" 191 ","page_number":191},
  {"content":"\r\nترجمه آيات\r\nمثل كسانى كه به جاى خدا اوليايى ديگر اتخاذ مىكنند مثل عنكبوت است و خانه ساختنش و به درستى سستترين خانه ها خانه عنكبوت است اگر بدانند ( 41 ) .\r\nخدا مىداند كه به جاى او چه چيزها مىخوانند و او عزيز و حكيم است ( 42 ) .\r\nاين مثلها را براى همه مردم مىزنيم اما در آنها تعقل نمىكنند مگر دانايان ( 43 ) .\r\nخدا آسمان و زمين را به حق خلقت كرد كه در اين خود آيتى است براى مردم با ايمان ( 44 ) .\r\nآنچه از كتاب به تو وحى شده بخوان و نماز به پادار كه نماز از فحشاء و منكرات جلوگيرى مىكند و ذكر خدا بزرگتر است و خدا مىداند كه چه مىسازيد ( 45 ) .\r\nو با اهل كتاب جز به وجه احسن مجادله مكنيد مگر افرادى از ايشان كه ظلم كرده باشند ، به ايشان بگوييد ما به آنچه براى خودمان نازل شده و آنچه براى شما نازل شده ايمان داريم ، معبود ما و شما يكى است و ما تسليم آن معبوديم ( 46 ) .\r\nو اين چنين نازل كرديم كتاب را به تو ، پس پاره اى از اهل كتاب و بعضى از اين مشركين بدان ايمان مىآورند و آيات ما را انكار نمىكنند مگر كافران ( 47 ) .\r\nتو پيش از قرآن هيچ كتابى را نتوانستى بخوانى و نيز خودت آن را ننوشتى و گر نه مبطلان در نبوتت به شك مىافتادند ( 48 ) .\r\nبلكه آياتى است روشن در سينه كسانى كه علم داده شده‌اند و آيات ما را انكار نمىكنند مگر ستمگران ( 49 ) .\r\nحرفها زدند از آن جمله گفتند چرا معجزه ها بر او نازل نشد بگو آيات تنها نزد خداست و من تنها بيمرسانى روشنگرم ( 50 ) .\r\nآيا اين معجزه برايشان كافى نيست كه ما بر تو كتاب نازل كرديم و اينك بر آنان تلاوت مىشود ، بدرستى كه در اين ، رحمت و تذكرى است براى مردمى كه ايمان مىآورند ( 51 ) .\r\nبگو خدا كافى است كه در ميان من و شما گواهى دهد او مىداند آنچه كه در آسمانها و زمين است و كسانى كه به باطل مىگروند و به خدا كفر مىورزند زيانكارند ( 52 ) .\r\n","description":"","footnote":"","page_name":" 192 ","page_number":192},
  {"content":"\r\nاز تو عذاب زودرس مىخواهند و اگر نبود آن مدتى كه مقرر شده عذاب زودتر ايشان را ناگهان و بدون اطلاع مىگرفت ( 53 ) .\r\nاز تو عذاب زودرس مىطلبند نمىدانند كه جهنم كافران را از هر سو احاطه كرده است ( 54 ) .\r\nروزى كه عذاب احاطه شان مىكند از بالاى سر و پايين پا ، و خدا به ايشان مىگويد بچشيد آنچه را كه مىكرديد ( 55 ) .\r\nبيان آيات\r\nاين آيات متضمن دنباله اى است براى داستانهايى كه از امتهاى سابق نقل فرمود ، و آن مثلى است كه خداى سبحان براى معبودهاى موهوم آنان آورده ، مىفرمايد : اين گونه اعتقادات خرافى آنان آن قدر بى اساس و سست بنياد است كه خلقت آسمانها و زمين به بانگ بلند به فساد آن فرياد مىزنند ، و اعلام مىكنند كه به غير از خدا ولى و سرپرستى ندارند ، و اين اعلام عالم خلقت همان است كه اين كتاب كريم اعلام مىدارد .\r\nو چون سخن بدين جا مىرسد ناگهان روى سخن را به رسول گرامى خود نموده دستورش مىدهد تا اين كتاب را تلاوت كند ، و نماز به پا بدارد ، و اهل كتاب را با زبان نرم و مجادله به بهترين وجه به سوى دين اسلام دعوت كند ، و مشركين را كه از او خواستند به غير از قرآن معجزه اى بياورد ، و عذابى را كه وعده مىدهد زودتر بياورد پاسخ دهد .\r\n\r\n\r\n* ( « مَثَلُ الَّذِينَ اتَّخَذُوا مِنْ دُونِ اللَّه أَوْلِياءَ كَمَثَلِ الْعَنْكَبُوتِ اتَّخَذَتْ بَيْتاً . . . » ) *\r\nكلمه عنكبوت معنايش معلوم است ، اين كلمه هم بر يك عدد از آن حشره اطلاق مىشود ، و هم بر جمع آن ، هم در مذكر به اين صورت مىآيد ، و هم در مؤنث ، يعنى عنكبوت ماده را هم عنكبوت مىگويند .\r\nاز آنجايى كه در جمله * ( « مَثَلُ الَّذِينَ اتَّخَذُوا » ) * عنايت همه در اين است كه مشركين به غير از خدا اوليايى براى خود گرفته‌اند ، لذا همين معنا را در قالب صله و موصول آورد ، و نفرمود :\r\nمثل مشركين مثل عنكبوت است ، بلكه فرمود مثل كسانى كه به غير از خدا اولياء مىگيرند مثل عنكبوت است ، كه براى خود خانه مىگيرد . هم چنان كه در جمله * ( « كَمَثَلِ الْعَنْكَبُوتِ اتَّخَذَتْ بَيْتاً » ) * ، نيز عنايت در اتخاذ عنكبوت بيت مزبور است ، در نتيجه برگشت معنا به اين مىشود كه صفت مشركين در گرفتن اوليايى به غير از خدا ، چون صفت عنكبوت است در گرفتن خانه اى كه چنين و چنان است و كلمه « بيتا » را نكره آورد تا دلالت كند بر اينكه خانه عنكبوت\r\n","description":"","footnote":"","page_name":" 193 ","page_number":193},
  {"content":"\r\nخبرى در باره اش هست ، و آن خبر را بعدا خواهيم گفت .\r\nآن وقت جمله * ( « وَإِنَّ أَوْهَنَ الْبُيُوتِ لَبَيْتُ الْعَنْكَبُوتِ » ) * بيان آن خبر ، و صفت آن بيت است ، و اگر نفرمود « و ان اوهن البيوت لبيتها - سستترين خانه ها خانه اوست » براى اين است كه خواست جمله مذكور را به عنوان يك مثل رايج به كار برده باشد ، و مثل را كسى تغيير نمىدهد .\r\nو معناى آيه اين است كه : اتخاذ مشركين اوليايى به غير از خدا ، مثل اتخاذ عنكبوت است خانه اى را ، خانه اى كه سستترين خانه ها است ، چون هيچ يك از آثار خانه به جز اسم بر آن صادق نيست ، زيرا خانه را براى اين مىسازند كه صاحبش را از سرما و گرما حفظ كند ، و چيزى كه اين خواص را ندارد و صاحبش را از هيچ مكروهى حفظ نمىكند خانه نيست .\r\nاوليايى هم كه مشركين براى خود گرفته‌اند تنها از ولايت ، اسمى دارند ، براى اينكه نه نفعى مىرسانند و نه ضررى ، نه مالك مرگى هستند و نه حياتى ، و نه نشورى .\r\nمورد مثل ، همان مساله اتخاذ آلهه است ، پس اگر در آيه مورد بحث به جاى كلمه آلهه اولياء را آورد ، براى اين است كه بفهماند كه اصولا داعى مشركين در پرستش خدايان مساله ولايت است ، زيرا مشركين مىپنداشتند كه بتها در كار آنان ولايت دارند ، و امور آنان را تدبير مىكنند ، خير را به سوى آنان جلب نموده و شر را از ايشان دور مىسازند ، و در باره آنان شفاعت مىكنند .\r\nدر آيه مورد بحث علاوه بر نكته اى كه گذشت ، نكته ديگرى هست ، و آن اين است كه : با اطلاقى كه دارد تمامى اقسام شرك را شامل مىشود ، و روى سخنش با تمامى كسانى خواهد بود كه حتى در يك امرى از امور خود به غير از خدا وليى بگيرند و به آن تكيه كنند ، و آن را مستقل در اثر خود بدانند ، البته آن اثرى كه از وى توقعش را دارد ، هر چند كه آن ولى بت نباشد .\r\nبلكه آيه شريفه شامل ولايت كسى نمىشود كه برگشت ولايتش به ولايت خدا باشد ، مانند ولايت رسول ، و امام و مؤمنين ، چون اگر كسى رسول و يا امام و يا مؤمنى را ولى خود بداند ، در حقيقت خدا را ولى خود خوانده ، براى اينكه ولايت آنان در طول ولايت خدا است ، و خود خدا ايشان را ولايت داده ، و آيه « وَما يُؤْمِنُ أَكْثَرُهُمْ بِاللَّه إِلَّا وَهُمْ مُشْرِكُونَ » « 1 » اين اطلاق را تاييد مىكند .\r\n\r\n","description":"","footnote":"\r\n( 1 ) بيشترشان به خدا ايمان نمىآورند مگر با شرك . سوره يوسف ، آيه 106 .\r\n","page_name":" 194 ","page_number":194},
  {"content":"\r\n* ( « لَوْ كانُوا يَعْلَمُونَ » ) * - بعضى « 1 » گفته‌اند : يعنى اگر مىدانستند كه مثلشان در گرفتن اولياء مثل عنكبوت است .\r\n\r\n\r\n* ( « إِنَّ اللَّه يَعْلَمُ ما يَدْعُونَ مِنْ دُونِه مِنْ شَيْءٍ وَهُوَ الْعَزِيزُ الْحَكِيمُ » ) * ممكن است بگوييم كلمه « ما » در جمله * ( « ما يَدْعُونَ » ) * موصوله است ، يعنى آنچه مىخوانند ، و ممكن است بگوييم نافيه است ، يعنى « و نمىخوانند » و نيز ممكن است آن را استفهامى يا مصدرى بگيريم ، و كلمه « من » بنا بر احتمال دوم زايد است ، كه صرفا براى تاكيد آورده شده ، و بنا بر سه احتمال ديگر بيانى است ، و از اين چهار احتمال دو احتمال اول قوىتر است ، و از آن دو ، اولى قوىتر است .\r\nو بنا بر احتمال دوم معنا چنين مىشود كه : خدا مىداند مشركين هيچ چيزى به جاى او نمىخوانند ، يعنى آنچه به عنوان آلهه به جز خدا مىپرستند هيچ حقيقتى ندارد ، در نتيجه به قول صاحب كشاف « 2 » آيه شريفه تاكيد همان مثل است و زيادتى است براى اينكه در آن مثل آن آلهه را حد اقل چون خانه عنكبوت دانست ، ولى در اين جمله مىفرمايد بلكه خانه عنكبوت هم نيست ، چون عدم محض است .\r\nو بنا بر احتمال اول معناى آيه چنين مىشود : خدا مىداند آن چيزهايى را كه به جاى او مىپرستند ، و جاهل به آن نيست ، و بنا بر اين جمله مورد بحث كنايه مىشود از اينكه آن مثلى كه زديم مثلى به جا بود ، چون براى اولياى آنان از ولايت چيزى به جز اسم نيست .\r\nاين معنا - همانطور كه گفتيم - از همه احتمالات قوىتر است ، چون دو كلمه عزيز و حكيم آن را تاكيد مىكند ، و مىفهماند كه وقتى خدايان مشركين از ولايت چيزى به جز اسم نداشتند ، پس در نتيجه تنها عزيزى كه هيچ چيز بر او غلبه نمىكند ، و در تدبير ملكش شريك نيست ، و نيز در خلقت و ايجاد شركت ندارد ، خدا است ، و نيز تنها حكيمى كه هر چه مىكند و هر تدبيرى كه به كار مىبندد متقن و محكم است ، خدا است ، و چون تنها او عزيز و حكيم است ، هيچ وقت تدبير خلق خود را به كسى واگذار نمىنمايد ( فراموش نشود كه واگذارى غير از دادن ولايت به انبياء و اولياء است ، چون گفتيم ولايت انبياء در طول ولايت خدا است نه به عنوان واگذارى و تفويض مترجم ) ، آن وقت آيه مورد بحث به منزله زمينه اى مىشود براى بيان بعد كه مىفرمايد * ( « خَلَقَ اللَّه السَّماواتِ وَالأَرْضَ بِالْحَقِّ » ) * .\r\n\r\n","description":"","footnote":"\r\n( 1 ) منهج الصادقين ، ج 7 ، ص 161 .\r\n( 2 ) تفسير كشاف ، ج 3 ، ص 455 .\r\n","page_name":" 195 ","page_number":195},
  {"content":"\r\n* ( « وَتِلْكَ الأَمْثالُ نَضْرِبُها لِلنَّاسِ وَما يَعْقِلُها إِلَّا الْعالِمُونَ » ) * اين جمله به مثلهايى كه در قرآن زده شده اشاره مىكند ، و مىفرمايد كه هر چند آنها را همه مردم مىشنوند ، و ليكن حقيقت معانى آن و لب مقاصدش را تنها اهل دانش درك مىكنند ، آن كسانى كه حقايق امور را مىفهمند ، و بر ظواهر هر چيزى جمود نمىكنند .\r\nدليل بر اين معنا جمله * ( « ما يَعْقِلُها » ) * است ، براى اينكه ممكن بود بفرمايد : « و لا يؤمن بها » ، و يا تعبيرى نظير آن بياورد ، پس اينكه فرمود : * ( « ما يَعْقِلُها » ) * دليل بر آن است كه منظور درك حقيقت و مغز آن مثلها است ، و گر نه بسيارى از غير دانايان هستند كه به ظواهر آن مثلها ايمان دارند .\r\nپس درك مثلهايى كه در كلام خدا زده شده نسبت به فهم و شعور مردم مختلف است ، بعضى از شنوندگان هستند كه به جز شنيدن الفاظ آن و تصور معانى ساده اش هيچ بهره اى از آن نمىبرند ، چون در آن تعمق نمىكنند ، بعضى ديگر هستند كه علاوه بر آنچه كه دسته اول مىشنوند و مىفهمند ، در مقاصد آن تعمق هم مىكنند ، و حقايق باريك و دقيقش را درك مىنمايند .\r\nدر اين آيه اشاره است به اينكه مثل زدن بتپرستى به تار تنيدن عنكبوت ، صرف مثل شعرى و ادعاى خالى از دليل نيست ، بلكه پايه اى از حجت و برهان عقلى دارد ، و حقيقت حقه و ثابته اى دارد ، كه آيه بعد به آن اشاره مىكند .\r\n* ( « خَلَقَ اللَّه السَّماواتِ وَالأَرْضَ بِالْحَقِّ إِنَّ فِي ذلِكَ لآيَةً لِلْمُؤْمِنِينَ » ) * مراد از حق بودن خلقت آسمانها و زمين اين است كه : بفهماند در خلقت آنها بازيچه در كار نيست ، هم چنان كه جاى ديگر اين معنا را صريحا اعلام نموده و فرموده : « وَما خَلَقْنَا السَّماواتِ وَالأَرْضَ وَما بَيْنَهُما لاعِبِينَ ما خَلَقْناهُما إِلَّا بِالْحَقِّ وَلكِنَّ أَكْثَرَهُمْ لا يَعْلَمُونَ » .\r\n\r\n\r\nپس خلقت آسمانها و زمين بر اساس نظامى ثابت و تغيير ناپذير است ، و سنت الهى نه اختلاف مىپذيرد و نه تخلف ، تدبير هم خود از خلقت است ، و اين دو با يكديگر اختلاف ندارند ، و هيچ كس از ديگرى تخلف نمىكند .\r\nبراى اينكه تدبير حوادث جاريه در عالم ، معنايش اين است كه : يك حادثى را دنبال حادثى ديگر به وجود بياورد ، حادثى باشد كه وقتى دنبال حادث اول پديد آورد ، نظامى اتم به وجود آيد ، و آن چنان حوادث را ترتيب دهد كه به غايتها و نتايجى منتهى شود كه حق و\r\n\r\n","description":"","footnote":"\r\n( 1 ) ما آسمانها و زمين را به بازيچه خلق نكرديم ، و آنها را جز به حق نيافريديم ، و ليكن بيشترشان نمىفهمند . سوره دخان ، آيه 38 و 39 .\r\n","page_name":" 196 ","page_number":196},
  {"content":"\r\nحقيقت باشد ، پس در حقيقت تدبير عبارت شد از خلقت بعد از خلقت ، اما خلقت هر چيزى با رعايت خلقتهاى قبل و بعد ، كه چون تك تك هر ايجادى در نظر گرفته شود خلقت است ، و چون رابطه و اتصال بين همه خلقها در نظر گرفته شود تدبير است ، پس تدبير ، چيزى سواى خلقت نيست .\r\nو چون خلقت و صنع همه به خداى تعالى منتهى مىشود ، و اين منتهى شدنش ضرورى و غير قابل انكار است ، ناگزير تدبير هم منتهى به اوست ، و به هيچ وجه نمىشود به غير او دانست ، و غير خداى تعالى هر چه هست مخلوق خدا ، و قائم به خدا ، و مملوك او است ، خودش مالك هيچ نفعى و ضررى نيست ، و محال است كه قائم به غير از او باشد ، و آن غير ، مستقل در تدبير او ، و مستغنى از خدا باشد ، و اين همان معناى حق بودن ، و بازيچه نبودن ، و جد بودن ، و شوخى نبودن خلقت است .\r\nپس اگر بعضى از مخلوقات خدا مدبر بعضى از مخلوقات ديگرش بوده باشد ، اين ولايت در تدبير ولايت حقيقى نيست ، چون ولى نامبرده باز هم مالك واقعى ، و به حقيقت معناى كلمه نيست ، و به اين معنا چيزى را مالك نمىباشد ، و در نتيجه آنچه دخل و تصرف مىكند جنبه بازى را دارد ، و اگر فرضا خدا چنين ولايتى را به بعضى از مخلوقات خود بدهد ، او هم با مخلوقات خود بازى كرده است ، و ساحت او منزه از لعب و بازى است ، و فرض مذكور تنها و تنها فرض است ، و حقيقتى نمىتواند داشته باشد ، و ولايت فرض شده فقط اسمى از ولايت را دارد ، و به كلى از حقيقت معناى كلمه تهى است ، هم چنان كه تار عنكبوت اينچنين است « 1 » .\r\n* ( « إِنَّ فِي ذلِكَ لآيَةً لِلْمُؤْمِنِينَ » ) * - در اين جمله آيت بودن خلقت را اختصاص داد به مؤمنين ، با اينكه براى عموم مردم آيت است ، و اين بدان جهت است كه : تنها مؤمنين از اين آيت سود مىبرند ، و از آن به صاحب آيت يعنى خداى تعالى راه مىيابند .\r\n* ( « اتْلُ ما أُوحِيَ إِلَيْكَ مِنَ الْكِتابِ وَأَقِمِ الصَّلاةَ إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ وَلَذِكْرُ اللَّه أَكْبَرُ . . . » ) *\r\nبعد از آنكه اجمال داستانهاى امم سابق را بيان كرد ، كه شرك و گناهان و منكراتشان ، كارشان را به چه شقاوتى كشانيد ، شقاوتى ابدى ، و خسرانى دائم ، اينك در اين\r\n\r\n","description":"","footnote":"\r\n( 1 ) باز فراموش نشود كه بيان گذشته با ولايت انبياء منافات ندارد ، چون هر چند كه خداى تعالى به آن حضرت ولايت در تكوين داده و به دست آنان تدبير عالم مىكند ليكن باز مالك ولايت خود اوست و آن حضرات جنبه وساطت را دارند و مستقل در تاثير نيستند ( مترجم ) .\r\n","page_name":" 197 ","page_number":197},
  {"content":"\r\nآيه از آن مطالب منتقل شده به اينكه رسول گرامى خود را دستور مىدهد به تلاوت آنچه به وى وحى شده ، - البته در عين حال كلام را استينافى گرفت يعنى به ما قبل عطف نكرد - چون تلاوت قرآن بهترين رادع است از شرك و ارتكاب فحشاء و منكرات ، زيرا در آن آيات روشنى است كه متضمن حجتهايى نورانى است ، كه حق را آن طور كه بايد روشن مىسازد ، و هم مشتمل است بر داستانهاى عبرتآور ، و مواعظ و بشارتها و انذار و وعده و وعيدها كه شنونده و خواننده را از گناهان باز مىدارد .\r\nو سپس آن امر را ضميمه كرد به امر به نماز كه بهترين اعمال است ، چون كه نماز از فحشاء و منكر بازمىدارد .\r\nو سياق آيات شاهد بر اين است كه : مراد از اين بازدارى ، بازدارى طبيعت نماز از فحشاء و منكر است ، البته بازدارى آن به نحو اقتضاء است نه عليت تامه ، كه هر كس نماز خواند ، ديگر نتواند گناه كند .\r\n\r\n\r\nخواهى گفت چطور نماز از فحشاء و منكرات نهى مىكند ؟ در جواب مىگوييم اين عمل مخصوصا كه بنده خدا آن را در هر روز پنج بار به جا بياورد ، و همه عمر ادامه دهد ، و مخصوصا اگر آن را همه روزه در جامعه اى صالح به جا بياورد ، و افراد آن جامعه نيز مانند او همه روزه به جا بياورند ، و مثل او نسبت به آن اهتمام بورزند ، طبعا با گناهان كبيره سازش ندارد .\r\nآرى توجه به خدا از در بندگى ، آن هم در چنين محيط و از چنين افراد ، طبيعتا بايد انسان را از هر معصيتى كبيره و هر عملى كه ذوق دينى آن را شنيع مىداند ، از قبيل قتل نفس ، تجاوز به جانها و به مال ايتام ، زنا ، و لواط ، باز بدارد ، بلكه نه تنها از ارتكاب آنها ، بلكه حتى از تلقين آن نيز جلوگيرى كند .\r\nبراى اينكه نماز مشتمل است بر ذكر خدا ، و اين ذكر ، اولا ايمان به وحدانيت خداى تعالى ، و رسالت و جزاى روز قيامت را به نمازگزار تلقين مىكند ، و به او مىگويد كه خداى خود را با اخلاص در عبادت مخاطب قرار داده و از او استعانت بنما ، و درخواست كن كه تو را به سوى صراط مستقيم هدايت نموده ، و از ضلالت و غضبش به او پناه ببر .\r\nو ثانيا او را وادار مىكند بر اينكه با روح و بدن خود متوجه ساحت عظمت و كبريايى خدا شده ، پروردگار خود را با حمد و ثنا و تسبيح و تكبير ياد آورد ، و در آخر بر خود و هم مسلكان خود و بر همه بندگان صالح سلام بفرستد .\r\nعلاوه بر اين او را وادار مىكند به اينكه از حدث ( كه نوعى آلودگى روحى است ) ، و\r\n","description":"","footnote":"","page_name":" 198 ","page_number":198},
  {"content":"\r\nاز خبث يعنى آلودگى بدن و جامه ، خود را پاك كند ، و نيز از اينكه لباس و مكان نمازش غصبى باشد ، بپرهيزد ، و رو به سوى خانه پروردگارش بايستد .\r\nپس اگر انسان مدتى كوتاه بر نماز خود پايدارى كند ، و در انجام آن تا حدى نيت صادق داشته باشد ، اين ادامه در مدت كوتاه به طور مسلم باعث مىشود كه ملكه پرهيز از فحشاء و منكر در او پيدا شود ، به طورى كه اگر فرضا آدمى شخصى را موكل بر خود كند ، كه دائما ناظر بر احوالش باشد ، و او را آن چنان تربيت كند كه اين ملكه در او پيدا شود و به زيور ادب عبوديت آراسته گردد ، قطعا تربيت او مؤثرتر از تربيت نماز نيست ، و به بيش از آنچه كه نماز او را دستور مىدهد دستور نخواهد داد ، و به بيش از آن مقدار كه نماز به رياضت وادارش مىكند وادار نخواهد كرد .\r\nدر اينجا لازم است اشكالى كه به آيه شريفه شده ، و جوابش را خاطرنشان سازيم ، بعضى « 1 » بر اين آيه اشكال كرده‌اند كه : « اين آيه مىفرمايد نماز از فحشاء و منكرات نهى مىكند ، و حال آنكه ما بسيارى از نمازگزاران را مىبينيم كه از ارتكاب گناهان بزرگ پروايى ندارند ، چرا نماز آنان از فحشاء و منكرات بازشان نمىدارد ؟ » .\r\nدر جواب از اين اشكال بعضى « 2 » از علماء گفته‌اند : « اصلا كلمه « صلاة » در آيه شريفه به معناى نماز نيست ، بلكه به معناى دعا است ، و مراد از دعا هم دعوت به سوى امر خدا است ، و معناى آيه اين است كه : اى پيغمبر من ، بر دعوت به سوى امر خدا پايدارى كن ، كه اگر چنين كنى اين دعوت مردم را از فحشاء و منكرات بازمىدارد » . ليكن اين جواب اشكال دارد ، براى اينكه در حقيقت براى رفع اشكال و فرار از آن ، آيه را از ظاهرش برگردانيده .\r\nبعضى « 3 » ديگر گفته‌اند : « كلمه » صلاة « در آيه شريفه در معناى نكره است ، و معناى آيه اين است كه يك قسم از نمازها باعث مىشود كه نمازگزار از فحشاء و منكرات اجتناب بورزد ، و درست هم هست ، پس مراد همه نمازها نيست ، تا آن اشكال وارد شود » .\r\nبعضى « 4 » ديگر گفته‌اند : « نماز ما دام كه نمازگزار مشغول آن است اين اثر را دارد ، يعنى شخص نمازگزار ما دام كه مشغول نماز است كارهاى زشت نمىكند ، چون همين اشتغال به نماز او را از كارهاى ديگر بازمىدارد » .\r\nبعضى « 5 » ديگر گفته‌اند : آيه به همان ظاهرى كه دارد معنايى دارد كه آن اشكال\r\n\r\n","description":"","footnote":"\r\n( 1 ) روح المعانى ، ج 20 ، ص 163 .\r\n( 2 و 3 ) روح المعانى ، ج 20 ، ص 164 .\r\n( 4 و 5 ) روح المعانى ، ج 20 ، ص 163 .\r\n","page_name":" 199 ","page_number":199},
  {"content":"\r\nمتوجهش نمىشود ، و آن اين است كه : نماز مانند يك انسانى كه ديگرى را از فحشاء و منكرات نهى مىكند ، به شخص نمازگزار مىگويد : زنا مكن ، ربا مخور ، دروغ مگو ، و . . . و ليكن همانطور كه در آن انسان لازمه نهى اين نيست كه شنونده گوش هم بدهد ، و از گفته او منتهى هم بشود ، در نماز نيز چنين است ، يعنى نماز مرتب به نمازگزار مىگويد كه چنين و چنان مكن ، و ليكن لازمه اين نهى اين نيست كه نمازگزار منتهى هم بشود ، و از آن كارها دست بردارد . مگر نهى نماز از نهى خدا مهمتر و مؤثرتر است ، خداى تعالى در آيه شريفه « إِنَّ اللَّه يَأْمُرُ بِالْعَدْلِ وَالإِحْسانِ وَإِيتاءِ ذِي الْقُرْبى وَيَنْهى عَنِ الْفَحْشاءِ وَالْمُنْكَرِ » « 1 » ، به عدل و احسان و صله رحم امر مىكند ، و از فحشاء و منكر نهى مىفرمايد ، و مع ذلك مردم هم چنان نافرمانىاش مىكنند ، و نهى او باعث انتهاى مردم نمىشود ، نهى نماز هم مثل آن ، پس اشكالى كه بر آيه شده ناشى از اين توهم است كه نهى همواره مستلزم انتهاء است ، و اين توهمى است باطل .\r\nاز بعضى « 2 » از مفسرين نقل شده كه در پاسخ از اين اشكال گفته‌اند : « نماز را براى اين مىخوانند كه به ياد خدا بيفتند ، هم چنان كه خود خداى تعالى هم فرموده : » أَقِمِ الصَّلاةَ لِذِكْرِي - نماز را براى ياد من به پا دار « ، و كسى كه به ياد خدا باشد ، مسلما از اعمالى كه خوشايند خدا نيست پرهيز مىكند ، و آن اشخاصى كه در اشكال مورد نظرند ، اشخاصى هستند كه اگر نماز نخوانند گناه بيشتر مىكنند ، و نماز در آنها اين مقدار اثر گذاشته كه منكرات را كمتر مرتكب شوند » .\r\nليكن خواننده عزيز توجه دارد كه هيچ يك از اين جوابها با سياق حكم ، و تعليلى كه در آيه شريفه آمده نمىسازد ، براى اينكه آنچه از سياق برمىآيد اين است كه : اگر دستور داده‌اند به اينكه مردم نماز بخوانند ، براى اين است كه نماز آنان را از فسق و فجور بازمىدارد ، و اين تعليل مىفهماند كه نماز عملى است عبودى ، كه به جا آوردنش صفتى در روح آدمى پديد مىآورد كه آن صفت به اصطلاح معروف ، پليسى است غيبى ، و صاحبش را از فحشاء و منكرات بازمىدارد ، و در نتيجه جان و دلش را از قذارت گناهان و آلودگىهايى كه از اعمال زشت پيدا مىشود ، پاك مىنمايد .\r\nپس معلوم مىشود مقصود از نماز رسيدن به آن صفت است ، يعنى صفت بازدارى از\r\n\r\n","description":"","footnote":"\r\n( 1 ) بدرستى كه خداوند امر مىكند به عدل و نيكويى كردن و به عطا كردن به نزديكان ، و نهى مىكند از كار زشت و ناپسند . سوره نحل ، آيه 90 .\r\n( 2 ) روح المعانى ، ج 20 ، ص 163 .\r\n","page_name":" 200 ","page_number":200},
  {"content":"\r\nگناه ، چيزى كه هست در جواب از آن اشكال مىگوييم : پيدايش اين صفت اثر طبيعى نماز هست ، و ليكن به نحو اقتضاء ، نه به نحو عليت ، پس اينكه در جواب دومى گفتند در بعضى افراد اثر دارد صحيح نيست ، بلكه در همه اثر دارد ، و ليكن به نحو اقتضاء و نيز اينكه در جواب سوم گفتند اثرش تا وقتى است كه انسان مشغول نماز است ، صحيح نيست ، بلكه اثرش در همه احوال است اما به نحو اقتضاء و اينكه در جواب چهارم گفتند : نهى مستلزم انتهاء نيست و گويا در آيه شريفه فرموده نماز بخوان تا نهى نماز را بشنوى صحيح نيست ، بلكه نهى مستلزم انتهاء هست چيزى كه هست گفتيم به نحو اقتضاء و اينكه در جواب پنجم گفتند نماز ياد خدا است و ياد خدا انسان را از فحشاء بازمىدارد باز درست نيست ، براى اينكه اشكال بر گناهكارى نمازگزار است ، چه ياد خدا باشد و چه نباشد .\r\nپس حق در جواب همان است كه گفتيم بازدارى از گناه اثر طبيعى نماز است ، چون نماز توجه خاصى است از بنده به سوى خداى سبحان ، ليكن اين اثر تنها به مقدار اقتضاء است ، نه عليت تامه ، تا تخلف نپذيرد ، و نمازگزار ديگر نتواند گناه كند ، نه ، بلكه اثرش به مقدار اقتضاء است ، يعنى اگر مانع و يا مزاحمى در بين نباشد اثر خود را مىبخشد ، و نمازگزار را از فحشاء بازمىدارد ، ولى اگر مانعى و يا مزاحمى جلو اثر آن را گرفت ، ديگر اثر نمىكند ، و در نتيجه نمازگزار آن كارى كه انتظارش را از او ندارند مىكند ، خلاصه ياد خدا ، و موانعى كه از اثر او جلو مىگيرند ، مانند دو كفه ترازو هستند ، هر وقت كفه ياد خدا چربيد ، نمازگزار گناه نمىكند ، و هر جا كفه آن موانع چربيد كفه ياد خدا ضعيف مىشود ، و نمازگزار از حقيقت ياد خدا منصرف مىگردد ، و گناه را مرتكب مىشود .\r\nو اگر خواننده عزيز بخواهد اين معنا را لمس كند ، بايد حال بعضى از افراد كه نام مسلمان دارند ، و در عين حال نماز نمىخوانند ، در نظر بگيرد ، كه اگر رفتار آنها را زير نظر قرار دهد ، مىبيند كه به خاطر نخواندن نماز ، روزه را هم مىخورد ، و حج هم نمىرود و زكات هم نمىدهد ، و بالأخره ساير واجبات را هم ترك مىكند ، و هيچ فرقى بين پاك و نجس ، و حلال و حرام نمىگذارد ، و خلاصه در راه زندگى هم چنان پيش مىرود ، هر چه پيش آيد خوش آيد ، و هيچ چيزى را در راه خود مانع پيشرفت خود نمىبيند ، نه ظلم ، نه زنا ، نه ربا ، نه دروغ ، و نه هيچ چيز ديگر .\r\nآن وقت اگر حال چنين شخصى را با حال كسى مقايسه كنى كه نماز مىخواند ، و در نمازش به حد اقل آن يعنى آن مقدارى كه تكليف از گردنش ساقط شود اكتفاء مىكند ، خواهى ديد كه او از بسيارى از كارها كه بى نماز از آن پروا نداشت پروا دارد ، و اگر حال اين\r\n","description":"","footnote":"","page_name":" 201 ","page_number":201},
  {"content":"\r\nنمازگزار را با حال كسى مقايسه كنى كه در نمازش اهتمام بيشترى دارد ، خواهى ديد كه دومى از گناهان بيشترى پروا دارد ، و به همين قياس هر چه نماز كاملتر باشد ، خوددارى از فحشاء و منكرات بيشتر خواهد بود .\r\n\r\n\r\n* ( « وَلَذِكْرُ اللَّه أَكْبَرُ » ) * - راغب در مفردات مىگويد : كلمه « ذكر » گاهى در معناى « ياد ، خاطر » به كار برده مىشود ، مثلا مىگويند « أفى ذكرك - آيا به ياد دارى و آيا به خاطر دارى » . و اين ياد و خاطر هيئتى است در نفس ، كه با داشتن آن انسان مىتواند آنچه از معلومات كسب كرده حفظ كند ، و از دست ندهد ، مانند حافظه ، با اين تفاوت كه حفظ را در جايى به كار مىبرند كه مطلبى را در حافظه خود داشته باشد ، هر چند كه الآن حاضر و پيش رويش نباشد ، به خلاف ذكر كه در جايى به كار مىرود كه علاوه بر اينكه مطلب در صندوق حافظه اش هست ، در نظرش حاضر هم باشد .\r\nو گاهى كلمه ذكر را در حضور قلب و يا حضور در زبان استعمال مىكنند ، مثلا مىگويند : ذكر خدا دو نوع است ، يكى ذكر به زبان ، و يكى هم ذكر به قلب ، يعنى حضور در قلب ، و به همين جهت است كه گفته‌اند : ذكر دو نوع است ، ذكر از نسيان ، - يعنى ذكر به معناى اول - ، و ذكر بدون نسيان ، - يعنى ذكر به معناى دوم - كه به معناى ادامه حفظ است ، معناى سوم ذكر هم عبارت است از سخن ، چون هر سخنى را ذكر هم مىگويند « 1 » .\r\nو ظاهرا اصل در معناى اين كلمه همان معناى اول است ، و اگر معناى دوم را ( نام خدا را بردن ) هم ذكر ناميده از اين بابت است كه ذكر لفظى مشتمل بر معناى قلبى نيز هست ، و ذكر قلبى نسبت به ذكر لفظى اثرى را مىماند كه بر سبب مترتب مىشود ، يا نتيجه اى است كه از عمل عايد مىگردد .\r\nو اگر نماز را ذكر ناميده‌اند ، براى اين است كه : نماز هم مشتمل است بر ذكر زبانى از تهليل ، و حمد ، و تسبيح ، و هم به اعتبارى ديگر مصداقى است از مصاديق ذكر ، چون مجموعه آن عبوديت بنده خدا را مجسم مىسازد ، و لذا خداى تعالى نماز را ذكر اللَّه ناميده و فرموده : « إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّه » « 2 » و هم به اعتبارى ديگر امرى است كه ذكر بر آن مترتب مىشود ، ترتب غايت بر صاحب غايت ، يعنى نتيجه نماز ياد خدا است ، هم چنان كه آيه « وَأَقِمِ الصَّلاةَ لِذِكْرِي » « 3 » به آن اشاره مىكند .\r\n\r\n","description":"","footnote":"\r\n( 1 ) مفردات راغب ، ماده « ذكر » .\r\n( 2 ) چون روز جمعه به سوى نماز ندا مىشود ، بشتابيد به سوى ذكر اللَّه . سوره جمعه ، آيه 9 .\r\n( 3 ) نماز به پادار براى ياد من . سوره طه ، آيه 14 .\r\n","page_name":" 202 ","page_number":202},
  {"content":"\r\nو ذكرى كه گفتيم ، غايت و نتيجه نماز است ، ذكر قلبى است ، البته آن ذكرى كه گفتيم به معناى استحضار است ، يعنى استحضار ياد خدا در ظرف ادراك ، بعد از آنكه به خاطر فراموشى از ذهن غايب شده بود ، و يا به معناى ادامه استحضار است ، و اين دو قسم از ذكر بهترين عملى است كه صدورش از انسان تصور مىشود ، و از همه اعمال خير قدر و قيمت بيشترى دارد ، و نيز از همه انحاى عبادتها اثر بيشترى در سرنوشت انسان دارد ، چون ياد خدا به اين دو نوع كه گفته شد ، آخرين مرحله سعادتى است كه براى انسانها در نظر گرفته شده ، و نيز كليد همه خيرات است .\r\nو به هر حال از ظاهر سياق آيه * ( « وَأَقِمِ الصَّلاةَ إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ » ) * برمىآيد كه جمله * ( « وَلَذِكْرُ اللَّه أَكْبَرُ » ) * متصل به آن است ، و اثر ديگرى از نماز را بيان مىكند ، و اينكه آن اثر ، بزرگتر از اثر قبلى است ، در نتيجه جمله * ( « وَلَذِكْرُ اللَّه أَكْبَرُ » ) * به منزله ترقى دادن مطلب است ، و البته منظور از ذكر در آن جمله نيز همان ذكر قلبى است ، كه گفتيم از نماز حاصل مىشود .\r\nپس گويا فرموده : نماز بگزار تا تو را از فحشاء و منكر باز بدارد ، بلكه آنچه عايد تو مىكند بيش از اين حرفها است ، چون مهمتر از نهى از فحشاء و منكر اين است كه : تو را به ياد خدا مىاندازد ، و اين مهمتر است ، براى اينكه ذكر خدا بزرگترين خيرى است كه ممكن است به يك انسان برسد ، چون ذكر خدا كليد همه خيرات است ، و نهى از فحشاء و منكرات نسبت به آن فايده اى جزئى است .\r\nالبته اين احتمال هم هست كه مراد از « ذكر » همان اذكار زبانى نماز باشد ، ولى در اين صورت باز هم جمله مذكور در معناى ترقى است ، چون معناى آيه اين مىشود : نماز بخوان ، تا تو را از فحشاء و منكر بازدارد ، بلكه همان اذكارى كه در نماز است ، و يا خود نماز ، مهمتر از آن بازدارى است ، چون بازدارى مذكور يكى از آثار نيك ذكر است ، و به هر تقدير كلمه « ذكر اللَّه » بنا بر هر دو احتمال ، مصدرى است كه اضافه به مفعول خود شده ، و آن چيزى كه ذكر اللَّه از آن بزرگتر است عبارت است از نهى از فحشاء و منكر .\r\nمفسرين در معناى « ذكر » ، و اينكه كلمه « اللَّه » فاعل آن است ، و يا مفعول آن ، و اين كه مفضل عليه خاص است يا عام ، ( يعنى ذكر خدا از همه اقسام نهى از فحشاء مهمتر است ، يا بعضى از اقسام آن ) اقوال و نظريه هايى ديگر دارند .\r\nبعضى « 1 » گفته‌اند : معنايش اين است كه : اينكه خدا به ياد بنده اش باشد ، مهمتر از\r\n\r\n","description":"","footnote":"\r\n( 1 ) روح المعانى ، ج 20 ، ص 164 .\r\n","page_name":" 203 ","page_number":203},
  {"content":"\r\nآن است كه بنده به ياد خدا باشد ، براى اينكه هر چند فرموده : « فَاذْكُرُونِي أَذْكُرْكُمْ » « 1 » ولى در اين معامله تنها بنده سود مىبرد\r\nبعضى « 2 » ديگر گفته‌اند : « معنايش اين است كه : خدا به ياد بنده اش باشد مهمتر است از نماز بنده » بعضى « 3 » ديگر گفته‌اند : معنايش اين است كه : خدا به ياد بنده اش باشد از هر چيزى مهمتر است .\r\nبعضى « 4 » ديگر گفته‌اند : « عنايش اين است كه : ذكر كردن بنده ، خدا را در نماز از ساير اركان نماز مهمتر است » . بعضى « 5 » ديگر گفته‌اند : « ذكر كردن بنده ، خدا را در نماز مهمتر است از اينكه او را در خارج نماز ذكر كند » بعضى « 6 » ديگر چنين معنا كرده‌اند : « كه ذكر كردن بنده ، خدا را از ساير كارهايش مهمتر است » .\r\nبعضى ديگر چنين گفته‌اند : درست است كه نماز از فحشاء و منكرات نهى مىكند ، اما اينكه بنده خدا در هنگام رويارويى با گناه به ياد خدا بيفتد كه او را از آن گناه نهى كرده مهمتر است .\r\nبعضى « 7 » ديگر گفته‌اند : كلمه « اكبر » از معناى برترى عارى است ، و با اينكه براى آن درست شده ، در اينجا آن را افاده نمىكند ، پس لازم نيست چيزى باشد كه ذكر اللَّه از آن مهمتر باشد ، و از اين قبيل « افعل التفضيل » ها در قرآن آمده ، كه معناى تفضيل و برترى را نمىدهد مانند آيه « ما عِنْدَ اللَّه خَيْرٌ مِنَ اللَّهْوِ - آنچه نزد خدا است از لهو بهتر است » ، چون مىدانيم لهو خوب نيست ، تا آنچه نزد خدا است خوبتر باشد .\r\nاينها اقوال و نظريه هايى است مختلف كه ما از بحث پيرامون آنها خوددارى نموديم ، چون اختصار را ترجيح داديم ، و دقت در آيه براى خواننده كافى است از بحث كردن ما ، علاوه بر اين خود خواننده مىداند كه بعضى از اين وجوه تحكم و بيهوده حرف زدن است .\r\n* ( « وَاللَّه يَعْلَمُ ما تَصْنَعُونَ » ) * - يعنى خدا مىداند آنچه را كه شما از خير و شر انجام مىدهيد ، و چون مىداند بر شما لازم است كه مراقب او باشيد ، و از او غافل نگرديد ، و بنا بر اين جمله مورد بحث مخصوصا بنا بر قول اول مردم را تحريك و تشويق بر مراقبت مىكند .\r\n* ( « وَلا تُجادِلُوا أَهْلَ الْكِتابِ إِلَّا بِالَّتِي هِيَ أَحْسَنُ إِلَّا الَّذِينَ ظَلَمُوا مِنْهُمْ » ) * بعد از آنكه در جمله * ( « اتْلُ ما أُوحِيَ إِلَيْكَ » ) * ، رسول خدا ( ص ) را\r\n\r\n","description":"","footnote":"\r\n( 1 ) مرا ياد كنيد تا شما را ياد كنم . سوره بقره ، آيه 152 .\r\n( 2 ) روح المعانى ، ج 20 ، ص 164 .\r\n( 3 و 4 و 5 و 6 و 7 ) روح المعانى ، ج 20 ، ص 165 .\r\n","page_name":" 204 ","page_number":204},
  {"content":"\r\nمامور كرد تا از طريق تلاوت قرآن دعوت و تبليغ كند ، اينك در جمله مورد بحث كيفيت دعوت را بيان مىكند ، و از مجادله با اهل كتاب - كه اطلاق آن شامل يهود و نصارى مىشود ، و مجوس و صابئين هم ملحق به آن دو مىشوند - نهى مىكند ، و مىفرمايد : با اين طوايف چند گانه مجادله مكن ، مگر به طريقى كه بهترين طريق مجادله بوده باشد ، و از آن بهتر تصور و امكان نداشته باشد .\r\n\r\n\r\nو مجادله وقتى نيكو به شمار مىرود ، كه با درشتخويى و طعنه و اهانت همراه نباشد ، پس يكى از خوبيهاى مجادله اين است كه : با نرمى و سازش همراه باشد ، و خصم را متاذى نكند كه در اين صورت مجادله داراى حسن و نيكى است ، يكى ديگر اينكه شخص مجادله كننده از نظر فكر با طرفش نزديك باشد ، به اين معنا كه هر دو علاقه مند به روشن شدن حق باشند ، و در نتيجه هر دو با كمك يكديگر حق را روشن سازند ، و لجاجت و عناد به خرج ندهند ، پس وقتى اين شرط با شرط اول جمع شد ، حسن و نيكويى مجادله دو برابر مىشود ، آن وقت است كه مىتوان گفت اين مجادله بهترين مجادله ها است .\r\nو به همين جهت وقتى مؤمنين را نهى مىكند از مجادله با اهل كتاب ، مگر آن مجادله كه احسن و بهترين طرق مجادله باشد ، از اهل كتاب جمعى را استثناء مىكند ، و مىفرمايد مگر آن عده از اهل كتاب را كه ستم كردند .\r\nو مراد از ستم به قرينه سياق اين است كه : آن اهل كتاب كه شما مىخواهيد با او مجادله كنيد معاند نباشد ، و نرمى و ملاطفت در سخن را حمل بر ذلت و خوارى نكند ، كه در اين صورت مجادله به طريق احسن نيز فايده اى به حال آنان ندارد ، چون هر چه بيشتر نرمى به خرج دهى ، او خيال مىكند اين نرمى از بيچارگى و ضعف تو است ، و يا مىپندارد كه مىخواهى با اين خلق خوشت او را به دام بيندازى ، و از راه حقش به راه باطل ببرى ، اين قسم افراد ظالمند ، كه مجادله هر قدر هم احسن باشد سودى نخواهد بخشيد .\r\nو نيز به همين جهت است كه دنبال كلام مساله نزديك شدن با ايشان را بيان كرد ، كه چطور با اهل كتاب نزديك شويد ، كه هم شما و هم ايشان در روشن كردن حق هم آهنگ شويد ، و طرف بحث شما نيز مانند خود شما علاقه مند به روشن شدن حق شود ، و آن اين است كه نخست به ايشان بگوييد : « * ( وَقُولُوا آمَنَّا بِالَّذِي أُنْزِلَ إِلَيْنا وَأُنْزِلَ إِلَيْكُمْ وَإِلهُنا وَإِلهُكُمْ واحِدٌ وَنَحْنُ لَه مُسْلِمُونَ ) * - ما هم به آنچه به ما نازل شده ايمان داريم ، و هم به آنچه به شما نازل شده ، و ما معتقديم كه معبود ما و شما يكى است ، و ما تسليم آن معبوديم » .\r\n","description":"","footnote":"","page_name":" 205 ","page_number":205},
  {"content":"\r\n* ( « وَكَذلِكَ أَنْزَلْنا إِلَيْكَ الْكِتابَ ، فَالَّذِينَ آتَيْناهُمُ الْكِتابَ يُؤْمِنُونَ بِه وَمِنْ هؤُلاءِ مَنْ يُؤْمِنُ بِه ، وَما يَجْحَدُ بِآياتِنا إِلَّا الْكافِرُونَ » ) * يعنى اين چنين و بر اين صفت ما كتاب و قرآن را بر تو نازل كرديم ، يعنى بر صفت اسلام و تسليم شدن براى خدا ، و اينكه ساير كتابهاى آسمانى و پيغمبران او را تصديق داشته باشى .\r\nبعضى « 1 » از مفسرين گفته‌اند : « معناى آيه اين است كه : همانطور كه كتاب بر موسى و عيسى نازل كرديم ، بر تو نيز نازل كرديم كه قرآن است » .\r\nو بنا بر اين جمله * ( « فَالَّذِينَ آتَيْناهُمُ الْكِتابَ . . . » ) * ، تفريعى است بر چگونگى نازل شدن قرآن ، و معنايش اين است كه : از آنجايى كه قرآن در باره تسليم خدا شدن ، و تصديق كتب و پيامبران خدا نازل شده ، طبعا اهل كتاب هم به آن ايمان خواهند آورد ، براى اينكه اگر ايشان به كتاب آسمانى ، و پيغمبر خود ايمان آورده‌اند ، به خاطر همين است كه : خواسته‌اند تسليم خدا باشند ، و هر دستورى كه خدا بدهد فرمان ببرند .\r\nالبته بعضى از اينان يعنى مشركين و بتپرستان نيز كسانى هستند كه به اين كتاب ايمان مىآورند ، و هر كس آيات ما را انكار كند و به آن ايمان نياورد كافر است كه همه جا و همواره مىخواهد با باطل روى حق را بپوشاند .\r\nبعضى « 2 » احتمال داده‌اند كه : « مراد از « الذين آتيناهم الكتاب » خود مسلمانان باشند ، و مراد از مشار اليه « هؤلاء » ، اهل كتاب بوده باشد » . ليكن اين احتمال بعيد است ، و مانند آن در بعد ، اين احتمال است كه بگوييم ضمير در » يؤمن به « به رسول خدا ( ص ) برمىگردد .\r\nاين نكته بر خواننده پوشيده نماند ، كه جمله « * ( وَمِنْ هؤُلاءِ مَنْ يُؤْمِنُ بِه ) * - و از اينان كسى است كه به آن ايمان مىآورد » مىفهماند كه اين گونه افراد از ميان مشركين نوعى استقلال دارند .\r\n* ( « وَما كُنْتَ تَتْلُوا مِنْ قَبْلِه مِنْ كِتابٍ وَلا تَخُطُّه بِيَمِينِكَ إِذاً لَارْتابَ الْمُبْطِلُونَ » ) * كلمه « تتلوا » از ماده تلاوت است ، كه به معناى خواندن است ، چه خواندن از روى كتاب ، و چه از حفظ ، و مراد از آن در آيه مورد بحث به قرينه مقام همان اول است .\r\nكلمه « تخطه » از ماده « خط » است ، كه به معناى نوشتن است ، كلمه « مبطلون »\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 287 .\r\n","page_name":" 206 ","page_number":206},
  {"content":"\r\nجمع مبطل است ، و مبطل كسى را گويند كه قول باطلى را آورده باشد ، و نيز به كسى مىگويند كه حق را باطل كند ، يعنى ادعا كند كه باطل است ، از اين دو معنا معناى دوم با آيه مناسبتر است ، هر چند كه ممكن است معناى اول مراد باشد .\r\nو ظاهر تعبير در جمله * ( « وَما كُنْتَ تَتْلُوا . . . » ) * اين است كه مىخواهد عادت را نفى كند ، و بفرمايد : عادت تو چنين نبوده كه قبل از اين كتابى بخوانى ، و يا بنويسى ، و آيه شريفه « فَقَدْ لَبِثْتُ فِيكُمْ عُمُراً مِنْ قَبْلِه » « 1 » ، نيز بر اين معنا دلالت دارد .\r\n\r\n\r\nبعضى « 2 » از مفسرين گفته‌اند : جمله مذكور مىخواهد قدرت را نفى كند ، و بفرمايد :\r\nتو قبل از اين نمىتوانستى بخوانى ، و بنويسى ، ولى وجه اول با سياق حجت و استدلال سازگارتر است ، چون آيه شريفه در مقام اقامه حجت بر حقانيت قرآن است ، و مىخواهد اثبات كند كه اين كتاب از ناحيه خدا نازل شده و در اثبات اين مدعا كافى است كه نفى عادت از وى بشود و لازم نيست كه نفى قدرت بشود .\r\nو اگر كلمه « تخطه » را مقيد به قيد « بيمينك » كرد ، و فرمود : تو عادت نداشتى كه كتابى را با دست خود بنويسى ، خواست تا نوعى تمثيل آورده در نتيجه مطلب را تاكيد كرده باشد ، مثل اينكه كسى بگويد : من فلانى را با چشم خود ديدم ، و يا فلان مطلب را با اين دو گوش خود شنيدم .\r\nو معناى آيه اين است كه : عادت تو قبل از نزول قرآن چنين نبود كه كتابى را بخوانى ، و نيز اين نبود كه كتابى را با دست خود بنويسى - خلاصه تو نه مسلط بر خواندن بودى ، و نه مسلط بر نوشتن ، چون امى و بى سواد بودى - و اگر غير اين بود يعنى بر خواندن و نوشتن مسلط مىبودى ، مبطلان كه همواره مىخواهند حق را باطل معرفى كنند بهانه به دست آورده ، براستى در حقانيت دعوت تو به شك مىافتادند ، ليكن از آنجايى كه خوب نمىتوانستى بخوانى و بنويسى ، و سالها است كه مردم تو را به اين صفت مىشناسند ، چون با تو معاشرت دارند ، ديگر هيچ جاى شكى برايشان باقى نمىماند ، كه اين قرآن كتاب خدا است ، و خدا آن را بر تو نازل كرده ، از بافته هاى خودت نيست ، و چنين نيست كه از كتابهاى قديمى ، داستانها و مطالبى اقتباس كرده ، و به اين صورت درآورده باشى ، و ديگر مبطلان نمىتوانند آن را ابطال نموده ، و به اين عذر اعتذار جويند .\r\n\r\n","description":"","footnote":"\r\n( 1 ) مدتها قبل از نبوت در ميان شما زيستم . سوره يونس ، آيه 16 .\r\n( 2 ) روح المعانى ، ج 21 ، ص 4 .\r\n","page_name":" 207 ","page_number":207},
  {"content":"\r\n* ( « بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ ، وَما يَجْحَدُ بِآياتِنا إِلَّا الظَّالِمُونَ » ) * اين آيه اعراض از مطلبى تقديرى است كه از آيه قبل استفاده مىشد ، چون بعد از آنكه تلاوت و نوشتن را با هم از رسول خدا ( ص ) نفى كرد ، و فرمود تو نه مىخواندى ، و نه مىنوشتى ، چنين استفاده مىشد كه قرآن كتابى نيست كه جمعآورى شده و با خطوطى نوشته شده باشد ، لذا اين سؤال پيش مىآمد كه پس قرآن چيست ؟ از اين سؤال تقديرى و فرضى با كلمه اعراض ( بل ) پاسخ داده و فرموده : « بل هو - بلكه او - قرآن - آياتى است روشن ، در سينه هاى كسانى كه بهره اى از علم داده شده‌اند » .\r\nو در جمله * ( « وَما يَجْحَدُ بِآياتِنا إِلَّا الظَّالِمُونَ » ) * ، مراد از ظلم ، بقرينه مقام ، ظلم به آيات خدا و تكذيب آنها ، و استكبار از پذيرفتن آنها ، از روى عناد و تعنت است .\r\n* ( « وَقالُوا لَوْ لا أُنْزِلَ عَلَيْه آياتٌ مِنْ رَبِّه ، قُلْ إِنَّمَا الآياتُ عِنْدَ اللَّه ، وَإِنَّما أَنَا نَذِيرٌ مُبِينٌ » ) * بعد از آنكه نام كتاب را برد ، و رسول خدا ( ص ) را دستور داد تا آن را بر مردم بخواند ، و به سوى خدا دعوت كند ، و نيز بعد از آنكه خاطرنشان ساخت كه بعضى از ايشان به آن ايمان مىآورند ، و بعضى كه كافر و ظالمند ايمان نمىآورند ، اينك در اين آيه و دو آيه بعد اشاره مىكند به اينكه دسته دوم اعتنايى به قرآن ندارند ، با اينكه قرآن آيت و معجزه نبوت است ، و از آن جناب معجزه اى دلخواه خود مىخواهند ، و به پاسخ از آن مىپردازد .\r\nپس جمله * ( « وَقالُوا لَوْ لا أُنْزِلَ عَلَيْه آياتٌ مِنْ رَبِّه » ) * ، همان پيشنهاد ايشان است كه چرا غير از قرآن معجزات ديگرى به او نازل نشد ؟ و اين در حقيقت طعنه و تعريضى است كه به قرآن كريم زده‌اند ، مىخواسته‌اند بگويند : قرآن معجزه نيست ، و پيش خود خيال كرده‌اند كه يك فرد وقتى مىتواند پيامبر خدا باشد كه نيرويى الهى و غيبى داشته باشد ، و با آن بر هر كارى كه بخواهد قادر باشد .\r\nو اگر گفتند « * ( لَوْ لا أُنْزِلَ عَلَيْه ) * - چرا بر او نازل نشد » ، و نگفتند « لو لا ياتينا بآيات - چرا براى ما معجزاتى نمىآورد ؟ » خواستند نوعى استهزاء كرده باشند ، هم چنان كه در آيه « يا أَيُّهَا الَّذِي نُزِّلَ عَلَيْه الذِّكْرُ إِنَّكَ لَمَجْنُونٌ لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ » « 1 » به اين\r\n\r\n","description":"","footnote":"\r\n( 1 ) هان اى كسى كه ذكر بر او نازل شده تو ديوانه اى ، چرا ملائكه را پيش ما نمىآورى اگر راست مىگويى ؟ . سوره حجر آيه 6 و 7 .\r\n","page_name":" 208 ","page_number":208},
  {"content":"\r\nسخريه تصريح شده است ( چون با اينكه او را ديوانه مىخوانند مع ذلك مىگويند اى كسى كه ذكر بر او نازل شده ) .\r\nو جمله « * ( قُلْ إِنَّمَا الآياتُ عِنْدَ اللَّه ) * - بگو تنها آيات نزد خدا است » ، پاسخ از آن پندار است ، و مىفرمايد : اين طور كه شما مىپنداريد نيست ، كه هر كس دعوى رسالت كند بايد نيرويى غيبى و الهى داشته باشد كه هر كارى دلش خواست بتواند انجام دهد ، بلكه آيات تنها نزد خدا است ، هر وقت بخواهد و بر هر كس بخواهد و به هر نحو كه بخواهد نازل مىكند ، و در قدرت بر نازل كردن آن هيچ كس شريك او نيست ، پس يك فرد پيغمبر هم هيچ اختيارى و قدرتى ندارد ، مگر آنكه خدا بخواهد .\r\nآن گاه در بيان همين معنا اضافه فرمود كه پيغمبر جز انذار هيچ پستى ندارد ، تنها وظيفه او انذار است و بس ( * ( وَإِنَّما أَنَا نَذِيرٌ مُبِينٌ ) * ) . * ( « أوَ لَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ . . . » ) *\r\nاين آيه زمينه چينى مىكند براى پاسخ از تعريض و طعنه اى كه به قرآن زدند ، كه قرآن آيت نيست ، و استفهام در آن انكارى ، و خطاب در آن به رسول خدا ( ص ) است ، مىفرمايد : آيا براى آنان كافى نيست معجزه بودن اين كتاب كه برايشان خوانده مىشود ؟ و ايشان آن را با دو گوش خود مىشنوند ، و معجزه بودنش را به حس درمىيابند ؟\r\nعلاوه بر اين سرشار از رحمت و تذكر براى مؤمنين است ؟ .\r\n* ( « قُلْ كَفى بِاللَّه بَيْنِي وَبَيْنَكُمْ شَهِيداً . . . » ) *\r\nدر اين جمله به رسول خدا ( ص ) تلقين مىكند كه اين طور جوابشان بده ، و بگو كه خداى سبحان بين من و شما در مساله مورد نزاع يعنى مساله رسالتم گواه است ، چون در كتابى كه بر من نازل كرده بر رسالتم شهادت داده ، و او خدايى است كه آنچه در آسمانها و زمين است مىداند ، بدون اينكه چيزى از او پوشيده باشد ، و همين شهادت او ، در دلالت بر صدق دعوى من كافى است .\r\nبا اين حال ديگر نمىتوانند بگويند قرآن كلام خدا نيست ، چون خداى تعالى قبلا چند بار در قرآنش عرب را تحدى كرد كه اگر مىپنداريد اين كتاب كلام خدا نيست ، همه دست به دست هم دهيد ، و يك سوره مثل آن را بياوريد ، بنا بر اين جمله مورد بحث ديگر صرف دعوى و يا كلامى خطابى نيست ، بلكه بيانى است استدلالى ، و حجتى است قاطع ، بر دعوى آن جناب .\r\nدر جمله * ( « وَالَّذِينَ آمَنُوا بِالْباطِلِ وَكَفَرُوا بِاللَّه أُولئِكَ هُمُ الْخاسِرُونَ » ) * ، خسران را\r\n","description":"","footnote":"","page_name":" 209 ","page_number":209},
  {"content":"\r\nمنحصر در كفار مىكند ، به خاطر اينكه به خدا و كتاب او ايمان نمىآورند ، با اينكه در آن بر رسالت او شهادت داده كفر مىورزند ، و به خاطر كفر به خداى حق قهرا به باطل ايمان مىآورند ، و در نتيجه در ايمانشان خاسر و بى بهره مىشوند .\r\n* ( « وَيَسْتَعْجِلُونَكَ بِالْعَذابِ وَلَوْ لا أَجَلٌ مُسَمًّى لَجاءَهُمُ الْعَذابُ وَلَيَأْتِيَنَّهُمْ بَغْتَةً وَهُمْ لا يَشْعُرُونَ » ) * اينكه مىفرمايد : از تو عذاب فورى مىخواهند ، اشاره است به كلام ايشان كه مانند گذشتگان خود مىگفتند : « ائْتِنا بِعَذابِ اللَّه إِنْ كُنْتَ مِنَ الصَّادِقِينَ - براى ما بياور آن عذاب خدا را اگر از راستگويانى » و اين پيشنهاد ، و شتاب كردن نسبت به عذاب را خداى تعالى در جاى ديگر نيز از ايشان حكايت كرده ، و فرموده : « وَلَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ لَيَقُولُنَّ ما يَحْبِسُه » « 1 » .\r\nو مراد از * ( « أَجَلٌ مُسَمًّى » ) * همان اجلى است كه خداوند براى يك يك بنى آدم مقدر كرد ، و همان روزى كه آدم را به زمين فرستاده به او و ذريه اش فرمود : « وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ » « 2 » ، و نيز فرمود : « وَلِكُلِّ أُمَّةٍ أَجَلٌ ، فَإِذا جاءَ أَجَلُهُمْ لا يَسْتَأْخِرُونَ ساعَةً وَلا يَسْتَقْدِمُونَ » « 3 » .\r\nو اين عذابى كه اجل معين جلو آن را گرفته ، آن عذابى است كه به كيفر همه اعمال زشتشان مستحق شدند ، چيزى كه هست اجل ميان آنان و آن عذاب حائل شده ، هم چنان كه در جاى ديگر كلام بى نظيرش فرموده : « وَرَبُّكَ الْغَفُورُ ذُو الرَّحْمَةِ لَوْ يُؤاخِذُهُمْ بِما كَسَبُوا لَعَجَّلَ لَهُمُ الْعَذابَ بَلْ لَهُمْ مَوْعِدٌ لَنْ يَجِدُوا مِنْ دُونِه مَوْئِلًا » « 4 » .\r\nاين آيات با آيات ديگرى كه حكايت مىكند از فرستادن عذاب به محض تقاضاى\r\n\r\n","description":"","footnote":"\r\n( 1 ) و اگر ما عذاب را از ايشان تا مدتى معين تاخير بيندازيم ، خواهند گفت : پس چرا نياورد .\r\nسوره هود ، آيه 8 .\r\n( 2 ) به زمين برويد كه براى شما در زمين مدتى مقرر ، و بهره اى است تا مدتى معين . سوره بقره ، آيه 36 .\r\n( 3 ) براى هر امتى اجل معينى است ، همين كه اجلشان رسيد ديگر نه مىتوانند عقبش اندازند و نه جلو . سوره اعراف ، آيه 34 .\r\n( 4 ) پروردگار تو آمرزنده ، و صاحب رحمت است ، اگر مىخواست كفار را به كرده هايشان مؤاخذه كند ، عذابشان را پيش مىانداخت ، و ليكن آنان وعده گاهى دارند ، كه در آن وعده گاه غير از خدا پناهى نمىيابند . سوره كهف ، آيه 58 .\r\n","page_name":" 210 ","page_number":210},
  {"content":"\r\nآن ، منافات ندارد مانند آيه « وَما مَنَعَنا أَنْ نُرْسِلَ بِالآياتِ إِلَّا أَنْ كَذَّبَ بِهَا الأَوَّلُونَ » « 1 » .\r\n* ( « يَسْتَعْجِلُونَكَ بِالْعَذابِ وَإِنَّ جَهَنَّمَ لَمُحِيطَةٌ بِالْكافِرِينَ يَوْمَ يَغْشاهُمُ الْعَذابُ . . . » ) *\r\nتكرار كلمه * ( « يَسْتَعْجِلُونَكَ » ) * براى اين است كه بر كمال جهل و نادانى كفار و تباهى فهمشان دلالت كند ، و بفهماند كه استعجال آنان ، استعجال به امرى است كه به طور قطع خواهد آمد ، و به هيچ وجه دروغ نمىشود ، چون كيفر اعمالشان است . و كيفر اعمال از صاحب عمل جدا شدنى نيست .\r\nكلمه « يغشيهم » از « غشاوت » و « غشايت » است ، و اين دو كلمه به معناى پوشاندن به طور احاطه است ، و « يوم » در جمله * ( « يَوْمَ يَغْشاهُمُ » ) * ، ظرف براى كلمه « محيطة » است ، و بقيه الفاظ آيه روشن است .\r\n\r\nبحث روايتى\r\n\r\nدر مجمع البيان در ذيل آيه * ( « وَما يَعْقِلُها إِلَّا الْعالِمُونَ » ) * مىگويد : واحدى به سند خود از جابر روايت كرده كه گفت : رسول خدا ( ص ) اين آيه را تلاوت كرد ، و سپس فرمود : منظور از « عالمون » ، آن كسانى هستند كه وظايف را از خدا الهام مىگيرند و به طاعات او عمل و از سخط او اجتناب مىكنند « 2 » .\r\nو در همان كتاب در ذيل آيه * ( « إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ » ) * ، مىگويد :\r\nانس بن مالك از رسول خدا ( ص ) روايت كرده كه فرمود : كسى كه نمازش او را از فحشاء و منكر باز ندارد ، جز دور تر شدن از خدا اثرى برايش ندارد « 3 » .\r\nمؤلف : اين روايت را الدر المنثور هم از عمران بن حصين ، و ابن مسعود ، و ابن عباس ، و ابن عمر ، از رسول خدا ( ص ) روايت كرده « 4 » ، و نيز قمى در تفسير خود آن را از آن حضرت ( نام آن حضرت را نبرده ) بدون ذكر سند ، روايت كرده « 5 » .\r\nو نيز در مجمع البيان از رسول خدا ( ص ) روايت كرده كه\r\n\r\n","description":"","footnote":"\r\n( 1 ) جلو ما را از فرستادن آيات نگرفت مگر اينكه در گذشتگان ايشان آياتى فرستاديم و ايشان ايمان نياوردند و عذاب بر آنان نازل شد اگر براى اينها نيز آيت بفرستيم نيز ايمان نخواهند آورد در نتيجه هلاك مىشوند . سوره اسراء ، آيه 59 .\r\n( 2 ) مجمع البيان ، ج 8 ، ص 284 .\r\n( 3 ) مجمع البيان ، ج 8 ، ص 285 .\r\n( 4 ) الدر المنثور ، ج 5 ، ص 145 .\r\n( 5 ) تفسير قمى ، ج 2 ، ص 150 .\r\n","page_name":" 211 ","page_number":211},
  {"content":"\r\nفرموده : « لا صلاة لمن لم يطع الصلاة و طاعة الصلاة ان تنتهى عن الفحشاء و المنكر - نماز نيست نماز كسى كه نماز خود را اطاعت نمىكند ، و اطاعت نماز اين است كه از فحشاء و منكر دست بردارد » « 1 » .\r\nمؤلف : اين روايت را صاحب الدر المنثور نيز از ابن مسعود و غير او آورده « 2 » .\r\nو نيز در همان كتاب است كه انس روايت كرده كه جوانى از انصار نمازهاى خود را با رسول خدا ( ص ) مىخواند ، و در عين حال مرتكب فحشاء هم مىشد اين خبر به رسول خدا ( ص ) رسيد ، فرمود نماز او روزى او را از فحشاء باز خواهد داشت « 3 » .\r\nو نيز در همان كتاب است كه علماى اماميه از امام صادق ( ع ) روايت كرده‌اند ، كه فرمود : هر كه دوست مىدارد بداند نمازش قبول شده يا نه ، به خود بنگرد ، كه آيا نمازش او را از فحشاء و منكر بازمىدارد يا نه ؟ به همان مقدار كه بازش مىدارد قبول شده « 4 » .\r\nو در تفسير قمى در ذيل جمله * ( « وَلَذِكْرُ اللَّه أَكْبَرُ » ) * مىگويد : در روايت ابى الجارود از امام باقر ( ع ) آمده كه آن جناب در معناى اين جمله مىفرمود : يعنى ، اينكه خدا به ياد نمازگزاران است مهمتر است از اينكه نمازگزاران از او ياد مىكنند ، مگر نشنيدى كه فرمود :\r\n« فَاذْكُرُونِي أَذْكُرْكُمْ - مرا به ياد آوريد تا شما را به ياد آورم » ؟ « 5 » .\r\nمؤلف : اين يكى از همان چند معنايى است كه در ذيل آيه شريفه نقل كرديم .\r\nو در تفسير نور الثقلين از مجمع البيان نقل كرده كه گفته است : اصحاب ما اماميه از امام صادق ( ع ) روايت كرده‌اند ، كه فرمود : منظور از « ذكر اللَّه » ياد خدا است ، در هنگام برخورد به حلال و حرام او ، ( يعنى در برابر حلالش شكر گفتن ، و از حرامش پرهيز كردن ) « 6 » .\r\nو در همان كتاب از معاذ بن جبل روايت كرده كه گفت : من از رسول خدا ( ص ) پرسيدم كدام يك از اعمال محبوبترين عمل نزد خدا است ؟ فرمود :\r\nاينكه بميرى در حالى كه زبانت از ذكر خداى عز و جل تر باشد « 7 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 289 .\r\n( 2 ) الدر المنثور ، ج 5 ، ص 146 .\r\n( 3 و 4 ) مجمع البيان ، ج 8 ، ص 285 .\r\n( 5 ) تفسير قمى ، ج 2 ، ص 150 .\r\n( 6 و 7 ) تفسير نور الثقلين ، ج 4 ، ص 162 .\r\n","page_name":" 212 ","page_number":212},
  {"content":"\r\nو نيز در همان كتاب است كه رسول خدا ( ص ) به معاذ فرمود :\r\nاى معاذ سابقين كسانى هستند كه شبها را با ذكر خدا زنده مىدارند ، و كسى كه دوست دارد در باغهاى بهشت گردش كند ، زياد ذكر خداى عز و جل بگويد « 1 » .\r\n\r\n\r\nو در كافى به سند خود از عبدى از امام صادق ( ع ) روايت كرده كه در ذيل آيه * ( « بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ » ) * ، فرمود : منظور از اينان كه علم داده شده‌اند ، ائمه‌اند « 2 » .\r\nمؤلف : اين معنا در كافى « 3 » و در بصائر الدرجات « 4 » به چند طريق روايت شده ، و منظور در همه آنها تطبيق كلى بر فرد بارز آن است ، به دليل اينكه در روايت بعدى خواهيد ديد كه آيه را منحصر در ائمه ندانسته‌اند .\r\nو در بصائر الدرجات به سند خود از بريد بن معاويه ، از امام باقر ( ع ) روايت كرده كه گفت : من از آن جناب معناى آيه * ( « بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ » ) * را پرسيدم ، فرمود : شماييد آن كسانى كه علم داده شده‌اند ، شما نباشيد چه كسى ممكن است باشد ؟ « 5 » .\r\nو در الدر المنثور است كه : اسماعيلى در معجم خود ، و ابن مردويه از طريق يحيى بن جعده ، از ابى هريره روايت كرده‌اند كه گفت : مردمى از اصحاب رسول خدا ( ص ) از تورات چيزهايى مىنوشتند اين خبر به رسول خدا ( ص ) رسيد ، فرمود : احمقترين احمقان ، و گمراه ترين گمراهان ، مردمى هستند كه از كتابى كه خداوند بر پيغمبرشان نازل كرده ، روىگردان شوند ، و علاقمند به كتابى شوند كه خدا بر غير پيغمبر آنان نازل كرده و براى امتى غير از آنان فرستاده ، در همين جريان بود كه آيه شريفه * ( « أوَ لَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ . . . » ) * نازل شد « 6 » .\r\nو در همان كتاب است كه ابن عساكر ، از ابى مليكه روايت كرده كه گفت : عبد اللَّه بن عامر بن كريز هديه اى براى عايشه فرستاد ، عايشه خيال كرد فرستنده آن عبد اللَّه عمر است ، لذا هديه را برگردانيد ، و گفت : اين پسر عمر قرآن كريم را رها كرده ، و كتابهاى ديگر را تتبع مىكند ، با اينكه خداى تعالى فرمود : * ( « أوَ لَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ » ) *\r\n\r\n","description":"","footnote":"\r\n( 1 ) نور الثقلين ، ج 4 ، ص 162 .\r\n( 2 و 3 ) اصول كافى ، ج 1 ، ص 167 .\r\n( 4 و 5 ) بصائر الدرجات ، ص 204 .\r\n( 6 ) الدر المنثور ، ج 5 ، ص 149 .\r\n","page_name":" 213 ","page_number":213},
  {"content":"\r\nاطرافيان به او گفتند : هديه از عبد اللَّه بن عامر است ، آن وقت هديه را پذيرفت « 1 » .\r\nاز ظاهر دو روايت و مخصوصا روايت اخير برمىآيد كه آيه شريفه در باره بعضى از صحابه نازل شده ، ولى سياق آيه با اين حرف نمىسازد .\r\n\r\n","description":"","footnote":"\r\n( 1 ) الدر المنثور ، ج 5 ، ص 149 .\r\n","page_name":" 214 ","page_number":214},
  {"content":"\r\n\r\n\r\nيا عِبادِيَ الَّذِينَ آمَنُوا إِنَّ أَرْضِي واسِعَةٌ فَإِيَّايَ فَاعْبُدُونِ ( 56 ) كُلُّ نَفْسٍ ذائِقَةُ الْمَوْتِ ثُمَّ إِلَيْنا تُرْجَعُونَ ( 57 ) وَالَّذِينَ آمَنُوا وَعَمِلُوا الصَّالِحاتِ لَنُبَوِّئَنَّهُمْ مِنَ الْجَنَّةِ غُرَفاً تَجْرِي مِنْ تَحْتِهَا الأَنْهارُ خالِدِينَ فِيها نِعْمَ أَجْرُ الْعامِلِينَ ( 58 ) الَّذِينَ صَبَرُوا وَعَلى رَبِّهِمْ يَتَوَكَّلُونَ ( 59 ) وَكَأَيِّنْ مِنْ دَابَّةٍ لا تَحْمِلُ رِزْقَهَا اللَّه يَرْزُقُها وَإِيَّاكُمْ وَهُوَ السَّمِيعُ الْعَلِيمُ ( 60 )\r\nترجمه آيات\r\nاى بندگان من كه ايمان آورده‌ايد به درستى كه زمين من پهناور است پس تنها مرا عبادت كنيد ( 56 ) .\r\nهر نفسى مرگ را خواهد چشيد و سپس به سوى ما بازگشت مىكنيد ( 57 ) .\r\nو كسانى كه ايمان آورده و عمل صالح مىكنند ما در غرفه هاى بهشتى منزلشان مىدهيم غرفه هايى كه از پايين آن نهرها جارى است و ايشان هميشه در آن خواهند بود و چقدر خوب است پاداش اهل عمل ( 58 ) .\r\nيعنى كسانى كه صبر كرده و بر پروردگار خود توكل مىكنند ( 59 ) .\r\nو چه بسيار جنبده اى كه نمىتواند رزق خود را تامين كند خدا آنها را و شما را روزى مىدهد و او شنواى دانا است ( 60 ) .\r\n","description":"","footnote":"","page_name":" 215 ","page_number":215},
  {"content":"\r\n\r\nبيان آيات\r\n\r\nبعد از آنكه سخن را در توبيخ مرتدين از دين خود ، و كسانى كه از ترس فتنه از دين برگشتند به پايان رسانيد ، روى سخن را متوجه وضع بقيه مؤمنان نمود ، كه مشركين آنان را در مكه ناتوان كردند ، و تهديد به فتنه و عذابشان نمودند ، ايشان را دستور مىدهد صبر كنند ، و بر خداى تعالى توكل كنند ، و اگر امر ديندارى بر ايشان مشكل شد ، و نتوانستند در وطن واجبات دينى را اقامه كنند ، از وطن چشم پوشيده مهاجرت نمايند ، و در باره معيشت خود نگرانى نداشته باشند ، زيرا رزق همه بندگان به عهده خدا است ، و او روزيشان را مىدهد ، اگر مهاجرت بكنند ، هم چنان كه در وطن روزيشان مىداد .\r\n« يا عِبادِيَ الَّذِينَ آمَنُوا إِنَّ أَرْضِي واسِعَةٌ فَإِيَّايَ فَاعْبُدُونِ » در اين آيه خطاب را متوجه به مؤمنين كرده ، آن مؤمنينى كه در سرزمين كفر قرار دارند ، و نمىتوانند تظاهر به ديندارى كنند ، و دين حق را آشكار ساخته و به سنتهاى آن عمل كنند ، دليل بر اين معنا ذيل آيه است .\r\nآنچه از سياق برمىآيد مقصود از كلمه « ارض » در جمله « إِنَّ أَرْضِي واسِعَةٌ » ، همه كره زمين است ، كه ما بر پشت آن قرار گرفته ، و زندگى مىكنيم ، و اگر فرموده : زمين من فراخ است ، براى اين است كه : بفهماند زمين ملك اوست ، و بندگى بندگان هر جا كه باشد براى او فرقى ندارد ، و فراخ بودن زمين كنايه است از اينكه در هر جاى زمين از دين حق و عمل به آن جلوگيرى شد ، نواحى ديگر آن در اختيار شماست ، بدون اينكه در آن نواحى شما را از دين دارى جلوگيرى كنند ، پس عبادت خداى يكتا به هر حال ممتنع و محال نيست .\r\nدر جمله « فَإِيَّايَ فَاعْبُدُونِ » ، دو بار حرف فاء آمده ، كه اولى آنها فاى تفريع است ، كه مطلب را متفرع بر وسعت زمين نموده ، مىفرمايد حالا كه زمين وسيع است پس مرا بپرستيد ، و فاى دوم فاى جزاء است ، براى شرطى كه حذف شده چون كلام بر آن دلالت مىكرده .\r\nو ظاهرا اينكه كلمه « اياى » را جلوتر آورد ، و فرمود : پس مرا بپرستيد ، براى اين است كه انحصار را برساند ، و به اصطلاح ادبى قصر قلب به كار برد ، و معناى آيه اين مىشود كه غير مرا نپرستيد ، بلكه مرا بپرستيد ، و جمله « فاعبدون » ، قائم مقام جزاء است ، - كه خواننده با خواندن معناى آيه متوجه آن مىشود - .\r\nحاصل معناى آيه اين است كه : زمين من فراخ است ، اگر پرستش من براى شما در\r\n","description":"","footnote":"","page_name":" 216 ","page_number":216},
  {"content":"\r\nيك ناحيه آن غير ممكن شد ، در ساير نواحى آن براى عبادت من جا هست ، پس حال كه چنين است ، مرا به تنهايى بپرستيد ، و غير مرا نپرستيد ، پس اگر ممكنتان نشد كه مرا در قطعه اى از آن بپرستيد ، به ساير نواحى آن سفر كنيد ، و در آن جا مرا به تنهايى بپرستيد .\r\n* ( « كُلُّ نَفْسٍ ذائِقَةُ الْمَوْتِ ثُمَّ إِلَيْنا تُرْجَعُونَ » ) * اين آيه شريفه امر سابق را كه مىفرمود : « فَإِيَّايَ فَاعْبُدُونِ » تاكيد مىكند ، و در عين حال زمينه را براى آيه بعد كه مىفرمايد : * ( « الَّذِينَ صَبَرُوا . . . » ) * ، آماده مىسازد .\r\nو جمله * ( « كُلُّ نَفْسٍ ذائِقَةُ الْمَوْتِ » ) * ، از باب استعاره به كنايه است ( گويا مرگ را تشبيه كرده به چيزى كه چشيدنى باشد آن گاه حكم كرده به اينكه اين چشيدنى را همه خواهند چشيد و خلاصه مرگ عمومى است ) و مراد اين است كه هر كس به زودى و به طور قطع خواهد مرد ، و اگر دنباله آن فرمود : « * ( ثُمَّ إِلَيْنا تُرْجَعُونَ ) * - سپس به سوى ما برمىگرديد » ، اين التفات از « متكلم وحده » به « متكلم مع الغير » به خاطر اين است كه عظمت رجوع به خدا را برساند .\r\nو حاصل معناى آيه اين مىشود كه : زندگى دنيا جز ايامى ناچيز نيست ، و مرگ دنبال سر است ، و دنبال آن رجوع به سوى ما براى حساب ، پس زينت و جلوه زندگى دنيا كه يك زينت فانى است شما را از آمادگى براى لقاى خدا باز ندارد ، و آن آمادگى اين است كه به خدا ايمان بياوريد ، و عمل صالح كنيد ، كه سعادت ابدى دارد و محروميت از او شقاوت و هلاكت دائمى دارد .\r\n* ( « وَالَّذِينَ آمَنُوا وَعَمِلُوا الصَّالِحاتِ لَنُبَوِّئَنَّهُمْ مِنَ الْجَنَّةِ غُرَفاً . . . » ) *\r\nاين آيه اجر ايمان و عمل صالح را بيان مىكند ، البته اجر بعد از مرگ و بازگشت به خدا ، و با اين بيان بندگان خدا و مؤمنين را تشويق به صبر در راه او ، و توكل بر او مىكند ، و جمل « لنبوئنهم » از مصدر « نبوئة » است ، كه به معناى جاى دادن ، و منزل دادن كسى است براى هميشه ، و كلمه « غرف » جمع « غرفه » است ، كه به معناى خانه بسيار زيبايى است كه در بلندى قرار داشته باشد .\r\nخداى تعالى در اين آيه نخست پاداش آنهايى را كه ايمان آورده ، و عمل صالح كرده‌اند ، بيان مىكند ، و سپس آنان را عامل مىخواند ، و مىفرمايد : « وَنِعْمَ أَجْرُ الْعامِلِينَ - چه خوب است پاداش عاملان » ، آن گاه همين عاملان را تفسير مىكند به « * ( الَّذِينَ صَبَرُوا وَعَلى رَبِّهِمْ يَتَوَكَّلُونَ ) * - كسانى كه صبر مىكنند ، و بر پروردگار خود توكل مىنمايند » و با اين بيان صبر و توكل را دو تا از خصايص مؤمنين دانسته ، و با اين اشاره ها فهمانده است كه مؤمن\r\n","description":"","footnote":"","page_name":" 217 ","page_number":217},
  {"content":"\r\nوقتى كه در راه خدا صبر كند ، و بر خدا توكل نمايد ، از ايمان خود راضى مىشود ، پس بر هر مؤمن است ، كه تا آنجا كه راهى براى ديندارى خود مىيابد ، ديندارى را از دست نداده ، بر هر اذيت و جفايى صبر كند ، و چون كارد به استخوانش رسيد ، و ديگر نتوانست مراسم دينى خود را در وطن خود به پاى دارد ، آن وقت بايد از وطن بيرون شده و به سرزمينى ديگر مهاجرت كند ، و بر دشوارى و تعب و رنج غربت نيز صبر كند .\r\n* ( « الَّذِينَ صَبَرُوا وَعَلى رَبِّهِمْ يَتَوَكَّلُونَ » ) * اين جمله بيانگر اوصاف عاملان است ، نكته اى كه در اينجا تذكرش لازم است ، اين است كه : هر چند صبر عمومى است ، و شامل صبر بر مصيبت ، و صبر بر اطاعت خدا ، و صبر بر ترك معصيت او مىشود ، و ليكن مورد آيه صبر بر مصيبت است ، چون مناسب با حال مؤمنينى كه در مكه در چنگ مشركين قرار گرفته بودند ، و به حكم اين آيات مامور به هجرت شده بودند ، صبر بر مصيبت است .\r\n* ( « وَكَأَيِّنْ مِنْ دَابَّةٍ لا تَحْمِلُ رِزْقَهَا اللَّه يَرْزُقُها وَإِيَّاكُمْ ، وَهُوَ السَّمِيعُ الْعَلِيمُ » ) * كلمه « كاين » بسيارى هر چيزى را مىرساند ، و به معناى « چه بسيار » است و منظور از حمل رزق ، ذخيره كردن آن است ، همانطور كه انسانها و بعضى از حيوانات مانند مورچه و موش و زنبور عسل رزق خود را ذخيره مىكنند .\r\nدر اين آيه شريفه مؤمنين را دلخوشى و دلگرمى مىدهد ، تا اگر خواستند در راه خدا مهاجرت كنند از جهت رزق نگرانى نداشته باشند ، و بدانند هر جا باشند خدا رزقشان را در آنجا مىدهد ، و يقين داشته باشند كه از گرسنگى نخواهند مرد ، و بدانند كه رازقشان پروردگارشان است ، نه آب و خاكشان ، و به اين منظور مىفرمايد : چه بسيار از جنبدگانند كه رزق خود را ذخيره نمىكنند ، بلكه خدا روز به روز رزقشان را مىرساند ، شما انسانها نيز هر چند كه ذخيره مىكنيد ، ولى بايد بدانيد كه روزى دهنده شما خدا است ، و او شنوا و داناست .\r\nدر اينكه دو نام بزرگ از اسامى خدا در خاتمه آيه قرار گرفته ، اشاره است به برهان بر مضمون آيه ، چون مضمون آيه اين بود كه انسان و ساير حيوانات محتاج به رزقند ، و رزق خود را به زبان حاجت ( نه زبان سر ) از خدا مىخواهند ، و خدا حاجتشان را برآورده مىسازد ، براى اينكه او هم داناى به حوائج خلق خويش است ، و هم شنواى حاجت آنان است ، پس به مقتضاى اين دو اسم آنان را روزى مىدهد .\r\n","description":"","footnote":"","page_name":" 218 ","page_number":218},
  {"content":"\r\n\r\nبحث روايتى\r\n\r\nدر تفسير قمى و در روايت ابى الجارود ، از امام باقر ( ع ) آمده ، كه در ذيل آيه « يا عِبادِيَ الَّذِينَ آمَنُوا إِنَّ أَرْضِي واسِعَةٌ » ، مىفرمود : هرگز ملوك ستمگر و فاسق را اطاعت مكنيد ، و اگر ترسيديد كه شما را از دينداريتان جلوگيرى كنند ، زمين من فراخ است ، از سرزمينى كه زير سلطه آن فاسق است ، بيرون شويد ، و در همين معنا است كه خداى تعالى مىفرمايد : « فِيمَ كُنْتُمْ قالُوا كُنَّا مُسْتَضْعَفِينَ فِي الأَرْضِ - در چه حالى بوديد ، گفتند در زمين زير دست ستمگران بوديم » مىفرمايد « ألَمْ تَكُنْ أَرْضُ اللَّه واسِعَةً فَتُهاجِرُوا فِيها - آيا زمين خدا فراخ نبود كه در آن مهاجرت كنيد ، و نقل مكان دهيد » « 1 » .\r\nو در مجمع البيان از امام ابو عبد اللَّه ( ع ) روايت كرده كه فرمود : معناى آيه اين است كه وقتى در زمين خدا عصيان مىشود ، و تو در آن سرزمين زندگى مىكنى ، از آنجا بيرون شو و به جاى ديگر نقل مكان كن « 2 » .\r\nو در عيون به سند خود از حضرت رضا ( ع ) روايت كرده كه فرمود : رسول خدا ( ص ) فرمود : وقتى آيه « إِنَّكَ مَيِّتٌ وَإِنَّهُمْ مَيِّتُونَ » نازل شد ، من عرضه داشتم : پروردگارا آيا همه خلايق تا آخرين نفر مىميرند ؟ و انبياء باقى مىمانند ؟ در جوابم اين آيه نازل شد : * ( « كُلُّ نَفْسٍ ذائِقَةُ الْمَوْتِ » ) * « 3 » .\r\nمؤلف : اين روايت را الدر المنثور هم از ابن مردويه ، از على ( ع ) روايت كرده ، ولى متن روايتش بى اشكال نيست ، براى اينكه جمله « إِنَّكَ مَيِّتٌ وَإِنَّهُمْ مَيِّتُونَ » صريحا مىگويد : تو هم مىميرى ، انبياى گذشته را هم كه آن جناب مىدانست مرده‌اند ، ديگر جاى اين سؤال نيست كه بپرسد آيا همه مردم مىميرند ، و انبياء باقى مىمانند ؟ تا در پاسخش آيه نازل شود ، كه « * ( كُلُّ نَفْسٍ ذائِقَةُ الْمَوْتِ ) * - هر كسى چشنده مرگ خواهد بود » « 4 » .\r\nو در مجمع البيان از عطاء از ابن عمر روايت كرده كه گفت : من با رسول خدا ( ص ) به گردش رفتيم ، تا به چار ديوارى بعضى از انصار رسيديم ، رسول خدا\r\n\r\n","description":"","footnote":"\r\n( 1 ) تفسير قمى ، ج 2 ، ص 151 .\r\n( 2 ) مجمع البيان ، ج 8 ، ص 291 .\r\n( 3 ) عيون ، ج 2 ، ص 32 ، حديث 51 .\r\n( 4 ) الدر المنثور ، ج 5 ، ص 149 .\r\n","page_name":" 219 ","page_number":219},
  {"content":"\r\n( ص ) خرماهاى ريخته را جمع مىكرد و مىخورد ، پس به من فرمود : اى پسر عمر ! چرا نمىخورى ؟ عرضه داشتم ميل ندارم ، فرمود ولى من ميل دارم چون امروز صبح چهارمين روزى بود كه غذا نخورده بودم ، با اينكه اگر مىخواستم و دعا مىكردم كه خدا مانند ثروت كسرى و قيصر را به من بدهد هر آينه مىداد ، ولى نخواستم ، و در مقابل من كسانى خواهند بود و تو آنها را ديدار خواهى كرد كه روزى يك سال خود را زير سر مىگذارند ، و ذخيره مىكنند ، به خاطر اينكه نصيبشان كم است ، ابن عمر مىگويد : به خدا سوگند از آن جا برنخاستيم ، تا اينكه آيه * ( « وَكَأَيِّنْ مِنْ دَابَّةٍ لا تَحْمِلُ رِزْقَهَا اللَّه يَرْزُقُها وَإِيَّاكُمْ ، وَهُوَ السَّمِيعُ الْعَلِيمُ » ) * نازل شد « 1 » .\r\nدر الدر المنثور هم اين روايت را نقل كرده « 2 » ، و سپس در سند آن ايراد گرفته . و علاوه بر ضعف سند ، اصلا مضمونش با واقع شدن آيه در سياق آيات قبلش نمىسازد .\r\n\r\n","description":"","footnote":"\r\n( 1 ) مجمع البيان ، ج 8 ، ص 291 .\r\n( 2 ) الدر المنثور ، ج 5 ، ص 149 .\r\n","page_name":" 220 ","page_number":220},
  {"content":"\r\n\r\n\r\nوَ لَئِنْ سَأَلْتَهُمْ مَنْ خَلَقَ السَّماواتِ وَالأَرْضَ وَسَخَّرَ الشَّمْسَ وَالْقَمَرَ لَيَقُولُنَّ اللَّه فَأَنَّى يُؤْفَكُونَ ( 61 ) اللَّه يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ لَه إِنَّ اللَّه بِكُلِّ شَيْءٍ عَلِيمٌ ( 62 ) وَلَئِنْ سَأَلْتَهُمْ مَنْ نَزَّلَ مِنَ السَّماءِ ماءً فَأَحْيا بِه الأَرْضَ مِنْ بَعْدِ مَوْتِها لَيَقُولُنَّ اللَّه قُلِ الْحَمْدُ لِلَّه بَلْ أَكْثَرُهُمْ لا يَعْقِلُونَ ( 63 ) وَما هذِه الْحَياةُ الدُّنْيا إِلَّا لَهْوٌ وَلَعِبٌ وَإِنَّ الدَّارَ الآخِرَةَ لَهِيَ الْحَيَوانُ لَوْ كانُوا يَعْلَمُونَ ( 64 ) فَإِذا رَكِبُوا فِي الْفُلْكِ دَعَوُا اللَّه مُخْلِصِينَ لَه الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ ( 65 )\r\nلِيَكْفُرُوا بِما آتَيْناهُمْ وَلِيَتَمَتَّعُوا فَسَوْفَ يَعْلَمُونَ ( 66 ) أوَ لَمْ يَرَوْا أَنَّا جَعَلْنا حَرَماً آمِناً وَيُتَخَطَّفُ النَّاسُ مِنْ حَوْلِهِمْ أفَبِالْباطِلِ يُؤْمِنُونَ وَبِنِعْمَةِ اللَّه يَكْفُرُونَ ( 67 ) وَمَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِالْحَقِّ لَمَّا جاءَه ألَيْسَ فِي جَهَنَّمَ مَثْوىً لِلْكافِرِينَ ( 68 ) وَالَّذِينَ جاهَدُوا فِينا لَنَهْدِيَنَّهُمْ سُبُلَنا وَإِنَّ اللَّه لَمَعَ الْمُحْسِنِينَ ( 69 )\r\nترجمه آيات\r\nو اگر از ايشان بپرسى چه كسى آسمانها و زمين را آفريد و چه كسى آفتاب و ماه را به فرمان خود درآورده قطعا مىگويند اللَّه با اين حال از خداپرستى يك جا برگردانده مىشوند ( 61 ) .\r\nاين خدا است كه روزى را براى هر يك از بندگانش كه بخواهد فراخ و براى هر كس كه بخواهد\r\n","description":"","footnote":"","page_name":" 221 ","page_number":221},
  {"content":"\r\nتنگ مىكند كه خدا به هر چيزى داناست ( 62 ) .\r\nو اگر از ايشان بپرسى چه كسى از آسمان آبى چنان مىفرستد و زمين را بعد از مردنش زنده مىكند حتما خواهند گفت اللَّه ، تو بگو الحمد للَّه ، اما بيشترشان تعقل نمىكنند ( 63 ) .\r\nو اين زندگى دنيا چيزى جز لهو و بازى نيست و به درستى كه زندگى حقيقى ، آخرت است اگر بناى فهميدن داشته باشند ( 64 ) .\r\nپس چون به كشتى سوار شوند خدا را همى خوانند و دين را خالص براى او دانند اما همين كه ايشان را نجات داده و به خشكى مىرساند باز هم شرك مىورزند ( 65 ) .\r\nتا نعمتهاى ما را كه به ايشان داده‌ايم كفران كنند ، باشد و هر چه مىخواهند بهره گيرى بكنند كه به زودى مىدانند كه چه كردند ( 66 ) .\r\nآيا نديدند كه ما حرمى ايمن قرار داديم كه همواره در آن جا از نعمت امنيت برخوردار بودند با اينكه اقوام ديگر كه پيرامون ايشانند همه روزه مورد دستبرد دشمنند ؟ آيا به باطل مىگروند و به نعمت خدا كفران مىورزند ( 67 ) .\r\nكيست ستمكارتر از كسى كه بر خدا به دروغ افتراء بندد و يا حق را بعد از آمدنش تكذيب كند آيا در جهنم جايى براى كفار نيست ( 68 ) .\r\nو كسانى كه در اقامه دين ما مجاهده مىكنند ما به سوى راه هاى خود هدايتشان مىكنيم و خدا همواره با نيكوكاران است ( 69 ) .\r\nبيان آيات\r\nدر اين آيات خطاب از مؤمنين به رسول خدا ( ص ) برگشته ، ولى در معنا ، خطابى است عام ، كه همه انسانها را شامل مىشود ، هر چند از نظر لفظ مخصوص به رسول خدا ( ص ) است ، براى اينكه حجتهايى كه در آن ذكر شده شامل همه انسانها است .\r\n\r\n\r\nدر اين آيات ضد و نقيض گويىهاى مشركين را كه در عقايد دارند ، و در فصل سابق صحيح آن عقايد به مؤمنين عرضه شد ، و به آن ايمان آورده‌اند ، ذكر مىكند ، و آن تناقضات اين است كه : مشركين اعتراف دارند كه آفريدگار آسمانها و زمين و مدبر آفتاب و ماه - كه مدار ارزاق بر وجود آن دو است - خداى سبحان است ، و نيز اعتراف دارند كه تنها كسى كه آب را از آسمان مىفرستد ، و زمين را بعد از مردنش دوباره زنده مىكند ، خداى عز و جل است ، و در\r\n","description":"","footnote":"","page_name":" 222 ","page_number":222},
  {"content":"\r\nعين حال غير خدا را مىپرستند ، و از آنها رزق مىخواهند ، و با اينكه وقتى سوار كشتى مىشوند خدا را مىخوانند ، و خدا را مىپرستند ، ولى همين كه از خطر دريا نجاتشان داد ، دوباره پرستش غير خدا را از سر مىگيرند ، و با اينكه شهر مكه حرم امنى است كه خدا در اختيارشان گذاشته ، و اين نعمت بزرگ را به ايشان ارزانى داشته ، در همين شهر به باطل ايمان مىآورند ، و حق را انكار ، و نعمت خدا را كفران مىكنند .\r\nاين نكته را هم بگوييم كه آخرين آيه سوره يعنى آيه * ( « وَالَّذِينَ جاهَدُوا فِينا لَنَهْدِيَنَّهُمْ سُبُلَنا » ) * ، مناسب با همان آيات اول سوره است ، كه مىفرمود : « الم أحَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ ، تا آنجا كه مىفرمود : وَمَنْ جاهَدَ فَإِنَّما يُجاهِدُ لِنَفْسِه . . . » .\r\n* ( « وَلَئِنْ سَأَلْتَهُمْ مَنْ خَلَقَ السَّماواتِ وَالأَرْضَ وَسَخَّرَ الشَّمْسَ وَالْقَمَرَ لَيَقُولُنَّ اللَّه فَأَنَّى يُؤْفَكُونَ » ) * در اين آيه به دو مساله خلقت و تدبير پرداخته ، و هر دو را به خدا نسبت داده است ، خلقت آسمانها و زمين راجع به ايجاد است ، و تسخير آفتاب و ماه كه به خاطر ما حالات گوناگون به خود مىگيرند ، طلوع و غروب كرده ، و دور و نزديك مىشوند ، مربوط است به تدبير او ، چون پيدايش ارزاق انسانها و ساير حيوانات ، همه ناشى از تدبير آفتاب و ماه است ، و اين خلقت و تدبير از يكديگر جدا شدنى و قابل انفكاك نيستند ، پس كسى كه اعتراف دارد كه خلقت آسمانها و زمين مستند به خدا است ، ناگزير بايد اعتراف كند كه تدبير نيز از اوست .\r\nو وقتى خداى تعالى به تنهايى خالق باشد ، و تدبير آسمانها و به دنبال آن تدبير زمين ، و به دنبال آن پديد آوردن ارزاق ، تنها به دست او باشد ، لازم است او تنها كسى باشد كه به منظور رساندن رزق ، و ساير تدابيرش پرستش شود ، و اين حوائج را تنها از او بخواهند ، پس اين عجب است كه انسانهايى خدا را كنار گذاشته و از غير خدا رزق بخواهند ، از كسى و چيزى كه مالك هيچ چيز نيست ، جمله * ( « فَأَنَّى يُؤْفَكُونَ » ) * ، اشاره به همين تعجب است ، يعنى وقتى خلقت و تدبير آفتاب و ماه مستند به خدا است ، پس چگونه اين مشركين در دعاى خود متوجه غير خدا مىشوند ، و بتها را مىپرستند ؟\r\n* ( « اللَّه يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ لَه ، إِنَّ اللَّه بِكُلِّ شَيْءٍ عَلِيمٌ » ) * در اين آيه به آنچه در آيه قبلى اشاره كرده بود تصريح مىكند و كلمه « يقدر » از ماده ( قدر ) است كه به معناى تنگ گرفتن ، در مقابل « بسط » كه به معناى گشايش دادن است و در آيه مورد بحث منظور معناى اين كلمه نيست . بلكه منظور لازمه معنا است يعنى توسعه ، و اگر\r\n","description":"","footnote":"","page_name":" 223 ","page_number":223},
  {"content":"\r\nدر جمله * ( « إِنَّ اللَّه بِكُلِّ شَيْءٍ عَلِيمٌ » ) * با اينكه مىتوانست ضمير بياورد و بفرمايد : « انه بكل شىء عليم » ضمير نياورد و اسم « اللَّه » را آورد ، براى اين است كه بر علت حكم دلالت كند و چنين معنا دهد كه او بر همه چيز داناست براى اينكه « اللَّه » است .\r\nو معناى آيه اين است كه : خداوند رزق را بر هر كس بخواهد توسعه مىدهد و بر هر كس بخواهد تنگ مىگيرد و نمىخواهد مگر بر طبق مصلحت براى اينكه او به هر چيزى داناست ، چون اللَّه است كه جامع تمامى صفات كمال است .\r\n* ( « وَلَئِنْ سَأَلْتَهُمْ مَنْ نَزَّلَ مِنَ السَّماءِ ماءً فَأَحْيا بِه الأَرْضَ مِنْ بَعْدِ مَوْتِها ) * . . . * ( لا يَعْقِلُونَ » ) * مراد از احياى زمين بعد از مردن آن ، روياندن گياهان در بهار ، بعد از مردن آنها در زمستان است .\r\n* ( « قُلِ الْحَمْدُ لِلَّه » ) * - يعنى خدا را در برابر اينكه حجت را بر دشمنان تمام كرد ، و مجبورشان كرد كه اعتراف كنند به اينكه مدبر امور خلقت نيز خداست ، حمد بگو ، چون با اين تماميت حجت ديگر چاره اى ندارند جز اينكه تنها خدا را بپرستند ، و بتها و ارباب آنها را رها كنند .\r\n* ( « بَلْ أَكْثَرُهُمْ لا يَعْقِلُونَ » ) * - يعنى بيشترشان در آيات خدا تدبر نمىكنند ، و عقل خود را قاضى و حاكم نمىكنند ، تا خدا را بشناسند ، و حق را از باطل تميز دهند ، پس معناى جمله « لا يعقلون » ، اين شد كه آن طور كه سزاوار است تعقل نمىكنند .\r\n\r\n\r\n* ( « وَما هذِه الْحَياةُ الدُّنْيا إِلَّا لَهْوٌ وَلَعِبٌ وَإِنَّ الدَّارَ الآخِرَةَ لَهِيَ الْحَيَوانُ ، لَوْ كانُوا يَعْلَمُونَ » ) * كلمه « لهو » ، به معناى هر چيز و هر كار بيهوده اى است كه انسان را از كار مهم و مفيدش باز بدارد ، و به خود مشغول سازد ، بنا بر اين يكى از مصاديق لهو ، زندگى مادى دنياست ، براى اينكه آدمى را با زرق و برق خود و آرايش فانى و فريبنده خود از زندگى باقى و دائمى بازمىدارد ، و به خود مشغول و سرگرم مىكند .\r\nو كلمه « لعب » ، به معناى كار و يا كارهاى منظمى است با نظم خيالى و براى غرض خيالى مثل بازيهاى بچه ها ، زندگى دنيا همانطور كه به اعتبارى لهو است ، همين طور لعب نيز هست ، براى اينكه فانى و زودگذر است ، هم چنان كه بازيها اين طورند ، عده اى بچه با حرص و شور و هيجان عجيبى يك بازى را شروع مىكنند ، و خيلى زود از آن سير شده و از هم جدا مىشوند .\r\nو نيز همانطور كه بچه ها بر سر بازى داد و فرياد راه مىاندازند ، و پنجه بر روى هم\r\n","description":"","footnote":"","page_name":" 224 ","page_number":224},
  {"content":"\r\nمىكشند ، با اينكه آنچه بر سر آن نزاع مىكنند جز وهم و خيال چيزى نيست ، مردم نيز بر سر امور دنيوى با يكديگر مىجنگند ، با اينكه آنچه اين ستمگران بر سر آن تكالب مىكنند ، از قبيل اموال ، همسران ، فرزندان ، مناصب ، مقامها ، رياستها ، مولويتها ، خدمتگزاران ، ياران ، و امثال آن چيزى جز اوهام نيستند ، و در حقيقت سرابى هستند كه از دور آب به نظر مىرسد ، و انسان منافع مذكور را مالك نمىشود ، مگر در ظرف وهم و خيال .\r\nبه خلاف زندگى آخرت ، كه انسان در آن عالم با كمالات واقعى كه خود از راه ايمان و عمل صالح كسب كرده زندگى مىكند ، و مهمى است كه اشتغال به آن آدمى را از منافعى بازنمىدارد ، چون غير از آن كمالات واقعى واقعيت ديگرى نيست ، و جدى است ، كه لعب و لهو و تاثيم در آن راه ندارد ، بقايى است كه فنايى با آن نيست ، لذتى است كه با الم آميخته نيست ، سعادتى است كه شقاوتى در پى ندارد ، پس آخرت حياتى است واقعى ، و به حقيقت معناى كلمه ، و اين است معناى اينكه خداى تعالى مىفرمايد : * ( « وَما هذِه الْحَياةُ الدُّنْيا إِلَّا لَهْوٌ وَلَعِبٌ وَإِنَّ الدَّارَ الآخِرَةَ لَهِيَ الْحَيَوانُ » ) * .\r\nدر اين آيه شريفه به طورى كه ملاحظه مىفرماييد زندگى دنيا را منحصر در لهو و لعب كرده ، و با كلمه « هذه - اين زندگى دنيا » آن را تحقير نمود ، و زندگى آخرت را منحصر در حيوان يعنى زندگى واقعى كرده ، و اين انحصار را با ادوات تاكيدى چون حرف « ان » و حرف « لام » و ضمير فصل « هى » ، و آوردن مطلب را با جمله اسميه ، تاكيد نموده است .\r\n* ( « لَوْ كانُوا يَعْلَمُونَ » ) * - يعنى اگر مردمى دانا بودند مىدانستند كه مطلب از همين قرار است كه ما گفتيم .\r\n* ( « فَإِذا رَكِبُوا فِي الْفُلْكِ دَعَوُا اللَّه مُخْلِصِينَ لَه الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ » ) * فاى تفريعى كه در اول آيه آمده مطلب مذكور آيه را نتيجه مطلبى كرده كه از آيات سابق استفاده مىشود ، چون از آيات سابق برمىآيد كه مشركين در شرك خود به خدا دروغ بسته‌اند ، و بيشترشان تعقل نمىكنند ، در اين آيه مىفرمايد : حال كه اينان به خدا دروغ مىبندند ، و از عبادت خدا به عبادت غير خدا مىگرايند ، و بيشترشان تعقل نمىكنند ، و در اعتراف به خالقيت خدا ، و انكار ربوبيت او ، مرتكب تناقض مىشوند ، پس در نتيجه وقتى سوار كشتى مىشوند چنين و چنان مىكنند .\r\nكلمه « ركوب » به معناى نشستن بر بالاى چيزى است كه حركت داشته باشد ، و اين كلمه خود به خود متعدى مىشود ، و احتياج به هيچ يك از حروف تعديه ندارد ، مثلا مىگوييم :\r\n","description":"","footnote":"","page_name":" 225 ","page_number":225},
  {"content":"\r\n« فلان ركب الفرس - فلانى سوار اسب است » ، و اگر در آيه مورد بحث با حرف « فى » متعدى شده ، بدان جهت است كه سوار كشتى شدن نوعى استقرار گرفتن يا منزل كردن را متضمن است ، و معناى آيه اين است كه : چون با استقرار در كشتى سوار بر آن مىشوند ، ( و يا چون در كشتى مستقر مىشوند ، در حالى كه سوار بر آنند ) ، خداى را به خلوص مىخوانند ، و معناى بقيه آيه روشن است ، مىخواهد يك تناقض ديگر از تناقضهاى مشركين را حكايت كند كه در يك حال خدا را به خلوص مىخوانند ، و چون بر آنان منت مىنهد و نجاتشان مىبخشد كفران نعمت مىكنند .\r\n* ( « لِيَكْفُرُوا بِما آتَيْناهُمْ وَلِيَتَمَتَّعُوا فَسَوْفَ يَعْلَمُونَ » ) * لام در كلمه « ليكفروا » و همچنين در كلمه « ليتمتعوا » لام امر است ، و معلوم است كه وقتى بزرگى زيردست خود را به چيزى امر مىكند كه دوست ندارد ، مىخواهد او را تهديد كند ، مثل اينكه خود شما به فرمانبرتان بگوييد : هر چه مىخواهى بكن ، و نيز مانند اين تهديد خداى تعالى كه فرموده : « اعْمَلُوا ما شِئْتُمْ إِنَّه بِما تَعْمَلُونَ بَصِيرٌ » « 1 » .\r\nبعضى « 2 » از مفسرين احتمال داده‌اند كه : « لام مذكور لام غايت باشد ، و معناى آيه اين است كه : مشركين اين كارها را مىكنند كه كفران نعمت كرده باشند ، كفران آن نعمتهايى كه ما به ايشان داديم ، و نيز اين كارها را مىكنند تا به خيال خود لذت برده باشند » ، ولى وجه اول با ذيل آيه كه مىفرمايد « * ( فَسَوْفَ يَعْلَمُونَ ) * - به زودى خواهند دانست » بهتر مىسازد ، و مؤيد آن ، اين آيه است كه در سوره روم ، آيه 34 مىفرمايد : « لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ - كفر بورزند به آن نعمتها كه به ايشان داديم ، آرى خوش بگذرانيد كه به زودى خواهيد فهميد » و به همين جهت بعضى « 3 » از قاريان « لام » در كلمه * ( « وَلِيَتَمَتَّعُوا » ) * را با سكون خوانده‌اند ، چون غير از لام امر هيچ لام ديگرى به سكون خوانده نمىشود .\r\n* ( « أوَ لَمْ يَرَوْا أَنَّا جَعَلْنا حَرَماً آمِناً ، وَيُتَخَطَّفُ النَّاسُ مِنْ حَوْلِهِمْ » ) * منظور از « حرم آمن » مكه و پيرامون آن است ، كه خداى تعالى آن را به دعاى ابراهيم ( ع ) مامن خلق قرار داد ، كلمه « تخطف » مانند كلمه « خطف » به معناى قاپيدن چيزى به سرعت ، و دزديدن آن است ، چون آن روز عرب كارش غارت يكديگر بود ، و از چپاولگرى امرار معاش مىكرد ، و همواره اين قبيله به آن قبيله حمله مىكرد ، و مىكشت و اسير\r\n\r\n","description":"","footnote":"\r\n( 1 ) هر چه مىخواهيد بكنيد كه او به آنچه مىكنيد دانا است . سوره حم سجده ، آيه 40 .\r\n( 2 ) تفسير فخر رازى ، ج 25 ، ص 92 .\r\n( 3 ) روح المعانى ، ج 21 ، ص 13 .\r\n","page_name":" 226 ","page_number":226},
  {"content":"\r\nمىگرفت ، و ليكن با همه اين احوال شهر مكه را محترم مىشمرد ، و به ساكنين اين شهر كارى نداشت .\r\nو معناى آيه اين است كه : آيا نمىنگرند كه ما حرم امنى درست كرديم ، كه ساكنين آن در معرض قتل و اسارت قرار نمىگيرند ، و اموالشان غارت نمىشود ، با اينكه بيرون اين شهر مردم مشغول غارت و چپاول يكديگرند ؟\r\n* ( « أفَبِالْباطِلِ يُؤْمِنُونَ وَبِنِعْمَةِ اللَّه يَكْفُرُونَ » ) * - اين جمله توبيخ ديگرى است به مشركين مكه ، كه نعمت بزرگ امنيت مكه را با كفران مقابله مىكنند ، و در عوض به صنمها كه جز اسم خدا چيز ديگرى ندارند ايمان مىآورند ، خلاصه حقايق را زير پا نهاده و به موهومات ايمان مىآورند .\r\n* ( « وَمَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِالْحَقِّ لَمَّا جاءَه ، ألَيْسَ فِي جَهَنَّمَ مَثْوىً لِلْكافِرِينَ » ) * اين آيه ، مشركين را به آتش دوزخ تهديد مىكند ، و آنان را به ارتكاب شديدترين ظلم ، و بزرگترين ستم معرفى مىكند ، و آن عبارت است از دو چيز : اول اين است كه به خدا افتراء بسته‌اند ، چون خدايانى دروغى را شريك او معرفى نموده‌اند ، و دوم اينكه بعد از آمدن حق آن را تكذيب كردند و اين دو صفت هر دو در مشركين وجود داشت ، چون هم بت مىپرستيدند ، و هم رسالت پيامبر و قرآن كريم را تكذيب كردند با اينكه قرآن براى آنان آمده بود ، پس به اين دو جهت كافر بودند ، و جاى كافران و محل اقامتشان در آخرت ، جهنم است .\r\n\r\n\r\n* ( « وَالَّذِينَ جاهَدُوا فِينا لَنَهْدِيَنَّهُمْ سُبُلَنا وَإِنَّ اللَّه لَمَعَ الْمُحْسِنِينَ » ) * كلمه « جاهدوا » از ماده « جهد » است ، و « جهد » به معناى وسع و طاقت است ، و « مجاهدة » به معناى به كار بردن آخرين حد وسع و قدرت در دفع دشمن است ، و جهاد بر سه قسم است ، جهاد با دشمن ظاهرى ، و جهاد با شيطان ، و جهاد نفس . راغب اين طور گفته « 1 » .\r\nو معناى * ( « جاهَدُوا فِينا » ) * اين است كه جهادشان همواره در راه ما است ، و اين تعبير كنايه از اين است كه : جهادشان در امورى است كه متعلق به خداى تعالى است ، چه جهاد در راه عقيده باشد ، و چه در راه عمل ، و چون جهادشان در راه خدا است هيچ عاملى ايشان را از ايمان به خدا و اطاعت اوامر و نواحى او بازنمىدارد .\r\n* ( « لَنَهْدِيَنَّهُمْ سُبُلَنا » ) * - در اينجا خداى تعالى براى خود سبيلهايى نشان مىدهد ، و راه ها\r\n\r\n","description":"","footnote":"\r\n( 1 ) مفردات راغب ، ماده « جهد » .\r\n","page_name":" 227 ","page_number":227},
  {"content":"\r\nهر چه باشد بالآخره به درگاه او منتهى مىشود ، براى اينكه راه را براى اين راه مىگويند كه به سوى صاحب راه منتهى مىشود ، و آن صاحب راه منظور اصلى از راه است . ( مثلا وقتى مىگويند اين راه سعادت است ، معنايش اين است كه : اين راه به سوى سعادت منتهى مىشود ) ، پس راه هاى خدا عبارت است از طريقه هايى كه آدمى را به او نزديك و به سوى او هدايت مىكند ، و وقتى خود جهاد در راه خدا هدايت باشد ، قهرا هدايت به سوى سبل ، هدايت روى هدايت خواهد بود ، و آن وقت آيه شريفه با آيه « وَالَّذِينَ اهْتَدَوْا زادَهُمْ هُدىً » « 1 » منطبق مىشود .\r\nاز آنچه گذشت روشن گرديد كه ديگر هيچ احتياج به تقدير گرفتن « شان » نيست ، كه بگوييم كلمه « فنيا » فى « شاننا » بوده ، و كلمه « شان » حذف شده .\r\n* ( « وَإِنَّ اللَّه لَمَعَ الْمُحْسِنِينَ » ) * - بعضى « 2 » گفته‌اند : « معناى معيت ، و به عبارتى ديگر بودن خدا با محسنين اين است كه : خدا يارىشان كند ، و اينكه مساله جهاد ، كه محتاج به نصرت است جلوتر آمده ، خود قرينه است بر اينكه كلمه » مع « به همين معناى نصرتى است كه ما گفتيم » . و اين وجه ، وجه بدى نيست .\r\nاز اين بهتر نظريه آن مفسر « 3 » ديگر است كه : كلمه « مع » را به معيت رحمت و عنايت تفسير كرده ، چون شامل نصرت و يارى او و ساير اقسام عنايات خداى سبحان با بندگان محسن او خواهد بود ، چون او كمال عنايت را به ايشان دارد ، و رحمتش شامل حال ايشان است ، و اين معيت اخص از معيت وجودى است كه در جمله « وَهُوَ مَعَكُمْ أَيْنَ ما كُنْتُمْ » « 4 » آمده ، براى اينكه خدا از نظر وجود با تمامى موجودات و انسانها هست ، چه نيكان و چه بدان ، ولى با محسنين بودنش معيت مخصوصى است كه گفتيم بنا بر تفسير اول معيت نصرت و معونت ، و بنا بر تفسير دوم معيت رحمت و عنايت است .\r\nدر سابق هم گفتيم كه اين آيه كه سوره با آن ختم مىشود ، به آيات اول سوره انعطاف دارد ، و همان حقيقت را تكرار مىكند .\r\n\r\nبحث روايتى\r\n\r\nدر الدر المنثور است كه ابن ابى الدنيا ، و بيهقى ، در شعب الايمان ، از ابى جعفر\r\n\r\n","description":"","footnote":"\r\n( 1 ) و كسانى كه راه را يافتند خداوند هدايتشان را بيشتر مىكند . سوره محمد ( ص ) ، آيه 17 .\r\n( 2 و 3 ) روح المعانى ، ج 21 ، ص 15 .\r\n( 4 ) او با شماست هر جا كه باشيد . سوره حديد ، آيه 4 .\r\n","page_name":" 228 ","page_number":228},
  {"content":"\r\nروايت كرده كه گفت : رسول خدا ( ص ) فرمود : تعجب تمام تعجب از كسى است كه خانه حيات را تصديق دارد ، ولى همه سعى و كوشش او براى خانه غرور است « 1 » .\r\nو در همان كتاب است كه : جويبر ، از ضحاك ، از ابن عباس ، روايت كرد كه گفت : مشركين به رسول خدا ( ص ) گفتند : تنها مانع ما از اينكه به دين تو درآييم ، اين است كه مىترسيم مردم ما را بربايند ، چون ما جمعيت كمى هستيم ، و جمعيت اعراب از ما بيشتر است ، وقتى بشنوند كه ما به دين تو درآمده‌ايم ، ما را نابود مىكنند ، چون ما براى آنان لقمه اى بيش نيستيم ، خداى تعالى در پاسخ اين بهانه اين آيه را نازل كرد :\r\n* ( « أوَ لَمْ يَرَوْا أَنَّا جَعَلْنا حَرَماً آمِناً . . . » ) * « 2 » .\r\nو در تفسير قمى در ذيل آيه * ( « وَالَّذِينَ جاهَدُوا فِينا لَنَهْدِيَنَّهُمْ سُبُلَنا وَإِنَّ اللَّه لَمَعَ الْمُحْسِنِينَ » ) * گفته : در روايت ابى الجارود از ابى جعفر ( ع ) آمده كه فرمود : اين آيه در باره آل محمد ( ص ) و شيعيان ايشان است « 3 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 149 .\r\n( 2 ) الدر المنثور ، ج 5 ، ص 150 .\r\n( 3 ) تفسير قمى ، ج 2 ، ص 151 ( ط اسلامى ) .\r\n","page_name":" 229 ","page_number":229},
  {"content":"\r\n( 30 ) سوره روم مكى است و شصت آيه دارد ( 60 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nالم ( 1 ) غُلِبَتِ الرُّومُ ( 2 ) فِي أَدْنَى الأَرْضِ وَهُمْ مِنْ بَعْدِ غَلَبِهِمْ سَيَغْلِبُونَ ( 3 ) فِي بِضْعِ سِنِينَ لِلَّه الأَمْرُ مِنْ قَبْلُ وَمِنْ بَعْدُ وَيَوْمَئِذٍ يَفْرَحُ الْمُؤْمِنُونَ ( 4 )\r\nبِنَصْرِ اللَّه يَنْصُرُ مَنْ يَشاءُ وَهُوَ الْعَزِيزُ الرَّحِيمُ ( 5 ) وَعْدَ اللَّه لا يُخْلِفُ اللَّه وَعْدَه وَلكِنَّ أَكْثَرَ النَّاسِ لا يَعْلَمُونَ ( 6 ) يَعْلَمُونَ ظاهِراً مِنَ الْحَياةِ الدُّنْيا وَهُمْ عَنِ الآخِرَةِ هُمْ غافِلُونَ ( 7 ) أوَ لَمْ يَتَفَكَّرُوا فِي أَنْفُسِهِمْ ما خَلَقَ اللَّه السَّماواتِ وَالأَرْضَ وَما بَيْنَهُما إِلَّا بِالْحَقِّ وَأَجَلٍ مُسَمًّى وَإِنَّ كَثِيراً مِنَ النَّاسِ بِلِقاءِ رَبِّهِمْ لَكافِرُونَ ( 8 ) أوَ لَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَشَدَّ مِنْهُمْ قُوَّةً وَأَثارُوا الأَرْضَ وَعَمَرُوها أَكْثَرَ مِمَّا عَمَرُوها وَجاءَتْهُمْ رُسُلُهُمْ بِالْبَيِّناتِ فَما كانَ اللَّه لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ ( 9 )\r\nثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّه وَكانُوا بِها يَسْتَهْزِؤُنَ ( 10 ) اللَّه يَبْدَؤُا الْخَلْقَ ثُمَّ يُعِيدُه ثُمَّ إِلَيْه تُرْجَعُونَ ( 11 ) وَيَوْمَ تَقُومُ السَّاعَةُ يُبْلِسُ الْمُجْرِمُونَ ( 12 ) وَلَمْ يَكُنْ لَهُمْ مِنْ شُرَكائِهِمْ شُفَعاءُ وَكانُوا بِشُرَكائِهِمْ كافِرِينَ ( 13 ) وَيَوْمَ تَقُومُ السَّاعَةُ يَوْمَئِذٍ يَتَفَرَّقُونَ ( 14 )\r\nفَأَمَّا الَّذِينَ آمَنُوا وَعَمِلُوا الصَّالِحاتِ فَهُمْ فِي رَوْضَةٍ يُحْبَرُونَ ( 15 ) وَأَمَّا الَّذِينَ كَفَرُوا وَكَذَّبُوا بِآياتِنا وَلِقاءِ الآخِرَةِ فَأُولئِكَ فِي الْعَذابِ مُحْضَرُونَ ( 16 ) فَسُبْحانَ اللَّه حِينَ تُمْسُونَ وَحِينَ تُصْبِحُونَ ( 17 ) وَلَه الْحَمْدُ فِي السَّماواتِ وَالأَرْضِ وَعَشِيًّا وَحِينَ تُظْهِرُونَ ( 18 ) يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ وَيُحْيِ الأَرْضَ بَعْدَ مَوْتِها وَكَذلِكَ تُخْرَجُونَ ( 19 )\r\n","description":"","footnote":"","page_name":" 230 ","page_number":230},
  {"content":"\r\nترجمه آيات\r\nبه نام خداوند بخشنده مهربان\r\nالم ( 1 ) .\r\nروم شكست خورد ( 2 ) .\r\nدر نزديكترين زمين به سرزمين عرب ، و هم ايشان بعد از شكست خوردن به زودى غلبه خواهند كرد ( 3 ) .\r\nدر چند سال بعد ، آرى زمام امور چه قبل از شكست خوردن روم و چه بعد از غلبه ايشان به دست خدا است ، و آن وقت كه روميان غلبه كنند مؤمنين خوشحال شوند ( 4 ) .\r\nخوشحال مىشوند به اينكه خدا به وعده خود در باره روميان وفا كرد ، آرى او هر كه را بخواهد نصرت مىدهد و او عزيز و رحيم است ( 5 ) .\r\nبايد به وعده خدا دل بست چون خدا هرگز خلف وعده نمىكند و ليكن بيشتر مردم نمىدانند ( 6 ) .\r\nآنها تنها ظاهرى از زندگى دنيا مىدانند و از آخرت غافلند ( 7 ) .\r\nآيا در نفس خود نمىانديشند كه خدا آسمانها و زمين و آنچه بين آن دو است جز به حق نيافريده و جز براى مدتى معين خلق نكرده ؟ ولى بسيارى از مردم به مساله معاد و ديدار پروردگار خود كافرند ( 8 ) .\r\nآيا در زمين سير نمىكنند ببينند عاقبت كفارى كه قبل از ايشان بودند چه شد با اينكه آنها از اينها نيرومندتر بودند و زمين را زير و رو كردند و آباد نمودند بيشتر از آن آباديها كه اينان كردند ، اما همين كه رسولان خدا با معجزه ها به سويشان آمدند كفر ورزيدند و خدا نابودشان كرد و خدا به ايشان ظلم نكرد بلكه خودشان به خود ظلم كردند ( 9 ) .\r\nو سرانجام كسانى كه بديها را به بدترين وجه مرتكب مىشدند اين شد كه آيات خدا را تكذيب نموده و به آن استهزاء كنند ( 10 ) .\r\nخدا است كه خلق را براى نخستين بار آفريد و سپس براى بار دوم نيز برمىگرداند و شما هم به سويش برمىگرديد ( 11 ) .\r\nو روزى كه قيامت به پا شود مجرمين مايوس مىگردند ( 12 ) .\r\nو از شركاء كه درست كرده بودند هيچ يك شفيع آنان نگشته و خودشان به شركايشان كفر مىورزند ( 13 ) .\r\n","description":"","footnote":"","page_name":" 231 ","page_number":231},
  {"content":"\r\nو روزى كه قيامت به پا شود آن روز فرقه ها از يكديگر جدا مىشوند ( 14 ) .\r\nاما آنان كه ايمان آوردند و عمل صالح كردند در باغى و بهشتى شاد و خرمند ( 15 ) .\r\nو اما آنهايى كه كفر ورزيده و آيات ما و روز ديدار آخرت را تكذيب كردند ايشان در عذاب احضار خواهند شد ( 16 ) .\r\nپس منزه است خدا ، هم در آخر روز و هم در حينى كه صبح مىكنيد ( 17 ) .\r\nو تنها او سزاوار ستايش در آسمانها و زمين است ، هم در آخر شب و هم در حينى كه ظهر مىكنيد ( 18 ) .\r\nزنده را از مرده بيرون مىكند و مرده را از زنده درمىآورد و زمين را بعد از مردنش زنده مىكند و به همين نحو شما بيرون مىشويد ( 19 ) .\r\n\r\nبيان آيات\r\n\r\nاين سوره با وعده اى از خدا آغاز شده ، و آن اين است كه : به زودى امپراطورى روم كه در ايام نزول اين سوره از امپراطورى ايران شكست خورد ، بعد از چند سال بر آن امپراطورى غلبه خواهد كرد ، و بعد از ذكر اين وعده ، منتقل مىشود به وعده گاه اكبر كه قيامت و يوم الوعدش گويند ، روزى كه تمامى افراد و اقوام در آن روز به سوى خدا بازمىگردند ، آن گاه به استدلال بر مساله معاد پرداخته ، سپس كلام را به آيات ربوبيت معطوف مىدارد و صفات خاصه خدا را برمىشمارد ، و در آخر ، سوره را با وعده نصرت به رسول گرامىاش ختم مىكند ، و در فرا رسيدن اين وعده تاكيد بليغ نموده و مىفرمايد : « فَاصْبِرْ إِنَّ وَعْدَ اللَّه حَقٌّ وَلا يَسْتَخِفَّنَّكَ الَّذِينَ لا يُوقِنُونَ - صبر كن كه وعده خدا حق است ، و كسانى كه يقين ندارند تو را در كارت سست نسازند » ، و در چند آيه قبل نيز فرموده بود : « كانَ حَقًّا عَلَيْنا نَصْرُ الْمُؤْمِنِينَ - يارى ما براى مؤمنين حقى است بر ما » .\r\nپس معلوم شد كه غرض سوره وعده دادن قطعى خدا به يارى دين است ، و اگر قبل از بيان اين غرض ، مساله وعده غلبه روم را در چند سال بعد ذكر كرد ، براى اين است كه مؤمنين وقتى ديدند كه وعده غلبه روم عملى شد ، يقين كنند كه وعده ديگر خدا نيز عملى خواهد شد ، و نيز يقين كنند كه وعده آمدن قيامت هم ، مانند ساير وعده هايش عملى مىشود ، آرى عقل هر عاقلى حكم مىكند كه وقتى خداى تعالى دو تا از وعده هايش را عملى كرد ساير وعده هايش نيز عملى مىشود ، و بايد از خطرهايى كه وعده آن را مىدهد بر حذر بود .\r\n","description":"","footnote":"","page_name":" 232 ","page_number":232},
  {"content":"\r\n* ( « غُلِبَتِ الرُّومُ فِي أَدْنَى الأَرْضِ » ) * كلمه « 0 روم » نام اقوامى از انسانهاست كه در ساحل مديترانه در غرب آسيا زندگى مىكنند ، در آن ايام اين اقوام امپراطورى بزرگ و وسيعى تشكيل داده بودند ، به طورى كه دامنه آن تا حدود شامات توسعه يافته بود ، در ايام نزول اين سوره جنگى بين اين امپراطورى ، و امپراطورى ايران در سرزمينى ميان شام و حجاز درگرفت ، و روم از ايران شكست خورد ، و ظاهرا مراد از كلمه « أرض » سرزمين حجاز و مراد از * ( « أَدْنَى الأَرْضِ » ) * نزديكيهاى اين سرزمين است ، و الف و لام در كلمه « الأرض » الف و لام عهد است .\r\n* ( « وَهُمْ مِنْ بَعْدِ غَلَبِهِمْ سَيَغْلِبُونَ فِي بِضْعِ سِنِينَ » ) * ضمير جمع اولى و سومى به روم برمىگردد ، ولى ضمير جمع دومى ( غلبهم ) - بعضى « 1 » گفته‌اند - به فرس برمىگردد ، و معنايش اين است كه : روميان بعد از غلبه فارسيان برايشان ، به زودى غلبه خواهند كرد .\r\nولى ممكن است آن را نيز به روم برگردانيم ، و بگوييم كه مصدر « غلبهم » مصدر مفعولى است ، و در نتيجه اختلافى هم در مرجع ضميرهاى سه گانه پديد نمىآيد ، و معناى آيه چنين مىشود كه : روميان بعد از مغلوب شدنشان به زودى غالب مىشوند ، و كلمه « بضع » در اعداد از سه تا نه را گويند .\r\n* ( « لِلَّه الأَمْرُ مِنْ قَبْلُ وَمِنْ بَعْدُ » ) * دو كلمه قبل و بعد ، در صورتى كه به چيزى اضافه شوند ، حركات سه گانه فتحه و كسره و ضمه را مىگيرند ، و در صورتى كه اضافه نشوند ، و مضاف اليه آنها منوى و در تقدير باشد ، مبنى بر ضمه مىشوند ، يعنى غير از ضمه حركت ديگرى به خود نمىگيرند .\r\nدر جمله مورد بحث مضاف اليه آن دو منوى و مورد نظر است ، و تقدير آن چنين است « للَّه الامر من قبل ان غلبت الروم و من بعد ان غلبت - امر به دست خدا است قبل از آنكه روم مغلوب شود ، و بعد از آنكه غلبه كند » ، يعنى قبل از آن و بعد از اين امر به دست او است ، به هر چه بخواهد امر مىكند ، پس هر كس را بخواهد يارى مىكند ، و هر كس را نخواهد يارى نمىكند .\r\nبعضى « 2 » از مفسرين گفته‌اند معنايش اين است كه : امر به دست خدا است ، قبل از غالب شدن روم ، يعنى همان هنگامى كه مغلوب بودند ، و از بعد از مغلوب شدنشان ، يعنى\r\n\r\n","description":"","footnote":"\r\n( 1 ) روح المعانى ، ج 21 ، ص 17 .\r\n( 2 ) روح المعانى ، ج 21 ، ص 20 .\r\n","page_name":" 233 ","page_number":233},
  {"content":"\r\nهنگامى كه غالب بودند ، و خلاصه هم هنگام مغلوب شدن و هم هنگام غالب شدنشان ، ولى معناى اول بهتر است ، هر چند كه بهتر بودنش به حدى نيست كه بگوييم تنها آن معنا متعين است .\r\n\r\n\r\n* ( « وَيَوْمَئِذٍ يَفْرَحُ الْمُؤْمِنُونَ بِنَصْرِ اللَّه يَنْصُرُ مَنْ يَشاءُ وَهُوَ الْعَزِيزُ الرَّحِيمُ » ) * ظرف : در اين روز ، متعلق است به « يفرح » ، و همچنين كلمه * ( « بِنَصْرِ اللَّه » ) * ، و معناى آيه اين است كه : روزى كه روم غلبه مىكند مؤمنان به نصرت خدا - كه وعده ديگر او است - خوشحال مىشوند ، ( و با خود مىگويند خدا دو وعده داده بود ، يكى پيشگويى غلبه روم بود ، و دوم يارى مؤمنان ، اولى صورت خارج به خود گرفت ، پس معلوم مىشود آن ديگر هم خواهد شد ) .\r\nجمله * ( « يَنْصُرُ مَنْ يَشاءُ » ) * ، جمله اى است از نو ، كه جمله * ( « لِلَّه الأَمْرُ مِنْ قَبْلُ وَمِنْ بَعْدُ » ) * را تقرير و اثبات مىكند ، و در جمله * ( « وَهُوَ الْعَزِيزُ الرَّحِيمُ » ) * مىخواهد بفرمايد : خدا عزيز است ، و به همين جهت هر كه را بخواهد با يارى خود عزت مىدهد ، و رحيم است ، رحمت خود را به هر كس بخواهد اختصاص مىدهد .\r\nالبته در معنا و تفسير آيه مورد بحث وجوه ديگرى است ضعيف ، كه ذيلا از نظر خواننده مىگذرد .\r\nاول اينكه : جمله « و يومئذ » عطف باشد بر جمله « من قبل » ، و مراد از آن اين باشد كه سلطنت خدا مختص به قبل و بعد نيست ، بلكه حال نيز در تحت سلطنت اوست ، گويا فرموده : امر به دست خدا است ، چه قبل از فلان ، و چه بعد از آن ، و چه در حال ، آن گاه جمله * ( « يَفْرَحُ الْمُؤْمِنُونَ » ) * ابتداى كلام است ، اشكال اين وجه اين است كه نظم آيه را به هم مىزند ، و اول آن از آخرش جدا مىگردد .\r\nدوم اينكه : كلمه * ( « بِنَصْرِ اللَّه » ) * متعلق است به كلمه « مؤمنون » نه به كلمه « يفرح » آن گاه به ملازمه اى كه در مقام هست ، فهميده مىشود كه غلبه روم به نصرت خدا بوده .\r\nاشكال اين وجه اين است كه : مستلزم آن مىشود كه مؤمنين هم در روز غلبه فرس خوشحال شوند ، و هم در روز غلبه روم ، چون در غلبه نصرتى است براى طرف غالب ، و نصرت هم هميشه از خدا است ، هم چنان كه خودش فرموده : « وَمَا النَّصْرُ إِلَّا مِنْ عِنْدِ اللَّه الْعَزِيزِ الْحَكِيمِ » « 1 » پس اگر در آيه ، فرح مؤمنين را اختصاص داده به روز غلبه روم ، ترجيح بدون مرجحى مرتكب\r\n\r\n","description":"","footnote":"\r\n( 1 ) نصرت نمىرسد مگر از ناحيه خداى عزيز و حكيم . سوره آل عمران ، آيه 126 .\r\n","page_name":" 234 ","page_number":234},
  {"content":"\r\nشده است ، - دقت بفرماييد - .\r\nسوم اينكه : مراد از « نصر اللَّه » يارى مؤمنين عليه مشركين در روز جنگ بدر است ، نه يارى روم عليه فرس ، هر چند كه هر دو يارى در يك زمان اتفاق افتاده باشد ، پس گويا فرموده : روم به زودى و در چند سال بعد غلبه مىكند ، و در هنگام غلبه روم مؤمنين هم بر مشركين غلبه مىكنند ، و به نصرتى كه خدا به ايشان داده خوشحال مىگردند . اشكال اين وجه اين است كه : با جمله : « خدا هر كه را بخواهد يارى مىكند » سازگار نيست .\r\nچهارم اينكه : مراد از « نصرت » نصرت مؤمنين است ، اما نه در جنگ بدر ، بلكه به همين كه روم طبق پيشگويى قرآن غلبه كرده ، چون اين پيشامد مؤمنين را سرفراز مىكند ، و مىتوانند قرآن و دين خود را به رخ كفار بكشند .\r\nبعضى « 1 » ديگر گفته‌اند : « مراد از » نصرت « ، استيلاى بعضى از كفار بر بعضى ديگر ، و تفرقه كلمه آنها و شكستن شوكت آنهاست » . و اين وجوه و امثال اينها وجوه قابل اعتناء نيست .\r\n\r\n\r\n* ( « وَعْدَ اللَّه ، لا يُخْلِفُ اللَّه وَعْدَه وَلكِنَّ أَكْثَرَ النَّاسِ لا يَعْلَمُونَ » ) * كلمه * ( « وَعْدَ اللَّه » ) * مفعول مطلق فعل حذف شده است ، و تقدير آن « وعد اللَّه وعدا » مىباشد ، يعنى خدا وعده داده وعده دادنى چنين و چنان . و جمله « لا يخلف » از اخلاف است ، و اخلاف به وعده وفا نكردن است . و جمله * ( « وَعْدَ اللَّه » ) * تاكيد و تثبيت وعده سابق است ، كه مىفرمود * ( « سَيَغْلِبُونَ » ) * ، و * ( « يَفْرَحُ الْمُؤْمِنُونَ » ) * ، هم چنان كه جمله * ( « لا يُخْلِفُ اللَّه وَعْدَه » ) * ، تاكيد و تثبيت جمله * ( « وَعْدَ اللَّه » ) * است .\r\nمساله خلف وعده نكردن خدا ، در آيه مورد بحث و آيه « إِنَّ اللَّه لا يُخْلِفُ الْمِيعادَ » « 2 » آمده ، كه به كلى خلف وعده را از خدا نفى مىكند و خلف وعده هر چند در پاره اى اوقات از قبيل موارد اضطرارى عملى پسنديده مىشود ، و به همين جهت مىتوان گفت قبح آن ذاتى نيست ، و ليكن از آنجايى كه هيچ عاملى خدا را مضطر به خلف وعده نمىكند ، پس خلف وعده در حق او هميشه زشت است .\r\nعلاوه بر اين خلف ملازم با كمبود داشتن است ، و خدا كاملى است كه كمبود در باره او محال است .\r\n\r\n","description":"","footnote":"\r\n( 1 ) روح المعانى ، ج 21 ، ص 21 .\r\n( 2 ) به درستى كه خداوند از وعده خود تخلف نمىكند . سوره رعد ، آيه 31 .\r\n","page_name":" 235 ","page_number":235},
  {"content":"\r\nاز اين هم كه بگذريم خودش در آيات مذكور از كلام مجيدش خبر داده كه خلف وعده نمىكند ، و او راستگوترين راستگويان است ، و همو است كه در كلام بى مانندش فرموده :\r\n« وَالْحَقَّ أَقُولُ » « 1 » .\r\n* ( « وَلكِنَّ أَكْثَرَ النَّاسِ لا يَعْلَمُونَ » ) * - يعنى و ليكن بيشتر مردم به شؤون خداى تعالى جاهلند ، و به وعده او اطمينان و وثوق ندارند ، او را چون امثال خود مىپندارند ، كه هم راست مىگويند ، و هم دروغ ، هم وعده مىدهند ، و هم خلف وعده مىكنند .\r\n\r\n\r\n* ( « يَعْلَمُونَ ظاهِراً مِنَ الْحَياةِ الدُّنْيا وَهُمْ عَنِ الآخِرَةِ هُمْ غافِلُونَ » ) * جمله « يعلمون » به طورى كه در كشاف گفته - بدل است از جمله « لا يعلمون » و با در نظر گرفتن اينكه هر جا بدل در كلام آيد « مبدل منه » آن در حكم سقوط است ، از اين به دست مىآيد كه فرقى بين ندانستن يعنى جهل و بين دانستنى كه از امور مادى تجاوز نمىكند نيست ، يعنى كسى كه عملش تنها در امور مادى است ، در حقيقت با جاهل هيچ فرقى ندارد « 2 » .\r\nبعضى « 3 » ديگر گفته‌اند : « جمله مذكور استثنايى است ، مىخواهد علت جهلشان را بيان كند ، جهلشان به حقانيت وعده خدا ، و اينكه امر به دست اوست ، چه قبل و چه بعد ، و او مؤمنين را عليه كفار يارى خواهد كرد ، و آن علت اين است كه : علم خود را به امورى مادى اختصاص داده‌اند ، و معناى آن اين است كه : كفار حقايق مذكور را نمىدانند ، و علمى ندارند ، مگر به امور ظاهرى دنيا » و اين ظاهرتر است .\r\nو اگر كلمه « ظاهرا » را نكره آورد ، و فرمود : ظاهرى از حيات دنيا را مىدانند ، براى اين است كه آن را تحقير كند ، و ظاهر حيات دنيا ، در مقابل باطن آن ، همان چيزهايى است كه با حواس ظاهريشان احساس مىكنند ، و اين احساس وادارشان مىكند كه در پى تحصيل آن برآيند ، و به آن دلبسته ، غير آن را يعنى حيات آخرت ، و معارف مربوط به آن را فراموش كنند ، و از خيرات و منافعى كه در آن است ، و منافع و خيرات واقعى و به حقيقت معناى كلمه است غفلت بورزند .\r\nبعضى « 4 » ديگر گفته‌اند : كلمه « ظاهر » در آيه به معناى زايل است ، و استشهاد\r\n\r\n","description":"","footnote":"\r\n( 1 ) من همواره حق مىگويم . سوره ص ، آيه 84 .\r\n( 2 ) تفسير كشاف ، ج 3 ، ص 468 .\r\n( 3 ) روح المعانى ، ج 21 ، ص 22 .\r\n( 4 ) روح المعانى ، ج 21 ، ص 21 .\r\n","page_name":" 236 ","page_number":236},
  {"content":"\r\nكرده‌اند به شعر شاعر كه گفته :\r\n\r\nو عيرها الواشون أنى أحبها * و تلك شكاة ظاهر عنك عارها\r\n\r\nيعنى سخنچينان محبوبه مرا سرزنش كردند به اينكه من او را دوست مىدارم و ننگ اين سرزنش از محبوبه من زايل شدنى است .\r\nو معناى آيه اين است كه : « كفار از دنيا چيزهايى را مىدانند كه زايل و ناپايدار است » . و ليكن اين معنا كه براى كلمه « ظاهر » كرده‌اند ، معناى غير متداولى است .\r\n\r\n\r\n* ( « أوَ لَمْ يَتَفَكَّرُوا فِي أَنْفُسِهِمْ ما خَلَقَ اللَّه السَّماواتِ وَالأَرْضَ وَما بَيْنَهُما إِلَّا بِالْحَقِّ وَأَجَلٍ مُسَمًّى . . . » ) *\r\nمراد از حق بودن خلقت آسمانها و زمين ، و آنچه بين آن دو است ، - و خلاصه حق بودن همه عوالم محسوس - اين است كه : خلقت آن عبث و بى نتيجه نبوده ، كه موجود شود و بعد معدوم گردد ، و دوباره موجود گشته و سپس معدوم شود ، بدون اينكه غرضى و هدفى از آن منظور باشد ، پس خداى تعالى اگر عالم را خلق كرده به خاطر غايت و نتيجه اى بوده كه بر خلقت آن مترتب مىشده .\r\nممكن است گفته شود غايت و نتيجه خلقت هر جزء از عالم جزئى ديگر است ، كه بعد از آن موجود مىشود ، مانند فرزند كه بعد از پدر به وجود مىآيد ، پس هر موجود آينده اى خلف و نتيجه موجود قبلى خويش است . ليكن اين حرف صحيح نيست ، چون سراپاى عالم با همه اجزايش دائم الوجود نيست بلكه همه آن فانى و هالك است ، و قهرا بايد نتيجه و هدفى از خلقت آن در بين باشد ، كه آن نتيجه بعد از فناى آن هويدا مىشود ، و به همين جهت مىبينيم كه جمله : « خلق نكرد آسمانها و زمين و ما بين آن دو را مگر به حق » مقيد كرد به جمله : « و سرآمدى معين » .\r\nپس معلوم مىشود هستى عالم تا مدتى معين است ، و بنا بر اين استفهام در آيه ، براى تعجب است ، و تعبير به تفكر در نفوس ، از باب به كار بردن كنايه است ، و معناى آن اين است كه : آيا اين قدر فراغت خاطر ندارند كه در اين مساله بينديشند ؟ و آن را در ذهن خود بياورند ؟\r\nگويا كفار از بس سرگرم امور دنيا هستند ، و براى آن تلاش نموده ، و فكرشان پريشان است كه خود را هم فراموش كرده‌اند ، و در صورتى كه خود را در ذهن خود حاضر سازند ، در حقيقت در خويشتن خود قرار گرفته‌اند ، آن وقت تفكرشان تفكرى با تمركز خواهد بود ، و فكرشان پراكنده و متفرق نخواهد بود ، پس آن وقت فكر ايشان را به سوى حق هدايت و به واقع امر ارشاد مىكند .\r\n","description":"","footnote":"","page_name":" 237 ","page_number":237},
  {"content":"\r\nبعضى « 1 » گفته‌اند : « مراد از تفكرشان در انفسشان ، اين است كه : در خلقت خود فكر كنند ، كه يك يكشان حادثند ، و حادث محتاج به پديد آورنده اى قديم ، زنده ، قادر ، دانا و حكيم است ، پس چنين پديد آورنده اى آنچه پديد مىآورد عبث و بيهوده نمىباشد ، بلكه به منظور هدفى پديد مىآورد ، كه مطلوب و پسنديده است ، به طورى كه نمىتوان از آن چشم پوشيد ، و اين هدف چيزى نيست كه عايد خود او گردد ، براى اينكه او غنى مطلق است ، بلكه چيزى است كه باز عايد خلق مىشود ، و آن عبارت است از پاداش نيك ، و اين پاداش نيك ممكن نيست داده شود مگر در برابر عمل صالح ، پس بايد دينى و شريعتى باشد تا عمل نيك را از عمل زشت مشخص كند ، و چون پاى دين به ميان آيد ، ناچار بايد كلاسى باشد كه افراد در آن كلاس امتحان خود را نسبت به آن دين بدهند ، و نيز بايد عالم ديگرى باشد كه آنان كه در آن كلاس مردود شده‌اند ، كيفر ، و آنان كه موفق شده‌اند پاداش داده شوند ، آن كلاس همان دنيا ، و آن عالم ديگر عالم آخرت است » .\r\nولى اين تفسير صحيح نيست ، براى اينكه هر چند جمله * ( « أوَ لَمْ يَتَفَكَّرُوا فِي أَنْفُسِهِمْ » ) * با آن سازگارى دارد ، اما اتصال آن با جمله * ( « ما خَلَقَ اللَّه السَّماواتِ » ) * ، با آن نمىسازد ، مگر اينكه از اتصال صدر و ذيل آيه صرف نظر شود ، و آن هم صحيح نيست .\r\nجمله * ( « ما خَلَقَ اللَّه السَّماواتِ وَالأَرْضَ وَما بَيْنَهُما إِلَّا بِالْحَقِّ وَأَجَلٍ مُسَمًّى » ) * ، همان واقعيت و فكر است كه بايد در آن امعان و دقت كنند ، و بيانش بنا بر آنچه گذشت . اين است كه : خداوند ، همه عالم و جزئى از آن را هم جز به حق نيافريده ، حال چه اين خلق ملابس و متصف به حق باشد و يا مصاحب و همراه با آن ، هر چه باشد ، آن را به خاطر غرضى و غايتى حقيقى آفريده ، نه اينكه غرضش سرگرمى و عبث بوده باشد ، و نيز نيافريده مگر براى مدتى معين ، پس هيچ يك از اجزاى عالم تا بى نهايت باقى نمىماند ، بلكه روزى فانى مىشود ، و وقتى يك يك اجزاى عالم ، و نيز مجموع آن ، مخلوقى داراى نتيجه و غايت باشد ، و نيز وقتى هيچ يك از اجزاى آن دائمى نباشد ، معلوم مىشود غايت و نتيجه آن بعد از فناى آن مترتب مىشود ، و اين همان آخرتى است كه بعد از گذشتن عمر دنيا و فناى آن ظاهر مىشود .\r\nجمله * ( « وَإِنَّ كَثِيراً مِنَ النَّاسِ بِلِقاءِ رَبِّهِمْ لَكافِرُونَ » ) * با اينكه فعل تعجب در آن نيامده ، مع ذلك افاده تعجب مىكند ، هم چنان كه آيه با استفهام تعجبى آغاز شد . و مراد از « لقاء اللَّه » همان بازگشت به سوى او در معاد است ، و اگر آن را ديدار خوانده ، براى اين است كه كفر\r\n\r\n","description":"","footnote":"\r\n( 1 ) روح المعانى ، ج 21 ، ص 23 .\r\n","page_name":" 238 ","page_number":238},
  {"content":"\r\nآنان را شگفتآورتر سازد ، و بفهماند كه چطور ممكن است از ناحيه خدا آغاز گردند ، ولى سرانجامشان به سوى او نباشد ، و به همين جهت مطلب را با كلمه « ان » تاكيد كرد تا اشاره كرده باشد به اينكه كفر به معاد فى نفسه چيزى است كه قابل قبول نيست .\r\n* ( « أوَ لَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ . . . » ) *\r\nبعد از آنكه فرمود : بسيارى از مردم به معاد كافرند ، و چون با كفر به معاد ، دين حق لغو مىشود ، لذا دنباله آن سرگذشت امتهاى كافر گذشته را خاطرنشان ساخت ، باشد كه از شنيدن آن عبرت گرفته و از كفر دست بردارند ، و كلمه « اثاروا الأرض » به معناى زير و رو كردن زمين براى زراعت و تعمير و امثال آن است .\r\n* ( « وَلكِنْ كانُوا أَنْفُسَهُمْ يَظْلِمُونَ » ) * - يعنى خدا به ايشان ستم نكرد ، بلكه خودشان با كفر و معصيت به خود ستم كردند .\r\n\r\n\r\n* ( « ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّه وَكانُوا بِها يَسْتَهْزِؤُنَ » ) * اين آيه سرانجام كار ستمگران مذكور را بيان مىكند ، و به همين جهت با كلمه « ثم - سپس » تعبير كرد ، و كلمه « عاقبة » با ( نصب ) خوانده مىشود ، چون خبر « كان » و اسم « كان » كلمه « سواى » است ، و با اينكه قاعدتا بايد اسم « كان » اول بيايد ، و سپس خبر ، اگر خبر را مقدم ذكر كرده ، براى اين است كه حصر را افاده كند ، و بفهماند كه سرانجامشان جز « سواى » چيزى نيست .\r\nدر كلمه « اساؤا » نفرموده در چه چيز بد كردند ، و خلاصه متعلق آن را ذكر نكرده و معنايش « عملوا السوء - بد كردند » ، است و كلمه « سواى » به معناى حالتى است كه صاحبش از آن در رنج باشد ، و مقصود از آن در اين جا عذاب بد است و جمله * ( « أَنْ كَذَّبُوا بِآياتِ اللَّه » ) * در تقدير « لتكذيبهم بآيات اللَّه » است ، و لام تعليل از آن حذف شده .\r\nو معنايش اين است كه : سپس سوء العذاب سرانجام كار كسانى شد كه عمل بد مىكردند ، و غير اين سرانجامى نداشتند ، براى اينكه آيات خدا را تكذيب و استهزاء مىكردند .\r\nبعضى « 1 » گفته‌اند : كلمه « سواى » مفعول است براى كلمه « اساؤا » و خبر كان جمله * ( « أَنْ كَذَّبُوا . . . » ) * است ، و معناى آيه اين است كه : « گناهان سرانجام گنه كاران را به كفر و تكذيب آيات خدا و استهزاى آن كشانيد » .\r\nليكن هر چند اين معنا در جاى خود صحيح است ، و گناه چنين طبعى دارد ، و ليكن\r\n\r\n","description":"","footnote":"\r\n( 1 ) روح المعانى ، ج 21 ، ص 24 .\r\n","page_name":" 239 ","page_number":239},
  {"content":"\r\nمناسب با مقام همان معناى اول است ، چون مقام ، مقام انذار و بصيرت و عبرت است ، و مناسب با چنين مقامى اين است كه : سرانجام گنه كاران كه همان « سوء العذاب » است به رخ آنان كشيده شود ، نه اينكه بگوييم : « زنهار گناه مكنيد كه سرانجام كسانى كه قبل از شما گناه كردند اين شد كه به بزرگترين گناهان يعنى تكذيب آيات خدا و استهزاى آن دچار شدند » .\r\n* ( « اللَّه يَبْدَؤُا الْخَلْقَ ثُمَّ يُعِيدُه ثُمَّ إِلَيْه تُرْجَعُونَ » ) * بعد از آنكه حجت بر معاد را ذكر كرد و تكذيب بسيارى از مردم را خاطرنشان ساخت ، نتيجه را به طور خلاصه بيان فرمود ، و آن اين است كه : آغاز و انجام به دست خداى سبحان است ، و همه به سوى او بازمىگردند ، و مراد از خلق ، مخلوقات است ، و به همين جهت ضمير جمع را به آنان برگردانيد ، و فرمود « ترجعون - برمىگردانده مىشويد » .\r\n* ( « وَيَوْمَ تَقُومُ السَّاعَةُ يُبْلِسُ الْمُجْرِمُونَ » ) * اين آيه حال مجرمين را بيان مىكند ، كه بعد از قيام ساعت يعنى برگشتن به سوى خدا براى حساب و جزاء ، چه حالى دارند . و كلمه « يبلس » از مصدر « ابلاس » است ، كه : به معناى نوميدى از رحمت خداست ، كه منشا همه شقاوتها و بدبختىها است .\r\n* ( « وَلَمْ يَكُنْ لَهُمْ مِنْ شُرَكائِهِمْ شُفَعاءُ وَكانُوا بِشُرَكائِهِمْ كافِرِينَ » ) * اين جمله مىخواهد بفرمايد : اين گروه با ياسى كه از ناحيه اعمال خودشان دارند ، از شفاعت خدايانى هم كه در دنيا شريك خدا گرفته بودند ، و به آن اميد ، آنها را مىپرستيدند ، و مىگفتند : « هؤُلاءِ شُفَعاؤُنا عِنْدَ اللَّه - اينها شفيعان ما ، نزد خدايند » ، مايوس خواهند شد ، و عبادت بتها را پنهان خواهند كرد « * ( وَكانُوا بِشُرَكائِهِمْ كافِرِينَ ) * - پرستشى را كه نسبت به شركاء داشتند پنهان مىكنند » ، چون كلمه « كافرين » به معناى « ساترين » است .\r\n* ( « وَيَوْمَ تَقُومُ السَّاعَةُ يَوْمَئِذٍ يَتَفَرَّقُونَ ) * . . . * ( مُحْضَرُونَ » ) * در مجمع البيان گفته : كلمه « روضة » به معناى بستانى است كه حسن منظر و خوشبويى او به نهايت رسيده باشد « 1 » ، و در مفردات گفته : « كلمه » حبر « به معناى اثر نيكى است كه همه آن را مستحسن بدارند ، - تا آنجا كه گفته : - معناى * ( » فِي رَوْضَةٍ يُحْبَرُونَ « ) * اين است كه : در باغى فرح مىكنند ، بقدرى كه اثر و نشانه تنعم در سيمايشان ظاهر شود » « 2 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 298 .\r\n( 2 ) مفردات راغب ، ماده « حبر » .\r\n","page_name":" 240 ","page_number":240},
  {"content":"\r\nو مراد از تفرق خلق در روز قيامت اين است كه : صالحان از مجرمان جدا مىگردند ، يكى به آتش ، و ديگرى به بهشت وارد مىشود ، همانطور كه دو آيه بعد آن را شرح مىدهد .\r\nو لزوم اين تمايز در وجود ، همان حقيقتى است كه خداى تعالى آن را برهان بر ثبوت معاد گرفت ، آنجا كه فرمود « أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَعَمِلُوا الصَّالِحاتِ سَواءً مَحْياهُمْ وَمَماتُهُمْ ساءَ ما يَحْكُمُونَ » « 1 » .\r\n\r\n\r\n* ( « فَسُبْحانَ اللَّه حِينَ تُمْسُونَ وَحِينَ تُصْبِحُونَ وَلَه الْحَمْدُ فِي السَّماواتِ وَالأَرْضِ وَعَشِيًّا وَحِينَ تُظْهِرُونَ » ) * بعد از آنكه بيان داشت كه خدا خلقت را آغاز كرده ، و سپس ايشان را براى لقاى خود مبعوث مىكند ، و سپس به دو طايفه بهشتى و دوزخى ، متنعم و معذب متفرق مىكند ، مؤمنين را كه اعمال صالح مىكنند به سوى بهشت ، و كفار را كه آيات خدا را تكذيب مىكنند به دوزخ مىبرد ، و نيز بعد از آنكه خاطرنشان ساخت كه تكذيبكنندگان آيات خدا در دنيا نيرومند و مرفه و توانگر هستند ، و ليكن آخرت را فراموش كرده و در نتيجه آيات خداى را تكذيب نموده ، و بدان استهزاء كردند ، و سرانجام كارشان منتهى به عذاب استيصال شد ، و اين عذاب كيفر ظلمى بود كه خودشان به خود كردند ، و خدا به آنان ظلم نكرد .\r\nو چون از بيان مزبور ، اين معنا به دست آمد كه در دار خلقت تدبيرى الهى و متقن در كار هست ، تدبيرى كه بهتر از آن و زيباتر از آن تصور ندارد ، و نيز به دست آمد كه انسانها در سير تاريخى خود گناهان و خطاهايى در عقيده داشته ، و در باره پروردگار خود مرتكب بديها ، و اسائه ادبها شدند ، شريكهايى برايش تراشيده ، و ديدارش را منكر شدند ، و گناهانى ديگر كردند .\r\nلذا دنبالش خداى را در هر زمان متجدد تسبيح ، و بر صنع و تدبيرش در آسمانها و زمين يعنى در سراسر عالم مشهود تحميد كرده ، پس خدا از آن عقايد باطل و اعمال زشت منزه است ، و در تمامى آنچه در آسمان و زمين آفريده محمود و ستايش شده است .\r\nاز اين حمد و تسبيح چند نكته به دست مىآيد . اول اينكه : تسبيح و تحميد در آيه شريفه انشايى ، و از ناحيه خود خداى تعالى است ، نه اينكه براى ديگران انشاء كرده باشد ، تا معنايش « قولوا سبحان اللَّه ، و قولوا الحمد للَّه - خدا را تسبيح و تحميد كنيد » باشد .\r\n\r\n","description":"","footnote":"\r\n( 1 ) يعنى آيا كسانى كه مرتكب گناهان مىشوند ، گمان كرده‌اند كه ما ايشان را برابر با كسانى مىدانيم كه ايمان آورده و اعمال نيك كرده‌اند ؟ و زندگى و مرگشان يكسان است ؟ چه بد داورى است كه كرده‌اند . سوره جاثيه ، آيه 21 .\r\n","page_name":" 241 ","page_number":241},
  {"content":"\r\nو اين اولين بار نيست كه خدا خود را تسبيح و تحميد گفته ، بلكه در كلام مجيدش مكرر آمده ، مانند آيه : « سُبْحانَ رَبِّكَ رَبِّ الْعِزَّةِ » « 1 » ، و آيه « تَبارَكَ الَّذِي نَزَّلَ الْفُرْقانَ عَلى عَبْدِه » « 2 » .\r\nنكته دوم اينكه : مراد از تسبيح و تحميد معناى مطلق آن است ، نه نمازهاى واجب روزانه ، كه بيشتر مفسرين « 3 » كه كلمه « قول » را در تقدير گرفته‌اند و گفته‌اند : معناى آيه اين است كه : بگوييد « سبحان اللَّه و الحمد للَّه » .\r\nسوم اينكه : جمله * ( « وَلَه الْحَمْدُ فِي السَّماواتِ وَالأَرْضِ » ) * جمله اى است معترضه ، كه بين معطوف و معطوف عليه واقع شده دو جمله * ( « وَعَشِيًّا وَحِينَ تُظْهِرُونَ » ) * هر دو عطفند بر محل * ( « حِينَ تُمْسُونَ » ) * ، نه بر جمله * ( « فِي السَّماواتِ وَالأَرْضِ » ) * ، تا در نتيجه صبح و عصر مخصوص تسبيح و سماوات و ارض و ظهر و شب مخصوص حمد شود ، بلكه همه اين اوقات مخصوص تسبيح ، و همه مكانها مخصوص حمد است .\r\nبنا بر اين سياق آيه اشاره مىكند به اينكه خلقت و تدبيرى كه در آسمانها و زمين هست مخصوص خدا است ، كه با حسنش اقتضاى حمد و ثناى خداى سبحان را دارد ، و نيز مىرساند كه انسان در سير تاريخ و در زمانهاى مختلف ، شرك و گناهانى مرتكب شده ، كه ساحت مقدس خداى تعالى منزه از آن است .\r\nالبته مىتوان اعتبار ديگرى را در نظر گرفت كه با آن اعتبار تحميد و تسبيح مربوط به يك چيز مىشود ، و آن اين است كه : زمانها با همه دگرگونيها و گذشتنهايش ، خود يكى از موجودات آسمانها و زمين است ، و با وجود خود ، خداى را ثنا مىگويد ، آن گاه آنچه در آسمانها و زمين است ، با فقر و حاجتى كه به خداى تعالى دارد ، و ذلتى كه در پيشگاه او دارد و نقصى كه نسبت به كمال او دارد ، او را تسبيح گفته و از نقص و حاجت و ذلتى كه در خويش سراغ دارد منزه مىدارد ، هم چنان كه خدا مىگويد « وَإِنْ مِنْ شَيْءٍ إِلَّا يُسَبِّحُ بِحَمْدِه » « 4 » ، و اين اعتبار هر چند كه در جاى خود صحيح است ليكن منظور نظر دو آيه مورد بحث نيست .\r\nمفسرين در معناى دو آيه اقوال مختلف ديگرى دارند ، كه مهمترين آنها را در آنجا كه\r\n\r\n","description":"","footnote":"\r\n( 1 ) منزه است خداى تو كه پروردگار عزت است . سوره صافات ، آيه 180 .\r\n( 2 ) حمد خدايى را كه فرقان را بر بنده اش نازل كرد . سوره فرقان ، آيه 1 .\r\n( 3 ) روح المعانى ، ج 21 ، ص 27 .\r\n( 4 ) موجودى نيست مگر اينكه تسبيح حمد او را مىگويد . سوره اسراء ، آيه 44 .\r\n","page_name":" 242 ","page_number":242},
  {"content":"\r\nوجوه را ذكر مىكرديم ، نقل نموديم .\r\nو اگر در آيه شريفه در باره صبح و عصر و ظهر ، كلمه « حين » را آورد ، ولى در خصوص « عشاء - سر شب » اين كلمه را نياورد ، بلكه فرمود « عشيا » ، از اين جهت است كه كلمه مذكور فعلى از باب افعال از آن مشتق نشده ، به خلاف « مساء و صباح و ظهيره » كه « امساء و اصباح و اظهار » از آنها مشتق شده است ، و داخل شدن در « مساء و صباح و ظهيره » را مىرساند . - اينطور « 1 » گفته‌اند - .\r\nباقى مىماند خطاب در « * ( حِينَ تُمْسُونَ وَحِينَ تُصْبِحُونَ ) * و تظهرون - عصر مىكنيد و صبح و ظهر مىكنيد » كه آيا اين خطاب از باب التفات است ، و يا نكته اى ديگر دارد ؟ در جواب مىگوييم : نه ، از باب التفات نيست ، بلكه از باب تعميم خطابى است كه در آغاز سوره متوجه رسول خدا ( ص ) كرد كه بعد از بيان حقايق ، هنگام نتيجه گرفتن رو به همه بشر نموده ، و فرموده است حال كه مطلب از اين قرار است ، پس براى شما اى گروه بشر ثابت شد كه خدا هنگامى كه شما آدميان داخل عصر و صبح و شب و ظهر مىشويد ، منزه است ، و در همه آسمانها و زمين ثنايى جميل دارد .\r\nنظير اين تعميم در خطاب ، در آيه قبلى بود كه مىفرمود : « و اليه ترجعون - خدا خلقت را آغاز كرده ، و آن را اعاده مىدهد ، و به سويش بازمىگرديد » و نيز در آيه بعد كه مىفرمايد : « * ( يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ وَيُحْيِ الأَرْضَ بَعْدَ مَوْتِها وَكَذلِكَ تُخْرَجُونَ ) * - زنده را از مرده ، و مرده را از زنده بيرون مىآورد ، و زمين را بعد از مردنش زنده مىكند ، و شما نيز اين طور بيرون مىشويد » .\r\n* ( « يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ وَيُحْيِ الأَرْضَ بَعْدَ مَوْتِها وَكَذلِكَ تُخْرَجُونَ » ) * ظاهر بيرون آوردن زنده از مرده و به عكس ، خلقت موجودات زنده از زمين مرده ، و دوباره خاك كردن آنهاست ، ولى بعضى « 2 » آن را تفسير كرده‌اند به اينكه مؤمن از كافر و كافر از مؤمن خلق مىكند ، چون خود خداى تعالى كافر را مرده ، و مؤمن را زنده ناميده ، و فرموده :\r\n« أوَ مَنْ كانَ مَيْتاً فَأَحْيَيْناه وَجَعَلْنا لَه نُوراً » « 3 » .\r\nو اما اينكه در آخر فرموده : و زمين را بعد از مردنش زنده مىكند ، منظور آن حالتى است\r\n\r\n","description":"","footnote":"\r\n( 1 ) روح المعانى ، ج 21 ، ص 29 .\r\n( 2 ) روح المعانى ، ج 21 ، ص 30 .\r\n( 3 ) آيا كسى كه مرده بود پس او را زنده كرديم و برايش نورى قرار داديم . سوره انعام ، آيه 122 .\r\n","page_name":" 243 ","page_number":243},
  {"content":"\r\nكه زمين در فصل بهار به خود مىگيرد ، و گياهان از آن بيرون آمده و سبز و خرم مىشود ، و منظور از مردن زمين ، خمودى آن در فصل پاييز و زمستان است ، و اينكه فرمود : * ( « وَكَذلِكَ تُخْرَجُونَ » ) * معنايش اين است كه : شما هم اين چنين از قبرهايتان بيرون مىشويد ، خداوند به احياى جديدى زنده تان مىكند ، هم چنان كه همه ساله زمين را به احياى جديدى ، بعد از مردنش زنده مىكند و تفسير صدر و ذيل اين آيه در آيات نظير آن گذشت .\r\n\r\nبحث روايتى\r\n\r\nدر الدر المنثور است كه : احمد ، ترمذى - وى حديث را حسن دانسته - نسايى ، ابن منذر ، ابن ابى حاتم ، طبرانى - در كتاب تفسير كبير - ، حاكم - وى حديث را صحيح شمرده - ابن مردويه ، بيهقى ، ( در كتاب دلائل ) ، ضياء از ابن عباس روايت كرده‌اند كه در باره * ( « الم غُلِبَتِ الرُّومُ » ) * گفت : هم « غلبت » و هم « غلبت » .\r\nبعد در توضيحش گفته كه مشركين ميل داشتند فارس به روم غلبه كند ، چون فارسيان نيز مانند ايشان مشرك بودند ، ولى مسلمانان دلشان مىخواست كه روم بر فارس غلبه كند ، براى اينكه روميان اهل كتاب بودند ، جريان به گوش ابى بكر رسيد ، و او خدمت رسول خدا ( ص ) معروض داشت ، رسول خدا ( ص ) به وى فرمود : آگاه باشيد كه ايشان به زودى غلبه مىكنند ، ابو بكر پاسخ آن جناب را به مردم رسانيد ، مشركين گفتند مدتى براى اين پيشگويى مقرر كن ، اگر در اين مدت فارسيان غلبه كردند ، شما فلان مقدار . . . به ما بدهيد ، و اگر روميان غلبه كردند ما فلان مقدار . . . مىدهيم ، ابو بكر مدت پنج سال معين كرد ، و در اين مدت امپراطورى روم بر ديگرى غلبه نكرد ، ابو بكر جريان را به عرض رسول خدا ( ص ) رسانيد ، حضرت فرمود : چرا - يادم مىآيد فرمود - كمتر از ده سال معين نكردى ، آن گاه چيزى نگذشت كه روم بر فارس غلبه كرد ، و در اين باره آيه شريفه قرآن مىفرمايد : * ( « الم غُلِبَتِ الرُّومُ » ) * پس روميان هم مغلوب شدند ، و هم غلبه كردند .\r\nخداى تعالى مىفرمايد : * ( « لِلَّه الأَمْرُ مِنْ قَبْلُ وَمِنْ بَعْدُ وَيَوْمَئِذٍ يَفْرَحُ الْمُؤْمِنُونَ بِنَصْرِ اللَّه » ) * سفيان گفته : شنيده‌ام كه در روز جنگ بدر روميان غلبه كردند و مسلمين خوشحال شدند « 1 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 150 .\r\n","page_name":" 244 ","page_number":244},
  {"content":"\r\nالبته در اين معنا روايات ديگرى هست كه تا حدى با هم اختلاف دارند ، مثلا در بعضى آمده كه اين شرطبندى و قمار بين ابى بكر و ابى بن خلف بوده ، و در بعضى ديگر آمده كه در حقيقت بين همه مسلمين و همه مشركين بوده ، چيزى كه هست ابو بكر از طرف مسلمانان ، و ابى از طرف مشركين شرط بسته‌اند ، و در بعضى ديگر آمده كه اصلا بين دو طرف بوده ، نه شخص ابى بكر و ابى ، و در بعضى ديگر مانند روايتى كه ما نقل كرديم آمده كه بين شخص ابى بكر و همه مشركين بوده .\r\nو همچنين در باره مدت شرطبندى در بعضى سه سال ، و در بعضى پنج سال ، و در بعضى شش سال ، و در بعضى هفت سال آمده .\r\nو نيز در بعضى از آنها آمده كه مدت مقرر هفت سال بود ، و در مكه به سرآمد ، و ابو بكر به دستور رسول خدا ( ص ) دو سال آن را تمديد كرد ، تا آنكه روميان غلبه كردند ، و در بعضى ديگر مخالف اين آمده .\r\nو نيز در بعضى آمده كه مدت دوم نيز در مكه منقضى شد ، و در بعضى ديگر آمده كه بعد از هجرت به سرآمد ، و غلبه روم در روز جنگ بدر اتفاق افتاد ، و در بعضى ديگر آمده كه در روز حديبيه واقع شد .\r\nباز در بعضى از آن روايات آمده كه ابو بكر وقتى بر سر غلبه روم با مشركين قمار زد ، شرطى از ايشان گرفت ، و آن عبارت بود از صد شتر چاق و فربه ، و آن را نزد رسول خدا ( ص ) آورد ، حضرت فرمود اين حلال نيست ، صدقه اش بده .\r\nآنچه همه روايات در آن اتفاق دارند اين است كه : ابو بكر با مشركين شرط بسته ، و شرط را برد ، و اين شرطبندى و قمار به اشاره رسول خدا ( ص ) بوده ، بعد توجيه كرده‌اند به اينكه اين جريان قبل از نزول حرمت قمار بوده ، چون قمار با شراب در يك آيه تحريم شد ، و آن اواخر عمر رسول خدا ( ص ) بود .\r\nو ليكن ما در تفسير آيه تحريم شراب و قمار گفتيم كه شراب از همان اول بعثت حرام بوده ، و حرمت آن و زنا در دين جديد معروف بوده .\r\nعلاوه بر اين خمر و ميسر - كه همان شراب و قمار باشد - به نص آيه بقره كه مىفرمايد : « يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ » « 1 » اثم هستند ، و « اثم » به نص آيه\r\n\r\n","description":"","footnote":"\r\n( 1 ) سؤال مىكنند از تو راجع به شراب و قمار بگو در آنها گناهان بزرگى است . سوره بقره ، آيه 219 .\r\n","page_name":" 245 ","page_number":245},
  {"content":"\r\nاعراف كه فرموده : « قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَما بَطَنَ وَالإِثْمَ وَالْبَغْيَ » « 1 » حرام است و با در نظر داشتن اين كه سوره اعراف از سوره هاى قديمى قرآن است كه در مكه نازل شده محال است كه رسول خدا ( ص ) به ابى بكر اشاره كرده باشد كه با مشركين قمار و شرطبندى كند .\r\nو به فرض هم كه حرمت قمار در اواخر عمر رسول خدا ( ص ) نازل شده باشد ، اشكال ديگرى كه بر اين روايات وارد است ، اين كلام رسول خدا ( ص ) است كه به ابى بكر فرموده باشد : اين حرام است ، ببر و صدقه بده ، چون اين حرف را با هيچ يك از موازين فقهى نمىشود تصحيح كرد ، مگر چيزى كه مال مردم و حرام است مىشود صدقه داد ؟ آن گاه براى رفع اين اشكال دست و پاى زيادى زده‌اند ، ولى هر چه بيشتر دست و پا كرده‌اند اشكال بزرگتر شده است ، اشكال ديگرى كه به روايت وارد است اين است كه : فارسيان را بتپرست دانست در حالى كه فارسيان هر چند مشرك بودند اما بت براى خود درست نكرده بودند .\r\nو در تفسير قمى در ذيل آيه * ( « يَعْلَمُونَ ظاهِراً مِنَ الْحَياةِ الدُّنْيا وَهُمْ عَنِ الآخِرَةِ هُمْ غافِلُونَ » ) * گفته : يعنى دنياى حاضر را مىبينند ، و در باره آخرت ، خود را به غفلت مىزنند « 2 » .\r\nو در خصال آمده كه از امام صادق از معناى آيه * ( « أوَ لَمْ يَسِيرُوا فِي الأَرْضِ » ) * پرسيدند ، فرمود : يعنى آيا در قرآن نظر نمىكنند « 3 » .\r\nو در تفسير قمى در ذيل جمله : * ( « وَيَوْمَ تَقُومُ السَّاعَةُ يَوْمَئِذٍ يَتَفَرَّقُونَ » ) * گفته : يعنى به سوى جهنم و بهشت « 4 » .\r\n\r\n","description":"","footnote":"\r\n( 1 ) بگو جز اين نيست كه پروردگارم همه فاحشه ها را چه ظاهرى باشد و چه پنهانى ، و نيز اثم و ستم را حرام كرده است . سوره اعراف ، آيه 33 .\r\n( 2 ) تفسير قمى ، ج 2 ، ص 153 .\r\n( 3 ) خصال ، ج 2 ، ص 455 ، حديث 102 ( ط علميه اسلاميه ) .\r\n( 4 ) تفسير قمى ، ج 2 ، ص 153 .\r\n","page_name":" 246 ","page_number":246},
  {"content":"\r\n\r\n\r\nوَ مِنْ آياتِه أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ ( 20 ) وَمِنْ آياتِه أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَجَعَلَ بَيْنَكُمْ مَوَدَّةً وَرَحْمَةً إِنَّ فِي ذلِكَ لآياتٍ لِقَوْمٍ يَتَفَكَّرُونَ ( 21 ) وَمِنْ آياتِه خَلْقُ السَّماواتِ وَالأَرْضِ وَاخْتِلافُ أَلْسِنَتِكُمْ وَأَلْوانِكُمْ إِنَّ فِي ذلِكَ لآياتٍ لِلْعالِمِينَ ( 22 ) وَمِنْ آياتِه مَنامُكُمْ بِاللَّيْلِ وَالنَّهارِ وَابْتِغاؤُكُمْ مِنْ فَضْلِه إِنَّ فِي ذلِكَ لآياتٍ لِقَوْمٍ يَسْمَعُونَ ( 23 ) وَمِنْ آياتِه يُرِيكُمُ الْبَرْقَ خَوْفاً وَطَمَعاً وَيُنَزِّلُ مِنَ السَّماءِ ماءً فَيُحْيِي بِه الأَرْضَ بَعْدَ مَوْتِها إِنَّ فِي ذلِكَ لآياتٍ لِقَوْمٍ يَعْقِلُونَ ( 24 )\r\nوَ مِنْ آياتِه أَنْ تَقُومَ السَّماءُ وَالأَرْضُ بِأَمْرِه ثُمَّ إِذا دَعاكُمْ دَعْوَةً مِنَ الأَرْضِ إِذا أَنْتُمْ تَخْرُجُونَ ( 25 ) وَلَه مَنْ فِي السَّماواتِ وَالأَرْضِ كُلٌّ لَه قانِتُونَ ( 26 )\r\nترجمه آيات\r\nو يكى از آياتش اين است كه : شما را از خاك آفريد و سپس ناگهان بشرى هستيد كه منتشر مىشويد ( 20 ) .\r\nو يكى از آيات او اين است كه براى شما از خود شما همسرانى خلق كرد تا به سوى آنان ميل كنيد و آرامش گيريد و بين شما مودت و رحمت قرار داد و در همين آيتها هست براى مردمى كه تفكر كنند ( 21 ) .\r\n","description":"","footnote":"","page_name":" 247 ","page_number":247},
  {"content":"\r\nو يكى از آيات او خلقت آسمانها و زمين و اختلاف زبانهاى شما و رنگهايتان است كه در اينها آياتى است براى دانايان ( 22 ) .\r\nو يكى از آياتش خوابيدنتان در شب و طلب روزيتان در روز است كه در اين ، آيتها هست براى مردمى كه بشنوند ( 23 ) .\r\nو يكى از آيات او اين است كه برق را به شما نشان مىدهد كه شما به خوف و طمع درآييد و از بالا آبى نازل مىكند پس با آن آب زمين را بعد از مردنش زنده مىكند ، در اين نيز آيتها هست براى مردمى كه تعقل كنند ( 24 ) .\r\nو از جمله آيات او اين است كه آسمان و زمين را با امر خود سر پا نگه داشته پس چون شما را با يك دعوت مىخواند همه از زمين خارج مىشويد ( 25 ) .\r\nاز آن اوست آن كس كه در آسمانها و زمين است و همه او را عبادت مىكنند ( 26 ) .\r\nبيان آيات\r\nدر اين فصل عده اى از آيات را كه بر وحدانيت خداى تعالى در ربوبيت و الوهيت دلالت مىكند ، ذكر فرموده ، و در آن به امتزاج و آميختگى خلقت با تدبير ، نيز اشاره شده ، تا بدين وسيله روشن گردد كه ربوبيت به معناى مالكيت تدبير ، و الوهيت به معناى معبود بودن به حق ، مخصوص خدا است ، و كسى جز خدا مستحق آن نيست ، و چنين نيست كه وثنىها پنداشته‌اند كه خلقت تنها از خدا است ، ولى تدبير و عبادت از آن بتها است ، بايد بتها را پرستيد ، تا شفيعان ما در درگاه خدا شوند ، و خداى سبحان جز بر ارباب و آلهه ربوبيتى ندارد ، و ربوبيت موجودات از آن آلهه است .\r\n\r\n\r\n* ( « وَمِنْ آياتِه أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ » ) * منظور از اينكه فرموده شما را از خاك خلق كرده ، اين است كه : خلقت شما افراد بشر بالأخره منتهى به زمين مىشود ، چون مراتب تكون و پيدايش انسان چه مرتبه نطفه ، و چه علقه ، و چه مضغه ، و چه مراتب بعد از آن بالأخره از مواد غذايى زمين است كه پدر و مادر او مىخورند ، و فرزند در صلب پدر و رحم مادر رشد مىكند ، پس انسان پيدايشش از عناصر زمين است .\r\nو در جمله * ( « ثُمَّ إِذا أَنْتُمْ بَشَرٌ تَنْتَشِرُونَ » ) * كلمه « اذا » به اصطلاح اهل ادب ، فجائيه ( ناگهانى ) است ، و معناى جمله اين است كه : خداوند شما را از زمين خلق كرد ، ناگهان\r\n","description":"","footnote":"","page_name":" 248 ","page_number":248},
  {"content":"\r\nانسانى تمام عيار شديد ، و به روى زمين منتشر گشتيد ، با اينكه انتظار مىرود از زمين مرده مرده اى ديگر پديد آيد ، نه موجودى جاندار ، ليكن ناگهان و يك دفعه موجودى زنده و با شعور و عقل گشته ، و براى تدبير امر زندگى خود در روى زمين به جنب و جوش درآمديد ، پس جمله * ( « ثُمَّ إِذا أَنْتُمْ بَشَرٌ تَنْتَشِرُونَ » ) * در معناى همان جمله « ثُمَّ أَنْشَأْناه خَلْقاً آخَرَ » « 1 » مىباشد .\r\nپس خلقت انسان يعنى جمع كردن اجزاء و مواد زمينى ، و آنها را بهم تركيب كردن ، آيتى و همه آن را انسانى داراى حيات و شعور عقلى ساختن ، آيتى و يا آياتى ديگر است كه بر وجود صانعى زنده و عليم دلالت مىكند ، صانعى كه امور را تدبير مىكند ، و اين نظام عجيب را به وجود مىآورد .\r\nبا اين معنايى كه براى آيه شد ، روشن گرديد كه كلمه « ثم » براى افاده بعديت و تاخير رتبى است ، و جمله عطف است بر جمله « خلقكم » نه بر جمله « أن خلقكم » .\r\n\r\n\r\n* ( « وَمِنْ آياتِه أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها . . . » ) *\r\nراغب گفته : « كلمه » زوج « به هر يك از نر و ماده حيوانات در صورتى كه جفت هم شده باشند اطلاق مىشود ، هم چنان كه به هر يك از دو قرين چه حيوان و چه غير حيوان نيز زوج گفته مىشود ، خداى تعالى فرموده : » فَجَعَلَ مِنْه الزَّوْجَيْنِ الذَّكَرَ وَالأُنْثى - خدا از آن دو زوج قرار داد ، يكى نر و يكى ماده « و نيز فرمود : به آدم گفتيم كه تو و زوجت در بهشت منزل كنيد ، و اگر به ماده از حيوانات و مخصوصا انسان زوجه مىگويند ، لغت نازيبا و غير فصيح است ، كه جمعش زوجات مىآيد ، - تا آنجا كه گفته - و جمع زوج ازواج مىآيد » « 2 » .\r\nپس اينكه فرمود : * ( « أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها » ) * ، معنايش اين است كه براى شما و يا براى اينكه به شما نفع برساند از جنس خودتان زوج آفريد .\r\nآرى هر يك از مرد و زن دستگاه تناسلى دارند كه با دستگاه تناسلى ديگرى كامل مىگردد و از مجموع آن دو توالد و تناسل صورت مىگيرد ، پس هر يك از آن دو فى نفسه ناقص ، و محتاج به طرف ديگر است ، و از مجموع آن دو ، واحدى تام و تمام درست مىشود ، و به خاطر همين نقص و احتياج است كه هر يك به سوى ديگرى حركت مىكند ، و چون بدان رسيد آرام مىشود ، چون هر ناقصى مشتاق به كمال است ، و هر محتاجى مايل به زوال حاجت و فقر خويش است ، و اين حالت همان شهوتى است كه در هر يك از اين دو طرف به وديعت نهاده شده .\r\n\r\n","description":"","footnote":"\r\n( 1 ) سپس او را موجودى ديگر آفريديم . سوره مؤمنون ، آيه 14 .\r\n( 2 ) مفردات راغب ، ماده « زوج » .\r\n","page_name":" 249 ","page_number":249},
  {"content":"\r\n* ( « وَجَعَلَ بَيْنَكُمْ مَوَدَّةً وَرَحْمَةً » ) * - كلمه « مودت » تقريبا به معناى محبتى است كه اثرش در مقام عمل ظاهر باشد ، در نتيجه نسبت مودت به محبت نسبت خضوع است به خشوع ، چون خضوع آن خشوعى را گويند كه در مقام عمل اثرش هويدا شود ، به خلاف خشوع كه به معناى نوعى تاثر نفسانى است ، كه از مشاهده عظمت و كبريايى در دل پديد مىآيد .\r\nو « رحمت » ، به معناى نوعى تاثير نفسانى است ، كه از مشاهده محروميت محرومى كه كمالى را ندارد ، و محتاج به رفع نقص است ، در دل پديد مىآيد ، و صاحبدل را وادار مىكند به اينكه در مقام برآيد و او را از محروميت نجات داده و نقصش را رفع كند .\r\nيكى از روشنترين جلوه گاه ها و موارد خودنمايى مودت و رحمت ، جامعه كوچك خانواده است ، چون زن و شوهر در محبت و مودت ملازم يكديگرند ، و اين دو با هم و مخصوصا زن ، فرزندان كوچكتر را رحم مىكنند ، چون در آنها ضعف و عجز مشاهده مىكنند ، و مىبينند كه طفل صغيرشان نمىتواند حوائج ضرورى زندگى خود را تامين كند ، لذا آن محبت و مودت وادارشان مىكند به اينكه در حفظ و حراست ، و تغذيه ، لباس ، منزل ، و تربيت او بكوشند ، و اگر اين رحمت نبود ، نسل به كلى منقطع مىشد ، و هرگز نوع بشر دوام نمىيافت .\r\nنظير اين مورد مودت و رحمتى است كه در جامعه بزرگ شهرى ، و در ميان افراد جامعه مشاهده مىشود ، يكى از افراد وقتى هم شهرى خود را مىبيند ، با او انس مىگيرد ، و احساس محبت مىكند ، و به مسكينان و ناتوانان اهل شهر خود كه نمىتوانند به واجبات زندگى خود قيام كنند ، ترحم مىنمايد .\r\nو به طورى كه از سياق برمىآيد مراد از « مودت و رحمت » در آيه همان مودت و رحمت خانوادگى است ، هر چند كه اطلاق آيه شامل دومى نيز مىشود .\r\n* ( « لآياتٍ لِقَوْمٍ يَتَفَكَّرُونَ » ) * - چون وقتى قومى در باره اصول تكوينى خويش بينديشند كه آن اصول مرد و زن را وادار كرده به اينكه تشكيل جامعه خانوادگى دهند ، و نيز آن دو را به مودت و رحمت واداشت ، و آن مودت و رحمت نيز اجتماع مدنى و شهرى را پديد آورد ، و چه آثارى بر اين اجتماع مترتب شد ، نوع بشرى بقاء يافت ، و زندگى دنيايى و آخرتى انسان به كمال رسيد ، آن وقت متوجه مىشوند كه چه آيات عجيبى در آنها هست ، و خداى تعالى چه تدابيرى در امر اين نوع از موجودات به كار برده ، تدابيرى كه عقل را حيران و دهشت زده مىكند .\r\n* ( « وَمِنْ آياتِه خَلْقُ السَّماواتِ وَالأَرْضِ وَاخْتِلافُ أَلْسِنَتِكُمْ وَأَلْوانِكُمْ . . . » ) *\r\nظاهرا مراد از اختلاف لسانها ، اختلاف واژه ها باشد ، كه يكى عربى ، و يكى فارسى ،\r\n","description":"","footnote":"","page_name":" 250 ","page_number":250},
  {"content":"\r\nو يكى اردو ، و يكى چيز ديگر است ، و نيز مراد از اختلاف الوان اختلاف نژادهاى مختلف از نظر رنگ باشد كه يكى سفيد پوست ، ديگرى سياه ، يكى زرد پوست ، و ديگرى سرخ پوست است .\r\nالبته ممكن است اختلاف لسان شامل اختلاف در لهجه ها ، و اختلاف آهنگ صداها نيز بشود ، چون مىبينيم كه در يك زبان بين اين شهر و آن شهر ، و حتى اين ده و ده مجاورش اختلاف در لهجه هست ، هم چنان كه اگر دقت شود خواهيم ديد كه تن صداى دو نفر مثل هم نيست ، و همچنين ممكن است اختلاف الوان شامل افراد از يك نژاد نيز بشود ، چون اگر دقت شود دو نفر از يك نژاد رنگشان عين هم نيست ، و اين معنا از نظر علماى اين فن مسلم است .\r\nپس متفكرين و اهل بحث كه پيرامون عالم كبير بحث مىكنند ، در نظام خلقت ، به آياتى دقيق برمىخورند كه دلالت مىكند بر اينكه عالم صنع و ايجاد با نظامى كه در آن جارى است ممكن نيست پديد آيد مگر از ناحيه خدا ، و نيز ممكن نيست منتهى شود مگر به سوى او .\r\n\r\n\r\n* ( « وَمِنْ آياتِه مَنامُكُمْ بِاللَّيْلِ وَالنَّهارِ وَابْتِغاؤُكُمْ مِنْ فَضْلِه . . . » ) *\r\nكلمه « فضل » به معناى زيادتر از مقدار حاجت از هر چيز است ، و بر « عطيه » نيز اطلاق مىشود ، چون صاحب عطا آنچه زايد بر مقدار حاجتش مىباشد عطا مىكند و مراد از اين كلمه در آيه شريفه رزق است . و معناى « ابتغاء فضل » طلب رزق است .\r\nو در اينكه انسان داراى قواى فعال خلق شده كه او را وادار مىكند به اينكه در جستجوى رزق باشد ، و حوائج زندگى خود را به خاطر بقاى خود تحصيل كند ، از جاى برخيزد ، و تلاش كند و نيز در اينكه به سوى استراحت و سكون هدايت شده ، تا به وسيله آن ، خستگى تلاش خود را بر طرف نموده و تجديد و تجهيز قوا كند ، و باز در اينكه شب و روز پشت سر هم قرار داده شده براى تلاش و براى اينكه خستگى هر روز را در شب همان روز بر طرف سازد ، و باز در اينكه براى پديد آمدن شب و روز اوضاع جوى به وسيله زمين و خورشيد پديد آمده ، آيتها و نشانه هاى سودمندى است براى كسى كه داراى گوشى شنوا باشد ، و در آنچه مىشنود تعقل كند ، و چون آن را حق ديد پيروى نمايد .\r\nدر كشاف گفته : در آيه شريفه لف و نشر مرتب به كار رفته - كه معناى آن در ساير مجلدات فارسى اين كتاب گذشت - براى اينكه تقدير آيه چنين است « و من آياته منامكم و ابتغاؤكم من فضله بالليل و النهار - يكى از آيات او خواب شما ، و كار و كسب شماست در شب و در روز ، يعنى خوابتان در شب ، و كار و كسبتان در روز » ، چيزى كه هست جمله\r\n","description":"","footnote":"","page_name":" 251 ","page_number":251},
  {"content":"\r\n* ( « بِاللَّيْلِ وَالنَّهارِ » ) * بين دو قرين « منامكم و ابتغاؤكم » فاصله شده ، براى اينكه هر دو از جنس زمانند ، و زمان و آنچه در زمان واقع مىشود شىء واحد است ، علاوه بر اين خود لف ، بر مساله اتحاد كمك مىكند .\r\nاحتمال هم دارد كه لف و نشرى در كار نباشد ، و معناى آيه اين باشد كه : يكى از آيات خدا خواب شما در شب و روز ، و كار و كسبتان در شب و روز است ، و ليكن معناى اول روشنتر است ، چون در قرآن كريم مكرر آمده ، و بهترين معانى آن معنايى است كه قرآن بر آن دلالت كند « 1 » .\r\nو از آنچه گذشت معلوم شد كه چرا در ذيل آيه فرمود : * ( « إِنَّ فِي ذلِكَ لآياتٍ لِقَوْمٍ يَسْمَعُونَ » ) * . * ( « وَمِنْ آياتِه يُرِيكُمُ الْبَرْقَ خَوْفاً وَطَمَعاً ، وَيُنَزِّلُ مِنَ السَّماءِ ماءً ، فَيُحْيِي بِه الأَرْضَ بَعْدَ مَوْتِها » ) * ظاهرا كلمه « يريكم » كه فعل است ، در جاى مصدر نشسته ، براى اينكه بايد مىفرمود : يكى ديگر از آيات او نشان دادن برق به شما است ، ولى فرموده يكى از آيات او اين است كه برق را به شما نشان مىدهد ، پس فعل « نشان مىدهد » در جاى « نشان دادن » نشسته ، و به همين جهت نفرمود : « ان يريكم » هم چنان كه در چند آيه قبل فرمود : « ان خلقكم » و * ( « أَنْ خَلَقَ لَكُمْ » ) * براى اينكه خود فعل ، كار مصدر را كرده ، و ديگر احتياج به « ان » مصدريه نيست .\r\nو نشستن فعل در جاى مصدر از لغتهاى خوب عرب است ، و مثل معروف در زبانها را هم كه مىگويند : « تسمع بالمعيدى خير من ان تراه - نام معيدى را از دور بشنوى بهتر است از اينكه ببينى » بر همين لغت حمل مىكنند ، و مىگويند معنايش اين است كه : شنيدنت بهتر از ديدنت مر او راست ، و هيچ عيبى ندارد ، كه كلام خدا را بر اين معنا حمل كنيم ، چون خداى تعالى در اول آيات مورد بحث تعبيرهاى گوناگون كرده ، يك جا بدون « أن » مصدريه آورده و فرموده « يريكم » ، و يك جا با « ان » آورده و فرموده : * ( « أَنْ تَقُومَ » ) * يك جا خود مصدر را آورده و فرموده : « منامكم » .\r\nالبته در خصوص كلمه « يريكم » احتمال هست كه حرف « ان » مصدريه در آن حذف شده ، و تقدير « ان يريكم » باشد ، مؤيد اين احتمال اين است كه بعضى « 2 » كلمه مزبور را\r\n\r\n","description":"","footnote":"\r\n( 1 ) تفسير كشاف ، ج 3 ، ص 473 .\r\n( 2 ) روح المعانى ، ج 21 ، ص 32 .\r\n","page_name":" 252 ","page_number":252},
  {"content":"\r\nبا نصب خوانده‌اند .\r\nاحتمال هم دارد از باب حذف مضاف باشد ، و تقرير آن « و من آياته آية ان يريكم البرق - و يكى از آيات او آيت نشاندادن برق به شما است » باشد ، هم چنان كه احتمال دارد تقدير آن « و من آياته آية البرق » باشد ، و جمله * ( « يُرِيكُمُ الْبَرْقَ . . . » ) * جمله استينافى باشد ، و نيز احتمال دارد جمله « من آياته » متعلق باشد به جمله « يريكم » و تقدير كلام « يريكم من آياته البرق » باشد ، و نيز احتمال دارد « من آياته » حال از « البرق » باشد و تقدير كلام « و يريكم البرق حال كون البرق من آياته » باشد ، يعنى برق را به شما نشان مىدهد ، در حالى كه برق يكى از آيات اوست .\r\nاينها وجوه متفرقى است كه خواننده خود به دورى آنها از ذهن آگاه است ، علاوه بر اين بعضى از آنها كلام را در اين آيه از سياق آيات سابق كه نظير همين آيه هستند خارج مىسازد ، مانند دو وجه اخير .\r\nو جمله * ( « خَوْفاً وَطَمَعاً » ) * معنايش « خوفا من الصاعقه ، و طمعا فى المطر - ترس از صاعقه و طمع به باران » است ، و تفسير جمله : * ( « وَيُنَزِّلُ مِنَ السَّماءِ ماءً فَيُحْيِي بِه الأَرْضَ بَعْدَ مَوْتِها » ) * مكرر در اين كتاب گذشت ، و معناى جمله * ( « إِنَّ فِي ذلِكَ لآياتٍ لِقَوْمٍ يَعْقِلُونَ » ) * اين است كه : كسانى كه اهل تعقل هستند ، مىفهمند كه در اين ميان عنايتى به اين نظام كه سراپا مصلحت است مىباشد ، و پديد آمدن ، صرفا از باب تصادف و اتفاق نيست .\r\n* ( « وَمِنْ آياتِه أَنْ تَقُومَ السَّماءُ وَالأَرْضُ بِأَمْرِه ثُمَّ إِذا دَعاكُمْ دَعْوَةً مِنَ الأَرْضِ إِذا أَنْتُمْ تَخْرُجُونَ » ) * كلمه قيام كه لفظ « تقوم » مضارع آن است به معناى ايستادن ، و در مقابل قعود است كه به معناى نشستن است ، و چون معتدلترين حالات آدمى ، كه در آن بر همه كارهايش مسلط است ، حالت ايستادگى است ، لذا در عرب وقتى بخواهند از ثبوت و استقرار چيزى بر معتدلترين حالاتش خبر دهند ، تعبير به قيام آن چيز مىكنند ، هم چنان كه در قرآن كريم بر تدبير عالم از ناحيه خدا قيام اطلاق كرده ، و فرموده : « أفَمَنْ هُوَ قائِمٌ عَلى كُلِّ نَفْسٍ بِما كَسَبَتْ » « 1 » .\r\nو مراد از قيام آسمان و زمين به امر خدا ، ثبوت آن دو است بر حالاتى كه عبارت است از حركت و سكون و تغيير و ثبات كه خدا به آنها داده ، و اما اينكه كلمه « أمر » به چه\r\n\r\n","description":"","footnote":"\r\n( 1 ) آيا كسى كه او قائم بر هر نفسى است به آنچه مىكند . سوره رعد ، آيه 33 .\r\n","page_name":" 253 ","page_number":253},
  {"content":"\r\nمعناست ؟ آيه « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ » « 1 » جوابگوى آن است .\r\n* ( « ثُمَّ إِذا دَعاكُمْ دَعْوَةً مِنَ الأَرْضِ إِذا أَنْتُمْ تَخْرُجُونَ » ) * - كلمه « اذا » ى اولى شرطيه ، و « اذا » ى دومى فجائيه ، ( ناگهان ) است ، كه در جاى « فا » ى جزاء نشسته ، و كلمه « من الأرض » متعلق است به كلمه « دعوة » و جمله دومى عطف است بر محل جمله اولى ، چون مراد از جمله * ( « ثُمَّ إِذا دَعاكُمْ . . . » ) * بعث و رجوع به سوى خدا است ، كه جزء آيات نيست ، بلكه جمله اى است خبرى كه از امرى خبر مىدهد كه قبلا بر آن استدلال كرده ، و بعدا نيز استدلال مىكند .\r\nو اما اينكه بعضى « 2 » گفته‌اند : جمله مذكور بعد از تاويل به مصدر مفرد مىشود ، و عطف بر * ( « أَنْ تَقُومَ » ) * مىگردد ، و تقديرش اين است كه : « و من آياته قيام السماء و الأرض بامره ثم ، خروجكم اذا دعاكم دعوة من الأرض - يكى ديگر از آيات او قيام آسمان و زمين به امر اوست ، و سپس بيرون شدن شما از زمين هنگامى كه شما را بخواند » صحيح نيست . زيرا لازمه اش اين است كه : مساله بعث نيز از آيات باشد ، و حال آنكه گفتيم جزء آيات نيست ، بلكه يكى از اصول سه گانه اى است كه آيات زمين و آسمان بر آن دلالت مىكند ، به شهادت اينكه اگر مساله معاد آيت بود ، بايد با اين مساله بر اثبات توحيد استدلال شود و چنين استدلالى معقول نيست ، و به فرضى هم كه ممكن باشد با يكى از اصول سه گانه اعتقادى بر ديگرى استدلال شود ، مساله توحيد است كه با آن مىتوان معاد را اثبات كرد ، نه اينكه با معاد توحيد اثبات شود - دقت بفرماييد - .\r\nو از آنجايى كه آيات مذكور در اين فراز يعنى خلقت بشر از خاك ، خلقتشان به صورت زوج ، اختلاف زبانها و رنگها ، خوابيدنشان در شب ، و كار و كسبشان در روز ، نشان دادن برق به ايشان ، و نازل كردن آب از آسمان ، همه آياتى بود مربوط به تدبير امر انسان ، قهرا جمله * ( « أَنْ تَقُومَ السَّماءُ وَالأَرْضُ » ) * هم به كمك سياق مربوط به تدبير امور انسانها مىشود ، و مىخواهد بفرمايد : ثبات آسمان و زمين بر وضع طبيعى و حال عاديشان به طورى كه سازگار با زندگى نوع انسانى و مرتبط با آن باشد يكى از آيات اوست ، و آن وقت جمله * ( « ثُمَّ إِذا دَعاكُمْ . . . » ) * ، مترتب بر آن مىشود ، ترتبى تاخيرى ، و معنايش اين مىشود كه : خروج انسانها از زمين بعد از اين قيام است ، و وقتى است كه ديگر آسمان و زمين قائم نيستند ، يعنى ويران\r\n\r\n","description":"","footnote":"\r\n( 1 ) امر او جز اين نيست كه چون چيزى را بخواهد به دو بگويد بباش ، و آن چيز بى درنگ موجود شود . سوره يس ، آيه 82 .\r\n( 2 ) روح المعانى ، ج 21 ، ص 34 .\r\n","page_name":" 254 ","page_number":254},
  {"content":"\r\nشده‌اند ، هم چنان كه آيات بسيارى ديگر در مواردى از كلام مجيد بر اين خرابى دلالت دارد .\r\nو نيز از اينجا معلوم مىشود كه مراد از جمله سابق هم كه مىفرمود * ( « وَمِنْ آياتِه خَلْقُ السَّماواتِ وَالأَرْضِ » ) * خلقتى است كه : مربوط و نافع به زندگى بشر است ، نه اصل خلقت آنها .\r\n\r\n\r\nآيات مذكور در اين فراز به طور ترتيب ذكر شده ، اول شروع كرده به مساله خلقت انسان ، و پيدايش او ، آن گاه مساله دو صنف بودن و مرد و زن بودنش ، سپس مرتبط بودن وجودش به وجود آسمان و زمين ، آن گاه اختلاف زبانها و رنگهايش پس از آن سعى و كوشش او در طلب رزق ، و آرامش و خوابيدنش در شب ، آن گاه نشاندادن برق به او ، و نازل كردن باران ، و در آخر قيام آسمان و زمين تا روزى معين ، يعنى روزى كه آن سرآمدى كه براى حيات بشر در زمين مقدر شده به پايان برسد ، و آن گاه مساله معاد و از سرگرفتن زندگىاش ذكر شده . اين بود پاره اى از نكاتى كه در ترتيب آيات هست .\r\nنكته ديگر در ترتيب فواصل آنها هست ، اول فرموده « يتفكرون » ، بعد « للعالمين » ، بعد « يسمعون » سپس « يعقلون » و از اين ترتيب اين نكته استفاده مىشود كه انسان اول فكر مىكند ، بعد عالم مىشود ، و بعد هر گاه چيزى از حقايق را شنيد در خود جاى مىدهد ، آن گاه پيرامون آن تعقل مىكند - و خدا داناتر است .\r\n* ( « وَلَه مَنْ فِي السَّماواتِ وَالأَرْضِ كُلٌّ لَه قانِتُونَ » ) * همانطور كه گفتيم آياتى كه در اين فراز نام برد ، همه براى اثبات ربوبيت خداى تعالى و الوهيتش بود ، و چون سخن منتهى شد به مساله معاد ، و بازگشت به سوى خدا ، لذا در دنبال آن استدلال كرد بر امكان آن ، و اين استدلال از خلقت و تدبيرى كه در آيات سابق مذكور بود گرفته شده .\r\nپس جمله * ( « لَه مَنْ فِي السَّماواتِ وَالأَرْضِ » ) * اشاره است به احاطه ملك حقيقى خدا ، كه اثر آن جواز تصرف مالك در ملك خويش ، و به دلخواه خويش است ، پس خداى تعالى از آنجا كه مالك حقيقى عالم است ، در مملوك خود تصرف نموده از نشاه دنيا به آخرت مىبرد .\r\nو اين معنا را با جمله * ( « كُلٌّ لَه قانِتُونَ » ) * تاكيد فرموده ، چون « قنوت » به معناى لازم بودن اطاعت با خضوع است ، هم چنان كه راغب « 1 » نيز اين طور معنا كرده . و مراد از اطاعت با خضوع - به طورى كه سياق مىرساند - اطاعت تكوينى است ، نه اطاعت دستورات شرعى ، چون\r\n\r\n","description":"","footnote":"\r\n( 1 ) مفردات راغب ، ماده « قنت » .\r\n","page_name":" 255 ","page_number":255},
  {"content":"\r\nدستورات شرعى گاهى نافرمانى مىشود ، و درباره اش نمىتوان گفت : « * ( كُلٌّ لَه قانِتُونَ ) * - همه و همه براى او مطيع و خاضعند » .\r\nزيرا منظور از كل حتما جن و انس و ملك است ، و همه مطيع اسباب تكوينى هستند ، اما ملائكه كه جز خضوع اطاعت ندارند ، و اما جن و انس آنها هم منقاد و مطيع علل و اسباب تكوينى هستند ، هر چند كه دائما نقشه مىريزند كه اثر علتى از علل و سببى از اسباب تكوينى را لغو كنند ، ولى براى رسيدن به اين منظور باز متوسل به علت و سببى ديگر مىشوند .\r\nاز اين هم كه بگذريم خود علم و اراده و اختيارشان از اسباب تكوينى است ، پس در هر حال مطيع تكوين هستند ، پس در باب تكوين تنها مؤثر خداست و آنچه او بخواهد مىشود ، يعنى آنچه كه علل خارجيش تمام باشد ، و اما از آنچه جن و انس بخواهد تنها آن موجود مىشود كه خدا اذن داده باشد ، و خواسته باشد ، پس مالك همه آنان و آنچه را كه مالكند خدا است .\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nوَ هُوَ الَّذِي يَبْدَؤُا الْخَلْقَ ثُمَّ يُعِيدُه وَهُوَ أَهْوَنُ عَلَيْه وَلَه الْمَثَلُ الأَعْلى فِي السَّماواتِ وَالأَرْضِ وَهُوَ الْعَزِيزُ الْحَكِيمُ ( 27 ) ضَرَبَ لَكُمْ مَثَلًا مِنْ أَنْفُسِكُمْ هَلْ لَكُمْ مِنْ ما مَلَكَتْ أَيْمانُكُمْ مِنْ شُرَكاءَ فِي ما رَزَقْناكُمْ فَأَنْتُمْ فِيه سَواءٌ تَخافُونَهُمْ كَخِيفَتِكُمْ أَنْفُسَكُمْ كَذلِكَ نُفَصِّلُ الآياتِ لِقَوْمٍ يَعْقِلُونَ ( 28 ) بَلِ اتَّبَعَ الَّذِينَ ظَلَمُوا أَهْواءَهُمْ بِغَيْرِ عِلْمٍ فَمَنْ يَهْدِي مَنْ أَضَلَّ اللَّه وَما لَهُمْ مِنْ ناصِرِينَ ( 29 ) فَأَقِمْ وَجْهَكَ لِلدِّينِ حَنِيفاً فِطْرَتَ اللَّه الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّه ذلِكَ الدِّينُ الْقَيِّمُ وَلكِنَّ أَكْثَرَ النَّاسِ لا يَعْلَمُونَ ( 30 ) مُنِيبِينَ إِلَيْه وَاتَّقُوه وَأَقِيمُوا الصَّلاةَ وَلا تَكُونُوا مِنَ الْمُشْرِكِينَ ( 31 )\r\nمِنَ الَّذِينَ فَرَّقُوا دِينَهُمْ وَكانُوا شِيَعاً كُلُّ حِزْبٍ بِما لَدَيْهِمْ فَرِحُونَ ( 32 ) وَإِذا مَسَّ النَّاسَ ضُرٌّ دَعَوْا رَبَّهُمْ مُنِيبِينَ إِلَيْه ثُمَّ إِذا أَذاقَهُمْ مِنْه رَحْمَةً إِذا فَرِيقٌ مِنْهُمْ بِرَبِّهِمْ يُشْرِكُونَ ( 33 ) لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ ( 34 ) أَمْ أَنْزَلْنا عَلَيْهِمْ سُلْطاناً فَهُوَ يَتَكَلَّمُ بِما كانُوا بِه يُشْرِكُونَ ( 35 ) وَإِذا أَذَقْنَا النَّاسَ رَحْمَةً فَرِحُوا بِها وَإِنْ تُصِبْهُمْ سَيِّئَةٌ بِما قَدَّمَتْ أَيْدِيهِمْ إِذا هُمْ يَقْنَطُونَ ( 36 )\r\nأوَ لَمْ يَرَوْا أَنَّ اللَّه يَبْسُطُ الرِّزْقَ لِمَنْ يَشاءُ وَيَقْدِرُ إِنَّ فِي ذلِكَ لآياتٍ لِقَوْمٍ يُؤْمِنُونَ ( 37 ) فَآتِ ذَا الْقُرْبى حَقَّه وَالْمِسْكِينَ وَابْنَ السَّبِيلِ ذلِكَ خَيْرٌ لِلَّذِينَ يُرِيدُونَ وَجْه اللَّه وَأُولئِكَ هُمُ الْمُفْلِحُونَ ( 38 ) وَما آتَيْتُمْ مِنْ رِباً لِيَرْبُوَا فِي أَمْوالِ النَّاسِ فَلا يَرْبُوا عِنْدَ اللَّه وَما آتَيْتُمْ مِنْ زَكاةٍ تُرِيدُونَ وَجْه اللَّه فَأُولئِكَ هُمُ الْمُضْعِفُونَ ( 39 )\r\n","description":"","footnote":"","page_name":" 257 ","page_number":257},
  {"content":"\r\nترجمه آيات\r\nو او كسى است كه خلقت را آغاز كرد و اعاده اش مىكند ، و اعاده برايش آسانتر است ، و براى او در آسمانها و زمين از هر مثل فرد اعلايش هست و او مقتدر حكيم است ( 27 ) .\r\nبراى شما از خود شما مثلى زده ، آيا بردگان شما در آنچه كه از اموال به شما روزى كرده‌ايم هيچ فردى شريك شما هست بطورى كه آن برده و شما با هم برابر باشيد و احيانا شما از آن بردگان بترسيد كه مبادا در شركت تجاوز كنند آن طور كه از يك شريك آزاد مىترسيد ؟ قطعا نه ، پس چطور مخلوقات خدا را شريك او مىگيريد ، ما اين طور آيات را براى مردمى كه تعقل كنند توضيح مىدهيم ( 28 ) .\r\nبلكه آنها كه ستم كردند هواهاى خود را بدون علم پيروى كردند ، و وقتى خدا كسى را گمراه كند كيست كه او را هدايت نمايد ؟ و هيچ ناصرى برايشان نيست ( 29 ) .\r\nپس روى خود به سوى دين حنيف كن كه مطابق فطرت خدا است فطرتى كه خدا بشر را بر آن فطرت آفريده و در آفرينش خدا دگرگونگى نيست ، اين است دين مستقيم ولى بيشتر مردم نمىدانند ( 30 ) .\r\nرو به سوى دين خدا كنيد و بپرهيزيد از او و نماز به پا داريد و از مشركين مباشيد ( 31 ) .\r\nاز آنهايى كه دين خود را تكه تكه كرده و خود دسته دسته شدند و هر دسته اى به دين خود خوشحالى كردند ( 32 ) .\r\nو چون ضررى به مردم برسد به سوى خدا برگشته او را همى خوانند ، ولى همين كه رحمتى از خود به ايشان مىچشاند باز دسته اى از آنان شرك مىورزند ( 33 ) .\r\nتا نعمتها كه ما به ايشان داده‌ايم كفران كنند ، پس بهره بگيريد كه به زودى خواهيد فهميد ( 34 ) .\r\nو يا دليلى برايشان نازل كرده‌ايم ، و آن دليل و رهنما شرك ورزيدن را به ايشان درس داده ؟ ! ( 35 ) .\r\nو چون به انسان رحمتى مىچشانيم شادى مىكند . و اگر مصيبتى به ايشان برسد با اينكه اثر كارهاى خودش است ناگهان نوميد مىشود ( 36 ) .\r\nآيا نديدند كه خدا روزى را به هر كه بخواهد زياد و به هر كه بخواهد اندك مىدهد در اين خود آيتى است براى مردمى كه ايمان آورند ( 37 ) .\r\nپس حق ذى القربى و مسكين و ابن سبيل را بده اين براى كسانى كه رضاى خدا را مىطلبند بهتر است و هم ايشان رستگارند ( 38 ) .\r\n","description":"","footnote":"","page_name":" 258 ","page_number":258},
  {"content":"\r\nو آنچه از ربا مىدهيد تا مال مردم زياد شود نزد خدا زياد نمىشود و آنچه از زكات كه براى رضاى خدا مىدهيد زياد مىشود و زكات دهندگان مال خود را زياد مىكنند ( 39 ) .\r\nبيان آيات\r\nبعد از استدلال بر وحدانيت خدا ، و بر معاد ، از طريق شمردن آيات داله بر آن ، كه پشت سر هم فرمود : « وَمِنْ آياتِه . . . وَمِنْ آياتِه » تا آنجا كه فرمود : « * ( وَلَه مَنْ فِي السَّماواتِ وَالأَرْضِ . . . » ) * ، كه خود يكى از صفات فعلى خداست ، اينك در اين آيات روش استدلال را از راه شمردن آيات به استدلال به صفات فعلى خدا تغيير داد ، كه آنها را تا آخر سوره در چهار فصل بيان مىفرمايد ، در هر فصل چند صفت از صفات فعل كه مستلزم وحدانيت خدا و معاد است ، ذكر مىكند ، فصل اول با آيه * ( « وَهُوَ الَّذِي يَبْدَؤُا الْخَلْقَ ثُمَّ يُعِيدُه . . . » ) * آغاز شده . و فصل دوم با آيه * ( « اللَّه الَّذِي خَلَقَكُمْ ثُمَّ رَزَقَكُمْ . . . » ) * ، و فصل سوم با آيه « اللَّه الَّذِي يُرْسِلُ الرِّياحَ . . . » ، و فصل چهارم با آيه « اللَّه الَّذِي خَلَقَكُمْ مِنْ ضَعْفٍ . . . » ، آغاز شده .\r\nو اگر فصل اول مانند ساير فصول با نام جلاله « اللَّه » آغاز نشده ، بدين جهت است كه متصل به آيه سابق است كه مىفرمود : * ( « وَلَه مَنْ فِي السَّماواتِ وَالأَرْضِ كُلٌّ لَه قانِتُونَ » ) * كه در حقيقت واسطه و برزخ است بين دو سياق ، پس آيه مورد بحث كه مىفرمايد : * ( « وَهُوَ الَّذِي يَبْدَؤُا الْخَلْقَ ثُمَّ يُعِيدُه » ) * ، فصل در صورت وصل است .\r\n\r\n\r\n* ( « وَهُوَ الَّذِي يَبْدَؤُا الْخَلْقَ ثُمَّ يُعِيدُه وَهُوَ أَهْوَنُ عَلَيْه . . . » ) *\r\nكلمه « يبدؤا » از « بدء » است ، و « بدء خلق » همان ايجاد ابتدايى و بدون الگو است ، و كلمه « يعيده » از اعاده است ، كه به معناى انشاء بعد از انشاء است .\r\nدر جمله * ( « وَهُوَ أَهْوَنُ عَلَيْه » ) * ، ضمير اولى به اعاده برمىگردد ، كه از كلمه « يعيد » استفاده مىشود ، و ضمير دومى - به طورى كه از سياق به ذهن تبادر مىكند - به خداى تعالى بر مىگردد .\r\nبعضى « 1 » به اين آيه شريفه اشكال كرده‌اند كه : « اگر اعاده انسانها در قيامت براى خدا آسانتر باشد ، لازمه اش اين است كه ايجاد آنها بدون الگو در آغاز خلقت دشوارتر باشد ، چون هر آسانترى يك دشوارتر دارد ، و اين با قدرت مطلقه و نامحدود خدا نمىسازد ، چون قدرت\r\n\r\n","description":"","footnote":"\r\n( 1 ) روح المعانى ، ج 21 ، ص 36 .\r\n","page_name":" 259 ","page_number":259},
  {"content":"\r\nنامتناهى وضعش نسبت به موارد مختلف نمىشود ، و تعلقش بر دشوار و آسان يكسان است ، پس كلمه أفعل تفضيل ( آسانتر ) در اين جا معنا ندارد » .\r\nدر جواب از اين اشكال وجوهى ذكر كرده‌اند .\r\nاول « 1 » اينكه : « ضمير در » عليه « به خدا برنمىگردد ، بلكه به خلق برمىگردد ، و معنايش اين است كه : اعاده هر چيزى براى خلق آسانتر از ايجاد ابتدايى است ، چون ايجاد ابتدايى الگو ندارد ، ولى اعاده هر چند بار هم كه باشد آسانتر است چون الگو دارد ، و چون اعاده از ابتداء براى خلق آسانتر است ديگر در باره خداى تعالى چه اشكالى دارد » .\r\nو اين توجيه صحيح نيست ، براى اينكه برگشتن ضمير به خلق خلاف ظاهر آيه است .\r\nدوم « 2 » اينكه : « كلمه » اهون « در اين جا از معناى تفضيلى منسلخ است ، و همان معناى » آسان « را مىدهد ، نه » آسانتر « ، هم چنان كه كلمه » خير « با اينكه در اصل فعل تفضيل است ، و معناى » بهتر « را مىدهد در جمله » ما عِنْدَ اللَّه خَيْرٌ مِنَ اللَّهْوِ - آنچه نزد خدا است خوبست نه لهو « ، از معناى تفضيلى منسلخ شده » .\r\nاشكال اين توجيه هم اين است كه : دليلى بر آن نيست ، و تحكم واضحى است .\r\nسوم « 3 » اينكه : آسانتر بودن اعاده از انشاء ابتدايى از نظر مقايسه خود آن دو با هم است ، نه اينكه نسبت به خدا باشد ، و اين تفضيل در بين فعلى و فعل ديگر خدا هيچ مانعى ندارد ، هم چنان كه خودش فرموده : « لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ » « 4 » .\r\nاين توجيه همان است كه از كلام زمخشرى هم استفاده مىشود كه گفته است : « اگر بگويى چرا در جمله * ( » ثُمَّ إِذا دَعاكُمْ . . . « ) * اعاده خلق اين قدر بزرگ شمرده شده ، به طورى كه گويى از قيام آسمانها و زمين به امر خدا مهمتر است ؟ و آن وقت همين اعاده در جمله * ( » وَهُوَ أَهْوَنُ عَلَيْه « ) * آسانتر معرفى شده ؟ در جواب مىگوييم : اعاده انسانها در قيامت فى نفسه بزرگ هست ، و ليكن به قياس با انشاء ابتدايى آسانتر معرفى شده » « 5 » .\r\nاشكال اين وجه اين است كه : كلمه « اهون » مقيد به « عليه » شده ، يعنى براى خدا آسانتر است ، و اين بهترين گواه است بر اينكه مقايسه اى كه بين انشاء و اعاده واقع شده نسبت\r\n\r\n","description":"","footnote":"\r\n( 1 و 2 ) روح المعانى ، ج 21 ، ص 36 .\r\n( 3 ) تفسير كشاف ، ج 3 ، ص 477 .\r\n( 4 ) خلقت آسمانها و زمين از خلقت مردم بزرگتر است . سوره مؤمن ، آيه 57 .\r\n( 5 ) تفسير كشاف ، ج 3 ، ص 476 .\r\n","page_name":" 260 ","page_number":260},
  {"content":"\r\nبه خداى تعالى است ، نه بين خود اعاده و انشاء ، پس اشكال هم چنان به قوت خود باقى است .\r\nتوجيه چهارم اينكه گفته‌اند : « تفضيل نسبت به اصول و موازين رايج بين مردم است ، نه نسبت به واقع امر ، اين مردمند كه معتقدند تكرار شدن يك عمل هر چند يك بار باشد سبب مىشود براى اينكه اعاده اش از بار اولش آسانتر باشد . پس گويا گفته شده ، اعاده براى خدا كارى ندارد ، چون از نظر اصول و موازين خود شما هم كه باشد اعاده از انشاء آسانتر است براى خدايى كه عالم را بدون الگو ، و براى اولين بار آفريده ، اين از نظر اصول و موازين خود شماست ، و گر نه قدرت او نسبت به ايجاد ابتدايى و اعاده يكسان است » .\r\nاشكال اين توجيه اين است كه : هر چند در جاى خود حرف صحيحى است ، و ليكن اشكال در اين است كه چگونه از آيه استفاده كنيم ، با اينكه شاهدى از الفاظ آيه بر آن نيست .\r\nپنجم اينكه « 1 » گفته‌اند : - اين را نيز صاحب كشاف به عنوان وجهى ديگر آورده - انشاء از قبيل تفضل است ، كه فاعلش در انجام و ترك آن مخير است ، مىتواند چيزى را ايجاد بكند ، و مىتواند ايجاد نكند ، ولى اعاده از قبيل واجب است ، كه به هيچ وجه نبايد ترك شود ، براى اينكه اعاده براى جزاء و كيفر و پاداش است ، و اين بر خداى تعالى واجب است .\r\nتوضيح اينكه : كارها انجامش به دست فاعل يا محال است ، كه محال قابليت آن را ندارد كه قدرت به آن متعلق شود ، و فاعل آن را بياورد ، و يا به خاطر وجود مانعى مثل قبح ممتنع است ، كه انجام اين نيز براى حكيم مانند محال است ، چيزى كه هست نه محال عقلى ، بلكه محال عارضى ، و يا تفضل است كه فاعل مىتواند آن را بياورد و مىتواند نياورد ، و يا واجب است كه در اين گونه كارها فاعل مجبور به آوردن آن است ، و نمىتواند در انجام آن اخلال كند .\r\nحال كه اين تقسيم روشن شد مىگوييم دورترين افعال از محال بودن ، فعل واجب است ، هم چنان كه نزديكترين آنها نسبت به تحقق باز واجب است ، و چون اعاده واجب است ، پس دورترين افعال است از امتناع ، و چون چنين است نزديكترين افعال است به تحقق ، پس اعاده آسانترين كارها است ، و چون آسانترين آنهاست در نتيجه از انشاء نيز آسانتر است .\r\nو ما به اين جواب چهار اشكال داريم :\r\n\r\n","description":"","footnote":"\r\n( 1 ) تفسير كشاف ، ج 21 ، ص 477 .\r\n","page_name":" 261 ","page_number":261},
  {"content":"\r\nاول اينكه : اين حرف وقتى صحيح است كه خلقت عالم و تحقق موجودات به اولويت بوده باشد ، نه وجوب ، و حال آنكه در جاى خودش ثابت كرده‌ايم كه تحقق اشياء بر اساس اولويت نيست ، بلكه بر اساس وجوب است ، و چون چنين است پس انشاء و اعاده هر دو به يك مقدار از امتناع فاصله دارند ، يكى از ديگرى نزديكتر نيست .\r\nدوم اينكه : دورى و نزديكى كه زمخشرى ذكر كرد صرف تصوير عقلى است ، به خلاف سهولت و دشوارى كه دو صفت وجودى است ، يعنى وجود يك چيز از جهت صدورش از فاعل گاهى آسان و گاهى سخت است ، و اين گونه صفات وجودى دائر مدار اعتبار عقلى نمىشود .\r\nسوم اينكه : انشاء هم مانند اعاده مبتنى بر مصلحت است اينطور نيست كه تنها اعاده به خاطر اينكه براى جزاء است مصلحت داشته باشد ، بلكه انشاء نيز تا مصلحت صد در صد نداشته باشد از خداى حكيم سر نمىزند ، پس از اين نظر اعاده و انشاء فرقى با هم ندارند ، و به طورى كه گفته‌اند : از جهت دورى و نزديكى به امتناع يكسانند .\r\nچهارم اينكه : به مقتضاى اين وجه اعاده فى نفسه آسانتر از انشاء است ، نه به قياس با قدرت خداى تعالى ، پس در حقيقت توجيه پنجم همان توجيه سوم خواهد بود ، و اشكالش نيز همان اشكال .\r\n\r\n\r\nببينيم آنچه سزاوار است گفته شود اين است كه جمله مورد بحث كه به آن اشكال شده يعنى جمله * ( « وَهُوَ أَهْوَنُ عَلَيْه » ) * با جمله بعدى تعليل شده ، و در آن فرموده كه چرا اعاده آسانتر است ، و آن جمله : * ( « وَلَه الْمَثَلُ الأَعْلى . . . » ) * است ، كه در حقيقت حجتى است بر آسانتر بودن اعاده .\r\nبه اين بيان كه : از جمله مذكور برمىآيد كه هر صفت كمالى كه يك يك موجودات آسمان و زمين به آن متصف و ممثل مىشوند از قبيل حيات ، قدرت ، علم ، ملك ، جود ، كرم ، عظمت ، و كبريايى ، و امثال آن ، در حقيقت اندكى است كه رفيعترين رتبه آن ، و عالىترين حد آن در خداى سبحان است ، زيرا هر موجودى هر قدر هم بزرگ باشد ، بالأخره محدود و متناهى است ، پس به قدر ظرفيت خود آن صفت را فرا گرفته ، و نشان مىدهد ، ولى خداى تعالى نامحدود و نامتناهى است ، هم چنان كه خودش فرموده : « وَلِلَّه الأَسْماءُ الْحُسْنى » « 1 » .\r\nتوضيح اينكه : هر صفتى از صفات كمال كه در موجودى از موجودات زمين و آسمان\r\n\r\n","description":"","footnote":"\r\n( 1 ) براى خداست اسماء حسنى . سوره اعراف ، آيه 180 .\r\n","page_name":" 262 ","page_number":262},
  {"content":"\r\nببينيم بايد بلا درنگ منتقل به صفتى در مقابل آن شويم ، چون صفت كمال او از خداست ، و مقابل آن از خود اوست ، مثلا وقتى موجودى زنده مىبينيم ، منتقل مىشويم به اينكه او در ذات خود مرده است ، و يا اگر قادر مىبينيم ، مىفهميم كه او در ذاتش عاجز است ، پس صفت كمالى كه دارد محدود و مقيد به حالى و وصفى است كه در غير آن حال و وضع آن صفت را ندارد .\r\nمثلا علم در موجودات و مخلوقات ، مطلق و غير محدود نيست ، بلكه محدود و آميخته با جهل است ، جهل به غير مسائل معلوم ، و همچنين حيات ، قدرت ، ملك ، عظمت و غير آن همه مقيد و محدودند .\r\nولى خداى سبحان كه افاضه كننده آن صفت كمال است ، صفت مذكور در او محدود نيست ، بلكه مطلق است ، و آميخته با ضدش نيست بلكه صرف و خالص ، است پس با علمش جهلى ، و با حياتش مماتى نيست ، پس خداى سبحان از آنچه غير او بدان متصف مىشود از صفات كمال - كه آميخته و محدود است - خزينه و نامحدود و خالصش را دارد .\r\nتكرار مىكنم ، هر صفتى كه در خداى تعالى و مخلوقات او پيدا شود ، حد اعلايش و افضلش در خدا است ، و حد پايين و غير خالصش در غير اوست ، پس آنچه در غير اوست مفضول است نسبت به آنچه نزد اوست .\r\nحال كه اين معنا روشن گرديد ، مىگوييم : اعاده اى كه متصف به آسانى است ( در وقتى كه قياس شود با انشايى كه نزد خلق است ) نزد خدا اهون است ، يعنى آسان محض است ، و خالص از صعوبت و مشقت است ، بخلاف آسانى نزد خلق ، كه در عين آسانى خالى از دشوارى نيست ، پس ديگر لازم نيست كه انشاء براى خدا سختتر از اعاده باشد ، براى اينكه مشقت و صعوبت مربوط به فعل است ، كه فعل هم تابع قدرت فاعل است ، هر چه قدرت كمتر باشد ، مشقت فعل بيشتر ، و هر چه قدرت بيشتر باشد ، مشقت فعل كمتر خواهد بود ، تا آنجا كه قدرت غير متناهى شود ، كه در آن صورت ديگر مشقتى تصور ندارد ، و چون قدرت خداى تعالى غير متناهى است ، هيچ عملى براى او مشقت ندارد ، هم چنان كه مستفاد از جمله « إِنَّ اللَّه عَلى كُلِّ شَيْءٍ قَدِيرٌ » همين است ، چون وقتى خدا بر هر چيز قادر بود ، و قدرتش به هر چيز تعلق گرفت ، ديگر متناهى نخواهد بود - دقت فرماييد .\r\nپس حاصل جواب اين شد كه اعاده خدا آسانترين اعاده ، و انشايش آسانترين انشاء ، و هر كمال ديگرش كاملترين كمال است .\r\n* ( « وَلَه الْمَثَلُ الأَعْلى فِي السَّماواتِ وَالأَرْضِ » ) * - گفتيم كه اين جمله در مقام استدلال و\r\n","description":"","footnote":"","page_name":" 263 ","page_number":263},
  {"content":"\r\nتعليل جمله * ( « وَهُوَ أَهْوَنُ عَلَيْه » ) * است ، و حاصل آن اين است كه : هر صفت كمال كه در موجودى از موجودات زمين و آسمان باشد چه صفت جمال باشد ، و چه جلال ، اعلا مرتبه آن ، يعنى مطلق غير مقيد ، و خالص بدون خلط و شائبه آن در خدا است ، پس آسان ديگران براى او آسانتر است .\r\n* ( « وَهُوَ الْعَزِيزُ الْحَكِيمُ » ) * - اين جمله در مقام تعليل جمله * ( « وَلَه الْمَثَلُ الأَعْلى . . . » ) *\r\nاست ، و معنايش اين است كه : بدين جهت گفتيم كه عالىترين صفات از آن اوست ، كه او عزيز است ، يعنى واجد است آنچه را كه ديگران فاقد آنند ، و ممكن نيست چيزى برايش ممتنع باشد ، و نيز براى اينكه او حكيم است ، و نقص و فتور عارض بر فعل او نمىشود ، چون اگر يكى از صفات او كه در ديگران نيز هست اعلا نمىبود ، قهرا محدود و غير مطلق ، و مخلوط به ضد و آميخته با نقص و قصور مىبود ، و به خاطر همين نقص و قصور ذليل و پست مىشد ، و حال آنكه او عزيز است ، و عزتش على الاطلاق است ، از سوى ديگر اگر نقص در او راه مىداشت ، اين نقص و فتور در فعل او رخنه ايجاد مىكرد ، و ديگر حكيم على الاطلاق نمىبود ، و حال آنكه حكيم على الاطلاق است .\r\n\r\n\r\n* ( « ضَرَبَ لَكُمْ مَثَلًا مِنْ أَنْفُسِكُمْ هَلْ لَكُمْ مِنْ ما مَلَكَتْ أَيْمانُكُمْ مِنْ شُرَكاءَ فِي ما رَزَقْناكُمْ فَأَنْتُمْ فِيه سَواءٌ تَخافُونَهُمْ كَخِيفَتِكُمْ أَنْفُسَكُمْ . . . » ) *\r\nكلمه « من » در جمله « من انفسكم » براى ابتداء غايت است ، يعنى خداوند براى شما مثلى زده كه از خود شما اخذ شده ، و از حالات خود شما گرفته شده ، آن گاه با جمله * ( « هَلْ لَكُمْ » ) * شروع به آن مثل مزبور شده است ، و استفهام آن انكارى است و كلمه « ما » در جمله * ( « مِنْ ما مَلَكَتْ » ) * نوعيت را مىرساند ، يعنى از نوع آنچه شما مالكيد ، از قبيل بردگان و كلمه « من » در جمله « من شركاء » زيادى است ، و « شركاء » مبتدا ، و جمله * ( « فَأَنْتُمْ فِيه سَواءٌ » ) * تفريع بر شركت است و كلمه « انتم » خطابى است كه از طريق غلبه شامل بردگان و مالكين آنان مىشود ، و جمله * ( « تَخافُونَهُمْ كَخِيفَتِكُمْ أَنْفُسَكُمْ » ) * به اين معنا است كه : مىترسيد مملوكهاى شركاء در تصرف مال مشترك استبداد به خرج دهند ، همانطور كه مىترسيد كه شركاى آزاد و مثل خودتان در مال مشترك تصرف كنند ، بدون اينكه اجازه و رضايتى از شما كسب كرده باشند .\r\nو اين مثلى است كه خداى تعالى براى بطلان پندار مشركين زده ، كه براى خدا شريكهايى از مخلوقات خود او گرفته‌اند ، و آنها را چون خدا « إله و رب » پنداشته‌اند ، و اين مثل را به صورت استفهام انكارى آورده ، مىپرسد : آيا هيچ در بين مملوكها و غلام و كنيزهاى\r\n","description":"","footnote":"","page_name":" 264 ","page_number":264},
  {"content":"\r\nشما غلام و كنيزى يافت مىشود كه در اموال شما كه خدا روزيتان كرده شريك شما باشند ؟\r\nبا اينكه آنها مملوك شمايند ، و شما مالك خود آنها و اموال آنهاييد ؟ و آيا هيچ تصور دارد كه مملوك شما آن چنان شريك شما شود كه بترسيد بدون اجازه و رضايت شما در اموال شما تصرف كند ؟ همانطور كه مىترسيد شريكهايى كه مثل شما آزادند در اموالتان تصرف كنند ؟\r\nآيا هيچ چنين چيزى ممكن است ؟\r\nنه ، ابدا چنين چيزى تصور ندارد ، و ممكن نيست مملوك شريك مولاى خود باشد ، و در اموال او تصرف كند ، و وقتى چنين چيزى جايز نيست ، پس چطور جايز است كه بعضى از مخلوقات خدا چون جن يا ملك با اينكه عبيد و مملوك اويند شريك او در ملك او باشند و إله و رب جداگانه اى باشند ؟ ! آن گاه مثالى را كه آورده با جمله * ( « كَذلِكَ نُفَصِّلُ الآياتِ لِقَوْمٍ يَعْقِلُونَ » ) * خاتمه داده ، تا زمينه اى براى آيه بعد باشد .\r\n* ( « بَلِ اتَّبَعَ الَّذِينَ ظَلَمُوا أَهْواءَهُمْ بِغَيْرِ عِلْمٍ فَمَنْ يَهْدِي مَنْ أَضَلَّ اللَّه وَما لَهُمْ مِنْ ناصِرِينَ » ) * كلمه « بل » اعراض از مطالب قبل را افاده مىكند ، و در اينجا از مطلبى كه از ذيل آيه قبلى استفاده مىشد اعراض شده ، و تقدير چنين است : « اين مشركين شرك خود را بر اساس تعقل بنا ننهاده‌اند ، بلكه از هواهاى خود پيروى كردند ، بدون اينكه علمى داشته باشند » .\r\nو مقتضاى ظاهر اين بود كه بفرمايد : « بل اتبع الذين اشركوا - بلكه مشركين هواهاى خود را پيروى كردند » ولى اينطور نفرمود و به جايش فرمود : « * ( بَلِ اتَّبَعَ الَّذِينَ ظَلَمُوا ) * - بلكه كسانى كه ستم كردند هواهاى خود را پيروى نمودند » تا بدين وسيله ضلالتى كه بعدا در آيه « * ( فَمَنْ يَهْدِي مَنْ أَضَلَّ اللَّه ) * - چه كسى هدايت مىكند كسى را كه خدا به خاطر ظلمش گمراه كرد » به ايشان نسبت مىدهد تعليل كرده باشد ، به اينكه چون ظالم بودند .\r\nپس معلوم مىشود كه ظلم اضلال الهى را در پى دارد ، هم چنان كه در جاى ديگر فرموده : « يُثَبِّتُ اللَّه الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَفِي الآخِرَةِ وَيُضِلُّ اللَّه الظَّالِمِينَ وَيَفْعَلُ اللَّه ما يَشاءُ » « 1 » .\r\nپس جمله * ( « فَمَنْ يَهْدِي مَنْ أَضَلَّ اللَّه » ) * استفهامى است انكارى كه مىرساند مشركين\r\n\r\n","description":"","footnote":"\r\n( 1 ) خداوند كسانى را كه ايمان آوردند بر قول ثابت و حق ، ثابت قدم مىسازد ، هم در زندگى دنيا و هم در آخرت ، و ستمگران را گمراه مىكند ، و هر چه بخواهد مىكند . سوره ابراهيم ، آيه 27 .\r\n","page_name":" 265 ","page_number":265},
  {"content":"\r\nپيرو هواى نفس بايد از نعمت هدايت مايوس باشند ، هر چند كه حق برايشان ظاهر شده باشد ، براى اينكه ستم كردند ، و ستم باعث اين شد كه ما گمراهشان كنيم ، و در كلام خداى تعالى مكرر آمده كه فرموده : « إِنَّ اللَّه لا يَهْدِي الْقَوْمَ الظَّالِمِينَ - خدا مردم ستمگر را هدايت نمىكند » .\r\n* ( « وَما لَهُمْ مِنْ ناصِرِينَ » ) * - اين جمله نجات ايشان را به كمك ياوران نفى مىكند ، و حاصلش اين است كه : بعد از آنكه از ناحيه خودشان نتوانستند از ضلالت نجات يابند ، چون خدا گمراهشان كرده بود ، از ناحيه ديگران هم هيچ ياورى براى نجات ندارند ، و اينكه كلمه « ناصرين » را جمع آورده ، دلالت مىكند بر اينكه غير ايشان ياورانى از قبيل شفيعان دارند .\r\nو اين حرف كه كسى « 1 » بگويد « معناى نفى ناصران براى ايشان اين است كه : يك نفر از ايشان يك نفر ناصر ندارد ، چون مشهور از مقابله جمع با جمع همين معنا است » درست نيست ، براى اينكه حرف مزبور همه جا جارى نمىشود .\r\nو معناى آيه اين است كه : بلكه كسانى كه با شرك ظلم كردند ، هواهاى نفس خود را بدون علم پيروى نمودند ، و در نتيجه خدا به كيفر ظلمشان گمراهشان كرد ، و ديگر هيچ راهنمايى كه هدايتشان كند نيست ، و هيچ ياورانى كه ياريشان كنند ندارند .\r\n\r\n\r\n* ( « فَأَقِمْ وَجْهَكَ لِلدِّينِ حَنِيفاً فِطْرَتَ اللَّه الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّه ذلِكَ الدِّينُ الْقَيِّمُ وَلكِنَّ أَكْثَرَ النَّاسِ لا يَعْلَمُونَ » ) * حرف « فاء » كه در اول آيه است مىرساند كه كلام در آيه فرع و نتيجه مطالبى است كه در خصوص مبدء و معاد از آيات قبل استفاده مىشد ، و معنايش اين است كه : وقتى ثابت شد كه خلقت و تدبير تنها از آن خداست ، و او را شريكى نيست ، و او به زودى خلق را مبعوث نموده و به حساب مىكشد ، و نيز معلوم شد كه در آن روز كسى كه از او اعراض كرده باشد ، و رو به غير او آورده باشد ، راه نجاتى ندارد ، پس روى دل به سوى دين كن ، و ملازم آن باش ، كه آن همان دينى است كه خلقت الهى بدان دعوت مىكند .\r\nبعضى « 2 » از مفسرين گفته‌اند « كلام در اين آيه فرع و نتيجه تسليتى است كه از سياق بيان سابق استفاده مىشد ، و حق مطلب را مىرسانيد ، و مىفرمود : مشركين به خاطر ظلمشان پيروى كردند هواها را ، و از تعقل صحيح اعراض نمودند ، و در نتيجه خدا گمراهشان كرد ، و به\r\n\r\n","description":"","footnote":"\r\n( 1 ) تفسير روح المعانى ، ج 21 ، ص 39 .\r\n( 2 ) تفسير روح المعانى ، ج 21 ، ص 29 .\r\n","page_name":" 266 ","page_number":266},
  {"content":"\r\nهيچ ناصرى اجازه يارى و هدايتشان را نداد ، و به هيچ نجات دهنده اى اجازه نداد كه از ضلالت نجاتشان دهد ، نه تو ، و نه غير تو ، پس تو از هدايت ايشان مايوس باش ، و تنها به خودت و به مؤمنينى كه پيرويت كردند بپرداز ، و روى دل خود و پيروانت را به سوى دين كن » .\r\nبنا بر اين مراد از « اقامه وجه براى دين » روى آوردن به سوى دين ، و توجه بدان بدون غفلت از آن است ، مانند كسى كه به سوى چيزى روى مىآورد ، و همه حواس و توجهش را معطوف بدان مىكند ، به طورى كه ديگر به هيچ طرف نه راست و نه چپ رو برنمىگرداند و ظاهرا لام در « دين » لام عهد است ، و در نتيجه مراد از دين ، اسلام خواهد بود .\r\nكلمه « حنيفا » حال از فاعل « اقم » است ، و ممكن هم هست حال از دين و يا حال از وجه باشد ، اما اولى ظاهرتر و با سياق مناسبتر است ، و كلمه مذكور از ماده « حنف » است ، كه به معناى تمايل دو پا بسوى وسط مىباشد ، و در آيه منظور اعتدال است .\r\n* ( « فِطْرَتَ اللَّه الَّتِي فَطَرَ النَّاسَ عَلَيْها » ) * كلمه « فطرت » بر وزن فعلت به اصطلاح اهل ادب بناى نوع را مىرساند و در كلمه مورد بحث به معناى نوعى از خلقت است و * ( « فِطْرَتَ اللَّه » ) * به نصب خوانده مىشود ، چون در مقام وادارى شنونده است ، و چنين معنا مىدهد كه ملازم فطرت باش و بنا بر اين در جمله مزبور اشاره است به اينكه اين دينى كه گفتيم واجب است براى او اقامه وجه كنى ، همان دينى است كه خلقت بدان دعوت ، و فطرت الهى به سويش هدايت مىكند ، آن فطرتى كه تبديل پذير نيست .\r\nبراى اينكه دين چيزى به غير از سنت حيات ، و راه و روشى كه بر انسان واجب است آن را پيشه كند تا سعادتمند شود نيست . پس هيچ انسانى هيچ هدف و غايتى ندارد مگر سعادت ، هم چنان كه تمامى انواع مخلوقات به سوى سعادت خود ، و آن هدفى كه ايده آل آنهاست هدايت فطرى شده‌اند ، و طورى خلق شده ، و به جهازى مجهز گشته‌اند كه با آن غايت و هدف مناسب است ، هم چنان كه از موسى ( ع ) حكايت كرده كه در پاسخ فرعون گفت : « رَبُّنَا الَّذِي أَعْطى كُلَّ شَيْءٍ خَلْقَه ثُمَّ هَدى » « 1 » و نيز فرموده : « الَّذِي خَلَقَ فَسَوَّى وَالَّذِي قَدَّرَ فَهَدى » « 2 » .\r\n\r\n","description":"","footnote":"\r\n( 1 ) پروردگار ما كسى است كه نخست ، خلقت هر چيزى را به آن چيز داد ، و سپس هدايتش كرد .\r\nسوره طه ، آيه 50 .\r\n( 2 ) آن خدايى كه خلق كرد ، و تمام عيار و بى نقص آفريد ، و آنچه تقدير نموده سپس هدايت فرمود . سوره اعلى ، آيه 2 و 3 .\r\n","page_name":" 267 ","page_number":267},
  {"content":"\r\nبنا بر اين انسان نيز مانند ساير انواع مخلوقات مفطور به فطرتى است كه او را به سوى تكميل نواقص ، و رفع حوائجش هدايت نموده ، و به آنچه كه نافع براى اوست ، و به آنچه كه برايش ضرر دارد ملهم كرده و فرموده : « وَنَفْسٍ وَما سَوَّاها فَأَلْهَمَها فُجُورَها وَتَقْواها » « 1 » و او در اين حال مجهز به جهاز بدنى نيز هست ، كه با آن اعمال مورد حاجت خود را انجام دهد ، هم چنان كه فرموده : « ثُمَّ السَّبِيلَ يَسَّرَه » « 2 » يعنى سپس وسيله و راه زندگى را برايش فراهم كرد .\r\nپس انسان داراى فطرتى خاص به خود است ، كه او را به سنت خاص زندگى و راه معينى كه منتهى به هدف و غايتى خاص مىشود ، هدايت مىكند راهى كه جز آن راه را نمىتواند پيش گيرد ، * ( « فِطْرَتَ اللَّه الَّتِي فَطَرَ النَّاسَ عَلَيْها » ) * و انسان كه در اين نشاه زندگى مىكند ، نوع واحدى است كه سودها و زيانهايش نسبت به بنيه و ساختمانى كه از روح و بدن دارد سود و زيان مشتركى است كه در افراد مختلف اختلاف پيدا نمىكند .\r\nپس انسان از اين جهت كه انسان است بيش از يك سعادت و يك شقاوت ندارد ، و چون چنين است لازم است كه در مرحله عمل تنها يك سنت ثابت برايش مقرر شود ، و هادى واحد او را به آن هدف ثابت هدايت فرمايد .\r\nو بايد اين هادى همان فطرت و نوع خلقت باشد ، و به همين جهت دنبال * ( « فِطْرَتَ اللَّه الَّتِي فَطَرَ النَّاسَ عَلَيْها » ) * اضافه كرد كه * ( « لا تَبْدِيلَ لِخَلْقِ اللَّه » ) * .\r\nو اما اينكه گفتيم نوع انسان يك سعادت و شقاوت دارد ، براى اين است كه اگر سعادت افراد انسانها به خاطر اختلافى كه با هم دارد مختلف مىشد ، يك جامعه صالح و واحدى كه ضامن سعادت افراد آن جامعه باشد ، تشكيل نمىگشت ، و همچنين اگر سعادت انسانها به حسب اختلاف اقطار ، و سرزمينهايى كه در آن زندگى مىكنند ، مختلف مىشد ، و سنت اجتماعى كه همان دين است اساسش همان چيزى باشد كه منطقه اقتضاء دارد آن وقت ديگر انسانها نوع واحدى نمىشدند ، بلكه به اختلاف منطقه ها مختلف مىشدند ، و نيز اگر سعادت انسان به اقتضاى زمانها مختلف مىشد ، يعنى اعصار و قرون يگانه اساس سنت دينى مىگشت . باز انسانهاى قرون و اعصار نوع واحدى نمىشدند ، و انسان هر قرنى و زمانى غير انسان زمان ديگر مىشد ، و اجتماع انسانى سير تكاملى نمىداشت ، و انسانيت از نقص متوجه به سوى كمال نمىشد ، چون نقص و كمالى وجود ندارد مگر اينكه يك جهت مشترك و ثابت\r\n\r\n","description":"","footnote":"\r\n( 1 ) و قسم به نفس و آنكه او را نيكو بيافريد و به او شر و خير را الهام كرد . سوره شمس ، آيه 7 و 8\r\n( 2 ) سوره عبس ، آيه 20 .\r\n","page_name":" 268 ","page_number":268},
  {"content":"\r\nبين همه انسانهاى گذشته و آينده باشد .\r\nالبته منظور ما از اين حرف اين نيست كه اختلاف افراد و مكانها و زمانها هيچ تاثيرى در برقرارى سنت دينى ندارد ، بلكه ما فى الجمله و تا حدى آن را قبول داريم ، چيزى كه هست مىخواهيم اثبات كنيم كه اساس سنت دينى عبارت است از ساختمان و بنيه انسانيت ، آن بنيه اى كه حقيقتى است واحد و مشترك بين همه افراد و اقوام ، و ثابت در همه .\r\nمىخواهيم بگوييم براى انسانيت سنتى است واحد ، و ثابت به ثبات اساسش ، كه همان انسان است ، و همين سنت است كه آسياى انسانيت بر محور آن مىگردد ، و همچنين سنتهاى جزئى كه به اختلاف افراد و مكانها و زمانها مختلف مىشود ، پيرامون آن دور مىزند . و اين همان است كه جمله * ( « ذلِكَ الدِّينُ الْقَيِّمُ وَلكِنَّ أَكْثَرَ النَّاسِ لا يَعْلَمُونَ » ) * بدان اشاره مىكند ، و ما به زودى و در بحثى جداگانه ان شاء اللَّه اين مطلب را توضيح بيشترى مىدهيم .\r\n\r\n\r\nمفسرين در مفردات آيه ، و معناى مجموع آن ، اقوال متفرق ديگرى دارند .\r\nاول اينكه : « 1 » « مراد از » اقامه وجه « محكم كارى در عمل است ، چون وجه عبارت است از چيزى كه متوجه آنى و آن عمل است ، و اقامه اش به معناى تسديد و اتقان آن است » .\r\nو اين حرف صحيح نيست ، براى اينكه وجه عمل غرض مقصود از عمل است و آن غير از عمل است و در آيه شريفه فرمود : * ( « فَأَقِمْ وَجْهَكَ » ) * ، و نفرموده « فاقم وجه عملك » .\r\nدوم اينكه : « 2 » « كلمه » فطرة « در جمله * ( » فِطْرَتَ اللَّه « ) * منصوب است ، زيرا كلمه » اعنى « در تقدير است و كلمه فطرت به معناى ملت است ، و معناى جمله اين است كه : استقامت در دين به خرج بده ، و دين را نگهدار ، يعنى ملتى را كه خدا مردم را بر آن ملت آفريده ادامه بده ، كه در خلقت خدا تبديلى نيست » .\r\nاشكال اين وجه هم اين است كه : اين حرف وقتى صحيح است كه مراد از كلمه فطرت و كلمه * ( « فَطَرَ النَّاسَ » ) * دو چيز باشد ، اولى به معناى ملت ، و دومى به معناى خلقت باشد ، و تفكيك در معناى آنها خلاف ظاهر آيه است ، و اگر بگويى ممكن است دومى يعنى * ( « فَطَرَ النَّاسَ » ) * را هم به همان معناى ملت و دين بگيريم ، و بگوييم معنايش « ادان الناس »\r\n\r\n","description":"","footnote":"\r\n( 1 ) تفسير روح البيان ، ج 7 ، ص 30 .\r\n( 2 ) روح المعانى ، ج 21 ، ص 39 .\r\n","page_name":" 269 ","page_number":269},
  {"content":"\r\nاست ، يعنى مردم را وادار بر دين ( توحيد ) كرد و در اين صورت ديگر اشكال تفكيك وارد نمىشود ، مىگوييم : بله ، و ليكن آن وقت جمله * ( « لا تَبْدِيلَ لِخَلْقِ اللَّه » ) * از ما قبل خود بريده و غير مربوط به آن مىگردد .\r\nعلاوه بر اين در اين وجه خلاف ظاهر روشنى است ، چون دين را به معناى توحيد گرفته ، و اگر هم دين به معناى اسلام و يا مجموع دينها باشد ، و كلمه فطرت هم بر همان معناى متبادر خود باشد ، كه عبارت است از خلقت ، آن وقت تقدير گرفتن كلمه « اعنى » درست نمىشود ، چون دين به اين معنا غير از فطرت به معناى خلقت است .\r\nسوم اينكه : كلمه فطرت بدل است از كلمه « حنيفا » ، و فطرت به معناى ملت است ، اشكال اين حرف همان اشكالى است كه بر وجه سابق كرديم .\r\nچهارم اينكه : « 1 » « كلمه فطرت مفعول مطلق است براى فعل محذوف ، و مقدر ، و تقدير كلام » فطر اللَّه فطرة فطر الناس عليها « است ، يعنى خدا فطرتى درست كرد كه انسانها را نيز بر آن فطرت مفطور كرده » كه فساد اين وجه حاجت به توضيح ندارد .\r\nپنجم اينكه : معناى آيه اين است كه : پيروى كن از دين ، آنچه را كه فطرت خدا بر آن دلالت دارد ، و آن همان است كه ابتداى خلقت ، تو را بر آن دلالت مىكند ، زيرا خداوند طورى موجودات را آفريد و تركيب و صورتگرى نمود ، كه دلالت كند بر اينكه صانعى قادر ، عالم ، حى ، قديم و واحد دارد ، صانعى كه هيچ چيز شبيه او نيست ، و او نيز به هيچ چيز شبيه نيست .\r\nاشكال اين وجه اين است كه : مبتنى است بر اينكه كلمه « فطرت » به تقدير « اتبع - پيروى كن » منصوب شده باشد ، هم چنان كه ابو السعود و قبل از او ابو مسلم مفسر ، اين نظريه را داده‌اند ، آن وقت مراد از پيروى فطرت ، پيروى دلالت فطرت و خلقت مىشود ، و مراد از « عدم تبديل الخلق » تغيير نپذيرفتن خلقت ، است ، در دلالت كردن بر وجود صانع ، و صفات كريمه او ، و اين وجه از نظر معنا نزديك به همان وجهى است كه ما براى آيه ذكر كرديم چون ما نيز كلمه « فطرت » را حمل بر وادارى نموديم ، ليكن اين اشكال متوجه وجه مذكور مىشود كه آيه شريفه عام است ، و وجهى ندارد كه به توحيد اختصاص يابد .\r\nششم اينكه : « 2 » كلمه « لا » در جمله * ( « لا تَبْدِيلَ لِخَلْقِ اللَّه » ) * در عين اينكه نفى است ،\r\n\r\n","description":"","footnote":"\r\n( 1 ) روح المعانى ، ج 21 ، ص 39 .\r\n( 2 ) تفسير منهج الصادقين ، ج 7 ، ص 205 .\r\n","page_name":" 270 ","page_number":270},
  {"content":"\r\nمعناى نهى را افاده مىكند ، و مىفرمايد كه خلقت خدا يعنى آن دينى را كه ماموريد به آن متمسك شويد ، تغيير ندهيد ، و يا اينكه خلقت خدا را با انكار دلالتش بر توحيد تغيير ندهيد ، و از همين باب است آن تفسيرى كه به ابن عباس نسبت داده‌اند كه گفته : منظور از آيه نهى از اخته كردن انسانها است .\r\nاشكال اين وجه اين است كه : اولا هيچ دليلى نداريم بر اينكه خلق به معناى دين است و ثانيا دليلى نيست بر اينكه اعراض از دلالت مخلوقات ، و يا انكار دلالت آن تبديل خلق خدا باشد ، و تفسيرى هم كه به ابن عباس نسبت داده‌اند فسادش ظاهر است .\r\nهفتم كلام فخر رازى است كه در تفسير كبير خود گفته : احتمال دارد منظور از * ( « لا تَبْدِيلَ لِخَلْقِ اللَّه » ) * اين باشد كه خداوند خلايق را براى عبادت آفريده ، و همه آنها بندگان اويند ، و اين هرگز تغيير پذير نيست ، و بندگان او چون بندگان عرفى نيستند در بندگان عرفى تبديل هست اين مولا بنده خود را به آن ديگرى مىفروشد ، و يا اصلا آزادش مىكند ، ديروز فلانى مولايش بود ، امروز ديگرى مولاى اوست ، و يا اصلا مولا ندارد ، به خلاف بندگى خدا ، كسى نمىتواند از بندگى او بيرون شود .\r\nپس اين جمله مىخواهد فساد قول كسانى را كه گفته‌اند : عبادت براى تحصيل كمال است ، باطل كند ، چون آنها مىگويند بنده وقتى به كمال بندگى خود رسيد ، ديگر تكليفى برايش نمىماند ، همه حرامها برايش حلال ، و همه واجبات مباح مىشود ، و جمله مورد بحث مىگويد : انسان به هر درجه از كمال هم برسد ، باز هم بنده است .\r\nو نيز مىخواهد گفتار مشركين را باطل كند ، كه مىگفتند ناقص ، صلاحيت عبادت خدا را ندارد ، بلكه آدميان بندگان كواكبند ، و كواكب بندگان خدايند ، و نيز مىخواهد گفتار مسيحيان را باطل كند ، كه گفته‌اند : خدا در عيسى حلول كرده و او إله شده ، در جواب همه حرفها مىفرمايد : * ( « لا تَبْدِيلَ لِخَلْقِ اللَّه » ) * ، بلكه همه خلق ، بندگان خدايند ، و نمىتوانند از بندگى او خارج شوند « 1 » .\r\nاشكالى كه به گفته وى وارد است اين است كه : بين ملكيت و عبادت تكوينى با ملكيت و عبادت تشريعى خلط كرده ، چون ملك خداى تعالى قابل انتقال و بطلان نيست ، زيرا ملك تكوينى است ، به اين معنا كه قيام وجود اشياء به اوست ، عبادتى هم كه در مقابل اين ملكيت قرار مىگيرد ، عبادت تكوينى است ، يعنى خضوع ذات هر چيزى براى اوست ، و\r\n\r\n","description":"","footnote":"\r\n( 1 ) تفسير كبير فخر رازى ، ج 25 ، ص 12 .\r\n","page_name":" 271 ","page_number":271},
  {"content":"\r\nاين عبادت هم مانند ملكيت قابل تبديل و ترك نيست ، هم چنان كه خودش فرموده : « وَإِنْ مِنْ شَيْءٍ إِلَّا يُسَبِّحُ بِحَمْدِه » « 1 » و آن عبادتى كه قابل تبديل است ، و يا مىشود تركش كرد ، عبادت تشريعى مانند نماز و امثال آن است ، كه در مقابل ملك تشريعى خدا قرار مىگيرد ، چون عقل همانطور كه من و تو را مالك اعتبار مىكند ، خدا را نيز مالك قانونى مىداند - دقت بفرماييد - .\r\nو اگر جمله * ( « لا تَبْدِيلَ لِخَلْقِ اللَّه » ) * دلالت كند بر اينكه ملك و عبادت و عبوديت تبديل پذير نيست ، تكوينى آن را مىگويد ، نه تشريعى ، و آن عبادتى هم كه مشركين و متصوفه و مسيحيان تبديل كرده‌اند به اينكه يكى قائل به ارتفاع تكليف از انسان كامل شده ، و ديگرى به جاى خدا ، بت و كواكب و يا مسيح را مىپرستد ، عبادت تشريعى است ، نه تكوينى .\r\n* ( « مُنِيبِينَ إِلَيْه وَاتَّقُوه وَأَقِيمُوا الصَّلاةَ وَلا تَكُونُوا مِنَ الْمُشْرِكِينَ » ) * در اين جمله بعد از آنكه در جملات قبل ، خطاب متوجه شخص رسول خدا ( ص ) بود ، خطاب را متوجه عموم كرده نظير آيه « يا أَيُّهَا النَّبِيُّ إِذا طَلَّقْتُمُ النِّساءَ » « 2 » ، و آيه « فَاسْتَقِمْ كَما أُمِرْتَ وَمَنْ تابَ مَعَكَ ، وَلا تَطْغَوْا » « 3 » ، كه اول خطاب را به رسول خود كرده ، سپس متوجه عموم نموده است ، و در نتيجه معناى آيه مورد بحث به مثل اين بر مىگردد كه بگوييم « فاقم وجهك للدين حنيفا انت و من معك منيبين الى اللَّه - رو به سوى دين كن در حالى كه حنيف است ، تو و هر كه با تو است در حالى كه به سوى خدا انابه داشته باشيد » ، و « انابه » به معناى بازگشت و توبه است .\r\n* ( « وَاتَّقُوه وَأَقِيمُوا الصَّلاةَ » ) * - كلمه « تقوى » در اينجا بر حسب دلالتى كه مقام دارد شامل امتثال اوامر خدا ، و پرهيز از نواهى او مىشود ، و از بين همه اوامر خدا فقط نماز را ذكر كرد براى اينكه اهميت آن را برساند ، چون نماز عمود دين است .\r\n* ( « وَلا تَكُونُوا مِنَ الْمُشْرِكِينَ » ) * - در اينكه چرا در بين همه محرمات تنها شرك را ذكر كرد ، جوابش همان است كه در باره نماز داديم ، چون شرك از همه گناهان كبيره بزرگتر است ، به شهادت آيه « إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ » « 4 » و آياتى\r\n\r\n","description":"","footnote":"\r\n( 1 ) هيچ چيز نيست مگر آنكه او را تسبيح و حمد مىگويد . سوره اسرى ، آيه 44 .\r\n( 2 ) اى پيغمبر چون زنان را طلاق مىدهيد . سوره طلاق ، آيه 1 .\r\n( 3 ) استقامت بورز آن طور كه مامور شده اى تو و هر كه با تو توبه كند و طغيان مورزيد . سوره هود ، آيه 112 .\r\n( 4 ) خدا اين را نمىآمرزد كه به وى شرك ورزند ، و پايينتر از آن را از هر كس بخواهد مىآمرزد .\r\nسوره نساء ، آيه 48 .\r\n","page_name":" 272 ","page_number":272},
  {"content":"\r\nديگر .\r\n\r\n\r\n* ( « مِنَ الَّذِينَ فَرَّقُوا دِينَهُمْ وَكانُوا شِيَعاً كُلُّ حِزْبٍ بِما لَدَيْهِمْ فَرِحُونَ » ) * كلمه « من » براى بيان است ، و منظور از كسانى كه دين خود را متفرق كردند ، مشركين است ، در اين جمله مشركين را به خصوصىترين صفاتى كه در دين دارند معرفى نموده ، و آن اين است كه : در دين متفرقند ، و دسته دسته و حزب حزب هستند ، و هر حزب به دين خود خوشحال است ، و علت آن همان است كه كمى قبل از اين فرمود : * ( « بَلِ اتَّبَعَ الَّذِينَ ظَلَمُوا أَهْواءَهُمْ بِغَيْرِ عِلْمٍ فَمَنْ يَهْدِي مَنْ أَضَلَّ اللَّه ، وَما لَهُمْ مِنْ ناصِرِينَ » ) * و بيان داشت كه مشركين اساس دين خود را بر هوى و هوس نهاده‌اند ، و خدا ايشان را هدايت نمىكند ، و هادى ديگرى هم جز او نيست .\r\nو معلوم است كه هواى نفس همه مردم يك جور نيست ، بلكه به يك حالت هم ثابت نمىماند ، بلكه به اختلاف احوال مختلف مىشود ، و اگر چنين چيزى اساس دين باشد ، معلوم است كه دين با سير هواها و پابپاى آن سير مىكند ، و با سقوط هواها و پستى آنها پست مىگردد ، و در اين اشكال هيچ فرقى بين دين حق و دين باطل نيست ، چون دين حق هم وقتى اساسش هوى باشد باطل است .\r\nاز اينجا معلوم مىشود كه نهى از تفرقه كلمه در دين ، در حقيقت نهى از اين است كه هواى را به جاى عقل ، اساس دين قرار دهند ، و چه بسا احتمال « 1 » داده شود كه : « آيه شريفه كلامى است از سر گرفته شده باشد » ولى اين احتمال با سياق سازگار نيست .\r\nدر آيه شريفه از مشركين به خاطر تفرقى كه در كلمه و تشتتى كه در دين دارند مذمت شده .\r\n* ( « وَإِذا مَسَّ النَّاسَ ضُرٌّ دَعَوْا رَبَّهُمْ مُنِيبِينَ إِلَيْه ثُمَّ إِذا أَذاقَهُمْ مِنْه رَحْمَةً إِذا فَرِيقٌ مِنْهُمْ بِرَبِّهِمْ يُشْرِكُونَ » ) * تعبير به « مس » براى اين است كه : بر ناچيزى و مختصر بودن گرفتارى دلالت كند ، و نكره آوردن « ضر » و « رحمة » نيز براى افاده اختصار و ناچيزى است ، و معناى آيه اين است كه : چون مختصر ضررى از قبيل مرض ، فقر و شدت ، به انسانها برسد ، پروردگارشان را مىخوانند ، در حالى كه به سوى او كه همان خداى سبحان است بازگشت مىكنند ، و چون خداى تعالى مختصر رحمتى به ايشان بچشاند ، ناگهان جمعى از اين مردم به پروردگارشان كه\r\n\r\n","description":"","footnote":"\r\n( 1 ) تفسير منهج الصادقين ، ج 7 ، ص 206 .\r\n","page_name":" 273 ","page_number":273},
  {"content":"\r\nديروز او را مىخواندند ، و به ربوبيتش اعتراف مىكردند ، شرك ورزيده و شريكها برايش مىتراشند .\r\nخلاصه مىخواهد بفرمايد : انسان طبيعتا كفرانگر نعمتهاست ، هر چند كه در هنگام گرفتارى به نعمت و ولى نعمت اقرار داشته باشد . و اگر فرموده : « ناگهان جمعى از مردم » براى اين است كه همه مردم چنين نيستند .\r\n* ( « لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ » ) * در اين جمله مشركين مورد نظر را تهديد مىكند و لام در « ليكفروا » لام امر غايب است ، و جمله « فتمتعوا » متفرع بر ما قبل خودش است ، و امر ديگرى است كه با امر سابق روى هم تهديد را مىرساند و التفات از امر غايب به امر حاضر براى افاده فوران خشم است ، از اينكه چقدر در باره خداى تعالى كوتاهى نموده ، و امر او را ناچيز مىانگارند ؟ ! و اين بى اعتنايشان به جايى رسيده كه در هنگام بدبختى و گرفتارى دست به دامنش مىشوند ، ولى در هنگام خوشى كفران نعمتش مىكنند .\r\n* ( « أَمْ أَنْزَلْنا عَلَيْهِمْ سُلْطاناً فَهُوَ يَتَكَلَّمُ بِما كانُوا بِه يُشْرِكُونَ » ) * كلمه « ام » به اصطلاح ادبى منقطعه است ، و مراد از « نازل كردن سلطان » اعلام و يا تعليم است ، كه مجازا انزال خوانده شده ، و مراد از « سلطان » برهان است ، و منظور از « تكلم » دلالت است ، كه مجازا تكلمش خوانده ، و بنا بر اين معناى آيه اين است كه : بلكه ما به ايشان برهانى را اعلام كرديم كه دلالت مىكند بر شرك ايشان .\r\nو ممكن هم هست مراد از « سلطان » صاحب سلطان يعنى فرشته باشد ، كه در اين صورت ديگر مجازى در كلمه « انزال » و « تكلم » به كار نرفته ، آن وقت معنا چنين مىشود :\r\nبلكه مگر ما فرشته اى بر ايشان نازل كرديم ، پس او در باره شركشان تكلم كرد .\r\n* ( « وَإِذا أَذَقْنَا النَّاسَ رَحْمَةً فَرِحُوا بِها وَإِنْ تُصِبْهُمْ سَيِّئَةٌ بِما قَدَّمَتْ أَيْدِيهِمْ إِذا هُمْ يَقْنَطُونَ » ) * كلمه « اذاقة » مانند كلمه « مس » ، كه گذشت ، كمى و ناچيزى را مىرساند ، و كلمه « قنوط » به معناى نوميدى است .\r\nكلمه « اذا » ى اولى ، شرطيه ، و دومى فجائيه ( ناگهانى ) است ، و مقابله بين « اذا » در چشاندن رحمت ، و « ان » در رسانيدن سيئه ، اين معنا را مىرساند كه رحمت قطعى و بسيار است ، و مصيبت اندك و احتمالى است .\r\nو اگر رحمت را به خدا نسبت داد ، ولى رساندن سيئه را به خدا نسبت نداد ، براى اين است كه رحمت ، امر وجودى است كه از ناحيه خدا افاضه مىشود ، و سيئه و گرفتارىها ، امور\r\n","description":"","footnote":"","page_name":" 274 ","page_number":274},
  {"content":"\r\nعدمى هستند ، و برگشتشان به افاضه نكردن خداست ، و به همين جهت آن را تعليل كرد به * ( « بِما قَدَّمَتْ أَيْدِيهِمْ » ) * ، آنچه به دست خود از پيش فرستادند ، و همين تعليل آوردن در طرف سيئه و نياوردن آن در طرف رحمت ، اشاره است به اينكه رحمت ، تفضل است .\r\nو تعبير در رحمت به « فرحوا » و در سيئه به * ( « إِذا هُمْ يَقْنَطُونَ » ) * ، براى اشاره و دلالت بر اين است كه : نوميدى امرى حادث و چيزى است كه انتظارش نمىرود ، چون رحمت و سيئه هر دو به دست خداست ، ولى رحمت خدا واسع است ، لذا تعبير به مضارع « يقنطون » كرد ، كه حال آنان را مجسم كرده باشد ، چون مضارع دلالت بر حال هم دارد .\r\n\r\n\r\nو مراد از آيه شريفه بيان اين نكته است كه : مردم نظرشان از ظاهر آنچه از نعمت و نقمت مىبينند فراتر نمىرود ، باطن امر را نمىبينند ، همين كه نعمتى به دستشان مىآيد ، خوشحال مىشوند ، بدون اينكه بينديشند اين امر به دست خود آنان نيست ، و اين خدا است كه به مشيت خود نعمت را به ايشان رسانده ، و اگر او نمىخواست نمىرسيد ، و همين كه نعمتى را از دست مىدهند مايوس مىشوند ، تو گويى خدا در اين ميان هيچكاره است ، و از دست رفتن نعمت به اذن خدا نبوده ، پس اين مردم ظاهر بين و سطحىاند .\r\nبا اين بيان روشن مىشود كه ديگر هيچ تدافع و ناسازگارى بين اين آيه و آيه سابق كه مىفرمود : * ( « وَإِذا مَسَّ النَّاسَ ضُرٌّ دَعَوْا رَبَّهُمْ مُنِيبِينَ إِلَيْه . . . » ) * ، نيست ، براى اينكه مدلول آيه مورد بحث اين است كه : مردم ظاهر بين و سطحى نگر هستند ، وقتى نعمتى به دستشان مىرسد خوشحال مىشوند ، و چون از دست مىدهند نوميد و مايوس ، و مدلول آيه سابق اين است كه وقتى نعمتى بدستشان مىرسد خوشحال مىشوند ، و چون از دست مىدهند خدا خدا مىكنند ، در حالى كه از آنچه از دست داده‌اند نوميد ، و از اسباب آن مايوسند ، تنها به خدا بازگشت مىكنند ، پس منافاتى بين دو آيه نيست .\r\nو چه بسا بعضى « 1 » از مفسرين از اين شبهه جواب داده‌اند كه : « مردم مورد نظر در دو آيه مختلفند ، مراد از مردم در آيه سابق غير از مراد از مردم در آيه مورد بحث است ، و به فرضى هم يكى باشند خدا خدا كردنشان در يك حال است ، و نوميدىشان در حالى ديگر » .\r\nبعضى « 2 » ديگر گفته‌اند : « خدا خدا گفتن زبانى از باب عادت است ، و منافات ندارد كه همين شخص در دل نوميد باشد » ولى خواننده به سستى هر دو جواب واقف است .\r\nجواب « 3 » سومى كه داده‌اند اين است كه : « مراد از نوميدى ايشان اين است كه كار\r\n\r\n","description":"","footnote":"\r\n( 1 و 2 و 3 ) روح المعانى ، ج 21 ، ص 43 .\r\n","page_name":" 275 ","page_number":275},
  {"content":"\r\nنوميدان را مىكنند ، مثل اينكه به جمع ذخيره در ايام قحطى مىپردازند » . ولى به ايشان اشكال شده كه علاوه بر اينكه دليلى بر اين معنا نيست ، با « اذا » ى فجائيه و نوميدى ناگهانى نمىسازد .\r\n\r\n\r\n* ( « أوَ لَمْ يَرَوْا أَنَّ اللَّه يَبْسُطُ الرِّزْقَ لِمَنْ يَشاءُ وَيَقْدِرُ إِنَّ فِي ذلِكَ لآياتٍ لِقَوْمٍ يُؤْمِنُونَ » ) * اين آيه خطاى مردم را در مبادرت به خشنودى ، و نوميدى بيان مىكند ، و مىفرمايد كه : نبايد در هنگام رسيدن به نعمت بى درنگ خوشحالى كرد ، و در مورد از دست رفتن نعمت بى درنگ نوميد شد ، براى اينكه رزق در كمى و زيادى تابع مشيت خداست ، بر انسان لازم است كه بداند آن رحمتى كه به وى رسيده و همچنين آن ناملايمى كه به او رسيده هر دو با مشيت خدا قابل زوالند ، پس نبايد به چيزى كه ايمن از فقدانش نيست خوشحال شود ، و از چيزى كه اميد زوالش هست ناراحت و نوميد گردد .\r\nو اما اينكه فرمود : مگر نمىبينند كه خدا روزى را براى هر كس بخواهد گسترش مىدهد ، و مساله روزى دادن را امرى ديدنى معرفى كرد ، براى اين است كه بفهماند اين رزقى كه به انسان مىرسد ، و يا خود آدمى كسب مىكند ، مولود دست بدست دادن هزاران هزار اسباب و شرايطى است كه آدمى - كه آن را از هنرمندى خود مىداند - يكى از آن هزاران هزار است ، و همچنين آن سببى كه انسانها دل خود را به آن خوش مىكنند ، كه من فلان مغازه يا فلان كارخانه و يا فلان پست را دارم ، نيز يكى از آن اسباب است ، و تمامى اسباب هم سبب بودنشان از خودشان نيست ، همه مستند به خداى سبحان است . پس اين خدا است كه يا رزق مىدهد و يا نمىدهد ، و همو است كه رزق را يا زياد مىدهد و يا كم مىدهد ، بر يكى وسعت داده ، و بر ديگرى تنگ مىگيرد ، و بقيه الفاظ آيه روشن است .\r\n* ( « فَآتِ ذَا الْقُرْبى حَقَّه وَالْمِسْكِينَ وَابْنَ السَّبِيلِ . . . » ) *\r\nكلمه « ذى القربى » به معناى صاحب قرابت از ارحام است . و كلمه « مسكين » به معناى كسى است كه از فقير بد حالتر باشد ، و « ابن السبيل » به معناى مسافر در راه مانده و حاجتمند است ، و اينكه كلمه « حق » به ضمير « ذى القربى » اضافه شده ، دلالت دارد بر اينكه براى ذى القربى حق ثابتى است ، و خطاب در آيه به رسول خدا ( ص ) است ، پس ظاهر آيه با قراينى كه در آن هست اين است كه مراد از « حق » خمس است ، و وظيفه دادن آن متوجه به رسول خدا ( ص ) و هر مسلمانى كه مامور به دادن خمس است ، مىباشد و منظور از كلمه « قرابت » به هر حال\r\n","description":"","footnote":"","page_name":" 276 ","page_number":276},
  {"content":"\r\nقرابت رسول خدا است ، هم چنان كه در آيه خمس هم مراد همين است . همه اينها در صورتى است كه آيه شريفه در مدينه نازل شده باشد ، و اما در فرضى كه مانند ساير آيات اين سوره در مكه نازل شده باشد آن وقت مقصود از حق مطلق احسان خواهد بود ، نه خمس .\r\nو به خاطر اينكه آيه از نظر معنا عموميت دارد ، و مخصوص به رسول خدا ( ص ) نيست ، لذا در بيان آثار نيك خمس ، و يا صدقه به طور عموم فرمود : « * ( ذلِكَ خَيْرٌ ) * - اين بهتر است براى كسانى كه رضاى خدا را مىجويند ، و آنان رستگارانند » .\r\n\r\n\r\n* ( « وَما آتَيْتُمْ مِنْ رِباً لِيَرْبُوَا فِي أَمْوالِ النَّاسِ فَلا يَرْبُوا عِنْدَ اللَّه وَما آتَيْتُمْ مِنْ زَكاةٍ تُرِيدُونَ وَجْه اللَّه فَأُولئِكَ هُمُ الْمُضْعِفُونَ » ) * كلمه « ربا » ، به معناى نمو مال ، و زياد شدن آن است ، و جمله « ليربوا . . . » اشاره به علت اين نامگذارى مىكند ، كه چرا ربا را ربا خواندند بنا بر اين مراد اين است كه : مالى كه شما به مردم داده‌ايد تا اموالشان زياد شود ، نه براى اينكه خدا راضى شود - اين قيد را از ذكر اراده وجه خدا در عبارت مقابل آن مىفهميم - آن مال نزد خدا زياد نمىشود ، و نمو نمىكند ، و ثوابى از آن عايدتان نمىشود ، براى اينكه قصد قربت نداشته‌ايد .\r\n* ( « وَما آتَيْتُمْ مِنْ زَكاةٍ تُرِيدُونَ وَجْه اللَّه فَأُولئِكَ هُمُ الْمُضْعِفُونَ » ) * - مراد از « زكات » مطلق صدقه است ، و معنايش اين است كه : آن مالى كه براى رضاى خدا داديد ، و اسراف هم نكرديد ، چند برابرش عايدتان مىشود ، كلمه « مضعف » به معناى دارنده چند برابر است ، و معناى كلام اين مىشود كه : چنين كسانى آنهايند كه « يضاعف لهم » مالشان و يا ثوابشان چند برابر مىشود .\r\nپس مراد از « ربا » و « زكات » به قرينه مقابله و شواهدى كه همراه اين دو كلمه است ، رباى حلال است ، و آن اين است كه چيزى را به كسى عطا كنى و قصد قربت نداشته باشى ، و مراد از صدقه آن مالى است كه براى رضاى خدا بدهى همه اينها در صورتى است كه آيه شريفه در مكه نازل شده باشد ، و اما اگر در مدينه نازل شده باشد ، مراد از ربا همان رباى حرام ، و مراد از زكات همان زكات واجب است .\r\nو اين آيات و آيات قبلش به مدنى شبيه ترند ، تا به مكى ، و اينكه : بعضى « 1 » ادعاى روايت يا اجماع منقول در اين باب كرده‌اند ، اعتبارى به گفته شان نيست\r\n\r\n","description":"","footnote":"\r\n( 1 ) روح المعانى ، ج 21 ، ص 44 .\r\n","page_name":" 277 ","page_number":277},
  {"content":"\r\n\r\nبحث روايتى\r\n\r\nدر كتاب عيون از عبد اللَّه بن عباس روايت كرده كه گفت : رسول خدا ( ص ) در بين ما به خطبه ايستاد ، و در آخر فرمود : ماييم كلمه تقوى و سبيل هدى و مثل اعلى و حجة عظمى و عروة الوثقى . . . « 1 » .\r\nو در تفسير قمى در ذيل آيه * ( « ضَرَبَ لَكُمْ مَثَلًا مِنْ أَنْفُسِكُمْ . . . » ) * ، گفته : سبب نزول اين آيه چنين بود كه قريش حج خانه خدا را به روش ابراهيم ( ع ) انجام مىدادند ، و تلبيه آن جناب را مىگفتند ، يعنى مىگفتند : « لبيك اللهم لبيك ، لبيك لا شريك لك لبيك ، ان الحمد و النعمة لك و الملك ، لا شريك لك » .\r\nاين مراسم هم چنان ادامه داشت ، تا آنكه وقتى ابليس به صورت پير مردى پيش ايشان آمد و تلبيه ايشان را تغيير داد و گفت : « لبيك اللهم لا شريك لك الا شريكا هو لك ، تملكه و ما ملك - يعنى لبيك بار الها شريكى برايت نيست ، مگر آن شريكى كه خودت گرفته اى ، و مالك او و مالك ملك اويى » قريش از آن به بعد تلبيه خود را تغيير داده و تلبيه ابليس را سنت خود كردند ، تا آنكه رسول خدا ( ص ) مبعوث شد ، و اين عمل را انكار نمود و فرمود : خدا شريك ندارد ، و اين تلبيه ، شرك به خدا ورزيدن است .\r\nپس اين آيه نازل شد كه : * ( « ضَرَبَ لَكُمْ مَثَلًا مِنْ أَنْفُسِكُمْ هَلْ لَكُمْ مِنْ ما مَلَكَتْ أَيْمانُكُمْ مِنْ شُرَكاءَ فِي ما رَزَقْناكُمْ فَأَنْتُمْ فِيه سَواءٌ » ) * ، يعنى آيا راضى مىشويد شما انسانهاى مخلوق كه در آنچه داريد شريك داشته باشيد ؟ نه ، پس چطور راضى مىشويد براى من كه خالق عالمم در آنچه مالكم شريك قائل شويد ؟ ! « 2 » .\r\nو در كافى به سند خود از ابى بصير از امام صادق ( ع ) روايت كرده كه در ذيل جمله : * ( « فَأَقِمْ وَجْهَكَ لِلدِّينِ حَنِيفاً » ) * فرمود : دين حنيف ، ولايت است « 3 » .\r\nو نيز در همان كتاب به سند خود از هشام بن سالم ، از امام صادق ( ع ) روايت كرده كه گفت : به آن جناب عرضه داشتم معناى * ( « فِطْرَتَ اللَّه الَّتِي فَطَرَ النَّاسَ عَلَيْها » ) *\r\n\r\n","description":"","footnote":"\r\n( 1 ) عيوان\r\n( 2 ) تفسير قمى ، ج 2 ، ص 154 .\r\n( 3 ) اصول كافى ، ج 1 ، ص 346 ، روايت 35 .\r\n","page_name":" 278 ","page_number":278},
  {"content":"\r\nچيست ؟ فرمود دين توحيد است « 1 » .\r\nمؤلف : اين روايت را از حلبى و زراره نيز از آن جناب روايت كرده « 2 » و صدوق هم آن را در كتاب توحيد از علاء بن فضيل ، و زراره ، و بكير ، از آن جناب نقل كرده است « 3 » .\r\nو در روضه كافى به سند خود از اسماعيل جعفى ، از امام ابى جعفر ( ع ) روايت كرده كه فرمود : شريعت نوح اين بود كه خدا به يكتايى پرستيده شود ، و در عبادتش اخلاص داشته باشند ، و شريكهايى كه براى خدا قائل بودند خلع كنند ، و اين همان فطرتى است كه خدا خلق را بر آن خلق نموده « 4 » .\r\n\r\n\r\nو در تفسير قمى به سند خود از هيثم رمانى ، از حضرت رضا ( ع ) از پدرش ، از جدش ، از پدرش محمد بن على ( ع ) روايت كرده كه در ذيل آيه * ( « فِطْرَتَ اللَّه الَّتِي فَطَرَ النَّاسَ عَلَيْها » ) * فرمود : آن فطرت عبارت است از لا إله الا اللَّه محمد رسول اللَّه على امير المؤمنين ولى اللَّه ، و توحيد تا اينجا است « 5 » .\r\nمؤلف : اين معنا در بصائر الدرجات از امام صادق ( ع ) « 6 » و در كتاب توحيد از عبد الرحمن مولاى امام ابى جعفر ( ع ) از آن جناب روايت شده « 7 » .\r\nو معناى اينكه : فرمود فطرت عبارت است از اين سه شهادت ، اين است كه : هر انسانى مفطور است بر اعتراف به خدا ، و به اينكه شريك ندارد ، زيرا با و جدان خود در مىيابد كه به اسبابى احتياج دارد كه آن اسباب نيز سبب مىخواهند ، و اين همان توحيد است و نيز مفطور به اعتراف بر نبوت نيز هست ، زيرا به و جدان خود احساس مىكند كه ناقص است ، و اين نقص او را نيازمند به دينى كرده كه تكميلش كند ، و اين همان نبوت است ، و نيز مفطور به ولايت و اعتراف به آن نيز هست ، براى اينكه به و جدان خود احساس مىكند كه اگر بخواهد عمل خود را بر طبق دين تنظيم كند ، جز در سايه سرپرستى و ولايت خدا نمىتواند ، و فاتح اين ولايت در اسلام همان على بن ابى طالب ( ص ) است ، البته معناى گفتار ما اين\r\n\r\n","description":"","footnote":"\r\n( 1 و 2 ) اصول كافى ، ج 2 ، ص 10 ( ط اسلاميه ) .\r\n( 3 ) توحيد صدوق ، ص 328 ( ط تهران ) .\r\n( 4 ) روضه كافى ، ج 8 ، ص 236 .\r\n( 5 ) تفسير قمى ، ج 2 ، ص 155 .\r\n( 6 ) بصائر الدرجات ،\r\n( 7 ) توحيد صدوق ، ص 329 .\r\n","page_name":" 279 ","page_number":279},
  {"content":"\r\nنيست كه انسانها حتى انسانهاى اولى به فطرتشان متدين به اين سه شهادت بوده‌اند .\r\nبرگشت معناى روايت قبلى كه آيه را به ولايت تفسير مىكرد به همين معنا است ، چون ولايت مستلزم توحيد و نبوت هست ، و معقول نيست كسى ولايت داشته باشد ، و به آن معترف باشد ، ولى نبوت را قبول نداشته باشد ، و همچنين آن روايت ديگر كه فطرت را به توحيد تفسير مىكرد ، همين معنا را افاده مىكند ، چون معناى توحيد اين است كه انسان معتقد به وحدانيت خداى تعالى باشد ، خدايى كه مستجمع تمامى صفات كمال است ، كه مستلزم به معاد و نبوت و ولايت هست ، پس بنا بر اين برگشت تفسير آيه در روايتى به شهادتهاى سه گانه ، و در روايتى ديگر به ولايت ، و در روايت سوم به توحيد ، به يك معنا است .\r\nو در كتاب محاسن به سند خود از زراره روايت كرده كه گفت : من از امام ابى جعفر ( ع ) از آيه * ( « فِطْرَتَ اللَّه الَّتِي فَطَرَ النَّاسَ عَلَيْها » ) * پرسيدم ، فرمود : خداوند مردم را بر اين معرفت كه او پروردگارشان است خلق كرده ، و اگر غير از اين بود از هر كس مىپرسيدى پروردگار تو كيست ؟ و كيست كه تو را روزى مىدهد ؟ نمىتوانست پاسخى بدهد « 1 » .\r\nو در كافى به سند خود از حسين بن نعيم صحاف ، از امام صادق ( ع ) روايت كرده كه در حديثى گفت امام فرمود : خداى عز و جل همه مردم را بر فطرتى خلق كرد كه خلقتش طبق آن فطرت بوده ، نه ايمان به شريعتى داشته‌اند ، و نه كفرى و انكارى ، تا آنكه خداى عز و جل رسولانى بر انگيخت ، تا بندگان را به سوى ايمان به او دعوت كنند ، و آن وقت بود كه بعضى ايمان آورده و خدا هدايتشان كرد ، و بعضى ديگر را هدايت نكرد « 2 » .\r\nمؤلف : و در اين معنا روايت ديگرى در تفسير آيه « كانَ النَّاسُ أُمَّةً واحِدَةً » « 3 » وارد شده ، و مراد از انسان فطرى در اين روايت انسان ساده اى است كه بر اساس فطرت ساده اى كه خدا او را بر آن فطرت آفريده بود زندگى مىكرد ، آن فطرت ساده اى كه به اوهام فكرى ، و هواهاى نفسانى آلوده نشده بود ، و معلوم است كه چنين فطرت سالم و دست نخورده آن قدر استعداد پذيرايى اصول عقايد و كليات شرايع الهى را دارد كه مىتوان گفت استعدادى است نزديك به فعليت ، چون چنين انسانى هر چه مىكرد به تحريك فطرت و خصوصيت خلقتش مىكرد .\r\n\r\n","description":"","footnote":"\r\n( 1 ) محاسن ، ج 1 ، ص 241 حديث 224 ( ط دار الكتاب اسلامى قم ) .\r\n( 2 ) كافى ، ج 2 ، ص 416 .\r\n( 3 ) سوره بقره ، آيه 213 .\r\n","page_name":" 280 ","page_number":280},
  {"content":"\r\nولى با همه اينها راه يافتنش به خصوص عقايد حق ، و تفاصيل شرايع الهى و جزئيات آن ، منوط به هدايت خاص الهى و از طريق نبوت بود ، چون عقل فطرى به آن جزئيات راه نمىيابد ، در مباحث نبوت كه در جلد دوم اين كتاب گذشت اين مطلب را به طور مفصل بحث كرديم .\r\nو در الدر المنثور است كه : ابن مردويه ، از حماد بن عمرو الصفار ، روايت كرده كه گفت : از قتاده پرسيدم معناى * ( « فِطْرَتَ اللَّه الَّتِي فَطَرَ النَّاسَ عَلَيْها » ) * چيست ؟ گفت : انس بن مالك برايم حديث كرد كه رسول خدا ( ص ) فرمود : منظور از فطرتى كه خدا مردم را بر آن فطرت آفريده دين خدا است « 1 » .\r\n\r\n\r\nو نيز در همان كتاب آمده كه بخارى ، مسلم ، ابن منذر ، ابن ابى حاتم و ابن مردويه ، از ابى هريره روايت كرده‌اند كه گفت رسول خدا ( ص ) فرمود : هيچ مولودى به دنيا نمىآيد مگر بر فطرت ، و اين پدر و مادر كودك هستند كه او را يهودى و نصرانى و مجوسى مىكنند ، هم چنان كه نتاج و بچه هر حيوانى كامل است ، آيا هيچ در آنها نقص مىبينيد ؟ سپس ابو هريره گفت : اگر خواستيد در اين باره بخوانيد : * ( « فِطْرَتَ اللَّه الَّتِي فَطَرَ النَّاسَ عَلَيْها . . . » ) * « 2 » .\r\nمؤلف : اين روايت را از مالك و ابى داوود ، و ابن مردويه ، از ابى هريره از رسول خدا ( ص ) آورده ، اما با اين عبارت كه : هر مولودى بر فطرت متولد مىشود ، بعد پدر و مادرش او را يهودى يا نصرانى مىكند ، هم چنان كه شتر بهيمه اى تمام عيار نتاج مىدهد ، هيچ ديده اى كه ناقص نتاج دهد ؟ .\r\nاين روايت را كافى نيز به سند خود از زراره از ابى جعفر ( ع ) در ضمن حديثى نقل كرده كه فرمود : رسول خدا ( ص ) فرمود : هر مولودى بر فطرت متولد مىشود ، يعنى بر اين معرفت كه آفريدگارش خدا است . . . « 3 » .\r\nو در توحيد به سند خود از عمر روايت كرده كه گفت : رسول خدا ( ص ) فرمود : كودك را به خاطر اينكه مىگريد مزنيد زيرا گريه طفل تا چهار ماه گواهى شهادت به لا إله الا اللَّه است ، و تا چهار ماه ديگر صلوات بر پيغمبر است ، و تا چهار ماه ديگر دعا به جان پدر و مادر است « 4 » .\r\n\r\n","description":"","footnote":"\r\n( 1 و 2 ) الدر المنثور ، ج 5 ، ص 155 .\r\n( 3 ) كافى ، ج 2 ، ص 13 روايت سوم .\r\n( 4 ) توحيد صدوق ، ص 331 .\r\n","page_name":" 281 ","page_number":281},
  {"content":"\r\nمؤلف : اين حديث مضمون لطيفى دارد ، و معنايش اين است كه طفل تا چهار ماه احدى را نمىشناسد ، تنها و تنها حاجتش را احساس مىكند ، و با گريه رفع آن حاجت را مىخواهد ، و معلوم است كه برآورنده حاجتش خدا است ، پس او به درگاه خالقش تضرع مىكند ، و به وحدانيت او شهادت مىدهد .\r\nو در چهار ماه دوم پدر و مادرش را مىشناسد ، و مىفهمد كه ايندو واسطه ميان او و رافع حاجاتش هستند ، البته تنها اين مقدار را درك مىكند كه واسطه‌اند ، نه اينكه شخص آن دو را بشناسد ، تكرار مىكنم كه در چهار ماهه دوم اين قدر مىفهمد كه بين او و خدا كه رافع حاجاتش مىباشد واسطه اى هست ، ولى نمىداند كه آن واسطه كه رحمت و فيض را مىگيرد و به خلق مىرساند پيغمبر است ، پس گريه اش در چهار ماهه دوم در حقيقت درخواست رحمت است از پروردگارش براى پيغمبر ، تا بوسيله پيغمبر به او نيز برسد .\r\nو در چهار ماهه سوم پدر و مادر را بشخصه و با خصوصياتى كه دارند مىشناسد ، و از ديگران تميز مىدهد ، پس گريه اش دعا است به جان آن دو ، مىخواهد رحمت خدا از مسير آن دو به وى برسد ، پس حديث شريف لطيفترين اشارتها را در كيفيت جريان فيض از مجراى واسطه ها بيان مىكند - دقت بفرماييد - .\r\nو در مجمع البيان در ذيل آيه « وَآتِ ذَا الْقُرْبى حَقَّه » مىگويد : ابو سعيد خدرى ، و غير او روايت كرده‌اند كه وقتى اين آيه به رسول خدا ( ص ) نازل گرديد فدك را به فاطمه داد ، و تسليمش هم كرد ، و اين معنا از امام ابى جعفر و امام صادق ( ع ) روايت شده « 1 » .\r\nو در كافى به سند خود از ابراهيم يمانى از امام صادق ( ع ) روايت كرده كه فرمود : ربا دو جور است ، يكى ربايى كه مىتوان خورد ، و ديگر آنكه نمىتوان خورد ، اما آن ربايى كه جايز و حلال است ، هديه اى است كه به كسى مىدهى و از دادنت ثواب مىخواهى ، چون ثواب آن چند برابر خود آن است ، اين آن ربايى است كه مىتوان خورد ، و خداى تعالى در باره اش فرموده : * ( « وَما آتَيْتُمْ مِنْ رِباً لِيَرْبُوَا فِي أَمْوالِ النَّاسِ فَلا يَرْبُوا عِنْدَ اللَّه » ) * « 2 » .\r\nو اما آن ربايى كه خوردنى نيست ، آن همان ربايى است كه خدا از آن نهى كرده و وعده آتش در برابرش داده .\r\n\r\n","description":"","footnote":"\r\n( 1 ) مجمع البيان ، ج 8 ، ص 306 .\r\n( 2 ) فروع كافى ، ج 5 ، ص 145 .\r\n","page_name":" 282 ","page_number":282},
  {"content":"\r\nمؤلف : اين روايت را در تهذيب هم از ابراهيم بن عمر ، از آن جناب « 1 » ، و نيز در تفسير قمى از حفص بن غياث ، از آن جناب « 2 » و در مجمع البيان بدون ذكر سند از امام باقر ( ع ) آورده‌اند « 3 » .\r\nو در مجمع البيان در ذيل آيه * ( « فَأُولئِكَ هُمُ الْمُضْعِفُونَ » ) * گفته امير المؤمنين ( ع ) فرموده : خداى تعالى نماز را واجب كرد تا خلق از تكبر منزه شوند ، و زكات را واجب كرد تا سبب زيادى رزقشان گردد ، و روزه را واجب كرد تا خلقشان را بيازمايد و خالص كند ، و صله رحم را واجب كرد تا جمعيت زياد شود « 4 » .\r\nو در كتاب فقيه خطبه اى از فاطمه زهراء ( ع ) نقل كرده كه در آن فرمود :\r\nخداوند ايمان را واجب كرد تا دلها از شرك پاك گردد ، و نماز را واجب كرد ، تا مردم را از مرض تكبر پاك كند ، و زكات را واجب كرد تا رزقشان زياد شود « 5 » .\r\nگفتارى در معناى فطرى بودن دين در چند فصل\r\n\r\n\r\n1 - اگر انواع موجودات ، از جاندار و بى جان ، شعور دار و بى شعور را مورد تامل قرار دهيم كه به تدريج و يكى پس از ديگرى موجود مىشوند ، و تكامل مىكنند ، يعنى از خاك خشك و بى جان به سوى حيات حركت نموده ، و به صورت انواع نباتات در مىآيند ، و از نبات به سوى حيات داراى شعور حركت نموده ، به صورت انواع حيوانات در مىآيند ، و از آن مرحله نيز گذشته و به صورت موجودى عاقل در مىآيد ، خواهيم ديد كه هر نوعى از آنها در وجود خود سيرى تكوينى ، و معين دارد و داراى مراحل مختلفى است ، بعضى از مراحل قبل از بعض مراحل ديگر ، و بعضى بعد از بعضى ديگر است ، بطورى كه نوع به هر يك از آن مراحل مىرسد بعد از آن كه از مرحله قبلى گذشته باشد ، و به مرحله بعدى هم نرسيده باشد ، و اين نوع هم چنان با طى منازل استكمال مىكند تا به آخرين مرحله كه نهايت درجه كمال اوست برسد .\r\nاز سوى ديگر اين مراتبى كه در طى حركت نوع مشاهده مىكنيم ، هر يك از آنها\r\n\r\n","description":"","footnote":"\r\n( 1 ) التهذيب ، ج 5 ، ص 15 .\r\n( 2 ) تفسير قمى ، ج 2 ، ص 159 ( ط قم ) .\r\n( 3 و 4 ) مجمع البيان ، ج 8 ، ص 306 .\r\n( 5 ) فقيه ، ج 3 ، ص 467 .\r\n","page_name":" 283 ","page_number":283},
  {"content":"\r\nملازم مقامى است كه خاص به خود او است ، نه از آن جلو مىافتد ، و نه عقب مىماند ، و اين ملازمت از ابتداى حركت نوع در سير وجودىاش تا آخرين نقطه كمالش هست ، از اينجا مىفهميم كه پس بين همه اين مراحل يك رابطه تكوينى وجود دارد ، كه چون بند تسبيح مراحل را به يكديگر وصل كرده ، به طورى كه نه يك مرحله آن از سلسله مراحل حذف مىشود ، و نه جاى خود را به مرحله اى ديگر مىدهد ، از اينجا نتيجه مىگيريم كه پس براى اين نوع موجود ، غايتى تكوينى است ، كه از همان آغاز وجودش متوجه آن غايت و به سوى آن در حركت است ، و از پاى نمىايستد تا به آن غايت برسد .\r\nمثلا يك دانه گردو را اگر در نظر بگيريم مىبينيم كه اگر در زيرزمين قرار گيرد - البته نه هر قرارى ، بلكه قرارى كه واجد شرايط نمو باشد ، يعنى رطوبت به مقدار لازم ، و حرارت و ساير شرايط را به مقدار لازم داشته باشد - مغز آن شروع مىكند به نمو ، و چاق شدن ، تا آنجا كه پوست را مىشكند ، و از لاى پوست بيرون مىشود ، و هر روز بر ابعاد حجمش افزوده مىشود ، و هم چنان زيادتر مىگردد تا سر از خاك در آورد ، بيرون خاك نيز بلندتر ، و ضخيمتر مىشود تا به صورت درختى نيرومند و سبز و باردار در آيد .\r\nپس يك دانه گردو در اين سير تكاملى ، حالش تغيير نمىكند ، و از ابتداى وجودش غايت تكوينى دارد ، كه خود را به آن غايت تكوينى برساند ، غايتى كه گفتيم عبارت است از درختى كامل و بارور .\r\nهمچنين اگر يك نوع از انواع حيوانات را ، مثلا گوسفند را در نظر بگيريم ، مىبينيم كه آن نيز بدون شك از همان ابتداء كه تكون پيدا مىكند ، و در شكم مادر به صورت جنينى در مىآيد ، متوجه به سوى غايت نوعيه اش مىباشد ، و آن غايت عبارت است از گوسفندى كامل آن گوسفندى كه خواص و آثار گوسفندى دارد اين حيوان نيز از راهى كه تكوين پيش پايش قرار داده براهى ديگر منحرف نمىگردد ، و غايت خود را فراموش نمىكند ، و هرگز ديده نشده كه روزى از روزها گوسفند به سوى غير غايت خود سير كند ، مثلا راه فيل را پيش بگيرد ، و يا بخواهد درخت گردو شود .\r\nپس معلوم مىشود هر نوع از انواع موجودات مسير خاصى در طريق استكمال وجود ، دارند ، و آن مسير هم داراى مراتب خاصى است ، كه هر يك مترتب بر ديگرى است تا منتهى شود به عالىترين مرتبه ، كه همان غايت و هدف نهايى نوع است ، و نوع با طلب تكوينى - نه ارادى - ، و با حركت تكوينى - نه ارادى - ، در طلب رسيدن به آن است ، و از همان ابتداء كه داشت تكون مىيافت مجهز ، به وسائل رسيدن به آن غايت ، است .\r\n","description":"","footnote":"","page_name":" 284 ","page_number":284},
  {"content":"\r\nو اين توجه تكوينى از آنجا كه مستند به خداى تعالى است ، نامش را هدايت عام الهى مىگذاريم ، و - همانطور كه متذكر شديم - اين هدايت تكوينى در هدايت هيچ نوعى از مسير تكوينى آن خطا نمىرود ، بلكه با استكمال تدريجى و به كار بستن قوا و ادواتى ، كه مجهز به آنها است ، براى آسانى مسير ، آن را به غايت نهايى سوق مىدهد . هم چنان كه فرموده :\r\n« رَبُّنَا الَّذِي أَعْطى كُلَّ شَيْءٍ خَلْقَه ثُمَّ هَدى » « 1 » و نيز فرموده : « الَّذِي خَلَقَ فَسَوَّى وَالَّذِي قَدَّرَ فَهَدى ، وَالَّذِي أَخْرَجَ الْمَرْعى فَجَعَلَه غُثاءً أَحْوى » « 2 » .\r\n\r\n\r\n2 - در اين ميان نوع انسان نيز همين وضع را دارد ، و از آن حكم كلى مستثنى نيست ، به اين معنا كه او نيز مشمول هدايت عامه است ، چون مىدانيم از آن روزى كه نطفه اش شروع به تكون مىكند ، به سوى يك انسان تمام عيار متوجه است ، انسانى كه آثار انسانيت و خواص آن را دارد ، و تا رسيدن به اين هدف نهايى مرحله هايى را طى مىكند ، علقه مضغه ، و مضغه عظام ، و سپس جنين مىشود ، طفل مىگردد ، مراهق مىشود ، جوان و كامل مرد ، و پير مىگردد .\r\nچيزى كه هست يك تفاوت بين انسان با ساير انواع حيوانات و نباتات و غير آن هست ، و آن اين است كه : هر چند بعضى حيوانات نيز اجتماعى زندگى مىكنند ، ليكن در قبال مدنيت بشر چيزى نيست ، آرى انسان به خاطر احتياجات تكوينى بيشترى كه دارد ، و نواقص بيشترى كه در وجود او هست ، نمىتواند همه نواقص خود را خودش به تنهايى تكميل كند ، و همه حوايج وجودىاش را خودش برآورد ، به اين معنا كه يك فرد از انسان زندگى انسانىاش تمام نمىشود ، در حالى كه خودش باشد و خودش ، بلكه محتاج است به اينكه نخست يك اجتماع كوچك خانواده اى تشكيل شود ، و سپس يك اجتماع بزرگ شهرى به وجود آيد ، و از مسير ازدواج و تعاون و همكارى ، با ديگران جمع شود ، و همه با هم و با همه قواشان كه بدان مجهزند در رفع حوائج همه بكوشند ، و سپس حاصل زحمات را بين همه تقسيم كنند ، و هر كس به قدر شانى كه در اجتماع دارد سهم خود را از آن بگيرد .\r\nخواننده عزيز در مباحث سابق اين كتاب خوانده كه گفتيم : مساله مدنيت و اجتماعى زندگى كردن طبيعى انسان نيست ، و چنين نيست كه از ناحيه طبيعت تحريك بر اين معنا شود ، بلكه او طبيعت ديگرى دارد كه نتيجه آن به وجود آمدن قهرى مدنيت است ، و\r\n\r\n","description":"","footnote":"\r\n( 1 ) خداى ما آن كسى است كه همه موجودات عالم را نعمت وجود بخشيده و سپس به راه كمالش هدايت كرده . سوره طه ، آيه 50 .\r\n( 2 ) آن خدايى كه خلق كرد و تمام عيار خلق كرد و آن كسى كه اندازه گيرى كرد و سپس هدايت نمود و آن كسى كه گياهان را رويانيد و آن را خزان و افتاده كرد . سوره اعلى ، آيه 5 .\r\n","page_name":" 285 ","page_number":285},
  {"content":"\r\nآن اين است كه : انسان طبعا مىخواهد ديگران را به نفع خود استخدام كند ، حال هر كس و هر چه مىخواهد باشد ، حتى يك آهن پاره را ببيند بر مىدارد و مىگويد روزى به درد مىخورد ، تا چه رسد به گياهان و حيوانات ، و معلوم است چنين كسى به استخدام افرادى ديگر از نوع خود جرىتر است ، چون زبان آنها را مىداند ، ليكن همين كه تصميم مىگيرد آنها را استخدام كند ، متوجه مىشود كه آنها هم عينا مثل خود اويند ، و بلكه از او جرىترند ، مىخواهند خود او را زير بار بكشند ، خلاصه اميالى كه او دارد ، آنها نيز دارند ، لذا ناگزير مىشود با آنها از در مسالمت در آيد ، و حقوقى مساوى حق خود ، براى آنها قائل شود .\r\nو نتيجه و سرانجام اين برخورد و تضاد بين منافع ، اين است كه بعضى با بعضى ديگر در عمل تعاونى شركت جويند ، و حاصل و دسترنج حاصل از همه كارها بين آنان تقسيم شود ، و به هر يك آن مقدار كه استحقاق دارد بدهند .\r\nبه هر حال پس جامعه انسانى هرگز نمىتواند اجتماعى زندگى كند ، و داراى اجتماعى آباد شود ، مگر وقتى كه داراى اصولى علمى ، و قوانينى اجتماعى باشد ، و آن قوانين را همه محترم بشمارند ، و نگهبانى بر آن بگمارند ، تا آن قوانين را حفظ كند ، و نگذارد از بين برود ، و آن را از ضايع و تعطيل شدن جلوگيرى كند ، بلكه در جامعه جارىاش سازد ، در اين هنگام است كه زندگى اجتماعى افراد رضايتبخش و قرين سعادت مىشود .\r\nو اما اينكه گفتيم اصولى علمى داشته باشد ، اين اصول عبارت است از اينكه اجمالا حقيقت زندگى دنيا را بفهمند ، و آغاز و سرانجام انسان را در نظر بگيرند ، چون اختلاف مذاهب مختلف در همين سه مساله باعث مىشود كه سنن آن اجتماع نيز مختلف شود ، واضحتر بگويم ، طرز تفكر افراد اجتماع در باره حقيقت زندگى دنيا ، و نيز طرز تفكرشان در آغاز و سرانجام جهان ، هر قسم باشد سنتهايى كه در آن اجتماع وضع مىشود همانطور خواهد بود .\r\nمردمى كه طرز تفكرشان در باره حقيقت زندگى انسان در دنيا اين باشد كه صرفا موجودى هستيد مادى ، و به جز زندگى دنياى زودگذر كه با مرگ خاتمه مىيابد زندگى ديگرى ندارند ، و نيز طرز تفكرشان در باره آغاز و سرانجام جهان اين باشد كه در دار هستى جز اسباب مادى كه يكى پس از ديگرى موجود مىشود ، و سپس تباه مىگردد ، چيز ديگرى نيست ، چنين مردمى وقتى مىخواهند براى اجتماع خود سنتهايى مقرر سازند ، طورى آن را مقرر مىكنند كه تنها لذائذ و كمالات محسوس و ماديشان را تامين كند ، و ما وراى آن سعادتى نخواهد بود .\r\nو اما مردمى كه معتقدند كه در پس اين عالم ماده صانعى غير مادى هست كه عالم ،\r\n","description":"","footnote":"","page_name":" 286 ","page_number":286},
  {"content":"\r\nصنع او و مخلوق اوست ، مانند بتپرستان ، وقتى بخواهند سنتها و قوانينى براى اجتماع خود مقرر كنند ، رعايت رضاى بتهايشان را هم مىكنند ، چون معتقدند سعادت زندگيشان در دنياى مادى همه به دست خودشان نيست ، بلكه به دست بتهاست .\r\nو مردمى كه معتقدند كه عالم ، صنع خدا است ، و خدا اين جهان را آفريده ، تا راه و وسيله براى جهان ديگر باشد ، و خلاصه علاوه بر اعتقاد به مبدأ كه در بتپرستان نيز بود ، معتقد به معاد هم هستند ، وقتى مىخواهند براى زندگى دنيايى خود اساسى بريزند ، طورى مىريزند كه هم در دنيا سعادتمند باشند ، و هم در آخرت كه حياتى است ابدى ، و آغازش از همان روزى است كه حيات دنيا با مرگ خاتمه مىيابد .\r\nبنا بر اين صورت و شكل زندگى با اختلاف در اصول اعتقادى و طرز تفكر در حقيقت عالم و حقيقت انسانى كه جزئى از آن است مختلف مىشود .\r\nو اما اينكه گفتيم بشر اجتماعى و مدنى هرگز نمىتواند اجتماعى زندگى كند ، مگر وقتى كه قوانينى داشته باشد ، دليلش اين است كه با نبودن قانون و سنتهايى كه مورد احترام همه ، و حد اقل ، اكثريت باشد ، جمع مردم متفرق ، و جامعه شان منحل مىشود .\r\nو اين سنتها و قوانين قضايايى است كلى و عملى به شكل « نبايد چنين كرد » ، « فلان چيز حرام » ، و « فلان چيز جايز است » ، و اين قوانين هر چه باشد ، اگر احترام دارد و معتبر است ، به خاطر مصلحتهايى است كه براى اجتماع در پى دارد ، و جامعه را صالح مىسازد ، پس در اين قوانين مصالح و مفاسد اعمال ، در نظر گرفته مىشود .\r\n\r\n\r\n3 - تا اينجا معلوم شد كه انسان وقتى به آن كمال و سعادت كه برايش مقدر شده مىرسد ، كه اجتماعى صالح منعقد سازد ، اجتماعى كه در آن سنتها و قوانين صالح حكومت كند ، قوانينى كه ضامن رسيدن انسان به سعادتش باشد ، و اين سعادت امر و يا امورى است كمالى ، و تكوينى ، كه به انسان ناقص كه او نيز موجودى است تكوينى ضميمه مىشود ، و او را انسانى كامل در نوع خود ، و تام در وجودش مىسازد .\r\nپس اين سنن و قوانين - كه گفتيم قضايايى عملى و اعتبارى است - واسطه اى است بين نقص انسان و كمال او ، و راه عبورى است بين دو منزلگاه او ، و همانطور كه گفتيم تابع مصالح اوست ، كه عبارت است از كمال و يا كمالات او ، و اين كمالات مانند آن واسطه اعتبارى و خيالى نيست ، بلكه امورى است حقيقى ، و واقعى ، و سازگار با نواقصى كه هر يك مصداق يكى از حوائج حقيقى انسان است .\r\nپس حوائج حقيقى و واقعى انسان اين قضايا و « بكن و نكنها » ى عملى را وضع\r\n","description":"","footnote":"","page_name":" 287 ","page_number":287},
  {"content":"\r\nكرده ، و معتبر شمرده است ، و مراد از حوائج ، آن چيزهايى است كه نفس انسان آنها را با اميال و تصميمهايش مىطلبد ، و عقل هم كه يگانه نيروى تميز بين خير و نافع و ما بين شر و مضر است ، آنها را تصديق مىكند ، و معين مىكند كه فلان قانون حاجتى از حوائج واقعى انسان را بر مياورد ، و يا رفع احتياج نمىكند ، نه هواهاى نفسانى ، هواى نفس نمىتواند كمالات انسانى و حوائج واقعى او را تشخيص دهد ، او تنها مىتواند لذائذ مادى و حيوانى انسان را تشخيص دهد .\r\nبنا بر اين ، اصول و ريشه هاى اين قوانين بايد حوائج حقيقى انسان باشد ، حوائجى كه واقعا حاجت است ، نه بر حسب تشخيص هواى نفس .\r\nاين هم معلوم شد كه صنع و ايجاد هر نوعى از انواع موجودات را - كه يكى از آنها انسان است - به قوا و ابزارى كه اگر به كار رود حوائج او را بر طرف مىسازد مجهز ساخته ، كه اگر آن موجود فعاليت كند ، و آن قوا و آن ابزار را آن طور كه بايد به كار بزند ، به كمال خود مىرسد ، از اين معنا نتيجه مىگيريم كه جهازهاى تكوينى انسان كه بدان مجهز شده ، هر يك محتاج و مقتضى يكى از آن قضاياى عملى « بكن و نكن » كه نامش سنت و قانون است مىباشد ، به طورى كه اگر انسان به آن قضايا عمل كند ، آن جهاز به حد رشد و كمال خود رسيده ، مانند جهاز هاضمه كه يكى از جهازهاى تكوينى آدمى است ، اين جهاز اقتضاء قوانينى مربوط به خود دارد ، كه اگر صاحب جهاز به آن قوانين عمل كند ، جهاز مذكور به حد كمال خود كه براى رسيدن به آن خلق شده است ، مىرسد ، و نيز جهاز تناسل اقتضاء دستوراتى دارد كه اگر صاحب جهاز مزبور به آن دستورات عمل كند ، جهاز تناسلى خود را به حد كمال مىرساند چون در جايى صرف كرده كه براى آن خلق شده است .\r\nپس روشن شد كه به حكم عقل بايد دين - كه همان اصول عملى و سنن و قوانين عملى است كه اگر به آن عمل شود سعادت واقعى انسان را ضمانت مىكند از احتياجات و اقتضاآت خلقت انسان منشا گرفته باشد ، و بايد كه تشريع دين مطابق فطرت و تكوين باشد ، و اين همان معنايى است كه آيه شريفه * ( « فَأَقِمْ وَجْهَكَ لِلدِّينِ حَنِيفاً فِطْرَتَ اللَّه الَّتِي فَطَرَ النَّاسَ عَلَيْها ، لا تَبْدِيلَ لِخَلْقِ اللَّه ، ذلِكَ الدِّينُ الْقَيِّمُ » ) * آن را خاطرنشان مىسازد .\r\n\r\n\r\n4 - تا اينجا خواننده عزيز متوجه شد كه معناى فطرى بودن دين چيست ، اينك مىگوييم : اسلام « دين فطرت » خوانده شده ، چون فطرت انسان اقتضاى آن را دارد ، و به سوى آن راهنمايى مىكند .\r\nو اگر اين دين « اسلام » ناميده شده ، براى اين است كه : در اين دين ، بنده تسليم\r\n","description":"","footnote":"","page_name":" 288 ","page_number":288},
  {"content":"\r\nاراده خداى سبحان است و مصداق اراده او - كه صفت فعل است - عبارت است از تمامى علتهاى مؤتلفه از خلقت انسان و مقتضيات تكوينى او ( اعم از فعل يا ترك ) هم چنان كه فرمود : « إِنَّ الدِّينَ عِنْدَ اللَّه الإِسْلامُ » .\r\nو نيز « دين خدا » ناميده شده ، چون خداى تعالى اين دين را از بندگانش خواسته ، يعنى خواسته است تا عمل خود را چه فعل و چه ترك با آن تطبيق دهند ، و چنين اراده كرده است ، - البته اراده به آن معنايى كه گذشت - .\r\nو نيز « سبيل اللَّه » ناميده شده ، چون اسلام تنها سبيل و راهى است كه خدا از بندگانش خواسته ، تا آن را بپيمايند ، و سلوك كنند تا به كمال وجود و سعادت هستى خود برسند ، هم چنان كه فرموده : « الَّذِينَ يَصُدُّونَ عَنْ سَبِيلِ اللَّه وَيَبْغُونَها عِوَجاً » « 1 » و اما اين مساله كه دين حق بايد از طريق وحى و نبوت ، به بشر اعلام شود ، و عقل كافى نيست ، بيانش در مباحث نبوت و غير آن گذشت .\r\n\r\n","description":"","footnote":"\r\n( 1 ) كسانى كه از راه خدا - يعنى اسلام - جلوگيرى مىكنند ، و آن راه را كج و معوج مىخواهند ، چنين و چنانند . سوره اعراف ، آيه 45 .\r\n","page_name":" 289 ","page_number":289},
  {"content":"\r\n\r\n\r\nاللَّه الَّذِي خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ هَلْ مِنْ شُرَكائِكُمْ مَنْ يَفْعَلُ مِنْ ذلِكُمْ مِنْ شَيْءٍ سُبْحانَه وَتَعالى عَمَّا يُشْرِكُونَ ( 40 ) ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ ( 41 ) قُلْ سِيرُوا فِي الأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ كانَ أَكْثَرُهُمْ مُشْرِكِينَ ( 42 ) فَأَقِمْ وَجْهَكَ لِلدِّينِ الْقَيِّمِ مِنْ قَبْلِ أَنْ يَأْتِيَ يَوْمٌ لا مَرَدَّ لَه مِنَ اللَّه يَوْمَئِذٍ يَصَّدَّعُونَ ( 43 ) مَنْ كَفَرَ فَعَلَيْه كُفْرُه وَمَنْ عَمِلَ صالِحاً فَلأَنْفُسِهِمْ يَمْهَدُونَ ( 44 )\r\nلِيَجْزِيَ الَّذِينَ آمَنُوا وَعَمِلُوا الصَّالِحاتِ مِنْ فَضْلِه إِنَّه لا يُحِبُّ الْكافِرِينَ ( 45 ) وَمِنْ آياتِه أَنْ يُرْسِلَ الرِّياحَ مُبَشِّراتٍ وَلِيُذِيقَكُمْ مِنْ رَحْمَتِه وَلِتَجْرِيَ الْفُلْكُ بِأَمْرِه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ ( 46 ) وَلَقَدْ أَرْسَلْنا مِنْ قَبْلِكَ رُسُلًا إِلى قَوْمِهِمْ فَجاؤُهُمْ بِالْبَيِّناتِ فَانْتَقَمْنا مِنَ الَّذِينَ أَجْرَمُوا وَكانَ حَقًّا عَلَيْنا نَصْرُ الْمُؤْمِنِينَ ( 47 )\r\nترجمه آيات\r\nخدا است آن كسى كه شما را خلق كرد و سپس روزى داد آن گاه همو است كه شما را مىميراند و سپس زنده مىكند آيا كسى از خدايان شما هست كه چنين كارها كند ، منزه و متعالى است خدا از شركى كه به وى مىورزند ( 40 ) .\r\n","description":"","footnote":"","page_name":" 290 ","page_number":290},
  {"content":"\r\nدر دريا و خشكى فساد ظاهر گشت به خاطر كارهاى بد مردم ، ظاهر گشت تا خدا به اين وسيله بعضى از آثار كار بد را به ايشان بچشاند ( 41 ) .\r\nبگو در زمين سير كنيد و ببينيد عاقبت كسانى كه قبل از شما بودند چه شد و چگونه شد ، بيشتر آنان مشرك بودند ( 42 ) .\r\nپس رو به سوى دين مستقيم كن قبل از آنكه روزى برسد كه ديگر خدا اجازه برگشت ندهد در آن روز مردم از هم جدا شوند ( 43 ) .\r\nآنهايى كه كافر شدند كفرشان به ضرر خودشان است و آنها كه عمل صالح كردند براى خود ذخيره نمودند ( 44 ) .\r\nتا خدا كسانى را كه ايمان آورده و عمل صالح كردند از فضل خود پاداش دهد كه او كافران را دوست نمىدارد ( 45 ) .\r\nو يكى از آيات او اين است كه بادها را مىفرستد تا مژده باران دهند و تا شما را از رحمت خود بچشاند و تا كشتىها به امر او به حركت در آيند و تا شما به طلب فضل او برخيزيد و تا شايد شكر او بگزاريد ( 46 ) .\r\nو به تحقيق قبل از تو رسولانى به سوى قومشان فرستاديم معجزه هاى روشن براى آنها آوردند و ما از كسانى كه جرم كردند انتقام گرفتيم ، و از ازل يارى مؤمنين حقى بود بر ما ( 47 ) .\r\nبيان آيات\r\nاين آيات فصل دوم از فصول چهارگانه اى است كه گفتيم سوره مشتمل بر آن است ، در اين آيات با افعال خاص به خدا ، و به عبارتى با اسماى افعال خدا استدلال كرده بر بطلان شركاء ، و نفى ربوبيت و الوهيت آنها ، و نيز استدلال كرده است بر مساله معاد .\r\n* ( « اللَّه الَّذِي خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ هَلْ مِنْ شُرَكائِكُمْ مَنْ يَفْعَلُ مِنْ ذلِكُمْ مِنْ شَيْءٍ . . . » ) *\r\nاسم جلاله « اللَّه » در آيه شريفه مبتداء ، و جمله * ( « الَّذِي خَلَقَكُمْ » ) * خبر آن است ، و همچنين جمله * ( « مَنْ يَفْعَلُ » ) * مبتداء است ، و خبرش جمله * ( « مِنْ شُرَكائِكُمْ » ) * مىباشد كه از مبتداء جلو افتاده است ، و استفهام در آيه انكارى است اين نظريه ما بود ، البته ديگران در تركيب آيه احتمالات ديگرى دارند .\r\n\r\n\r\nو معناى آيه اين است كه : خداى سبحان كسى است كه متصف به اوصافى چنين و\r\n","description":"","footnote":"","page_name":" 291 ","page_number":291},
  {"content":"\r\nچنان از اوصاف الوهيت و ربوبيت است ، پس آيا از بين آلهه اى ، كه شما مىگوييد اله‌اند ، كسى هست كه چنين اوصافى داشته باشد ؟ و چنين كارهايى كند ؟ يعنى خلق كند ، رزق دهد ، بميراند ، و زنده كند ؟ و چون هيچ يك آنها چنين نيستند ، پس خداى سبحان تنها « إله » شما ، و رب شما است - لا إله الا هو - معبودى جز او نيست .\r\nو شايد وجه اينكه در بين همه كارهاى خدا ، خلقت و رزق دادن و احياء و اماته را اختصاص به ذكر داد ، با اينكه مكرر نام آنها در ضمن احتجاجهاى سابق گذشت ، اشاره به اين باشد كه رزق منفك از خلقت نيست ، به اين معنا كه رزق دادن نيز خود خلقت است ، چيزى كه هست به قياس با خلقتى ديگر آن را رزق او مىناميم ، چون هستى او را دوام مىبخشد ، مثلا انسان مخلوقى است و نان و آب نيز مخلوقى ديگر . ولى چون حيات انسان بستگى به نان و آب دارد ، ما آب و نان را رزق انسان مىناميم ، پس رزق هم خلق است ، و كسى كه خلق را مىآفريند رازق نيز هست .\r\nپس مشركين نمىتوانند بگويند رازق و زنده كننده و ميراننده بعضى از خدايان ماست ، كه چه بسا بعضى از آنان ادعاء هم كرده باشند ، و گفته باشند كه به طور كلى مدبر عالم انسانى ، بعضى از آلهه است ، و مدبر تمامى شؤون عالم از خيرات و شرور بعضى ديگر از آلهه‌اند ، و ليكن هيچ يك از مشركين اختلاف ندارند در اينكه خلقت و ايجاد تنها از خداى تعالى است ، و كسى و چيزى شريك او در اين كار نيست ، وقتى اين معنا مسلم شد ، پس رزق و همچنين هر چيزى كه از خلقت جدا نيست ، مانند خود خلقت راجع به خدا است ، در نتيجه براى خدايان و ارباب آنان شانى از عالم نمىماند ، كه بگويند اين كار را الهه ما مىكنند ، چون هيچ شانى از شؤون عالم جداى از مساله خلقت نيست .\r\nآن گاه خداى سبحان خود را تنزيه نموده ، مىفرمايد : « سُبْحانَه وَتَعالى عَمَّا يُشْرِكُونَ - منزه و متعالى است از شركى كه به وى مىورزند » . * ( « ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ » ) * اين آيه به ظاهر لفظش عام است ، و مخصوص به يك زمان و يا به يك مكان و يا به يك واقعه نيست و در نتيجه مراد از « بر و بحر » همان معناى معروف است كه شامل همه روى زمين مىشود .\r\nو مراد از فساد در زمين ، مصايب و بلاهايى عمومى است كه يكى از منطقه ها را گرفته و مردم را نابود مىكند ، مانند زلزله ، نيامدن باران ، قحطى ، مرضهاى مسرى ، جنگها ،\r\n","description":"","footnote":"","page_name":" 292 ","page_number":292},
  {"content":"\r\nغارتها ، و سلب امنيت ، و كوتاه سخن هر بلايى كه نظام آراسته و صالح جارى در عالم را بر هم مىزند ، چه اينكه مستند به اختيار بعضى از مردم باشد ، و يا نباشد ، چون همه آنها فسادى است كه در دريا و خشكى عالم پديد مىآيد ، و خوشى و طيب عيش انسانها را از بين مىبرد .\r\n\r\n\r\n* ( « بِما كَسَبَتْ أَيْدِي النَّاسِ » ) * - يعنى اين فساد ظاهر در زمين ، بر اثر اعمال مردم است ، يعنى به خاطر شركى است كه مىورزند ، و گناهانى است كه مىكنند ، و ما در تفسير آيه « وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ » « 1 » ، و نيز در مباحث نبوت در جلد دوم اين كتاب ، اثبات كرديم كه بين اعمال مردم و حوادث عالم رابطه مستقيم هست ، كه هر يك متاثر از صلاح و فساد ديگرى است .\r\n* ( « لِيُذِيقَهُمْ بَعْضَ الَّذِي عَمِلُوا » ) * - لام در اين جمله ، لام غايت است ، و آيه چنين معنا مىدهد : آنچه در زمين ظاهر شد ، به خاطر اين بود كه خدا و بال پاره اى از آنچه مىكردند به ايشان بچشاند ، بلكه براى اين بود كه خود اعمالشان را به ايشان بچشاند ، كه به صورت و بال به سوىشان بر مىگشت .\r\nو اما اينكه چرا فرمود : بعض اعمالشان را ، براى اينكه خدا از بيشتر اعمال آنان صرف نظر كرد ، هم چنان كه فرمود : « وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَيَعْفُوا عَنْ كَثِيرٍ » « 2 » .\r\nاين آيه شريفه ناظر است به و بال دنيوى گناهان ، و چشاندن و بال بعضى از آنها ، نه همه آنها ، و اما عذاب و و بال اخروى گناهان ، آيه از آن ساكت است . پس اينكه بعضىها « 3 » گفته‌اند : « مراد اين است كه و بال دنيوى را مىچشانيم ، و اخروى آن را تا رسيدن قيامت تاخير مىاندازيم » تفسيرى است بدون دليل .\r\nو بعيد نيست كه تقدير كلام را « ليذيقهم بعض جزاء ما عملوا - تا بچشاند به ايشان بعضى از كيفر آنچه كرده‌اند » گرفته‌اند و حال آنكه تقدير آن به عكس اين است ، يعنى تقديرش « ليذيقهم جزاء بعض ما عملوا - تا بچشاند به ايشان جزاء بعضى از كارهاى ايشان را » است براى اينكه : آنچه كه ما را ناگزير مىكند از اينكه چيزى تقدير بگيريم ، - البته اگر ناگزير باشيم - اين است كه آنچه به صورت فساد به آنان بر مىگردد ، جزاى اعمالشان است نه خود\r\n\r\n","description":"","footnote":"\r\n( 1 ) و اگر اهل شهرها ايمان آورند و بپرهيزند هر آينه باز مىكنيم براى آنان بركتهايى از آسمان و زمين . سوره اعراف ، آيه 96 .\r\n( 2 ) آنچه از مصائب به شما مىرسد به خاطر كارهايى است كه خودتان كرديد ، و خدا از بسيارى از كارهايتان عفو مىكند . سوره شورى ، آيه 30 .\r\n( 3 ) تفسير شريف لاهيجى ، ج 3 ، ص 562 .\r\n","page_name":" 293 ","page_number":293},
  {"content":"\r\nاعمال ، پس آنچه مىچشند جزاى پاره اى از اعمال است ، نه پاره اى از جزاء اعمال .\r\nو اينكه فرمود : * ( « لَعَلَّهُمْ يَرْجِعُونَ » ) * معنايش اين است كه : خداوند مىچشاند به آنان آنچه را مىچشاند ، براى اينكه شايد از شركشان و گناهانشان دست برداشته ، به سوى توحيد و اطاعت برگردند .\r\nو اما در پاسخ اين سؤال كه وجه اتصال آيه مورد بحث به ما قبلش چيست ؟ مىگوييم :\r\nوجهش اين است كه : در آيه قبل استدلال مىكرد بر توحيد ، و نزاهت خدا از شركى كه برايش قائل شده‌اند ، اينك در اين آيه به آثار شرك اشاره مىكند ، و آن عبارت است از : گناه و فساد در زمين ، و چشيدن و بال گناهان ، چيزى كه هست در اين آيه نامى از شرك نبرده ، و مطلب را به گناهان ناشى از شرك اختصاص نداده ، بلكه به طور كلى راجع به گناه صحبت كرده است .\r\nمفسرين در تفسير اين آيه سخنان مختلف و عجيب و غريبى زده‌اند ، مثلا بعضى « 1 » گفته‌اند : « مراد از » ارض « سرزمين مكه است » بعضى « 2 » گفته‌اند : « مراد از » بر - خشكى « بيابانهايى خشك است كه نهرى از آن نمىگذرد ، و مراد از » بحر « هر شهر و قريه اى است كه بر لب نهرى بزرگ قرار داشته باشد » . بعضى « 3 » ديگر گفته‌اند : « مراد از » بر « صحراها و محل قبايل است ، و مراد از » بحر « سواحل ، و شهرهاى ساحل دريا و نهرها است » . بعضى « 4 » ديگر گفته‌اند : « مقصود از » بر « بيابانهاى لم يزرع و خشك است ، و مراد از » بحر « صحراهاى سبز و خرم است » . بعضى « 5 » گفته‌اند : « در اينجا مضافى در تقدير است ، و تقدير » ظهر الفساد فى البر و مدن البحر « است ، يعنى فساد در زمين و شهرهاى دريا ظاهر شد » .\r\nشايد داعى آقايان بر اين حرفها اين بوده كه فكر كرده‌اند آيه شريفه - بر حسب روايتى كه رسيده - ناظر به قحطسالى مكه به دنبال نفرين رسول خدا به قريش است ، چون قريش در كفر خود لجاجت كرده ، و بر عناد خود ادامه دادند ، و رسول خدا ( ص ) نفرينشان كرد ، در نتيجه شهر مكه دچار قحطى شد ، لذا خواسته‌اند با اين اقاويل آيه را به آن روايت تطبيق دهند ، در نتيجه اين طور به زحمت افتاده‌اند .\r\nو نيز بعضى « 6 » گفته‌اند : « مراد از فساد در خشكى كشتن يكى از پسران آدم برادر\r\n\r\n","description":"","footnote":"\r\n( 1 ) مجمع البيان ، ج 8 ، ص 307 .\r\n( 2 و 3 و 4 ) منهج الصادقين ، ج 7 ، ص 211 .\r\n( 5 ) مجمع البيان ، ج 8 ، ص 207 .\r\n( 6 ) روح المعانى ، ج 21 ، ص 47 .\r\n","page_name":" 294 ","page_number":294},
  {"content":"\r\nخودش را مىباشد ، و مراد از فساد در دريا غضب كردن آن پادشاه است كه كشتىهاى مردم را مىگرفت » . ولى خود خواننده به سستى اين سخن واقف است ، زيرا در آيه شريفه دليلى بر آن نيست علاوه بر اينكه آيه عام است .\r\n* ( « قُلْ سِيرُوا فِي الأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ كانَ أَكْثَرُهُمْ مُشْرِكِينَ » ) * در اين آيه شريفه رسول خدا ( ص ) را مامور مىكند به اينكه به مردم دستور دهد در زمين سير كنند ، و سرانجام و آثار باقيمانده اقوام گذشته را ببينند ، كه چگونه خانه هايشان خراب گشته ، و آثارشان محو شد ، و تا آخرين نفر منقرض شدند ، و نسلشان قطع گشت ، و دچار انواع گرفتاريها و بلاها شدند ، به خاطر اينكه بيشترشان مشرك بودند ، پس خدا جزاى بعض كرده هايشان را به ايشان چشانيد ، تا شايد عبرت گيرندگان عبرت گيرند ، و در نتيجه به سوى توحيد برگردند . پس آيه شريفه در مقام استشهاد براى مضمون آيه قبل است .\r\n* ( « فَأَقِمْ وَجْهَكَ لِلدِّينِ الْقَيِّمِ مِنْ قَبْلِ أَنْ يَأْتِيَ يَوْمٌ لا مَرَدَّ لَه مِنَ اللَّه يَوْمَئِذٍ يَصَّدَّعُونَ » ) * اين آيه تفريع بر ما قبل است ، و معنايش اين است كه : وقتى شرك و كفر به حق چنين سرانجامى داشت ، و وبالش گردنگير مرتكبش مىشود ، پس رو به سوى دين مستقيم كن .\r\n* ( « مِنْ قَبْلِ أَنْ يَأْتِيَ يَوْمٌ لا مَرَدَّ لَه مِنَ اللَّه » ) * ظرف « من قبل » متعلق است به جمله « فاقم » . و كلمه « مرد » مصدر ميمى از رد و به معناى « راد ، برگرداننده » است ، و مراد از روزى كه برگرداننده اى براى آن نيست ، و كسى نيست كه آن را از خدا برگرداند ، روز قيامت است .\r\n\r\n\r\n* ( « يَوْمَئِذٍ يَصَّدَّعُونَ » ) * - اصل اين كلمه « يتصدعون » بوده ، و تصدع در اصل به معناى تفرق اجزاء ظروف بوده ، و - به طورى كه گفته‌اند « 1 » - بعدها در مطلق تفرق استعمال شده ، و - باز به طورى كه گفته‌اند « 2 » - مراد از آن در آيه اين است كه : روز قيامت مردم به دو طرف بهشت و جهنم متفرق مىشوند .\r\nبعضى « 3 » ديگر گفته‌اند : مراد تفرقه اشخاص مردم است ، هم چنان كه آيه « يَوْمَ يَكُونُ النَّاسُ كَالْفَراشِ الْمَبْثُوثِ » « 4 » بدان اشاره مىكند ، و براى هر يك از اين دو معنى وجهى است ، ولى ظاهر آن است كه - همانطور كه بعدا نيز خواهد آمد - بگوييم مراد همان وجه اول است .\r\n\r\n","description":"","footnote":"\r\n( 1 و 2 و 3 ) روح المعانى ، ج 21 ، ص 49 و مجمع البيان ، ج 8 ، ص 307 .\r\n( 4 ) روزى كه مردم چون پروانه اى كه پراكنده اش كنند مىباشند . سوره قارعه ، آيه 4 .\r\n","page_name":" 295 ","page_number":295},
  {"content":"\r\n* ( « مَنْ كَفَرَ فَعَلَيْه كُفْرُه وَمَنْ عَمِلَ صالِحاً فَلأَنْفُسِهِمْ يَمْهَدُونَ » ) * ظاهرا اين آيه مىخواهد « يَتَفَرَّقُونَ » را كه در آيه قبل بود تفسير كند ، و در جمله * ( « فَعَلَيْه كُفْرُه » ) * ممكن هست مضاف حذف شده باشد ، و تقدير آن « فعليه و بال كفره » باشد ، يعنى هر كس كفر بورزد و بال كفرش بر خودش مىباشد و ممكن هم هست مضافى در تقدير نباشد و معنايش « هر كه كفر بورزد كفرش عليه خودش است » باشد ، چون همان عمل و يا اعتقادى كه در اين نشاه كفر نام دارد ، در نشاه ديگر به آتش جاودانه منقلب مىشود . اين آيه بيان يكى از دو فريق است ، و فريق ديگر را آيه بعدى بيان مىكند .\r\n* ( « وَمَنْ عَمِلَ صالِحاً فَلأَنْفُسِهِمْ يَمْهَدُونَ » ) * - كلمه « يمهدون » از مهد است ، كه به معناى گستردن بستر و استفاده از آن است ، و فريق دوم كه ايمان آورده و عمل صالح كردند ، بسترى براى خود گسترده‌اند ، و اگر فرموده : « فلانفسهم » با اينكه هر يك از ايشان يك نفرند ، و بايد فرموده باشد هر كس عمل صالح كند براى خود . . . ، نه براى خودشان ، اين بدان جهت است كه نظر به معناى « من » دارد ، كه جمع است ، نه به لفظ آن كه مفرد است ، هم چنان كه در جمله شرطيه سابق كه مىفرمود : * ( « مَنْ كَفَرَ فَعَلَيْه كُفْرُه » ) * نظر به لفظ « من » داشت ، و ضمير را مفرد آورد .\r\nنكته ديگر اينكه در جمله مورد بحث در شرط كردن اكتفاء كرد به عمل صالح ، و نامى از ايمان نياورد ، و اين بدان جهت است كه عمل بدون ايمان صالح نمىشود ، علاوه بر اين چون در آيه قبلى شرط ايمان را آورده بود ، ديگر حاجت به تكرار نداشت .\r\nو معناى آيه اين است كه : كسانى كه - بعد از ايمان - اعمالى صالح را كردند براى خود تهيه ديده‌اند ، سرمايه اى را كه با آن زندگى كنند ، و به زودى بر آنچه براى خود گسترده‌اند قرار مىگيرند .\r\n* ( « لِيَجْزِيَ الَّذِينَ آمَنُوا وَعَمِلُوا الصَّالِحاتِ مِنْ فَضْلِه إِنَّه لا يُحِبُّ الْكافِرِينَ » ) * راغب گفته : كلمه « جزاء » به معناى بى نيازى و كفايت است ، چنان كه خداى تعالى فرموده : « لا تَجْزِي نَفْسٌ عَنْ نَفْسٍ شَيْئاً » « 1 » و نيز فرموده : « لا يَجْزِي والِدٌ عَنْ وَلَدِه وَلا مَوْلُودٌ هُوَ جازٍ عَنْ والِدِه شَيْئاً » « 2 » ، و نيز به معناى آن مقابلى كه كفايت كند ، و در ازاء مقابل خود قرار گيرد ، آمده ، مىگويى : « جزيته كذا - من او را اين طور جزاء دادم ، و يا جزيته بكذا - من\r\n\r\n","description":"","footnote":"\r\n( 1 ) روز قيامت كسى كس ديگر را بى نياز نمىكند . سوره بقره ، آيه 48 - 117 .\r\n( 2 ) هيچ پدرى كفايت از فرزند خود نكند ، و هيچ فرزندى كفايت از والدش نكند . سوره لقمان ، آيه 33 .\r\n","page_name":" 296 ","page_number":296},
  {"content":"\r\nاو را به فلان چيز جزاء دادم ، حال اين چيز خير باشد ، جزايش هم خير مىشود ، شر باشد جزايش شر مىشود » « 1 » .\r\n\r\n\r\nدر آيه مورد بحث لام در « ليجزى » لام غايت است ، و منافات نيست ما بين اينكه آنچه را در قيامت به صالحان مىدهد جزاء خوانده ، كه معناى مقابله را مىدهد ، و اينكه در عين حال آن را فضل خود خوانده ، كه در معنايش مقابله اى نيست ، براى اينكه درست است كه ثواب آخرت را جزاء ، و مقابل اعمال صالح آنان خوانده ، ولى اين را هم نبايد فراموش كرد كه صاحبان اعمال صالح خودشان و اعمالشان ملك طلق خداى سبحانند ، پس چيزى از خود ندارند ، تا به خدا بدهند ، و مستحق جزاء شوند ، عبوديت كجا ، و مالكيت استحقاق كجا ؟ پس هر جزايى هم كه به ايشان داده شود فضلى است كه بدون استحقاق به ايشان داده شده است .\r\nچيزى كه هست خداى تعالى باز از شدت فضل و رحمتى كه به بندگان خود دارد ، آنان را مالك اعمالشان اعتبار كرده ، و در عين اينكه خودش مالك ايشان ، و مالك اعمال ايشان است ، در برابر اعمالشان حقى برايشان قائل شده و آنان را مستحق آن حق خوانده ، و بهشت و مقام قربى كه به ايشان مىدهد پاداشى در مقابل اعمالشان دانسته ، و اين حق اعتبارى ، خود فضل ديگرى است از خداى سبحان .\r\nمنشا اين فضل محبتى است كه خدا به بندگان خود دارد ، چون آنان پروردگار خود را دوست مىدارند ، و رو به سوى او مىكنند ، و دين او را به پا مىدارند ، و فرستادگان او را به آنچه دعوت مىكنند پيروى مىكنند ، لذا خدا هم ايشان را دوست مىدارد ، هم چنان كه خودش فرموده : « قُلْ إِنْ كُنْتُمْ تُحِبُّونَ اللَّه فَاتَّبِعُونِي يُحْبِبْكُمُ اللَّه » « 2 » .\r\nبدين جهت است كه آيه مورد بحث آنچه را كه خدا از ثواب به بندگان مىدهد اجر و پاداش آنان ناميده ، با اينكه در معناى اين كلمه چه در عربى ( اجر ) و چه فارسى ( پاداش ) معناى مقابله و مبادله هست ، و در عين حال آن را فضل هم خوانده ، براى اينكه گفتيم خود آن مقابله و مبادله نيز از فضل خدا است ، و منشاش محبتى است كه به بندگان خويش دارد ، لذا در آخر آيه به همين نكته اشاره نموده و مىفرمايد : « * ( إِنَّه لا يُحِبُّ الْكافِرِينَ ) * - چون او كفار را دوست نمىدارد » .\r\n\r\n","description":"","footnote":"\r\n( 1 ) مفردات راغب ، ماده « جزاء » .\r\n( 2 ) بگو اگر خدا را دوست مىداريد ، مرا پيروى كنيد ، تا خدا هم شما را دوست بدارد . سوره آل عمران ، آيه 31 .\r\n","page_name":" 297 ","page_number":297},
  {"content":"\r\nپس از اينجا معلوم شد كه جمله * ( « إِنَّه لا يُحِبُّ الْكافِرِينَ » ) * هم طرف اثبات را تعليل مىكند ، و هم طرف نفى را ، و مىفرمايد : خدا مؤمنين اهل عمل را به اين فضل اختصاص داده ، و كفار را از آن محروم كرده ، براى اينكه مؤمنين را دوست مىدارد ، و كفار را دوست نمىدارد .\r\n\r\n\r\n* ( « وَمِنْ آياتِه أَنْ يُرْسِلَ الرِّياحَ مُبَشِّراتٍ وَلِيُذِيقَكُمْ مِنْ رَحْمَتِه وَلِتَجْرِيَ الْفُلْكُ بِأَمْرِه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ » ) * منظور از اينكه بادها را مبشر خوانده ، اين است كه : بادها مژده باران مىدهند ، چون قبل از آمدن باران باد مىوزد .\r\n* ( « وَلِيُذِيقَكُمْ مِنْ رَحْمَتِه » ) * - اين جمله عطف است بر محل « مبشرات » نه بر ظاهرش ، چون در آن معناى تعليل است ، و تقدير كلام اين است كه : « يرسل الرياح لتبشركم و ليذيقكم من رحمته » بادها را مىفرستد براى اينكه شما را مژده دهد ، و براى اينكه از رحمت خود به شما بچشاند ، و مراد از « اذاقه رحمت » رساندن انواع نعمتها است كه بر وزيدن باد مترتب مىشود ، چون وقتى باد مىوزد عمل تلقيح در گلها و ميوه ها انجام مىشود ، و عفونتها از بين مىرود ، و جو زمين تصفيه مىشود ، و نعمتهايى ديگر از اين قبيل كه اطلاق جمله ، همه را شامل مىشود .\r\n* ( « وَلِتَجْرِيَ الْفُلْكُ بِأَمْرِه » ) * - يعنى بادها را مىفرستد تا چنين و چنان شود ، و نيز كشتيها به امر او به حركت در آيند * ( « وَلِتَبْتَغُوا مِنْ فَضْلِه » ) * ، يعنى و تا رزق او را كه از فضل اوست بطلبيد .\r\n* ( « وَلَعَلَّكُمْ تَشْكُرُونَ » ) * - و تا شايد شكر بگزاريد ، اين جمله هدف و نتيجه معنوى فرستادن باد است ، هم چنان كه بشارت باد ، و چشاندن رحمت ، و جريان كشتىها ، و به دست آوردن فضل خدا ، نتايج صورى و مادى آن بود .\r\nكلمه « شكر » به معناى آن است كه نعمت ولى نعمت را طورى به كار بزنى كه از انعام منعم آن خبر دهد ، و يا ثناى او بگويى كه چه نعمتها به تو ارزانى داشته است ، و هر كدام باشد منطبق با عبادت او مىشود ، و به همين جهت تعبير كرد به « لعل » ، كه اميد را مىرساند ، چون نتايج معنوى تخلف پذير است ، يعنى ممكن است مردم شكر او را بجا نياورند ، و لذا فرمود تا شايد شكر بگزاريد ، به خلاف نتايج مادى مذكور كه تخلف پذير نيست ، باد وقتى وزيد نتايج مذكور را در پى دارد .\r\n","description":"","footnote":"","page_name":" 298 ","page_number":298},
  {"content":"\r\n« لَقَدْ أَرْسَلْنا مِنْ قَبْلِكَ رُسُلًا إِلى قَوْمِهِمْ فَجاؤُهُمْ بِالْبَيِّناتِ فَانْتَقَمْنا مِنَ الَّذِينَ أَجْرَمُوا وَكانَ حَقًّا عَلَيْنا نَصْرُ الْمُؤْمِنِينَ » راغب مىگويد : اصل « جرم » به فتح جيم و سكون راء ، به معناى كندن ميوه از درخت است ، - تا آنجا كه مىگويد - و « أجرم » به معناى اين است كه : فلانى صاحب جرم شد ، مانند « أثمر و أتمر و البن » كه به معناى اين است كه : صاحب ميوه و خرما و شير شد . اين معناى لغوى ثلاثى و باب افعال كلمه است ، و ليكن به عنوان استعاره در ارتكاب هر عمل زشتى استعمال مىشود ، و در سراسر كلام عرب ديده نشده كه اين كلمه در حق اشخاص دانا و پسنديده استعمال شود « 1 » .\r\nو اين آيه شريفه نظير جمله معترضه است ، و گويا بدين منظور آمده كه بيان كند براى مؤمنين حقى بر پروردگارشان هست ، و آن اين است كه : در دنيا و آخرت ياريشان كند ، كه يكى از مصاديق يارى او از ايشان اين است كه از مجرمين انتقام بگيرد .\r\nاين حقى است كه از ناحيه خود خداى تعالى براى مؤمنين جعل شده ، پس ديگر جا ندارد كسى بر آن اشكال كند كه : خدا هيچ وقت مقهور و محكوم غير خود نمىشود .\r\n« فانْتَقَمْنا مِنَ الَّذِينَ أَجْرَمُوا » - « فاء » بر سر اين جمله فاى فصيحه است ، و معنايش اين است كه : پس بعضى از ايشان ايمان آورده ، و بعضى ديگر جرم كردند ، در نتيجه ما از مجرمين انتقام گرفتيم ، و اين همواره حقى است به عهده ما كه مؤمنين را يارى كنيم ، يعنى از عذاب نجات داده و مخالفينشان را هلاك كنيم ، و در اين آيه تا حدى اشعار به اين معنا است كه انتقام از مجرمين به خاطر مؤمنين است ، چون يكى از مصاديق نصرت آنان است .\r\n\r\nبحث روايتى\r\n\r\nدر تفسير قمى در ذيل آيه * ( « ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ » ) * ، نقل كرده كه فرمودند : فساد خشكى به نيامدن باران است ، كه باعث تباهى حيوانات مىشود ، و همچنين فساد در دريا كه آن هم با نيامدن باران و هلاك جنبندگان درياست ، و نيز امام صادق ( ع ) فرمود : زندگى جنبندگان دريا به باران بستگى دارد ، پس اگر باران نيايد ، هم خشكى فاسد مىشود ، هم دريا ، و اين وقتى است كه گناهان بسيار شود « 2 » .\r\n\r\n","description":"","footnote":"\r\n( 1 ) مفردات راغب ، ماده « جرم » .\r\n( 2 ) تفسير قمى ، ج 2 ، ص 160 .\r\n","page_name":" 299 ","page_number":299},
  {"content":"\r\nمؤلف : اين دو روايت از باب تطبيق كلى بر مصداق است ، نه اينكه آيه در خصوص نيامدن باران نازل شده باشد .\r\nو در روضه كافى به سند خود از ابى الربيع شامى ، روايت كرده كه گفت : از امام صادق ( ع ) پرسيدم معناى آيه * ( « قُلْ سِيرُوا فِي الأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ » ) * ، چيست ؟ فرمود : منظور از آن اين است كه : در قرآن نظر بيفكنيد ، تا ببينيد عاقبت مردم قبل از شما چه بود « 1 » .\r\nو در مجمع البيان ذيل جمله * ( « وَمَنْ عَمِلَ صالِحاً فَلأَنْفُسِهِمْ يَمْهَدُونَ » ) * مىگويد :\r\nمنصور بن حازم ، از امام صادق ( ع ) روايت كرده كه فرمود : عمل صالح قبل از صاحبش به سرعت به سوى بهشت مىرود ، تا آنجا را براى ورود وى آماده كند ، همانطور كه خادم شما براى شما آب و جارو مىكند « 2 » .\r\nو نيز در همان كتاب است كه روايت آمده از ام درداء ، كه گفت : من از رسول خدا ( ص ) شنيدم مىفرمود : هيچ مردى از ناموس برادرش دفاع نمىكند مگر آنكه حقى بر خدا ثابت مىشود ، كه در قيامت آتش جهنم را از او رد كند ، آن گاه اين آيه را تلاوت فرمود : « وكانَ حَقًّا عَلَيْنا نَصْرُ الْمُؤْمِنِينَ » « 3 » .\r\nمؤلف : اين روايت را الدر المنثور هم از ابن ابى حاتم ، و نيز طبرانى ، و ابن مردويه ، از ابى الدرداء ، نقل كرده‌اند « 4 » .\r\n\r\n","description":"","footnote":"\r\n( 1 ) روضه كافى ، ج 8 ، ص 208 .\r\n( 2 ) مجمع البيان ، ج 8 ، ص 307 .\r\n( 3 ) مجمع البيان ، ج 8 ، ص 309 .\r\n( 4 ) الدر المنثور ، ج 5 ، ص 157 .\r\n","page_name":" 300 ","page_number":300},
  {"content":"\r\n\r\n\r\nاللَّه الَّذِي يُرْسِلُ الرِّياحَ فَتُثِيرُ سَحاباً فَيَبْسُطُه فِي السَّماءِ كَيْفَ يَشاءُ وَيَجْعَلُه كِسَفاً فَتَرَى الْوَدْقَ يَخْرُجُ مِنْ خِلالِه فَإِذا أَصابَ بِه مَنْ يَشاءُ مِنْ عِبادِه إِذا هُمْ يَسْتَبْشِرُونَ ( 48 ) وَإِنْ كانُوا مِنْ قَبْلِ أَنْ يُنَزَّلَ عَلَيْهِمْ مِنْ قَبْلِه لَمُبْلِسِينَ ( 49 ) فَانْظُرْ إِلى آثارِ رَحْمَتِ اللَّه كَيْفَ يُحْيِ الأَرْضَ بَعْدَ مَوْتِها إِنَّ ذلِكَ لَمُحْيِ الْمَوْتى وَهُوَ عَلى كُلِّ شَيْءٍ قَدِيرٌ ( 50 ) وَلَئِنْ أَرْسَلْنا رِيحاً فَرَأَوْه مُصْفَرًّا لَظَلُّوا مِنْ بَعْدِه يَكْفُرُونَ ( 51 ) فَإِنَّكَ لا تُسْمِعُ الْمَوْتى وَلا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ ( 52 )\r\nوَ ما أَنْتَ بِهادِ الْعُمْيِ عَنْ ضَلالَتِهِمْ إِنْ تُسْمِعُ إِلَّا مَنْ يُؤْمِنُ بِآياتِنا فَهُمْ مُسْلِمُونَ ( 53 )\r\nترجمه آيات\r\nخدا آن كسى است كه بادها را مىفرستد تا ابرها را برانگيزد ، و هرطور بخواهد آن را در آسمان بگستراند ، و آن را قطعه هايى روى هم و متراكم كرده ، قطره هاى باران را مىبينى كه از لابلاى آن ابر بيرون مىشود ، و چون آن را به هر كس از بندگان خود برساند شادمانى كنند ( 48 ) .\r\nو اگر چه پيش از آنكه باران به ايشان نازل شود نوميد بودند ( 49 ) .\r\nپس نشانه هاى رحمت خدا را ببين ، كه چگونه زمين را از پس موات شدنش زنده مىكند ، اين همان خدا است كه زنده كننده مردگان است ، و همو به همه چيز توانا است ( 50 ) .\r\nسوگند مىخورم ، كه اگر باد سردى بفرستيم كه زراعتهايشان را زرد كند همين كه آن را زرد ببينند ،\r\n","description":"","footnote":"","page_name":" 301 ","page_number":301},
  {"content":"\r\nيك باره به نعمتهاى خدا كفر مىورزند ( 51 ) .\r\nپس تو غم اينان مخور ، كه هر دم بر يك مزاجند چون اينها مردگانند ، كه وقتى رو مىگردانند ، تو نمىتوانى بشنوانى ( 52 ) .\r\nو نيز تو نمىتوانى كوران گمراه را از گمراهى به هدايت بكشانى ، و به جز كسانى را كه به آيات ما ايمان دارند ، و تسليم ما هستند نمىشنوانى ( 53 ) .\r\n\r\nبيان آيات\r\n\r\nاين آيات سومين فصل از سوره است ، كه گفتيم از راه افعال خداى تعالى ، بر اصول عقايد استدلال مىكند ، و يا به عبارتى ديگر اسامى افعال خدا را مىشمارد ، و غرض عمده از آن ، احتجاج بر مساله معاد است .\r\nو از آن جا كه عمده انكار و لجاجت مشركين متوجه به معاد است ، و انكار آن مايه لغويت احكام و شرايع است ، و در نتيجه مساله توحيد هم لغو مىشود ، لذا دنبال احتجاج بر مساله معاد ، رسول گرامىاش را از تاثير دعوتش در آنان مايوس نموده ، و دستور مىدهد تنها به دعوت كسانى بپردازد كه در نفسشان استعداد ايمان و صلاحيت اسلام و تسليم شدن در برابر حق باشد .\r\n* ( « اللَّه الَّذِي يُرْسِلُ الرِّياحَ فَتُثِيرُ سَحاباً فَيَبْسُطُه فِي السَّماءِ كَيْفَ يَشاءُ ) * . . . * ( إِذا هُمْ يَسْتَبْشِرُونَ » ) * كلمه « اثاره » به معناى تحريك و هم به معناى پاشاندن است . و كلمه « سحاب » به معناى ابر است . و « سماء » جهت بالا را گويند . پس هر چه بالاى سر آدمى قرار دارد ، و سايه بر سرش بيفكند « سماء » است . كلمه « كسف » - به كسره كاف و فتحه سين - جمع « كسفة » به معناى قطعه است . و كلمه « ودق » به معناى مقدارى از باران است . و كلمه « خلال » جمع « خلة » ، به معناى شكاف است .\r\nو معناى آيه اين است كه : خدا آن كسى است كه بادها را مىفرستد ، و بادها ابرها را به حركت در آورده ، و منتشر مىكند ، و ابرها در جهت جو بالاى سر شما گسترده گشته ، هر جور كه خداى سبحان بخواهد بسط مىيابد ، و خدا آنها را قطعه قطعه روى هم سوار ، و درهم فشرده مىكند ، سپس مىبينى كه مقدارى باران از شكاف ابرها بيرون مىآيد ، و چون به مردمى كه خدا مىخواهد ، برسد ، آن مردم خوشحال مىشوند ، و به يكديگر بشارت مىدهند ، چون ماده\r\n","description":"","footnote":"","page_name":" 302 ","page_number":302},
  {"content":"\r\nحياتشان و حيات حيوانات و گياهان به ايشان رسيده .\r\n* ( « وَإِنْ كانُوا مِنْ قَبْلِ أَنْ يُنَزَّلَ عَلَيْهِمْ مِنْ قَبْلِه لَمُبْلِسِينَ » ) * كلمه « مبلسين » از مصدر « ابلاس » است ، و ابلاس به معناى ياس و نوميدى است . و ضمير در « ينزل » به كلمه « ودق » بر مىگردد . همچنين ضمير در كلمه « من قبله » ، - به طورى كه گفته‌اند « 1 » - و بنا بر اين كلمه « من قبله » تاكيد جمله * ( « مِنْ قَبْلِ أَنْ يُنَزَّلَ عَلَيْهِمْ » ) * خواهد بود ، و فائده اين تاكيد - باز به طورى كه گفته‌اند « 2 » - فهماندن سرعت دگرگونى دلها از ياس به خوشحالى است ، چون جمله * ( « مِنْ قَبْلِ أَنْ يُنَزَّلَ عَلَيْهِمْ » ) * بيش از اين نمىرسانيد ، كه خشكى زدگان قبل از اينكه باران آيد نوميد بودند ، و احتمال دارد كه نوميدى آنان مدت زيادى قبل از آمدن باران بوده و كلمه « من قبله » احتمال فاصله زياد را دفع نموده ، مىرساند در همان يك لحظه قبل نوميد بودند .\r\nو در كشاف گفته كه جمله « من قبله » از باب تكرار ، و به منظور تاكيد است ، مانند تكرار در آيه « فَكانَ عاقِبَتَهُما أَنَّهُما فِي النَّارِ خالِدَيْنِ فِيها » و معناى تاكيد در دلالت ، و معناى تاكيد در قبليت ، اين است كه دلالت كند بر اينكه عهد مردم به باران طولانى شده بود ، چون مدتها بود باران نديده بودند ، در نتيجه نوميديشان از باران در دلهايشان محكم و جايگير شده بود ، و بدين جهت وقتى باران را ديدند خوشحالى آن مدت كوتاه به اندازه غم و اندوه آن مدت طولانى بود « 3 » .\r\nو چه بسا گفته « 4 » شده كه ضمير در جمله « من قبله » به ارسال رياح بر مىگردد ، و معناى آيه اين است كه : « هر چند قبل از فرستادن باران بر آنان و بلكه قبل از برخاستن باد مايوس و نوميد بودند » .\r\n* ( « فَانْظُرْ إِلى آثارِ رَحْمَتِ اللَّه ، كَيْفَ يُحْيِ الأَرْضَ بَعْدَ مَوْتِها إِنَّ ذلِكَ لَمُحْيِ الْمَوْتى وَهُوَ عَلى كُلِّ شَيْءٍ قَدِيرٌ » ) * كلمه « آثار » جمع اثر است ، و اثر به معناى باقى مانده اى از چيزى است كه بعد از رفتنش بماند ، و به هر بيننده بفهماند كه قبلا چنين چيزى در اينجا بوده ، مانند اثر پا ، و اثر ساختمان ، ليكن به عنوان استعاره در هر چيزى كه متفرع بر چيز ديگرى شود ، استعمال\r\n\r\n","description":"","footnote":"\r\n( 1 ) مجمع البيان ، ج 8 ، ص 309 .\r\n( 2 ) روح المعانى ، ج 21 ، ص 53 .\r\n( 3 ) تفسير الكشاف ، ج 3 ، ص 485 .\r\n( 4 ) مجمع البيان ، ج 8 ، ص 309 .\r\n","page_name":" 303 ","page_number":303},
  {"content":"\r\nمىشود .\r\nو مراد از رحمت خدا بارانى است كه از ابرها فرو مىريزد ، ابرهايى كه به وسيله بادها گسترش يافته ، و آثار آن عبارت است از هر چيزى كه بر آمدن باران مترتب شود ، چون گياه و درخت و ميوه ، كه در عين اينكه آثار بارانند آثار حيات يافتن زمين بعد از مردنش نيز هستند .\r\nو لذا در آيه شريفه فرمود : « نظر كن به آثار رحمت خدا ، كه چگونه زمين را بعد از مردنش زنده مىكند » كه در اين عبارت باران را رحمت خدا ، و كيفيت زنده كردن زمين بعد از مردنش را آثار آن خوانده ، پس زنده شدن زمين بعد از مردنش از آثار رحمت خدا است ، و نباتات و اشجار و ميوه ها از آثار زنده شدن زمين است ، با اينكه خود آنها نيز از آثار رحمت هستند ، و تدبير ، تدبيرى است الهى ، كه از خلقت باد و ابر و باران حاصل مىشود .\r\nو در جمله * ( « إِنَّ ذلِكَ لَمُحْيِ الْمَوْتى » ) * كلمه « ذلك » اشاره است به خداى تعالى ، كه داراى رحمتى است كه از آثار آن احياى زمين بعد از مردنش مىباشد ، و اگر براى اشاره به خداى تعالى كلمه : « ذلك » را كه مخصوص اشاره به دور است به كار برده ، به منظور تعظيم بوده ، و مراد از « موتى - مردگان » انسان و يا انسان و ساير جانداران است .\r\n\r\n\r\nو مراد از جمله مذكور فهماندن اين معنا است كه زنده كردن مردگان مثل زنده كردن زمين موات است ، چون در هر دو مرگ هست ، كه عبارت از اين است كه آثار حيات از چيزى سلب شود ، و نيز حيات عبارت از اين است كه چيزى بعد از ساقط شدن آثار حيات از او دوباره اثر حيات به خود بگيرد ، و زمين در فصل بهار داراى اثر حيات مىشود ، پس در فصل بهار خداوند زمين مرده را زنده كرده ، و حيات انسان و حيوان نيز مثل حيات زمين است ، و چيزى غير از آن نيست .\r\nخوب ، وقتى مىبينيم كه خداى تعالى مىتواند از بين چند چيز مثل هم ، يكى را بعد از مردن زنده كند ، ديگر چرا نگوييم كه مىتواند آن چند چيز ديگر را نيز بعد از مردن زنده كند ؟ با اينكه بنا به قاعده معروف : « حكم الامثال فيما يجوز و ما لا يجوز واحد - حكم چند چيز مثل هم در يكى كه محقق شده با آنكه محقق نشده يكى است » . وقتى مىبينيم زمين و نبات مرده را زنده كرده ، بى درنگ بايد قبول كنيم كه حيوان و انسان را هم مىتواند زنده كند .\r\nو جمله * ( « وَهُوَ عَلى كُلِّ شَيْءٍ قَدِيرٌ » ) * اثبات احياى مذكور است ، به بيانى ديگر مىفرمايد : چرا خدا نتواند مردگان را زنده كند ؟ با اينكه قدرت او عمومى ، و غير محدود ، و غير متناهى است ، و وقتى قدرت غير متناهى شد شامل احياى بعد از موت نيز مىشود ، و گر نه لازم است قدرت مقيد شود و حال آنكه ما آن را مطلق فرض كرديم .\r\n","description":"","footnote":"","page_name":" 304 ","page_number":304},
  {"content":"\r\n* ( « وَلَئِنْ أَرْسَلْنا رِيحاً فَرَأَوْه مُصْفَرًّا لَظَلُّوا مِنْ بَعْدِه يَكْفُرُونَ » ) * ضمير در « فرأوه » به نبات بر مىگردد ، البته لفظ نبات در سابق نيامده بود ، بلكه معناى آن از سياق استفاده مىشود ، پس ضمير به نبات مستفاد از معنا بر مىگردد ، و جمله « لظلوا » جواب سوگند ، و قائم مقام جزاى شرط « لئن » است ، و معنايش اين است كه سوگند مىخورم كه اگر باد سردى بفرستيم كه زراعتهايشان و درختهايشان را زرد كند ، و ببينند كه روييدنيهايشان زرد شده ، بلا درنگ به نعمتهاى خدا كفران مىورزند .\r\nپس در آيه شريفه مشركين را سرزنش مىكند به اينكه به سرعت دلهايشان زير و رو مىشود ، هنگام نعمت يك جور ، و هنگام نقمت جور ديگر ، به محضى كه آثار نعمت نزديك مىشود ، بى درنگ خوشحال مىشوند ، و چون بعضى از نعمتها را از ايشان بگيرد بدون هيچ درنگى نعمتهاى مسلم و روشن را منكر مىشوند .\r\nبعضى « 1 » گفته‌اند ضمير در « فرأوه » به كلمه سحاب بر مىگردد ، چون سحاب ( ابر ) وقتى زرد رنگ شد ديگر نمىبارد . بعضى « 2 » ديگر گفته‌اند : به كلمه « ريح » بر مىگردد ، چون كلمه مذكور هم مرجع ضمير مؤنث مىشود و هم مذكر ليكن هر دو قول بعيد است .\r\n* ( « فَإِنَّكَ لا تُسْمِعُ الْمَوْتى ) * . . . * ( فَهُمْ مُسْلِمُونَ » ) * اين جمله علت مطلبى را كه از سياق سابق فهميده مىشد بيان مىكند ، گويا فرموده :\r\nاين قدر مشغول اين گونه افراد سست عنصر مشو ، و غم بى ايمانيشان را مخور ، كه چرا يك دم خوشحال و يك دم مايوسند ، و به آيات ما ايمان نمىآورند ، و در آنها تعقل نمىكنند ، چون اينان مردگانى كر و كورند ، و تو نمىتوانى چيزى به ايشان بشنوانى ، و هدايتشان كنى ، تو ، تنها كسانى را مىشنوانى و هدايت مىكنى كه به آيات ما ايمان داشته باشند ، يعنى در اين جهتها تعقل كنند ، و تصديق نمايند ، پس تنها اين گونه افراد مسلمند . و چون تفسير اين دو آيه در سوره نمل گذشت ديگر تكرار نمىكنيم .\r\n\r\n","description":"","footnote":"\r\n( 1 ) مجمع البيان ، ج 8 ، ص 310 .\r\n( 2 ) روح المعانى ، ج 21 ، ص 54 .\r\n","page_name":" 305 ","page_number":305},
  {"content":"\r\n\r\n\r\nاللَّه الَّذِي خَلَقَكُمْ مِنْ ضَعْفٍ ثُمَّ جَعَلَ مِنْ بَعْدِ ضَعْفٍ قُوَّةً ثُمَّ جَعَلَ مِنْ بَعْدِ قُوَّةٍ ضَعْفاً وَشَيْبَةً يَخْلُقُ ما يَشاءُ وَهُوَ الْعَلِيمُ الْقَدِيرُ ( 54 ) وَيَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ كَذلِكَ كانُوا يُؤْفَكُونَ ( 55 ) وَقالَ الَّذِينَ أُوتُوا الْعِلْمَ وَالإِيمانَ لَقَدْ لَبِثْتُمْ فِي كِتابِ اللَّه إِلى يَوْمِ الْبَعْثِ فَهذا يَوْمُ الْبَعْثِ وَلكِنَّكُمْ كُنْتُمْ لا تَعْلَمُونَ ( 56 ) فَيَوْمَئِذٍ لا يَنْفَعُ الَّذِينَ ظَلَمُوا مَعْذِرَتُهُمْ وَلا هُمْ يُسْتَعْتَبُونَ ( 57 ) وَلَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ وَلَئِنْ جِئْتَهُمْ بِآيَةٍ لَيَقُولَنَّ الَّذِينَ كَفَرُوا إِنْ أَنْتُمْ إِلَّا مُبْطِلُونَ ( 58 )\r\nكَذلِكَ يَطْبَعُ اللَّه عَلى قُلُوبِ الَّذِينَ لا يَعْلَمُونَ ( 59 ) فَاصْبِرْ إِنَّ وَعْدَ اللَّه حَقٌّ وَلا يَسْتَخِفَّنَّكَ الَّذِينَ لا يُوقِنُونَ ( 60 )\r\nترجمه آيات\r\nخدا آن كسى است كه شما را از ناتوانى آفريد ، و از پس ناتوانى نيرو داد ، و از پس نيرو دوباره ناتوانى و پيرى آورد ، هر چه بخواهد خلق مىكند ، و او داناى توانا است ( 54 ) .\r\nروزى كه رستاخير به پا شود ، بزه كاران سوگند خورند كه جز ساعتى درنگ نكرده‌اند ، روش آنان در دنيا هم همين طور بود كه حق را باطل ، و آيات داراى دلالت را بى دلالت وانمود مىكردند ( 55 ) .\r\nو كسانى كه علم و ايمان داده شدند ، گويند همانطور كه خدا در كتابش خبر داده بود ، طول\r\n","description":"","footnote":"","page_name":" 306 ","page_number":306},
  {"content":"\r\nمدت بين دنيا و آخرت را خوابيده‌ايد ، و اين همان آخرت و روز رستاخير است ، اما شما در دنيا به آن علم و ايمان نداشتيد ( 56 ) .\r\nدر آن روز كسانى كه ستم كردند عذرخواهيشان سودشان ندهد ، و ايشان را به دفاع از خود دعوت نكنند ( 57 ) .\r\nبراى مردم در اين قرآن همه جور مثل زده‌ايم ، و چون آيه اى براى ايشان بياورى ، كسانى كه كافرند گويند شما ( از نظر ما ) جز مردمى بيهوده كار نيستيد ( 58 ) .\r\nخدا اين چنين بر دل كسانى كه نمىدانند مهر مىنهد ( 59 ) .\r\nپس تو صبر كن كه وعده خدا درست است ، و آن كسان كه يقين ندارند ، تو را به سبك سرى وا ندارند ( 60 ) .\r\nبيان آيات\r\nاين آيات فصل چهارم از آيات سوره است ، كه از نظر مضمون نظير آيات قبل است ، و سوره با آن خاتمه مىيابد .\r\n\r\n\r\n* ( « اللَّه الَّذِي خَلَقَكُمْ مِنْ ضَعْفٍ ثُمَّ جَعَلَ مِنْ بَعْدِ ضَعْفٍ قُوَّةً ثُمَّ جَعَلَ مِنْ بَعْدِ قُوَّةٍ ضَعْفاً وَشَيْبَةً . . . » ) *\r\n« ضعف » در مقابل قوت است ، و كلمه « من » در جمله « من ضعف » براى ابتداء است . و آيه چنين معنى مىدهد ، كه خدا خلقت شما را از ضعف ابتداء كرد ، يعنى شما در ابتداى خلقت ضعيف بوديد . و مصداق اين ضعف - به طورى كه از مقابله بر مىآيد - اول طفوليت است ، هر چند كه ممكن است بر نطفه هم صادق باشد .\r\nو مراد از قوت بعد از ضعف ، رسيدن طفل است به حد بلوغ ، و مراد از ضعف بعد از قوت ، دوران پيرى است ، و لذا كلمه « شيبة - پيرى » را بر آن ( ضعف ) عطف كرد ، تا تفسير آن باشد ، و اگر « ضعف » و « قوت » را نكره آورد ، براى اين است كه دلالت كند بر ابهام ، و معين نبودن مقدار ، چون افراد در آن اختلاف دارند .\r\n* ( « يَخْلُقُ ما يَشاءُ » ) * - يعنى هر چه مىخواهد خلق مىكند ، هم چنان كه ضعف را خواست و خلق كرد ، و سپس قوت را خواست و خلق كرد ، و در آخر ضعف را خواست و خلق كرد ، و در اين بيان صريحترين اشاره است به اينكه پشت سر هم قرار داشتن اين سه حالت ، از مقوله خلقت است ، و چون اين حالى به حالى كردن انسانها در عين اينكه تدبير است ، خلق نيز\r\n","description":"","footnote":"","page_name":" 307 ","page_number":307},
  {"content":"\r\nهست ، پس اين نيز ، فعل خدا مىباشد كه خالق اشياء است ، پس ديگر كسى از مشركين نگويد كه اين حالى به حالى كردن انسانها از آنجايى كه از مقوله تدبير است ، به إله انسان مربوط مىشود ، نه خدا .\r\nآن گاه كلام را با ذكر دو صفت علم و قدرت خدا پايان داده ، فرمود : * ( « وَهُوَ الْعَلِيمُ الْقَدِيرُ » ) * .\r\n* ( « وَيَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ كَذلِكَ كانُوا يُؤْفَكُونَ » ) * اين آيات به منزله دنباله اى است براى آيات سابق ، كه قدرتنمايىها و براهين خدايى بر وحدانيت او ، و نيز بر معاد را ذكر مىكرد ، و نيز به منزله توطئه و زمينه چينى است براى آيه اى كه سوره با آن ختم مىشود ، چون بعد از آنكه مقدارى از آيات و حجتها را بيان نموده ، و اشاره فرمود به اينكه مشركين از كسانى نيستند كه انتظار ايمان از ايشان داشته ، و يا حتى اميد و طمع آن را داشته باشى ، خواست بيان كند كه ايمان نياوردنشان به خاطر جهلى است كه نسبت به حق دارند ، و سخن حق را باطل مىپندارند و آيات صريح الدلالة را بى دلالت مىپندارند ، و به همين جهت افتراء مىبندند ، و هيچ عذرى هم كه بدان متعذر شوند ندارند .\r\nو اين افتراها و حالى به حالى شدنها ، و ميلشان از حق به باطل ، هم چنان در ايشان ادامه دارد ، و از ايشان جدا شدنى نيست ، تا قيام قيامت ، براى اين كه در آن روز هم امر بر ايشان مشتبه مىشود ، خيال مىكنند كه بين مرگ و قيامت غير از يك ساعت از روز درنگ نكرده‌اند ، هم چنان كه هر حقى بر آنان مشتبه مىشد ، و آن را باطل مىپنداشتند .\r\nپس اين كه فرمود * ( « وَيَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ » ) * حكايت وضع ايشان است ، كه در مساله فاصله بين دنيا و آخرت دچار اشتباه شده ، به حدى كه پنداشتند كه اين فاصله ساعتى از يك روز بوده .\r\n* ( « كَذلِكَ كانُوا يُؤْفَكُونَ » ) * - يعنى اين چنين از حق به سوى باطل مىگرايند ، به سوى حق دعوت مىشوند ، و بر ايشان استدلالها مىشود ، مع ذلك آن را باطل و خرافى مىپندارند .\r\n* ( « وَقالَ الَّذِينَ أُوتُوا الْعِلْمَ وَالإِيمانَ لَقَدْ لَبِثْتُمْ فِي كِتابِ اللَّه إِلى يَوْمِ الْبَعْثِ فَهذا يَوْمُ الْبَعْثِ . . . » ) *\r\nاين آيه حكايت كلام مؤمنين در رد سخن مجرمين است كه مىگفتند : « * ( ما لَبِثُوا غَيْرَ ساعَةٍ ) * » چون مجرمين به خاطر روحيه مادى ، و فرورفتگى كه در نشاه دنيا داشتند ، روز قيامت و فاصله آن تا دنيا را محكوم به همان نظام دنيا مىدانستند ، و با آن مقياس مىسنجيدند ، لذا\r\n","description":"","footnote":"","page_name":" 308 ","page_number":308},
  {"content":"\r\nگفتند : « غير از ساعتى درنگ نكردند » و يك ساعت مقدار كمى از زمان است ، گويا خيال مىكردند كه هنوز هم در دنيا هستند ، چون فهم و شعورشان همين قدر بود .\r\nلذا اهل علم و ايمان سخن ايشان را رد كرده‌اند ، كه درنگ آنان يك ساعت نبوده ، بلكه به مقدار فاصله بين دنيا و آخرت بوده است ، همان فاصله اى كه آيه « وَمِنْ وَرائِهِمْ بَرْزَخٌ إِلى يَوْمِ يُبْعَثُونَ » « 1 » آن را بيان مىكند .\r\nاهل علم و ايمان نتيجه گرفتند كه اين همان روز قيامت است ، و ليكن مجرمين از آنجا كه هميشه در باره قيامت در شك بودند ، و جز به امور مادى دنيوى يقين پيدا نمىكردند ، لذا پنداشتند كه بيش از يك ساعت از ساعتهاى دنيا از مردنشان نگذشته است .\r\nاين است معناى كلام اهل علم و ايمان كه گفتند * ( « لَقَدْ لَبِثْتُمْ فِي كِتابِ اللَّه إِلى يَوْمِ الْبَعْثِ فَهذا يَوْمُ الْبَعْثِ وَلكِنَّكُمْ كُنْتُمْ لا تَعْلَمُونَ » ) * يعنى شما جاهل و شكاك بوديد ، يقين به چنين روز نداشتيد ، و به همين جهت امروز امر بر شما مشتبه شده است .\r\nاز اينجا معلوم مىشود كه مراد از علم و ايمان در جمله * ( « أُوتُوا الْعِلْمَ وَالإِيمانَ » ) * يقين و التزام به مقتضاى يقين است ، و اصولا « علم » در زبان قرآن عبارت است از يقين به خدا و آيات او ، و « ايمان » به معنى التزام به آنچه يقين اقتضاى آن را دارد كه خود موهبتى است الهى .\r\nو نيز از اينجا روشن مىشود كه مراد از * ( « كِتابِ اللَّه » ) * ، كتابهاى آسمانى ، و يا خصوص قرآن كريم است ، و اينكه بعضى « 2 » از مفسرين گفته‌اند در آيه تقديم و تاخيرى به كار رفته است ، و تقدير آيه : « و قال الذين اوتوا العلم و الايمان فى كتاب اللَّه لقد لبثتم الى يوم البعث » مىباشد صحيح و قابل اعتنا نيست .\r\n* ( « فَيَوْمَئِذٍ لا يَنْفَعُ الَّذِينَ ظَلَمُوا مَعْذِرَتُهُمْ وَلا هُمْ يُسْتَعْتَبُونَ » ) * « استعتاب » به معناى طلب عتبى است ، و « عتبى » به معناى از بين بردن عتاب است ، و معناى آيه اين است كه : آن روز معذرت خواهى از ظلم سودى به حالشان ندارد ، و از ايشان نمىخواهند تا عتاب را از خود زايل كنند .\r\n* ( « وَلَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ ) * . . . * ( إِلَّا مُبْطِلُونَ » ) * اين آيه اشاره است به اينكه اشخاص مورد بحث به روگردانى از حق مبتلا شدند ، به\r\n\r\n","description":"","footnote":"\r\n( 1 ) و در پشت سرشان فاصله اى است تا روزى كه مبعوث شوند . سوره مؤمنون ، آيه 100 .\r\n( 2 ) روح المعانى ، ج 21 ، ص 60 .\r\n","page_name":" 309 ","page_number":309},
  {"content":"\r\nحدى كه ديگر هر چه مثلها برايشان آورده شود ، و هر قدر آن مثلها ، حق را به دلها نزديك كند ، سودى به حالشان ندارد ، چون مهر بر لبهايشان زده شده ، و حالت روگردانى جزو طبيعتشان شده است .\r\nو لذا دنبال اين بيان فرموده * ( « وَلَئِنْ جِئْتَهُمْ بِآيَةٍ لَيَقُولَنَّ الَّذِينَ كَفَرُوا إِنْ أَنْتُمْ إِلَّا مُبْطِلُونَ » ) * يعنى هر آيتى برايشان بياورى آنها كه كافر شدند خواهند گفت چيزى جز باطل نياورده اى ، و اين را بدان جهت مىگويند كه روگردان از حق شدند ، و هر حقى را باطل مىبينند . در اين جمله مىتوانست به آوردن ضمير كفار اكتفاء نموده ، بفرمايد : « و لئن جئتهم بآية ليقولون ان انتم . . . » ، ولى به جاى ضمير ، كلمه موصول « الذين » و صله « كفروا » را آورده ، براى اين كه منشا و علت اين حرفشان را بيان كند و بفهماند كه اگر اين حرف را مىزنند به خاطر كفرشان است .\r\n* ( « كَذلِكَ يَطْبَعُ اللَّه عَلى قُلُوبِ الَّذِينَ لا يَعْلَمُونَ » ) * منظور از جمله « نمىدانند » اين است كه در باره خدا و آيات او كه يكى از آنها مساله بعث است جاهلند ، و تازه بر جهل و شك خود اصرار هم مىورزند .\r\n* ( « فَاصْبِرْ إِنَّ وَعْدَ اللَّه حَقٌّ وَلا يَسْتَخِفَّنَّكَ الَّذِينَ لا يُوقِنُونَ » ) * يعنى به هر عكس العملى كه با تو روبرو مىشوند بساز ، و در برابر اينكه مىگويند :\r\n* ( « إِنْ أَنْتُمْ إِلَّا مُبْطِلُونَ » ) * و ساير زورگوييهايشان صبر كن ، كه وعده خدا حق است و اگر او وعده داده كه ياريت كند ، قطعا خواهد كرد ، هم چنان كه در آيات قبل نيز فرموده : « وكانَ حَقًّا عَلَيْنا نَصْرُ الْمُؤْمِنِينَ » ، پس كسانى كه يقين به وعده خداى سبحان ندارند ، تو را سست نسازند .\r\nو اينكه بعضى « 1 » گفته‌اند مراد از * ( « لا يُوقِنُونَ » ) * ، اين است كه به آنچه از آيات بينات كه برايشان مىخوانى يقين ندارند ، و آن را تكذيب نموده تو را با اباطيل خود اذيت مىكنند ، صحيح نيست ، چون همانطور كه گفتيم وعده آخر آيه و اول آن يكى است ، و آن وعده به نصرت است .\r\n\r\n","description":"","footnote":"\r\n( 1 ) روح المعانى ، ج 21 ، ص 62 .\r\n","page_name":" 310 ","page_number":310},
  {"content":"\r\n( 31 ) سوره لقمان مكى است و داراى سى و چهار آيه مىباشد ( 34 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nالم ( 1 ) تِلْكَ آياتُ الْكِتابِ الْحَكِيمِ ( 2 ) هُدىً وَرَحْمَةً لِلْمُحْسِنِينَ ( 3 ) الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ بِالآخِرَةِ هُمْ يُوقِنُونَ ( 4 )\r\nأُولئِكَ عَلى هُدىً مِنْ رَبِّهِمْ وَأُولئِكَ هُمُ الْمُفْلِحُونَ ( 5 ) وَمِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّه بِغَيْرِ عِلْمٍ وَيَتَّخِذَها هُزُواً أُولئِكَ لَهُمْ عَذابٌ مُهِينٌ ( 6 ) وَإِذا تُتْلى عَلَيْه آياتُنا وَلَّى مُسْتَكْبِراً كَأَنْ لَمْ يَسْمَعْها كَأَنَّ فِي أُذُنَيْه وَقْراً فَبَشِّرْه بِعَذابٍ أَلِيمٍ ( 7 ) إِنَّ الَّذِينَ آمَنُوا وَعَمِلُوا الصَّالِحاتِ لَهُمْ جَنَّاتُ النَّعِيمِ ( 8 ) خالِدِينَ فِيها وَعْدَ اللَّه حَقًّا وَهُوَ الْعَزِيزُ الْحَكِيمُ ( 9 )\r\nخَلَقَ السَّماواتِ بِغَيْرِ عَمَدٍ تَرَوْنَها وَأَلْقى فِي الأَرْضِ رَواسِيَ أَنْ تَمِيدَ بِكُمْ وَبَثَّ فِيها مِنْ كُلِّ دابَّةٍ وَأَنْزَلْنا مِنَ السَّماءِ ماءً فَأَنْبَتْنا فِيها مِنْ كُلِّ زَوْجٍ كَرِيمٍ ( 10 ) هذا خَلْقُ اللَّه فَأَرُونِي ما ذا خَلَقَ الَّذِينَ مِنْ دُونِه بَلِ الظَّالِمُونَ فِي ضَلالٍ مُبِينٍ ( 11 )\r\nترجمه آيات\r\nبه نام خدا ، كه رحمتى عمومى ، و رحمتى خاص مؤمنين دارد ،\r\nالم ( 1 ) .\r\nاين آيه هاى كتابى است سراسر حكمت ، ( كتابى كه جايى براى لهو در آن نيست ) ( 2 ) .\r\nكتابى كه هدايت و رحمت براى نيكوكاران است ( 3 ) .\r\n","description":"","footnote":"","page_name":" 311 ","page_number":311},
  {"content":"\r\nآن كسانى كه نماز گزارند و زكات دهند ، و خود به دنياى ديگرى يقين دارند ( 4 ) .\r\nآنان قرين هدايتى از پروردگار خويشند ، و آنان خود رستگارانند ( 5 ) .\r\nبعضى از مردم گفتار بازيچه را ميخرند ، تا بدون علم مردم را از راه خدا گمراه كنند ، و راه خدا را مسخره گيرند ، آنان عذابى خفتآور دارند ( 6 ) .\r\nو چون آيه هاى ما را بر آنان بخوانند ، تكبركنان پشت كنند و بروند ، گويى آن را نشنيده‌اند ، تو گويى گوشهايشان كر است ، اين گونه افراد را به عذابى غم انگيز نويد ده ( 7 ) .\r\n( در مقابل ) كسانى كه ايمان آورده ، و كارهاى شايسته كرده‌اند ، بهشتهاى پر از نعمت دارند ( 8 ) .\r\nكه جاودانه در آن متنعم باشند ، و اين وعده درست خدا است ، كه نه ضعف در او راه دارد ، و نه لغو ، بلكه نيرومند و حكيم است ( 9 ) .\r\nآسمانها را بدون ستونى كه شما ببينيد بيافريد ، و در زمين لنگرها انداخت ، تا كه شما را نلرزاند و در آن از همه گونه جانوران پراكنده كرد ، و از آسمان آبى نازل كرديم ، و در آن همه گونه گياه خوب رويانديم ( 10 ) .\r\nاين خلقت خدا است ، پس شما هم به من نشان دهيد ، غير از خدا كه شما خدايشان پنداشته‌ايد چه چيزى خلق كرده‌اند ، ( خودشان اعتراف دارند كه جز خدا خالقى نيست ، پس علت شركشان خلقت نيست ) ، بلكه علت شرك اين ستمكاران اين است كه در ضلالتى آشكار قرار دارند ( 11 ) .\r\n\r\nبيان آيات\r\n\r\nغرض اين سوره - به طورى كه آغاز و انجام آن ، و نيز سياق تمامى آيات آن اشاره مىكند - دعوت به توحيد و ايقان و ايمان به معاد ، و عمل به كليات شرايع دين است .\r\nاز ابتداى سوره پيداست كه در باره بعضى از مشركين نازل شده ، كه مردم را از راه خدا و شنيدن قرآن ، به وسيله تبليغاتى دروغ جلوگيرى نموده ، مىخواستند مساله خدا و دين را از ياد مردم ببرند ، اتفاقا روايت وارده در تفسير آيه * ( « وَمِنَ النَّاسِ مَنْ يَشْتَرِي لَهْوَ الْحَدِيثِ . . . » ) * - به طورى كه خواهيد ديد - نيز همين را مىگويد .\r\nپس اين سوره نازل شد تا اصول عقايد و كليات شرايع حق را بيان نمايد ، و در برابر احاديث سرگرم كننده آنان مقدارى از داستان لقمان و مواعظش را ايراد كرده است .\r\nو اين سوره - به شهادت سياقى كه آيات آن دارد - در مكه نازل شده ، و يكى از آيات بر جسته آن آيه « ذلِكَ بِأَنَّ اللَّه هُوَ الْحَقُّ وَأَنَّ ما يَدْعُونَ مِنْ دُونِه هُوَ الْباطِلُ . . . » است .\r\n","description":"","footnote":"","page_name":" 312 ","page_number":312},
  {"content":"\r\n* ( « الم تِلْكَ آياتُ الْكِتابِ الْحَكِيمِ هُدىً وَرَحْمَةً لِلْمُحْسِنِينَ ) * . . . * ( يُوقِنُونَ » ) * تفسير مفردات اين آيات در سوره هاى قبل گذشت ، چيزى كه تذكرش لازم است اين است كه : « كتاب » را به لفظ « حكيم » توصيف كرده ، و اين دلالت دارد بر اينكه هيچ لهو الحديثى در آن وجود ندارد ، بلكه نقطه ضعف و درزى ندارد كه سخن باطل و لهو الحديث بخواهد آن را پر كند ، و نيز آن را توصيف كرد به دو وصف « هدى » و * ( « رَحْمَةً لِلْمُحْسِنِينَ » ) * تا صفت حكيم بودن قرآن را تكميل كند ، پس قرآن به سوى واقع و حق هدايت مىكند ، و به واقع نيز مىرساند ، نه مثل لهو الحديث كه انسان را از مهمش باز داشته ، و به واقعى نمىرساند ، و نيز قرآن رحمت است ، نه نقمت تا از نعمت باز بدارد .\r\nآن گاه محسنين را توصيف و معرفى نموده به اين كه نماز مىخوانند و زكات مىدهند ، كه دو ركن مهم عملند ، و به اين كه داراى ايقان به آخرتند ، و معلوم است كه يقين به آخرت مستلزم يقين به توحيد و رسالت و همه شرايط و مراحل تقوى نيز هست ، و همه اين توصيفها كه براى كتاب كرده در مقابل لهو الحديث است ، و دارد به كسى كه گوش به لهو الحديث مىدهد ، مىگويد : به اين حقايق گوش كن ، نه به لهو الحديث .\r\n\r\n\r\n* ( « وَمِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّه بِغَيْرِ عِلْمٍ وَيَتَّخِذَها هُزُواً . . . » ) *\r\nكلمه « لهو » به معناى هر چيزى است كه آدمى را از مهمش باز بدارد ، و لهو الحديث آن سخنى است كه آدمى را از حق منصرف نموده و به خود مشغول سازد ، مانند حكايات خرافى ، و داستانهايى كه آدمى را به فساد و فجور مىكشاند ، و يا از قبيل سرگرمى به شعر و موسيقى و مزمار و ساير آلات لهو كه همه اينها مصاديق لهو الحديث هستند .\r\n* ( « لِيُضِلَّ عَنْ سَبِيلِ اللَّه بِغَيْرِ عِلْمٍ » ) * - مقتضاى سياق اين است كه مراد از « سبيل اللَّه » قرآن كريم ، و معارف حق و صحيح ، از اعتقادات ، و دستور العملها ، و به خصوص داستانهاى انبياء ، و امم گذشته بوده باشد ، چون لهو الحديث و خرافات ساخته و پرداخته فكر انسانهاست كه است دست به دست گشته ، در درجه اول معارض با اين داستانهاى حق و صحيح است ، و در درجه دوم بنيان ساير معارف حق و صحيح را در انظار مردم سست نموده ، و سپس منهدم مىسازد .\r\nمؤيد اين معنا جمله بعدى است كه مىفرمايد : * ( « وَيَتَّخِذَها هُزُواً » ) * ، يعنى حديث را مسخره مىكند ، چون نام خرافات نيز حديث است ، و همين باعث و هن هر حديثى مىشود ، و سبب مىگردد مردم احاديث واقعى را نيز به سخريه بگيرند .\r\nپس همانطور كه گفتيم مراد از « سبيل اللَّه » ، قرآن است ، بدان جهت كه مشتمل بر\r\n","description":"","footnote":"","page_name":" 313 ","page_number":313},
  {"content":"\r\nقصص و معارف است ، و گويا مراد كسى كه خريدار لهو الحديث است اين است كه مردم را از قرآن منصرف نموده و گمراه نمايد ، و قرآن را به سخريه بگيرد به اين كه به مردم بگويد اين نيز حديثى است مانند آن احاديث ، و اساطيرى است چون آن اساطير .\r\nجمله * ( « بِغَيْرِ عِلْمٍ » ) * متعلق به كلمه « يضل » است ، و در حقيقت وصف ضلالت گمراهان است ، نه ضلال گمراه كنندگان ، هر چند گمراه كنندگان نيز علم ندارند ، آن گاه ايشان را تهديد مىكند به اينكه « * ( أُولئِكَ لَهُمْ عَذابٌ مُهِينٌ ) * - ايشان عذابى خوار كننده دارند » ، چون در دنيا مغرور و متكبر بودند .\r\n* ( « وَإِذا تُتْلى عَلَيْه آياتُنا وَلَّى مُسْتَكْبِراً كَأَنْ لَمْ يَسْمَعْها كَأَنَّ فِي أُذُنَيْه وَقْراً . . . » ) *\r\nدر اين آيه آن كسى را كه خريدار لهو الحديث بود ، توصيف مىكند و كلمه « وقر » به معناى بار سنگين است ، و مراد از اينكه فرمود : « گويا در دو گوشش وقر است » اين است كه گويا چيزى به گوشهايش بسته كه از شنيدن جلوگيرى مىكند . بعضى « 1 » هم گفته‌اند : « اصلا اين كلمه كنايه از كرى است » .\r\nو معناى آيه اين است كه چون بر اين خريدار لهو الحديث آيات قرآنى ما قرائت مىشود ، پشت مىكند ، و از آن رو مىگرداند و استكبار مىورزد ، مثل اينكه اصلا آن را نشنيده باشد ، گويى كر است ، پس تو او را به عذابى دردناك بشارت ده .\r\nدر سياق آيات مورد بحث ، هم ضمير مفرد به * ( « مَنْ يَشْتَرِي » ) * برگردانده و فرموده :\r\n« يشترى - مىخرد » ، و « ليضل - تا گمراه كند » ، و « يتخذها - آن را مىگيرد » تا رعايت لفظ شده باشد ، و هم ضمير جمع برگردانده و فرموده « * ( أُولئِكَ لَهُمْ ) * - آنان برايشان » تا رعايت معنا شده باشد ، چون خريدار لهو الحديث يك نفر نيست ، آن گاه مجددا چند ضمير مفرد برگردانيده و فرموده : « عليه » ، « ولى » ، « يسمعها » ، « اذنيه » تا باز رعايت لفظ شده باشد بعضى « 2 » اين طور گفته‌اند ، ليكن ممكن است بگوييم به * ( « مَنْ يَشْتَرِي لَهْوَ الْحَدِيثِ » ) * همه جا ضمير مفرد برگردانيده ، و ضمير جمع آيه قبلى به مجموع گمراه كننده و گمراه شده كه سياق بر او دلالت دارد بر مىگردد . پس ضميرهاى مفرد همه به « من » كه مفرد است برگشته است .\r\n* ( « إِنَّ الَّذِينَ آمَنُوا وَعَمِلُوا الصَّالِحاتِ لَهُمْ جَنَّاتُ النَّعِيمِ ) * . . . * ( الْعَزِيزُ الْحَكِيمُ » ) * در اين آيه بعد از انذار آن خريدار ، و تهديدش به عذاب خوار كننده ، و سپس عذاب اليم ، رجوع شده است به بشارت محسنين ، و خوشدل ساختن آنان به بهشت نعيم جاودان ، كه\r\n\r\n","description":"","footnote":"\r\n( 1 و 2 ) روح المعانى ، ج 21 ، ص 80 .\r\n","page_name":" 314 ","page_number":314},
  {"content":"\r\nخود او وعده داده ، و وعده اش حق است .\r\nو چون غرض آن كسى كه خريدار لهو الحديث بوده اين بوده كه امر را بر فريب خوردگانش مشتبه سازد ، و بدين غرض قرآن را اساطير و افسانه هاى كهنه اى مانند افسانه هاى خودش پنداشته ، و آن را خوار شمرده است و هر چه از آيات آن بر او تلاوت شود اعتناء نمىكند ، و از پذيرفتنش استكبار مىكند ، و اين عمل خوار شمردن خداى سبحان است ، لذا در اين آيه اولا وعده به محسنين را با جمله * ( « وَعْدَ اللَّه حَقًّا » ) * تاكيد نمود ، و در ثانى خود را به عزت مطلق ستوده ، تا بفهماند او با خوار شمردن وى خوار نمىشود ، و نيز با حكمت مطلق ستوده ، تا بفهماند هيچ باطلى در سخن او نيست ، و نه هيچ خرافه و مزاحى .\r\nآن گاه براى بار سوم خود را چنين ستوده ، كه تدبير مىكند امر آسمانها و زمين و نبات و حيوان و انسان را ، چون آفريدگار آنهاست ، پس مىتواند اين دسته را وعده بهشت داده و آن دسته را وعده عذاب دهد ، و وعده او حق است ، و جمله * ( « خَلَقَ السَّماواتِ بِغَيْرِ عَمَدٍ تَرَوْنَها . . . » ) * ،\r\nدر اين مقام است .\r\n* ( « خَلَقَ السَّماواتِ بِغَيْرِ عَمَدٍ تَرَوْنَها ) * . . . * ( مِنْ كُلِّ زَوْجٍ كَرِيمٍ » ) * در تفسير آيه « اللَّه الَّذِي رَفَعَ السَّماواتِ بِغَيْرِ عَمَدٍ تَرَوْنَها » « 1 » گفتيم كه كلمه « ترونها » احتمال دارد قيد توضيحى باشد ، و معنا اين باشد كه « شما آسمانها را مىبينيد كه ستون ندارد » ، و احتمال هم دارد قيد احترازى باشد و معنا چنين باشد كه : « خدا آنها را بدون ستونى ديدنى خلق كرده » ، تا اشعار داشته باشد به اينكه آسمانها ستون دارد ، ليكن ديدنى نيست .\r\n* ( « وَأَلْقى فِي الأَرْضِ رَواسِيَ أَنْ تَمِيدَ بِكُمْ » ) * - يعنى كوه هاى شامخى در زمين نهاد ، تا زمين دچار اضطراب نگشته و شما را مضطرب نكند ، و اين خود اشعار دارد بر اينكه بين كوه ها و زلزله ها رابطه اى مستقيم است .\r\n* ( « وَبَثَّ فِيها مِنْ كُلِّ دابَّةٍ » ) * - يعنى در زمين از هر جنبده اى منتشر كرد .\r\n* ( « وَأَنْزَلْنا مِنَ السَّماءِ ماءً فَأَنْبَتْنا فِيها مِنْ كُلِّ زَوْجٍ كَرِيمٍ » ) * - يعنى نازل كرديم از جهت بالاى سر شما آبى ، ( كه همان باران باشد ) ، و رويانديم در آن مقدارى از هر دو جفت نباتى شريف ، كه منافع شما در آن است ، و برايتان فوايدى دارد .\r\nدر اين بيان اشاره است به اينكه نباتات نيز مانند حيوانات نر و ماده‌اند ، كه بحث\r\n\r\n","description":"","footnote":"\r\n( 1 ) سوره رعد ، آيه 2 .\r\n","page_name":" 315 ","page_number":315},
  {"content":"\r\nمفصل آن در آياتى كه نظير اين آيه است گذشت .\r\nدر اين آيه التفاتى از غيبت ( القى ، بث - خداوند افكند و منتشر كرد ) ، به تكلم با غير ( ما از آسمان آب نازل كرديم ) به كار رفته - تا به طورى كه گفته‌اند - اشاره باشد به اينكه نسبت به اين كار خود يعنى فرستادن آب عنايت بيشترى دارد .\r\n* ( « هذا خَلْقُ اللَّه فَأَرُونِي ما ذا خَلَقَ الَّذِينَ مِنْ دُونِه بَلِ الظَّالِمُونَ فِي ضَلالٍ مُبِينٍ » ) * بعد از آنكه خلقت و تدبير خود را نسبت به آسمانها و زمين و آنچه روى آنهاست به رخ آنان كشيد ، و با اين بيان ربوبيت و الوهيت خود را اثبات كرد ، اينك در اين آيه به ايشان تكليف مىفرمايد كه حال ، شما به من نشان دهيد ، خدايان شما اگر راستى إله و رب هستند ، چه چيزى خلق كرده‌اند ، تا اگر نتوانستند چيزى نشان دهند ، وحدانيت خداى تعالى در الوهيت و ربوبيت ثابت گردد .\r\nو اگر به ايشان تكليف كرده كه به من نشان دهيد خدايانتان چه چيزى خلق كرده‌اند ، با اينكه مشركين اعتراف دارند كه خلقت تنها از خدا است ، و خلقت هيچ موجودى را مستند به آلهه خود نمىدانند ، تنها و تنها تدبير را مستند به آنها مىدانند ، از اين جهت است كه : خلقتى را به خدا نسبت داده كه در عين اينكه خلقت است تدبير نيز هست ، و از تدبير جدا نيست ، پس اگر تدبير عالم به دست خدايان ايشان است بايد آنها نيز چون خدا چنين خلقت و تدبيرى داشته باشند ، و چون خلقتى ندارند تدبيرى نيز ندارند ، پس هيچ معبودى غير از او نيست ، و هيچ ربى سواى او وجود ندارد .\r\nسياق آيه شريفه خطاب رسول خدا ( ص ) به مردم است ، چون نوع اين خطابها جز به زبان رسول خدا ( ص ) درست در نمىآيد ، و معنا ندارد خدا به مردم بگويد به من نشان دهيد .\r\n\r\nبحث روايتى\r\n\r\nدر مجمع البيان گفته آيه * ( « وَمِنَ النَّاسِ مَنْ يَشْتَرِي لَهْوَ الْحَدِيثِ . . . » ) * در باره نضر بن حارث بن علقمة بن كلدة بن عبد الدار بن قصى بن كلاب نازل شد ، چون او مردى تاجر بود ، به ايران سفر مىكرد و در آن جا اخبار و افسانه هاى ايرانى را از منابعش مىگرفت و مىآمد براى قريش تعريف مىكرد ، و به ايشان مىگفت : محمد از عاد و ثمود برايتان تعريف مىكند ، و من از\r\n","description":"","footnote":"","page_name":" 316 ","page_number":316},
  {"content":"\r\nرستم و اسفنديار و اكاسره ، مردم هم قصه هاى او را گوش مىدادند و به آيات قرآن گوش فرا نمىدادند ، ( نقل از كلبى ) « 1 » .\r\nمؤلف : اين معنا در الدر المنثور از بيهقى از ابن عباس نيز آمده ، و بعيد نيست كه علت نزول همه سوره بوده باشد . هم چنان كه قبلا نيز بدان اشاره شد « 2 » .\r\nو در كتاب معانى الاخبار به سند خود از يحيى بن عباده ، از امام صادق ( ع ) روايت كرده كه در معناى لهو الحديث فرمود : يكى از مصاديق آن غناست « 3 » .\r\nمؤلف : اين معنا در كافى هم به سند وى از مهران از امام صادق ( ع ) « 4 » ، و نيز به سندش از وشاء از حضرت رضا ( ع ) « 5 » ، و نيز به سندش از حسن بن هارون از آن جناب روايت شده است « 6 » .\r\nو در كافى به سند خود از محمد بن مسلم از امام باقر ( ع ) روايت آورده كه گفت : من از آن جناب شنيدم كه مىفرمود غنا از آن گناهانى است كه خدا وعده آتش به مرتكبش داده ، آن گاه اين آيه را خواند : * ( « وَمِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّه بِغَيْرِ عِلْمٍ وَيَتَّخِذَها هُزُواً أُولئِكَ لَهُمْ عَذابٌ مُهِينٌ » ) * « 7 » .\r\nو نيز در همان كتاب به سند خود از ابى بصير روايت كرده كه گفت از امام باقر ( ع ) پرسيدم كسب زنان آوازخوان چطور است ؟ فرمود : اگر مىخواند تا مردها دورش جمع شوند حرام است ، و اگر براى عروسىها دعوت مىشود عيبى ندارد ، و اين كلام خدا است كه مىفرمايد : * ( « وَمِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّه » ) * « 8 » .\r\nو در مجمع البيان گفته : ابو امامه از رسول خدا ( ص ) روايت كرده كه فرمود : آموختن غنا به زنان ، و كنيز مغنيه را فروختن حلال نيست ، و پول آن حرام است ، و خدا در تصديق اين فتوى در كتاب خود نازل كرده كه :\r\n\r\n","description":"","footnote":"\r\n( 1 ) مجمع البيان ، ج 8 ، ص 313 .\r\n( 2 ) الدر المنثور ، ج 5 ، ص 158 .\r\n( 3 ) معانى الاخبار ، ص 349 ، ح 1 .\r\n( 4 ) كافى ، ج 6 ، ص 431 ، ح 5 .\r\n( 5 ) فروع كافى ، ج 6 ، ص 432 ، ح 8 .\r\n( 6 ) فروع كافى ، ج 6 ، ص 433 ، ح 16 .\r\n( 7 ) فروع كافى ، ج 6 ، ص 431 ، ح 4 .\r\n( 8 ) فروع كافى ، ج 5 ، ص 119 ، ح 1 .\r\n","page_name":" 317 ","page_number":317},
  {"content":"\r\n* ( « وَمِنَ النَّاسِ مَنْ يَشْتَرِي لَهْوَ الْحَدِيثِ . . . » ) * « 1 » .\r\nمؤلف : اين روايت را الدر المنثور هم از جمع كثيرى از صاحبان كتب حديث از ابى امامه از رسول خدا ( ص ) روايت كرده است « 2 » .\r\nو نيز در همان كتاب است كه از امام صادق ( ع ) روايت شده كه آن جناب فرمود : لهو الحديث عبارت است از طعنه و استهزاى حق ، همان رفتارى كه ابو جهل و ياران او مىكردند ، و ابو جهل فرياد مىزد اى گروه قريش آيا مىخواهيد خبرتان دهم كه آن زقومى كه رفيقتان شما را از آن مىترساند چيست ؟ آن گاه مىفرستاد تا كره و خرما مىآوردند ، مىگفت :\r\nاين همان زقوم است كه او شما را از آن مىترساند ، امام صادق ( ع ) سپس فرمود :\r\nغنا نيز از مصاديق لهو الحديث است « 3 » .\r\nو در الدر المنثور است كه ابن ابى الدنيا ، از على بن الحسين ( ع ) روايت كرده كه فرمود : هيچ امتى كه در آن موسيقى باشد پاك و مقدس نشده و نمىشود « 4 » .\r\nو در تفسير قمى در روايت ابى الجارود از امام ابى جعفر ( ع ) روايت كرده كه در تفسير * ( « وَمِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّه بِغَيْرِ عِلْمٍ » ) * فرمود : اين شخص نضر بن حارث بن علقمة بن كلدة ، يك نفر از بنى عبد الدار بن قصى است ، و اين نضر مردى دانا و داراى روايات و احاديث تاريخى بود ، و اشعار مردم را نيز مىدانست ، آيه شريفه او را ملامت كرده كه دنبال احاديث لغو مىرود ، ولى وقتى آيات ما بر او خوانده مىشود رو مىگرداند « 5 » .\r\nو نيز در همان كتاب از پدرش از حسين بن خالد روايت كرده كه گفت از ابو الحسن حضرت رضا ( ع ) پرسيدم معناى آيه « وَالسَّماءِ ذاتِ الْحُبُكِ » چيست ؟ حضرت انگشتان خود را مشبك نموده فرمود : آسمان اين طور محبوك به زمين است ، پرسيدم چطور محبوك به زمين است ، با اينكه خداى تعالى مىفرمايد : * ( « خَلَقَ السَّماواتِ بِغَيْرِ عَمَدٍ تَرَوْنَها » ) * ؟\r\nفرمود : سبحان اللَّه مگر نفرموده * ( « بِغَيْرِ عَمَدٍ تَرَوْنَها » ؟ ) * عرض كردم : بله ، فرمود : پس معلوم مىشود ستونى هست ولى آن را نمىبينيد « 6 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 313 .\r\n( 2 ) الدر المنثور ، ج 5 ، ص 159 .\r\n( 3 ) مجمع البيان ، ج 8 ، ص 313 .\r\n( 4 ) الدر المنثور ، ج 5 ، ص 160 .\r\n( 5 ) تفسير قمى ، ج 2 ، ص 161 .\r\n( 6 ) تفسير قمى ، ج 2 ، ص 328 .\r\n","page_name":" 318 ","page_number":318},
  {"content":"\r\n\r\n\r\nوَ لَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّه وَمَنْ يَشْكُرْ فَإِنَّما يَشْكُرُ لِنَفْسِه وَمَنْ كَفَرَ فَإِنَّ اللَّه غَنِيٌّ حَمِيدٌ ( 12 ) وَإِذْ قالَ لُقْمانُ لابْنِه وَهُوَ يَعِظُه يا بُنَيَّ لا تُشْرِكْ بِاللَّه إِنَّ الشِّرْكَ لَظُلْمٌ عَظِيمٌ ( 13 ) وَوَصَّيْنَا الإِنْسانَ بِوالِدَيْه حَمَلَتْه أُمُّه وَهْناً عَلى وَهْنٍ وَفِصالُه فِي عامَيْنِ أَنِ اشْكُرْ لِي وَلِوالِدَيْكَ إِلَيَّ الْمَصِيرُ ( 14 ) وَإِنْ جاهَداكَ عَلى أَنْ تُشْرِكَ بِي ما لَيْسَ لَكَ بِه عِلْمٌ فَلا تُطِعْهُما وَصاحِبْهُما فِي الدُّنْيا مَعْرُوفاً وَاتَّبِعْ سَبِيلَ مَنْ أَنابَ إِلَيَّ ثُمَّ إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ ( 15 ) يا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الأَرْضِ يَأْتِ بِهَا اللَّه إِنَّ اللَّه لَطِيفٌ خَبِيرٌ ( 16 )\r\nيا بُنَيَّ أَقِمِ الصَّلاةَ وَأْمُرْ بِالْمَعْرُوفِ وَانْه عَنِ الْمُنْكَرِ وَاصْبِرْ عَلى ما أَصابَكَ إِنَّ ذلِكَ مِنْ عَزْمِ الأُمُورِ ( 17 ) وَلا تُصَعِّرْ خَدَّكَ لِلنَّاسِ وَلا تَمْشِ فِي الأَرْضِ مَرَحاً إِنَّ اللَّه لا يُحِبُّ كُلَّ مُخْتالٍ فَخُورٍ ( 18 ) وَاقْصِدْ فِي مَشْيِكَ وَاغْضُضْ مِنْ صَوْتِكَ إِنَّ أَنْكَرَ الأَصْواتِ لَصَوْتُ الْحَمِيرِ ( 19 )\r\nترجمه آيات\r\nبه تحقيق لقمان را حكمت داديم ، ( و چون لازمه حكمت شكر منعم است ، به او گفتيم : ) خدا را سپاس بدار ، و هر كس سپاس بدارد به نفع خود سپاس مىدارد ، و هر كه كفران كند ، ( دود كفرانش به\r\n","description":"","footnote":"","page_name":" 319 ","page_number":319},
  {"content":"\r\nچشم خودش مىرود ، ) چون خدا بى نياز است ، ( از شكر نكردن خلق متضرر نمىشود ) ، و نيز ستوده است ، ( چه شكرش بگزارند و چه كفرانش كنند ) ( 12 ) .\r\nو آن دم كه لقمان به پسر خويش كه پندش مىداد گفت : اى پسرك من ! به خدا شرك ميار ، كه شرك ، ستمى است بزرگ ( 13 ) .\r\nما انسان را در مورد پدر و مادرش ، و مخصوصا مادرش ، كه با ناتوانى روز افزون حامل وى بوده ، و از شير بريدنش تا دو سال طول مىكشد ، سفارش كرديم ، و گفتيم : مرا ، و پدر و مادرت را سپاس بدار ، كه سرانجام به سوى من است ( 14 ) .\r\nو اگر بكوشند تا چيزى را كه در مورد آن علم ندارى با من شريك كنى اطاعتشان مكن ، و در اين دنيا به نيكى همدمشان باش ، طريق كسى را كه سوى من بازگشته است پيروى كن ، كه در آخر بازگشت شما نيز نزد من است ، و از اعمالى كه مىكرده‌ايد خبرتان مىدهيم ( 15 ) .\r\nاى پسرك من ! اگر عمل تو هم وزن دانه خردلى ، آن هم پنهان در دل سنگى ، يا در آسمان يا در زمين باشد ، خدا آن را مىآورد ، كه خدا دقيق و كاردان است ( 16 ) .\r\nاى پسرك من ! نماز به پا دار ، و امر به معروف و از منكر نهى كن ، و بر مصائب خويش صبر كن ، كه اين از كارهاى مطلوب است ( 17 ) .\r\nاى پسرك من ، از در كبر و نخوت از مردم روى بر مگردان و در زمين چون مردم فرحناك راه مرو ، خدا خودپسندان گردن فراز را دوست نمىدارد ( 18 ) .\r\nدر راه رفتن خويش معتدل باش ، و صوت خود ملايم كن ، كه نامطبوعترين آوازها آواز خران است ( 19 ) .\r\nبيان آيات\r\nدر اين آيات اشاره شده به اينكه به لقمان حكمت داده شد ، و چند حكمت نيز از او در اندرز به فرزندش نقل شده ، و در قرآن كريم جز در اين سوره نامى از لقمان نيامده ، و اگر در اين سوره آمده ، به خاطر تناسبى است كه داستان سراسر حكمت او با داستان خريدار لهو الحديث داشته ، چون اين دو نفر در دو نقطه مقابل هم قرار دارند ، يك فرد انسان آن قدر دانا و حكيم است كه كلماتش راهنماى همه مىشود ، و در مقابل ، فرد ديگرى يافت مىشود كه راه خدا را مسخره مىكند ، و براى گمراه كردن مردم اين در و آن در مىزند ، تا لهو الحديثى جمع آورى نمايد .\r\n","description":"","footnote":"","page_name":" 320 ","page_number":320},
  {"content":"\r\n\r\n\r\n* ( « وَلَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّه ) * . . . * ( فَإِنَّ اللَّه غَنِيٌّ حَمِيدٌ » ) * كلمه « حكمت » - به طورى كه از موارد استعمالش فهميده مىشود - به معناى معرفت علمى است در حدى كه نافع باشد ، پس حكمت حد وسط بين جهل و جربزه است « 1 » .\r\nدر جمله * ( « أَنِ اشْكُرْ لِلَّه » ) * بعضى « 2 » گفته‌اند : كلمه « قلنا » در تقدير است ، و معنايش اين است كه : به دو گفتيم ما را شكر بگزار ، ولى ظاهرا احتياجى به اين تقدير نيست ، و جمله مذكور تفسير حكمت دادن به لقمان است و مىخواهد بفرمايد حكمتى كه به لقمان داديم اين بود كه : « خدا را شكر بگزار » چون شكر عبارت است از به كار بردن هر نعمتى در جاى خودش ، به طورى كه نعمت ولى نعمت را بهتر وانمود كند ، و به كار بردن نعمت به اين نحو محتاج است به اينكه اول منعم ، و سپس نعمتهايش ، بدان جهت كه نعمت اوست شناخته شود ، سپس كيفيت به كار بردن در محلش ، آن طور كه لطف و انعام او را بهتر وانمود كند شناخته گردد ، پس حكمت دادن به لقمان ، لقمان را وادار كرد تا اين مراحل را در شكر طى كند ، و در حقيقت حكمت دادن به او مستلزم امر به شكر نيز هست .\r\nدر جمله * ( « أَنِ اشْكُرْ لِلَّه » ) * التفاتى از تكلم به غيبت به كار رفته ، چون قبلا سياق ، سياق تكلم با غير بود ، و مىفرمود : « آتينا » اين جا هم بايد فرموده باشد « ان اشكر لنا » و اگر اينطور نفرمود ، بدان جهت است كه تعبير به « نا - ما » در جمله « آتينا » از گوينده براى اظهار عظمت از قبال خودش و خدمه اش صحيح است ، ولى در مساله شكر صحيح نبود ، چون با توحيد در شكر تناسب نداشت .\r\n* ( « وَمَنْ يَشْكُرْ فَإِنَّما يَشْكُرُ لِنَفْسِه وَمَنْ كَفَرَ فَإِنَّ اللَّه غَنِيٌّ حَمِيدٌ » ) * اين آيه بى نيازى خدا را خاطرنشان مىسازد ، و مىفرمايد فايده شكر تنها به خود شاكر عايد مىشود ، هم چنان كه ضرر كفران هم به خود كفران كننده عايد مىگردد ، نه به خدا ، چون خدا غنى مطلق است ، و احتياج به شكر كسى ندارد ، و چون حميد و محمود است ، چه شكرش بگزارند و چه نگزارند ، پس كفران هم به او ضرر نمىرساند .\r\nو اگر در شكر تعبير به مضارع كرده ، كه دلالت بر استمرار دارد ، و در كفر تعبير به\r\n\r\n","description":"","footnote":"\r\n( 1 ) چون ، جربزه عبارت است از افراط از حد لايق در مساله تفكر ، و خلاصه نداشتن مرز و حدى براى فكر ، و اين خود يكى از بلاهاى خطرناك است ، چون چنين كسى از حق تجاوز مىكند ، بلكه امور دقيق و غير مطابق با واقع را استخراج مىكند ، و چه بسا سرانجام كارش در مسائل عقلى به الحاد و فساد عقيده ، و احيانا جنون سوفسطايى بكشد ، و در مسائل شرعى به وسواس بيانجامد . ( مترجم ) .\r\n( 2 ) مجمع البيان ، ج 8 ، ص 316 .\r\n","page_name":" 321 ","page_number":321},
  {"content":"\r\nماضى كرده ، كه تنها يك بار را مىرساند ، براى اين است كه شكر وقتى نافع است كه استمرار داشته باشد ، ولى كفر با يك بار هم ضررش خواهد رسيد .\r\n\r\n\r\n* ( « وَإِذْ قالَ لُقْمانُ لِابْنِه وَهُوَ يَعِظُه يا بُنَيَّ لا تُشْرِكْ بِاللَّه إِنَّ الشِّرْكَ لَظُلْمٌ عَظِيمٌ » ) * عظمت هر عملى به عظمت اثر آن است ، و عظمت معصيت به عظمت كسى است كه نافرمانىاش مىشود ، چون كه مؤاخذه عظيم نيز عظيم است ، بنا بر اين بزرگترين گناهان و نافرمانىها نافرمانى خدا است ، چون عظمت كبريايى همه از او است ، و فوق هر عظمت و كبريايى است ، چون خدايى است بى شريك ، و بزرگترين نافرمانيهاى او اين است كه برايش شريك قائل شوى .\r\n* ( « إِنَّ الشِّرْكَ لَظُلْمٌ عَظِيمٌ » ) * - در اين جمله عظمت شرك را مقيد به قيدى با مقايسه با ساير گناهان نكرد ، تا بفهماند كه عظمت ظلم شرك آن قدر است كه با هيچ گناه ديگرى قابل قياس نيست .\r\n* ( « وَوَصَّيْنَا الإِنْسانَ بِوالِدَيْه ) * . . . * ( إِلَيَّ الْمَصِيرُ » ) * اين آيه ، جمله معترضه اى است كه در وسط كلمات لقمان قرار گرفته ، و از كلمات او نيست ، و اگر در اينجا واقع شده ، براى اين است كه دلالت كند بر وجوب شكر والدين ، مانند شكر خدا ، بلكه شكر والدين ، شكر خدا است ، چون منتهى به سفارش و امر خداى تعالى است ، پس شكر پدر و مادر عبادت خدا و شكر اوست .\r\n* ( « حَمَلَتْه أُمُّه وَهْناً عَلى وَهْنٍ وَفِصالُه فِي عامَيْنِ » ) * - در اين جمله پاره اى از مشقات و اذيتها كه مادر در حمل فرزند ، و تربيت او تحمل مىكند ، ذكر شده تا شنونده را به شكر پدر و مادر و بخصوص مادر وا بدارد .\r\nكلمه « وهن » به معناى ضعف است ، و در آيه شريفه حال و به معناى صاحب وهن است ، ممكن هم هست مفعول مطلق باشد ، و تقدير كلام « تهن وهنا على وهن » بوده باشد . و كلمه « فصال » ، به معناى از شير جدا شدن ، و شير ندادن به بچه است ، و معناى اينكه فرمود :\r\n« از شير گرفتنش در دو سال است » ، يعنى بعد از تحقق دو سال ، آن نيز محقق مىشود ، و در نتيجه مدت شير دادن دو سال مىشود ، و چون با آيه « وَحَمْلُه وَفِصالُه ثَلاثُونَ شَهْراً - حملش و از شير گرفتنش سى ماه است » « 1 » ضميمه شود ، اين نكته به دست مىآيد كه كمترين مدت حاملگى زن شش ماه است ، كه در بحث روايتى آينده ، باز به اين نكته اشاره خواهد شد\r\n\r\n","description":"","footnote":"\r\n( 1 ) سوره احقاف ، آيه 15 .\r\n","page_name":" 322 ","page_number":322},
  {"content":"\r\nان شاء اللَّه .\r\n* ( « أَنِ اشْكُرْ لِي وَلِوالِدَيْكَ إِلَيَّ الْمَصِيرُ » ) * - اين جمله تفسير * ( « وَصَّيْنَا . . . » ) * است ، و معنايش اين است كه وصيت ما همانا امر به شكر پدر و مادر بود ، هم چنان كه امر به شكر خدا نيز كرديم ، و جمله * ( « إِلَيَّ الْمَصِيرُ » ) * انذار و تاكيد امر به شكر است .\r\nدر اين جمله نيز التفاتى نظير التفات در جمله * ( « أَنِ اشْكُرْ لِلَّه » ) * به كار رفته ، كه نكته اش نيز همان نكته است .\r\n\r\n\r\n* ( « وَإِنْ جاهَداكَ عَلى أَنْ تُشْرِكَ بِي ما لَيْسَ لَكَ بِه عِلْمٌ فَلا تُطِعْهُما ) * . . . * ( كُنْتُمْ تَعْمَلُونَ » ) * يعنى اگر پدر و مادر به تو اصرار كردند كه چيزى را كه علم بدان ندارى و يا حقيقت آن را نمىشناسى شريك من بگيرى ، اطاعتشان مكن ، و براى من شريكى مگير ، و مراد از اينكه شريك مفروض حقيقتش نامعلوم است ، اين است كه چنين چيزى اصلا وجود ندارد ، و مجهول مطلقى است كه علم بدان تعلق نمىگيرد ، پس برگشت معنا به اين مىشود كه چيزى را كه چيزى نيست شريك من مگير ، اين حاصل آن چيزى است كه زمخشرى در كشاف گفته « 1 » ، و چه بسا آيه « أتُنَبِّئُونَ اللَّه بِما لا يَعْلَمُ فِي السَّماواتِ وَلا فِي الأَرْضِ » « 2 » اين معنا را تاكيد مىكند ، يعنى به شريكى كه در همه اين عوالم وجود ندارد .\r\nولى بعضى « 3 » ديگر از مفسرين گفته‌اند كلمه « تشرك » در اينجا به معناى « تكفر » و كلمه « ما » به معناى « الذى » است ، و معناى آيه اين است كه هر چه پدر و مادر به تو اصرار كردند كه به من كفر بورزى ، كفرى كه هيچ دليل و حجتى بر آن نداشته باشى ، اطاعتشان مكن ، مؤيد اين احتمال اين است كه خداى تعالى در كلام مجيدش مكرر سلطان يعنى برهان بر شرك را نفى كرده ، از آن جمله مثلا فرموده : « ما تَعْبُدُونَ مِنْ دُونِه إِلَّا أَسْماءً سَمَّيْتُمُوها أَنْتُمْ وَآباؤُكُمْ ما أَنْزَلَ اللَّه بِها مِنْ سُلْطانٍ » « 4 » و آيات ديگرى نظير آن .\r\n* ( « وَصاحِبْهُما فِي الدُّنْيا مَعْرُوفاً وَاتَّبِعْ سَبِيلَ مَنْ أَنابَ إِلَيَّ » ) * - اين دو جمله به منزله\r\n\r\n","description":"","footnote":"\r\n( 1 ) تفسير كشاف ، ج 3 ، ص 494 .\r\n( 2 ) آيا خدا را به چيزى اطلاع مىدهيد كه خودش در همه آسمانها و زمين از وجود آن بى خبر است ؟ . سوره يونس ، آيه 18 .\r\n( 3 ) تفسير روح المعانى ، ج 21 ، ص 87 .\r\n( 4 ) نمىپرستيد بجاى خدا مگر نامهايى را كه خود شما و پدرانتان خدايشان خوانده‌ايد ، و گر نه خدا هيچ سلطانى بر آن نازل نكرده . سوره يوسف ، آيه 40 .\r\n","page_name":" 323 ","page_number":323},
  {"content":"\r\nخلاصه و توضيحى است از مطالب دو آيه قبل ، كه سفارش والدين را مىكرد ، و از اطاعت آنان در مورد شرك به خدا نهى مىكرد .\r\nمىفرمايد : بر انسان واجب است كه در امور دنيوى نه در احكام شرعى كه راه خدا است ، با پدر و مادر خود به طور پسنديده و متعارف مصاحبت كند ، نه به طور ناشايست ، و رعايت حال آن دو را نموده ، با رفق و نرمى رفتار نمايد ، و جفا و خشونت در حقشان روا ندارد ، مشقاتى كه از ناحيه آنان مىبيند تحمل نمايد ، چون دنيا بيش از چند روزى گذرا نيست ، و محروميتهايى كه از ناحيه آن دو مىبيند قابل تحمل است ، بخلاف دين ، كه نبايد به خاطر پدر و مادر از آن چشم پوشيد ، چون راه سعادت ابدى است ، پس اگر پدر و مادر از آنهايى باشند كه به خدا رجوع دارند ، بايد راه آن دو را پيروى كند ، و گر نه راه غير آن دو را ، كه با خدا انابه دارند .\r\nاز اين بيان روشن مىشود كه در جمله * ( « وَاتَّبِعْ سَبِيلَ مَنْ أَنابَ إِلَيَّ » ) * اختصارى لطيف به كار رفته ، چون در عين كوتاهيش مىفهماند اگر پدر و مادر با خدا بودند ، بايد راهشان را پيروى كنى ، و گر نه اطاعتشان بر تو واجب نيست ، و بايد راه غير آن دو را ، يعنى راه كسانى را كه با خدا هستند پيروى نمايى .\r\n* ( « ثُمَّ إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ » ) * - يعنى اين مطلبى كه گفته شد تكليف و وظيفه دنيايى شما است ، و سپس چيزى نمىگذرد كه به سوى من بر مىگرديد ، آن وقت شما را به حقيقت آنچه مىكرديد آگاه مىكنم ، و بر حسب كرده هايتان چه خير و چه شر حكم خواهم كرد .\r\nاز آنچه گذشت اين معنا روشن شد كه جمله * ( « فِي الدُّنْيا » ) * سه نكته را در بر دارد ، اول اينكه مصاحبت به نيكى و معروف را منحصر مىكند در امور مادى و دنيايى ، نه امور دينى و معنوى ، دوم اينكه تكليف را سبك مىكند ، و مىفهماند تكليف مذكور هر چه هم دشوار باشد ، در چند روزى انگشتشمار ، و مدتى اندك به دوش شما است ، پس تحمل بار خدمت به آنان شما را خيلى به ستوه نياورد ، سوم اينكه مىفهماند اين كلمه در مقابل جمله * ( « ثُمَّ إِلَيَّ مَرْجِعُكُمْ » ) * قرار دارد ، و در نتيجه سفارش مىشود به اينكه آخرت را در نظر داشته باشند .\r\n* ( « يا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الأَرْضِ يَأْتِ بِهَا اللَّه . . . » ) *\r\nمىگويند « 1 » كه ضمير در « انها » به خصلت - كه يا خير است يا شر - ، بر مىگردد ، چون\r\n\r\n","description":"","footnote":"\r\n( 1 ) مجمع البيان ، ج 8 ، ص 319 .\r\n","page_name":" 324 ","page_number":324},
  {"content":"\r\nاز سياق چنين بر مىآيد ، و در عين حال همين ضمير اسم « كان » ، و جمله * ( « مِثْقالَ حَبَّةٍ » ) * خبر آن است . و مراد از بودن آن در صخره ، پنهان بودن و جايگير بودنش در شكم صخره محكم است ، يا در جوف آسمانها يا در دل زمين ، و مراد از آوردن آن ، حاضر كردنش براى حساب و جزاست .\r\nفصل سابق از كلام لقمان كه نقل شد راجع به توحيد و نفى شريك بود ، و مضمون آيه مورد بحث فصل ديگرى از كلام اوست ، كه مربوط به معاد و حساب اعمال است ، و معنايش اين است كه اى پسرم ! اگر آن خصلتى كه انجام داده اى ، چه خير و چه شر ، از خردى و كوچكى همسنگ يك دانه خردل باشد ، و همان عمل خرد و كوچك در شكم صخره اى ، و يا در هر مكانى از آسمانها و زمين باشد ، خدا آن را براى حساب حاضر خواهد كرد ، تا بر طبقش جزاء دهد ، چون خدا لطيف است ، و چيزى در اوج آسمانها و جوف زمين و اعماق دريا از علم او پنهان نيست و علم او به تمامى پنهانها احاطه دارد ، خبيرى است كه از كنه موجودات با خبر است .\r\n\r\n\r\n* ( « يا بُنَيَّ أَقِمِ الصَّلاةَ وَأْمُرْ بِالْمَعْرُوفِ وَانْه عَنِ الْمُنْكَرِ وَاصْبِرْ عَلى ما أَصابَكَ إِنَّ ذلِكَ مِنْ عَزْمِ الأُمُورِ » ) * اين آيه و آيه بعدش جزو گفتار لقمان و مربوط به پاره اى از دستورات راجع به عمل و اخلاق پسنديده است .\r\nاز جمله اعمال ، نماز است ، كه عمود دين است ، و دنبال آن امر به معروف و نهى از منكر است ، و از جمله اخلاق پسنديده صبر در برابر مصائبى است كه به آدمى مىرسد .\r\nو كلمه « ذلك » در جمله * ( « إِنَّ ذلِكَ مِنْ عَزْمِ الأُمُورِ » ) * اشاره است به صبر ، و اگر اشاره را به لفظ « ذلك » آورده ، كه براى دور است ، نه « هذا » كه براى نزديك است ، براى اين است كه به اهميت آن اشاره كرده باشد ، و بلندى مرتبه صبر را رسانده باشد .\r\nو اينكه بعضى « 1 » از مفسرين گفته‌اند اشاره است به همه مطالب قبلى ، كه عبارت است از نماز ، امر به معروف ، و نهى از منكر ، و صبر ، صحيح نيست ، چون تنها در اين آيه نيست كه صبر به عنوان عزم الامور ستوده شده ، بلكه اين مطلب مكرر در كلام خداى تعالى آمده ، از آن جمله فرموده : « وَلَمَنْ صَبَرَ وَغَفَرَ إِنَّ ذلِكَ لَمِنْ عَزْمِ الأُمُورِ » « 2 » و نيز فرموده :\r\n\r\n","description":"","footnote":"\r\n( 1 ) روح المعانى ، ج 21 ، ص 89 .\r\n( 2 ) و هر آينه آن كس كه صبر كند و ببخشايد اين عمل از عزم الامور است . سوره شورى ، آيه 43 .\r\n","page_name":" 325 ","page_number":325},
  {"content":"\r\n« إِنْ تَصْبِرُوا وَتَتَّقُوا فَإِنَّ ذلِكَ مِنْ عَزْمِ الأُمُورِ » « 1 » .\r\nكلمه « عزم » به طورى كه راغب گفته عبارت است از تصميم قلبى بر گذراندن و فيصله دادن به كارى ، و اگر صبر را كه همان حبس نفس از انجام امرى است ، از عزم دانسته ، از اين جهت است كه عقد قلبى ما دام كه سست نشده ، و اين گره دل باز نگشته ، انسان بر آن امرى كه بر انجامش تصميم گرفته ، و در دل گره زده است ، پا بر جا و بر تصميم خود باقى است ، پس كسى كه بر امرى صبر مىكند ، حتما در عقد قلبىاش و محافظت بر آن جديت دارد ، و نمىخواهد كه از آن صرفنظر كند ، و اين خود از قدرت و شهامت نفس است « 2 » .\r\nو اينكه بعضى « 3 » گفته‌اند : معنايش اين است كه اين از عزيمت خدا ، و ايجاب او در امور است ، صحيح نيست ، و از لفظ آيه دور است . و همچنين گفتار بعضى « 4 » ديگر كه گفته‌اند كه عزم در لغت « هذيل » عبارت است از جزم .\r\n\r\n\r\n* ( « وَلا تُصَعِّرْ خَدَّكَ لِلنَّاسِ وَلا تَمْشِ فِي الأَرْضِ مَرَحاً إِنَّ اللَّه لا يُحِبُّ كُلَّ مُخْتالٍ فَخُورٍ » ) * راغب گفته كلمه « صعر » به معناى كج بودن گردن ، و كلمه « تصعير » به معناى گرداندن گردن از نظرها از روى تكبر است ، هم چنان كه خداى تعالى فرمود : * ( « وَلا تُصَعِّرْ خَدَّكَ لِلنَّاسِ » ) * « 5 » ، و نيز گفته : كلمه « مرح » به معناى شدت خوشحالى ، و زياده روى در آن است « 6 » .\r\nو بنا به گفته وى معنا چنين مىشود كه : روى خود از در تكبر از مردم بر مگردان ، و نيز در زمين چون آنان كه بسيار خوشحالند راه مرو ، كه خدا دوست نمىدارد كسانى را كه دستخوش خيلاء و كبرند ، و اگر كبر را خيلاء خوانده‌اند ، بدين جهت است كه آدم متكبر خود را بزرگ خيال مىكند ، و چون فضيلت براى خود خيال مىكند ، زياد فخر مىفروشد . بعضى ديگر در معناى آيه گفته‌اند : معناى * ( « لا تُصَعِّرْ خَدَّكَ لِلنَّاسِ » ) * اين است كه در وقت حاجت ، گردن خود را از در تذلل و احساس خوارى براى مردم كج مكن ، و در مقابل\r\n\r\n","description":"","footnote":"\r\n( 1 ) اگر صبر كنيد و تقوى به خرج دهيد ، اين خود از عزم الامور است . سوره آل عمران ، آيه 186 .\r\n( 2 ) مفردات راغب ، ماده « عزم » .\r\n( 3 ) تفسير كشاف ، ص 497 . و روح المعانى ، ج 21 ، ص 90 .\r\n( 4 ) روح المعانى ، ج 21 ، ص 90 .\r\n( 5 ) مفردات راغب ، ماده « صعر » .\r\n( 6 ) مفردات راغب ، ماده « مرح » .\r\n","page_name":" 326 ","page_number":326},
  {"content":"\r\nهنگام بى نيازى هم غرور و خيلاء تو را نگيرد « 1 » ليكن اين معنا با ذيل آيه نمىسازد ، چون در ذيل آيه مىفرمايد خدا متكبران را دوست نمىدارد .\r\n* ( « وَاقْصِدْ فِي مَشْيِكَ وَاغْضُضْ مِنْ صَوْتِكَ إِنَّ أَنْكَرَ الأَصْواتِ لَصَوْتُ الْحَمِيرِ » ) * كلمه « قصد » در هر چيز به معناى حد اعتدال در آن است « 2 » ، و كلمه « غض » به طورى كه راغب گفته به معناى نقصان در نگاه كردن و صدا كردن است ، و بنا به گفته وى غض صوت به معناى آهسته و كوتاه صدا كردن است ، و معناى آيه اين است كه در راه رفتنت ميانه روى را پيش گير ، و در صدايت كوتاه و ناقص آن را پيشه ساز ، كه ناخوشترين صوتها صوت خران است ، كه در نهايت بلندى است « 3 » .\r\n\r\nبحث روايتى\r\n\r\nدر كافى به سند خود از عبد اللَّه بن سنان روايت كرده كه گفت از امام صادق ( ع ) شنيدم مىفرمود : يكى از گناهان كبيره عقوق والدين ، و يكى ديگر نوميدى از رحمت خدا ، و يكى ايمنى از مكر اوست ، و روايت شده كه از هر گناهى بزرگتر شرك به خدا است « 4 » .\r\nو در كتاب فقيه در حقوقى كه از امام زين العابدين ( ع ) روايت كرده فرموده :\r\nبزرگترين حق خدا بر تو اين است كه او را بپرستى ، و چيزى شريكش نسازى كه اگر اين كار را به اخلاص كردى خداوند حقى براى تو بر خود واجب مىكند ، و آن اين است كه امور دنيا و آخرتت را كفايت مىكند .\r\nو نيز فرمود : و اما حق مادرت اين است كه بدانى او تو را طورى حمل كرد كه احدى ، احدى را آن طور حمل نمىكند ، آرى او تو را در داخل شكم خود حمل كرد ، و از ميوه قلبش چيزى به تو داد ، كه احدى به احدى نمىدهد ، و او با تمامى اعضاى بدنش تو را محافظت نمود ، و باك نداشت از اينكه گرسنه و تشنه بماند ، بلكه پروايش همه از گرسنگى و تشنگى تو بود ، او باك نداشت از اينكه برهنه بماند ، همه پروايش از برهنگى تو بود ، او هيچ پروايى\r\n\r\n","description":"","footnote":"\r\n( 1 ) روح المعانى ، ج 21 ، ص 90 .\r\n( 2 ) مفردات راغب ، ماده « قصد » .\r\n( 3 ) مفردات راغب ، ماده « غض » .\r\n( 4 ) اصول كافى ، ج 2 ، ص 278 ، ح 4 .\r\n","page_name":" 327 ","page_number":327},
  {"content":"\r\nنداشت از گرما ، ولى سعيش اين بود كه بر سر تو سايه بيفكند ، او به خاطر تو از خواب خوش صرفنظر كرد ، و تو را از گرما و سرما حفظ نمود ، همه اين تلاشها براى اين است كه تو مال او باشى ، و تو نمىتوانى از عهده شكر او برآيى ، مگر با يارى و توفيق خدا .\r\nو اما حق پدرت اين است كه بدانى او ريشه تو است ، چون اگر او نبود تو نبودى ، پس هر وقت از خودت چيزى ديدى كه خوشت آمد ، بدان كه اصل آن نعمت پدر تو است ، پس حمد خدا گوى ، و شكر پدر بجاى آر ، آن قدر كه با اين نعمت برابرى كند ، و هيچ نيرويى نيست جز به وسيله خدا « 1 » .\r\nو در كافى به سند خود از هشام بن سالم ، از امام صادق ( ع ) روايت كرده كه فرمود : مردى نزد رسول اكرم ( ص ) رفت و گفت : يا رسول اللَّه به چه كس نيكى كنم ؟ فرمود به مادرت ، عرضه داشت : سپس به چه كس ؟ فرمود : به مادرت ، عرضه داشت : سپس به چه كس ؟ فرمود : به مادرت ، عرضه داشت : سپس به چه كس ؟ فرمود به پدرت « 2 » .\r\nو در مناقب آمده كه روزى حسين بن على ( ع ) به عبد الرحمن بن عمرو بن عاص گذشت ، پس عبد الرحمن گفت : هر كه مىخواهد به مردى نظر كند كه محبوبترين اهل زمين است نزد اهل آسمان ، به اين شخص نظر كند ، كه دارد مىگذرد ، هر چند كه من بعد از جنگ صفين تا كنون با او همكلام نشده‌ام .\r\nپس ابو سعيد خدرى او را نزد آن جناب آورد ، حسين ( ع ) به او فرمود : آيا مىدانستى كه من محبوبترين اهل زمين نزد اهل آسمانم ، و با اين حال در صفين شمشير به روى من و پدرم كشيدى ؟ به خدا سوگند پدر من بهتر از من بود ، پس عبد الرحمن عذر خواهى كرد و گفت : آخر چه كنم رسول خدا ( ص ) به خود من سفارش فرمود كه پدرت را اطاعت كن ، حضرت فرمود : مگر كلام خداى را نشنيدى كه فرمود : * ( « وَإِنْ جاهَداكَ عَلى أَنْ تُشْرِكَ بِي ما لَيْسَ لَكَ بِه عِلْمٌ فَلا تُطِعْهُما » ) * و نيز مگر از رسول خدا ( ص ) نشنيده اى كه فرمود : اطاعت ( پدر و مادر و يا هر كس كه اطاعتش واجب است ) بايد كه معروف باشد ، و اطاعتى كه نافرمانى خدا است معروف و پسنديده نيست ، و نيز مگر نشنيده اى كه هيچ مخلوقى در نافرمانى خدا نبايد اطاعت شود « 3 » .\r\n\r\n","description":"","footnote":"\r\n( 1 ) من لا يحضره الفقيه ، ج 2 ، ص 376 .\r\n( 2 ) كافى ، ج 2 ، ص 159 ، ح 9 .\r\n( 3 ) مناقب ، ج 4 ، ص 73 - طبع قم .\r\n","page_name":" 328 ","page_number":328},
  {"content":"\r\nو در كتاب فقيه در ضمن كلمات كوتاه رسول خدا ( ص ) آمده كه فرمود : « لا طاعة لمخلوق فى معصية الخالق » « 1 » كه ترجمه اش در صفحه قبل گذشت .\r\nو در كافى به سند خود از ابى بصير از امام باقر ( ع ) روايت كرده كه گفت شنيدم مىفرمود : بپرهيزيد از گناهان كوچك ، كه آنها هم باز خواست كننده اى دارد ، ممكن است فكر كنيد كه گناه مىكنم و سپس از خدا طلب آمرزش مىكنم ، ولى خداى عز و جل مىفرمايد : « نَكْتُبُ ما قَدَّمُوا وَآثارَهُمْ وَكُلَّ شَيْءٍ أَحْصَيْناه فِي إِمامٍ مُبِينٍ - به زودى مىنويسيم آنچه به دست خود از پيش فرستاده‌اند ، و آنچه اثر از ايشان بجاى مانده ، و ما هر چيزى را در كتابى آشكارا مىنويسيم » و نيز فرموده : * ( « إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الأَرْضِ يَأْتِ بِهَا اللَّه إِنَّ اللَّه لَطِيفٌ خَبِيرٌ » ) * « 2 » كه ترجمه اش گذشت .\r\n\r\n\r\nو نيز در همان كتاب به سند خود از معاويه بن وهب روايت كرده كه گفت : از امام صادق ( ع ) پرسيدم بهترين چيزى كه با آن بندگان خدا به پروردگار خود تقرب مىجويند ، و نزد خدا محبوبترين چيز است چيست ؟ فرمود : من بعد از معرفت هيچ چيزى بهتر از اين نماز سراغ ندارم . . . « 3 » .\r\nو نيز در همان كتاب به سند خود از محمد بن فضيل ، از ابى الحسن ( رضا ع ) ، روايت كرده كه فرمود : نماز مايه تقرب هر پرهيزكار است « 4 » .\r\nو در مجمع البيان جمله * ( « وَاصْبِرْ عَلى ما أَصابَكَ » ) * را تفسير كرده ، به مشقتها و اذيتهايى كه در اثر امر به معروف و نهى از منكر به انسان مىرسد ، و اين تفسير را به على ( ع ) نسبت داده « 5 » .\r\nو نيز جمله * ( « وَلا تُصَعِّرْ خَدَّكَ لِلنَّاسِ » ) * ، را تفسير كرده به اينكه روى خود را به كلى از مردم مگردان ، و از كسى كه دارد با تو سخن مىگويد از در توهين اعراض مكن ، و اين معنا را به ابن عباس ، و امام صادق ( ع ) نسبت داده است « 6 » .\r\nو در الدر المنثور است كه طبرانى ، و ابن عدى ، و ابن مردويه ، از ابى ايوب انصارى\r\n\r\n","description":"","footnote":"\r\n( 1 ) فقيه ، ج 4 ، ص 273 .\r\n( 2 ) اصول كافى ، ج 2 ، ص 270 ، ح 10 .\r\n( 3 ) فروع كافى ، ج 3 ، ص 264 ، ح 1 .\r\n( 4 ) فروع كافى ، ج 3 ، ص 265 ، ح 6 .\r\n( 5 و 6 ) مجمع البيان ، ج 8 ، ص 319 .\r\n","page_name":" 329 ","page_number":329},
  {"content":"\r\nروايت كرده كه گفت : شخصى از رسول خدا ( ص ) از معناى جمله * ( « وَلا تُصَعِّرْ خَدَّكَ لِلنَّاسِ » ) * پرسيد : فرمود : اينكه در استهزاء و توهين به اشخاص دهن كجى نموده لوچه آويزان كنى « 1 » .\r\nو در مجمع البيان در ذيل جمله * ( « إِنَّ أَنْكَرَ الأَصْواتِ لَصَوْتُ الْحَمِيرِ » ) * گفته كه : از امام صادق ( ع ) روايت شده كه فرمود : منظور ، عطسه كردن به صداى بلند و زشت است ، و همچنين اينكه كسى در سخن گفتن صداى خود را به طور ناخوشايندى بلند كند ، مگر اينكه در حال دعا يا قراءت قرآن باشد « 2 » .\r\nمؤلف : و در همه اين معانى كه گذشت مخصوصا در مساله عاق والدين ، روايات بسيار زيادى هست كه به منظور اختصار از نقلش خوددارى كرديم .\r\nگفتارى در داستان لقمان و پاره اى از كلمات حكمت آميزش در دو فصل\r\n\r\n\r\nفصل اول نام لقمان در كلام خداى تعالى جز در سوره لقمان نيامده ، و از داستانهاى او جز آن مقدار كه در آيات * ( « وَلَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّه . . . » ) * آمده ، سخنى نرفته است ، ولى در داستانهاى او و كلمات حكمت آميزش روايات بسيار مختلف رسيده ، كه ما بعضى از آنها را كه با عقل و اعتبار سازگارتر است نقل مىكنيم .\r\nدر كافى از بعضى راويان اماميه ، و سپس بعد از حذف بقيه سند ، از هشام بن حكم روايت كرده كه گفت : ابو الحسن موسى بن جعفر ( ع ) به من فرمود : اى هشام خداى تعالى كه فرموده : * ( « وَلَقَدْ آتَيْنا لُقْمانَ الْحِكْمَةَ » ) * منظور از حكمت فهم و عقل است « 3 » .\r\nو در مجمع البيان گفته : نافع از ابن عمر روايت كرده كه گفت : از رسول خدا ( ص ) شنيدم مىفرمود : به حق مىگويم كه لقمان پيغمبر نبود ، و ليكن بنده اى بود كه بسيار فكر مىكرد ، و يقين خوبى داشت ، خدا را دوست مىداشت ، و خدا هم او را دوست بداشت ، و به دادن حكمت به او منت نهاد .\r\n\r\n","description":"","footnote":"\r\n( 1 ) الدر المنثور ، ج 5 ، ص 166 .\r\n( 2 ) مجمع البيان ، ج 8 ، ص 320 .\r\n( 3 ) اصول كافى ، ج 1 ، ص 16 .\r\n","page_name":" 330 ","page_number":330},
  {"content":"\r\nروزى در وسط روز خوابيده بود كه ناگهان ندايى شنيد : اى لقمان ! آيا مىخواهى خدا تو را خليفه خود در زمين كند ، تا بين مردم به حق حكم كنى ؟ لقمان صدا را پاسخ داد كه : اگر پروردگارم مرا مخير كند ، عافيت را مىخواهم ، و بلاء را نمىپذيرم ، ولى اگر او اراده كرده مرا خليفه كند سمعا و طاعتا ، براى اينكه ايمان و يقين دارم كه اگر او چنين اراده اى كرده باشد ، خودش ياريم نموده و از خطا نگهم مىدارد .\r\nملائكه - به طورى كه لقمان ايشان را نمىديد - پرسيدند : اى لقمان چرا ؟ گفت : براى اينكه هيچ تكليفى دشوارتر از قضاوت و داورى نيست ، و ظلم آن را از هر سو احاطه مىكند ، اگر در داورى راه صواب رود اميد نجات دارد ، نه يقين به آن ، ولى اگر راه خطا رود راه بهشت را عوضى رفته است ، و اگر انسان در دنيا ذليل و بى اسم و رسم باشد ، ولى در آخرت شريف و آبرومند ، بهتر است از اينكه در دنيا شريف و صاحب مقام باشد ، ولى در آخرت ذليل و بى مقدار ، و كسى كه دنيا را بر آخرت ترجيح دهد ، دنيايش از دست مىرود ، و به آخرت هم نمىرسد .\r\nملائكه از منطق نيكوى او تعجب كردند ، لقمان به خواب رفت ، و در خواب حكمت به او داده شد ، و چون از خواب برخاست به حكمت سخن مىگفت و او با حكمت خود براى داوود وزارت مىكرد ، روزى داوود به او گفت : اى لقمان خوشا به حالت كه حكمت به تو داده شد ، و بلاى نبوت هم از تو گردانده شد « 1 » .\r\nو در الدر المنثور است كه ابن مردويه از ابو هريره روايت كرده كه گفت : رسول خدا ( ص ) فرمود : آيا مىدانيد لقمان چه بوده ؟ گفتند : خدا و رسولش داناتر است فرمود : حبشى بود « 2 » .\r\nفصل دوم در تفسير قمى به سند خود از حماد روايت كرده كه گفت : از امام صادق ( ع ) از لقمان سراغ گرفتم ، كه چه كسى بود ؟ و حكمتى كه خدا به او ارزانى داشت چگونه بود ؟ فرمود آگاه باش كه به خدا سوگند حكمت را به لقمان به خاطر حسب و دودمان و مال و فرزندان و يا درشتى در جسم و زيبايى رخسار ندادند ، و ليكن او مردى بود كه در برابر امر خدا سخت نيرومندى به خرج مىداد و به خاطر خدا از آنچه خدا راضى نبود دورى مىكرد ، مردى ساكت و فقير احوال بود ، نظرى عميق و فكرى طولانى و نظرى تيز داشت ، همواره\r\n\r\n","description":"","footnote":"\r\n( 1 ) مجمع البيان ، ج 8 ، ص 315 .\r\n( 2 ) الدر المنثور ، ج 5 ، ص 160 .\r\n","page_name":" 331 ","page_number":331},
  {"content":"\r\nمىخواست تا از عبرتها غنى باشد و هرگز در روز نخوابيد ، و هرگز كسى او را در حال بول و يا غايط و يا غسل نديد ، بس كه در خودپوشى مراقبت داشت ، و نظرش بلند و عميق بود ، و مواظب حركات و سكنات خويش بود ، هرگز از ديدن يا شنيدن چيزى نخنديد ، چون مىترسيد گناه باشد ، و هرگز خشمگين نشد ، و با كسى مزاح نكرد ، و چون چيزى از منافع دنيا عايدش مىشد اظهار شادمانى نمىكرد ، و اگر از دست مىداد اظهار اندوه نمىنمود ، زنانى بسيار گرفت ، و خدا فرزندانى بسيار به او مرحمت نمود ، و ليكن بيشتر آن فرزندان را از دست داد ، و بر مرگ احدى از ايشان نگريست .\r\nلقمان هرگز از دو نفر كه نزاع و يا كتككارى داشتند نگذشت ، مگر آنكه بين آن دو را اصلاح كرد ، و از آن دو عبور نكرد ، مگر وقتى كه دوستدار يكديگر شدند ، و هرگز سخن نيكو از احدى نشنيد ، مگر آنكه تفسيرش را پرسيد ، و پرسيد كه اين سخن را از كه شنيده اى ؟ لقمان بسيار با فقهاء و حكما نشست و برخاست مىكرد ، و به ديدن قاضيان و پادشاهان و صاحبان منصب مىرفت ، قاضيان را تسليت مىگفت ، و برايشان نوحه سرايى مىكرد ، كه خدا به چنين كارى مبتلايشان كرده ، و براى سلاطين و ملوك اظهار دلسوزى و ترحم مىنمود ، كه چگونه به ملك و سلطنت دل بسته ، و از خدا بى خبر شده‌اند ، لقمان بسيار عبرت مىگرفت ، و طريقه غلبه بر هواى نفس را از ديگران مىپرسيد ، و ياد مىگرفت ، و با آن طريقه همواره با هواى نفس در جنگ بود ، و از شيطان احتراز مىجست ، و قلب خود را با فكر ، و نفس خويش را با عبرت ، مداوا مىكرد ، هرگز سفر نمىكرد مگر به جايى كه برايش اهميت داشته باشد ، به اين جهات بود كه خدا حكمتش بداد ، و عصمتش ارزانى داشت .\r\nو خداى تبارك و تعالى دستور داد به طوائفى از فرشتگان كه در نيمه روزى كه مردم به خواب قيلوله رفته بودند ، لقمان را ندا دهند - به طورى كه صداى ايشان را بشنود ، ولى اشخاص ايشان را نبيند - كه : اى لقمان آيا مىخواهى خدا تو را خليفه خود در زمين كند ؟ تا فرمانفرماى مردم باشى ؟ لقمان گفت : اگر خدا بدين شغل فرمانم دهد كه سمعا و طاعتا ، چون اگر او اين كار را از من خواسته باشد ، خودش ياريم مىكند ، و راه نجاتم مىآموزد ، و از خطا نگهم مىدارد ، ولى اگر مرا مخير كند من عافيت را اختيار مىكنم .\r\nملائكه گفتند : اى لقمان چرا ؟ گفت براى اينكه داورى بين مردم در دشوارترين موقعيتها براى حفظ عصمت است ، و فتنه و آزمايشش از هر جاى ديگر سختتر و بيشتر است و آدمى بيچاره مىماند ، و كسى هم كمكش نمىكند ، ظلم از چهار سو احاطه اش نموده ، كارش به يكى از دو احتمال مىانجامد ، يا اين است كه در داورىاش رأى و نظريه اش مطابق\r\n","description":"","footnote":"","page_name":" 332 ","page_number":332},
  {"content":"\r\nحق و واقع مىشود ، كه در اين صورت جا دارد كه سالم باشد ، و احتمال آن هست ، و يا اين است كه راه را عوضى مىرود كه در اين صورت راه بهشت را عوضى مىرود و هلاكتش قطعى است ، و اگر آدمى در دنيا ذليل و ضعيف باشد آسانتر است تا آنكه در دنيا رئيس و آبرومند بوده ولى در آخرت ذليل و ضعيف باشد ، از سوى ديگر كسى كه دنيا را بر آخرت ترجيح دهد هم در دنيا خاسر و زيانكار است ، و هم در آخرت ، چون دنيايش تمام مىشود ، و به آخرت هم نمىرسد .\r\nملائكه از حكمت او به شگفت آمده ، خداى رحمان نيز منطق او را نيكو دانست ، پس همين كه شام شد ، و در بستر خوابش آرميد ، خدا حكمت را بر او نازل كرد ، به طورى كه از فرق سر تا قدمش را پر كرد ، و او خود در خواب بود كه خدا پرده و جامعه اى از حكمت بر سراسر وجود او بپوشانيد .\r\nلقمان از خواب بيدار شد ، در حالى كه قاضىترين مردم زمانش بود ، و در بين مردم مىآمد ، و به حكمت سخن مىگفت ، و حكمت خود را در بين مردم منتشر مىساخت .\r\n\r\n\r\nسپس امام صادق ( ع ) فرمود : بعد از آنكه فرمان خلافت به او داده شد ، و او نپذيرفت ، خداى عز و جل ملائكه را فرمود تا داوود را به خلافت ندا دهند ، داوود پذيرفت بدون اينكه شرطى را كه لقمان كرده بود به زبان آورد پس خداى عز و جل خلافت در زمين را به او داد ، و چند مرتبه مبتلا به آزمايش شد ، و در هر دفعه پايش به طرف خطا لغزيد و خدا او را نگهدارى نموده و از آن انحرافش در گذشت .\r\nلقمان بسيار بديدن داوود مىرفت ، و او را اندرز مىداد ، و مواعظ و حكمتها و علوم بسيار در اختيارش مىگذاشت ، و داوود همواره به او مىگفت : خوشا به حالت اى لقمان ، كه حكمت به تو داده شد ، و به بلاى خلافت هم گرفتار نگشتى ، و به داوود خلافت داده شد و به حكم و فتنه گرفتار آمد .\r\nآن گاه امام صادق ( ع ) در ذيل آيه * ( « وَإِذْ قالَ لُقْمانُ لِابْنِه وَهُوَ يَعِظُه : يا بُنَيَّ لا تُشْرِكْ بِاللَّه ، إِنَّ الشِّرْكَ لَظُلْمٌ عَظِيمٌ » ) * فرمود : لقمان پسرش « بآثار » را وقتى اندرز مىداد آن قدر كلماتش نافذ بود كه فرزندش در نهايت درجه تاثر قرار مىگرفت .\r\nاى حماد از جمله مواعظى كه به فرزندش كرد يكى اين بود كه : اى پسرم ! تو از آن روزى كه به دنيا افتادى ، پشت به دنيا و رو به آخرت كردى ، و خانه اى كه دارى به طرف آن مىروى نزديكتر به تو است ، از خانه اى كه از آن دور مىشوى ، پسرم همواره با علما بنشين ، و با دو زانوى خود مزاحمشان شو ، ولى با آنان مجادله مكن ، كه اگر چنين كنى از تعليم تو\r\n","description":"","footnote":"","page_name":" 333 ","page_number":333},
  {"content":"\r\nدريغ مىورزند ، و از دنيا به قدر بلاغ و رفع حاجت بگير ، و يك باره ترك آن مگوى ، و گر نه سربار جامعه خواهى شد ، و در دنيا آن چنان داخل مشو كه به آخرتت ضرر رساند ، آن قدر روزه بگير كه از شهوتت جلوگيرى كند ، و آن قدر روزه مگير كه از نماز بازت دارد ، زيرا نماز نزد خدا محبوبتر از روزه است .\r\nپسرم دنيا دريايى است عميق ، كه دانشمندانى بسيار در آن هلاك شدند ، و چون چنين است تو كشتى خود را در اين دريا از ايمان بساز ، و بادبان آن را از توكل قرار ده ، و آذوقه اى از تقواى خدا در آن ذخيره كن ، اگر نجات يافتى ، به رحمت خدا يافته اى و اگر هلاك شدى به گناهانت شده اى .\r\nپسرم اگر طفل صغيرى را در كودكى ادب كنى ، تو را در بزرگى سود مىرساند و تو از آن بهرمند شوى ، و معلوم است كسى كه براى ادب ارزشى قائل است ، نسبت به آن اهتمام مىورزد ، و كسى كه بدان اهتمام بورزد نخست راه به كار بستنش را مىآموزد و كسى كه مىخواهد راه تاديب را بياموزد ، سعى و كوشش بسيار مىشود ، و كسى كه سعى و كوشش را در طلب آن بسيار كرد قدم قدم به نفع آن بر مىخورد ، و آن را عادت خود قرار مىدهد .\r\nآرى خواهى ديد كه تو خود جانشين گذشتگان خود شده اى ، و از جانشين خودت سود مىبرى ، و هر صاحب رغبتى به تو اميد مىبندد ، كه از ادبت چيزى بياموزد ، و هر ترسنده اى از صولتت هراسناك مىشود .\r\nزنهار ، كه به خاطر بدست آوردن و طلب غير علم و ادب ، در طلب ادب دچار كسالت نشوى ، و اگر در امر دنيا شكست خوردى ، زنهار كه در امر آخرت مغلوب نشوى ، و بدان كه اگر طلب علم از تو فوت شود ، در امر آخرتت شكست خورده اى ، و در روزها و شبها و ساعتهايت بهره اى بگذار براى طلب علم ، براى اينكه عمر گرانمايه را هيچ چيز چون ترك علم ضايع نمىكند .\r\nو مبادا كه هرگز با اشخاص لجوج در افتى ، و هرگز با مردى فقيه جدال مكن ، و هرگز با صاحب سلطنتى دشمنى مورز ، و با هيچ ستمگرى سازگارى و دوستى مكن ، و با هيچ فاسقى برادرى مورز ، و با هيچ متهمى رفاقت مكن ، و علم خود را مانند پولت گنجينه كن ، و بهر كس و ناكس عرضه مدار .\r\nپسرم از خداى عز و جل آن چنان بترس كه اگر در قيامت نيكيهاى همه نيكان جن و انس را داشته باشى باز ترس آن داشته باشى كه عذابت كند ، و از خدا اميد رحمت داشته باش آن چنان كه اگر در روز قيامت تمامى گناهان جن و انس را داشته باشى ، باز احتمال و\r\n","description":"","footnote":"","page_name":" 334 ","page_number":334},
  {"content":"\r\nاميد اينكه خدا تو را بيامرزد داشته باشى .\r\nپسرش به او گفت : پدر جان چطور چنين چيزى ممكن است ، كه در عين داشتن چنان خوفى ، اين چنين اميدى هم داشته باشم ، و اين دو حالت متضاد در يك دل چگونه جمع مىشود ؟ لقمان گفت : پسرم اگر قلب مؤمن را بيرون آرند ، در آن دو نور يافت مىشود ، نورى براى خوف ، و نورى براى رجاء و اگر آن دو را با مقياسى بسنجند ، برابر همند ، هيچ يك از ديگرى حتى به سنگينى يك ذره بيشتر نيست ، و كسى كه به خدا ايمان دارد ، به گفته او نيز ايمان دارد ، و كسى كه به گفته او ايمان داشته باشد ، به فرمان او عمل مىكند ، و كسى كه به فرمان او عمل نكند ، گفتار او را تصديق نكرده ، پس اين حالات دل هر يك گواه ديگرى است . پس كسى كه به راستى ايمان به خدا داشته باشد ، براى خدا عمل را خالص و خيرخواهانه انجام مىدهد ، و كسى كه براى خدا عمل را خالص و خيرخواهانه انجام دهد ، براستى ايمان به خدا دارد ، و كسى كه خدا را اطاعت مىكند ، از او هراسناك نيز هست ، و كسى كه از خدا هراسناك باشد او را دوست هم دارد ، و كسى كه او را دوست بدارد ، اوامرش را پيروى مىكند ، و كسى كه پيرو اوامر خدا باشد ، مستوجب بهشت و رضوان او مىشود ، و كسى كه پيروى خشنودى خدا نكند ، از غضب او هيچ باكى ندارد ، و پناه مىبريم به خدا از غضب او .\r\nپسرم به دنيا ركون و اعتماد مكن ، و دلت را مشغول بدان مدار ، چون خداى تعالى هيچ خلقى را خوارتر از دنيا نيافريده ، آيا نمىبينى كه نعيم دنيا را مزد و پاداش مطيعان نكرده ، و آيا نمىبينى كه بلاى دنيا را عقوبت گنه كاران قرار نداده ؟ « 1 » .\r\nو در كتاب قرب الاسناد ، هارون ، از ابن صدقه ، از جعفر بن محمد از پدرش ( ع ) روايت كرده كه فرمود : شخصى از لقمان پرسيد : آن چه دستورى است كه جامع همه حكمتهاى تو باشد ؟ گفت : اينكه خود را در باره چيزى كه برايم ضمانت كرده‌اند به زحمت نيندازم ، و آنچه را كه به خود من واگذار نموده‌اند ضايع نكنم ، ( يعنى عمر خود را صرف رزقى كه ضامن آن شده‌اند نسازم ، و در باره سعادت آخرتم كه به خود من واگذار نموده‌اند اهمال نكنم ) « 2 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 164 - 162 .\r\n( 2 ) قرب الاسناد ، ص 35 .\r\n","page_name":" 335 ","page_number":335},
  {"content":"\r\nو در بحار از قصص الانبياء به سند خود از جابر از امام باقر ( ع ) روايت كرده كه فرمود : از جمله نصايحى كه لقمان به فرزندش كرد ، يكى اين است كه : پسرم اگر در باره مردن شك دارى ، خواب را از خودت بردار ، و هرگز نمىتوانى چنين كنى ، و اگر در باره قيامت شك دارى ، بيدارى را از خودت بردار ، و هرگز نمىتوانى .\r\nبراى اينكه اگر در اين اندرز من دقت كنى خواهى ديد كه نفس تو به دست ديگرى اداره مىشود ، و نيز خواهى دانست كه خواب به منزله مرگ ، و بيدارى بعد از خواب به منزله بعث بعد از مردن است .\r\nو نيز فرمود : لقمان به فرزندش گفت : پسرم زياد نزديكش مشو ، كه از آن دور خواهى ماند ، و زياد هم دور مشو كه خوار خواهى گشت ، ( يعنى در طلب دنيا ميانه رو باش ) .\r\nو نيز فرموده : پسرم هر جنبنده اى مثل خود را دوست مىدارد ، مگر فرزند آدم كه هم افق خود را - در مزيتى از مزايا - دوست نمىدارد ، و متاعى كه دارى نزد خواهان آن عرضه بدار ، ( و گر نه بازارش كساد خواهد شد ) همانطور كه بين گرگ و گوسفند هرگز دوستى برقرار نمىگردد ، همچنين بين نيكوكار و فاجر دوستى برقرار نمىشود ، ( پسرم ) هر كه با قير سر و كار پيدا كند ، سرانجام به قير آلوده مىشود ، آميزش با فاجران نيز چنين است ، عاقبت از او ياد مىگيرد ، ( چون نفس انسان خود پذير است ) ، ( پسرم ) هر كس سر و كله زدن و مجادله را دوست بدارد ، عاقبت زبانش به فحاشى باز خواهد شد ، و هر كس به جايى ناباب قدم نهد ، عاقبت متهم مىشود ، و كسى كه همنشينى با بدان كند ، سالم نمىماند ، و كسى كه اختيار زبان خود را در كف ندارد ، سرانجام پشيمان مىشود .\r\nو نيز در اندرز فرزندش فرمود : پسرم صد دوست بگير ، ولى يك دشمن مگير ، پسرم وظيفه اى نسبت به خلاق خوددارى ، و وظيفه اى نسبت به خلقت ، اما خلاق تو همان دين تو است ، و خلق تو عبارت است از طرز رفتارت در بين مردم ، پس مراقب باش خلقت را مبغوض و منفور مردم مسازى و به همين منظور محاسن اخلاق را ياد بگير .\r\nپسرم بنده اخيار باش ، ولى فرزند اشرار مباش ، فرزندم امانت را بپرداز ، تا دنيا و آخرتت سالم بماند ، و امين باش كه خدا خائنين را دوست ندارد ، پسرم اين طور مباش كه به مردم نشاندهى كه از خدا مىترسى ، و در قلب بىپرواى از او باشى « 1 » .\r\nو در كافى به سند خود از يحيى بن عقبه از درى از امام صادق ( ع ) روايت\r\n\r\n","description":"","footnote":"\r\n( 1 ) بحار الانوار ، ج 13 ، ص 417 ، حديث 11 .\r\n","page_name":" 336 ","page_number":336},
  {"content":"\r\nكرده كه گفت : از جمله مواعظى كه لقمان به فرزندش كرد اين بود كه : پسرم مردم قبل از زمان تو براى فرزندان خود جمع كردند ، و الآن تو مىبينى كه نه آنچه جمع كرده بودند مانده است ، و نه آن فرزندان كه برايشان جمع كردند ، آخر مگر نه اين است كه تو بنده اى اجير هستى كه مامور شده اى كارى را انجام دهى ، و وعده ات دادند كه در مقابل مزدت بدهند ؟\r\nپس عملت را مستوفى و كامل انجام بده ، تا اجرت را كامل دهند .\r\nو در اين دنيا چون گوسفندى مباش كه در زراعتى سبز و خرم بيفتد و بچرد تا چاق شود . چون آن حيوان هر چه زودتر چاق شود ، به كارد قصاب نزديكتر شده است ، و ليكن دنيا را به منزله پلى بگير ، كه بر روى نهرى زده باشند ، كه تو از آن بگذرى و رهايش كنى ، و ديگر تا ابد به سوى آن برنگردى ، پس بايد آن را خراب كنى ، نه اينكه تعمير نمايى ، چون تو مامور به تعمير آن نيستى .\r\nو نيز بدان كه تو به زودى و در فردايى نزديك وقتى پيش خداى عز و جل بايستى ، از چهار چيز بازخواست خواهى شد ، از جوانىات كه در چه راهى تباه كردى ، و از عمرت كه در چه فانىاش ساختى ، و از مالت كه از كجا آوردى و در كجا مصرف نمودى ، پس خود را آماده كن و جوابى مهيا بساز ، و از آنچه از دنيا از كفت رفته غم مخور ، چون اندك دنيا دوام و بقاء ندارد ، و بسيارش از گزند بلاء ايمن نيست ، پس حواست را جمع كن ، و سخت در كار خويش بكوش ، و پرده از روى خود كنار زن ، و متعرض رحمت پروردگارت شو ، و در دلت همواره توبه را تجديد كن ، و در زمان فراغتت در عمل شتاب كن قبل از آن كه مرضها و بلاها به سوى تو روى آورند ، و قبل از آنكه ايامت به سر آيد و مرگ بين تو و خواسته هايت حائل شود « 1 » .\r\nو در بحار از قصص نقل كرده كه به سند خود از حماد از امام صادق ( ع ) روايت كرده كه گفت : لقمان به پسرش گفت : پسر جان ! زنهار از كسالت و بد خلقى و كم صبرى ، كه با داشتن اين چند عيب هيچ دوستى با تو دوام نمىآورد ، و همواره در امور خود ملازم وقار و سكينت باش ، و نفس خود را بر تحمل زحمات برادران صابر كن ، و با همه مردم خوش خلق باش .\r\nپسرم اگر مال دنيايى نداشتى كه با آن صله رحم كنى ، و بر برادران تفضل نمايى ، حسن خلق و روى خوش داشته باش ، چون كسى كه حسن خلق دارد اخيار او را دوست مىدارند ، و فجار از او دورى مىنمايند ، پسر جان ! به آنچه خدا قسمت تو كرده قانع باش تا\r\n\r\n","description":"","footnote":"\r\n( 1 ) كافى ، ج 4 ، ص 202 ، باب ذم دنيا ، ح 20 .\r\n","page_name":" 337 ","page_number":337},
  {"content":"\r\nزندگى تو با صفا شود ، پس اگر خواستى عزت دنيا برايت جمع شود ، طمعت را از آنچه در دست مردم است ببر ، چون انبياء و صديقين اگر رسيدند به آنچه كه رسيدند به سبب قطع طمعشان بود « 1 » .\r\nمؤلف : اخبار در مواعظ لقمان بسيار زياد است ، ما به منظور اختصار به همين مقدار اكتفاء كرديم .\r\n\r\n","description":"","footnote":"\r\n( 1 ) بحار ، ج 13 ، ص 419 ، ح 14 .\r\n","page_name":" 338 ","page_number":338},
  {"content":"\r\n\r\n\r\nألَمْ تَرَوْا أَنَّ اللَّه سَخَّرَ لَكُمْ ما فِي السَّماواتِ وَما فِي الأَرْضِ وَأَسْبَغَ عَلَيْكُمْ نِعَمَه ظاهِرَةً وَباطِنَةً وَمِنَ النَّاسِ مَنْ يُجادِلُ فِي اللَّه بِغَيْرِ عِلْمٍ وَلا هُدىً وَلا كِتابٍ مُنِيرٍ ( 20 ) وَإِذا قِيلَ لَهُمُ اتَّبِعُوا ما أَنْزَلَ اللَّه قالُوا بَلْ نَتَّبِعُ ما وَجَدْنا عَلَيْه آباءَنا أوَ لَوْ كانَ الشَّيْطانُ يَدْعُوهُمْ إِلى عَذابِ السَّعِيرِ ( 21 ) وَمَنْ يُسْلِمْ وَجْهَه إِلَى اللَّه وَهُوَ مُحْسِنٌ فَقَدِ اسْتَمْسَكَ بِالْعُرْوَةِ الْوُثْقى وَإِلَى اللَّه عاقِبَةُ الأُمُورِ ( 22 ) وَمَنْ كَفَرَ فَلا يَحْزُنْكَ كُفْرُه إِلَيْنا مَرْجِعُهُمْ فَنُنَبِّئُهُمْ بِما عَمِلُوا إِنَّ اللَّه عَلِيمٌ بِذاتِ الصُّدُورِ ( 23 ) نُمَتِّعُهُمْ قَلِيلًا ثُمَّ نَضْطَرُّهُمْ إِلى عَذابٍ غَلِيظٍ ( 24 )\r\nوَ لَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه قُلِ الْحَمْدُ لِلَّه بَلْ أَكْثَرُهُمْ لا يَعْلَمُونَ ( 25 ) لِلَّه ما فِي السَّماواتِ وَالأَرْضِ إِنَّ اللَّه هُوَ الْغَنِيُّ الْحَمِيدُ ( 26 ) وَلَوْ أَنَّ ما فِي الأَرْضِ مِنْ شَجَرَةٍ أَقْلامٌ وَالْبَحْرُ يَمُدُّه مِنْ بَعْدِه سَبْعَةُ أَبْحُرٍ ما نَفِدَتْ كَلِماتُ اللَّه إِنَّ اللَّه عَزِيزٌ حَكِيمٌ ( 27 ) ما خَلْقُكُمْ وَلا بَعْثُكُمْ إِلَّا كَنَفْسٍ واحِدَةٍ إِنَّ اللَّه سَمِيعٌ بَصِيرٌ ( 28 ) ألَمْ تَرَ أَنَّ اللَّه يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ وَسَخَّرَ الشَّمْسَ وَالْقَمَرَ كُلٌّ يَجْرِي إِلى أَجَلٍ مُسَمًّى وَأَنَّ اللَّه بِما تَعْمَلُونَ خَبِيرٌ ( 29 )\r\nذلِكَ بِأَنَّ اللَّه هُوَ الْحَقُّ وَأَنَّ ما يَدْعُونَ مِنْ دُونِه الْباطِلُ وَأَنَّ اللَّه هُوَ الْعَلِيُّ الْكَبِيرُ ( 30 ) ألَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ اللَّه لِيُرِيَكُمْ مِنْ آياتِه إِنَّ فِي ذلِكَ لآياتٍ لِكُلِّ صَبَّارٍ شَكُورٍ ( 31 ) وَإِذا غَشِيَهُمْ مَوْجٌ كَالظُّلَلِ دَعَوُا اللَّه مُخْلِصِينَ لَه الدِّينَ فَلَمَّا نَجَّاهُمْ إِلَى الْبَرِّ فَمِنْهُمْ مُقْتَصِدٌ وَما يَجْحَدُ بِآياتِنا إِلَّا كُلُّ خَتَّارٍ كَفُورٍ ( 32 ) يا أَيُّهَا النَّاسُ اتَّقُوا رَبَّكُمْ وَاخْشَوْا يَوْماً لا يَجْزِي والِدٌ عَنْ وَلَدِه وَلا مَوْلُودٌ هُوَ جازٍ عَنْ والِدِه شَيْئاً إِنَّ وَعْدَ اللَّه حَقٌّ فَلا تَغُرَّنَّكُمُ الْحَياةُ الدُّنْيا وَلا يَغُرَّنَّكُمْ بِاللَّه الْغَرُورُ ( 33 ) إِنَّ اللَّه عِنْدَه عِلْمُ السَّاعَةِ وَيُنَزِّلُ الْغَيْثَ وَيَعْلَمُ ما فِي الأَرْحامِ وَما تَدْرِي نَفْسٌ ما ذا تَكْسِبُ غَداً وَما تَدْرِي نَفْسٌ بِأَيِّ أَرْضٍ تَمُوتُ إِنَّ اللَّه عَلِيمٌ خَبِيرٌ ( 34 )\r\n","description":"","footnote":"","page_name":" 339 ","page_number":339},
  {"content":"\r\nترجمه آيات\r\nمگر نمىبينيد كه خدا هر چه را كه در آسمانها و زمين هست رام شما كرد ؟ و نعمتهاى خويش را آشكارا و نهان بر شما كامل نمود ؟ ( و باز ) بعضى از مردم بدون علم و هدايت و كتاب ، در باره خدا مجادله مىكنند ( 20 ) .\r\nو چون به آنها گفته شود : چيزى را كه خدا نازل كرده پيروى كنيد ، گويند : ( نه ) ، تنها آيينى را كه پدران خود را بر آن يافته‌ايم پيروى مىكنيم ، حتى اگر شيطان ( در نتيجه پيروى از پدرانشان ) به سوى عذاب سوزان دعوتشان كند ، باز هم آنان را پيروى مىكنند ؟ ( 21 ) .\r\nهر كس توجه بى شائبه خويش را سوى خدا كند ، و نيكوكار باشد ، به دستاويز محكمى چنگ زده ، و عاقبت كارها سوى خدا است ( 22 ) .\r\nو هر كه انكار كند انكارش ترا محزون نكند ، چون بازگشتشان سوى من است ، و ما از اعمالشان خبرشان مىدهيم ، كه خدا مكنون سينه ها را مىداند ( 23 ) .\r\nاندكى برخوردارشان كنيم ، و سپس به سوى عذابى سختشان بكشيم ( 24 ) .\r\nاگر از آنان بپرسى آسمانها و زمين را كى آفريده ؟ گويند : خدا ، بگو پس ستايش هم خاص خداست ، ولى بيشترشان نمىدانند ( 25 ) .\r\nهر چه در آسمانها و زمين هست از خدا است ، و خدا همو بى نياز و ستوده است ( 26 ) .\r\nاگر آنچه در زمين درخت هست ، قلم باشد ، و دريا ، به كمك آن دريا ، هفت درياى ديگر مركب ، كلمات خدا تمام نشود ، كه خدا نيرومند و حكيم است ( 27 ) .\r\nخلق كردن شما ، و از نو زنده كردنتان جز به مانند خلق كردن يك تن نيست ، چون خدا شنوا و بينا است ( 28 ) .\r\nمگر نمىبينى كه خدا شب را به روز مىبرد ، و روز را به شب مىبرد ، و آفتاب و ماه را به خدمت\r\n","description":"","footnote":"","page_name":" 340 ","page_number":340},
  {"content":"\r\nگرفته ، كه هر يك به مدتى معين روان است ، و خدا از اعمالى كه مىكنيد آگاه است ( 29 ) .\r\nچنين است ، چون خدا حق است ، و آنچه سواى او مىخوانند باطل است ، و خدا والاى بزرگ است ( 30 ) .\r\nمگر نمىبينى كه به نعمت خدا كشتى به دريا روان است ، تا آيه هاى خويش به شما بنماياند ؟ كه در اين براى همه صبرپيشگان سپاسگزار عبرتهاست ( 31 ) .\r\nو چون موجى بمانند كوه ها ، آنان را فرا گيرد ، خدا را بخوانند ، و دين را خاص او كنند ، و چون به خشكيشان برد ، تنها بعضىشان معتدلند ، و آيه هاى ما را جز عهدشكنان كفران پيشه انكار نمىكنند ( 32 ) .\r\nاى مردم ! از پروردگارتان بترسيد ، و از روزى كه پدر براى فرزندش كارى نسازد ، و فرزند به هيچ وجه كار ساز پدر خود نشود ، بيمناك باشيد ، كه وعده خدا حق است ، زندگى اين دنيا فريبتان ندهد ، و شيطان فريبنده ، در كار خدا به فريبتان نكشد ( 33 ) .\r\nبدرستى علم رستاخيز پيش خدا است ، كه باران فرود آورد ، و آنچه را در رحمها است بداند ، كسى نمىداند كه فردا چه مىكند و كسى نمىداند كه در كدام سرزمين مىميرد ، اما خدا دانا و آگاه است ( 34 ) .\r\nبيان آيات\r\nدر اين آيات به ما قبل داستان لقمان برگشته ، كه آيات وحدانيت خدا و نداشتن شريك ، و ادله آن را ذكر نمود ، و بدين جا منتهى شد ، كه فرمود : « هذا خَلْقُ اللَّه فَأَرُونِي ما ذا خَلَقَ الَّذِينَ مِنْ دُونِه بَلِ الظَّالِمُونَ فِي ضَلالٍ مُبِينٍ » .\r\n* ( « ألَمْ تَرَوْا أَنَّ اللَّه سَخَّرَ لَكُمْ ما فِي السَّماواتِ وَما فِي الأَرْضِ وَأَسْبَغَ عَلَيْكُمْ نِعَمَه ظاهِرَةً وَباطِنَةً » ) * از اين جا به ما قبل داستان لقمان رجوع شده ، و همين خود دليل است بر اينكه خطاب ( آيا نمىبينيد ) به مشركين است ، هر چند كه ذيل آيه اشعار دارد بر عموميت خطاب .\r\nو بنا بر اين صدر آيه تتمه كلام رسول خدا ( ص ) ، و متصل است به جمله « هذا خَلْقُ اللَّه فَأَرُونِي ما ذا خَلَقَ الَّذِينَ مِنْ دُونِه » و ديگر التفاتى در جمله * ( « ألَمْ تَرَوْا » ) * نيست .\r\nو بنا بر تقديرى كه آيه مورد بحث جزو كلام خداى تعالى باشد ، آن وقت در جمله * ( « ألَمْ تَرَوْا » ) * التفاتى از سياق غيبت در جمله « بَلِ الظَّالِمُونَ فِي ضَلالٍ مُبِينٍ » ، به سياق خطاب ، به كار رفته است ، و التفات در مثل اين گونه موارد از باب شدت يافتن و جد گوينده ، و\r\n","description":"","footnote":"","page_name":" 341 ","page_number":341},
  {"content":"\r\nعصبانيتش از جهل شنوندگان ، و اصرارشان بر گمراهى است ، كه هيچ راهنمايى سودى به ايشان نمىبخشد ، و هيچ اشارتى در حالشان مؤثر واقع نمىشود ، به همين جهت با اينكه تا كنون در سياق غيبت حرف مىزد ، ناگهان روى سخن به خود شنوندگان نموده ، آنچه كه در معرض ديد و شنوايى ايشان است به رخشان مىكشد ، بلكه از خواب خرگوشى خود بيدار گشته ، و از غفلت بدر آيند .\r\nو به هر حال چه اينكه بنا به گفته ما جمله * ( « ألَمْ تَرَوْا » ) * متصل به جمله « فَأَرُونِي » باشد ، و التفاتى در كار نباشد ، و چه به گفته ديگران عطف و متصل به جمله « بَلِ الظَّالِمُونَ » باشد ، و التفاتى از غيبت به خطاب در آن شده باشد ، مراد از تسخير آسمانها و زمين براى انسان ، انسانى كه آسمان و زمين را مىبيند ، آن نظام و ارتباطى است كه در اجزاى عالم مشاهده مىكنيم ، و مىبينيم كه چگونه سراپاى عالم را در تحت نظامى عام اداره نموده ، و انسان را كه اشراف اجزاى اين عالم محسوس است ، شعور و اراده اش را درست كرده و تدبير مىكند ، پس مىفهميم كه خداى تعالى سراپاى عالم را مسخر و محكوم اين نظام كرده ، تا انسان كه شريفترين اجزاى آن است پديد آيد و به كمال برسد .\r\n\r\n\r\nكلمه « تسخير » به معناى وادار كردن فاعل به فعلش مىباشد ، به طورى كه فاعل ، فعل خود را به اراده خود انجام ندهد ، بلكه به اراده تسخير كننده انجام دهد ، همانطور كه نويسنده ، قلم را وادار مىكند تا به اراده او بنويسد ، و مخدوم و مولى ، بنده و خدمتگزار خود را وادار مىكند تا مطابق دستور و خواست او عمل را انجام دهد ، و اسباب مؤثر در عالم هر چه باشد ، با سببيتى كه هر يك مخصوص به خود دارد ، آن كارى را انجام مىدهد كه خدا مىخواهد ، و خدا از مجموع آنها نظامى را مىخواهد كه با آن عالم انسانى را تدبير كند ، و حوائج او را بر آورد .\r\nاز آنچه گذشت معلوم شد كه « لام » در كلمه « لكم » لام تعليل غايى است ، و معناى آن « به خاطر شما » است ، و در نتيجه تسخير كننده اين اسباب خدا خواهد بود ، نه انسان به خلاف اينكه لام را براى ملك بگيريم كه در آن صورت تسخير كننده انسان خواهد بود ، ولى با مشيت خداى تعالى ، هم چنان كه بعضى احتمال آن را داده‌اند ، و پيشرفت انسانها در مرور زمان ، و به خدمت گرفتن اجزاى عالم را در بيشتر مقاصدش ، شاهد گفته خود گرفته‌اند ، و ليكن اين احتمال با جمله * ( « ألَمْ تَرَوْا » ) * نمىسازد ، چون اگر تسخير كننده خود انسان بود ، مسخر خود را مىديد ، و ديگر حاجت به اين سؤال نبود .\r\n* ( « وَأَسْبَغَ عَلَيْكُمْ نِعَمَه ظاهِرَةً وَباطِنَةً » ) * - كلمه « اسباغ » به معناى سنگ تمام گذاشتن ، و\r\n","description":"","footnote":"","page_name":" 342 ","page_number":342},
  {"content":"\r\nنيز توسعه دادن است ، و معناى جمله اين است كه : « نعمتهاى ظاهرى و باطنى را بر شما تمام كرد ، و توسعه داد » . كلمه « نعم » جمع نعمت است ، و نعمت در اصل لغت به معناى بناى نوع بوده ، ولى استعمالش در هر چيزى كه سازگار آدمى است ، و انسان از آن لذت مىبرد ، غلبه كرده است ، و بيشتر در اين امور استعمال مىشود .\r\nو مراد از نعمتهاى ظاهرى بنا بر اين كه خطاب در آيه به مشركين باشد ، حواس ظاهرى ، از گوش چشم و اعضاى بدن ، و نيز سلامتى و عافيت و رزق طيب و گوارا ، و مراد از نعمتهاى باطنى نعمتهاى غايب از حس است ، مانند شعور و اراده و عقل .\r\nو اما بنا بر اينكه خطاب به عموم انسانها باشد مراد از نعمتهاى ظاهرى آن نعمتهاى ظاهرى مذكور به اضافه دين خواهد بود ، چون دين نيز از نعمتهاى محسوسى است كه امور دنيا و آخرت مردم را نظام مىبخشد .\r\nو مراد از نعمتهاى باطنى باز همان نعمتهاى باطنى مذكور خواهد بود ، به اضافه مقامات معنوى كه تنها از راه اخلاص در عمل حاصل مىگردد .\r\n\r\n\r\n* ( « وَمِنَ النَّاسِ مَنْ يُجادِلُ فِي اللَّه بِغَيْرِ عِلْمٍ وَلا هُدىً وَلا كِتابٍ مُنِيرٍ » ) * در اين آيه به سياق سابق برگشت شده ، كه خطاب را متوجه شخص رسول خدا ( ص ) مىكرد ، و كلمه « مجادله » به معناى بحث و مناظره به منظور غلبه يافتن بر خصم است ، و مقابله اى كه بين « علم » و « هدى » و « كتاب » انداخته ، اشاره دارد به اينكه مراد از علم آن حجتهاى عقلى است كه با تحصيل و اكتساب به دست مىآيد ، و مراد از هدايت ، آن حقايقى است كه خدا از طريق وحى و يا الهام به دل انسان افاضه مىكند ، و مراد از كتاب ، كتابهاى آسمانى است كه از طريق وحى و نبوت به خدا منتهى و مستند مىشود ، و به همين جهت كه مستند به اوست آن را منير و روشنگر توصيف كرد ، و اين سه طريق از طرق علم است كه چهارمى برايش نيست .\r\nو بنا بر اين معناى آيه اين مىشود كه : بعضى از مردم بدون هيچ يك از اين سه علم در وحدانيت خدا از حيث ربوبيت و الوهيت مجادله مىكنند ، و هيچ حجت قابل اعتمادى ندارند ، تنها و تنها مدركشان تقليد است .\r\n* ( « وَإِذا قِيلَ لَهُمُ اتَّبِعُوا ما أَنْزَلَ اللَّه قالُوا بَلْ نَتَّبِعُ ما وَجَدْنا عَلَيْه آباءَنا . . . » ) *\r\nضميرهاى جمع همه به كلمه « من » بر مىگردد ، كه از لحاظ معنا جمع است ، هم چنان كه ضمير مفرد در آيه قبلى نيز به « من » بر مىگشت از لحاظ لفظش ، كه مفرد است .\r\nو اگر در جمله * ( « وَإِذا قِيلَ لَهُمُ اتَّبِعُوا ما أَنْزَلَ اللَّه » ) * فرمود پيروى كنيد آنچه را كه خدا\r\n","description":"","footnote":"","page_name":" 343 ","page_number":343},
  {"content":"\r\nنازل كرده ، با اينكه مىتوانست بفرمايد : پيروى كنيد كتاب و يا قرآن را ، براى اين است كه اشاره كند به اينكه دعوت رسول خدا ( ص ) داراى حجت و برهان است ، نه صرف زورگويى و ادعا ، براى اينكه نزول اين كتاب مؤيد به حجت نبوت است ، پس گويا فرموده : « وقتى دعوت مىشوند به سوى توحيد ، توحيدى كه كتاب بر آن دلالت دارد ، كتابى كه نزولش از ناحيه خدا قطعى است ، در پاسخ چنين و چنان مىگويند » .\r\nو به عبارتى ديگر ، وقتى حقايق و معارف را با دليل در اختيار آنان قرار مىدهند ، ايشان در مقابل با تحكم و زور جواب مىدهند ، بدون اينكه هيچ حجتى بر گفتار خود ارائه دهند ، و آن اين است كه مىگويند : ما پدران خود را بر كيش شرك يافتيم ، و ايشان را پيروى مىكنيم .\r\n* ( « أوَ لَوْ كانَ الشَّيْطانُ يَدْعُوهُمْ إِلى عَذابِ السَّعِيرِ » ) * - يعنى آيا پدران خود را پيروى مىكنند حتى در صورتى كه شيطان ايشان را به وسيله اين پيروى به سوى عذاب آتش دعوت كرده باشد ؟ و بنا بر اين ، استفهام در آيه انكارى ، و كلمه « لو » وصليه ، و عطف بر محذوف خواهد بود ، و تقدير آن چنين مىشود : « أيتبعونهم لو لم يدعوهم الشيطان و لو دعاهم ؟ » يعنى آيا پدران خود را پيروى مىكنند ، چه در صورتى كه شيطان ايشان را دعوت نكرده باشد ، و چه در صورتى كه دعوت كرده باشد ؟\r\nو حاصل كلام اين مىشود ، كه پيروى وقتى نيكو و بجاست ، كه پيروى شدگان بر حق بوده باشند ، و اما اگر خود آنان بر باطل بوده باشند ، و پيروى آنان پيروان را به شقاوت و عذاب سعير بكشاند ، ديگر اين پيروى به جا و صحيح نيست ، چون پيروى در پرستش غير از خدا است ، و كسى غير از خدا قابل پرستش نيست . * ( « وَمَنْ يُسْلِمْ وَجْهَه إِلَى اللَّه وَهُوَ مُحْسِنٌ فَقَدِ اسْتَمْسَكَ بِالْعُرْوَةِ الْوُثْقى وَإِلَى اللَّه عاقِبَةُ الأُمُورِ » ) * اين جمله استينافى است و احتمال هم دارد كه حال از مفعول « يدعوهم » باشد ، و در معناى جمله حاليه ضميرى به ايشان برگردد ، كه در اين صورت معناى آيه و ما قبلش اين است كه : آيا حتى اگر شيطان ايشان را دعوت به فلان و فلان كرده باشد ، در حالى كه هر كس محسن باشد و روى خود تسليم به سوى خدا كرده باشد نجات يافته ، و رستگار است و نيز در حالى كه عاقبت امور به سوى خدا راجع است ، پس واجب مىشود كه همو معبود باشد .\r\nو اسلام وجه به سوى خدا ، به معناى تسليم آن براى اوست ، به اين معنا كه انسان با همه وجودش رو به خدا كند . و او را پرستش نمايد ، و از ما سواى او اعراض كند ، و كلمه\r\n","description":"","footnote":"","page_name":" 344 ","page_number":344},
  {"content":"\r\n« محسن » اسم فاعل از مصدر احسان است ، و احسان به معناى به جا آوردن اعمال صالح است با داشتن يقين به آخرت ، هم چنان كه در اول سوره كه مىفرمايد : « هُدىً وَرَحْمَةً لِلْمُحْسِنِينَ » ، خودش محسنين را به اين معنا تفسير كرده ، فرموده : « الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ بِالآخِرَةِ هُمْ يُوقِنُونَ - كسانى كه نماز مىخوانند و زكات مىدهند ، و در حالى كه به آخرت يقين دارند » . و كلمه « عروة الوثقى » به معناى دستآويزى است كه قابل جدا شدن نباشد .\r\nو معناى آيه اين است كه هر كس خود را يگانه بداند ، و با يقين به معاد عمل صالح انجام دهد ، او اهل نجات است ، و سرانجام هلاك نخواهد شد ، چون سرانجامش به سوى خدا است ، و همو وعده نجات و رستگاريش داده است .\r\nاز اين بيان روشن مىشود كه جمله * ( « وَإِلَى اللَّه عاقِبَةُ الأُمُورِ » ) * ، در مقام تعليل جمله * ( « فَقَدِ اسْتَمْسَكَ بِالْعُرْوَةِ الْوُثْقى » ) * مىباشد ، چون اين جمله ( دستاويز محكم ) استعاره تمثيلى ، از نجات و رستگارى است ، مىگويد براى اين به چنين دستاويزى چنگ زده ، كه منتهى به خدايى است ، كه وعده چنين نجات و فلاحى را داده است .\r\n* ( « وَمَنْ كَفَرَ فَلا يَحْزُنْكَ كُفْرُه ) * . . . * ( إِلى عَذابٍ غَلِيظٍ » ) * اين آيه رسول خدا ( ص ) را تسليت مىدهد و دلخوش مىكند تا اندوه بر او چيره نشود ، به اينكه بالآخره روزى به سوى خدا بر مىگردند ، و خدا به آنچه مىكرده‌اند آگاهشان مىكند ، يعنى حقيقت اعمالشان و آثار سوء آن كه همان آتش است برايشان هويدا مىگردد .\r\n* ( « نُمَتِّعُهُمْ قَلِيلًا ثُمَّ نَضْطَرُّهُمْ إِلى عَذابٍ غَلِيظٍ » ) * - در اين جمله با بيانى ديگر از حقيقت حال كفار پرده بردارى مىكند ، چون در جمله * ( « إِلَيْنا مَرْجِعُهُمْ فَنُنَبِّئُهُمْ بِما عَمِلُوا » ) * چه بسا توهم گردد ، مادامى كه در دنيا و متنعم به نعمتهاى آن هستند ، دست خدا به ايشان نمىرسد ، و از قدرت خدا خارجند ، بله بعد از آنكه مردند يا مبعوث شدند آن وقت داخل در قدرت خدا مىشوند ، و خدا با عذاب خود از ايشان انتقام مىگيرد .\r\nلذا اين جمله اين توهم را دفع نموده و مىفهماند كه كفار در دنيا نيز حتى يك لحظه خارج از تدبير خدا نيستند ، و اگر با متاع اندك دنيا بهره مندشان مىكند ، چيزى نخواهد گذشت كه مضطر و ناچارشان مىكند ، تا با پاى خود به سوى عذابى غليظ روان شوند . پس به هر حال مغلوب و مقهورند ، و دائما امر آنان به دست خدا است و نمىتوانند خدا را به ستوه آورند نه در حال بهره منديشان ، و نه در غير آن حال .\r\n","description":"","footnote":"","page_name":" 345 ","page_number":345},
  {"content":"\r\n* ( « وَلَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه قُلِ الْحَمْدُ لِلَّه بَلْ أَكْثَرُهُمْ لا يَعْلَمُونَ » ) * اين آيه اشاره است به اينكه كفار نيز مانند عموم بشر مفطور بر توحيد ، و به آن معترفند ، اعتراف ناخودآگاه ، براى اينكه اگر از ايشان سؤال شود چه كسى آسمانها و زمين را آفريده ؟\r\nاعتراف خواهند كرد به اينكه خدا عز اسمه آن را آفريده ، و وقتى آفريدگار آنها خدا باشد ، پس مدبر آنها نيز همو خواهد بود ، چون تدبير جدا از خلقت نيست . و وقتى خالق و مدبر عالم خدا باشند ، و آن منعمى كه نعمتها را قبض و بسط مىدهد ، به يكى تنگ مىگيرد ، و به ديگرى توسعه مىدهد . و نيز آن كسى كه همه ترسها و اميدها از او و به او است ، پس معبود هم همو است ، و شريكى برايش نيست پس ناخودآگاه به وحدانيت خدا اعتراف دارند .\r\nلذا به رسول گرامى خود ( ص ) دستور مىدهد ، تا خدا را بر اين اعتراف ناخودآگاهشان حمد گويد ، مىفرمايد : * ( « قُلِ الْحَمْدُ لِلَّه » ) * آن گاه اشاره به اين معنا مىكند كه اكثر آنان معناى اعتراف خود را كه خدا خالق است ، و لوازم اين اعتراف را نمىدانند ، * ( « بَلْ أَكْثَرُهُمْ لا يَعْلَمُونَ » ) * ، بله اندكى از ايشان اين معنا را مىدانند ، و ليكن آنها هم در برابر حق خضوع ندارند ، و آن را دانسته و با يقين بدان انكار مىكنند ، هم چنان كه در جاى ديگر در باره اين طائفه فرموده : « وَجَحَدُوا بِها وَاسْتَيْقَنَتْها أَنْفُسُهُمْ » « 1 » .\r\n\r\n\r\n* ( « لِلَّه ما فِي السَّماواتِ وَالأَرْضِ إِنَّ اللَّه هُوَ الْغَنِيُّ الْحَمِيدُ » ) * چون اعترافشان به خالق بودن خداى سبحان مستلزم اثبات يگانگى او در ربوبيت و الوهيت بود ، زيرا تدبير و تصرف در دست اوست ، و اعتراف به خالق بودن او كافى در استلزام مذكور بود لذا در تماميت حجت به همان مقدار اكتفاء نمود ، و رسول خدا ( ص ) را مامور به حمد نمود و قوم را به خاطر غفلتشان جاهل خواند .\r\nآن گاه در آيه مورد بحث براى بار دوم از طريق انحصار ملك حقيقى در خدا ، احتجاج كرد بر وحدانيت او ، چون او غنى مطلق ، و محمود مطلق است .\r\nبيان اين احتجاج اين است كه خداى تعالى مبدأ تمامى خلائق ، و دهنده تمامى كمالات است ، پس خود او بايد داراى هر چيز باشد كه موجودات محتاج به آنند ، پس او غنى على الاطلاق است ، چون اگر از جهتى غنى و از جهتى ديگر محتاج باشد ، نمىتواند از آن جهت ، دهنده كمال باشد و اين خلف فرض است ، زيرا گفتيم كه او دهنده هر كمال است .\r\n\r\n","description":"","footnote":"\r\n( 1 ) آن را انكار كردند ، در حالى كه دلهايشان بدان يقين داشت . سوره نمل ، آيه 14 .\r\n","page_name":" 346 ","page_number":346},
  {"content":"\r\n\r\n\r\nو چون غنى على الاطلاق است ، پس آنچه در زمين و آسمانهاست ، ملك اوست ، پس او مالك على الاطلاق نيز هست ، و مىتواند در ملك خود به هر نحو كه بخواهد تصرف كند ، پس هر تدبير و تصرفى كه در عالم واقع مىشود از آن اوست ، چون اگر چيزى از آن تدبيرها از غير او باشد ، آن غير نيز به همان مقدار مالك خواهد بود ، و حال آنكه گفتيم مالك على الاطلاق اوست ، و چون تدبير و تصرف تنها از خدا است ، پس تنها او رب العالمين ، و الهى است كه بايد پرستيده شود ، و از انعام و احسانش سپاسگزارى گردد .\r\nاين آن معنايى است كه جمله : * ( « لِلَّه ما فِي السَّماواتِ وَالأَرْضِ إِنَّ اللَّه هُوَ الْغَنِيُّ » ) * بدان اشاره مىكند ، جمله * ( « لِلَّه ما فِي . . . » ) * حجت بر وحدانيت خدا است ، و جمله * ( « إِنَّ اللَّه هُوَ الْغَنِيُّ » ) * تعليل مالكيت على الاطلاق اوست .\r\nو اما كلمه « حميد » كه به معناى محمود در افعال است ، مبدء ديگرى است براى حجت ، چون حمد به معناى ثناى در مقابل جميل اختيارى است ، و هر جميل كه در عالم است ملك خداى سبحان است ، پس قهرا ثناهايى هم كه هر جميلى استحقاق آن را دارد ، به خدا بر مىگردد ، و ثناى خدا است ، پس خدا حميد على الاطلاق است ، و اگر از اين تدبير متقن و جميل كه در عالم است چيزى و مقدارى از آن از غير خدا بود ، و آن مقدار هيچ نسبتى و ارتباطى با خدا نداشت ، حمد و ثناى آن مقدار جميل نيز مال غير خدا مىشد . نه مال خدا ، در نتيجه خدا حميد على الاطلاق ، و حميد نسبت به هر چيز نمىبود ، و حال آنكه فرض كرديم كه او حميد على الاطلاق است ، و خلف فرض باطل است .\r\n* ( « وَلَوْ أَنَّ ما فِي الأَرْضِ مِنْ شَجَرَةٍ أَقْلامٌ وَالْبَحْرُ يَمُدُّه مِنْ بَعْدِه سَبْعَةُ أَبْحُرٍ ما نَفِدَتْ كَلِماتُ اللَّه . . . » ) *\r\nكلمه « من شجرة » ، بيان موصول « ما » مىباشد ، و « شجرة » واحد « شجر » است ، كه در اين مقام كه سياق ، سياق « لو » مىباشد ، استغراق و كليت را مىرساند ، يعنى هر درختى كه در زمين است ، و مراد از « بحر » هم ، مطلق دريا است ، و معناى جمله * ( « يَمُدُّه مِنْ بَعْدِه سَبْعَةُ أَبْحُرٍ » ) * اين است كه هفت درياى ديگر نظير درياى مفروض آن را كمك كند ، و بر آن اضافه شود .\r\nو ظاهرا مراد از عدد هفت افاده تكثير است ، نه اينكه اين عدد خصوصيتى داشته باشد . و اما لفظ « كلمة » در لغت به معناى لفظى است كه دلالت بر معنايى داشته باشد ، و به همين جهت لفظ بى معنا را كلمه نمىگويند ، ولى در كلام خداى سبحان بر « هستى » اطلاق شده است ، البته هستى افاضه شده به امر او ، كه از آن به كلمه « كن » تعبير كرده و فرموده :\r\n","description":"","footnote":"","page_name":" 347 ","page_number":347},
  {"content":"\r\n« إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ » « 1 » و نيز حضرت مسيح را « كلمة » خوانده و فرموده : « وَكَلِمَتُه أَلْقاها إِلى مَرْيَمَ » « 2 » .\r\nپس معناى آيه اين است كه اگر تمامى درختان زمين قلم گردد ، و دريا به اضافه هفت درياى ديگر مانند آن مركب فرض شود ، و با اين قلم و مركب كلمات خدا را - بعد از تبديل آنها به الفاظ - بنويسند ، آب درياها قبل از تمام شدن كلمات ( مخلوقات ) خدا تمام مىشود ، چون آب درياها هر چه باشد متناهى است ، و كلمات خدا نامتناهى .\r\nاز اينجا معلوم مىشود كه در آيه شريفه حذف و اختصارگويى شده ، و جمله * ( « إِنَّ اللَّه عَزِيزٌ حَكِيمٌ » ) * در مقام تعليل است ، و معناى آن اين است كه : « زيرا خداى تعالى عزيز است ، و چيزى عزيز و قاهر بر او نيست » ، پس اين كتابى هم كه گفتيم آنچه را نزد خدا است تمام نمىكند ، و حكيم است ، و به همين جهت تدبير را به غير واگذار نمىسازد .\r\nآيه مورد بحث متصل به ما قبل است ، براى اينكه اين آيه نيز مانند آيه قبلى دلالت دارد بر اينكه تدبير خلق مخصوص خداى سبحان است ، و نه غير ، چيزى كه هست آيه مورد بحث در اين صدد است كه وسعت تدبير خدا ، و كثرت اوامر تكوينى او را در خلق و تدبير برساند ، مىفرمايد : آن قدر اوامرش در خلق و تدبير بسيار است ، كه دريا و هفت درياى ديگر مثل آن اگر مداد شوند ، و درختان زمين به صورت قلم در آيند ، و بخواهند كلمات او را بنويسند ، درياها قبل از تمام شدن اوامر او تمام مىشوند .\r\n\r\n\r\n* ( « ما خَلْقُكُمْ وَلا بَعْثُكُمْ إِلَّا كَنَفْسٍ واحِدَةٍ إِنَّ اللَّه سَمِيعٌ بَصِيرٌ » ) * اين جمله در مقام بيان امكان معاد است ، چون مشركين از اين جهت كه بسيارى مردگان و در هم و برهم شدن خاك آنها با خاك زمين را مىديدند ، و مىديدند كه هيچ امتيازى بين خاك فلان شخص با خاك آن ديگرى نيست ، لذا زنده شدن مردگان را بعيد مىشمردند .\r\nبه همين جهت خداى تعالى در اين آيه فرموده : « خلقت و بعث همه شما عينا مانند بعث يك فرد است ، همانطور كه بعث يك فرد براى ما ممكن است ، بعث افراد در هم و برهم شده نيز مثل آن ممكن است چون هيچ چيزى خدا را از چيز ديگر باز نمىدارد ، و بسيارى عدد\r\n\r\n","description":"","footnote":"\r\n( 1 ) امر او بيش از اين نيست كه چون اراده كند هستى چيزى را بگويد » باش « و او هست شود .\r\nسوره يس ، آيه 82 .\r\n( 2 ) و كلمه او كه وى را به مريم القاء كرد . سوره نساء ، آيه 171 .\r\n","page_name":" 348 ","page_number":348},
  {"content":"\r\nاو را به ستوه نمىآورد ، و نسبت به قدرت او يكى با بسيار ، مساوى است » ، و اگر در آيه مورد بحث با اينكه گفتگو از مساله بعث بود ، خلقت را هم ضميمه فرمود ، براى اين است كه در ضمن سخن بفهماند خلقت و بعث از نظر آسانى و دشوارى يكسانند ، بلكه اصلا فعل خدا متصف به آسانى و دشوارى نمىشود .\r\nشاهد اين معنا اضافه شدن خلق و بعث به ضمير جمع مخاطب ( كم - شما ) مىباشد ، كه منظور از آن ، همه مردم است ، و آن گاه تشبيه همه به يك نفر است ، و معنايش اين است كه : خلقت همه شما مردم با همه كثرتى كه داريد ، و همچنين بعث شما ، مانند خلق و بعث يك نفر است ، و شما با همه بسياريتان با يك نفر مساوى هستيد ، براى اينكه اگر فرض شود كه بعث همه شما و پاداش و كيفر دادن به اعمال همه شما دشوار باشد ، لا بد به خاطر جهل دشوار مىشود ، يعنى از آنجايى كه هر يك نفر از شما هزاران كار نيك و بد دارد ، اين كارها با هم مخلوط و مشتبه مىشود ، و خدا نمىداند كدام كار از كدام يك از شما است . و ليكن بعد از آنكه ثابت شد كه خدا جاهل نيست ، چون شنواى اقوال و بيناى اعمال شماست ، و به عبارتى ديگر هر چه از شما سر بزند در برابر او ، و زير نظر او سر مىزند ، پس ديگر مخلوط و مشتبه شدن اعمال شما براى او فرضى است محال .\r\nبا اين بيان جواب اعتراضى كه به آيه شده ، داده مىشود . اعتراضى اين است كه مناسب با تعليل براى يكسان بودن بعث يك نفر و يك ميليون نفر به ( سميع و بصير ) نيست ، بلكه مناسب براى چنين تعليلى اين است كه بفرمايد : « إِنَّ اللَّه عَلى كُلِّ شَيْءٍ قَدِيرٌ » ، و يا « إِنَّ اللَّه قَوِيٌّ عَزِيزٌ » و يا امثال آن ، چون قدرت و قوت و عزت و امثال آن با خلقت و بعث ارتباط دارد ، نه با « سميع » و « بصير » بودن .\r\nجوابش اين شد كه آيه شريفه در مقام پاسخ به اعتراض و اشكالى است كه در ذهن مشركين بود ، و آن اين است كه هزارها عمل از ميليونها نفوس چطور ضبط مىشود ، و مخلوط و مشتبه نمىگردد ، تا جزاء داده شود . پس اشكال متوجه جمله * ( « فَنُنَبِّئُهُمْ بِما عَمِلُوا » ) * در سه آيه قبل است ، كه آيه مورد بحث از آن جواب مىدهد به اينكه چطور گفتارها و كردارهاى ميليونها نفوس بر او مشتبه مىشود ، با اينكه هر كس هر چه مىكند زير نظر و مشاهده او مىكند ، و هيچ گفتار و كردارى از نظر او پوشيده نيست .\r\nدر سه آيه قبل كه مىفرمود : * ( « فَنُنَبِّئُهُمْ بِما عَمِلُوا » ) * دنباله اش فرمود : * ( « إِنَّ اللَّه عَلِيمٌ بِذاتِ الصُّدُورِ » ) * يعنى چون خدا داناست به آنچه كه در دلهاست ، و معلوم است كه بنا بر اين تعليل ملاك در جزاء خوبى و بدى دلهاست ، هم چنان كه آيه « وَإِنْ تُبْدُوا ما فِي أَنْفُسِكُمْ أَوْ\r\n","description":"","footnote":"","page_name":" 349 ","page_number":349},
  {"content":"\r\nتُخْفُوه يُحاسِبْكُمْ بِه اللَّه » همين معنا را مىرساند .\r\nو بنا بر اين ، آيه شريفه در هر دو حال جواب از اشكال بالا مىشود ، اما ، اگر آن اشكال را هم بر اساس بسيارى منويات ، و نهانىهاى دلها تصوير كنيم ، و بگوييم خداوند چطور به حساب اين همه منويات خلايق مىرسد ، و اشتباه نمىكند ، آيه مذكور در پاسخ مىگويد : « * ( إِنَّ اللَّه عَلِيمٌ بِذاتِ الصُّدُورِ ) * - خدا داناى به منويات است » .\r\nو اگر اشكالى بر اساس اعمال و اقوال خارجى طرح شود و گفته شود كه خدا چگونه به حساب اين همه اعمال از اين همه خلايق مىرسد و اشتباه نمىكند ، آن وقت آيه مورد بحث جواب آن را مىدهد كه خدا شنواى اقوال و بيناى اعمال است ، پس اشكال و جوابى كه در آيه مورد بحث آمده نظير اشكال و جوابى است كه در آيه « قالَ فَما بالُ الْقُرُونِ الأُولى قالَ عِلْمُها عِنْدَ رَبِّي فِي كِتابٍ لا يَضِلُّ رَبِّي وَلا يَنْسى » « 2 » آمده ، دقت بفرماييد .\r\nبعضى « 3 » از مفسرين از اعتراض مذكور جوابهاى ديگرى داده‌اند ، كه تمام نيست ، اگر از خوانندگان كسى بخواهد بدانها واقف شود ، بايد به تفاسير مفصل مراجعه نمايد .\r\n\r\n\r\n* ( « ألَمْ تَرَ أَنَّ اللَّه يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ وَسَخَّرَ الشَّمْسَ وَالْقَمَرَ كُلٌّ يَجْرِي إِلى أَجَلٍ مُسَمًّى . . . » ) *\r\nدر اين آيه براى مضمون آيه قبلى ، يعنى علم خدا به اعمال بندگان استشهاد شده است به تدبيرى كه در نظام شب و روز جارى است ، كه گاهى اين طولانى و آن كوتاه ، و گاهى اين كوتاه و آن طولانى مىشود ، كه البته فصول سال و نيز سرزمينهاى مختلف در اين كوتاهى و بلندى شب و روز مؤثرند ، اما در هر فصل و در هر منطقه نظام ثابت است .\r\nو همچنين تدبيرى كه در آفتاب و ماه ، و اختلاف طلوع و غروب آن دو جارى است ، و همچنين اختلافى كه بر حسب حس در مسير و جريان آن دو است ، همه اينها دليل بر تدبيرى است كه خدا در سراسر جهان دارد ، چون مىبينيم هر يك از آفتاب و ماه نظام دقيقى دارد ، كه هيچ خلل و تشويش و اضطرابى در آن نيست ، و همه اينها دليل بر علم و اطلاع مدبر آنهاست ، چون برقرار ساختن چنين نظامى دقيق بدون علم محال است .\r\n\r\n","description":"","footnote":"\r\n( 1 ) و اگر اظهار كنيد آنچه كه در دلهايتان هست ، و يا پنهان سازيد ، خدا با همان شما را محاسبه مىكند . سوره بقره ، آيه 284 .\r\n( 2 ) ( فرعون ) گفت پس كار امتهاى گذشته به كجا انجاميد ؟ ( موسى ) گفت علم آن نزد پروردگار من است پروردگار من نه اشتباه مىكند و نه فراموش . سوره طه ، آيه 51 و 52 .\r\n( 3 ) روح المعانى ، ج 21 ، ص 101 .\r\n","page_name":" 350 ","page_number":350},
  {"content":"\r\nپس مراد از « ايلاج » شب در روز اين است كه شب رو به بلندى بگذارد و بعضى از ساعات روز را اشغال كند ، يعنى ، بعضى از ساعات كه قبلا روز بودند جزو خود سازد و مراد از « ايلاج » روز در شب عكس اين معنا است ، و مراد از اينكه فرمود : هر يك از آفتاب و ماه مسخر و رام شده ، تا اجلى مسمى جريان دارند ، اين است كه هر وضعى از اوضاعشان تا وقتى معين است ، و دوباره به وضع اول بر مىگردند .\r\nپس هر كس اين نظام دقيق را كه در آفتاب و ماه است در نظر بگيرد ، شكى نمىكند در اينكه مدبرش با علم ، امر آنها را تدبير كرده ، علمى كه آميخته با جهل نيست ، نه اينكه خودش تصادفا و اتفاقا چنين نظامى به خود گرفته باشد . * ( « وَأَنَّ اللَّه بِما تَعْمَلُونَ خَبِيرٌ » ) * - اين جمله عطف است بر موضع جمله « * ( أَنَّ اللَّه يُولِجُ ) * » ، و تقديرش چنين است : « ألم تر ان اللَّه يولج . . . » ، و « ألم تر ان اللَّه بما تعملون خبير » ، چون به طورى كه گفته‌اند « 1 » كسى كه نظام شب و روز و آفتاب و ماه را ببيند ، ممكن نيست از عالم بودن صانع آن به دقايق و اعمال مهم آن غافل بماند .\r\nليكن به نظر ما اين نتيجه گيرى ، يعنى نتيجه گيرى علم به آنچه مردم مىكنند ، از علم به نظامى كه در شب و روز و آفتاب و ماه جارى است ، درست نيست ، زيرا چنين استنتاجى صرف حدس است ، يعنى مردم بايد حدس بزنند كه خدايى كه داناى به آن نظام است ، به اعمال ايشان نيز عالم است ، و علم حدسى را مشاهده و رؤيت خواندن صحيح نيست ، ( چون از علم قطعى به رؤيت تعبير مىكند نه از حدس ) .\r\nو شايد مراد از ديدن خبير بودن خدا به اعمال ، در جمله « آيا نمىبينى كه خدا به اعمال شما خبير است ؟ » اين باشد كه اگر انسان در نظام و اعمال خودش بدان جهت كه عمل يك فرد انسانى است دقت كند ، خواهد ديد كه اعمال او از چند جهت قابل تقسيم است ، از يك جهت تقسيم مىشود به اعمالى كه از قواى ظاهرى يعنى حواس پنجگانه بينايى ، شنوايى ، بويايى ، چشايى ، و لامسه صادر مىشود ، و اعمالى كه از قواى باطنى او يعنى قوه مدركه و فعاله سر مىزند .\r\nاز جهت دوم تقسيم مىشود به اعمالى كه همه قواى او در آن دخالت دارند ، و اعمالى كه بعضى از آن قوا در آن مؤثرند .\r\nو از جهت سوم اعمالى كه جنبه جاذبه دارند ، و جلب نفع مىكنند ، و اعمالى كه جنبه\r\n\r\n","description":"","footnote":"\r\n( 1 ) روح المعانى ، ج 21 ، ص 103 .\r\n","page_name":" 351 ","page_number":351},
  {"content":"\r\nدافعه دارند ، و دفع ضرر مىنمايند .\r\nو از جهت چهارم تقسيم مىشود به اعمالى كه در طفوليت از او سر مىزند ، و اعمالى كه در دوران كودكىاش و اعمالى كه در دوران جوانىاش ، و اعمالى كه در دوران پيرىاش انجام مىدهد ، و همچنين تقسيماتى ديگر .\r\nآن گاه اگر در ارتباط اين اعمال با يكديگر ، و استخدام بعضى از آنها براى بعضى ديگر ، و راه يا بى نفس در انجام هر يك از آنها در آنجايى كه انجام داده ، و سزاوار بوده كه انجام دهد و نيز در حركت انسان با اين كاروان قوى و اعمال به سوى غايتها ، و آن كمال و سعادتى كه در مال كار مترتب بر آنها مىشود . و نيز در فرورفتگيش در ورطه هاى ماديت ، و موطن زينت و فتنه و سرانجام ناجى بودن بعضى و هالك شدن بعضى ديگر ، تدبر و دقت كند .\r\nآرى اگر در اين نظام حيرت انگيز باريك شود ، خواهد ديد و ديگر شكى نخواهد كرد در اينكه آنچه كرده و مىكند ، تقديرى بوده كه خدا مقدرش كرده ، و نظامى بوده كه صانع عليم و آفريدگار توانا رديف كرده است ، و ديدن اين نظام علمى عجيب ، ديدن اين معنا است كه « خدا به آنچه مىكنيد خبير است » ( و خدا داناتر است ) .\r\n* ( « ذلِكَ بِأَنَّ اللَّه هُوَ الْحَقُّ وَأَنَّ ما يَدْعُونَ مِنْ دُونِه الْباطِلُ وَأَنَّ اللَّه هُوَ الْعَلِيُّ الْكَبِيرُ » ) * بعد از آنكه خداى سبحان فرمود : مبدأ هر چيز خدا است ، و در نتيجه وجود و تدبير امر هر چيز مستند به اوست ، و عود هر چيزى هم به سوى اوست ، بدون فرق بين فرد و جمعيت ، و بين قليل و كثير ، و نيز خاطرنشان كرد كه هيچ چيز از خلقت و امر به دست خدايانى كه ايشان مىخوانند نيست ، اينك تمامى اين مطالب را در تحت يك بيان جامع جمع كرد ، و با كلمه « ذلك » به آنچه تا كنون گفته شده اشاره نموده و فرموده : * ( « ذلِكَ بِأَنَّ اللَّه هُوَ الْحَقُّ وَأَنَّ ما يَدْعُونَ مِنْ دُونِه الْباطِلُ . . . » ) * .\r\n\r\n\r\nتوضيح آن : كلمه « حق » به معناى ثابت است ، اما نه از هر جهت ، بلكه از جهت ثبوتش ، و در مقابل آن كلمه « باطل » به معناى غير ثابت است ، از جهت عدم ثبوتش ، و جمله * ( « بِأَنَّ اللَّه هُوَ الْحَقُّ » ) * به خاطر ضمير فصلى كه در آن هست ، و نيز بخاطر معرفه آوردن خبر ، - الف و لام آوردن بر سر كلمه « حق » - انحصار را مىرساند ، يعنى انحصار مبتداء در خبر .\r\nپس جمله * ( « بِأَنَّ اللَّه هُوَ الْحَقُّ » ) * ثبوت را منحصر مىكند در خدا ، و مىفرمايد : تنها خدا است كه ثابتى است كه با بطلان آميخته نيست ، و به عبارت ديگر ثابت از جميع جهات است ، و به عبارت سوم موجود بر هر تقدير است ، پس وجودش مطلق است ، يعنى مقيد به هيچ\r\n","description":"","footnote":"","page_name":" 352 ","page_number":352},
  {"content":"\r\nقيد و مشروط به هيچ شرطى نيست ، پس وجود او ضرورى و عدمش محال است ، به خلاف غير او از موجودات ممكن الوجود ، كه وجودشان تقديرى است ، يعنى به تقدير و فرضى كه مسبب آن موجود شود آن نيز موجود مىشود ، پس وجود ممكنات مقيد است به وجود سبب آنها ، پس به دست آن سبب موجود مىشوند ، نه به خودى خود و به ضرورتى از ذات خود .\r\nو وقتى حقيقت هر چيز عبارت است از ثبوت آن ، پس خداى تعالى كه ثبوتش ضرورى است ، به ذات خود حق است ، ولى غير او به وسيله او حق مىشوند .\r\nو وقتى اين معنا مورد دقت قرار گيرد ، و آن طور كه شايد و بايد در آن تامل شود ، معلوم مىشود :\r\nاولا تمامى موجودات در وجود يافتن ، مستند به خداى تعالى هستند ، و همچنين نظام عامى كه در عموم آنها ، و نيز نظامهاى جزئى كه در بعضى از آنها يعنى در هر نوعى و فردى از آنها جارى است ، همه مستند به خداى تعالى است .\r\nو ثانيا كمالات وجودى كه در حقيقت ، صفات وجودند ، از قبيل علم ، قدرت ، حيات ، سمع ، بصر ، وحدت ، خلق ، ملك ، غنى ، حمد ، و خبير بودن ، چه آنها كه در آيات سابق ذكر شده ، و چه آنها كه ذكر نشده ، صفاتى است كه قائم به خداى تعالى است ، كه يا عين ذات اويند ، مانند علم و قدرت ، و يا صفاتى خارج از ذات اويند ، كه از فعل او انتزاع مىشود ، مانند صفت خالق و رازق و رحيم ، كه از خلقت و رزق و رحمت او انتزاع مىشوند .\r\nو ثالثا قبول شريك در ذات او ، يا در تدبيرش ، و نيز هر صفتى كه معناى فقدان و نقص را داشته باشد ، از ذات خداى تعالى مسلوب است ، يعنى اين گونه اوصاف در او نيست ، و به همين جهت آنها را صفات سلبيه خدا مىگوييم ، مانند بىشريكى ، تعددناپذيرى ، بى جسمى ، بى مكانى ، بى زمانى ، جهل ، عجز ، بطلان ، زوال و امثال آن .\r\nبراى اينكه همه اين صفات معناى عدمى دارند ، و چون وجود خدا مقيد به قيدى نيست ، همين نداشتن قيد عدمى ( به حكم نفى در نفى موجب اثبات است ) ، اطلاق وجود او را اثبات مىكند .\r\nو شايد جمله * ( « وَأَنَّ اللَّه هُوَ الْعَلِيُّ الْكَبِيرُ » ) * ، ثبوت صفات را به هر دو مرحله اش افاده كند ، چون نام « العلى » تنزه خدا را از هر چيز كه لايق به ساحت او نيست افاده مىكند ، پس بدليل اينكه « العلى » است مجمع همه صفات سلبى است .\r\nو كلمه « كبير » وسعت او را نسبت به هر كمال وجودى افاده مىكند ، پس چون كبير است مجمع تمام صفات ثبوتى است .\r\n","description":"","footnote":"","page_name":" 353 ","page_number":353},
  {"content":"\r\nپس صدر آيه يعنى جمله * ( « ذلِكَ بِأَنَّ اللَّه هُوَ الْحَقُّ » ) * برهان بر مضمون ذيل آن ، يعنى جمله * ( « أَنَّ اللَّه هُوَ الْعَلِيُّ الْكَبِيرُ » ) * است ، و ذيل آن برهان بر جامعيت خداى تعالى نسبت به صفات ثبوتيه و سلبيه هر دو است ، كه بيانش گذشت ، پس خدا ذاتى است مستجمع و دارنده همه صفات كمال ، پس او « اللَّه » است ، كه عزيز است نام او .\r\nجمله * ( « وَأَنَّ ما يَدْعُونَ مِنْ دُونِه الْباطِلُ » ) * ، از آنجا كه در مقابل جمله * ( « ذلِكَ بِأَنَّ اللَّه هُوَ الْحَقُّ » ) * است ، لذا هر چه در باره اين جمله گفته شد ، مقابل آن ، در آن جمله جريان مىيابد ، يعنى خدايانى كه مشركين براى خود اتخاذ كرده‌اند ، هيچ بهره اى از حقيقت ندارند ، و از خلق و تدبير چيزى مستند به آنها نيست ، چون شريك در الوهيت و ربوبيت باطل است و حقيقتى در آن نيست و چون به هر تقدير باطل است ، پس از خلق و تدبير به هيچ وجه چيزى مستند به آنها نمىشود .\r\nمطلب ديگر اينكه در آيه شريفه از اسماء الحسنى سه اسم « حق » و « على » و « كبير » ذكر شده ، و از آنچه گذشت معلوم شد كه كلمه « حق » به معناى واجب الوجود است ، و كلمه « على » از صفات سلبيه ، و كلمه « كبير » از صفات ثبوتيه كه قريب المعنى با عبارت « مستجمع صفات كمال » است .\r\n* ( « ألَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ اللَّه لِيُرِيَكُمْ مِنْ آياتِه . . . » ) *\r\nحرف « باء » در جمله * ( « بِنِعْمَتِ اللَّه » ) * باء سببيت است ، و ذكر نعمت از قبيل مقدمه چينى براى آخر آيه است ، و در آن اشاره است به وجوب شكر خداى تعالى ، در برابر نعمتش ، براى اينكه شكر منعم واجب است .\r\nو معناى آيه اين است كه آيا نمىبينى كه كشتى در دريا به وسيله نعمت او به حركت در مىآيد ؟ و آن نعمت عبارت است از اسباب حركت ، و جريان كشتى ، يعنى باد ، و رطوبت داشتن آب ، و امثال آن .\r\nبعضى « 1 » از مفسرين احتمال داده‌اند كه باى مذكور باى تعديه ، و يا به معناى « مع - با » باشد ، و مراد از « نعمت » طعام و ساير محمولاتى باشد كه كشتىها بارگيرى مىكنند ، بنا بر احتمال دوم معنا چنين مىشود كه : آيا نمىبينى كه كشتى با بارش در دريا به حركت در مىآيد ؟ و بنا بر احتمال اول چنين مىشود : آيا نمىبينى كه كشتى بارش را در دريا به حركت در مىآورد ؟\r\n\r\n","description":"","footnote":"\r\n( 1 ) روح المعانى ، ج 21 ، ص 105 .\r\n","page_name":" 354 ","page_number":354},
  {"content":"\r\nو آيه شريفه با جمله * ( « إِنَّ فِي ذلِكَ لآياتٍ لِكُلِّ صَبَّارٍ شَكُورٍ » ) * تمام شده است . كلمه « صبار » يعنى كسى كه در هنگام ناملايمات بسيار صبر مىكند ، و « شكور » يعنى كسى كه در برخورد با نعمتها بسيار شكرگزار است ، و اين تعبير به طورى كه گفته‌اند « 1 » كنايه از مؤمن است .\r\n* ( « وَإِذا غَشِيَهُمْ مَوْجٌ كَالظُّلَلِ دَعَوُا اللَّه مُخْلِصِينَ لَه الدِّينَ ) * . . . * ( كُلُّ خَتَّارٍ كَفُورٍ » ) * راغب گفته كلمه « ظلة » به معناى ابرى است سايه افكن ، و بيشتر به ابرى ظلة مىگويند كه عواقب ناگوارى داشته باشد ، از آن جمله در قرآن فرموده : « كَأَنَّه ظُلَّةٌ » و نيز فرموده : « عَذابُ يَوْمِ الظُّلَّةِ » « 2 » .\r\nو معنايش اين است كه چون موجى در دريا مانند قطعه اى ابر برايشان احاطه مىكند ، دست از همه چيز شسته ، فقط متوجه خدا مىشوند ، و از او نجات خود را مىطلبند ، در حالى كه دين را برايش خالص دارند ، و خلاصه مىخواهد بفرمايد : اين خواندن خدا در آن حال دليل بر اين است كه فطرتشان فطرت توحيد و يگانه پرستى است .\r\n« * ( فَلَمَّا نَجَّاهُمْ إِلَى الْبَرِّ فَمِنْهُمْ مُقْتَصِدٌ » ) * - كلمه « مقتصد » به معناى كسى است كه راه « قصد » يعنى راه مستقيم را مىپيمايد كه مراد از آن راه توحيدى است كه فطرتشان در آن حال بر آن دلالتشان مىكرد ، و تعبير به « منهم - بعضى از ايشان » ، براى اندك شمردن آنان است ، و معنايش اين است كه همين كه خداى سبحان اين گرفتاران دريا را كه خدا را به خلوص مىخواندند نجات داد ، و به خشكى رساند ، اندكى از ايشان مقتصدند .\r\n* ( « وَما يَجْحَدُ بِآياتِنا إِلَّا كُلُّ خَتَّارٍ كَفُورٍ » ) * - كلمه « ختار » مبالغه است و از ماده « ختر » مىباشد كه به معناى شدت مكر و حيله است ، و از سياق بر مىآيد كه اين عده بيشتر آن مردمند ، و معنايش اين است كه از آن جمعيت گرفتار در دريا ، بيشترشان آيات ما را انكار كردند ، و آيات ما را انكار نمىكند ، مگر هر نيرنگباز كفران پيشه .\r\n* ( « يا أَيُّهَا النَّاسُ اتَّقُوا رَبَّكُمْ ) * . . . * ( وَلا يَغُرَّنَّكُمْ بِاللَّه الْغَرُورُ » ) * بعد از آنكه حجتها و مواعظ شافى و وافى را بيان نمود ، در اين جمله كه خاتمه آن مواعظ است ، در بيانى عمومى همه را مخاطب قرار داده و به سوى تقوى دعوت و از روز قيامت انذار مىكند ، قيامتى كه هيچ بىنياز كننده اى نيست ، كه آدمى را بىنياز كند ، مگر ايمان و تقوى .\r\n\r\n","description":"","footnote":"\r\n( 1 ) روح المعانى ، ج 21 ، ص 105 .\r\n( 2 ) مفردات راغب ، ماده « ظلل » .\r\n","page_name":" 355 ","page_number":355},
  {"content":"\r\n\r\n\r\nراغب گفته : كلمه « جزاء » به معناى بى نيازى و كفايت است « 1 » ، و گفته : « غررت فلانا » به اين معنا است كه من رگ خواب او را جستم ، و آنچه از او مىخواستم گرفتم ، و « غرة » به معناى غفلت در بيدارى است ، و كلمه « غرار » به معناى غفلت با چرت و فتور است ، - تا آنجا كه مىگويد : پس غرور به معناى هر چيزى است كه آدمى را فريب مىدهد ، چه مال باشد ، و چه جاه ، و چه شهوت ، و چه شيطان ، چيزى كه هست بعضى از مفسرين كلمه « غرور » را به شيطان تفسير كرده‌اند ، و اين بدان جهت است كه او خبيثترين فريبدهندگان است و بعضى ديگر آن را به دنيا تفسير كرده‌اند چون در مثل گفته شده « الدنيا تغر و تضر و تمر - دنيا غرور مىآورد و ضرر مىزند و مىگذرد » « 2 » .\r\nو بنا به گفته وى معناى آيه اين مىشود : « اى انسانها بپرهيزيد از پروردگارتان » ، و او خداى سبحان است ، « و بترسيد روزى را » و آن روز قيامت است ، كه « لا يجزى » كفايت نمىكند « پدرى از فرزندش ، و نه مولودى كفايت كننده و بى نياز كننده است » چيزى را « از والد خويش ، كه وعده خدا » به آمدن قيامت « حق » است ، يعنى ثابت است و تخلف ناپذير ، * ( « فَلا تَغُرَّنَّكُمُ الْحَياةُ الدُّنْيا » ) * پس زنهار ، كه زندگى دنيا با زينت فريبنده خود شما را بفريبد * ( « وَلا يَغُرَّنَّكُمْ بِاللَّه الْغَرُورُ » ) * و بطور كلى به هوش باشيد ، كه هيچ فريبنده اى چه از شؤون زندگى باشد ، و چه خصوص شيطان شما را گول نزند .\r\n* ( « إِنَّ اللَّه عِنْدَه عِلْمُ السَّاعَةِ وَيُنَزِّلُ الْغَيْثَ وَيَعْلَمُ ما فِي الأَرْحامِ وَما تَدْرِي نَفْسٌ ما ذا تَكْسِبُ غَداً وَما تَدْرِي نَفْسٌ بِأَيِّ أَرْضٍ تَمُوتُ إِنَّ اللَّه عَلِيمٌ خَبِيرٌ » ) * كلمه « غيث » به معناى باران مىباشد ، و معناى جمله هاى آيه روشن است .\r\nچيزى كه در تفسير اين آيه لازم است گفته شود ، اين است كه در اين آيه سه مورد از مواردى كه علم خدا متعلق بدانها است بر شمرده ، يكى علم به قيام قيامت ، كه از مسائلى است كه خداوند علم بدان را به خود اختصاص داده ، و احدى جز او از تاريخ وقوع آن خبر ندارد ، هم چنان كه جمله « * ( إِنَّ اللَّه عِنْدَه عِلْمُ السَّاعَةِ ) * - به درستى خدا نزد او است علم به قيامت » ، نيز اين انحصار را مىرساند .\r\nدوم مساله فرستادن باران ، و سوم علم بدانچه در رحم زنان است ، از پسر و دختر ، كه خداوند اين دو را نيز به خود اختصاص داده مگر آنكه خودش تعليم كسى كند .\r\n\r\n","description":"","footnote":"\r\n( 1 ) مفردات راغب ، ماده « جزاء » .\r\n( 2 ) مفردات راغب ، ماده « غرر » .\r\n","page_name":" 356 ","page_number":356},
  {"content":"\r\nو دو چيز ديگر هم شمرده ، كه انسان از آن اطلاعى ندارد ، و به خاطر همين از حوادث آينده خود بىخبر است ، اول اينكه : « * ( وَما تَدْرِي نَفْسٌ ما ذا تَكْسِبُ غَداً ) * - هيچ كس نمىداند كه فردا چه به دستش مىآيد » ، دوم اينكه : « * ( وَما تَدْرِي نَفْسٌ بِأَيِّ أَرْضٍ تَمُوتُ ) * - و هيچ كس نمىداند در چه سرزمينى مىميرد » .\r\nو گويا مراد از تذكر اين دو نكته ، يادآورى اين معنا باشد ، كه خداى تعالى ، عالم به هر كوچك و بزرگ است ، حتى مثل مساله قيامت را مىداند ، كه علمش براى خلق فراهم نمىشود ، و خود شما به آن كه مهمترين مساله است علمى نداريد ، پس خدا مىداند و شما نمىدانيد ، و چون چنين است ، پس زنهار كه به وى شرك ورزيد ، و از اوامرش تمرد كنيد ، و از پذيرفتن دعوتش رو گردانيد ، و در نتيجه به خاطر نادانى خود هلاك شويد .\r\n\r\nبحث روايتى\r\n\r\nدر كتاب كمال الدين به سندى كه به حماد بن ابى زياد دارد روايت كرده ، كه وى گفت : من از آقاى خودم موسى بن جعفر ( ع ) از آيه * ( « وَأَسْبَغَ عَلَيْكُمْ نِعَمَه ظاهِرَةً وَباطِنَةً » ) * پرسيدم ، فرمود نعمت ظاهرى ، امام ظاهر ، و نعمت باطنى ، امام غائب است « 1 » .\r\nمؤلف : البته اين روايت از باب تطبيق يكى از مصاديق بر كل آيه است ، و آيه مدلولش اعم از مورد روايت است .\r\nو در تفسير قمى به سند خود از جابر روايت كرده كه گفت : مردى نزد امام ابى جعفر ( ع ) به عنوان سؤال آيه * ( « وَأَسْبَغَ عَلَيْكُمْ نِعَمَه ظاهِرَةً وَباطِنَةً » ) * را تلاوت كرد ، امام ( ع ) فرمود : اما نعمت ظاهرى ، رسول خدا ( ص ) و معرفت و توحيدى است كه آن جناب در باره خداى عز و جل آورده ، و اما نعمت باطنى ولايت ما اهل بيت و عقد مودت ما است . . . « 2 » .\r\nمؤلف : اين روايت نيز مانند روايت قبلى از باب تطبيق است .\r\nو در مجمع البيان در ذيل جمله * ( « وَأَسْبَغَ عَلَيْكُمْ . . . » ) * گفته : و در روايت ضحاك از ابن عباس آمده كه گفت : من از رسول خدا ( ص ) پرسيدم معناى اين آيه\r\n\r\n","description":"","footnote":"\r\n( 1 ) كمال الدين ، ج 2 ، ص 368 ، ح 6 .\r\n( 2 ) تفسير قمى ، ج 2 ، ص 165 .\r\n","page_name":" 357 ","page_number":357},
  {"content":"\r\nچيست ؟ حضرتش فرمود : اى ابن عباس اما آنچه كه ظاهر است اسلام است و آنچه كه خدا آفريده ، از خلقت و رزقى كه به تو افاضه كرده ، و اما آنچه باطن است اين است كه اعمال زشتت را پوشانده و رسوايت نكرده ، اى ابن عباس خداى تعالى مىفرمايد : من سه چيز را به مؤمن داده‌ام ، كه از خود او نيست ، اول دعائى كه مؤمنين بعد از او بر او مىخوانند با اينكه او ديگر عملى ندارد ، و دوم اينكه ثلث مالش را براى خودش قرار دادم ، تا با آن گناهانش را ببخشم ، سوم اينكه كارهاى زشتش را پوشاندم ، و به هيچ يك از آنها رسوايش نكردم ، با اينكه اگر يكى از آنها را بر ملا و فاش مىساختم ، حتى خاندانش او را طرد مىكردند ، تا چه رسد به غريبه ها « 1 » .\r\nمؤلف : قريب به اين مضمون را سيوطى در الدر المنثور به چند طريق از ابن عباس آورده ، و اين حديث هم مانند دو حديث قبلى از باب تطبيق يكى از مصاديق نعمتهاى ظاهرى و باطنى بر كلى آن است « 2 » .\r\nو در توحيد به سند خود از عمر بن اذينة از امام ابى جعفر ( ع ) روايت كرده كه در حديثى فرمود : رسول خدا ( ص ) فرموده : هر مولودى با فطرت يعنى معرفت اينكه خدا آفريدگار اوست متولد مىشود ، و اين همان است كه خداى تعالى مىفرمايد :\r\n« * ( وَلَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه ) * - و اگر از ايشان بپرسى چه كسى آسمانها و زمين را آفريده هر آينه حتما خواهند گفت اللَّه » « 3 » .\r\nو در تفسير قمى در ذيل آيه * ( « ألَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ اللَّه » ) * از امام ( ع ) نقل كرده كه فرمود « كشتىها در دريا به قدرت خدا حركت مىكنند » « 4 » .\r\nو نيز در همان كتاب در ذيل آيه * ( « إِنَّ فِي ذلِكَ لآياتٍ لِكُلِّ صَبَّارٍ شَكُورٍ » ) * نقل كرده كه فرمود : صبار آن كسى است كه در برابر فقر و فاقه خويشتن دارى مىكند ، و شكور آن كسى است كه بر همه احوال شكر خدا مىگزارد « 5 » .\r\nو در مجمع البيان در ذيل همين آيه گفته : در حديث آمده ، كه ايمان دو نيم است ، نيمى صبر است ، و نيمى شكر « 6 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 320 .\r\n( 2 ) الدر المنثور ، ج 5 ، ص 167 .\r\n( 3 ) التوحيد صدوق ، ص 330 ، ح 9 .\r\n( 4 و 5 ) تفسير قمى ، ج 2 ، ص 166 - 167 .\r\n( 6 ) مجمع البيان ، ج 8 ، ص 323 .\r\n","page_name":" 358 ","page_number":358},
  {"content":"\r\nمؤلف : اين حديث از همين آيه شريفه گرفته شده ، كه ما در ذيل آن گفتيم كنايه است از مؤمن .\r\nو در تفسير قمى در ذيل جمله * ( « إِلَّا كُلُّ خَتَّارٍ كَفُورٍ » ) * معصوم فرموده : « ختار » به معناى خداع و نيرنگباز است ، و در ذيل جمله * ( « إِنَّ وَعْدَ اللَّه حَقٌّ » ) * فرموده : منظور از اين وعده ، وعده قيامت است « 1 » .\r\n\r\n\r\nو در كتاب ارشاد مفيد نقل كرده كه امير المؤمنين ( ع ) شنيد كه مردى از دنيا بدگويى مىكند ، بدون اينكه بفهمد چه مىگويد ، و چه بايد در باره آن بگويد پس در پاسخش مطالبى فرمود ، كه از آن جمله اين است كه : دنيا جاى راستى است ، براى كسى كه با دنيا صادق باشد ، و جاى عافيت است براى كسى كه از دنيا چيز بفهمد ، و جاى بىنياز كردن خويش است ، براى كسى كه از آن توشه برگيرد ، و نيز دنيا ، مسجد انبياى خدا ، و محل نزول وحى اوست ، و مصلاى ملائكه ، و تجارتخانه اولياى خدا است ، در دنيا رحمت به چنگ آوريد ، و در آن بهشت را كسب كنيد ، پس اين كى است كه دنيا را مذمت مىكند ؟ با اينكه خود دنيا ناپايدارى و جدا شدنش از اهل دنيا را اعلام مىكند ، و به بانگ بلند از فراق و جدايى خبر مىدهد ، و خودش خبر از مرگ خود مىدهد ، با نمونه اى كه از سرور دارد بشر را به سرور آخرت تشويق مىكند ، و با نمونه اى كه از بلاء دارد مردم را از بلاى آخرت بر حذر مىدارد ، و اين ترغيب و تحذيرش را به بهترين بيان صورت مىدهد .\r\nپس هان اى كسى كه دنيا را مذمت مىكنى ، و در عين حال كه آن را فريبگر مىخوانى ، فريب خورده اين بيان خويشى ، او كى تو را فريب داده ؟ آيا با بستر مرگ پدرانت ؟\r\nو قبور ايشان كه ايشان را كهنه و پوسيده كرد تو را گول زده ؟ و يا با افتادن مادرانت در گودال گورها ؟ تو مگر يادت نيست كه چقدر با دست خود و به مباشرت خود آنان را پرستارى و عيادت كردى ، به اميد اينكه شايد بهبودى يابند ، و چقدر و با چه علاقه اى شرح بيماريشان را براى پزشكان بيان مىكردى ، و از آنان التماس دواء مىنمودى ، نه آن علاقه و حرصت سودى به حال آنان بخشيد ، و نه ميانجىگريت فائده اى به حالشان داشت ، اين وضع كه خودت ديدى و دنيا نشان تو داد ، بستر مرگ تو را به تو نشان داد ، كه در آن روز نيز نه گريه ات به جايى مىرسد ، و نه دوستانت سودى به حالت دارند « 2 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 167 .\r\n( 2 ) ارشاد مفيد ، ص 157 ، چاپ بيروت .\r\n","page_name":" 359 ","page_number":359},
  {"content":"\r\nو در خصال از ابى اسامة از ابى عبد اللَّه امام صادق ( ع ) روايت كرده كه وى گفت : امام صادق ( ع ) فرمود : آيا نمىخواهيد از پنج چيز خبرتان دهم ، كه خداى تعالى احدى از خلق خود را به آنها آگاه نساخته ؟ مىگويد : عرضه داشتم : بله ، فرمود : خداوند تاريخ قطعى قيام قيامت را مىداند ، و به احدى از خلق خود خبر نداده ، و خداوند باران را نازل مىكند ، و آنچه در رحمها هست مىداند ، و هيچ كس نمىداند كه فردا چه چيزى كسب مىكند ، و هيچ كس نمىداند در چه سرزمينى مىميرد ، ولى خدا همه اينها را مىداند ، و از آنها با خبر است « 1 » .\r\n\r\n\r\nمؤلف : در عين حال روايات بسيار زيادى از رسول خدا ( ص ) و ائمه ( ع ) رسيده كه اين حضرات از آينده حال خود و از زمان مرگشان و اينكه در چه سرزمينى از دنيا مىروند خبر داده‌اند ، و اين روايات بسيار ، روايت بالا و نظائر آن را تقييد مىكند ، و حاصل مجموع روايات اين مىشود ، كه علم اين پنج امر مخصوص خدا است ، و به كسى نداده ، مگر آن كس كه خود به وى تعليم نموده است ، البته در اين دسته از روايات رواياتى هست كه قبول تقييد نمىكند ، مثلا در آنها آمده كه حتى به تعليم الهى نيز كسى در اين پنج مساله آگاه نمىشود ، ليكن به اين روايات نبايد اعتناء كرد ، براى اينكه روايات پيشگوييهاى ائمه و رسول خدا ( ص ) آن قدر زياد است ، كه نمىشود به خاطر يك روايت از همه آنها چشم پوشيد .\r\nو در الدر المنثور است كه ابن منذر ، از عكرمه روايت كرده كه گفت : مردى به نام وراث از قبيله بنى مازن بن حفصة بن قيس غيلان ، نزد رسول خدا ( ص ) آمد ، و گفت : اى محمد قيام قيامت چه وقت است ؟ تا از اين بدبختىها نجات يابيم ؟ ديگر اينكه قحطى همه جا و همه سرزمينهاى ما را فرا گرفته ، چه وقت نعمت فراوان مىشود ؟ ، و من وقتى از قبيله‌ام بيرون مىآمدم زنم حامله بود ، چه وقت پا سبك مىكند ؟ ديگر اينكه امروز فهميدم چه چيزها به دستم آمد ، بفرما فردا چه به دست مىآورم ؟ و ديگر اينكه من فهميدم در كجا به دنيا آمدم ، بفرما ببينم در كجا از دنيا مىروم ؟ پس اين آيه در پاسخ وى نازل شد « 2 » .\r\nمؤلف : اين روايت خالى از اشكال نيست ، براى اينكه آيه شريفه با فقرات سؤال منطبق نيست ، در آيه نيامده كه خدا مىداند حمل حامله چه وقت به دنيا مىآيد ، تا جواب از\r\n\r\n","description":"","footnote":"\r\n( 1 ) خصال ، ج 1 ص 290 ، ح 49 .\r\n( 2 ) الدر المنثور ، ج 5 ، ص 169 .\r\n","page_name":" 360 ","page_number":360},
  {"content":"\r\nسؤال وراث باشد ، و نيز در آيه نيامده كه تنها خدا مىداند چه وقت قحطى بر طرف مىشود .\r\nو در همان كتاب است كه ابن مردويه از على بن ابى طالب ( ع ) روايت كرده كه گفت : هيچ چيز از نظر پيامبرتان مخفى نيست ، مگر همان پنج سر غيبى كه آيه آخر سوره لقمان متعرض آن است « 1 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 169 .\r\n","page_name":" 361 ","page_number":361},
  {"content":"\r\n( 32 ) سوره سجده مكى است و سى آيه دارد ( 30 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nالم ( 1 ) تَنْزِيلُ الْكِتابِ لا رَيْبَ فِيه مِنْ رَبِّ الْعالَمِينَ ( 2 ) أَمْ يَقُولُونَ افْتَراه بَلْ هُوَ الْحَقُّ مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَهْتَدُونَ ( 3 ) اللَّه الَّذِي خَلَقَ السَّماواتِ وَالأَرْضَ وَما بَيْنَهُما فِي سِتَّةِ أَيَّامٍ ثُمَّ اسْتَوى عَلَى الْعَرْشِ ما لَكُمْ مِنْ دُونِه مِنْ وَلِيٍّ وَلا شَفِيعٍ أفَلا تَتَذَكَّرُونَ ( 4 )\r\nيُدَبِّرُ الأَمْرَ مِنَ السَّماءِ إِلَى الأَرْضِ ثُمَّ يَعْرُجُ إِلَيْه فِي يَوْمٍ كانَ مِقْدارُه أَلْفَ سَنَةٍ مِمَّا تَعُدُّونَ ( 5 ) ذلِكَ عالِمُ الْغَيْبِ وَالشَّهادَةِ الْعَزِيزُ الرَّحِيمُ ( 6 ) الَّذِي أَحْسَنَ كُلَّ شَيْءٍ خَلَقَه وَبَدَأَ خَلْقَ الإِنْسانِ مِنْ طِينٍ ( 7 ) ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ ( 8 ) ثُمَّ سَوَّاه وَنَفَخَ فِيه مِنْ رُوحِه وَجَعَلَ لَكُمُ السَّمْعَ وَالأَبْصارَ وَالأَفْئِدَةَ قَلِيلًا ما تَشْكُرُونَ ( 9 )\r\nوَ قالُوا أإِذا ضَلَلْنا فِي الأَرْضِ أإِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ ( 10 ) قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ ( 11 ) وَلَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ رَبَّنا أَبْصَرْنا وَسَمِعْنا فَارْجِعْنا نَعْمَلْ صالِحاً إِنَّا مُوقِنُونَ ( 12 ) وَلَوْ شِئْنا لآتَيْنا كُلَّ نَفْسٍ هُداها وَلكِنْ حَقَّ الْقَوْلُ مِنِّي لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ ( 13 ) فَذُوقُوا بِما نَسِيتُمْ لِقاءَ يَوْمِكُمْ هذا إِنَّا نَسِيناكُمْ وَذُوقُوا عَذابَ الْخُلْدِ بِما كُنْتُمْ تَعْمَلُونَ ( 14 )\r\n","description":"","footnote":"","page_name":" 362 ","page_number":362},
  {"content":"\r\nترجمه آيات\r\nبه نام خدايى كه رحمتى عالمگير و رحمتى خاص به مؤمنان دارد\r\nالم ( 1 ) .\r\nنازل كردن اين كتاب كه شكى در آن نيست ، از پروردگار جهانيان است ( 2 ) .\r\nمگر گويند آن را تزوير كرده ؟ ( نه ) بلكه آن حق است ، و از پروردگار تو است ، تا گروهى را كه پيش از تو بيمرسان سويشان نيامده ، بيم دهى ، شايد هدايت يابند ( 3 ) .\r\nخدا آن كسى است كه آسمانها و زمين را با هر چه ميان آنهاست به شش روز آفريد ، سپس به عرش پرداخت ، جز او سرپرست و شفيعى نداريد ، چرا پند نمىگيريد ؟ ( 4 ) .\r\nاز آسمان گرفته تا زمين تدبير هر كار را مىكند ، آن گاه در روزى كه اندازه اش هزار سال از آنهاست كه شما مىشماريد ، ( همه چيز ) به سوى او بالا مىرود ( 5 ) .\r\nاين خدا داناى غيب و شهود ، و عزيز و رحيم است ( 6 ) .\r\nهمان كه خلقت همه چيز را نيكو كرده ، و خلقت انسان را از گلى آغاز كرد ( 7 ) .\r\nو نژاد او را از مايه اى از آب پست قرار داد ( 8 ) .\r\nآن گاه وى را پرداخت ، و از روح خويش در او بدميد ، و براى شما گوش و ديدگان و دلها آفريد ، اما شما چه كم سپاس مىداريد ! ( 9 ) .\r\nگويند : چگونه وقتى در زمين گم شديم ، دوباره در خلقتى تازه در خواهيم آمد ؟ ( اينها كه مىگويند همه بهانه است ) ، بلكه علت واقعى انكارشان اين است كه رفتن به پيشگاه پروردگار خود را منكرند ( 10 ) .\r\nبگو فرشته مرگ كه بر شما گماشته‌اند جانتان را مىگيرد ، سپس به سوى پروردگارتان بازگشت خواهيد كرد ( 11 ) .\r\nاگر ببينى وقتى گنه كاران در پيشگاه پروردگارشان سرها به زير افكنده‌اند ، ( خواهى ديد كه مىگويند ) پروردگار را ديديم و شنيديم ، ما را بازگردان تا عمل شايسته كنيم ، كه ما ديگر به يقين رسيديم ( 12 ) .\r\nاگر مىخواستيم همه كس را هدايت عطا مىكرديم ، ولى اين سخن از من مقرر شده كه جهنم را از جنيان و آدميان جملگى پر مىكنم ( 13 ) .\r\nبه سزاى آنكه ديدار اين روزتان را فراموش كرديد ، عذاب بكشيد ، كه ما نيز به فراموشيتان سپرديم ، و به سزاى اعمالى كه مىكرديد عذاب جاويد را تحمل كنيد ( 14 ) .\r\n","description":"","footnote":"","page_name":" 363 ","page_number":363},
  {"content":"\r\n\r\nبيان آيات\r\n\r\nغرض اين سوره بيان مبدأ و معاد ، و اقامه برهان بر اين مساله است ، و نيز دفع شبهه هايى كه در باره اين دو مساله در دلها خلجان مىكند ، و در ضمن به مساله نبوت و كتاب نيز اشاره مىنمايد ، و امتيازى كه دو گروه مؤمنين حقيقى به آيات خدا ، و فاسقان خارج از زى عبوديت ، از يكديگر دارند بيان مىكند ، و نيز به دسته اول وعده ثوابى مىدهد كه از تصور هر متصور بيرون است ، و به دسته دوم وعيدى مىدهد ، و به انتقام شديدى تهديد مىكند كه عبارت است از عذاب اليم و ابدى در قيامت ، و عذابى كوچكتر از آن كه در دنيا به زودى خواهند چشيد ، و در آخر ، سوره را با تاكيد آن وعيد ، و دستور به رسول خدا ( ص ) كه تو نيز منتظر باش آن چنان كه آنان منتظرند ، ختم مىكند .\r\nاين فهرست و اجمال مطالبى است كه در اين سوره آمده ، و اين سوره در مكه نازل شده ، مگر سه آيه آن كه بعضى « 1 » گفته‌اند در مدينه نازل شده است ، و آن عبارت است از آيه « أفَمَنْ كانَ مُؤْمِناً كَمَنْ كانَ فاسِقاً » تا تمامى سه آيه .\r\nآنچه در اين فصل از آيات سوره مورد بحث آورده‌ايم ، فصل اول از آن فهرست را يعنى مساله مبدأ و معاد را متضمن است .\r\n* ( « الم تَنْزِيلُ الْكِتابِ لا رَيْبَ فِيه مِنْ رَبِّ الْعالَمِينَ » ) * اين آيه در تقدير « هذا تنزيل الكتاب » بوده ، يعنى اين تنزيل كتاب است ، و كلمه « تنزيل » مصدر به معناى اسم مفعول است ، و اگر مصدر را اضافه به كتاب كرده ، از باب اضافه صفت به موصوف است ، و معنايش اين است كه اين همان كتاب نازل شده است ، كه شكى در آن نيست .\r\nدر جمله * ( « مِنْ رَبِّ الْعالَمِينَ » ) * براعت استهلال به كار رفته ، و براعت استهلال اين است كه در ابتداى كتاب يا نامه سخنى گفته شود كه به خواننده بفهماند در كتاب يا نامه چه چيزهايى آمده است .\r\nدر جمله مورد بحث نيز اين نكته به كار رفته ، و به خواننده مىفهماند كه در اين سوره از وحدانيت خدا و معادى كه وثنيت بتپرست منكر آن است گفتگو شده ، چون همانطور كه\r\n\r\n","description":"","footnote":"\r\n( 1 ) روح المعانى ، ج 21 ، ص 115 .\r\n","page_name":" 364 ","page_number":364},
  {"content":"\r\nمكرر گفتيم ، وثنىها قائل به موجودى به نام رب العالمين نيستند ، براى هر عالمى ربى قائلند ، و رب همه آن ربها را خدا مىدانند ، و ( خدا منزه و بزرگتر است از آنچه اينان مىگويند ، و بسيار هم بزرگتر است ) .\r\n* ( « أَمْ يَقُولُونَ افْتَراه بَلْ هُوَ الْحَقُّ مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ . . . » ) *\r\nكلمه « ام » به اصطلاح ادبى منقطعه است ، كه معناى « بلكه » را مىدهد ، و معنا را چنين مىكند : بلكه مىگويند قرآن را به خدا افتراء بسته ، و از ناحيه خدا نيست ، آن گاه سخن آنان را رد نموده ، مىفرمايد : * ( « بَلْ هُوَ الْحَقُّ مِنْ رَبِّكَ لِتُنْذِرَ . . . » ) * .\r\n\r\n\r\n* ( « لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ » ) * - بعضى « 1 » از مفسرين گفته‌اند منظور از اين قوم ، قريش است ، چون هيچ پيغمبرى قبل از آن جناب به سوى قريش گسيل نشده بود ، به خلاف اقوام ديگر عرب ، كه بعضى از پيغمبران به سوى ايشان مبعوث شده بودند ، مانند خالد بن سنان عبسى ، و حنظله ، كه بنا به آنچه در روايات است دو تن از پيغمبران عرب 0 بودند .\r\nبعضى « 2 » ديگر گفته‌اند : مراد از قوم مذكور ، همه اهل فترت ، يعنى مردم ما بين عيسى و محمد ( ص ) است ، چون در اين فاصله زمانى ، مردم از مساله دين و از وظائفى كه در قبال نعمتهاى الهى داشتند ، و از آن غرض كه به خاطر آن خلق شده بودند ، يعنى عبادت ، به كلى غافل ماندند . ليكن اين تفسير صحيح نيست ، براى اينكه معناى فترت اين است كه مدتى پيغمبر صاحب شريعت و كتاب مبعوث نشده باشد ، كه اين مدت را مدت فترت مىنامند ، و اما مدت مبعوث نشدن پيامبران بى شريعت ، اولا فترت نيست ، و ثانيا قبول نداريم كه ما بين عيسى و محمد ( ع ) چنين پيامبرانى نيامده باشند ، با اينكه زمان فاصل بين آن دو پيامبر شش قرن بوده .\r\n* ( « لَعَلَّهُمْ يَهْتَدُونَ » ) * - غايتى است براى ارسال رسول ، اما نه غايتى حتمى ، بلكه رجائى و احتمالى ، ( توضيح اينكه : هدايت يافتن قوم مذكور نتيجه و غايت رسالت رسول خدا ( ص ) است ، اما نتيجه احتمالى ، و لذا فرمود : شايد هدايت شوند ، و آرزوى مذكور از خدا نيست ، چون كسى آرزوى چيزى را مىكند كه از شدن و نشدن آن بى خبر باشد ، و خدا منزه از بى خبرى است ، بلكه آرزو قائم به مقام است ، و يا قائم به مخاطب است ، كه همان\r\n\r\n","description":"","footnote":"\r\n( 1 ) كشاف ، ج 3 ، ص 507 . و مجمع البيان ، ج 8 ، ص 325 .\r\n( 2 ) فخر رازى ، ج 25 ، ص 167 .\r\n","page_name":" 365 ","page_number":365},
  {"content":"\r\nرسول خدا ( ص ) باشد ، و اين مطلب در نظائر جمله مورد بحث گذشت .\r\n\r\n\r\n* ( « اللَّه الَّذِي خَلَقَ السَّماواتِ وَالأَرْضَ ) * . . . * ( أفَلا تَتَذَكَّرُونَ » ) * تفسير اين آيه در تفسير آيه « خَلَقَ السَّماواتِ وَالأَرْضَ . . . ثُمَّ اسْتَوى عَلَى الْعَرْشِ » « 1 » و در آياتى نظير آن گذشت ، و نيز در گذشته گفتيم كه تعبير به استواء در عرش كنايه است از مقام تدبير موجودات ، و به نظام در آوردن آنها ، نظامى عام و پيوسته ، كه حاكم بر همه آنها باشد ، و به همين جهت كه كنايه از اين معنا است در اغلب مواردى كه اين تعبير آمده ، دنبالش يكى از تدبيرها را به عنوان نمونه ذكر كرده ، مثلا يك جا فرموده : « ثُمَّ اسْتَوى عَلَى الْعَرْشِ يُغْشِي اللَّيْلَ النَّهارَ » « 2 » ، و در جاى ديگر فرموده : « ثُمَّ اسْتَوى عَلَى الْعَرْشِ يُدَبِّرُ الأَمْرَ » « 3 » و جاى ديگر فرموده :\r\n« ثُمَّ اسْتَوى عَلَى الْعَرْشِ يَعْلَمُ ما يَلِجُ فِي الأَرْضِ » « 4 » و نيز فرموده : « ذُو الْعَرْشِ الْمَجِيدُ فَعَّالٌ لِما يُرِيدُ » « 5 » .\r\nو اگر بعد از خلقت آسمانها و زمين ، مساله استواء بر عرش را ذكر كرده براى اين است كه سخن در اختصاص ربوبيت و الوهيت به خداى يگانه است ، و در چنين مقامى صرف استناد خلقت به خداى تعالى ، در باطل كردن عقيده بتپرستان كافى نبود ، چون آنها منكر اين استناد نيستند ، بلكه منكر استناد تدبير به خدا هستند ، مىگويند تدبير عالم كه همان ربوبيت بوده باشد ، كار خدايان ماست ، در نتيجه الوهيت ( استحقاق پرستش ) نيز مختص به آن خدايان است ، و براى خدا تنها اين مىماند كه رب آن ارباب و معبود آن معبودهاست . لذا لازم بود بعد از مساله خلقت ، استواء بر عرش را هم بياورد ، چون بين خلقت و تدبير ملازمه هست ، يعنى يكى از ديگرى جدايى پذير نيست ، لذا در آيه مورد بحث هر دو را ذكر كرد تا بفهماند پديد آرنده موجودات همان كسى است كه مدبر آنها است ، پس همو به تنهايى رب و إله است ، هم چنان كه به تنهايى خالق است .\r\nو باز به همين جهت در آيه مورد بحث مانند آياتى كه به عنوان شاهد آورديم ، بعد از ذكر استواء بر عرش نمونه اى از تدبير خدا را ذكر نموده و فرموده :\r\n\r\n","description":"","footnote":"\r\n( 1 ) سوره فرقان ، آيه 59 .\r\n( 2 ) سپس بر عرش مستولى شد و پوشيده مىگرداند به شب و روز را . سوره اعراف ، آيه 54 .\r\n( 3 ) سپس بر عرش مستولى گشت تا مساله امر را تدبير كند . سوره يونس ، آيه 3 .\r\n( 4 ) سپس بر عرش مستولى گشت ، او مىداند كه چه چيزها در زمين فرو مىرود . سوره حديد ، آيه 4 .\r\n( 5 ) داراى عرشى عظيم الشان است ، فعال است هر چه را كه اراده كند . سوره بروج ، آيه 15 و 16 .\r\n","page_name":" 366 ","page_number":366},
  {"content":"\r\n* ( « ثُمَّ اسْتَوى عَلَى الْعَرْشِ ما لَكُمْ مِنْ دُونِه مِنْ وَلِيٍّ وَلا شَفِيعٍ » ) * چون ولايت و شفاعت نيز مانند استواء بر عرش از شؤون تدبير است .\r\n* ( « ما لَكُمْ مِنْ دُونِه مِنْ وَلِيٍّ وَلا شَفِيعٍ » ) * - « ولى » به معناى كسى است كه مالك تدبير امر چيزى باشد ، و معلوم است كه امور ما و آن شؤونى كه قوام حيات ما به آنهاست قائم به هستى است ، و محكوم و در تحت تدبير نظام عامى است كه حاكم بر همه هستى است ، و نيز محكوم به نظام خاصى است كه خود ما انسانها داريم ، و نظام هر چه باشد چه عامش و چه خاصش از لوازم و خصوصياتى است كه خلقت هر چيزى دارد ، و خلقت هم هر چه باشد مستند به خداى تعالى است ، پس اوست كه خصوصيات هر موجودى و از آن جمله انسان را داده ، و در نتيجه باز همو است كه براى انسان نظامى مخصوص به خودش ، و نظامى عام مقرر كرده ، پس او مدبر و ولى ماست ، كه به امور ما رسيدگى نموده و شؤون ما را تدبير مىكند ، همانطور كه ولى هر چيزى است ، شريكى برايش نيست .\r\n\r\n\r\nو « شفيع » - بنا بر آنچه در مباحث شفاعت در جلد اول از اين كتاب گذشت - عبارت شد از كسى كه منظم به سببى ناقص شود ، و سببيت ناقص را تكميل كند ، پس شفاعت عبارت است از تتميم سبب ناقص در تاثيرش ، و چون اين معنا را با اسباب و مسببات خارجى تطبيق كنيم ، نتيجه اش اين مىشود كه هر يك از اسباب و شرايط عالم ، شفيع يكديگرند ، چون سببيت يكديگر را در تاثير تكميل مىكنند ، هم چنان كه هر يك از ابر ، باران ، آفتاب ، سايه ، و امثال آن شفيع روييدنيها هستند ، چون هر يك از نامبردگان سببيت ديگرى را تكميل مىكند .\r\nحال مىگوييم ، وقتى پديد آورنده اسباب ، و اجزاى آنها ، و ربط دهنده بين آنها ، و مسببات ، خداى سبحان باشد ، پس خدا شفيع حقيقى است ، كه نقص هر سبب را تكميل مىكند ، پس شفيع واقعى و حقيقى تنها خدا است ، و غير از او شفيعى نيست .\r\nبه بيانى ديگر و دقيقتر اينكه : قبلا كه پيرامون اسماء حسنى بحث مىكرديم ، ( جلد هشتم ) ، گفتيم كه اسماء حسناى خداى تعالى واسطه هايى بين او و بين خلقش در رساندن فيض به ايشان هستند ، مثلا خداى تعالى بدان جهت كه داراى اسم رازق ، جواد ، غنى ، و رحيم است ، به خلق خود رزق مىدهد ، و بدان جهت كه شافى ، معافى ، رؤوف و رحيم است بيماران را شفا مىدهد ، و بدان جهت كه شديد البطش ، ذو انتقام و عزيز است ، ستمكاران را هلاك مىكند ، و همچنين هر فيضى را كه به خلق مىرساند ، به وساطت يكى از اسماء حسنايش مىرساند .\r\n","description":"","footnote":"","page_name":" 367 ","page_number":367},
  {"content":"\r\nو بنا بر اين هيچ چيز از مخلوقات او كه وجودش مركب است نخواهى ديد ، مگر آنكه در وجود آن ، چند اسم از اسماء حسناى خدا دخالت و وساطت دارند ، كه اين چند اسم بعضى ما فوق بعضى ، و بعضى در عرض بعضى ديگرند ، و هر اسمى از آن اسماء كه خصوصىتر است ، واسطه است بين آن موجود ، و بين آن اسمى كه اعم از خودش است ، مثلا اسم شافى اخص از اسم رؤوف و رحيم است ، چون او تنها مربوط به شفاى بيماران است ، و آن دوى ديگر هم شامل بيماران مىشود ، و هم غير آنان ، و به همين جهت اسم شافى واسطه مىشود بين مريض ، و بين اسم رؤوف و رحيم ، باز اسم رحيم خصوصىتر از اسم قدير است ، و به همين جهت واسطه مىشود ميان قدير و بيمار ، و به همين منوال ساير اسماء .\r\nو اين وساطت در حقيقت تتميم تاثير سبب در مسبب است ، و يا به عبارت ديگر نزديك كردن مسبب است به سبب ، تا تاثير سبب به فعليت برسد ، و از اين معنا نتيجه مىگيريم كه خدا شفيع مىشود با بعضى از اسماى خود ، نزد بعضى ديگر ، پس صحيح است كه به استعمال حقيقى گفته شود كه خدا شفيع است ، و غير از او شفيعى نيست ، ( دقت بفرماييد ) .\r\n\r\n\r\nاز آنچه گذشت معلوم و روشن شد كه ديگر هيچ اشكالى در اين اطلاق و استعمال نيست ، و جا ندارد كسى اشكال كند كه چطور خدا شفيع مىشود نزد خودش ، چون گفتيم حقيقت اين شفاعت وساطت يكى از صفات كريمه او بين شخص محتاج ، و يكى ديگر از صفات اوست ، هم چنان كه خود ما همه روزه پناه مىبريم به رحمت او از غضبش و يا پناه مىبريم به فضلش از عدلش ، و رحمت و فضلش را شفيع قرار مىدهيم بين خود و بين غضب و عدل او ، و اما اين معناى از شفاعت كه خدا براى كسى نزد غير خودش ، شفيع شود البته به هيچ وجه صحيح نيست .\r\nمفسرين براى اينكه همين معناى دوم به نظرشان نزديكتر رسيده ، در تفسير آيه اختلاف كرده و حرفها زده‌اند :\r\nبعضى « 1 » گفته‌اند : كلمه « دون » در جمله * ( « ما لَكُمْ مِنْ دُونِه مِنْ وَلِيٍّ وَلا شَفِيعٍ » ) * ، به معناى كلمه « عند - نزد » مىباشد ، و جمله « من دونه » حال از ضمير « لكم » است ، و معناى آيه اين است : شما در اين حال كه از خدا تجاوز كرده‌ايد ( براى خدا شريك قائل شده‌ايد ) ، ديگر هيچ ولى و شفيعى نداريد ، و خلاصه مىخواهد بفرمايد نزد خدا شفيع و وليى ندارند .\r\n\r\n","description":"","footnote":"\r\n( 1 ) روح المعانى ، ج 21 ، ص 120 .\r\n","page_name":" 368 ","page_number":368},
  {"content":"\r\nليكن اشكال اين تفسير اين است كه هر چند استعمال كلمه « دون » به معناى « عند » صحيح است ، ليكن بودن كلمه « من » در آيه قرينه است بر اينكه « دون » به معناى « غير » است ، و « من دونه » به معناى « غير از خدا » است ، نه نزد خدا ، و مفهوم تجاوز را در تقدير گرفتن و ارجاع كلمه « من دونه » به « ما لكم عنده » بى معنا است .\r\nبعضى « 1 » ديگر گفته‌اند : كلمه « شفيع » در آيه شريفه مجازا در معناى « ناصر » استعمال شده ، و كلمه « دون » به معناى غير است ، و جمله « من دونه » حال از ولى است ، و معناى آيه اين است كه شما ولى و ناصرى غير از خدا نداريد ، اشكال اين تفسير اين است كه بدون جهت مرتكب اين مجاز شده است .\r\nبعضى « 2 » ديگر گفته‌اند : اطلاق شفيع در اينجا از قبيل مشاكله تقديرى است ، يعنى روى فرض صحت كلام خصم ، نظير او سخن بگويند ، و در مقام ما چون مشركين - كه آيه در مقام انذار ايشان است - در باره بتهاى خود مىگفتند اينها شفيعان ما هستند ، و معتقد بودند كه هر يك از آنها شفيع آنان در يك قسم حاجت است ، معناى آيه اين مىشود كه بر فرض كه معبود ، ولى و شفيع شما باشد ، ولى شما غير از خدا ولى و شفيعى نداريد .\r\nكه معبود ، ولى و شفيع شما باشد ، ولى شما غير از خدا ولى و شفيعى نداريد .\r\nبعضى ديگر گفته‌اند : كلمه « دون » به معناى « عند - نزد » است ، ولى ضمير « من دونه » به عذاب بر مىگردد ، و معناى جمله اين است كه براى شما نزد عذاب خدا ، وليى نيست ، يعنى خويشاوندى كه به دردتان بخورد ، و عذاب را از شما برگرداند ، و نيز شفيعى كه سودى به حالتان بخشد نيست .\r\nاشكال اين تفسير اين است كه برگرداندن ضمير به عذاب زورگويى و بىدليل حرف زدن است علاوه بر اين ، اشكال ديگرى كه بر همه وجوهى كه نقل كرديم وارد است ، اين است كه صاحبان اين وجوه از اين جهت خود را به زحمت انداخته‌اند كه فكر كرده‌اند وقتى خدا شفيع باشد آن كس كه نزد او شفاعت كند كيست ؟ و خواننده عزيز متوجه شد كه با تحليلى كه كرديم ، خداى تعالى هم شفيع است و هم شفاعت پذير .\r\n* ( « أفَلا تَتَذَكَّرُونَ » ) * - اين استفهام توبيخى است ، توبيخ بر اينكه تا كى مىخواهند متذكر\r\n\r\n","description":"","footnote":"\r\n( 1 ) روح المعانى ، ج 21 ، ص 120 . و مجمع البيان ، ج 8 ، ص 326 .\r\n( 2 ) فخر رازى ، ج 25 ، ص 171 .\r\n( 3 ) مجمع البيان ، ج 8 ، ص 326 .\r\n","page_name":" 369 ","page_number":369},
  {"content":"\r\nنشوند ، و از ادله عقول روى بگردانند ، و نفهمند كه ملك و تدبير هر دو از خداى سبحان است ، و او يگانه معبود به حق است ، و غير از او ولى و شفيعى ندارند ، و شفاعتى كه براى آلهه خود قائلند خيالى بيش نيست .\r\n\r\n\r\n* ( « يُدَبِّرُ الأَمْرَ مِنَ السَّماءِ إِلَى الأَرْضِ ثُمَّ يَعْرُجُ إِلَيْه فِي يَوْمٍ كانَ مِقْدارُه أَلْفَ سَنَةٍ مِمَّا تَعُدُّونَ » ) * اين آيه تتميم بيان اين معنا است كه فرمود : تدبير امر موجودات قائم به خداى سبحان است ، و اين خود قرينه است بر اينكه مراد از كلمه « امر » در آيه ، شان است ، نه امر در مقابل نهى .\r\nو كلمه « يدبر » از تدبير است ، و تدبير از ماده « دبر » است كه به معناى دنباله و عقب چيزى است ، و تدبير اين است كه چيزى را پشت سر چيزى قرار دهى ، و يا دستورى را به دنبال ديگر قرار دهى ، و در آيه مورد بحث برگشت مىكند به اينكه خداى تعالى وجود حوادث يكى پس از ديگرى را مانند سلسله زنجيرى كه پشت سر هم و متصل ما بين آسمان و زمين باشد قرار مىدهد ، هم چنان كه در جاى ديگر فرمود : « وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ » « 1 » و نيز فرمود : « إِنَّا كُلَّ شَيْءٍ خَلَقْناه بِقَدَرٍ » « 2 » .\r\n* ( « ثُمَّ يَعْرُجُ إِلَيْه » ) * - اين جمله از اين جهت كه بعد از جمله * ( « يُدَبِّرُ الأَمْرَ مِنَ السَّماءِ إِلَى الأَرْضِ » ) * قرار گرفته ، خالى از اين اشعار نيست ، كه كلمه « يدبر » معناى تنزيل را متضمن است ، و معنايش اين است كه او تدبير امر مىكند ، در حالى كه نازل كننده است ، و يا او نازل كننده است در حالى كه مدبر است ، از آسمان تا زمين را ، و بعيد نيست منظور از اين امر همان امرى باشد كه در آيه « فَقَضاهُنَّ سَبْعَ سَماواتٍ فِي يَوْمَيْنِ وَأَوْحى فِي كُلِّ سَماءٍ أَمْرَها » « 3 » آمده است .\r\nو در جمله * ( « ثُمَّ يَعْرُجُ إِلَيْه » ) * اشعار است به اينكه مراد از سماء مقام قربى است كه زمام همه امور بدانجا منتهى مىشود ، نه آسمان كه به معناى جهت بالا و يا ناحيه اى از نواحى عالم جسمانى است ، براى اينكه قبلا فرمود : « تدبير امر مىكند از آسمان تا زمين » آن گاه\r\n\r\n","description":"","footnote":"\r\n( 1 ) هيچ چيز نيست مگر آنكه خزينه هايش نزد ما است ، و ما جز به اندازه معلوم نازل نمىكنيم .\r\nسوره حجر ، آيه 21 .\r\n( 2 ) ما هر چيزى را با اندازه گيرى خلق كرده‌ايم . سوره قمر ، آيه 49 .\r\n( 3 ) پس در دو روز آسمانها را به هفت طبقه ساخت ، و در هر آسمانى امرش را وحى كرد . سوره حم سجده ، آيه 12 .\r\n","page_name":" 370 ","page_number":370},
  {"content":"\r\nفرمود : « سپس به سوى او عروج مىكند » ، پس معلوم مىشود عروج به سوى او از همان طريقى است كه از آن نازل شده ، و در آيه غير از علوى كه به تعبير سماء آمده و پايينى كه از آن به ارض تعبير كرده ، و نزول و عروج چيز ديگرى نيامده پس قهرا نزول از سماء و عروج به سوى خدا را مىفهماند كه مراد از سماء ، مقام حضور است ، كه تدبير امر از آن مقام صادر مىشود . و يا مراد اين است كه موطن و محل تدبير امور زمينى ، آسمان است ، و خدا كه محيط به هر چيز است تدبير زمين را از آن موطن نازل مىكند ، كه البته اين معناى دوم به فهم نزديكتر است ، چون جمله « وَأَوْحى فِي كُلِّ سَماءٍ أَمْرَها » با آن سازگارتر است .\r\n* ( « فِي يَوْمٍ كانَ مِقْدارُه أَلْفَ سَنَةٍ مِمَّا تَعُدُّونَ » ) * - معنايش چه به احتمال اول و چه دوم اين است كه خداى تعالى تدبير مذكور را در ظرفى انجام مىدهد كه اگر با مقدار حركت و حوادث زمينى تطبيق شود با هزار سال از سالهايى كه شما ساكنان زمين مىشماريد برابر مىگردد ، چون مسلم است كه روز ، شب ، ماه و سالى كه ما مىشماريم بيشتر از عمر خود زمين نيست .\r\nو چون مراد از سماى عالم ، قرب و حضور است ، و اين عالم از حيطه زمان بيرون است ، ناگزير مراد از آن ، ظرفى خواهد بود كه اگر با مقدار حركت و حوادث زمينى تطبيق شود هزار سال از سالهايى كه ما مىشماريم خواهد شد .\r\nو اما اينكه اين مقدار آيا مقدار نزول و مكث و عروج است يا مقدار نزول و عروج رويهم است ، بدون مكث ، و يا مقدار هر يك از اين دو است ، و يا تنها مقدار خود عروج است ، البته بنا بر اينكه كلمه « فى يوم » قيد باشد براى * ( « يَعْرُجُ إِلَيْه » ) * به تنهايى ، احتمالاتى است كه آيه « تَعْرُجُ الْمَلائِكَةُ وَالرُّوحُ إِلَيْه فِي يَوْمٍ كانَ مِقْدارُه خَمْسِينَ أَلْفَ سَنَةٍ » « 1 » مؤيد احتمال اخير است ، چون مدت مذكور را تنها مدت عروج معرفى مىكند .\r\nآن گاه بنا بر فرضى كه ظرف هزار سال قيد عروج باشد ، آيا منظور از عروج ، مطلق عروج حوادث به سوى خدا است ، يا تنها عروج آنها در روز قيامت است ، و مقدار هزار سال هم طول مدت قيامت است ، و اگر در آيه سوره معارج مقدار آن را پنجاه هزار سال خوانده ، چون مربوط به كفار است ، تا به خاطر كفرشان مشقت بيشترى بكشند ، ممكن هم هست بگوييم مقدار هزار سال مربوط به يكى از مواقف روز قيامت است ، و مقدار پنجاه هزار سال مقدار و طول مدت پنجاه موقف است .\r\nاز اين هم كه بگذريم احتمالات ديگرى در خصوص هزار سال است ، كه آيا تحديدى\r\n\r\n","description":"","footnote":"\r\n( 1 ) ملائكه و روح به سوى او بالا مىروند در روزى كه مقدارش پنجاه هزار سال است . سوره معارج ، آيه 4 .\r\n","page_name":" 371 ","page_number":371},
  {"content":"\r\nاست حقيقى ، و يا مراد صرف زياد جلوه دادن مدت است ، هم چنان كه در آيه « يَوَدُّ أَحَدُهُمْ لَوْ يُعَمَّرُ أَلْفَ سَنَةٍ » « 1 » نيز منظور همين است ، يعنى مىخواهد بفرمايد دوست مىدارند بسيار زياد عمر كنند ، نه خصوص عدد هزار ، ليكن اين احتمال از سياق آيه بعيد است .\r\nبه طورى كه ملاحظه فرموديد آيه شريفه احتمالهاى زيادى را تحمل مىكند ، و با همه آنها مىسازد ، و ليكن از همه آنها نزديكتر به ذهن اين است كه كلمه « فى يوم » قيد باشد براى * ( « ثُمَّ يَعْرُجُ إِلَيْه » ) * و مراد از روز عروج امر ، يكى از پنجاه موقف از مواقف روز قيامت باشد ( و خدا داناتر است ) .\r\n* ( « ذلِكَ عالِمُ الْغَيْبِ وَالشَّهادَةِ الْعَزِيزُ الرَّحِيمُ » ) * تفسير مفردات اين آيه گذشت ، و مناسبت اسماى سه گانه در آن ، با اين مقام ظاهر است .\r\n\r\n\r\n* ( « الَّذِي أَحْسَنَ كُلَّ شَيْءٍ خَلَقَه » ) * راغب مىگويد : كلمه « حسن » عبارت است از هر چيزى كه بهجت آورد و انسان به سوى آن رغبت كند ، و اين حالت سه قسم است ، يكى اينكه چيزى مستحسن از جهت عقل باشد ، يعنى عقل آن را نيكو بداند ، دوم اينكه از نظر هواى نفس نيكو باشد ، سوم از نظر حسى زيبا و نيكو باشد « 2 » . البته اين تقسيمى است براى زيبايى از نظر ادراكات سه گانه انسان .\r\nو حقيقت حسن عبارت است از سازگارى اجزاى هر چيز نسبت بهم ، و سازگارى همه اجزاء با غرض و غايتى كه خارج از ذات آن است ، بنا بر اين ، زيبايى روى به معناى جور بودن و سازگار بودن اجزاى صورت از چشم و ابرو و بينى و دهان و غيره است ، و حسن عدالت سازگاريش با غرضى است كه از اجتماع مدنى منظور است ، و آن به اين است كه در جامعه هر صاحب حقى به حق خود برسد ، و همچنين است حسن هر چيز ديگر .\r\nدقت در خلقت اشياء كه هر يك داراى اجزايى موافق و مناسب با يكديگر است ، و اينكه مجموع آن اجزاء مجهز به وسايل رسيدن آن موجود به كمال و سعادت خويش است ، و اينكه اين مجهز بودنش به نحوى است كه بهتر و كاملتر از آن تصور ندارد ، اين معنا را دست مىدهد كه هر يك از موجودات فى نفسه و براى خودش داراى حسنى است ، كه تمامتر و\r\n\r\n","description":"","footnote":"\r\n( 1 ) هر يك از ايشان دوست مىدارد هزار سال عمر كند . سوره بقره ، آيه 96 .\r\n( 2 ) مفردات راغب ، ماده « حسن » .\r\n","page_name":" 372 ","page_number":372},
  {"content":"\r\nكاملتر از آن براى آن موجود تصور نمىشود .\r\nو اما اينكه مىبينيم موجودى زشت و ناپسند است ، براى يكى از دو علت است ، يا براى اين است كه آن موجود داراى عنوان عدمى است ، كه بدى و ناپسندىاش مستند به آن عدم است ، مانند ظلم ظالم و زناى زناكار ، كه ظلم بدان جهت كه فعلى از افعال است زشت نيست ، بلكه بدان جهت كه حقى را معدوم و باطل مىكند زشت است ، و زنا بدان جهت كه عمل خارجى است و هزاران شرايط دست بدست هم داده تا آن عمل صورت خارجى بگيرد زشت نيست ، چون صورت خارجى آن با صورت خارجى عمل نكاح مشترك است ، بلكه زشتىاش بدين جهت است كه مخالف نهى شرعى ، و يا مخالف مصلحت اجتماعى است .\r\nو يا براى اين است كه با موجودى ديگر مقايسه اش مىكنيم ، و از راه مقايسه است كه زشتى و بدى عارضش مىشود ، مثلا حنظل ( هندوانه ابو جهل ) خودش نه زشتى دارد و نه بدى ، ولى وقتى با خربزه مقايسه اش مىكنيم ، مىگوييم بد است ، و يا مثلا خار كه در مقايسه با گل زشت و بد مىشود ، و عقرب كه در مقايسه با انسان زشت و بد مىگردد ، بدى و زشتى ذاتى آنها نيست ، بلكه با مقايسه اش به چيز ديگر و سپس قياسش با طبيعت خودمان مىگوييم بد و ناگوار و زشت است ، كه اين زشتى و بدى نيز در حقيقت به همان زشتى به معناى اول بر مىگردد . پس به هر حال هيچ موجودى بدان جهت كه موجود و مخلوق است متصف به بدى نمىشود ، به دليل اينكه خداى تعالى خلقت هر موجودى را نيكو خوانده و فرموده : « * ( الَّذِي أَحْسَنَ كُلَّ شَيْءٍ خَلَقَه ) * - خدايى كه هر چيزى را نيكو خلق كرده » ، كه اگر اين فرمايش خدا را با فرمايش ديگرش كه فرموده : « اللَّه خالِقُ كُلِّ شَيْءٍ » « 1 » ضميمه كنيم ، اين نتيجه به دست مىآيد كه اولا خلقت ملازم با حسن است ، پس هر مخلوقى بدان جهت كه مخلوق است حسن و نيكو است .\r\nو ثانيا هر زشت و بدى كه تصور كنيم مخلوق خدا نيست ، البته بدى و زشتىاش مخلوق نيست ، نه خودش ، كه توضيحش گذشت . پس معصيت و نافرمانى و گناهان از آن جهت كه گناه و زشت و بدند مخلوق خدا نيستند ، و بديها همه از ناحيه قياس پديد مىآيد .\r\n\r\n\r\n* ( « وَبَدَأَ خَلْقَ الإِنْسانِ مِنْ طِينٍ » ) * مراد از انسان فرد فرد آدميان نيست ، تا بگويى خلقت فرد فرد از گل نبوده ، بلكه مراد\r\n\r\n","description":"","footnote":"\r\n( 1 ) خدا آفريدگار همه چيز است . سوره زمر ، آيه 62 .\r\n","page_name":" 373 ","page_number":373},
  {"content":"\r\nنوع آدمى است ، مىخواهد بفرمايد : مبدأ پيدايش اين نوع گل بوده ، كه همه افراد منتهى به وى مىشوند ، و خلاصه تمامى افراد اين نوع از فردى پديد آمده‌اند كه او از گل خلق شده ، چون فرزندانش از راه تناسل و تولد از پدر و مادر پديد آمده‌اند و مراد از آن فردى كه از گل خلق شده آدم و حوا ( ع ) است .\r\nدليل گفتار ما اين است كه دنبال جمله مورد بحث مىفرمايد : * ( « ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ » ) * ، يعنى سپس نسل او را از آبى بى مقدار خلق كرد ، و اين تعبير مىفهماند كه منظور از مبدأ خلقت انسان ، همان اولين فردى است كه از گل خلق شده ، نه فرد فرد انسانها ، كه از آبى بى مقدار خلق شده‌اند ، تا معنا چنين شود كه خدا ابتداى انسانهاى مخلوق از آب بى مقدار را ، از گل قرار داد . زيرا اگر مراد اين بود جا داشت بفرمايد : « ثم جعله سلاله من ماء مهين - سپس همان انسان را سلاله و خلاصه اى كرد از آبى خوار و بى مقدار » ، و ديگر حاجت به ذكر نسل نبود ، چون كلمه نسل به معناى ولادت و جدا شدن فرزند از پدر و مادر است ، و مقابله بين « بدء خلق » و بين « نسل » به خوبى مىفهماند كه مراد از انسان نوع است ، كه ابتداى خلقتش از گل ، و نسلش از آب مهين است ( دقت بفرماييد ) .\r\n* ( « ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ » ) * - كلمه « سلالة » بطورى كه در مجمع البيان گفته « 1 » برگزيده و خلاصه اى است كه از چيزى ديگر گرفته شود ، و نطفه مرد را سلالة گفته‌اند ، چون از صلب او گرفته مىشود . و كلمه « مهين » از « هون » است كه به معناى ضعف و حقارت است . و كلمه « ثم » بعديت زمانى را مىرساند ، و معناى جمله اين است كه : خداوند سپس ولادت انسان را از طريق جدا شدن و ولادت از خلاصه اى از آبى ضعيف يا حقير قرار داد .\r\n* ( « ثُمَّ سَوَّاه وَنَفَخَ فِيه مِنْ رُوحِه » ) * « تسويه » به معناى تصوير و هم تتميم عمل است . و در جمله * ( « نَفَخَ فِيه مِنْ رُوحِه » ) * استعاره و كنايه گويى شده است ، يعنى روح تشبيه شده به دم زدن و نفسى كه آدمى مىكشد و بر مىگرداند ، و احيانا آن را در غير خود مىدمد و اضافه كلمه روح به ضميرى كه به خدا بر مىگردد اضافه تشريفى است ، و معنايش « ثم نفخ فيه من روح شريف و منسوب اليه » مىباشد ، يعنى سپس خدا از روحى شريف و منسوب به خودش در او دميد .\r\n* ( « وَجَعَلَ لَكُمُ السَّمْعَ وَالأَبْصارَ وَالأَفْئِدَةَ قَلِيلًا ما تَشْكُرُونَ » ) * در اين جمله به نعمت ادراكهاى حسى ، يعنى چشم و گوش ، و ادراكهاى فكرى يعنى\r\n\r\n","description":"","footnote":"\r\n( 1 ) مجمع البيان ، ج 8 ، ص 327 .\r\n","page_name":" 374 ","page_number":374},
  {"content":"\r\nقلب منت نهاده است ، كه هم ادراكهاى جزئى و خيالى را شامل مىشود ، و هم كلى و عقلى را .\r\n* ( « قَلِيلًا ما تَشْكُرُونَ » ) * - يعنى شكر مىگزاريد ، اما بسيار اندك ، و اين خود اعتراضى است كه به جاى توبيخ و سرزنش به كار رفته ، بعضى « 1 » از مفسرين گفته‌اند : جمله حاليه است ، و معناى آن اين است كه خدا براى شما چشم و گوش قرار داد ، در حالى كه شما كم شكر مىگزاريد و به هر حال چه به گفته ما و چه به گفته آن مفسر ، آيه شريفه در سياق گلايه و توبيخ است ، و مىخواهد بدين وسيله مردم را به شكر وا بدارد .\r\nقبل از آيه مورد بحث انسان غايب فرض شده بود ، و درباره اش مىفرمود : « سپس او را تكميل كرد ، و از روح خود در او دميد » و در جمله مورد بحث ناگهان روى سخن متوجه انسان شده ، مىفرمايد : « و برايتان چشم ، گوش و دل قرار داد » اين التفات از غيبت به خطاب جمع ، براى اين است كه انعام الهى را كه شامل همه هست ، تسجيل كند ، تا به شكر خدا وادار شوند ، چون مردم در اين باره يا قاصرند و يا مقصر .\r\n\r\n\r\n* ( « وَقالُوا أإِذا ضَلَلْنا فِي الأَرْضِ أإِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ » ) * اين آيه ، دليل منكرين قيامت را نقل مىكند ، كه جز استبعاد اساسى ندارد ، مراد از گم شدن در زمين به قول بعضى « 2 » از مفسرين ضايع شدن و ناپديد شدن است ، هم چنان كه مىگويند : « ضلت النعمة » يعنى نعمت ضايع گشت ، بعضى « 3 » ديگر گفته‌اند : « به معناى غايب و گم شدن است » و به هر حال ، مراد كفار اين است كه آيا وقتى مرديم ، و اجزاى بدنمان متلاشى گشت ، و خاكش در زمين گم شد ، به طورى كه ديگر اجزاى بدنمان از يكديگر تميز داده نشد ، و چيزى از ما باقى نماند كه دوباره خلق شويم ، آيا دوباره خلق مىشويم و به همان صورت اول كه داشتيم بر مىگرديم ؟\r\nو معلوم است كه استفهامشان انكارى است ، و مرادشان از خلقت جديد همان مساله بعث و معاد است .\r\nجمله * ( « بَلْ هُمْ بِلِقاءِ رَبِّهِمْ كافِرُونَ » ) * اعراض از سخن ايشان است ، كه مىگفتند : « آيا اگر در زمين گم شويم . . . » گويا فرموده : كفار منكر خلقت جديد و قدرت ما بر آن نيستند ، و بهانه ديگرى هم ندارند ، بلكه تنها علت اين انكارشان اين است كه رجوع به سوى ما و لقاى ما را منكرند . و چون برگشت كلامشان به اين معنا بوده ، پاسخشان را طورى داده كه دلالت به\r\n\r\n","description":"","footnote":"\r\n( 1 ) مجمع البيان ، ج 8 ، ص 328 .\r\n( 2 ) روح المعانى ، ج 21 ، ص 124 .\r\n( 3 ) مجمع البيان ، ج 8 ، ص 328 .\r\n","page_name":" 375 ","page_number":375},
  {"content":"\r\nرجوع كند ، و آن اين است كه : * ( « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ » ) * .\r\n* ( « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ » ) * كلمه « توفى » به معناى اين است كه چيزى را به طور كامل دريافت كنى ، مانند توفى حق ، و توفى قرض از بدهكار ، كه معنايش تا دينار آخر حق و طلب را گرفتن است .\r\nبعضى « 1 » از مفسرين گفته‌اند : معناى « * ( مَلَكُ الْمَوْتِ ) * موكل به شماست » اين است كه موكل به ميراندن و قبض روح شماست ، ولى آيه شريفه مطلق است ، و ظاهر اطلاقش اين است كه موكل بر اعم از ميراندن باشد .\r\nو اگر در اين آيه قبض روح و توفى را به ملك الموت و در آيه « اللَّه يَتَوَفَّى الأَنْفُسَ حِينَ مَوْتِها » « 2 » به خدا نسبت داده ، و در آيه « حَتَّى إِذا جاءَ أَحَدَكُمُ الْمَوْتُ تَوَفَّتْه رُسُلُنا » « 3 » به فرستادگان ، و در آيه « الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ » « 4 » به ملائكه نسبت داده ، به خاطر اختلاف مراتب اسباب است ، سبب نزديكتر به ميت ملائكه هستند ، كه از طرف ملك الموت فرستاده مىشوند ، و سبب دور تر از آنان خود ملك الموت است ، كه ما فوق آنان است ، و امر خداى تعالى را نخست او اجراء مىكند ، و به ايشان دستور مىدهد ، خداى تعالى هم ما فوق همه آنان و محيط بر آنان ، سبب اعلاى ميراندن و مسبب الاسباب است ، و اگر بخواهيم اين جريان را با مثلى مجسم سازيم ، نظير عمل كتابت است كه هم به قلم نسبت مىدهيم و مىگوييم قلم خوب مىنويسد ، و هم به دست و انگشتان نسبت مىدهيم و مىگوييم دست فلانى به نوشتن روان است ، و هم به انسان نسبت مىدهيم و مىگوييم فلانى خوب مىنويسد .\r\n* ( « ثُمَّ إِلى رَبِّكُمْ تُرْجَعُونَ » ) * - اين رجوع همان است كه در آيه قبلى از آن به لقاى خدا تعبير كرده بود ، و موطن و جاى آن روز قيامت است ، كه بايد بعد از توفى و مردن انجام شود ، و براى فهماندن اين بعديت تعبير به « ثم » كرد ، كه تراخى و بعديت را مىرساند .\r\nو به هر تقدير اين آيه پاسخى است از احتجاج كفار كه مىگفتند ما بعد از مردن در زمين گم مىشويم ، و مىخواستند اين حرف را دليل بر نبودن معاد بگيرند ، و معلوم است كه صرف اين كه ملك الموت انسانها را مىميراند جواب از دليل ايشان نمىشود ، باقى مىماند\r\n\r\n","description":"","footnote":"\r\n( 1 ) مجمع البيان ، ج 8 ، ص 328 .\r\n( 2 ) خدا جانها را هنگام مردنش مىگيرد . سوره زمر ، آيه 42 .\r\n( 3 ) تا آنكه مرگ يكيشان برسد فرستادگان ما او را مىميرانند . سوره انعام ، آيه 62 .\r\n( 4 ) آنان كه در حالى ملائكه قبض روحشان مىكند كه ستمگر به خويشند . سوره نحل ، آيه 28 .\r\n","page_name":" 376 ","page_number":376},
  {"content":"\r\nجمله * ( « ثُمَّ إِلى رَبِّكُمْ تُرْجَعُونَ » ) * و اين هم ادعايى است بى دليل ، در مقابل ادعاى با دليل كفار ،\r\n\r\n\r\nو كلام الهى منزه از اين گونه احتجاج است .\r\nلذا مىگوييم خداى تعالى به رسول گرامى خود دستور داده كه در پاسخ از استبعاد ايشان به ايشان بگو كه حقيقت مرگ بطلان و نابود شدن انسان نيست ، و شما انسانها در زمين گم نمىشويد ، بلكه ملك الموت شما را بدون اينكه چيزى از شما كم شود ، بطور كامل مىگيرد ، ( چون گفتيم كلمه توفى گرفتن بطور كامل را مىرساند ) ، و ارواح شما را از بدنهايتان بيرون مىكشد ، به اين معنا كه علاقه شما را از بدنهايتان قطع مىكند .\r\nو چون تمام حقيقت شما ارواح شماست ، پس شما يعنى همان كسى كه كلمه « شما » خطاب به او است ، ( و يك عمر مىگفتيد من و شما ) ، بعد از مردن هم محفوظ و زنده‌ايد ، و چيزى از شما گم نمىشود ، آنچه گم مىشود و از حالى به حالى تغيير مىيابد ، و از اول خلقتش دائما در تحول و دستخوش تغيير بود ، بدنهاى شما بود نه شما ، و شما بعد از مردن بدنها محفوظ مىمانيد ، تا به سوى پروردگارتان مبعوث گشته و دوباره به بدنهايتان برگرديد « 1 » .\r\nبا اين بيان دليل كفار بر نبودن معاد به كلى باطل مىشود ، چه دليل آنان را طورى تقرير كنيم كه تنها استبعاد باشد ، و يا طورى تقرير كنيم كه به صورت برهانى فلسفى در آيد ، يعنى بگوييم : بدن بعد از متلاشى شدن شخصيتش نيز نابود مىشود ، يعنى آن خصوصياتى كه به خاطر آن ، اين بدن زيد فرزند عمرو بود از بين مىرود ، و اگر بخواهد دوباره موجود شود اعاده معدوم لازم مىآيد ، و آن هم محال است .\r\nاين صورت برهانى سخن كفار است ، و آيه شريفه آن را باطل مىكند ، چون گفتيم حقيقت انسان عبارت است از جان و روح و نفس او ، كه با كلمه « من - تو » از آن حكايت مىكنيم ، و روح آدمى غير از بدن اوست ، و بدن در وجودش و شخصيتش تابع روح است ، و روح با مردن متلاشى نمىشود و معدوم نمىگردد ، بلكه در حيطه قدرت خداى تعالى محفوظ است ، تا روزى كه اجازه بازگشت به بدن يافته و به سوى پروردگارش براى حساب و جزاء بر گردد ، و با همان خصوصياتى كه خداى سبحان از آن خبر داده مبعوث شود .\r\n\r\n","description":"","footnote":"\r\n( 1 ) هم چنان كه اگر ديده باشيد كرم معروف به خاكشير كه در لجنزارها پيدا مىشود بعد از آنكه رشد كرد و به حد بلوغ رسيد دهان خود را روى آب باز نموده و خود به صورت پشه اى از جلد قبلى يعنى قالب كرمى در آمده به فضايى وسيعتر از لجنزار و پاكتر از آن پرواز مىكند با اين تفاوت كه روح در بدن آدمى و محدود به آن نيست بلكه متعلق و وابسته به آن است . ( مترجم ) .\r\n","page_name":" 377 ","page_number":377},
  {"content":"\r\nپس از آنچه گذشت دو مطلب روشن گرديد ، اول اينكه آيه * ( « قُلْ يَتَوَفَّاكُمْ . . . » ) * متصل است به آيه * ( « أإِذا ضَلَلْنا فِي الأَرْضِ . . . » ) * ، و پاسخى است كه اشكال كفار را باطل ، و شبهه آنان را در باره معاد دفع مىكند .\r\nليكن بعضى از مفسرين كه كلمه « توفى » را به معناى مطلق ميراندن گرفته‌اند ، و متوجه نكته اى كه در اين تعبير هست نشده‌اند و در تفسير آيه دچار اشكال شده ، و در توجيه اتصال آن به آيه قبل دست و پا كرده‌اند ، و توجيهى كرده‌اند كه عقل سليم پذيراى آن نيست و آن را نمىپسندد « 1 » .\r\nنكته دوم اينكه اين آيه از روشنترين آيات قرآنى است كه دلالت بر تجرد نفس مىكند و مىفهماند كه نفس غير از بدن است ، نه جزو آن است ، و نه حالى از حالات آن .\r\n* ( « وَلَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ رَبَّنا أَبْصَرْنا وَسَمِعْنا فَارْجِعْنا نَعْمَلْ صالِحاً إِنَّا مُوقِنُونَ » ) * « نكس رؤس » به معناى سر به پايين انداختن است و مراد از مجرمين - به قرينه ذيل آيه - خصوص منكرين معاد است ، و به همين جهت لام در آن خالى از معناى عهد نيست ، در نتيجه اين معنا را به آيه مىدهد كه : اگر ببينى مجرمين مذكور و معهود را ، كه منكر معاد بودند و مىگفتند : * ( « أإِذا ضَلَلْنا فِي الأَرْضِ . . . » ) * ، چگونه سر به پايين انداخته‌اند . . .\r\nو اگر از قيامت تعبير كرد به « * ( عِنْدَ رَبِّهِمْ ) * - نزد پروردگارشان » ، به اين منظور است كه در مقابل جمله قبلى يعنى جمله * ( « بَلْ هُمْ بِلِقاءِ رَبِّهِمْ كافِرُونَ » ) * قرار گيرد ، و چنين معنا دهد :\r\nهمانهايى كه به لقاى پروردگارشان كافر بودند ، در موقفى از لقاى پروردگارشان قرار خواهند گرفت ، كه ديگر نتوانند لقاء را انكار كنند .\r\nو اينكه مىگويند : پروردگارا ديديم و شنيديم ، پس ما را برگردان كه عمل صالح كنيم ، زيرا داراى ايمان و يقين شده‌ايم ، به خاطر اين است كه در آن روز حق برايشان آشكارا گشته ، و اين معنا منكشف مىشود كه نجات تنها در ايمان و عمل صالح است ، ايمان برايشان حاصل شده ، درخواست رجوع مىكنند تا عمل صالح را نيز تامين نمايند ، تا سبب نجاتشان كه گفتيم دو جزء است تمام و كامل بشود .\r\nو معناى آيه اين است كه چه مىشد كه همين مجرمين منكر لقاء اللَّه را مىديدى ، كه چگونه سرها نزد پروردگارشان به زير افكنده و در موقفى از لقاء اللَّه قرار گرفته‌اند ، كه موقف خوارى و ذلت و پشيمانى است ، مىگويند : پروردگارا با دو چشم خود ديديم و با دو گوشمان\r\n\r\n","description":"","footnote":"\r\n( 1 ) فخر رازى ، ج 25 ، ص 175 .\r\n","page_name":" 378 ","page_number":378},
  {"content":"\r\nحق را شنيديم و تسليم شديم ، پس ما را برگردان تا عمل صالح هم انجام بدهيم ، چون يقين برايمان حاصل شد .\r\nو خلاصه معنا اين است كه تو امروز آنان را مىبينى كه منكر لقاى خدايند ، اگر فردايشان را ببينى خواهى ديد كه خوارى و ذلت از هر سو احاطه شان كرده و سرها از شرم به زير افكنده‌اند ، و به آنچه امروز منكرش هستند اعتراف مىكنند ، و درخواست مىنمايند كه بدين جا برگردند ، ولى هرگز برنخواهند گشت .\r\n* ( « وَلَوْ شِئْنا لآتَيْنا كُلَّ نَفْسٍ هُداها ) * . . . * ( وَالنَّاسِ أَجْمَعِينَ » ) * يعنى اگر مىخواستيم به هر كس چه مؤمن و چه كافر هدايتش را ارزانى بداريم ، يعنى آن هدايتى كه مخصوص و مناسب شخص اوست بدهيم مىداديم .\r\nالبته منظور اين نيست كه همه را مجبور به هدايت كنيم ، بلكه منظور اين است كه كافران را نيز مانند مؤمنين هدايت مىكنيم ، تا به اختيار و اراده خود داراى هدايت شوند ، همانطور كه مؤمنين با اختيار و اراده خود داراى هدايت شدند ، چون اگر پاى جبر در ميان آيد تكليف در دنيا و جزاء در آخرت به كلى باطل مىشود .\r\n* ( « وَلكِنْ حَقَّ الْقَوْلُ مِنِّي لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ » ) * - يعنى ليكن اينطور نخواستيم ، چون در اين ميان قضايى است كه از سابق از ناحيه من رانده شده ، قضايى حتمى ، و آن اين است كه جهنم را از جن و انس پر كنم .\r\nو اين قضاى حتمى سابق ، همان است كه بعد از امتناع ابليس از سجده بر آدم ، و سوگندش كه گفت : « فَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ » « 1 » فرموده :\r\n« فَالْحَقُّ وَالْحَقَّ أَقُولُ لأَمْلأَنَّ جَهَنَّمَ مِنْكَ وَمِمَّنْ تَبِعَكَ مِنْهُمْ أَجْمَعِينَ » « 2 » .\r\nو لازمه اين قضاء اين است كه به خاطر ظلمشان و فسقشان و خروجشان از زى عبوديت هدايتشان نكند ، هم چنان كه باز خودش فرموده : « إِنَّ اللَّه لا يَهْدِي الْقَوْمَ الظَّالِمِينَ » « 3 » و نيز فرموده : « وَاللَّه لا يَهْدِي الْقَوْمَ الْفاسِقِينَ » « 4 » ، و نيز آياتى ديگر .\r\n\r\n","description":"","footnote":"\r\n( 1 ) پس به عزتت سوگند كه همگى را گمراه مىكنم مگر بعضى از بندگانت كه مخلص باشند .\r\nسوره ص ، آيه 82 و 83 .\r\n( 2 ) و اين قضاء را بطور حتم راند ، كه پيروان ابليس را در عذاب جاودان در آورد . سوره ص ، آيه 84 .\r\n( 3 ) بدرستى كه خدا مردم ستمكار را هدايت نمىكند . سوره مائده ، آيه 51 .\r\n( 4 ) سوره توبه ، آيه 80 .\r\n","page_name":" 379 ","page_number":379},
  {"content":"\r\n* ( « فَذُوقُوا بِما نَسِيتُمْ لِقاءَ يَوْمِكُمْ هذا إِنَّا نَسِيناكُمْ . . . » ) *\r\nاين جمله تفريع و نتيجه گيرى از جمله * ( « وَلكِنْ حَقَّ الْقَوْلُ مِنِّي » ) * است ، يعنى چون چنين قضايى رانده شده ، پس بچشيد . . . و كلمه « نسيان » به معناى محو شدن صورت ذهنى چيزى است از مركز و نيروى ذاكره ، و گاهى كنايه مىشود از بى اعتنايى به امرى مهم ، و همين معناى كنايى مورد نظر آيه است .\r\nو معناى آيه اين است كه وقتى قضاى حتمى رانده شده كه پيروان ابليس عذاب را بچشند ، پس شما نيز عذاب را بچشيد ، به خاطر اينكه به لقاى چنين روزى بى اعتنايى كرديد ، آن قدر كه حتى آن را انكار نموديد و عمل صالحى انجام نداديد ، كه امروز پاداش نيكى بگيريد ، چون ما نيز امروز به آنچه براى شما مهم است يعنى به سعادت و نجات شما بىاعتناييم .\r\nجمله * ( « وَذُوقُوا عَذابَ الْخُلْدِ بِما كُنْتُمْ تَعْمَلُونَ » ) * تاكيد و توضيح همان بيان سابق است ، و مىفهماند چشيدن عذاب كه شما را بدان مامور نموديم ، چشيدن عذاب دائمى است ، و بىاعتناييتان به لقاى امروز ( آخرت ) ، همان اعمال زشتى است كه مىكرديد .\r\n\r\nبحث روايتى\r\n\r\nدر الدر المنثور است كه نحاس ، از ابن عباس ، روايت كرده كه گفت : سوره سجده در مكه نازل شده ، مگر سه آيه آن كه از آيه « أفَمَنْ كانَ مُؤْمِناً » شروع شده است « 1 » .\r\nو نيز در همان كتاب آمده كه سعيد بن منصور ، و ابن ابى شيبه از على ( ع ) روايت كرده‌اند كه گفت : عزائم ( سجده هاى واجب قرآن ) چهار است ، « الم تنزيل ، حم تنزيل ، نجم ، اقْرَأْ بِاسْمِ رَبِّكَ الَّذِي خَلَقَ » « 2 » .\r\nو در كتاب خصال از امام صادق ( ع ) روايت كرده كه فرمود : عزائم چهار است ، « اقْرَأْ بِاسْمِ رَبِّكَ الَّذِي خَلَقَ ، نجم ، تنزيل سجده ، حم سجده » « 3 » .\r\nباز در الدر المنثور است كه احمد ، و طبرانى ، از شريد بن سويد ، روايت كرده‌اند كه گفت : رسول خدا ( ص ) مردى را ديد كه دامن خود را بلند گرفته ، به وى\r\n\r\n","description":"","footnote":"\r\n( 1 و 2 ) الدر المنثور ، ج 5 ، ص 170 و 171 .\r\n( 3 ) الخصال ، ج 1 ، ص 252 ، ح 124 .\r\n","page_name":" 380 ","page_number":380},
  {"content":"\r\nفرمود دامنت را جمع كن ، عرضه داشت : يا رسول اللَّه ( ص ) من مبتلا به كژى پايم ، دامن خود بلند كرده‌ام كه پيدا نباشد . فرمود : دامنت را جمع كن كه تمامى خلقهاى خدا نيكو است « 1 » .\r\nو در كتاب فقيه آمده كه شخصى از امام صادق ( ع ) از كلام خداى عز و جل پرسيد ، كه مىفرمايد : « اللَّه يَتَوَفَّى الأَنْفُسَ حِينَ مَوْتِها » « 2 » و در جاى ديگر مىفرمايد : * ( « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ » ) * « 3 » ، و در جاى ديگر مىفرمايد : « الَّذِينَ تَتَوَفَّاهُمُ الْمَلائِكَةُ طَيِّبِينَ » « 4 » و نيز جاى ديگر مىفرمايد : « الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ » « 5 » و جاى ديگر مىفرمايد : « تَوَفَّتْه رُسُلُنا » « 6 » ، و نيز مىفرمايد : « وَلَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ » « 7 » با اينكه در يك ساعت در دنيا هزاران نفر كه عددشان را جز خدا كسى نمىداند مىميرند ، اين چگونه ممكن است كه ملائكه ، و يا ملك الموت در آن واحد به قبض روح همه اينها برسد ؟\r\nامام ( ع ) در جواب فرمود : خداى تبارك و تعالى براى ملك الموت كاركنان و ياورانى از ملائكه قرار داده ، كه او نسبت به آن اعوان به منزله فرمانده است ، و هر يك را به ماموريتى مىفرستد ، پس هم ملائكه قبض روح مىكنند ، و هم خود ملك الموت ، آن گاه خدا آن ارواح را از ملك الموت مىگيرد « 8 » .\r\nو در الدر المنثور است كه ابن ابى حاتم ، و ابو الشيخ ، از ابى جعفر محمد بن على روايت كرده‌اند كه فرمود : رسول خدا ( ص ) به مردى از انصار وارد شد تا او را عيادت كند ، ديد كه ملك الموت بالاى سر وى نشسته ، پرسيد اى ملك الموت نسبت به رفيق ما مدارا كن ، كه او مردى با ايمان است ، ملك الموت عرضه داشت : اى محمد ( ص ) مژده كه من نسبت به هر مؤمنى مدارا مىكنم .\r\nاى محمد ( ص ) بدان كه من بعد از آن كه روح آدميان را\r\n\r\n","description":"","footnote":"\r\n( 1 ) الدر المنثور ، ج 5 ، ص 172 .\r\n( 2 ) سوره زمر ، آيه 52 .\r\n( 3 ) سوره سجده ، آيه 11 .\r\n( 4 ) سوره نحل ، آيه 32 .\r\n( 5 ) سوره نحل ، آيه 28 .\r\n( 6 ) سوره انعام ، آيه 61 .\r\n( 7 ) سوره انفال ، آيه 50 .\r\n( 8 ) من لا يحضره الفقيه ، ج 1 ، ص 82 .\r\n","page_name":" 381 ","page_number":381},
  {"content":"\r\nقبض مىكنم ، لحظه اى گوشه خانه مىايستم ، و مىگويم به خدا سوگند كه من هيچ گناهى ندارم ، چون مامورم ، و من بار ديگر ، و بار ديگر به اين خانواده بر مىگردم ، الحذر الحذر ، و خداى تعالى هيچ اهل بيتى و كلوخى و مويى و كركى در خشكى و دريا خلق نكرده ، مگر آنكه من در هر شبانه روز پنج نوبت آنها را از نظر مىگذرانم .\r\nحتى من به صغير آنان و كبيرشان از خودشان آشناترم ، و به خدا سوگند اى محمد من قادر نيستم كه حتى جان يك پشه را قبض كنم ، مگر وقتى كه خداى تعالى مرا دستور قبض آن را بدهد « 1 » .\r\nو در تفسير قمى در ذيل آيه * ( « وَلَوْ شِئْنا لآتَيْنا كُلَّ نَفْسٍ هُداها » ) * معصوم ( ع ) فرمود : يعنى اگر بخواهيم همه را معصوم از گناه كنيم ، مىتوانيم « 2 » .\r\nمؤلف : مقام عصمت منافاتى با اختيار ندارد ، و به همين جهت بين مضمون اين روايت و آنچه در تفسير آيه گفتيم منافاتى نيست .\r\n\r\nگفتارى در پيدايش انسان اولى\r\n\r\nدر تفسير سوره نساء گفتارى در اين معنا گذشت ، و گفتار ما در اينجا به منزله تكميل همان بحث است ، در آنجا گفتيم كه آيات كريمه قرآن ظاهر قريب به صريح است در اينكه بشر موجود امروزى - كه ما افرادى از ايشانيم - ، از طريق تناسل منتهى مىشوند به يك زن و شوهر معين ، كه قرآن نام آن شوهر را آدم معرفى كرده ، و نيز صريح است در اينكه اين اولين فرد بشر و همسرش از هيچ پدر و مادرى متولد نشده‌اند ، بلكه از خاك يا گل يا لايه يا زمين ، به اختلاف تعبيرات قرآن - خلق شده‌اند .\r\nاين آن معنايى است كه آيات با ظهور قوى خود ، آن را افاده مىكنند ، چيزى كه هست ظهور آيات در اين معنا به حد صراحت نمىرسد ، و نص در اين معنا نيست ، تا نشود آن را تاويل كرد ، از سوى ديگر ، مساله از ضروريات دين هم نيست ، تا منكر آن مرتد از دين باشد ، بله ممكن است اين معنا را از ضروريات قرآن دانست ، كه نسل حاضر بشر منتهى به مردى به نام آدم است .\r\n\r\n","description":"","footnote":"\r\n( 1 ) الدر المنثور ، ج 5 ، ص 174 .\r\n( 2 ) تفسير قمى ، ج 2 ، ص 168 .\r\n","page_name":" 382 ","page_number":382},
  {"content":"\r\nو اما آدم كيست ؟ آيا مقصود از اين كلمه ، آدم نوعى است ؟ يعنى طبيعت انسانيت كه در همه افراد وجود دارد ؟ و يا عده معدودى از افراد بشر است كه ريشه هاى انسانهاى امروز بوده‌اند ؟ و يا فردى از جنس انسان است كه نامش آدم است ؟ ، معلوم نيست .\r\nو بنا بر اينكه فردى از نوع انسان باشد آيا اين فرد متولد از نوعى ديگر از حيوانات مثلا ميمون بوده ، و از طريق تطور انواع و پيدايش فردى كاملتر از فردى كامل ، و فردى كامل از فردى ناقص ، و همچنين ناقصى از ناقصتر ، بوجود آمده ؟\r\nيا آنكه فرد نامبرده انسانى كامل و داراى كمال فكر بوده ، كه از يك جفت انسان غير كامل و غير مجهز به جهاز تعقل ، متولد شده است ، و مبدأ ظهور و پيدايش نوع انسانهاى مجهز به تعقل و قابل تكليف شده ؟\r\nكه بشر موجود در عصر حاضر نوع كاملى از انسان باشد كه هر فرد آن منتهى شود به انسان اول ، كه او نيز فردى كامل بوده به نام آدم ، كه او از طريق تطور از نوع ديگرى از انسان متولد شده ، كه آن نوع ناقص و فاقد عقل بوده ، و همچنين آن نوع نيز منتهى شود به نوعى ديگر ، و اين سير قهقرى در انواع حيوانات ادامه داشته باشد ، تا در آخر منتهى شود به بسيطترين و ساده ترين حيوان ، كه از هر حيوان ديگر ناقصتر باشد .\r\nو به عكس اگر از آن حيوان ناقص و ساده شروع كنيم ، لا يزال از ناقصى به كاملى ، و از كاملى به كاملترى برسيم ، تا منتهى شويم به انسان ، اما انسان بدون تعقل ، و سپس از آن حيوان منتقل شويم به انسان كامل ، كه تمامى اين انواع همه در يك سلسله قرار داشته ، و بهم متصل و از يكدگر متولد شده باشند ، بطورى كه آن حيوان ساده اى كه گفتيم ، جد اعلاى انسان امروزى باشد .\r\nو يا آنكه سلسله توالد و تناسلى كه فعلا در بين ما انسانها هست ، پس از رسيدن به آدم و همسرش منقطع شود ، و آدم و همسرش از زمين تكون يافته باشند ، و از مادر و پدرى متولد نشده باشند ، هيچ يك از اين چند صورت ضرورى دين اسلام و قرآن كريم نيست .\r\nو به هر تقدير ظاهر آيات قرآنى همين صورت اخير است ، يعنى از ظاهر قرآن بر مىآيد كه نسل حاضر بشر منتهى به آدم و همسرش مىشود ، و آدم و همسرش از پدر و مادرى متولد نشده ، بلكه از زمين تكون يافته‌اند .\r\nچيزى كه هست آيات قرآنى بيان نكرده كه چگونه آدم از زمين خلق شد ، آيا در خلقت او علل و عوامل خارق العاده دست داشته ؟ و آيا خلقتش به تكوين الهى آنى بوده ، بدون اينكه مدتى طول كشيده باشد پس جسد ساخته شده از گل ، مبدل به بدنى معمولى و عادى و\r\n","description":"","footnote":"","page_name":" 383 ","page_number":383},
  {"content":"\r\nداراى روح انسانى شده ؟ و يا آنكه در زمانهايى طولانى اين دگرگونى صورت گرفته ، و استعدادهايى يكى پس از ديگرى در او تبدل يافته ، و نيز صورتهايى يكى پس از ديگرى به خود گرفته ، تا آنكه استعدادش براى گرفتن روح انسانى به حد كمال رسيده ، آن گاه آن روح در او دميده شده است ، و كوتاه سخن نظير نطفه در رحم علل و شرايطى يكى پس از ديگرى در او اثر كرده است ؟ هيچ يك از اين احتمالات در قرآن كريم نيامده .\r\nتنها روشنترين آيه اى كه در باره خلقت آدم در قرآن ديده مىشود آيه « إِنَّ مَثَلَ عِيسى عِنْدَ اللَّه كَمَثَلِ آدَمَ خَلَقَه مِنْ تُرابٍ ثُمَّ قالَ لَه كُنْ فَيَكُونُ » « 1 » است ، چون اين آيه شريفه در پاسخ از احتجاج مسيحيان بر پسر بدون عيسى براى خدا نازل شده ، مسيحيان احتجاج مىكردند به اينكه او بدون پدرى از جنس انسانى ، به دنيا آمده ، و حال آنكه هر كس به دنيا بيايد از پدرى متولد مىشود ، پس پدر عيسى بايد خدا باشد ، آيه شريفه در پاسخ آنان مىفرمايد : صفت عيسى ( ع ) مانند صفت آدم است ، كه خداى تعالى او را از خاك زمين خلق كرد ، بدون اينكه پدرى داشته باشد ، كه از نطفه او متولد شود ، پس چرا مسيحيان نمىگويند آدم پسر خدا است .\r\nو اگر مراد از خلقت از خاك ، منتهى شدن خلقت آدم به خاك باشد ، همانطور كه همه جانداران متولد از نطفه نيز خلقتشان منتهى به زمين مىشود ، در اين صورت معناى آيه چنين مىشود كه : صفت عيسى كه پدر ندارد مانند صفت آدم است كه خلقتش منتهى به خاك مىشود ، هم چنان كه همه مردم نيز چنينند .\r\nو معلوم است كه در اين صورت ديگر آدم خصوصيتى ندارد ، تا به خاطر آن عيساى بدون پدر را با وى مقايسه كنند ، و در نتيجه آيه شريفه بى معنا مىشود ، يعنى احتجاج عليه نصارى و پاسخ به دليل آنان نمىشود .\r\nبا اين بيان روشن مىگردد كه تمامى آيات قرآنى كه از خلقت آدم از تراب ، و يا گل يا امثال آن خبر مىدهد ، همه بر مدعاى ما دلالت مىكند ، يعنى مىفهماند كه خلقت او آنى ، و بدون گذشت زمان ، و بدون پدر و مادر بوده ، و گرنه همانطور كه گفتيم ديگر براى آدم خصوصيتى نمىماند ، كه تنها خلقت او را به رخ ما بكشد ، و بفرمايد من او را از خاك يا گل خلق كرده‌ام ، چون در اين صورت تمامى حيوانات و انسانها نيز خلقتشان به گل و خاك منتهى مىشود .\r\n\r\n","description":"","footnote":"\r\n( 1 ) سوره آل عمران ، آيه 59 .\r\n","page_name":" 384 ","page_number":384},
  {"content":"\r\nپس اگر فرموده : « إِنِّي خالِقٌ بَشَراً مِنْ طِينٍ » « 1 » و يا مىفرمايد : * ( « وَبَدَأَ خَلْقَ الإِنْسانِ مِنْ طِينٍ » ) * « 2 » .\r\nهمه دلالت دارد بر اينكه خلقت آدم با خلقت ساير افراد بشر و ساير جانداران فرق داشته است .\r\n\r\n\r\nو اما اينكه بعضى « 3 » گفته‌اند : مراد از آدم ، آدم نوعى ، يعنى جنس و طبيعت انسان خارجى است ، كه در همه افراد هست ، نه آدم شخصى ، و مراد از اينكه افراد انسان بنى آدم هستند اين است كه افراد اين نوع زياد شده چون قيود زيادى منضم به آن گشته ، و داستان داخل شدن آدم در بهشت ، و سپس بيرون شدنش به اغواى شيطان ، و نافرمانى كردن او ، يك تمثيل تخيلى است ، تا بفهماند اين نوع از جانداران فى نفسه چه مكانتى دارد ، و چقدر مقرب درگاه خدا است ، و وقتى دنبال هواى نفس را مىگيرد ، و ابليس را اطاعت مىكند ، تا چه پايه پايين مىآيد .\r\nسخنى است كه با آيه سابق و ظواهر بسيارى از آيات قرآنى نمىسازد ، از قبيل آيه « الَّذِي خَلَقَكُمْ مِنْ نَفْسٍ واحِدَةٍ وَخَلَقَ مِنْها زَوْجَها وَبَثَّ مِنْهُما رِجالًا كَثِيراً وَنِساءً » « 4 » .\r\nچون اگر مراد از نفس واحد ( يك تن ) آدم نوعى باشد ، ديگر محلى براى فرض همسر براى او باقى نمىماند ، و از قبيل اين آيه است ، آياتى كه مىرساند خدا او و همسرش را در بهشت داخل كرد ، و آن دو با خوردن از آن درخت ، خدا را نافرمانى كردند .\r\nو به هر حال بايد ببينيم منشا اين كه گفته‌اند مراد ، آدم نوعى است ، چيست ؟ اصل اين حرف ناشى از اعتقاد به قديم بودن زمين ، و انواع موجودات اصلى آن ، و از آن جمله انسان است ، كه قهرا افراد اين انواع اصلى ، از دو طرف گذشته و آينده غير متناهى خواهند بود ، يعنى از ازل انسانها بوده‌اند ، و تا ابد نيز خواهند بود ، و اصول علمى اين دعوى را بطور قطع باطل مىكند .\r\nو اما اينكه بعضى گفته‌اند : نسل حاضر بشر منتهى مىشود به چند تن انسان ، كه هر يك داراى رنگ مخصوصى بوده‌اند ، يكى سرخ پوست ، ديگرى زرد پوست ، سومى سفيد\r\n\r\n","description":"","footnote":"\r\n( 1 ) من يك فرد بشر را از گل آفريدم . سوره ص ، آيه 71 .\r\n( 2 ) خلقت انسان را از گل آغاز كرد . سوره سجده ، آيه 8 .\r\n( 3 ) روح المعانى ، ج 21 ، ص 123 .\r\n( 4 ) او كسى است كه شما را از يك تن خلق كرد ، و همسر آن يك تن را نيز از خود او قرار داد ، و از آن دو تن مردان و زنان بسيارى منتشر كرد . سوره نساء ، آيه 1 .\r\n","page_name":" 385 ","page_number":385},
  {"content":"\r\nپوست ، چهارمى سياه پوست ، و چهار نژاد فعلى بشر منتهى مىشود به چهار زن و شوهر ، و يا آنكه بعضى از اين نژادها قديمى ، و بعضى ديگر بعدها پيدا شده‌اند ، مانند نژاد سرخ و زرد ، كه در آمريكا و استراليا پديد آمده‌اند .\r\nاين سخن نيز باطل است ، براى اينكه تمامى آيات قرآنى كه متعرض آغاز خلقت بشر است ، نسل بشر حاضر را منتهى به يك زن و شوهر مىداند ، حال چه اينكه مراد از آدم را ، آدم شخصى بگيريم ، و چه آدم نوعى و طبيعت آدم ، و اما چهار زن و شوهر فرضيه اى است كه به هيچ وجه آيات قرآنى با آن نمىسازد .\r\nعلاوه بر اين ، چهار جفت بودن كه مبدأ پيدايش چهار نژاد بشر مىباشد ، مبنى بر اين است كه اين چهار نژاد سفيد و سياه و سرخ و زرد با هم تباين داشته باشند ، و چهار نوع جداگانه باشند ، تا مثلا نژاد سياه منتهى به منشاى شود غير منشا و مبدأ پيدايش نژاد سفيد و همچنين آن دو نژاد ديگر . و يا قاره هاى زمين از ازل از يكديگر جدا بوده باشند ، و جداييشان هرگز مسبوق به عدم نبوده باشد ، و بطلان اين نيز مانند فرضيه هاى بالا در امروز روشن ، و بلكه نزديك به بديهى شده است .\r\nو اما اين فرضيه كه كسى بگويد : نسل حاضر بشر منتهى مىشود به يك جفت و يا چند جفت انسان ، كه اين جفتها از يك نوع حيوان ديگر جدا شده‌اند ، كه آن حيوان از ساير حيوانات به مرز انسانيت نزديكتر بوده ، مانند ميمون ، همانطور كه گاهى از فردى كامل فردى كاملتر و نابغه پديد مىآيد ، كه اين تطور را در اصطلاح صاحبان فرضيه جهش مىگويند ، نيز با آيات قرآن نمىسازد .\r\nبراى اينكه آياتى كه در سابق ذكر كرديم ، صريح در اين بودند كه مبدأ پيدايش نسل انسان يك جفت انسان بوده ، كه خود آن دو ، نسل كسى نبوده‌اند ، و از هيچ جاندارى متولد نشدند .\r\nعلاوه بر اين ، دليل علمى هم كه بر مدعاى خود اقامه كرده‌اند از اثبات آن قاصر است ، كه به زودى در پاسخ به فرضيه بعدى به قصور آن اشاره مىكنيم .\r\nفرضيه ديگر اين است كه نسل حاضر منتهى مىشود به يك جفت انسان مثل خود ، يعنى كامل و داراى عقل ، كه آن يك جفت با جهش و تطور از نوعى ديگر از انسان كه از نظر ظاهر انسان بودند ، ولى فاقد كمال فكرى بودند ، پيدا شده ، آن گاه به حكم تنازع در بقاء ، و انتخاب اصلح ، نسل تكامل نيافته منقرض شد ، و دو نفر انسان تكامل يافته باقى ماند ، كه نسل حاضر از آن دو فرد تكامل يافته است .\r\n","description":"","footnote":"","page_name":" 386 ","page_number":386},
  {"content":"\r\nاين فرضيه نيز با آيات قرآنى سازگار نيست ، و نمىشود آن را تحميل بر قرآن كرد ، چون آيه « إِنَّ مَثَلَ عِيسى عِنْدَ اللَّه كَمَثَلِ آدَمَ خَلَقَه مِنْ تُرابٍ ثُمَّ قالَ لَه كُنْ فَيَكُونُ » ، به همان بيانى كه گذشت ، و نيز آيات ديگرى كه همين معنا را مىرساند ، آن را باطل مىداند .\r\nعلاوه بر اين ، اين گفتار صرف فرضيه اى بيش نيست ، و ادله اى كه براى اثبات آن اقامه كرده‌اند ، از اثباتش قاصر است ، و شواهدى است كه ماخوذ مىباشد از تشريح تطبيقى و جنينهاى حيوان و فسيلهاى يافت شده در حفريات ، كه دلالت مىكند بر اينكه صفاتى كه در انواع حيوانات و نيز اعضاى آنهاست به تدريج ، و همچنين اصل پيدايش آنها به تدريج صورت گرفته است ، به اين معنا كه در آغاز خلقت زمين ، نخست ساده ترين حيوان پيدا شده ، و سپس حيوانات تكامل يافته ترى با جهش به وجود آمده‌اند ، و همچنين به تدريج تركيبات بيشترى و محكمترى و پيچيده ترى به خود گرفته‌اند ، تا در آخر كاملترين حيوانات ، يعنى انسان پديد آمده . اين آن مطلبى است كه شواهد زيستشناسى بر آن دلالت مىكند ، و ليكن صرفنظر از اينكه گفتيم اين فرضيه را نمىتوان بر قرآن كريم تحميل كرد ، از نظر علمى نيز دليل مذكور قانع كننده و اثبات كننده آن نيست ، زيرا صرف پيدايش نوع كامل از حيث تجهيزات ، بعد از نوع ناقص ، در مدتهاى طولانى ، بيش از اين دلالت ندارد كه سير تكاملى ماده براى قبول صورتهاى مختلف حيوانى به تدريج بوده است ، پس او بعد از پذيرش صورت ناقص نوع حيوانى استعداد قبول حيات كاملا انسانى را پيدا كرده ، و بعد از پذيرش صورت موجوداتى پست به صورت موجوداتى شريف در آمده است .\r\nاين نهايت چيزى است كه ادله زيستشناسى بر آن دلالت دارد ، و اما اينكه موجودات كامل از ناقص متولد شده‌اند ، - كه ادعاى زيستشناسان است - دليل مزبور آن را اثبات نمىكند ، و نمىگويد كه حيوانات كامل از حيوانات ناقص منشعب شده ، و بين همه آنها و در آخر ميان انسان و ميمون خويشاوندى است ، و اين بحث يعنى بحث زيستشناسى با همه موشكافيها و طول مدتش تا كنون براى نمونه به هيچ فرد از نوع كاملى برنخورده ، كه از نوع ديگرى متولد شده باشد ، البته به طورى كه خود تولد را مشاهده كنيم نه دو فرد كامل شبيه بهم را .\r\nو آنچه تا كنون يافته‌اند كه شهادت مىدهد بر دگرگونى تدريجى ، هر چه هست دگرگونى در يك نوع است ، كه همواره از صفتى به صفتى ديگر منتقل مىشود ، ولى از نوعيتش به نوعيت ديگر منتقل نشده است ، و تا كنون به اين معنا برنخورده‌اند كه مثلا\r\n","description":"","footnote":"","page_name":" 387 ","page_number":387},
  {"content":"\r\nميمونى حيوان غير ميمون و كاملترى شود ، و مدعى همين است كه انواع در سير تكاملى جاى خود را به يكديگر داده ، نوع ناقص بدل به نوع كامل مىشود .\r\nآنچه مىتوان پذيرفت ، و نمىشود انكار كرد ، تنها اين مقدار است كه نشاه زندگى از نظر كمال و نقص و شرافت و پستى داراى مراتبى مختلف است ، و اعلى مراتب زندگى ، زندگى انسانى است ، و از آن پايينتر زندگى حيواناتى است كه به زندگى انسان شبيه تر است و همچنين حيوانات ديگرى كه در مراتب پايينتر از زندگى انسان قرار دارد كه هر يك به زندگى انسان نزديكترند در مرتبه عالىترى قرار دارند .\r\nو اما اينكه اين اختلاف مراتب از راه هر نوعى به نوع همسايه خود كه كاملتر از آن است صورت گرفته ، هيچ دليلى در كار نيست ، كه آن را افاده كند ، و از اختلاف مراتب زندگى نمىتوان تطور را نتيجه گرفت .\r\nبله مىتوان از آن حدس غير يقينى زد ، پس فرضيه تطور انواع ، فرضيه اى است حدسى ، كه اساس علوم طبيعى امروز را تشكيل داده ، كه ممكن است روز ديگر فرضيه اى قوى جاى آن را بگيرد ، چون علم هيچ وقت توقف نمىكند ، و همواره رو به پيشرفت ، و دامنه مباحث علمى رو به گسترش است .\r\n\r\n\r\nو چه بسا بعضى از اهل بحث براى اثبات فرضيه مزبور استدلال كنند به آيه شريفه « إِنَّ اللَّه اصْطَفى آدَمَ وَنُوحاً وَآلَ إِبْراهِيمَ وَآلَ عِمْرانَ عَلَى الْعالَمِينَ » « 1 » .\r\nبه اين بيان كه « اصطفاء » به معناى انتخاب و برگزيدن نخبه هر چيزى است ، و اين برگزيدن وقتى صحيح است كه فرد برگزيده شده در بين جماعتى باشد ، تا انتخاب كننده آن فرد را از بين ساير افراد انتخاب كند . و بر ديگران ترجيح دهد ، همانطور كه نوح را از بين مردم زمانش ، و آل ابراهيم و آل عمران را از بين مردم معاصرشان برگزيد .\r\nو لازمه اين حرف اين است كه در زمان آدم نيز افرادى چون آدم بوده باشند ، تا خدا از بين آنان آدم را انتخاب كند ، و مجهز به عقل سازد ، و آن افراد غير از بشر اولى چيزى نمىتواند باشد ، بلكه بشر اولى بوده ، كه مجهز به جهاز عقل نبوده‌اند ، و خدا آدم را از بين آنان برگزيد ، و مجهز به عقل كرد ، و در نتيجه آدم با جهش خدايى از يك نوع جنبنده به نوعى ديگر منتقل شد و از مرتبه انسان اولى وحشى و بى عقل ، به مرتبه انسان مجهز به عقل كامل منتقل گشت ، و آن گاه نسل او زياد شده ، و نسل انسان اولى و ناقص ، رو به نقصان نهاد ، تا منقرض گشت .\r\n\r\n","description":"","footnote":"\r\n( 1 ) خداوند برگزيد آدم و نوح و آل ابراهيم و آل عمران را بر عالميان . سوره آل عمران ، آيه 33 .\r\n","page_name":" 388 ","page_number":388},
  {"content":"\r\nو ليكن غفلت كرده‌اند از اينكه كلمه « عالمين » كه « الف و لام » دارد ، افاده عموم مىكند ، يعنى بر عالمها ، كه بر تمام بشر تا روز قيامت صادق است ، پس آدم و نوح و آل عمران و آل ابراهيم بر تمامى معاصرين خود و آيندگان از بشر اصطفاء و برگزيده شدند ، همانطور كه عالمين در آيه « وَما أَرْسَلْناكَ إِلَّا رَحْمَةً لِلْعالَمِينَ » « 1 » افاده عموم مىكند با اين حال چه مانعى دارد كه بگوييم آدم نيز مانند ساير نامبردگان برترى بر همه بشر دارد ، چيزى كه هست ساير نامبردگان بر معاصرين خود و آيندگان ، برگزيده شدند ، ولى آدم بر آيندگان برگزيده شده است .\r\nو بر فرض هم كه بگوييد اصطفاء ، بايد حتما از بين معاصرين باشد ، مىگوييم چه مانعى دارد كه آدم وقتى به مقام اصطفاء رسيده باشد ، كه فرزندانى داشته ، و از بين آنان برگزيده شده باشد ، چون در آيه دلالتى نيست بر اينكه از اول خلقتش و قبل از فرزنددار شدنش به اين مقام رسيده باشد .\r\nعلاوه بر اين اگر اصطفاء آدم ، و برگزيده شدنش از بين انسانهاى اولى باشد ، - كه مستدل هم همين را مىگويد - ، اين اصطفاء براى آدم فضيلتى نمىشود ، چون مستدل مىگويد آدم به خاطر عقلدار بودنش اصطفاء شد ، و داشتن عقل اختصاص به آدم نداشت ، فرزندان او نيز عقل داشتند ، پس تمامى بنى آدم نسبت به انسانهاى اولى اصطفاء دارند ، و اينكه در آيه اصطفاء را تنها به آدم نسبت داده ، تخصيص بدون مخصص است .\r\nو نيز چه بسا استدلال كرده باشند به آيه « وَلَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لآدَمَ » « 2 » .\r\nبه اين بيان كه كلمه « ثم » در جايى استعمال مىشود كه بين ما قبل و ما بعدش زمانى فاصله شده باشد « 3 » . و در آيه شريفه بين تصوير ، و خلقت « ثم » فاصله شده ، كه مىرساند بين آن دو فاصله زمانى بوده ، پس انسان قبل از خلقت آدم وجود داشته و پس از انسان آدم وجود يافت ، و ملائكه مامور به سجده بر وى شدند .\r\n\r\n","description":"","footnote":"\r\n( 1 ) تو را نفرستاديم مگر به عنوان رحمت براى همه عالمها . سوره انبياء ، آيه 107 .\r\n( 2 ) ما نخست شما را خلق و سپس تصوير كرديم ، آن گاه به ملائكه گفتيم كه به آدم سجده كنيد .\r\nسوره اعراف ، آيه 11 .\r\n( 3 ) مثلا وقتى مىگوييم : « جاءني زيد ثم عمرو » ، معنايش اين است زيد بديدنم آمد ، و پس از مدتى عمرو آمد ، به خلاف اينكه بگوييم : « جاءني زيد و عمرو » ، كه آن فاصله زمانى را نمىرساند ، و تنها مىفهماند كه زيد و عمرو به ديدنم آمدند . مترجم .\r\n","page_name":" 389 ","page_number":389},
  {"content":"\r\nليكن اين استدلال صحيح نيست ، زيرا كلمه « ثم » همه جا براى افاده تاخير زمانى نمىآيد ، و در بسيارى از موارد تنها ترتيب كلامى را مىرساند ، و حتى در كلام خداى تعالى بسيارى اوقات تنها براى اين منظور آمده ، علاوه بر اين آيه شريفه اصلا معناى ديگرى هم دارد ، كه ما در ذيل خود آن آيه در جلد هشتم اين كتاب بدان اشاره نموديم .\r\nباز چه بسا استدلال شده است براى اثبات فرضيه مذكور به آيه * ( « وَبَدَأَ خَلْقَ الإِنْسانِ مِنْ طِينٍ ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ ثُمَّ سَوَّاه وَنَفَخَ فِيه مِنْ رُوحِه » ) * « 1 » .\r\nبه اين بيان كه آيه اولى از آنها متعرض آغاز خلقت بشر است ، و مىفرمايد كه خلقت اولى بشر از خاك بوده ، خاكى كه مبدأ مشترك پيدايش همه افراد است ، و آيه سوم مساله صورتگرى و نفخ روح در آدم را بيان مىكند كه آخرين مرحله تكامل انسانى است ، و چون اين دو مرحله را با كلمه « ثم » عطف كرده ، مىفهماند كه فاصله زمانى معتنا بهى در بين اين دو مرحله بوده .\r\nو اين زمان متوسط همان زمانى است كه بين ساير انواع فاصله مىشده ، تا هر نوعى به نوع بالاتر خود تطور پيدا كند ، و با اين تطور تدريجى انسان كامل شود ، ( مثلا اگر بين ميمون تا انسان اولى بى شعور يك ميليون سال فاصله شده ، بين آن انسان و انسان داراى شعور نيز ، يك ميليون سال فاصله شده است . مترجم ) مخصوصا از كلمه « سلالة » به خاطر اينكه نكره است ، و دلالت بر عموم مىكند ، فهميده مىشود كه هر نوع كاملترى از سلاله اى از نوع ناقصتر درست شده .\r\nاين استدلال نيز درست نيست ، زيرا جمله « ثم سويه » عطف شده به جمله « بدء » و چون آيات در مقام بيان ظهور و پيدايش نوع انسانى از راه خلقت است ، و اينكه ابتداى خلقت انسان كه همان خلقت آدم باشد از گل بوده ، و سپس مبدل شده به سلاله اى از آب مخصوص تا فرزندانش پديد آيند ، و سپس خلقت اين نوع يعنى خود آدم و فرزندانش به وسيله صورتگرى و نفخ روح پايان پذيرفت .\r\nو اين معناى صحيحى است كه قابل انطباق با لفظ آيه است ، و لازم نيست كه ما جمله * ( « ثُمَّ جَعَلَ نَسْلَه مِنْ سُلالَةٍ مِنْ ماءٍ مَهِينٍ » ) * را بر انواع متوسط بين خلقت از گل و بين تسويه و نفخ روح بگيريم ، و نكره بودن « سلالة » نيز هيچ مستلزم عموميت نيست ، چون اگر شنيده‌ايد كه نكره\r\n\r\n","description":"","footnote":"\r\n( 1 ) خلقت انسان را از گل آغاز كرد ، سپس نسل او را از چكيده اى از آبى خوار قرار داد ، و سپس او را تسويه و صورتگرى نموده و از روح خود در او بدميد . سوره سجده ، آيات 7 - 9 .\r\n","page_name":" 390 ","page_number":390},
  {"content":"\r\nعموميت را مىرساند ، در جايى است كه در سياق نفى باشد ، نه سياق اثبات ، و سياق آيه مورد بحث ، سياق اثبات است .\r\nالبته براى اثبات فرضيه تطور به آيات ديگرى از قرآن كه مربوط به خلقت انسان است استدلال كرده‌اند ، كه بيانش نظير بيانهايى است كه گذشت ، و جوابش هم از جوابهاى گذشته معلوم مىشود ، و حاجتى به نقل آنها و اطاله كلام به جواب از آنها نيست .\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nإِنَّما يُؤْمِنُ بِآياتِنَا الَّذِينَ إِذا ذُكِّرُوا بِها خَرُّوا سُجَّداً وَسَبَّحُوا بِحَمْدِ رَبِّهِمْ وَهُمْ لا يَسْتَكْبِرُونَ ( 15 ) تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَطَمَعاً وَمِمَّا رَزَقْناهُمْ يُنْفِقُونَ ( 16 ) فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ ( 17 ) أفَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ ( 18 ) أَمَّا الَّذِينَ آمَنُوا وَعَمِلُوا الصَّالِحاتِ فَلَهُمْ جَنَّاتُ الْمَأْوى نُزُلًا بِما كانُوا يَعْمَلُونَ ( 19 )\r\nوَ أَمَّا الَّذِينَ فَسَقُوا فَمَأْواهُمُ النَّارُ كُلَّما أَرادُوا أَنْ يَخْرُجُوا مِنْها أُعِيدُوا فِيها وَقِيلَ لَهُمْ ذُوقُوا عَذابَ النَّارِ الَّذِي كُنْتُمْ بِه تُكَذِّبُونَ ( 20 ) وَلَنُذِيقَنَّهُمْ مِنَ الْعَذابِ الأَدْنى دُونَ الْعَذابِ الأَكْبَرِ لَعَلَّهُمْ يَرْجِعُونَ ( 21 ) وَمَنْ أَظْلَمُ مِمَّنْ ذُكِّرَ بِآياتِ رَبِّه ثُمَّ أَعْرَضَ عَنْها إِنَّا مِنَ الْمُجْرِمِينَ مُنْتَقِمُونَ ( 22 ) وَلَقَدْ آتَيْنا مُوسَى الْكِتابَ فَلا تَكُنْ فِي مِرْيَةٍ مِنْ لِقائِه وَجَعَلْناه هُدىً لِبَنِي إِسْرائِيلَ ( 23 ) وَجَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَكانُوا بِآياتِنا يُوقِنُونَ ( 24 )\r\nإِنَّ رَبَّكَ هُوَ يَفْصِلُ بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ( 25 ) أوَ لَمْ يَهْدِ لَهُمْ كَمْ أَهْلَكْنا مِنْ قَبْلِهِمْ مِنَ الْقُرُونِ يَمْشُونَ فِي مَساكِنِهِمْ إِنَّ فِي ذلِكَ لآياتٍ أفَلا يَسْمَعُونَ ( 26 ) أوَ لَمْ يَرَوْا أَنَّا نَسُوقُ الْماءَ إِلَى الأَرْضِ الْجُرُزِ فَنُخْرِجُ بِه زَرْعاً تَأْكُلُ مِنْه أَنْعامُهُمْ وَأَنْفُسُهُمْ أفَلا يُبْصِرُونَ ( 27 ) وَيَقُولُونَ مَتى هذَا الْفَتْحُ إِنْ كُنْتُمْ صادِقِينَ ( 28 ) قُلْ يَوْمَ الْفَتْحِ لا يَنْفَعُ الَّذِينَ كَفَرُوا إِيمانُهُمْ وَلا هُمْ يُنْظَرُونَ ( 29 )\r\nفَأَعْرِضْ عَنْهُمْ وَانْتَظِرْ إِنَّهُمْ مُنْتَظِرُونَ ( 30 )\r\n","description":"","footnote":"","page_name":" 392 ","page_number":392},
  {"content":"\r\nترجمه آيات\r\nبه آيات ما فقط آن كسانى ايمان دارند كه چون بدان اندرزشان دهند سجده كنان بيفتند ، و به ستايش پروردگارشان تسبيح گويند ، بدون اينكه تكبر بورزند ( 15 ) .\r\nپهلوهايشان را از رختخوابها دور مىكنند ، پروردگارشان را با بيم و اميد مىخوانند ، و از آنچه روزيشان كرديم انفاق مىكنند ( 16 ) .\r\nهيچ كس نداند به سزاى آن عملها كه مىكرده‌اند چه مسرتها براى ايشان نهان كرده‌اند ( 17 ) .\r\nآنكه مؤمن است با آنكه عصيان پيشه است چگونه همانند و يكسانند ( 18 ) .\r\n( هرگز نيستند ) ، اما كسانى كه ايمان آورده و كارهاى شايسته كرده‌اند ، به پاداش اعمال صالح ، منزلگاه پر نعمت در بهشت ابد يابند ( 19 ) .\r\nاما كسانى كه عصيان ورزيده‌اند ، جايشان جهنم است ، و هر وقت بخواهند از آن برون شوند ، بدان جا بازشان گردانند و گويند : عذاب جهنمى را كه تكذيبش مىكرديد بچشيد ( 20 ) .\r\nما عذاب نزديك را زودتر از عذاب بزرگ به آنها مىچشانيم ، شايد باز گردند ( 21 ) .\r\nستمگرتر از آن كس كه چون به آيه هاى پروردگارش پندش دهند از آن روى برمىگرداند ، كيست ؟\r\nما به يقين از تبه كاران انتقام مىگيريم ( 22 ) .\r\nموسى را آن كتاب داديم ، از ديدار او به شك مباش ، و آن را براى بنى اسرائيل هدايتى كرديم ( 23 ) .\r\nو از آنان پيشوايانى كرديم ، كه چون صبور بودند و به آيه هاى ما يقين داشتند ، به فرمان ما هدايت مىكردند ( 24 ) .\r\nپروردگارت روز رستاخيز در مورد چيزهايى كه در آن اختلاف داشته‌اند ميانشان حكم مىكند ( 25 ) .\r\nمگر ندانسته‌اند كه پيش از آنان چه نسلهايى را هلاك كرده‌ايم ؟ كه اينان در مسكنهايشان گام مىزنند ، و بدرستى كه در اين هلاك پيشينيان عبرتهاست ، چرا نمىشنوند ؟ ( 26 ) .\r\nمگر نمىبينند كه ما اين آب را به زمين باير مىرانيم و با آن روئيدنى پديد مىآوريم ، كه حيواناتشان و خودشان نيز از آن مىخورند ، چرا نمىبينند ؟ ( 27 ) .\r\nگويند اگر راست مىگوييد پيروزى موعودتان كى مىرسد ؟ ( 28 ) .\r\nروز پيروزى ، كافران را ايمان آوردنشان سود ندهد ، و مهلتشان ندهند ( 29 ) .\r\n","description":"","footnote":"","page_name":" 393 ","page_number":393},
  {"content":"\r\nاز آنان روى بگردان و منتظر باش كه آنها نيز منتظرند ( 30 ) .\r\n\r\nبيان آيات\r\n\r\nاين آيات بين مؤمنين واقعى و به حقيقت معناى ايمان ، و بين فاسقان و ظالمان فرق مىگذارد ، و آثار و لوازم هر يك را بيان نموده سپس ظالمان را به عذاب دنيا تهديد مىكند ، و رسول گرامىاش را دستور مىدهد كه منتظر باشد تا فتح و پيروزى فرا رسد ، آن گاه سوره مورد بحث ختم مىشود .\r\n* ( « إِنَّما يُؤْمِنُ بِآياتِنَا الَّذِينَ إِذا ذُكِّرُوا بِها خَرُّوا سُجَّداً وَسَبَّحُوا بِحَمْدِ رَبِّهِمْ وَهُمْ لا يَسْتَكْبِرُونَ » ) * بعد از آنكه مقدارى در باره كفار و منكرين معاد سخن گفت ، كه اينان در دنيا از ايمان و عمل صالح استكبار مىورزند ، اينك در اين فصل از آيات شروع مىكند به بيان خصوصيات افرادى كه به پروردگار خود ايمان دارند ، كه وقتى حق را به يادشان بياورند ، و پند و اندرزشان دهند ، دلهايشان در برابر آن خاضع مىشود .\r\nپس جمله * ( « إِنَّما يُؤْمِنُ بِآياتِنَا » ) * ، ايمان به حقيقت معناى كلمه را منحصر در آنان مىكند ، و معنايش اين است كه علامت آمادگى براى ايمان حقيقى چنين و چنان است .\r\nو جمله * ( « الَّذِينَ إِذا ذُكِّرُوا بِها خَرُّوا سُجَّداً » ) * ، بيان پاره اى از اوصاف و رفتار مؤمنين است ، اما آنچه مربوط به اوصاف ايشان است ، اين است كه نسبت به مقام ربوبيت پروردگارشان تذلل دارند ، و از خضوع در برابر آن مقام و تسبيح و حمد او استكبار نمىورزند ، * ( « إِذا ذُكِّرُوا بِها » ) * يعنى وقتى به آيات پروردگارشان - كه دلالت بر وحدانيت او در ربوبيت و الوهيت دارد - تذكر داده مىشوند ، و همچنين لوازم ربوبيت او را كه همان مساله معاد و دعوت نبى به سوى ايمان و عمل صالح است به يادشان بياورند * ( « خَرُّوا سُجَّداً » ) * ، بى اختيار به زمين مىافتند ، و به حالت سجده براى خدا در مىآيند تا تذلل و استكانت خود را اظهار كنند .\r\n* ( « وَسَبَّحُوا بِحَمْدِ رَبِّهِمْ » ) * ، و او را توأم با ثناى جميل از هر نقصى منزه مىدارند .\r\nو اين سجده و تسبيح و تحميد هر چند مربوط به افعال است ، ليكن در عين حال مظاهر همان صفات مؤمنين است ، يعنى صفت تذلل و خضوعشان در برابر مقام ربوبيت و الوهيت ، و به همين جهت دنبال اين سه عمل با اينكه از مقوله عمل بودند صفتى آورد كه ملازم آنهاست ، و آن اين است كه * ( « وَهُمْ لا يَسْتَكْبِرُونَ » ) * در حالى كه استكبار نمىكنند .\r\n","description":"","footnote":"","page_name":" 394 ","page_number":394},
  {"content":"\r\n* ( « تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَطَمَعاً وَمِمَّا رَزَقْناهُمْ يُنْفِقُونَ » ) * اين آيه معرف مؤمنين است از نظر اعمالشان ، هم چنان كه آيه قبلى معرف ايشان بود از نظر اوصاف .\r\nو بنا بر اين جمله * ( « تَتَجافى جُنُوبُهُمْ عَنِ الْمَضاجِعِ » ) * ، با در نظر گرفتن اينكه « تجافى » به معناى اجتناب و دورى است ، و « جنوب » جمع جنب به معنى پهلو است و « مضاجع » جمع مضجع به معناى رختخواب و محل استراحت است ، كنايه مىشود از اينكه مؤمنين خواب خود را ترك مىكنند ، و به عبادت خدا مىپردازند .\r\n* ( « يَدْعُونَ رَبَّهُمْ خَوْفاً وَطَمَعاً » ) * - اين جمله حال از ضمير در « جنوبهم » است ، و مراد اين است كه از بستر دورى مىكنند ، در حالى كه مشغول به دعاى پروردگارشانند ، در دل شب ، آن هنگامى كه چشمها به خواب و بدنها بى حركت افتاده ، خدا را مىخوانند ، اما نه تنها از خوف ، تا نوميدى از رحمت خدا بر آنان مسلط شود ، و نه تنها به طمع رحمت ، تا از غضب و مكر خدا ايمن باشند ، بلكه هم از ترس و هم به طمع ، او را مىخوانند ، و در دعاى خود ادب عبوديت را بيشتر رعايت مىكنند ، تا در خواست آن حوائجى كه هدايت براى آدمى پديد مىآورد ، و اين تجافى از بستر و دعا ، با نوافل شبانه و نماز شب ، منطبق است .\r\n* ( « وَمِمَّا رَزَقْناهُمْ يُنْفِقُونَ » ) * - اين جمله يك عمل ديگرى از مؤمنين واقعى را يادآور شده ، و آن اين است كه براى خدا و در راه او انفاق مىكنند .\r\n\r\n\r\n* ( « فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ » ) * اين جمله تفريع اوصاف و اعمالى است كه مؤمنين دارند ، مىفرمايد : به خاطر آن اوصاف و اعمالى كه دارند خداوند چنين ثوابى برايشان فراهم كرده .\r\nدر اين جمله كلمه « نفس » كه نكره است و در سياق نفى قرار گرفته عموميت را مىرساند ، يعنى هيچ كس نمىداند ، و اگر كلمه « قرة » را اضافه به كلمه « اعين » كرده ، نه به « اعينهم » ، براى اين است كه بفهماند آن نعمتها آن قدر بزرگ و خيره كننده است ، كه تنها يك چشم و دو چشم از ديدنش روشن نمىشود ، بلكه هر صاحب چشمى كه آن را ببيند چشمش روشن مىگردد .\r\nو معنايش اين است كه هيچ نفسى از نفوس بشر نمىداند كه خدا چه نعمتهايى كه مايه روشنى ديده هر صاحب ديده اى است در قبال اعمال نيكى كه در دنيا كردند پنهان نموده ، و اين ندانستنشان به خاطر اين است كه آن نعمتها ما فوق علم و تصور ايشان است .\r\n","description":"","footnote":"","page_name":" 395 ","page_number":395},
  {"content":"\r\n* ( « أفَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ » ) * « ايمان » عبارت است از سكون و آرامش علمى خاصى در نفس ، نسبت به هر چيزى كه ايمان به آن تعلق گرفته ، و لازمه اين آرامش التزام عملى نسبت به آن چيزى است كه به آن ايمان دارد ، حال اگر كسى اين التزام را نداشته باشد ، و بر خلاف ايمانش عمل كند ، چنين كسى را فاسق گويند ، چون كلمه « فسق » به معناى بيرون شدن است ، وقتى مىگويند :\r\n« فسقت التمرة » كه خرما از پوست خود بيرون شده باشد ، كه برگشت معنايش بيرون شدن از زى بندگى است .\r\nو استفهامى كه در آيه شريفه شده استفهام انكارى است ، و جمله « لا يستوون » برابرى دو طائفه را نفى مىكند ، تا تاكيد همان استفهام انكارى باشد .\r\n* ( « أَمَّا الَّذِينَ آمَنُوا وَعَمِلُوا الصَّالِحاتِ فَلَهُمْ جَنَّاتُ الْمَأْوى نُزُلًا بِما كانُوا يَعْمَلُونَ » ) * كلمه « ماوى » به معناى مكانى است كه انسان در آن منزل كند و مسكن خود قرار دهد . و كلمه « نزل » به ضمه « ن » و « ز » به معناى هر چيزى است كه براى شخصى كه وارد خانه اى مىشود آماده شود ، مانند طعام و آب ، ولى از معناى لغوى آن تجاوز شده ، به هر عطيه اى هم نزل مىگويند و بقيه الفاظ آيه روشن است . * ( « وَأَمَّا الَّذِينَ فَسَقُوا فَمَأْواهُمُ النَّارُ ) * . . . * ( كُنْتُمْ بِه تُكَذِّبُونَ » ) * لازمه اينكه فرمود : آتش ، ماواى ايشان است اين است كه جاودانه در آتش باشند ، و به همين جهت دنبالش فرمود « * ( كُلَّما أَرادُوا أَنْ يَخْرُجُوا مِنْها أُعِيدُوا فِيها ) * - هر چه بخواهند از آن بيرون شوند به سوى آن برگردانده مىشوند » .\r\nو اينكه فرمود : * ( « وَقِيلَ لَهُمْ ذُوقُوا عَذابَ النَّارِ الَّذِي كُنْتُمْ بِه تُكَذِّبُونَ » ) * ، دليل بر اين است كه مراد از فاسقان ، منكرين معادند ، و اينكه منكرين معاد را در داخل آتش چنين خطابى مىكنند ، براى شماتت ايشان است ، چون خود ايشان همواره در دنيا مؤمنين را شماتت مىكردند ، كه چرا شما به قيامت نديده ايمان داريد .\r\n* ( « وَلَنُذِيقَنَّهُمْ مِنَ الْعَذابِ الأَدْنى دُونَ الْعَذابِ الأَكْبَرِ لَعَلَّهُمْ يَرْجِعُونَ » ) * در اين آيه شريفه نتيجه چشاندنشان عذاب دنيا را اميد بازگشت قرار داده ، و اين بازگشتى كه آرزويش كرده همان بازگشت به خدا ، يعنى توبه و انابه است ، در نتيجه مراد از عذاب « أدنى » عذاب دنيا خواهد بود ، كه خداوند برايشان نازل كرد ، تا زهر چشمى بگيرد ، و از عذاب بزرگ قيامت بترساند ، و در نتيجه قبل از رسيدن عذاب استيصال توبه كنند ، و بنا بر\r\n","description":"","footnote":"","page_name":" 396 ","page_number":396},
  {"content":"\r\nاين مراد از عذاب « اكبر » هم عذاب قيامت خواهد بود .\r\nو معناى آيه اين است كه سوگند مىخورم كه به زودى از عذاب ادنى يعنى عذاب نزديكتر ، از عذاب قيامت چيزى از قبيل قحطى و مرض و جنگ و خونريزى و امثال آن به ايشان مىچشانيم ، باشد ، كه قبل از عذاب روز قيامت به سوى ما برگردند ، و از شرك و لجبازيشان توبه نمايند .\r\nبعضى « 1 » از مفسرين گفته‌اند : اگر عذاب دنيا را عذاب نزديكتر خواند ، و عذاب قيامت را عذاب بزرگتر ، با اينكه جا داشت عذاب دنيا را در مقابل عذاب بزرگتر قيامت ، عذاب كوچكتر بخواند ، براى اين است كه مقام ، مقام تهديد و تخويف بود ، و در چنين مقامى مناسب نبود عذاب را كوچكتر بخواند ، لذا آن را عذاب نزديكتر خواند ، و به همين علت عذاب قيامت را هم در مقابل عذاب نزديكتر دنيا عذاب دور تر نخواند ، چون با مقام تهديد مناسب نبود .\r\n* ( « وَمَنْ أَظْلَمُ مِمَّنْ ذُكِّرَ بِآياتِ رَبِّه ثُمَّ أَعْرَضَ عَنْها إِنَّا مِنَ الْمُجْرِمِينَ مُنْتَقِمُونَ » ) * گويا اين آيه در مقام بيان علت مطالب قبل يعنى چشاندن عذاب ادنى قبل از عذاب اكبر است ، مىفرمايد به اين علت ايشان را عذاب مىكنيم كه مرتكب شديدترين ظلم شدند ، و آن اين است كه از آيات ما بعد از تذكر اعراض مىكردند ، پس اينان مجرمينند ، و خدا از مجرمين انتقام خواهد گرفت .\r\nپس جمله * ( « وَمَنْ أَظْلَمُ . . . » ) * ، تعليل عذاب است به اينكه شديدترين ظلم را مرتكب شدند ، آن گاه جمله * ( « إِنَّا مِنَ الْمُجْرِمِينَ مُنْتَقِمُونَ » ) * تعليل عذاب ظالمان است ، به اينكه چون مجرمند ، و عذاب هم انتقام از مجرمين است ، و خدا هم انتقام گيرنده از مجرمين است .\r\n* ( « وَلَقَدْ آتَيْنا مُوسَى الْكِتابَ فَلا تَكُنْ فِي مِرْيَةٍ مِنْ لِقائِه وَجَعَلْناه هُدىً لِبَنِي إِسْرائِيلَ » ) * مراد از « الكتاب » ، تورات است . و كلمه « مرية » به معناى شك و بدگمانى است .\r\n\r\n\r\nمفسرين در مرجع ضمير در كلمه « لقائه » ، و نيز در معناى كلمه مزبور اختلاف كرده‌اند ، بعضى « 2 » گفته‌اند : ضمير به موسى ( ع ) برمىگردد . و مفعول كلمه ، لقاء است ، و تقدير كلام « فلا تكن فى مرية من لقائك موسى » است ، يعنى شك نكن در ديدارت با موسى ، چون رسول خدا ( ص ) - به طورى كه در روايات هم آمده - شب\r\n\r\n","description":"","footnote":"\r\n( 1 ) تفسير فخر رازى ، ج 25 ، ص 183 .\r\n( 2 ) روح المعانى ، ج 21 ، ص 137 .\r\n","page_name":" 397 ","page_number":397},
  {"content":"\r\nمعراج موسى را ديدار كرد ، پس در نتيجه اگر سوره مورد بحث ، بعد از معراج نازل شده باشد ، آيه شريفه يادآورى خاطرات شب معراج است ، و اگر قبل از شب معراج نازل شده باشد وعده اى از خدا به آن جناب است كه به زودى موسى را خواهى ديد .\r\nبعضى « 1 » ديگر گفته‌اند : ضمير به موسى برمىگردد ، ولى معناى آيه اين است كه شك مكن در اينكه روز قيامت موسى را مىبينى .\r\nبعضى « 2 » ديگر گفته‌اند : ضمير به كتاب برمىگردد ، و تقدير كلام « فلا تكن فى مرية من لقاء موسى الكتاب » است يعنى شك مكن در اينكه موسى كتاب را خواهد ديد ، بعضى « 3 » ديگر تقدير را « من لقائك الكتاب » و يا « من لقاء الكتاب اياك » گرفته‌اند ، كه بنا به تقدير اول معنا چنين مىشود : شك مكن از اينكه كتاب را خواهى ديد ، و بنا به تقدير دوم : در شك مباش از اينكه كتاب تو را خواهد ديد .\r\nبعضى « 4 » ديگر گفته‌اند : ضمير به آزار و شكنجه اى برمىگردد كه موسى از دست قومش ديد ، و معناى آيه اين است كه : تو در شك مباش از ديدن اذيت ، همانطور كه موسى آن را از قومش بديد ، ليكن خواننده عزيز توجه دارد كه طبع و سليقه سالم هيچ يك از اين وجوه را نمىپذيرد ، علاوه بر اين ، اين وجوه نمىتواند اتصال آيه را به ما قبلش حفظ كند .\r\nاما آنچه به نظر ما مىرسد - و خدا داناتر است - اين است كه مىگوييم ممكن است ضمير « لقائه » به خداى تعالى برگردد ، و مراد از لقاى خدا مساله بعث و قيامت باشد ، به اين عنايت كه روز بعث روزى است كه همه در برابر خدا قرار مىگيرند ، در حالى كه - بطورى كه گذشت - حجابى بين آنان و بين پروردگارشان نيست . شاهد و مؤيد اين معنايى كه ما براى لقاء كرديم ، اين است كه قبلا هم در جمله « بَلْ هُمْ بِلِقاءِ رَبِّهِمْ كافِرُونَ » گفتگو از لقاى پروردگارشان به ميان آورده ، و سپس در جمله « ناكِسُوا رُؤُسِهِمْ عِنْدَ رَبِّهِمْ » ، نيز از سرافكندگى كفار در برابر پروردگارشان كه آن نيز در معناى لقاء است سخن گفت .\r\nدر نتيجه معناى آيه شريفه اين مىشود كه : ما به موسى هم كتاب داديم همانطور كه به تو داديم ، پس تو در باره مساله بعث كه قرآن از آن سخن مىگويد در شك مباش كه اين شك مستلزم شك در قرآن است .\r\nو اين تاييد حقانيت قرآن به وسيله نزول تورات ، تنها در اين آيه نيامده ، بلكه در چند جا\r\n\r\n","description":"","footnote":"\r\n( 1 ) تفسير فخر رازى ، ج 25 ، ص 186 .\r\n( 2 و 3 و 4 ) كشاف ، ج 3 ، ص 516 .\r\n","page_name":" 398 ","page_number":398},
  {"content":"\r\nاز قرآن خاطرنشان شده ، و نيز مؤيد اين معنا جمله بعد است كه مىفرمايد : * ( « وَجَعَلْناه هُدىً لِبَنِي إِسْرائِيلَ وَجَعَلْنا مِنْهُمْ أَئِمَّةً يَهْدُونَ بِأَمْرِنا . . . » ) * .\r\nممكن هم هست مراد از لقاى خدا ، دل بريدن از هر چيز به سوى خدا تعالى باشد ، هنگام وحى قرآن ، و يا بعضى از آن ، هم چنان كه از روايات نيز اين معنا استفاده مىشود ، و بنا بر اين ، در آيه شريفه به صدر سوره برگشت شده ، كه مىفرمود : « تَنْزِيلُ الْكِتابِ لا رَيْبَ فِيه مِنْ رَبِّ الْعالَمِينَ » ، و ذيل آيه بعد كه مىفرمايد : * ( « وَكانُوا بِآياتِنا يُوقِنُونَ » ) * ، بيشتر اين وجه را تاييد مىكند ، چون در آن مىفرمايد : آنان كه پيشوايان هدايت بودند به آيات ما يقين داشتند ، پس تو هم با شك در مساله قيامت ، در قرآن شك مكن ، ( و به هر حال خدا داناتر است ) .\r\n* ( « وَجَعَلْناه هُدىً لِبَنِي إِسْرائِيلَ » ) * - يعنى ما تورات را هادى بنى اسرائيل قرار داديم ، و بنا بر اين كلمه « هدى » مصدر به معناى اسم فاعل ، و يا به معناى خود مصدر آمده ، ولى به عنوان مبالغه ( مثل اينكه در فارسى مىگوييم فلانى عين سخاوت است ) .\r\n* ( « وَجَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَكانُوا بِآياتِنا يُوقِنُونَ » ) * يعنى ما بعضى از بنى اسرائيل را پيشوايان قرار داديم ، تا مردم را به امر ما هدايت كنند و وقتى ايشان را به امامت و پيشوايى هدايت نصب كرديم ، كه در دين صبر كردند ، و قبلا هم به آيات ما يقين داشتند .\r\nدر تفسير آيه « قالَ إِنِّي جاعِلُكَ لِلنَّاسِ إِماماً » « 1 » و نيز در تفسير آيه « وَجَعَلْناهُمْ أَئِمَّةً يَهْدُونَ بِأَمْرِنا » « 2 » و نيز در مواردى ديگر كه مناسب بوده بحثهايى پيرامون مساله امامت ، و اينكه هدايت امام به امر خدا چه معنايى دارد گذرانديم .\r\nاين دو آيه از رحمت گسترده به وسيله تورات متضمن اين است كه تورات فى نفسه هدايت است ، و پيروان خود را به سوى حق هدايت مىكند ، آن چنان كه در دامن تربيت خود افرادى را بار آورد ، كه در پيشرفتگى و لياقت به حدى رسيدند كه خدا براى امامتشان برگزيد ، و آنان را به مقامى رسانيد كه مردم را به امر او هدايت مىكردند ، پس تورات كتاب پر بركتى است براى عمل كردن ، و نيز بعد از عمل كردن .\r\n* ( « إِنَّ رَبَّكَ هُوَ يَفْصِلُ بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ » ) * منظور از اين اختلاف ، اختلاف مردم در دين است ، و اين اختلاف را به راه نينداختند\r\n\r\n","description":"","footnote":"\r\n( 1 ) سوره بقره ، آيه 124 .\r\n( 2 ) سوره انبياء ، آيه 73 .\r\n","page_name":" 399 ","page_number":399},
  {"content":"\r\nمگر از باب ستم ، ستمى كه به يكديگر مىكردند ، هم چنان كه در چند جا از كلامش به اين معنا اشاره نموده ، از آن جمله فرموده : « وَلَقَدْ آتَيْنا بَنِي إِسْرائِيلَ الْكِتابَ . . . فَمَا اخْتَلَفُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ » « 1 » .\r\nو بنا بر اين ، مراد از جمله * ( « يَفْصِلُ بَيْنَهُمْ » ) * قضاء و داورى بين حق و باطل ، و محق و مبطل است ، و بقيه الفاظ آيه روشن است .\r\n* ( « أوَ لَمْ يَهْدِ لَهُمْ كَمْ أَهْلَكْنا مِنْ قَبْلِهِمْ مِنَ الْقُرُونِ يَمْشُونَ فِي مَساكِنِهِمْ . . . » ) *\r\nكلمه « او » در اول آيه ، جمله را عطف مىكند به چيزى كه از كلام حذف شده ، گويا فرموده : آيا براى آنان روشن نشد كه چه و چه و آيا برايشان روشن نگرديد كه چقدر از قرون گذشته و ما قبل ايشان را كه اينان سرگرم قدم زدن در محل آنان مىباشند هلاك كرديم ؟ كلمه هدايت در آيه شريفه به معناى بيان كردن و يا به همان معناى راهنمايى است ، ولى متضمن معناى بيان كردن نيز هست ، چون مىبينيم كه با حرف « ل » متعدى شده ، و اگر متضمن معناى بيان نبود مىبايستى با « الى » متعدى شود .\r\n* ( « كَمْ أَهْلَكْنا مِنْ قَبْلِهِمْ مِنَ الْقُرُونِ » ) * - اين جمله اشاره به فاعل هدايت ، و قائم مقام آن است ، چون همين اهلاك امتهاى گذشته است كه بايد نسل حاضر را هدايت كند ، و معناى آيه اين است : آيا برايشان بيان و هدايت نكرد ، كثرت اهلاك ما امتهاى گذشته را ، در حالى كه اينان در مساكن آنان راه مىروند ؟\r\n* ( « إِنَّ فِي ذلِكَ لآياتٍ أفَلا يَسْمَعُونَ » ) * - در اين سرگذشتها آيتها هست ، آيا باز هم نمىشنوند ، و مراد از « سمع » شنيدن مواعظى است كه آدمى را به اطاعت حق و قبول آن وا بدارد .\r\n* ( « أوَ لَمْ يَرَوْا أَنَّا نَسُوقُ الْماءَ إِلَى الأَرْضِ الْجُرُزِ فَنُخْرِجُ بِه زَرْعاً تَأْكُلُ مِنْه أَنْعامُهُمْ وَأَنْفُسُهُمْ . . . » ) *\r\nدر مجمع البيان گفته اصل كلمه « سوق » به معناى وادار كردن كسى است به راه رفتن ، و از ماده « ساق ، يسوق » است . و نيز گفته كلمه « جرز » زمين خشكى را گويند كه به خاطر نيامدن باران بدون گياه باشد « 2 » و كلمه « زرع » در اصل مصدر بوده ، و مراد از آن در اينجا\r\n\r\n","description":"","footnote":"\r\n( 1 ) پس اختلاف نكردند مگر بعد از آنكه حق برايشان روشن گرديد ، فقط علت اختلاف اين بود كه مىخواستند بين يكديگر زور بگويند ، و باطل خود را به زور در جاى حق حاكم كنند . سوره جاثيه ، آيه 17 .\r\n( 2 ) مجمع البيان ، ج 8 ، ص 333 .\r\n","page_name":" 400 ","page_number":400},
  {"content":"\r\nمزروع ( زراعت ) است .\r\nاين آيه يكى ديگر از آيات خداى سبحان را تذكر مىدهد كه بر حسن تدبير او نسبت به موجودات و مخصوصا موجودات زنده از قبيل چارپايان و انسان دلالت مىكند ، و مراد از سوق آب به سوى زمين خالى از گياه ، راندن ابرهاى حامل باران به سوى آن سرزمين است .\r\nپس ، از نزول باران از ابر ، حيات زمين ، و بيرون شدن زرع ، و تغذى انسان و چارپايان تامين مىشود ، چارپايانى كه خداوند آنها را رام انسانها كرده ، تا براى رسيدن به مقاصد حيات خود تربيتشان كنند .\r\nجمله * ( « أفَلا يُبْصِرُونَ » ) * تنبيه و توبيخ كفار است ، كه چرا اين آيات را نمىبينند ، و اگر خصوص آيت باران را اختصاص به ديدن داد ، و آيت سابق ، يعنى اهلاك امتهاى گذشته را اختصاص به شنيدن ، براى اين است كه علم به هلاكت اقوام گذشته از راه شنيدن تاريخ و اخبار گذشتگان است ، كه به وسيله گوش حاصل مىشود . و اما علم به راندن ابرها به اين سرزمين و آن سرزمين ، و بيرون آوردن زراعت از زمينهاى مرده ، و تغذى انسانها و چارپايان از آن زراعت ، از راه ديدن حاصل مىشود .\r\n\r\n\r\n* ( « وَيَقُولُونَ مَتى هذَا الْفَتْحُ ) * . . . * ( وَلا هُمْ يُنْظَرُونَ » ) * راغب گفته : كلمه « فتح » به معناى برداشتن قفل و حل اشكال است ، - تا آنجا كه مىگويد - و وقتى گفته مىشود « فتح القضية فتحا » معنايش اين است كه فلانى فلان كار را حل كرد ، و گره از آن برداشت ، هم چنان كه در آيه « رَبَّنَا افْتَحْ بَيْنَنا وَبَيْنَ قَوْمِنا بِالْحَقِّ وَأَنْتَ خَيْرُ الْفاتِحِينَ » به همين معنا است « 1 » .\r\nدر آيات سابق نيز مطالبى گذشت كه فتح به معناى فصل و حل بر آنها صادق است ، يكى فصل بين مردم در روز قيامت است ، كه در باره آن فرمود : * ( « إِنَّ رَبَّكَ هُوَ يَفْصِلُ بَيْنَهُمْ يَوْمَ الْقِيامَةِ » ) * و دوم ، چشاندن عذاب نزديكتر ، و يا انتقام از مجرمين در دنيا است ، كه معناى فتح بر آن نيز صادق است ، و لذا بعضى « 2 » از مفسرين فتح را به روز قيامت تفسير كرده‌اند .\r\nو بنا بر اين ، معناى كلام كفار كه گفته‌اند : اين فتح چه وقت است اگر راست مىگوييد ؟ همان مطلبى است كه مكرر در قرآن از ايشان حكايت شده ، كه گفته‌اند : « مَتى هذَا الْوَعْدُ إِنْ كُنْتُمْ صادِقِينَ - اين وعده چه وقت است اگر راست مىگوييد ؟ » .\r\n\r\n","description":"","footnote":"\r\n( 1 ) مفردات راغب ، ماده « فتح » .\r\n( 2 ) روح المعانى ، ج 21 ، ص 140 . به نقل از مجاهد . و مجمع البيان ، ج 8 ، ص 334 .\r\n","page_name":" 401 ","page_number":401},
  {"content":"\r\nبعضى « 1 » از مفسرين آيه را به فتح در جنگ بدر تفسير كرده‌اند ، چون در آن روز مشركين كه كشته شدند ، از ايمان ، بعد از كشته شدن خود بهره مند نگشتند . و بعضى از مفسرين آيه را به فتح مكه تفسير كرده‌اند ، ولى جوابى كه در آيه آمده با آن نمىسازد ، چون در جواب فرمود : بگو روز فتح ، ديگر ايمان آوردن كفار سودى به حالشان ندارد ، و ديگر مهلت داده نمىشوند ، و حال آنكه اگر كافرى در روز فتح مكه ايمان مىآورد ، ايمانش سود داشت .\r\nمگر آنكه كسى بگويد اگر هم ايمان مىآوردند ، بدين جهت سود نداشت كه معاند حق بودند ، و بارها با رسول خدا ( ص ) جنگيدند ، و در خاموش كردن نور حق كوششها كردند ، و معلوم است كه ايمان چنين اشخاصى ايمان واقعى نيست ، بلكه نفاق و دورويى است ، ايمانى نيست كه در دلشان وارد شده باشد ، و دلهايشان را اصلاح كرده باشد ، در چنين وقتى چاره اى جز ايمان ندارند ، و به همين جهت مهلت داده نمىشوند .\r\nممكن هم هست كه مراد از فتح ، قضاى ما بين رسول خدا ( ص ) و امت باشد ، كه در آخر الزمان همانطور كه در تفسير جمله « وَلِكُلِّ أُمَّةٍ رَسُولٌ » « 2 » گذشت ، عملى مىشود .\r\nو به هر حال مراد از اين دو آيه اين است كه مشركين عجله مىكردند در آمدن فتح ، و حال آنكه اين فتح سودى به حال كفار ندارد ، هر چند كه در آن روز ايمان بياورند ، چون آن روز ، روزى است كه ايمان احدى نفعى به صاحبش نمىبخشد ، و عذاب مهلتشان نمىدهد .\r\n* ( « فَأَعْرِضْ عَنْهُمْ وَانْتَظِرْ إِنَّهُمْ مُنْتَظِرُونَ » ) * در اين جمله به رسول خدا ( ص ) امر مىكند به اينكه از كفار اعراض كند ، و منتظر فتح باشد ، هم چنان كه كفار منتظر آن مىباشند ، چون كفار منتظر مرگ و يا كشته شدن رسول خدا ( ص ) بودند ، و كوتاه سخن ، اينكه منتظر بودند دعوت حقه اش به آخر نرسد و نيمه كاره از بين برود ، پس او هم منتظر باشد ، هم چنان كه آنان منتظرند ، تا خدا حق را بر باطل و محق را بر مبطل غلبه دهد .\r\nاز اين سياق بر مىآيد كه مراد از فتح ، فتح دنيوى است .\r\n\r\nبحث روايتى\r\n\r\nدر الدر المنثور است كه ابن مردويه ، از ابن عباس روايت كرده كه گفت : رسول خدا\r\n\r\n","description":"","footnote":"\r\n( 1 ) تفسير كشاف ، ج 3 ، ص 517 .\r\n( 2 ) سوره يونس ، آيه 47 .\r\n","page_name":" 402 ","page_number":402},
  {"content":"\r\n( ص ) در معناى آيه * ( « تَتَجافى جُنُوبُهُمْ عَنِ الْمَضاجِعِ » ) * ، فرمود : اينان كسانى هستند كه قبل از عشاء نمىخوابند ، خداى تعالى ثنايشان گفته ، از آن به بعد صحابه از رفتن در بستر خواب خوددارى مىكردند ، مبادا خواب بر چشم آنان غلبه كند ، پس وقت عشاء عبارت است از آن هنگامى كه هنوز بچه ها به خواب نرفته ، و بزرگسالان كسل نشده باشند « 1 » .\r\nمؤلف : اين روايت را الدر المنثور به چند طريق ديگر كه بعضى سندش تمام و بعضى ناتمام است نقل كرده ، و صدر آن را شيخ طوسى - رحمه اللَّه - در امالى به سند خود از امام صادق ( ع ) در ذيل همين آيه آورده ، چيزى كه هست عبارتش چنين است : صحابه ديگر نمىخوابيدند ، مگر اينكه نماز عشاء را مىخواندند « 2 » .\r\nو در كافى به سند خود از سليمان بن خالد از امام باقر ( ع ) روايت كرده كه فرمود : مىخواهى تو را خبر دهم از اصل و فرع و بلندى مقام اسلام ؟ عرضه داشتم : بله ، فدايت شوم ، فرمود : اصل آن نماز ، و فرعش زكات ، و مقام بلندش جهاد است .\r\nآن گاه فرمود : اگر بخواهى تو را از ابواب خير خبر مىدهم ، عرضه داشتم : بفرماييد ، فدايت شوم ، فرمود : روزه سپر از آتش دوزخ ، و صدقه از بين برنده خطايا ، و نماز در دل شب ياد آورنده خدا است ، آن گاه اين آيه را تلاوت فرمود : * ( « تَتَجافى جُنُوبُهُمْ عَنِ الْمَضاجِعِ » ) * « 3 » .\r\nمؤلف : اين معنا را برقى نيز در محاسن به سند خود از على بن عبد العزيز از امام صادق ( ع ) « 4 » و در مجمع البيان از واحدى به سند خود از معاذ بن جبل ، از رسول خدا ( ص ) « 5 » و در الدر المنثور « 6 » از ترمذى و نسايى و ابن ماجه ، و ديگران از معاذ از رسول خدا ( ص ) روايت كرده‌اند .\r\nو در الدر المنثور است كه ابن جرير از مجاهد روايت كرده كه گفت : رسول خدا ( ص ) مساله شبزنده دارى را براى ما مىگفت ، ديدگانش پر از اشك شد ، بطورى كه اشك از ديدگانش فرو ريخت ، و همى خواند : * ( « تَتَجافى جُنُوبُهُمْ عَنِ الْمَضاجِعِ » ) * « 7 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 175 .\r\n( 2 ) امالى شيخ طوسى ، ج 1 ، ص 300 ، طبع نجف .\r\n( 3 ) كافى ، ج 2 ، ص 23 ، ح 15 .\r\n( 4 ) محاسن ، ص 289 ، ج 434 ، طبع قم .\r\n( 5 ) مجمع البيان ، ج 8 ، ص 331 .\r\n( 6 و 7 ) الدر المنثور ، ج 5 ، ص 175 .\r\n","page_name":" 403 ","page_number":403},
  {"content":"\r\nو نيز در همان كتاب آمده كه ابن ابى شيبه ، احمد ، مسلم ، طبرانى ، ابن جرير ، و حاكم - وى حديث را صحيح دانسته - و ابن مردويه ، و محمد بن نصر در كتاب صلاة ، از طريق ابى صخر ، از ابى حازم از سهل بن سعد ، روايت كرده‌اند ، كه گفت در جمعى كه نزد رسول خدا ( ص ) نشسته بوديم ، و ايشان اوصاف بهشت را برايمان مىگفت ، صحبت بدين جا كشيد كه در بهشت نعمتهايى هست كه نه هيچ چشمى ديده و نه هيچ گوشى شنيده و نه به قلب كسى خطور كرده ، آن گاه اين آيه را تا آخر آيه بعدىاش تلاوت كرد :\r\n* ( « تَتَجافى جُنُوبُهُمْ عَنِ الْمَضاجِعِ » ) * « 1 » .\r\nو در مجمع البيان گفته : از امام صادق ( ع ) روايت شده كه فرمود : هيچ حسنه اى نيست مگر آنكه ثوابى براى آن بيان شده ، مگر نماز شب ، كه خداى عز و جل ثواب آن را بيان نكرده و به خاطر عظمتى كه داشته ، همين قدر فرموده : * ( « فَلا تَعْلَمُ نَفْسٌ . . . » ) * « 2 » .\r\nو در تفسير قمى آمده كه : پدرم از عبد الرحمن بن ابى نجران ، از عاصم بن حميد ، از امام صادق ( ع ) برايم حديث كرد ، كه فرمود : هيچ عمل نيكى از بنده خدا سر نمىزند مگر آنكه در قرآن ثوابى برايش معين شده ، جز نماز شب كه خداى عز و جل ثوابى برايش بيان نكرده . بس كه ثوابش عظيم بوده ، همين قدر فرموده : * ( « تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَطَمَعاً وَمِمَّا رَزَقْناهُمْ يُنْفِقُونَ ) * . . . * ( يَعْمَلُونَ » ) * .\r\nآن گاه فرمود : خداى عز و جل براى بندگان مؤمنش در هر جمعه كرامتى دارد ، چون روز جمعه مىشود خداوند فرشته اى به سوى بنده اش روانه مىكند ، كه با او دو جامه است ، فرشته اى آن جامه را به باغ بهشتى آن بنده مىبرد ، و از دربان اجازه ورود مىخواهد ، خادمان از صاحب باغ اجازه مىخواهند ، از همسران خود مىپرسد مگر بهتر از اين نعمتها كه دارم نعمت ديگرى وجود دارد كه اين فرشته برايم آورده ؟ همسرانش مىگويند : اى آقا و مولاى ما ، به آن خدايى كه اين بهشت را بر تو مباح كرده سوگند ، هديه اى آورده كه از آن زيباتر چيزى نديده‌ايم ، پس بنده مؤمن يكى از آن دو جامه را لنگ ، و ديگرى را سردوشى مىكند ، به هيچ چيز عبور نمىكند مگر آنكه از نور آن دو جامه روشن مىشود ، تا به مكان مقرر برسد .\r\nهمين كه به آن قرارگاه رسيد ، و با ساير مؤمنان در آنجا گرد آمدند ، پروردگارشان برايشان تجلى مىكند ، چون به او نظر مىكنند ، يعنى به رحمت او ، بى اختيار به سجده مىافتند ،\r\n\r\n","description":"","footnote":"\r\n( 1 ) الدر المنثور ، ج 5 ، ص 177 .\r\n( 2 ) مجمع البيان ، ج 8 ، ص 331 .\r\n","page_name":" 404 ","page_number":404},
  {"content":"\r\nپروردگارشان خطاب مىكند كه سرها از سجده بر داريد ، اين جا ديگر جاى سجده نيست ، و امروز روز عبادت نيست ، من از شما زحمت هر عملى و عبادتى را برداشتم ، مىگويند :\r\nپروردگارا آخر هيچ چيزى بهتر از اين كه به ما داده اى نيست ، ( چگونه به شكرانه اش به سجده نيفتيم ؟ ) به ما بهشت ارزانى داشته اى ، مىفرمايد : شما هفتاد برابر آنچه داريد نيز نزد من داريد .\r\nپس مؤمن در هر روز جمعه آنچه دارد هفتاد برابر مىشود ، و اين است معناى جمله « وَلَدَيْنا مَزِيدٌ » كه مربوط است به روز جمعه ، آرى ، شب آن روز ، شبى بسيار بزرگ ، و روزش روزى بسيار تابناك است ، تا مىتوانيد در شب و روز جمعه تسبيح و تهليل و تكبير و ثناى خداى عز و جل بگوييد ، و به رسول خدا ( ص ) درود بفرستيد .\r\nآن گاه فرمود : پس مؤمن از آن قرارگاه مىرود و به هيچ چيز عبور نمىكند ، مگر آنكه روشنش مىسازد ، تا به همسرانش مىرسد ، همسرانش مىگويند : به آن خدايى كه اين بهشت را در اختيارمان گذاشت ، اى مولاى ما ، هرگز تو را زيباتر از اين ساعت نديده‌ايم ، مىگويد : من به نور پروردگارم نظر كردم ، تا آنجا كه گفت : عرضه داشتم : فدايت شوم ، باز هم برايم بگو ، فرمود : خداى تعالى بهشتى را به دست خود آفريد ، كه هيچ چشمى آن را نديده ، و احدى از آن خبر ندارد ، همه روزه صبح درب آن بهشت را باز مىكند ، و به آن فرمان مىدهد كه بوى خوشت را زيادتر كن ، و نسيمت را جانفزاتر ساز ، اين است كه خداى عز و جل در باره اش فرموده : * ( « فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ » ) * « 1 » .\r\nمؤلف : ذيل روايت صدرش را تفسير مىكند ، كه منظور از اينكه گفت : چون به او نظر مىكنند ، همان است كه در ذيلش فرمود : من به نور پروردگارم نظر كردم ، و اما جمله « يعنى به رحمت او » جزو روايت نيست ، بلكه تفسيرى است كه راوى خودش براى آن جمله كرده .\r\nو در كافى به سند خود از عبد اللَّه بن ميمون قداح ، از امام صادق ( ع ) روايت كرده كه فرمود : كسى كه مؤمنى را طعام دهد تا سير شود ، هيچ كس از خلق خدا نمىداند كه چه اجرى در آخرت دارد ، نه هيچ ملكى مقرب ، و نه هيچ پيغمبرى مرسل ، مگر خود رب العالمين « 2 » .\r\n\r\n\r\nو در تفسير قمى در روايتى از ابى الجارود از امام باقر ( ع ) آمده : كه در ذيل آيه * ( « أفَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ » ) * فرمود : على بن ابى طالب ( ع ) و وليد بن عقبة بن ابى معيط با هم مشاجره كردند ، فاسق ، يعنى همان وليد بن عقبه ، مىگفت به خدا سوگند زبان من از تو گوياتر ، نيزه‌ام از نيزه تو تيزتر ، و در صف تيراندازان ثابتقدمترم ، على\r\n\r\n","description":"","footnote":"\r\n( 1 ) تفسير قمى ، ج 2 ، ص 170 - 168 .\r\n( 2 ) اصول كافى ، ج 2 ، ص 201 ، ح 6 .\r\n","page_name":" 405 ","page_number":405},
  {"content":"\r\n( ع ) فرمود ساكت باش ، تو تنها فاسقى و بس ، پس خداى تعالى اين آيه را نازل كرد : * ( « أفَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ » ) * « 1 » .\r\nمؤلف : اين روايت را صاحب مجمع البيان از واحدى از ابن عباس « 2 » و نيز سيوطى در الدر المنثور « 3 » از كتاب اغانى و واحدى و ابن عدى و ابن مردويه و خطيب و ابن عساكر از ابن عباس ، و نيز از ابن اسحاق و ابن جرير از عطاء بن يسار ، و از ابن ابى حاتم از اسدى از ابن عباس نقل كرده ، و نيز از ابن ابى حاتم از ابن ابى ليلى ، نظير آن را روايت كرده .\r\nو در كتاب احتجاج از حسن بن على ( ع ) در حديثى كه راجع به احتجاج آن جناب با عده اى از اطرافيان معاويه است ، آمده كه فرمود : اما تو اى وليد بن عقبه ، به خدا سوگند من تو را به خاطر دشمنىات با على ملامت نمىكنم ، زيرا آن جناب تو را به خاطر مىگسارىات هشتاد تازيانه زد ، و پدرت را هم در جنگ بدر با دست خود به سختترين وجهى بكشت ، ولى فقط از تو مىپرسم چگونه او را ناسزا مىگويى ؟ با اينكه خدا او را در ده آيه از قرآن مؤمن خوانده و تو را در قرآن فاسق معرفى كرده و فرموده : * ( « أفَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ » ) * « 4 » .\r\nو در الدر المنثور است كه : ابن مردويه ، از ابن ادريس خولانى ، روايت كرده كه گفت : من از عبادة بن صامت ، از آيه * ( « وَلَنُذِيقَنَّهُمْ مِنَ الْعَذابِ الأَدْنى دُونَ الْعَذابِ الأَكْبَرِ » ) * پرسيدم ، گفت : من معناى اين آيه را از رسول خدا ( ص ) پرسيدم ، فرمود :\r\nمنظور از عذاب نزديكتر ، مصائب و بيماريها و دشواريهاست ، كه به سوى اسرافگران در دنيا روى مىآورد ، نه عذاب آخرت ، عرضه داشتم : يا رسول اللَّه عذاب ادناى ما چيست ؟ ( ما كه نه مصيبت ديده‌ايم و نه بيمار شده‌ايم و نه گرفتارى سختى ديده‌ايم ) ، فرمود : عذاب ادناى شما زكات و طهارت است « 5 » .\r\nو در مجمع البيان گفته : در روايت از امام باقر و امام صادق ( ع ) آمده كه فرمودند : عذاب أدنى دابه و دجال است « 6 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 170 .\r\n( 2 ) مجمع البيان ، ج 8 ، ص 332 .\r\n( 3 ) الدر المنثور ، ج 5 ، ص 178 .\r\n( 4 ) احتجاج طبرسى ، ج 1 ، ص 412 ، طبع نجف .\r\n( 5 ) الدر المنثور ، ج 5 ، ص 178 .\r\n( 6 ) مجمع البيان ، ج 8 ، ص 332 .\r\n","page_name":" 406 ","page_number":406},
  {"content":"\r\n( 33 ) سوره احزاب مدنى است ، و هفتاد و سه آيه دارد ( 73 )\r\n\r\n\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا النَّبِيُّ اتَّقِ اللَّه وَلا تُطِعِ الْكافِرِينَ وَالْمُنافِقِينَ إِنَّ اللَّه كانَ عَلِيماً حَكِيماً ( 1 ) وَاتَّبِعْ ما يُوحى إِلَيْكَ مِنْ رَبِّكَ إِنَّ اللَّه كانَ بِما تَعْمَلُونَ خَبِيراً ( 2 ) وَتَوَكَّلْ عَلَى اللَّه وَكَفى بِاللَّه وَكِيلًا ( 3 ) ما جَعَلَ اللَّه لِرَجُلٍ مِنْ قَلْبَيْنِ فِي جَوْفِه وَما جَعَلَ أَزْواجَكُمُ اللَّائِي تُظاهِرُونَ مِنْهُنَّ أُمَّهاتِكُمْ وَما جَعَلَ أَدْعِياءَكُمْ أَبْناءَكُمْ ذلِكُمْ قَوْلُكُمْ بِأَفْواهِكُمْ وَاللَّه يَقُولُ الْحَقَّ وَهُوَ يَهْدِي السَّبِيلَ ( 4 )\r\nادْعُوهُمْ لآبائِهِمْ هُوَ أَقْسَطُ عِنْدَ اللَّه فَإِنْ لَمْ تَعْلَمُوا آباءَهُمْ فَإِخْوانُكُمْ فِي الدِّينِ وَمَوالِيكُمْ وَلَيْسَ عَلَيْكُمْ جُناحٌ فِيما أَخْطَأْتُمْ بِه وَلكِنْ ما تَعَمَّدَتْ قُلُوبُكُمْ وَكانَ اللَّه غَفُوراً رَحِيماً ( 5 ) النَّبِيُّ أَوْلى بِالْمُؤْمِنِينَ مِنْ أَنْفُسِهِمْ وَأَزْواجُه أُمَّهاتُهُمْ وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّه مِنَ الْمُؤْمِنِينَ وَالْمُهاجِرِينَ إِلَّا أَنْ تَفْعَلُوا إِلى أَوْلِيائِكُمْ مَعْرُوفاً كانَ ذلِكَ فِي الْكِتابِ مَسْطُوراً ( 6 ) وَإِذْ أَخَذْنا مِنَ النَّبِيِّينَ مِيثاقَهُمْ وَمِنْكَ وَمِنْ نُوحٍ وَإِبْراهِيمَ وَمُوسى وَعِيسَى ابْنِ مَرْيَمَ وَأَخَذْنا مِنْهُمْ مِيثاقاً غَلِيظاً ( 7 ) لِيَسْئَلَ الصَّادِقِينَ عَنْ صِدْقِهِمْ وَأَعَدَّ لِلْكافِرِينَ عَذاباً أَلِيماً ( 8 )\r\nترجمه آيات\r\nبه نام خدايى كه رحمتى عالمگير ، و نيز رحمتى خاص مؤمنان دارد ،\r\nاى پيغمبر از خدا بترس ، و\r\n","description":"","footnote":"","page_name":" 407 ","page_number":407},
  {"content":"\r\nاطاعت كافران و منافقين مكن ، كه خدا دانا و فرزانه است ( 1 ) .\r\nو آنچه از ناحيه پروردگارت به تو وحى مىشود پيروى كن ، كه خدا به آنچه كه مىكنيد همواره با خبر است ( 2 ) .\r\nو بر خدا توكل كن ، كه خدا براى توكل و اعتماد كافى است ( 3 ) .\r\nخدا براى يك نفر دو قلب در جوفش ننهاده ، و خدا همسرانى را كه ظهار مىكنيد ( و مىگوييد پشت تو پشت مادرم باد ) مادر شما نكرده ، و خدا پسر خوانده هايتان را پسرانتان نكرده ، اين سخنانى است كه شما از پيش خود مىتراشيد ، ولى خدا حق مىگويد ، و به سوى راه ، هدايت مىكند ( 4 ) .\r\nپسر خوانده ها را به نام پدرانشان صدا بزنيد ، كه اين نزد خدا به عدالت نزديكتر است ، و به فرضى كه پدر آنان را نمىشناسيد ، برادر دينى خطابشان كنيد ، و يا به عنوان دوست صدايشان بزنيد ، و خدا در آنچه كه تا كنون اشتباه كرده‌ايد شما را مؤاخذه نمىكند ، و ليكن آنچه را عمدا مرتكب مىشويد مؤاخذه مىكند ، و خدا همواره آمرزنده و رحيم است ( 5 ) .\r\nپيغمبر اسلام از خود مؤمنين نسبت به آنان اختياردارتر است ، و همسران وى مادران ايشانند ، و ارحام بعضى مقدم بر بعضى ديگرند ، تا كسى از ارحامش وارثى دارد ، ارث او به مؤمنين و مهاجرين نمىرسد ، مگر آنكه بخواهيد با وصيت مقدارى از ارث خود براى آنان ، احسانى به آنان كرده باشيد ، اين حكم در لوح محفوظ هم نوشته شده است ( 6 ) .\r\nو چون از پيامبران پيمانشان را بستانديم ، و نيز از تو پيمانت را گرفتيم ، و از نوح و ابراهيم و موسى و عيسى بن مريم ، و از همه شان ميثاق غليظى بستانديم ( 7 ) .\r\nتا از راستگويان بخواهم كه راستى باطنى خود را اظهار كنند ، و خدا براى كافران عذابى دردناك آماده كرده است ( 8 ) .\r\nبيان آيات\r\nاين سوره مشتمل است بر معارف ، احكام ، قصص ، عبرتها ، و مواعظى چند ، و از آن جمله مشتمل است بر داستان جنگ خندق ، و اشاره اى هم به داستان يهوديان بنى قريظه دارد ، و سياق آيات آن شهادت مىدهد به اينكه از سوره هايى است كه در مدينه نازل شده .\r\n\r\n\r\n* ( « يا أَيُّهَا النَّبِيُّ اتَّقِ اللَّه وَلا تُطِعِ الْكافِرِينَ وَالْمُنافِقِينَ إِنَّ اللَّه كانَ عَلِيماً حَكِيماً » ) * در اين آيه رسول خدا ( ص ) مامور شده به تقواى از خدا ، و در آن\r\n","description":"","footnote":"","page_name":" 408 ","page_number":408},
  {"content":"\r\nزمينه چينى شده براى نهى بعدى ، يعنى نهى از اطاعت كافرين و منافقين .\r\nدر اين سياق ، كه سياق نفى است ، بين كفار و منافقين جمع شده ، و هر دو را ذكر كرده ، و از اطاعت هر دو نهى فرموده ، از اين معنا كشف مىشود كه كفار از رسول خدا ( ص ) چيزى مىخواسته‌اند كه مورد رضاى خداى سبحان نبوده ، منافقين هم كه در صف مسلمانان بودند ، كفار را تاييد مىكردند ، و از آن جناب به اصرار مىخواستند كه پيشنهاد كفار را بپذيرد ، و آن پيشنهاد ، امرى بوده كه خداى سبحان به علم و حكمت خود بر خلاف آن حكم رانده بوده ، و وحى الهى هم بر خلاف آن نازل شده بود .\r\nو نيز كشف مىشود كه آن امر ، امر مهمى بوده ، كه بيم آن مىرفته كه اسباب ظاهرى بر خلاف آن مساعدت نكند ، و بر عكس ، بر وفق آن كمك كند ، مگر آنكه خدا بخواهد جلو آن اسباب را بگيرد ، لذا رسول خدا ( ص ) مامور شده از اجابت كفار نسبت به خواهششان خوددارى كند ، و آنچه به او وحى شده متابعت نمايد ، و از كسى نهراسيده و بر خدا توكل كند .\r\nبا اين بيان روايتى كه در شان نزول آيه وارد شده تاييد مىشود ، چون در آن روايت آمده كه عده اى از صناديد و رؤساى قريش ، بعد از داستان جنگ احد به مدينه آمدند ، و از رسول خدا ( ص ) امان خواستند ، و درخواست كردند كه آن جناب با ايشان و بتپرستى ايشان كارى نداشته باشد ، ايشان هم با او و يكتاپرستىاش كارى نداشته باشند ، اين آيه ها نازل شد كه نبايد دعوت ايشان را اجابت كنى ، و رسول خدا ( ص ) هم از اجابت خواسته آنان خوددارى نمود ، كه ان شاء اللَّه جريانش در بحث روايتى آينده خواهد آمد .\r\nبا بيانى كه گذشت وجه اينكه چرا دنبال آيه فرمود : * ( « إِنَّ اللَّه كانَ عَلِيماً حَكِيماً » ) * و نيز وجه تعقيب آيه مورد بحث به دو آيه بعد معلوم و روشن مىشود .\r\n* ( « وَاتَّبِعْ ما يُوحى إِلَيْكَ مِنْ رَبِّكَ إِنَّ اللَّه كانَ بِما تَعْمَلُونَ خَبِيراً » ) * اين آيه شريفه در حد خود عموميت دارد ، چون رسول خدا ( ص ) بايد از همه آنچه كه به وى وحى مىشود پيروى كند ، و ليكن از جهت اينكه در سياق نهى قرار گرفته ، و رسول خدا ( ص ) را امر مىكند به پيروى آنچه به وى وحى شده ، لذا مخصوص به مساله پيشنهادى كفار و منافقين است ، كه نتيجه پيروى آن اين است كه بر طبق آن عمل كند ، نه بر طبق خواسته آنان ، به دليل اينكه دنبالش فرمود : خدا به آنچه مىكنيد با خبر است .\r\n","description":"","footnote":"","page_name":" 409 ","page_number":409},
  {"content":"\r\n* ( « وَتَوَكَّلْ عَلَى اللَّه وَكَفى بِاللَّه وَكِيلًا » ) * اين آيه مانند آيه سابق با اينكه فى حد نفسه عام است ، ليكن به خاطر وقوعش در سياق نهى دلالت مىكند بر امر به توكل بر خدا در خصوص عمل به امر خدا و وحى او ، و نيز اشعار دارد بر اينكه امر مزبور مطلب مهمى است ، كه از نظر اسباب ظاهرى عمل به آن محذور دارد و درد سر ايجاد مىكند ، و هر دلى كه باشد دچار وحشت و دل واپسى مىشود مگر آنكه كسى در عمل به آن توكل به خداى سبحان كند ، كه او يگانه سببى است كه هيچ سبب مخالفى بر او غلبه نمىكند .\r\n\r\n\r\n* ( « ما جَعَلَ اللَّه لِرَجُلٍ مِنْ قَلْبَيْنِ فِي جَوْفِه » ) * اين جمله كنايه است از اينكه ممكن نيست كسى بين دو اعتقاد متنافى و دو رأى متناقض جمع كند ، اگر دو اعتقاد متنافى ديديم بايد بدانيم كه دو قلب به آن دو معتقد است ، يعنى دو فرد مخالف هر يك به يكى از آن دو اعتقاد دارند ، و ممكن نيست يك فرد به هر دو معتقد باشد ، و اينكه فرمود : « * ( ما جَعَلَ اللَّه لِرَجُلٍ مِنْ قَلْبَيْنِ فِي جَوْفِه ) * - خدا در جوف كسى دو قلب ننهاده » منظور از آن بيشتر بيان كردن است ، هم چنان كه در جمله « وَلكِنْ تَعْمَى الْقُلُوبُ الَّتِي فِي الصُّدُورِ » « 1 » نيز اين زيادى آمده .\r\nبعضى « 2 » از مفسرين گفته‌اند : جمله مورد بحث زمينه چينى و مقدمه اى است كه الغاى مساله « ظهار » و پسرگيرى را كه بعدا بيان مىكند تعليل نمايد ، براى اينكه ظهار ( اينكه به همسرت بگويى پشت تو چون پشت مادرم است ، و با اين سخن او را بر خود حرام كنى ) جمع بين دو متنافى است ، يعنى زوجيت و مادرى ، و همچنين فرزند ديگران را فرزند خود خواندن دو متنافى است ، كه در يك قلب جمع نمىشوند : * ( « ما جَعَلَ اللَّه لِرَجُلٍ مِنْ قَلْبَيْنِ فِي جَوْفِه » ) * .\r\nولى به نظر ما بعيد نيست كه بگوييم آيه شريفه تعليل مطلب قبل است ، كه رسول خدا ( ص ) را از اطاعت كفار و منافقين نهى مىكرد و به پيروى آنچه به وى وحى مىشود امر مىفرمود ، جمله مورد بحث اين امر و نهى را تعليل مىكند و مىفرمايد اطاعت خدا با اطاعت كفار و منافقين تنافى دارد ، چون قبول ولايت خدا و ولايت آنان متنافى است ، مثل توحيد و شرك ، كه در يك قلب جمع نمىشود * ( « ما جَعَلَ اللَّه لِرَجُلٍ مِنْ قَلْبَيْنِ فِي جَوْفِه » ) * .\r\n\r\n","description":"","footnote":"\r\n( 1 ) ليكن كور مىشود دلهايى كه در سينه ها است . سوره حج ، آيه 46 .\r\n( 2 ) تفسير كشاف ، ج 3 ، ص 520 .\r\n","page_name":" 410 ","page_number":410},
  {"content":"\r\n\r\n\r\n* ( « وَما جَعَلَ أَزْواجَكُمُ اللَّائِي تُظاهِرُونَ مِنْهُنَّ أُمَّهاتِكُمْ » ) * در جاهليت ، رسم بود وقتى مرد از دست همسرش به خشم مىآمد ، و مىخواست او را طلاق دهد يك نوع طلاقشان اين بود كه بگويد : پشت تو چون پشت مادرم است ، و يا بگويد بر من باد كه پشت تو را چون پشت مادرم بدانم ، و اين عمل را « ظهار » مىناميدند و يك نوع طلاق مىدانستند كه اسلام آن را لغو كرد .\r\nو بنا بر اين مفاد آيه اين است كه خداى تعالى همسران شما را به صرف اينكه ظهار كنيد ، و بگوييد پشت تو چون پشت مادرم است ، مادر شما قرار نمىدهد ، و چون قرار نداده ، پس هيچ اثرى براى اين كلام نيست ، و شارع اسلام آن را معتبر نشمرده .\r\n* ( « وَما جَعَلَ أَدْعِياءَكُمْ أَبْناءَكُمْ » ) * كلمه « ادعياء » جمع دعى ، به معناى پسر خوانده است ، و در جاهليت اين عمل « دعاء » و « تبنى » در بينشان دائر و معمول بوده است ، و همچنين در بين امتهاى مترقى آن روز ، مانند روم و فارس كه وقتى كودكى را پسر خود مىخواندند ، احكام فرزند صلبى را در حق او اجراء مىكردند ، يعنى اگر دختر بود ازدواج با او را حرام مىدانستند ، و چون پدر خوانده مىمرد ، به او نيز مانند ساير فرزندان ارث مىدادند ، و همچنين ساير احكام پدر و فرزندى را در باره او اجراء مىكردند ، و اسلام اين عمل را نيز لغو كرد .\r\nبنا بر اين مفاد آيه اين است كه خداى تعالى آن كسانى را كه شما آنها را فرزند خود خوانده‌ايد ، فرزندان شما قرار نداده تا احكام فرزندان صلبى در حق آنان نيز جارى باشد . * ( « ذلِكُمْ قَوْلُكُمْ بِأَفْواهِكُمْ وَاللَّه يَقُولُ الْحَقَّ وَهُوَ يَهْدِي السَّبِيلَ » ) * كلمه « ذلكم » در اين آيه اشاره به مساله ظهار ، و فرزندخواندگى ، و يا تنها اشاره به مساله دومى است ، كه البته ظهور آيه در احتمال دومى روشنتر است ، مؤيدش هم اين است كه در آيه بعدى تنها حكم فرزندخواندگى را بيان مىكند .\r\nو اينكه فرمود : * ( « قَوْلُكُمْ بِأَفْواهِكُمْ » ) * معنايش اين است : اينكه شما فرزند ديگرى را به خود نسبت مىدهيد ، سخنى است كه با دهانهاى خود مىگوييد ، و جز اين اثرى ندارد ، و اين تعبير كنايه است از بى اثر بودن اين سخن ، هم چنان كه در آيه « كَلَّا إِنَّها كَلِمَةٌ هُوَ قائِلُها » « 1 » نيز كنايه از بيهودگى آن سخن است .\r\n* ( « وَاللَّه يَقُولُ الْحَقَّ وَهُوَ يَهْدِي السَّبِيلَ » ) * - معناى حق بودن قول خدا اين است كه او از\r\n\r\n","description":"","footnote":"\r\n( 1 ) حاشا ، اين سخنى است كه وى آن را خواهد گفت . سوره مؤمنون ، آيه 100 .\r\n","page_name":" 411 ","page_number":411},
  {"content":"\r\nچيزى خبر مىدهد كه واقع و حقيقت مطابق آن است ، و اگر حكم و فرمانى براند ، آثارش بر آن مترتب مىشود ، و مصلحت واقعى مطابق آن است .\r\nو معناى راهنمايىاش به راه ، اين است كه هر كس را هدايت كند ، بر آن راه حقى وادارش مىكند كه خير و سعادت در آن است ، و در اين دو جمله اشاره است به اينكه وقتى سخن شما بيهوده و بى اثر است ، و سخن خدا همواره با اثر و مطابق واقع است ، پس سخن خود را رها نموده و سخن او را بگيريد .\r\n* ( « ادْعُوهُمْ لآبائِهِمْ هُوَ أَقْسَطُ عِنْدَ اللَّه ) * . . . * ( وَكانَ اللَّه غَفُوراً رَحِيماً » ) * حرف « لام » در كلمه « لآبائهم » لام اختصاص است ، و معناى آيه اين است كه :\r\nوقتى مىخواهيد پسر خوانده خود را معرفى و يا صدا كنيد ، طورى صدا بزنيد كه مخصوص پدرانشان شوند ، يعنى به پدرشان نسبت دهيد ( و بگوييد اى پسر فلانى ، و نگوييد پسرم ) .\r\n* ( « هُوَ أَقْسَطُ عِنْدَ اللَّه » ) * - ضمير « هو » به مصدرى بر مىگردد كه از « ادعوهم » فهميده مىشود ، و معناى جمله اين است كه خواندنتان آنان را به نام پدرانشان ، به عدالت نزديكتر است ، و نظير اين آيه در برگشتن ضمير به مصدر مفهوم از جمله آيه « اعْدِلُوا هُوَ أَقْرَبُ لِلتَّقْوى » « 1 » مىباشد .\r\nو كلمه « اقسط » صيغه تفضيل از ماده « قسط » است ، كه به معناى عدالت است .\r\nو معناى آيه اين است كه پسر خوانده هايتان را وقتى صدا مىزنيد به پدرانشان نسبت دهيد ، براى اينكه نسبت دادن به پدرانشان ، عادلانه تر در نزد خدا است .\r\n* ( « فَإِنْ لَمْ تَعْلَمُوا آباءَهُمْ فَإِخْوانُكُمْ فِي الدِّينِ وَمَوالِيكُمْ » ) * - مراد از « علم نداشتن به پدران پسرخواندگان » اين است كه پدران ايشان را با اسم و رسم و خصوصيات نشناسند . و كلمه « موالى » به معناى اولياء است ، و معناى آيه اين است كه : اگر پدران پسرخواندگان خود را نمىشناسيد ( هنگام صدا زدن ) به غير پدرانشان نسبت ندهيد ، بلكه آنان را برادر خطاب كنيد ، و يا به اعتبار ولايت دينى ولى خود بخوانيد .\r\n* ( « وَلَيْسَ عَلَيْكُمْ جُناحٌ فِيما أَخْطَأْتُمْ بِه وَلكِنْ ما تَعَمَّدَتْ قُلُوبُكُمْ » ) * - يعنى گناهى بر شما نيست در مواردى كه اشتباها و يا از روى فراموشى ايشان را به غير پدرانشان نسبت دهيد ، و ليكن در مواردى كه دلهايتان آگاه است ، و عمدا اين كار را مىكنيد ، گناهكاريد - اين معنا\r\n\r\n","description":"","footnote":"\r\n( 1 ) عدالت كنيد كه آن عمل به تقوى نزديكتر است . سوره مائده ، آيه 8 .\r\n","page_name":" 412 ","page_number":412},
  {"content":"\r\nدر صورتى است كه كلمه « ما » را موصوله ، و به معناى « آنچه » بگيريم ، و اما اگر مصدر بگيريم معنايش چنين مىشود - و ليكن در تعمد دلهايتان گناه هست ، و جمله * ( « وَكانَ اللَّه غَفُوراً رَحِيماً » ) * مربوط به موارد اشتباه و خطا است .\r\n\r\n\r\n* ( « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ وَأَزْواجُه أُمَّهاتُهُمْ » ) * « انفس مؤمنين » ، يعنى خود مؤمنين ، و بنا بر اين ، معناى « أولى بودن رسول خدا ( ص ) به مؤمنين از خود مؤمنين » اين است كه آن جناب اختياردارتر نسبت به مؤمنين است از خود مؤمنين ، و معناى اولويت اين است كه فرد مسلمان هر جا امر را دائر ديد بين حفظ منافع رسول خدا ( ص ) و حفظ منافع خودش ، بايد منافع رسول خدا ( ص ) را مقدم بدارد .\r\nو بنا بر اين معناى آيه اين مىشود كه مؤمن هر حق و منافعى كه براى خودش قائل است ، اگر حفظ جان خويش است و اگر دوست داشتن خودش است ، و اگر براى خود حرمتى قائل است ، و اگر استجابت دعوت است ، و اگر به كار بردن اراده خويش است ، هر چه باشد ، رسول خدا ( ص ) مقدم بر او است ، يعنى هر جا كه امر دائر شد بين حفظ جان رسول خدا ( ص ) ، يا جان خودش ، يا بين دوست داشتن رسول خدا ( ص ) ، يا دوست داشتن خودش ، و همچنين ساير موارد ديگر ، جانب رسول خدا ( ص ) را بر جانب خود ترجيح دهد .\r\nدر نتيجه ، اگر در هنگام خطر ، جان رسول خدا ( ص ) در مخاطره قرار گيرد ، يك فرد مسلمان موظف است كه با جان خود سپر بلاى آن جناب شود و خود را فدايش كند .\r\nو همچنين در تمامى امور دنيا و دين ، رسول خدا ( ص ) أولى و اختياردارتر است ، و اينكه گفتيم در تمامى امور دنيا و دين ، به خاطر اطلاقى است كه در جمله * ( « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ » ) * هست .\r\nاز اينجا روشن مىشود اينكه بعضى « 1 » گفته‌اند : مراد اولويت آن جناب در دعوت است ، يعنى وقتى آن جناب مؤمنين را به چيزى دعوت كرد ، و نفس مؤمنين ايشان را به چيز ديگر ، واجب است دعوت او را اطاعت كنند و دعوت نفس خود را عصيان كنند ، در نتيجه آيه مورد بحث همان را مىگويد كه آيه « وَأَطِيعُوا الرَّسُولَ » « 2 » و آيه\r\n\r\n","description":"","footnote":"\r\n( 1 ) تفسير كشاف ، ج 3 ، ص 523 .\r\n( 2 ) سوره نساء ، آيه 59 .\r\n","page_name":" 413 ","page_number":413},
  {"content":"\r\n« وَما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّه » « 1 » و آياتى ديگر نظير آن ، در مقام بيان آن است ، تفسير ضعيفى است براى اينكه گفتيم آيه مطلق است ، و همه شؤون دنيايى و دينى را شامل مىشود .\r\nو همچنين آن تفسير ديگر كه گفته‌اند « 2 » : مراد نافذتر بودن حكم آن جناب نسبت به حكمى كه مؤمنين عليه يكديگر مىكنند ، مىباشد هم چنان كه در آيه « فَسَلِّمُوا عَلى أَنْفُسِكُمْ » « 3 » منظور سلام كردن به يكديگر است ، پس به گفته اين مفسرين برگشت معناى آيه مورد بحث به اين است كه رسول خدا ( ص ) بر مؤمنين ولايت دارد ، ولايتى كه فوق ولايت آنان نسبت به يكديگر است ، كه آيه « وَالْمُؤْمِنُونَ وَالْمُؤْمِناتُ بَعْضُهُمْ أَوْلِياءُ بَعْضٍ » « 4 » بر آن دلالت دارد اين قول نيز ضعيف است براى اينكه سياق با آن مساعد نيست .\r\n* ( « وَأَزْواجُه أُمَّهاتُهُمْ » ) * - اينكه زنان رسول خدا ( ص ) مادران امتند ، حكمى است شرعى و مخصوص به آن جناب ، و معنايش اين است كه همانطور كه احترام مادر ، بر هر مسلمان واجب ، و ازدواج با او حرام است ، همچنين احترام همسران رسول خدا ( ص ) بر همه آنان واجب ، و ازدواج با آنان بر همه حرام است ، و در آيات بعد به مساله حرمت نكاح با آنان تصريح نموده و مىفرمايد « وَلا أَنْ تَنْكِحُوا أَزْواجَه مِنْ بَعْدِه أَبَداً » .\r\nپس تشبيه همسران رسول خدا ( ص ) به مادران ، تشبيه در بعضى از آثار مادرى است ، نه همه آنها ، چون مادر به غير از وجوب احترام و حرمت نكاح ، آثار ديگرى نيز دارد ، از فرزند خود ارث مىبرد ، و فرزند از او ارث مىبرد ، و نظر كردن به روى او جائز است ، و با دخترانى كه از شوهر ديگر دارد نمىشود ازدواج كرد ، چون خواهر مادرى آدمى است ، و نيز پدر و مادر مادر ، جد و جده آدمى است ، و برادرانش دايى ، و خواهرانش خاله انسان است ، ولى همسران رسول خدا ( ص ) به غير از آن دو حكم ، احكام ديگر مادرى را ندارند .\r\n* ( « وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّه مِنَ الْمُؤْمِنِينَ وَالْمُهاجِرِينَ ) * . . . * ( مَسْطُوراً » ) * كلمه « ارحام » جمع رحم است ، كه همان عضوى از زنان است كه نطفه شوهر را در\r\n\r\n","description":"","footnote":"\r\n( 1 ) هيچ رسولى نفرستاديم مگر براى آنكه به اذن خدا اطاعت شود . سوره نساء ، آيه 64 .\r\n( 2 ) روح البيان ، ج 7 ، ص 138 .\r\n( 3 ) پس به خودتان سلام كنيد . سوره نور ، آيه 61 .\r\n( 4 ) مردان و زنان مؤمن بعضى بر بعض ديگر ولايت دارند . سوره برائت ، آيه 71 .\r\n","page_name":" 414 ","page_number":414},
  {"content":"\r\nخود جاى مىدهد ، تا به صورت جنين در آمده ، و سپس متولد شود ، و چون قرابتهاى نسبى بالأخره منتهى به يك رحم مىشود ، بدين مناسبت خويشاوندان نسبى را رحم گفته‌اند ، و دارندگان نسبت را ذى رحم خوانده‌اند .\r\nو مراد از اولويت در اين جمله كه فرمود : صاحبان رحم بعضى اولى بر بعض ديگرند ، اولويت در توارث ( از يكديگر ارث بردن ) است ، و منظور از كتاب خدا ، يا لوح محفوظ است ، و يا قرآن ، و يا سوره قرآن ، و جمله * ( « مِنَ الْمُؤْمِنِينَ وَالْمُهاجِرِينَ » ) * ، بيان مىكند آن كسانى را كه صاحبان رحم از آنان اولى به ارثند .\r\nو مراد از مؤمنين ، مؤمنين غير مهاجر است ، و معناى آيه اين است كه صاحبان رحم بعضيشان اولى به بعض ديگر از مهاجرين ، و سائر مؤمنين هستند كه به ملاك برادرى دينى از يكديگر ارث مىبردند ، و اين اولويت در كتاب خدا است ، و چه بسا احتمال داده شود كه جمله * ( « مِنَ الْمُؤْمِنِينَ وَالْمُهاجِرِينَ » ) * ، بيان صاحبان رحم باشد ، كه در اين صورت معنا چنين مىشود : صاحبان رحم از مهاجرين و غير مهاجرين بعضى اولى از بعضى ديگرند .\r\nاين آيه ناسخ حكمى است كه در صدر اسلام اجراء مىشد و آن اين بود كه كسانى كه به خاطر حفظ دينشان از وطن و آنچه در وطن داشتند چشم مىپوشيدند ، و يا صرفا به خاطر دين با يكديگر دوستى مىكردند ، در بين خود از يكديگر ارث مىبردند ، آيه مورد بحث اين حكم را نسخ كرد ، و فرمود : از اين به بعد تنها خويشاوندان از يكديگر ارث مىبرند .\r\nكلمه « الا » در جمله * ( « إِلَّا أَنْ تَفْعَلُوا إِلى أَوْلِيائِكُمْ مَعْرُوفاً » ) * استثناء منقطع است ، ( استثنايى است كه مستثنى از جنس مستثنى منه نباشد ) و مراد از فعل معروف نسبت به اولياء ، اين است كه چيزى از مال را براى آنان وصيت كنى ، كه در شرع اسلام به ثلث مال و كمتر از آن تحديد شده .\r\n* ( « كانَ ذلِكَ فِي الْكِتابِ مَسْطُوراً » ) * ، يعنى حكم فعل معروف ، و وصيت كردن به چيزى از مال ، در لوح محفوظ يا در قرآن و يا در سوره نوشته شده .\r\n\r\n\r\n* ( « وَإِذْ أَخَذْنا مِنَ النَّبِيِّينَ مِيثاقَهُمْ وَمِنْكَ وَمِنْ نُوحٍ وَإِبْراهِيمَ وَمُوسى وَعِيسَى ابْنِ مَرْيَمَ وَأَخَذْنا مِنْهُمْ مِيثاقاً غَلِيظاً » ) * اضافه ميثاق به ضميرى كه به انبياء بر مىگردد ، خود دليل است بر اينكه مراد از ميثاق انبياء ، ميثاق خاص به ايشان است ، هم چنان كه بردن نام پيغمبران به لفظ انبياء اين معنا را مىفهماند ، كه ميثاق پيغمبران ميثاقى است كه با صفت نبوت آنان ارتباط دارد ، و غير از آن ميثاقى است كه از عموم بشر گرفته و آيه « وَإِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ\r\n","description":"","footnote":"","page_name":" 415 ","page_number":415},
  {"content":"\r\nوَ أَشْهَدَهُمْ عَلى أَنْفُسِهِمْ ألَسْتُ بِرَبِّكُمْ قالُوا بَلى » « 1 » از آن خبر مىدهد .\r\nو مساله ميثاق گرفتن از انبياء در جاى ديگر نيز آمده ، و فرموده : « وَإِذْ أَخَذَ اللَّه مِيثاقَ النَّبِيِّينَ لَما آتَيْتُكُمْ مِنْ كِتابٍ وَحِكْمَةٍ ثُمَّ جاءَكُمْ رَسُولٌ مُصَدِّقٌ لِما مَعَكُمْ لَتُؤْمِنُنَّ بِه وَلَتَنْصُرُنَّه قالَ أأَقْرَرْتُمْ وَأَخَذْتُمْ عَلى ذلِكُمْ إِصْرِي قالُوا أَقْرَرْنا » « 2 » .\r\nآيه مورد بحث هر چند بيان نكرده كه آن عهد و ميثاقى كه از انبياء گرفته شده چيست ، و تنها به طورى كه گفتيم اشاره اى دارد به اينكه عهد مزبور چيزيست مربوط به پست نبوت ، ليكن ممكن است از آيه ديگرى كه از سوره آل عمران نقل كرديم استفاده كرد كه آن ميثاق عبارت است از وحدت كلمه در دين و اختلاف نكردن در آن ، هم چنان كه آيه « إِنَّ هذِه أُمَّتُكُمْ أُمَّةً واحِدَةً وَأَنَا رَبُّكُمْ فَاعْبُدُونِ » « 3 » و آيه « شَرَعَ لَكُمْ مِنَ الدِّينِ ما وَصَّى بِه نُوحاً وَالَّذِي أَوْحَيْنا إِلَيْكَ وَما وَصَّيْنا بِه إِبْراهِيمَ وَمُوسى وَعِيسى أَنْ أَقِيمُوا الدِّينَ وَلا تَتَفَرَّقُوا فِيه » « 4 » نيز بدان اشاره نموده است .\r\nدر آيه مورد بحث « نبيين » را به لفظ عام آورد ، تا شامل همه شود ، آن گاه از بين همه آنان پنج نفر را با اسم ذكر كرده ، و به عموم انبياء عطف كرده ، فرموده : از تو و از نوح و ابراهيم و موسى و عيسى بن مريم ، و معناى عطف اين پنج نفر به عموم انبياء اين است كه ايشان را به خاطر خصوصياتى كه دارند از بين انبياء بيرون كرده و به خصوص ذكر نموده است ، پس گويا فرموده : و چون از شما پنج نفر و از ساير انبياء ميثاق گرفتيم ، چنين و چنان شد .\r\nو اگر به اين اسلوب ، اين پنج نفر را اختصاص به ذكر داد ، تنها به منظور تعظيم و احترام ايشان است ، چون شانى عظيم و مقامى رفيع داشتند ، براى اينكه اولو العزم و صاحب\r\n\r\n","description":"","footnote":"\r\n( 1 ) و چون پروردگارت از بنى آدم از پشتشان ذريه ايشان را بگرفت ، و ايشان را گواه عليه خودشان كرد ، كه آيا من پروردگار شما نيستم ؟ گفتند : آرى . سوره اعراف ، آيه 172 .\r\n( 2 ) و چون خدا ميثاق انبياء از ايشان بگرفت كه وقتى كه كتابى و حكمتى به شما دادم و رسولى ديگر آن را كه نزد شما است تصديق كرد بايد بدان ايمان بياوريد و آن را يارى كنيد ، آن گاه پرسيد آيا قرار كرديد و تحمل اين تكليف را پذيرفتيد ؟ گفتند آرى اقرار داريم . سوره آل عمران ، آيه 81 .\r\n( 3 ) اين است دين شما كه دينى است واحد ، و منم پروردگار شما پس مرا بپرستيد . سوره انبياء ، آيه 92 .\r\n( 4 ) براى شما از دين همان را تشريع كرد كه نوح را بدان سفارش فرمود ، و آنچه به تو وحى كرديم ، و به ابراهيم و موسى و عيسى سفارش نموديم ، اين است كه دين را به پا داريد ، و در آن اختلاف مكنيد . سوره شورى ، آيه 13 .\r\n","page_name":" 416 ","page_number":416},
  {"content":"\r\nشريعت و داراى كتاب بودند ، و به همين ملاك بود كه چهار نفر از ايشان را به ترتيب عصرشان ذكر كرد ، ولى رسول خدا ( ص ) را بر آنان مقدم داشت ، با اينكه آن جناب از لحاظ عصر آخرين ايشان بود ، براى اينكه آن جناب برترى و شرافت و تقدم بر همه آنان دارد .\r\n* ( « وَأَخَذْنا مِنْهُمْ مِيثاقاً غَلِيظاً » ) * - اين جمله تاكيد ميثاق مذكور است ، مىخواهد بفرمايد :\r\nپيمان مزبور بسيار غليظ و محكم بود ، نظير آيه « وَلَمَّا جاءَ أَمْرُنا نَجَّيْنا هُوداً وَالَّذِينَ آمَنُوا مَعَه بِرَحْمَةٍ مِنَّا وَنَجَّيْناهُمْ مِنْ عَذابٍ غَلِيظٍ » « 1 » .\r\n* ( « لِيَسْئَلَ الصَّادِقِينَ عَنْ صِدْقِهِمْ وَأَعَدَّ لِلْكافِرِينَ عَذاباً أَلِيماً » ) * لام در « ليسئل » لام تعليل ، و يا لام غايت است ، و در هر حال متعلق به محذوفى است كه جمله * ( « وَإِذْ أَخَذْنا » ) * بر آن دلالت دارد ، و جمله « و أعد » بر همان محذوف عطف شده ، تقدير كلام اين است كه : خداوند اگر اين كار را كرد ، و از انبياء پيمان گرفت ، براى اين است كه زمينه فراهم شود ، تا از راستگويان از راستيشان بپرسد ، و براى كفار عذابى دردناك آماده كند .\r\nچيزى كه هست به جاى اينكه بفرمايد : و براى كفار عذابى دردناك آماده كند ، فرموده : و عذابى دردناك براى كفار آماده كرده ، و اين بدان علت است كه كسى نپندارد كه عذاب كفار علت غايى گرفتن پيمان است ، بلكه جهنمى شدن آنان ، و نقصشان از ناحيه خودشان است ، و اين خود آنان بودند كه خلف پيمان كردند .\r\n\r\n\r\nو اما اينكه از راستى راستگويان بپرسد چه معنايى دارد ؟ بعضى « 2 » گفته‌اند : مقصود از « صادقين » انبياء ، و مقصود از پرسش از راستى آنان ، اين است كه روز قيامت از ايشان مىپرسند كه امتشان چه كارها كردند ؟ و گويا مفسر نامبرده اين معنا را از آيه « يَوْمَ يَجْمَعُ اللَّه الرُّسُلَ فَيَقُولُ ما ذا أُجِبْتُمْ » « 3 » استفاده كرده .\r\nبعضى « 4 » ديگر گفته‌اند : مراد ، سؤال از مطلق راستگويان است ، نه تنها انبياء ، بلكه هر\r\n\r\n","description":"","footnote":"\r\n( 1 ) همين كه امر ما بيامد ، هود و آنهايى كه با او ايمان آورده بودند ، به رحمت خود از عذابى غليظ نجات داديم . سوره هود ، آيه 58 .\r\n( 2 ) روح المعانى ، ج 21 ، ص 155 .\r\n( 3 ) روزى كه خداوند رسولان را جمع مىكند و مىپرسد مردم دعوت شما را چگونه اجابت كردند .\r\nسوره مائده ، آيه 109 .\r\n( 4 ) مجموعه من التفاسير ، ج 5 ، ص 88 .\r\n","page_name":" 417 ","page_number":417},
  {"content":"\r\nراستگوى در توحيد خدا ، و عدالت او و شرايع او ، و مراد از راستى آنان ، هر چيزى است كه در باره اش سخنى گفته باشند . بعضى « 1 » ديگر گفته‌اند : مراد از سؤال از صادقان ، صادقان در سخن ، و مراد از صدقشان صدق در عملشان است ، ( و حاصل معنايش اين است كه از هر راستگويى مىپرسند آيا اعمالشان هم مطابق اقوالشان راست بوده يا نه ؟ ) بعضى « 2 » ديگر گفته‌اند : مراد ، پرسش از صادقان است ، از آن هدفها و منظورهايى كه در دل از راستگوييهاى خود پنهان داشتند ، آيا منظورشان از راستگوييها وجه اللَّه ( رضاى خدا ) بوده يا چيز ديگر ؟ و از اين قبيل توجيهات براى آيه كرده‌اند ، و بطورى كه ملاحظه مىكنيد هيچ يك از آنها دلچسب نيست .\r\n\r\n\r\nو اما آنچه به نظر ما مىرسد اين است كه دقت در مفاد جمله * ( « لِيَسْئَلَ الصَّادِقِينَ عَنْ صِدْقِهِمْ » ) * انسان را بر خلاف آن توجيهات رهنمون مىشود ، چون فرق است بين اينكه بگوييم :\r\n« سئلت الغنى عن غناه - از بى نيازى پرسيدم از بىنيازىاش » و يا از عالم از علمش سؤال كردم ، و بين اينكه بگوييم از فلانى از مالش سؤال كردم ، و يا از فلانى از علمش پرسيدم ، اين دو قسم عبارت مفادشان يكى نيست ، آنچه از عبارت اول به ذهن تبادر مىكند ، و جلوتر از معانى ديگر به ذهن مىرسد ، اين است كه من از شخص غنى خواستم تا غنايش را اظهار كند ، و يا علمش را بنماياند ، و آنچه از عبارت دوم به ذهن تبادر مىكند كه من از او خواستم تا مرا از مال و يا علم خود خبر دهد ، آيا مال و يا علم دارد يا نه ؟ و يا از او خواستم تا برايم تعريف كند ، چقدر مال دارد ؟ و از مال چه چيزهايى دارد ، و يا چه چيزهايى مىداند ؟\r\nو به هر حال معناى سؤال از صادقان از صدقشان ، اين است كه صدق باطنى خود را اظهار كنند ، و در مرحله گفتار و كردار آن را نمايش دهند ، و خلاصه در دنيا عمل صالح كنند ، ( چون عمل صالح مساوى است با تطابق گفتار و كردار با صدق باطنى ) .\r\nپس مراد از سؤال از صادقان از صدق آنان اين مىشود كه تكليفهاى دينى را طورى متوجه ايشان سازد ، كه با مقتضاى ميثاق سازگار و منطبق باشد ، تا در نتيجه آن صدق كه در بطون دلها نهفته است ، در گفتار و كردار ظهور و جلوه كند .\r\nو البته معلوم است كه جاى اين ظهور دنيا است ، نه آخرت ، و نيز معلوم مىشود كه اخذ ميثاق در دنيا نبوده ، بلكه قبل از دنيا بوده ، هم چنان كه آيات « ذر » نيز بر آن دلالت دارد ، و مىفهماند كه خداى تعالى قبل از آنكه انسانها را به نشاه دنيا بياورد ، پيمانهايى از ايشان\r\n\r\n","description":"","footnote":"\r\n( 1 و 2 ) مجموعة من التفاسير ، ج 5 ، ص 88 .\r\n","page_name":" 418 ","page_number":418},
  {"content":"\r\nبگرفت ، از آن جمله مىفرمايد : « وَإِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ ألَسْتُ بِرَبِّكُمْ قالُوا بَلى » « 1 » كه ترجمه اش گذشت .\r\nو كوتاه سخن اينكه دو آيه مورد بحث از آياتى است كه از عالم ذر خبر مىدهند ، چيزى كه هست اخذ ميثاق از انبياء ، و ترتب شان آنان و اعمالشان بر طبق ميثاق را در ضمن ترتب صدق هر صادقى بر ميثاقى كه از وى گرفته‌اند بيان مىكند ، ( ساده تر بگويم در دو آيه مورد بحث سخنى صريح از عالم ذر به ميان نيامده ، تنها در آيه اولى فرموده از انبياء ميثاقى محكم گرفتيم ، و در آيه دومى فرموده تا از صادقان بخواهد كه صدق خود را نشان دهند ، تا در دنيا گفتار و كردارشان از ميثاق ازلى حكايت كند و آن را نشان دهد ) .\r\nو چون در آيه دوم خصوص انبياء ( ع ) مورد گفتار قرار نگرفته‌اند ، بلكه عنوانى كلى يعنى صادقان مورد كلام واقع شده‌اند ، لذا سرانجام كفار را هم با اينكه از انبياء نيستند بيان فرموده ، پس گويا فرموده : ما از انبياء ميثاقى غليظ گرفتيم ، مبنى بر اينكه بر دين واحد متفق الكلمه باشند و همان را تبليغ كنند ، تا در نتيجه خداى تعالى با تكليف و هدايت خود از صادقان بخواهد كه عمل و گفتارشان نمايانگر آن ميثاق باشد ، از ايشان صدق در اعتقاد و عمل را مطالبه كند ، انبياء هم همين كار را كردند ، و خداوند پاداشى براى آنان مقدر فرمود ، و براى كافران عذابى دردناك آماده كرده .\r\nاز اينجا معلوم مىشود كه چرا در دو آيه مورد بحث التفات به كار رفته ، در آيه اول « * ( وَإِذْ أَخَذْنا ) * - و چون گرفتيم » سياق ، سياق متكلم بود ولى در آيه دومى غايب شد « ليسئل - تا خدا بازخواست كند » نكته اين التفات اين است كه ميثاق عبارت است از پيمان بر پرستش او به تنهايى و شرك نورزيدن بر او ، و اين هر چند كه با وساطت ملائكه صورت گرفته ، و به همين جهت كلمه « گرفتيم » به كار رفته ، ولى در حقيقت آن كسى كه از صادقان مطالبه صدق مىكند ، و كافران را عذاب مىكند ، تنها خدا است ، لذا در آيه دوم فرمود « تا مطالبه كند » تا همه مردم تنها او را بپرستند ( دقت بفرماييد ) .\r\n\r\nبحث روايتى\r\n\r\nدر مجمع البيان ذيل آيه * ( « يا أَيُّهَا النَّبِيُّ اتَّقِ اللَّه » ) * گفته : اين آيات در باره ابى سفيان\r\n\r\n","description":"","footnote":"\r\n( 1 ) سوره اعراف ، آيه 172 .\r\n","page_name":" 419 ","page_number":419},
  {"content":"\r\nبن حرب ، و عكرمة بن ابى جهل ، و ابى الاعور سلمى ، نازل شده ، كه وقتى جنگ احد تمام شد ، از رسول خدا ( ص ) امان گرفتند ، و سپس به مدينه آمده بر عبد اللَّه بن ابى وارد شدند ، و آن گاه بوسيله ميزبان خود از رسول خدا ( ص ) رخصت خواستند تا با آن جناب گفتگو كنند ، بعد از كسب اجازه به اتفاق ميزبان و عبد اللَّه بن سعيد بن ابى سرح ، و طعمة بن أبيرق ، به خدمت آن جناب رفتند ، و گفتند اى محمد ! تو دست از خدايان ما بردار ، و « لات » و « عزى » و « منات » را ناسزا مگو ، و چون ما معتقد باش كه اين خدايان شفاعت مىكنند كسى را كه آنها را بپرستد ، ما نيز دست از پروردگار تو برمىداريم ، اين سخن سخت بر رسول خدا ( ص ) گران آمد ، عمر بن خطاب گفت : يا رسول اللَّه اجازه بده تا هم اكنون گردنشان را بزنيم ، فرمود : آخر من به ايشان امان داده‌ام ، ناگزير دستور داد تا از مدينه بيرونشان كنند ، آن گاه مىگويد : آيه * ( « وَلا تُطِعِ الْكافِرِينَ » ) * در اين باره نازل شد ، كه مراد از كافرين كفار اهل مكه ابو سفيان و ابو اعور سلمى و عكرمه است ، و مراد از * ( « وَالْمُنافِقِينَ » ) * ابن ابى ، و ابن سعيد ، و طعمه مىباشد « 1 » .\r\nمؤلف : اجمال اين داستان را سيوطى هم در الدر المنثور از ابن جرير از ابن عباس روايت كرده ، البته روايات ديگرى در شان نزول آيه مزبور هست كه چون از سياق آيات بيگانه بودند ، از نقل آنها صرفنظر كرديم « 2 » .\r\nو در تفسير قمى در ذيل آيه * ( « وَما جَعَلَ أَدْعِياءَكُمْ أَبْناءَكُمْ » ) * مىگويد : پدرم از ابن ابى عمير ، از جميل ، از امام صادق ( ع ) برايم حديث كرد ، كه فرمود : سبب نزول اين آيه اين بود كه وقتى رسول خدا ( ص ) با خديجه دختر خويلد ازدواج كرد ، به منظور تجارت از مكه به عكاظ رفت و در آنجا زيد را ديد كه در معرض فروش قرار گرفته ، او را جوانى زيرك و تيزهوش و عفيف يافت ، پس وى را خريدارى كرد ، و همين كه به نبوت رسيد ، زيد را به اسلام دعوت نمود ، و زيد مسلمان شد ، از آن روز مردم به وى مىگفتند : مولى محمد ( ص ) .\r\nاز سوى ديگر وقتى حارثة بن شراحيل كلبى از سرگذشت پسرش زيد خبردار شد ، به مكه آمد ( تا فرزندش را از مولايش خريده آزاد كند ) ، و حارثه مردى محترم و بزرگ بود ، نزد ابو طالب آمده گفت : اى ابو طالب ! پسر من ( در حادثه اى ) اسير شده ، و شنيده‌ام كه دست به\r\n\r\n","description":"","footnote":"\r\n( 1 ) مجمع البيان ، ج 8 ، ص 335 .\r\n( 2 ) الدر المنثور ، ج 5 ، ص 180 .\r\n","page_name":" 420 ","page_number":420},
  {"content":"\r\nدست به فروش رفته ، تا به دست برادرزاده ات افتاده ، ( از تو خواهش مىكنم ) به ايشان پيشنهاد كنى يا پسرم را بفروشد ، و يا عوض آن غلامى ديگر بگيرد ، و يا آزادش كند .\r\nابو طالب با رسول خدا ( ص ) صحبت كرد ، حضرت فرمود : من او را آزاد كردم هر جا مىخواهد برود ، حارثه برخاست و دست زيد را گرفت و گفت : پسر بر خيز و به شرافت و حسب و آبروى سابقت برگرد ، زيد گفت : به هيچ وجه تا زنده‌ام از رسول خدا ( ص ) جدا نمىشوم ، حارثه گفت : آيا دست از شرافت و دودمان خود بر مىدارى ، و برده قريش مىشوى ؟ زيد مجددا گفت به هيچ وجه و تا چندى كه زنده‌ام از رسول خدا ( ص ) جدا نمىشوم ، پدرش خشم كرده گفت اى گروه قريش شاهد باشيد كه من از او بيزارى جستم و او ديگر پسر من نيست ، رسول خدا ( ص ) به حاضران خطاب كرد كه شاهد باشيد ، زيد پسر من است ، از من ارث مىبرد ، و من از او ارث مىبرم . از آن روز مردم به زيد مىگفتند : « ابن محمد » و رسول خدا ( ص ) او را دوست مىداشت ، و نامش را « زيد محبت » گذاشته بود .\r\nبعد از آنكه رسول خدا ( ص ) به مدينه مهاجرت فرمود ، زينب دختر جحش را به ازدواج زيد درآورد ، روزى دير به خدمت رسول خدا ( ص ) رفت ، آن جناب به منزل وى رفت تا از او خبر بگيرد ، و در آن هنگام زينب وسط اطاق خود نشسته ، و با « فهر » ( سنگى كه ادويه را با آن نرم مىكنند ) عطر جامد خود را مىساييد ، رسول خدا ( ص ) درب را باز كرد تا از زينب خبر بگيرد ، ناگهان چشمش به زينب كه زنى زيبا بود بيفتاد و گفت : منزه است خدا آفريدگار نور و « فَتَبارَكَ اللَّه أَحْسَنُ الْخالِقِينَ » و سپس به منزل خود برگشت ، در حالى كه به ياد زيبايى او بود .\r\nزيد به منزل آمد ، زينب جريان را به شوهرش گفت : زيد گفت : آيا ميل دارى تو را طلاق دهم تا رسول خدا ( ص ) با تو ازدواج كند ؟ زينب گفت : مىترسم تو طلاقم بدهى ، و رسول خدا ( ص ) هم با من ازدواج نكند ، زيد نزد رسول خدا ( ص ) رفت و عرضه داشت : پدر و مادرم فدايت ، زينب جريانى به اين صورت برايم تعريف كرد ، آيا ميل دارى من او را طلاق دهم تا شما با او ازدواج كنيد ؟\r\nفرمود : نه ، برو و از خدا بترس ، و همسرت را نگهدار ، خداى تعالى اين جريان را حكايت كرده و فرمود « أَمْسِكْ عَلَيْكَ زَوْجَكَ وَاتَّقِ اللَّه وَتُخْفِي فِي نَفْسِكَ مَا اللَّه مُبْدِيه وَتَخْشَى النَّاسَ وَاللَّه أَحَقُّ أَنْ تَخْشاه فَلَمَّا قَضى زَيْدٌ مِنْها وَطَراً زَوَّجْناكَها . . . وَكانَ أَمْرُ اللَّه مَفْعُولًا » پس خداى تعالى در بالاى عرش خود زينب را به ازدواج آن جناب درآورد .\r\n","description":"","footnote":"","page_name":" 421 ","page_number":421},
  {"content":"\r\nمنافقين گفتند : زنان پسران ما را بر ما حرام مىكند ، آن وقت خودش همسر پسرش زيد را مىگيرد ، خداى تعالى در پاسخ آنان فرمود : * ( « وَما جَعَلَ أَدْعِياءَكُمْ أَبْناءَكُمْ ) * . . . * ( يَهْدِي السَّبِيلَ » ) * « 1 » .\r\nمؤلف : سيوطى قريب به اين مضمون را با مختصرى اختلاف در الدر المنثور از ابن مردويه از ابن عباس روايت كرده .\r\nو نيز در الدر المنثور است كه احمد و ابو داوود و ابن مردويه ، از جابر روايت كرده‌اند كه گفت : رسول خدا ( ص ) مىفرمود : من اولاى به هر مؤمنم از خود او ، پس هر مردى از دنيا برود ، و قرضى بگذارد ، آن قرض به عهده من است ، و هر كس بميرد و مالى از خود بگذارد ، از آن ورثه اوست « 3 » .\r\nمؤلف : در اين معنا روايات ديگرى از طريق شيعه و اهل سنت رسيده .\r\n\r\n\r\nو در همان كتاب است كه ابن ابى شيبه و احمد و نسايى ، از بريده روايت كرده‌اند كه گفت : من با على ( ع ) در جنگ يمن شركت داشتم ، و از او جفايى ديدم ، پس همين كه به مدينه برگشته ، شرفياب محضر رسول خدا ( ص ) شدم ، نزد آن جناب از على بدگويى كردم و عيب گرفتم ، ديدم كه رنگ آن جناب دگرگون شد ، و فرمود : اى بريده مگر من اولى به مؤمنين از خود آنان نيستم ؟ عرض كردم : بله يا رسول اللَّه فرمود : پس هر كه من مولاى اويم ، على مولاى اوست « 4 » .\r\nو در احتجاج از عبد اللَّه بن جعفر بن ابى طالب روايت كرده كه در ضمن حديثى طولانى گفت : از رسول خدا شنيدم كه مىفرمود : من به مؤمنين اولى هستم از خود آنان ، هر كس من اولايم به او از خود او ، تو اولى هستى به او از خودش ، و اين سخن را خطاب به على كه در خانه در مقابل حضرت بود فرمود « 5 » .\r\nمؤلف : اين روايت را كافى هم به سند خود از جعفر از آن جناب نقل كرده ، و احاديث در اين معنا از طريق شيعه و سنى از حد شمار بيرون است « 6 » .\r\nو در كافى به سند خود از حنان روايت كرده كه گفت : به امام صادق ( ع )\r\n\r\n","description":"","footnote":"\r\n( 1 ) تفسير قمى ، ج 2 ، ص 173 و 172 .\r\n( 2 ) الدر المنثور ، ج 5 ، ص 181 .\r\n( 3 و 4 ) الدر المنثور ، ج 5 ، ص 182 .\r\n( 5 ) نور الثقلين ، ج 4 ص 241 ش 26 ، به نقل از احتجاج .\r\n( 6 ) اصول كافى ، ج 1 ، ص 406 ، ح 6 .\r\n","page_name":" 422 ","page_number":422},
  {"content":"\r\nعرضه داشتم كه : موالى ( بردگان ) چه حقى از آدم مىبرند ؟ فرمود : هيچ سهمى از ارث به ايشان نمىرسد ، مگر همان كه قرآن فرمود : * ( « إِلَّا أَنْ تَفْعَلُوا إِلى أَوْلِيائِكُمْ مَعْرُوفاً » ) * « 1 » .\r\nو در الدر المنثور است كه ابن مردويه از ابن عباس روايت كرده كه گفت : شخصى از رسول خدا ( ص ) پرسيد : چه وقت از تو پيمان گرفتند ؟ فرمود آن وقت كه آدم بين روح و جسد بود « 2 » .\r\nمؤلف : اين روايت با همين لفظ و عبارت به چند طريق مختلف از آن جناب نقل شده ، و معنايش اين است كه ميثاقى كه گرفته شد ، در نشاه اى قبل از نشاه دنيا بود .\r\n\r\n","description":"","footnote":"\r\n( 1 ) فروع كافى ، ج 7 ، ص 135 ، ح 3 .\r\n( 2 ) الدر المنثور ، ج 5 ، ص 184 .\r\n","page_name":" 423 ","page_number":423},
  {"content":"\r\n\r\n\r\nيا أَيُّهَا الَّذِينَ آمَنُوا اذْكُرُوا نِعْمَةَ اللَّه عَلَيْكُمْ إِذْ جاءَتْكُمْ جُنُودٌ فَأَرْسَلْنا عَلَيْهِمْ رِيحاً وَجُنُوداً لَمْ تَرَوْها وَكانَ اللَّه بِما تَعْمَلُونَ بَصِيراً ( 9 ) إِذْ جاؤُكُمْ مِنْ فَوْقِكُمْ وَمِنْ أَسْفَلَ مِنْكُمْ وَإِذْ زاغَتِ الأَبْصارُ وَبَلَغَتِ الْقُلُوبُ الْحَناجِرَ وَتَظُنُّونَ بِاللَّه الظُّنُونَا ( 10 ) هُنالِكَ ابْتُلِيَ الْمُؤْمِنُونَ وَزُلْزِلُوا زِلْزالًا شَدِيداً ( 11 ) وَإِذْ يَقُولُ الْمُنافِقُونَ وَالَّذِينَ فِي قُلُوبِهِمْ مَرَضٌ ما وَعَدَنَا اللَّه وَرَسُولُه إِلَّا غُرُوراً ( 12 ) وَإِذْ قالَتْ طائِفَةٌ مِنْهُمْ يا أَهْلَ يَثْرِبَ لا مُقامَ لَكُمْ فَارْجِعُوا وَيَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَما هِيَ بِعَوْرَةٍ إِنْ يُرِيدُونَ إِلَّا فِراراً ( 13 )\r\nوَ لَوْ دُخِلَتْ عَلَيْهِمْ مِنْ أَقْطارِها ثُمَّ سُئِلُوا الْفِتْنَةَ لآتَوْها وَما تَلَبَّثُوا بِها إِلَّا يَسِيراً ( 14 ) وَلَقَدْ كانُوا عاهَدُوا اللَّه مِنْ قَبْلُ لا يُوَلُّونَ الأَدْبارَ وَكانَ عَهْدُ اللَّه مَسْؤُلًا ( 15 ) قُلْ لَنْ يَنْفَعَكُمُ الْفِرارُ إِنْ فَرَرْتُمْ مِنَ الْمَوْتِ أَوِ الْقَتْلِ وَإِذاً لا تُمَتَّعُونَ إِلَّا قَلِيلًا ( 16 ) قُلْ مَنْ ذَا الَّذِي يَعْصِمُكُمْ مِنَ اللَّه إِنْ أَرادَ بِكُمْ سُوءاً أَوْ أَرادَ بِكُمْ رَحْمَةً وَلا يَجِدُونَ لَهُمْ مِنْ دُونِ اللَّه وَلِيًّا وَلا نَصِيراً ( 17 ) قَدْ يَعْلَمُ اللَّه الْمُعَوِّقِينَ مِنْكُمْ وَالْقائِلِينَ لإِخْوانِهِمْ هَلُمَّ إِلَيْنا وَلا يَأْتُونَ الْبَأْسَ إِلَّا قَلِيلًا ( 18 )\r\nأَشِحَّةً عَلَيْكُمْ فَإِذا جاءَ الْخَوْفُ رَأَيْتَهُمْ يَنْظُرُونَ إِلَيْكَ تَدُورُ أَعْيُنُهُمْ كَالَّذِي يُغْشى عَلَيْه مِنَ الْمَوْتِ فَإِذا ذَهَبَ الْخَوْفُ سَلَقُوكُمْ بِأَلْسِنَةٍ حِدادٍ أَشِحَّةً عَلَى الْخَيْرِ أُولئِكَ لَمْ يُؤْمِنُوا فَأَحْبَطَ اللَّه أَعْمالَهُمْ وَكانَ ذلِكَ عَلَى اللَّه يَسِيراً ( 19 ) يَحْسَبُونَ الأَحْزابَ لَمْ يَذْهَبُوا وَإِنْ يَأْتِ الأَحْزابُ يَوَدُّوا لَوْ أَنَّهُمْ بادُونَ فِي الأَعْرابِ يَسْئَلُونَ عَنْ أَنْبائِكُمْ وَلَوْ كانُوا فِيكُمْ ما قاتَلُوا إِلَّا قَلِيلًا ( 20 ) لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ لِمَنْ كانَ يَرْجُوا اللَّه وَالْيَوْمَ الآخِرَ وَذَكَرَ اللَّه كَثِيراً ( 21 ) وَلَمَّا رَأَ الْمُؤْمِنُونَ الأَحْزابَ قالُوا هذا ما وَعَدَنَا اللَّه وَرَسُولُه وَصَدَقَ اللَّه وَرَسُولُه وَما زادَهُمْ إِلَّا إِيماناً وَتَسْلِيماً ( 22 ) مِنَ الْمُؤْمِنِينَ رِجالٌ صَدَقُوا ما عاهَدُوا اللَّه عَلَيْه فَمِنْهُمْ مَنْ قَضى نَحْبَه وَمِنْهُمْ مَنْ يَنْتَظِرُ وَما بَدَّلُوا تَبْدِيلًا ( 23 )\r\nلِيَجْزِيَ اللَّه الصَّادِقِينَ بِصِدْقِهِمْ وَيُعَذِّبَ الْمُنافِقِينَ إِنْ شاءَ أَوْ يَتُوبَ عَلَيْهِمْ إِنَّ اللَّه كانَ غَفُوراً رَحِيماً ( 24 ) وَرَدَّ اللَّه الَّذِينَ كَفَرُوا بِغَيْظِهِمْ لَمْ يَنالُوا خَيْراً وَكَفَى اللَّه الْمُؤْمِنِينَ الْقِتالَ وَكانَ اللَّه قَوِيًّا عَزِيزاً ( 25 ) وَأَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ وَقَذَفَ فِي قُلُوبِهِمُ الرُّعْبَ فَرِيقاً تَقْتُلُونَ وَتَأْسِرُونَ فَرِيقاً ( 26 ) وَأَوْرَثَكُمْ أَرْضَهُمْ وَدِيارَهُمْ وَأَمْوالَهُمْ وَأَرْضاً لَمْ تَطَؤُها وَكانَ اللَّه عَلى كُلِّ شَيْءٍ قَدِيراً ( 27 )\r\n","description":"","footnote":"","page_name":" 424 ","page_number":424},
  {"content":"\r\nترجمه آيات\r\nاى كسانى كه ايمان آورده‌ايد نعمتى را كه خدا به شما ارزانى داشته به ياد آوريد و فراموش مكنيد روزى را كه لشكرها به سويتان آمدند ، ما ، بادى و لشكرى كه نمىديديد بر شما فرستاديم ، و خدا به آنچه شما مىكنيد بينا است ( 9 ) .\r\nهنگامى كه از نقطه بالا و از پايينتر شما بيامدند ، آن روزى كه چشمها از ترس خيره ، و دلها به گلوگاه رسيد ، و در باره خدا به پندارها افتاديد ( 10 ) .\r\nدر آن هنگام بود كه مؤمنين آزمايش شدند ، و سخت متزلزل گشتند ( 11 ) .\r\nهمان روزى كه منافقان و بيماردلان گفتند : خدا و رسولش جز فريبى به ما وعده ندادند ( 12 ) .\r\nروزى كه طائفه اى از ايشان گفتند : اى اهل مدينه ! ديگر جاى درنگ برايتان نيست ، برگرديد ، وعده اى از ايشان از پيامبر اجازه برگشتن گرفتند ، به اين بهانه كه گفتند خانه هاى ما در و بام محكمى ندارد ، در حالى كه چنين نبود ، و منظورى جز فرار نداشتند ( 13 ) .\r\nبه شهادت اينكه اگر دشمن از هر سو بر آنان در خانه هايشان درآيند ، و بخواهند كه اينان دست از دين بردارند ، جز اندكى بدون درنگ از دين بر مىگردند ( 14 ) .\r\n","description":"","footnote":"","page_name":" 425 ","page_number":425},
  {"content":"\r\nدر حالى كه قبلا با خدا عهد بستند كه پشت به خدا و دين نكنند ، و خدا از عهد خود بازخواست خواهد كرد ( 15 ) .\r\nبگو به فرضى هم كه از مرگ يا كشته شدن فرار كنيد ، تازه جز اندكى زندگى نخواهيد كرد ( 16 ) .\r\nبگو آن كيست كه شما را از خدا اگر بدى شما را بخواهد نگه بدارد ؟ و يا جلو رحمت او را اگر رحمت شما را بخواهد بگيرد ؟ نه ، به غير خدا ولى و ياورى براى خود نخواهند يافت ( 17 ) .\r\nو بدانند كه خدا مىشناسد چه كسانى از شما امروز و فردا كردند ، و چه كسانى بودند كه به برادران خود گفتند : نزد ما بياييد ، و به جنگ نرويد ، اينها جز اندكى به جنگ حاضر نمىشوند ( 18 ) .\r\nآنان نسبت به جان خود بر شما بخل مىورزند ، به شهادت اينكه وقتى پاى ترس به ميان مىآيد ، ايشان را مىبينى كه وقتى به تو نگاه مىكنند مانند كسى كه به غشوه مرگ افتاده ، حدقه هايشان مىچرخد ، ولى چون ترس تمام مىشود ، با زبانهايى تيز به شما طعن مىزنند ، و در خير رساندن بخيلند ، ايشان ايمان نياورده‌اند ، و خدا هم اعمال نيكشان را بى اجر كرده ، و اين براى خدا آسان است ( 19 ) .\r\nپنداشتند احزاب هنوز نرفته‌اند ، و اگر هم برگردند ، دوست مىدارند اى كاش به باديه رفته بودند ، و از آنجا جوياى اخبار شما مىشدند ، و به فرضى هم در ميان شما باشند ، جز اندكى قتال نمىكنند ( 20 ) .\r\nدر حالى كه شما مىتوانستيد به رسول خدا ( ص ) به خوبى تاسى كنيد ، و اين وظيفه هر كسى است كه اميد به خدا و روز جزا دارد ، و بسيار ياد خدا مىكند ( 21 ) .\r\nو چون مؤمنان احزاب را ديدند ، گفتند : اين همان وعده اى است كه خدا و رسولش به ما داد ، و خدا و رسولش راست گفتند ، و از ديدن احزاب جز بيشتر شدن ايمان و تسليم ، بهره اى نگرفتند ( 22 ) .\r\nبعضى از مؤمنان مردانى هستند كه بر هر چه با خدا عهد بستند وفا كردند ، پس بعضىشان از دنيا رفتند ، و بعضى ديگر منتظرند و هيچ چيز را تبديل نكردند ( 23 ) .\r\nتا خدا به صادقان ، پاداش صدقشان را دهد و منافقان را اگر خواست عذاب كند ، و يا بر آنان توبه كند ، كه خدا آمرزنده رحيم است ( 24 ) .\r\nو خدا آنان را كه كافر شدند ، به غيظشان برگردانيد ، به هيچ خيرى نرسيدند ، و خدا زحمت جنگ را هم از مؤمنان برداشت ، و خدا همواره توانا و عزيز است ( 25 ) .\r\nو ياران كتابى ايشان را كه كمكشان كردند از قلعه هايشان بيرون كرد ، و ترس در دلهايشان بيفكند ، عده اى از ايشان را كشتيد ، و جمعى ديگر را اسير كرديد ( 26 ) .\r\nو سرزمين ايشان ، و خانه هايشان ، و اموالشان ، و زمينى را كه تا امروز در آن قدم ننهاده بوديد ، همه را به شما ارث داد ، و خدا همواره بر هر چيزى توانا است ( 27 ) .\r\n","description":"","footnote":"","page_name":" 426 ","page_number":426},
  {"content":"\r\n\r\nبيان آيات\r\n\r\nدر اين آيات ، داستان جنگ خندق ، و به دنبالش سرگذشت بنى قريظه را آورده ، و وجه اتصالش به ما قبل اين است كه در اين آيات نيز در باره حفظ عهد و پيمانشكنى گفتگو شده است .\r\n* ( « يا أَيُّهَا الَّذِينَ آمَنُوا اذْكُرُوا نِعْمَةَ اللَّه عَلَيْكُمْ إِذْ جاءَتْكُمْ جُنُودٌ ) * . . . * ( بَصِيراً » ) * اين آيه مؤمنين را يادآورى مىكند كه در ايام جنگ خندق چه نعمتها به ايشان ارزانى داشت ، ايشان را يارى ، و شر لشكر مشركين را از ايشان برگردانيد ، با اينكه لشكريانى مجهز ، و از شعوب و قبائل گوناگون بودند ، از غطفان ، از قريش ، احابيش ، كنانه ، يهوديان بنى قريظه ، بنى النضير جمع كثيرى آن لشكر را تشكيل داده بودند ، و مسلمانان را از بالا و پايين احاطه كرده بودند ، با اين حال خداى تعالى باد را بر آنان مسلط كرد ، و فرشتگانى فرستاد تا بيچاره شان كردند .\r\nكلمه « اذ » در جمله « اذ جاءتكم » ظرف است براى نعمت ، يا براى ثبوت آن ، * ( « جاءَتْكُمْ جُنُودٌ » ) * ، لشكرهايى از هر طائفه به سر وقتتان آمدند ، لشكرى از غطفان ، لشكرى از قريش ، و لشكريانى از ساير قبائل ، « فارسلنا » اين جمله بيان آن نعمت است ، و آن عبارت است از فرستادن باد كه متفرع بر آمدن لشكريان است ، و چون متفرع بر آمدن آنها است ، حرف « فاء » بر سر جمله آورد ، * ( « عَلَيْهِمْ رِيحاً » ) * ، فرستاديم بر آنان بادى ، كه مراد از آن ، باد صبا است ، چون نسيمى سرد در شبهايى زمستانى بوده ، * ( « وَجُنُوداً لَمْ تَرَوْها » ) * لشكرهايى كه شما ايشان را نمىديديد ، و آن ملائكه بودند كه براى بيچاره كردن لشكر كفر آمدند ، « * ( وَكانَ اللَّه بِما تَعْمَلُونَ بَصِيراً ) * - و خدا به آنچه مىكنيد بيناست » .\r\n* ( « إِذْ جاؤُكُمْ مِنْ فَوْقِكُمْ وَمِنْ أَسْفَلَ مِنْكُمْ . . . » ) *\r\nلشكرى كه از بالاى سر مسلمانان يعنى از طرف مشرق مدينه آمدند ، قبيله غطفان ، و يهوديان بنى قريظه ، و بنى نضير بودند ، و لشكرى كه از پايين مسلمانان آمدند ، يعنى از طرف غرب مدينه آمدند ، قريش و هم پيمانان آنان از احابيش و كنانه بودند ، و بنا بر اين جمله * ( « إِذْ جاؤُكُمْ مِنْ فَوْقِكُمْ وَمِنْ أَسْفَلَ مِنْكُمْ » ) * عطف بيان است براى جمله * ( « إِذْ جاءَتْكُمْ جُنُودٌ » ) * .\r\nو جمله * ( « إِذْ زاغَتِ الأَبْصارُ وَبَلَغَتِ الْقُلُوبُ الْحَناجِرَ » ) * عطف بيان ديگرى است براى جمله * ( « إِذْ جاءَتْكُمْ . . . » ) * ، و كلمه « زاغت » از زيغ بصر است ، كه به معناى كجى ديد چشم\r\n","description":"","footnote":"","page_name":" 427 ","page_number":427},
  {"content":"\r\nاست ، و مراد از قلوب جانها و مراد از حناجر ، حنجره ها است ، كه به معناى جوف حلقوم است .\r\nو اين دو وصف يعنى كجى چشم ، و رسيدن جانها به گلو ، كنايه است از كمال چيرگى ترس بر آدمى ، و مسلمانان در آن روز آن قدر ترسيدند كه به حال جان دادن افتادند ، كه در آن حال چشم تعادل خود را از دست مىدهد ، و جان به گلوگاه مىرسد .\r\n* ( « وَتَظُنُّونَ بِاللَّه الظُّنُونَا » ) * - يعنى منافقين و كسانى كه بيمار دل بودند ، آن روز در باره خدا گمانها كردند ، بعضى از آنها گفتند : كفار به زودى غلبه مىكنند ، و بر مدينه مسلط مىشوند ، بعضى ديگر گفتند : به زودى اسلام از بين مىرود و اثرى از دين نمىماند ، بعضى ديگر گفتند : جاهليت دوباره جان مىگيرد ، بعضى ديگر گفتند : خدا و رسول او مسلمانان را گول زدند ، و از اين قبيل پندارهاى باطل .\r\n\r\n\r\n* ( « هُنالِكَ ابْتُلِيَ الْمُؤْمِنُونَ وَزُلْزِلُوا زِلْزالًا شَدِيداً » ) * كلمه « هنالك » كه اسم اشاره است و مخصوص اشاره به دور است ، دور از جهت زمان ، و يا دور از جهت مكان ، در اينجا اشاره است به زمان آمدن آن لشكرها ، كه براى مسلمانان مشكلى بود كه حل آن بسيار دور به نظر مىرسيد ، و كلمه « ابتلاء » به معناى امتحان ، و « زلزال » به معناى اضطراب ، و « شدة » به معناى قوت است ، چيزى كه هست موارد استعمال شديد و قوى مختلف است ، چون غالب موارد استعمال شديد در محسوسات است ، و غالب موارد استعمال قوى به طورى كه گفته‌اند در غير محسوسات است ، و به همين جهت به خداى تعالى قوى گفته مىشود ، ولى شديد گفته نمىشود .\r\nو معناى آيه اين است كه در آن زمان سخت ، مؤمنين امتحان شدند ، و از ترس دچار اضطرابى سخت گشتند .\r\n* ( « وَإِذْ يَقُولُ الْمُنافِقُونَ وَالَّذِينَ فِي قُلُوبِهِمْ مَرَضٌ ما وَعَدَنَا اللَّه وَرَسُولُه إِلَّا غُرُوراً » ) * منظور از آنهايى كه در دلهايشان مرض دارند افراد ضعيف الايمان از مؤمنيناند ، و اين دسته غير منافقين هستند كه اظهار اسلام نموده و كفر باطنى خود را پنهان مىدارند و اگر منافقين ، پيغمبر اكرم ( ص ) را رسول خواندند ، با اينكه در باطن او را پيامبر نمىدانستند ، باز براى همين است كه اظهار اسلام كنند .\r\nكلمه « غرور » به معناى اين است كه كسى آدمى را به شرى وادار كند كه به صورت خير باشد ، و اين عمل او را غرور ( فريب ) مىخوانند ، و عمل ما را كه فريب او را خورده و آن\r\n","description":"","footnote":"","page_name":" 428 ","page_number":428},
  {"content":"\r\nعمل را مرتكب شده‌ايم « اغترار » مىخوانند ، راغب گفته : معناى اينكه بگوييم : « غررت فلانا » اين است كه من رگ خواب فلانى را يافتم ، و توانستم فريبش دهم ، و به آنچه از او مىخواستم برسم ، و كلمه « غرة » به كسره غين ، به معناى غفلت در بيدارى است « 1 » .\r\nو وعده اى كه منافقين آن را فريبى از خدا و رسول خواندند ، به قرينه مقام ، وعده فتح و غلبه اسلام بر همه اديان است ، و اين وعده در كلام خداى تعالى مكرر آمده ، هم چنان كه در روايات هم آمده كه منافقين گفته بودند محمد ( ص ) به ما وعده مىدهد كه شهرهاى كسرى و قيصر را براى ما فتح مىكند ، با اينكه ما جرأت نداريم در خانه خود تا مستراح برويم ؟ ! ! * ( « وَإِذْ قالَتْ طائِفَةٌ مِنْهُمْ يا أَهْلَ يَثْرِبَ لا مُقامَ لَكُمْ فَارْجِعُوا » ) * كلمه « يثرب » نام قديمى مدينه طيبه است ، قبل از ظهور اسلام اين شهر را يثرب مىخواندند ، بعد از آنكه رسول خدا ( ص ) به اين شهر هجرت كردند نامش را « مدينة الرسول » نهادند ، و سپس كلمه رسول را از آن حذف كرده و به مدينه مشهور گرديد .\r\nو كلمه « مقام » به ضمه ميم به معناى اقامه است ، و اينكه گفتند اى اهل مدينه شما در اين جا مقام نداريد ، و ناگزير بايد برگرديد ، معنايش اين است كه ديگر معنا ندارد در اين جا اقامت كنيد ، چون در مقابل لشكرهاى مشركين تاب نمىآوريد ، و ناگزير بايد برگرديد .\r\nخداى تعالى بعد از حكايت اين كلام از منافقين ، كلام يك دسته ديگر را هم حكايت كرده ، و بر كلام اول عطف نموده ، و فرموده * ( « وَيَسْتَأْذِنُ فَرِيقٌ مِنْهُمُ » ) * ، يعنى يك دسته از منافقين و كسانى كه در دل بيمارى سستى ايمان دارند ، « النبى » از رسول خدا ( ص ) اجازه مراجعت مىخواهند ، « يقولون » و در هنگام اجازه خواستن مىگويند :\r\n* ( « إِنَّ بُيُوتَنا عَوْرَةٌ » ) * ، يعنى خانه هاى ما ، در و ديوار درستى ندارد ، و ايمن از آمدن دزد و حمله دشمن نيستيم ، * ( « وَما هِيَ بِعَوْرَةٍ إِنْ يُرِيدُونَ إِلَّا فِراراً » ) * ، يعنى دروغ مىگويند و خانه هايشان بدون در و ديوار نيست ، و از اين حرف جز فرار از جهاد منظورى ندارند .\r\n* ( « وَلَوْ دُخِلَتْ عَلَيْهِمْ مِنْ أَقْطارِها ثُمَّ سُئِلُوا الْفِتْنَةَ لآتَوْها وَما تَلَبَّثُوا بِها إِلَّا يَسِيراً » ) * ضميرهاى جمع همه به منافقين و بيماردلان ، و ضمير در فعل « دخلت » به كلمه « بيوت » برمىگردد ، و معناى جمله * ( « دُخِلَتْ عَلَيْهِمْ » ) * اين است كه : اگر لشكريان مشركين\r\n\r\n","description":"","footnote":"\r\n( 1 ) مفردات راغب ، ماده « غرر » .\r\n","page_name":" 429 ","page_number":429},
  {"content":"\r\nداخل خانه ها شوند ، در حالى كه دخول بر آنان نيز باشد ، جز اندكى درنگ نمىكنند ، و كلمه « اقطار » جمع قطر به معناى ناحيه و جانب است ، و مراد از فتنه به قرينه مقام ، برگشتن از دين ، و مراد از درخواست آن ، درخواست از ايشان است ، و كلمه « تلبث » به معناى درنگ كردن است .\r\nو معناى آيه اين است كه اگر لشكرهاى مشركين از اطراف ، داخل خانه هاى ايشان شوند ، و آنان در خانه ها باشند ، آن گاه از ايشان بخواهند كه از دين برگردند ، حتما پيشنهاد آنان را مىپذيرند ، و جز اندكى از زمان درنگ نمىكنند مگر همان قدر كه پيشنهاد كفار طول كشيده باشد ، و منظور اين است كه اين عده تا آنجا پايدارى در دين دارند ، كه آسايش و منافعشان از بين نرود ، و اما اگر با هجوم دشمن منافعشان در خطر بيفتد ، و يا پاى جنگ پيش بيايد ، ديگر پايدارى نمىكنند ، و بدون درنگ از دين برمىگردند .\r\n* ( « وَلَقَدْ كانُوا عاهَدُوا اللَّه مِنْ قَبْلُ لا يُوَلُّونَ الأَدْبارَ وَكانَ عَهْدُ اللَّه مَسْؤُلًا » ) * لام در « لقد » لام قسم است ، و معناى * ( « لا يُوَلُّونَ الأَدْبارَ » ) * اين است كه پشت به دشمن نكرده از جنگ نمىگريزند ، و اين جمله بيان آن عهدى است كه قبلا كرده بودند ، و بعيد نيست كه مراد از عهد آنان از سابق ، بيعتى باشد كه بر مساله ايمان به خدا و رسولش ، و دينى كه آن جناب آورده با آن جناب كرده‌اند ، و يكى از احكام دينى كه آن جناب آورده مساله جهاد و حرمت فرار از جنگ است ، و معناى آيه روشن است .\r\n* ( « قُلْ لَنْ يَنْفَعَكُمُ الْفِرارُ إِنْ فَرَرْتُمْ مِنَ الْمَوْتِ أَوِ الْقَتْلِ وَإِذاً لا تُمَتَّعُونَ إِلَّا قَلِيلًا » ) * يعنى بگو اگر از مرگ و يا قتل فرار كنيد ، اين فرار سودى به حالتان ندارد ، و جز اندكى زنده نمىمانيد ، براى اينكه هر كسى بايد روزى بميرد ، و هر نفسكشى اجلى معين و حتمى دارد ، كه حتى يك ساعت عقب و جلو نمىشود ، پس فرار از جنگ در تاخير اجل هيچ اثرى ندارد .\r\n* ( « وَإِذاً لا تُمَتَّعُونَ إِلَّا قَلِيلًا » ) * - يعنى به فرضى هم كه فرار از جنگ در تاخير اجل شما مؤثر باشد ، تازه چقدر زندگى مىكنيد ؟ در چنين فرضى تازه بهره منديتان از زندگى بسيار اندك ، و يا در زمانى اندك است ، چون بالآخره تمام مىشود .\r\n* ( « قُلْ مَنْ ذَا الَّذِي يَعْصِمُكُمْ مِنَ اللَّه إِنْ أَرادَ بِكُمْ سُوءاً أَوْ أَرادَ بِكُمْ رَحْمَةً وَلا يَجِدُونَ لَهُمْ مِنْ دُونِ اللَّه وَلِيًّا وَلا نَصِيراً » ) * آيه قبلى منافقين را هشدار مىداد كه زندگى انسان مدت و اجلى معين دارد ، كه با آن تقدير ، ديگر فرار از جنگ هيچ سودى ندارد ، و در اين آيه تذكرشان مىدهد كه خير و شر همه\r\n","description":"","footnote":"","page_name":" 430 ","page_number":430},
  {"content":"\r\nتابع اراده خدا است ، و بس ، و هيچ سببى از اسباب ، از نفوذ اراده خدا جلوگير نمىشود ، و هيچ كس آدمى را از اراده خدا اگر به شر تعلق گرفته باشد نگه نمىدارد ، پس حزم و احتياط اين را اقتضاء مىكند كه انسان توكل به خدا نموده و امور را محول به او كند .\r\nو از آنجا كه منافقين و بيماردلان به خاطر مرضى كه دارند ، و يا كفرى كه در دل پنهان كرده‌اند و دلهايشان مشغول بدانست ، خداى تعالى كه تا كنون به رسول گرامى خود دستور داده بود با ايشان صحبت كند ، در اين جا خودش صحبت كرده ، و فرموده * ( « وَلا يَجِدُونَ لَهُمْ مِنْ دُونِ اللَّه وَلِيًّا وَلا نَصِيراً » ) * ايشان غير از خدا ولى و ياورى براى خود نمىيابند .\r\n* ( « قَدْ يَعْلَمُ اللَّه الْمُعَوِّقِينَ مِنْكُمْ ) * . . . * ( يَسِيراً » ) * كلمه « معوقين » اسم فاعل از تعويق است كه به معناى منصرف كردن و تاخير انداختن است ، و كلمه « هلم » اسم فعلى است كه معناى « بيا » را مىدهد ، و چون اسم فعل است تثنيه و جمع ندارد ، اين البته در لغت حجاز چنين است ، و كلمه « باس » به معناى شدت و جنگ و كلمه « اشحة » جمع شحيح است ، كه به معناى بخيل است ، و جمله « * ( كَالَّذِي يُغْشى عَلَيْه مِنَ الْمَوْتِ ) * » به معناى كسى است كه غشوه مرگ او را گرفته باشد ، و در نتيجه مشاعر خود را از دست داده و چشمانش در حدقه بگردش درآمده باشد ، و كلمه « سلق » - به فتحه سين و سكون لام - به معناى زدن و طعنه است . و معناى دو آيه اين است كه : خدا مىشناسد آن كسان از شما را كه مردم را از شركت در جهاد بازمىدارند ، و آن منافقينى را كه از شركت مسلمانان در جهاد جلوگيرى مىكنند ، و نيز آن منافقين را كه به برادران منافق خود و يا به بيماردلان مىگويند بياييد نزد ما و به جهاد نرويد ، و خود كمتر در جهاد شركت نموده و از شما مسلمانان جان خود را دريغ مىدارند .\r\nو همين كه آتش جنگ شعله ور شد ، ايشان را مىبينى كه از ترس به تو نگاه مىكنند ، اما نگاهى بدون اراده ، و چشمانشان در حدقه كنترل ندارد ، و مانند چشمان شخص محتضر در حدقه مىگردد ، و همين كه ترس از بين رفت ، شما را با زبانهايى تيزتر از شمشير مىزنند ، در حالى كه از آن خيرى كه به شما رسيده ناراحتند ، و بدان بخل مىورزند .\r\nاين گونه افراد - كه نشانيهايشان را داديم - ايمان نياورده‌اند ، به اين معنا كه ايمان در دلهايشان جايگير نشده ، هر چند كه در زبان آن را اظهار مىكنند پس خداوند اعمال آنان را بى اجر نموده و اين كار براى خدا آسان است .\r\n* ( « يَحْسَبُونَ الأَحْزابَ لَمْ يَذْهَبُوا . . . » ) *\r\nيعنى از شدت ترس هنوز گمان مىكنند كه احزاب - لشكر دشمن - فرار نكرده‌اند ( و\r\n","description":"","footnote":"","page_name":" 431 ","page_number":431},
  {"content":"\r\nاگر آنها را احزاب خواند چون همگى عليه رسول خدا ( ص ) متحد شده بودند ) و اگر احزاب بعد از رفتن از مدينه بار ديگر برگردند ، اين منافقين دوست مىدارند اى كاش از مدينه بيرون شويم ، و در باديه منزل بگيريم ، و از آنجا خبر مسلمين را به دست آوريم ، كه از بين رفتند يا نه ، * ( « يَسْئَلُونَ عَنْ أَنْبائِكُمْ » ) * از آنجا اخبار شما را به دست آورند ، * ( « وَلَوْ كانُوا فِيكُمْ » ) * و به فرضى كه به باديه نروند ، و در بين شما بمانند ، * ( « ما قاتَلُوا إِلَّا قَلِيلًا » ) * قتال نمىكنند مگر اندكى ، پس بودن منافقين با شما فايده زيادى براى شما ندارد ، چون قتال آنان خدمت قابل توجهى نيست .\r\n\r\n\r\n* ( « لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ لِمَنْ كانَ يَرْجُوا اللَّه وَالْيَوْمَ الآخِرَ وَذَكَرَ اللَّه كَثِيراً » ) * كلمه « أسوة » به معناى اقتداء و پيروى است ، و معناى * ( « فِي رَسُولِ اللَّه » ) * يعنى در مورد رسول خدا ( ص ) ، و اسوه در مورد رسول خدا ( ص ) ، عبارت است از پيروى او ، و اگر تعبير كرد به « * ( لَكُمْ فِي رَسُولِ اللَّه ) * - شما در مورد رسول خدا ( ص ) تاسى داريد » كه استقرار و استمرار در گذشته را افاده مىكند ، براى اين است كه اشاره كند به اينكه اين وظيفه هميشه ثابت است ، و شما هميشه بايد به آن جناب تاسى كنيد .\r\nو معناى آيه اين است كه يكى از احكام رسالت رسول خدا ( ص ) ، و ايمان آوردن شما ، اين است كه به او تاسى كنيد ، هم در گفتارش و هم در رفتارش ، و شما مىبينيد كه او در راه خدا چه مشقتهايى تحمل مىكند ، و چگونه در جنگها حاضر شده ، آن طور كه بايد جهاد مىكند ، شما نيز بايد از او پيروى كنيد .\r\nدر تفسير كشاف گفته : اگر كسى بپرسد حقيقت معناى آيه * ( « لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ » ) * چيست ؟ البته با در نظر گرفتن اينكه كلمه « اسوة » به ضمه همزه قراءت شده ، در جواب مىگوييم دو احتمال هست ، اول اينكه خود آن جناب اسوه اى حسنه و نيكو است ، يعنى بهترين رهبر و مؤتسى يعنى مقتدى به است ، و اين تعبير نظير تعبير زير است ، كه در باره كلاهخود مىگويى بيست من آهن ، يعنى اين كلاه بيست من آهن است ، دوم اينكه بگوييم خود آن جناب اسوه نيست ، بلكه در او صفتى است كه جا دارد مردم به وى در آن صفت اقتداء كنند ، و آن عبارت است از مواساة ، يعنى اينكه خود را برتر از مردم نمىداند « 1 » . و\r\n\r\n","description":"","footnote":"\r\n( 1 ) تفسير كشاف ، ج 3 ، ص 531 .\r\n","page_name":" 432 ","page_number":432},
  {"content":"\r\nوجه اول قريب به همان معنايى است كه ما بيان كرديم .\r\nدر جمله * ( « لِمَنْ كانَ يَرْجُوا اللَّه وَالْيَوْمَ الآخِرَ وَذَكَرَ اللَّه كَثِيراً » ) * كلمه « من - كسى كه » بدل است از ضمير خطاب در « لكم » تا دلالت كند بر اينكه تاسى به رسول خدا ( ص ) صفت حميده و پاكيزه اى است كه هر كسى كه مؤمن ناميده شود بدان متصف نمىشود ، بلكه كسانى به اين صفت پسنديده متصف مىشوند كه متصف به حقيقت ايمان باشند ، و معلوم است كه چنين كسانى اميدشان همه به خدا است ، و هدف و همشان همه و همه خانه آخرت است ، چون دل در گرو خدا دارند ، و به زندگى آخرت اهميت مىدهند و در نتيجه عمل صالح مىكنند ، و با اين حال بسيار به ياد خدا مىباشند و هرگز از پروردگار خود غافل نمىمانند ، و نتيجه اين توجه دائمى ، تاسى به رسول خدا ( ص ) است ، در گفتار و كردار .\r\nبعضى از مفسرين گفته‌اند : جمله * ( « لِمَنْ كانَ . . . » ) * صله است براى كلمه « حسنة » و يا صفتى است براى آن ، و منظورشان اين بوده كه كلمه « من » را بدل از ضمير خطاب نگيرند ، ولى برگشت هر سه وجه به يكى است .\r\n\r\n\r\n* ( « وَلَمَّا رَأَ الْمُؤْمِنُونَ الأَحْزابَ قالُوا هذا ما وَعَدَنَا اللَّه وَرَسُولُه وَصَدَقَ اللَّه وَرَسُولُه » ) * اين آيه وصف حال مؤمنين است كه وقتى لشكرها را مىبينند كه پيرامون مدينه اتراق كرده‌اند ، مىگويند اين همان وعده اى است كه خدا و رسولش به ما داده ، و خدا و رسولش راست مىگويند ، و اين عكس العمل آنان براى اين است كه در ايمان خود بينا ، و رشد يافته‌اند ، و خدا و رسولش را تصديق دارند . به خلاف آن عكس العملى كه منافقين و بيماردلان از خود نشان دادند ، آنها وقتى لشكرها ديدند به شك افتاده و سخنان زشتى گفتند ، از همين جا معلوم مىشود كه مراد از مؤمنين آن افرادى هستند كه با خلوص به خدا و رسول ايمان آوردند .\r\n* ( « قالُوا هذا ما وَعَدَنَا اللَّه وَرَسُولُه » ) * - كلمه « هذا » اشاره است به آنچه ديدند ، منهاى ساير خصوصيات ، هم چنان كه در آيه « فَلَمَّا رَأَى الشَّمْسَ بازِغَةً قالَ هذا رَبِّي » « 1 » كلمه « هذا » صرفا اشاره است به همين معنا .\r\nو وعده اى كه به آن اشاره كردند - به قول بعضى « 2 » - عبارت بود از اينكه رسول خدا\r\n\r\n","description":"","footnote":"\r\n( 1 ) همين كه آفتاب را درخشان ديد گفت اين پروردگار من است . سوره انعام ، آيه 78 .\r\n( 2 ) روح المعانى ، ج 21 ، ص 169 .\r\n","page_name":" 433 ","page_number":433},
  {"content":"\r\n( ص ) قبلا فرموده بود به زودى احزاب عليه ايشان پشت بهم مىدهند ، و به همين جهت وقتى احزاب را ديدند فهميدند اين همان است كه آن جناب وعده داده بود .\r\nبعضى « 1 » ديگر گفته‌اند : منظور از وعده مزبور آيه سوره بقره است ، كه قبلا از رسول خدا ( ص ) شنيده بودند : « أَمْ حَسِبْتُمْ أَنْ تَدْخُلُوا الْجَنَّةَ وَلَمَّا يَأْتِكُمْ مَثَلُ الَّذِينَ خَلَوْا مِنْ قَبْلِكُمْ مَسَّتْهُمُ الْبَأْساءُ وَالضَّرَّاءُ وَزُلْزِلُوا حَتَّى يَقُولَ الرَّسُولُ وَالَّذِينَ آمَنُوا مَعَه مَتى نَصْرُ اللَّه أَلا إِنَّ نَصْرَ اللَّه قَرِيبٌ » « 2 » و مىدانستند كه به زودى گرفتار مصائبى مىشوند ، كه انبياء و مؤمنين گذشته بدان گرفتار شده ، و در نتيجه دلهايشان دچار اضطراب و وحشت مىشود و چون احزاب را ديدند يقين كردند كه اين همان وعده موعود است ، و خدا به زودى ياريشان داده و بر دشمن پيروزشان مىكند .\r\nاين دو وجهى است كه در باره وعده مذكور در آيه گفته‌اند ، و حق مطلب اين است كه بين آن دو جمع كنيم ، چون در آيه شريفه وعده را هم به خدا نسبت داده‌اند ، و هم به رسول او ، و گفتند : * ( « هذا ما وَعَدَنَا اللَّه وَرَسُولُه » ) * .\r\nجمله * ( « وَصَدَقَ اللَّه وَرَسُولُه » ) * شهادتى است از ايشان بر صدق وعده ، * ( « وَما زادَهُمْ إِلَّا إِيماناً وَتَسْلِيماً » ) * ، يعنى ديدن احزاب در آنان زياد نكرد ، مگر ايمان به خدا و رسولش ، و تسليم در برابر امر خدا ، و يارى كردن دين خدا ، و جهاد در راه او را .\r\n* ( « مِنَ الْمُؤْمِنِينَ رِجالٌ صَدَقُوا ما عاهَدُوا اللَّه عَلَيْه فَمِنْهُمْ مَنْ قَضى نَحْبَه وَمِنْهُمْ مَنْ يَنْتَظِرُ وَما بَدَّلُوا تَبْدِيلًا » ) * راغب گفته كلمه « نحب » به معناى نذرى است كه محكوم به وجوب باشد ، مثلا وقتى گفته مىشود « فلان قضى نحبه » معنايش اين است كه فلانى به نذر خود وفا كرد ، و در قرآن آمده * ( « فَمِنْهُمْ مَنْ قَضى نَحْبَه وَمِنْهُمْ مَنْ يَنْتَظِرُ » ) * كه البته منظور از آن ، مردن است ، هم چنان كه مىگويند : « فلان قضى اجله - فلانى اجلش را به سر رساند » و يا مىگويند « فلان استوفى اكله - فلانى رزق خود را تا به آخر دريافت كرد » و يا مىگويند : « فلان قضى من الدنيا حاجته - فلانى حاجتش را از دنيا برآورد » « 3 » .\r\n* ( « صَدَقُوا ما عاهَدُوا اللَّه عَلَيْه » ) * - يعنى صدق خود را در آنچه با رسول خدا ( ص ) عهد كرده بودند به ثبوت رساندند ، و آن عهد اين بود كه هر وقت به دشمن\r\n\r\n","description":"","footnote":"\r\n( 1 ) روح المعانى ، ج 21 ، ص 169 .\r\n( 2 ) سوره بقره ، آيه 213 .\r\n( 3 ) مفردات راغب ، ماده « نحب » .\r\n","page_name":" 434 ","page_number":434},
  {"content":"\r\nبرخوردند فرار نكنند ، شاهد اينكه مراد از عهد اين است ، محاذاتى است كه آيه مورد بحث با آيه سابق دارد ، كه در باره منافقين و بيماردلان سست ايمان مىفرمود : « * ( وَلَقَدْ كانُوا عاهَدُوا اللَّه مِنْ قَبْلُ لا يُوَلُّونَ الأَدْبارَ ) * - قبلا با خدا عهد كرده بودند كه پشت به دشمن نكنند » هم چنان كه همين محاذات بين آيه سابق و آيه اى كه قبلا فرموده بود كه : منافقين در چنين مخاطرى به شك افتادند ، و تسليم امر خدا نشدند ، نيز برقرار است .\r\n* ( « فَمِنْهُمْ مَنْ قَضى نَحْبَه » ) * - يعنى بعضى از مؤمنين در جنگ اجلشان به سر رسيد ، يا مردند ، و يا در راه خدا كشته شدند ، و بعضى منتظر رسيدن اجل خود هستند ، و از قول خود و عهدى كه بسته بودند هيچ چيز را تبديل نكردند .\r\n* ( « لِيَجْزِيَ اللَّه الصَّادِقِينَ بِصِدْقِهِمْ وَيُعَذِّبَ الْمُنافِقِينَ إِنْ شاءَ أَوْ يَتُوبَ عَلَيْهِمْ إِنَّ اللَّه كانَ غَفُوراً رَحِيماً » ) * .\r\nلام در اول آيه ، لام غايت است ، چون مضمون آيه غايت و نتيجه براى همه نامبردگان در آيات قبل است ، چه منافقين و چه مؤمنين .\r\n* ( « لِيَجْزِيَ اللَّه الصَّادِقِينَ بِصِدْقِهِمْ » ) * - مراد از صادقين مؤمنيناند ، كه قبلا هم سخن از صدق ايشان بود ، و حرف « باء » در جمله « بصدقهم » باى سببيت است ، و آيه چنين معنا مىدهد ، كه نتيجه عمل منافقين و مؤمنين اين شد كه خداى تعالى مؤمنينى را كه به عهد خود وفا كردند ، به سبب وفايشان پاداش دهد .\r\n* ( « وَيُعَذِّبَ الْمُنافِقِينَ إِنْ شاءَ أَوْ يَتُوبَ عَلَيْهِمْ » ) * - يعنى و منافقين را اگر خواست عذاب كند ، كه معلوم است اين در صورتى است كه توبه نكنند ، و يا اگر توبه كردند نظر رحمت خود را به ايشان برگرداند ، كه خدا آمرزنده و رحيم است .\r\n\r\n\r\nدر اين آيه از جهت اينكه غايت رفتار منافقين و مؤمنين را بيان مىكند ، نكته لطيفى هست ، و آن اين است كه چه بسا ممكن است گناهان ، مقدمه سعادت و آمرزش شوند ، البته نه از آن جهت كه گناهند ، بلكه از اين جهت كه نفس آدمى را از ظلمت و شقاوت به جايى مىكشانند ، كه مايه وحشت نفس شده ، و در نتيجه نفس سرانجام شوم گناه را لمس نموده ، متنبه مىشود و به سوى پروردگار خود برمىگردد ، و با برگشتنش همه گناهان از او دور مىشود ، و معلوم است كه در چنين وقتى خدا هم به سوى او برمىگردد ، و او را مىآمرزد .\r\n* ( « وَرَدَّ اللَّه الَّذِينَ كَفَرُوا بِغَيْظِهِمْ لَمْ يَنالُوا خَيْراً وَكَفَى اللَّه الْمُؤْمِنِينَ الْقِتالَ وَكانَ اللَّه قَوِيًّا عَزِيزاً » ) * كلمه « غيظ » به معناى اندوه و خشم است ، و مراد از « خير » آن آرزوهايى است كه\r\n","description":"","footnote":"","page_name":" 435 ","page_number":435},
  {"content":"\r\nكفار آن را براى خود خير مىپنداشتند ، و آن عبارت بود از غلبه بر مسلمانان ، و از بين بردن رسول خدا ( ص ) .\r\nو معناى آيه اين است كه خداى تعالى كفار را به اندوه و خشمشان برگردانيد ، در حالى كه به هيچ آرزويى نرسيدند ، و خداوند كارى كرد كه مؤمنين هيچ احتياجى به قتال و جنگ پيدا نكردند ، و خدا قوى بر اراده خويش ، و عزيزى است كه هرگز مغلوب نمىشود .\r\n* ( « وَأَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ ) * . . . * ( قَدِيراً » ) * « ظاهروهم » از « مظاهر » است ، كه به معناى معاونت و يارى است ، و « صياصى » جمع « صيصية » است ، كه به معناى قلعه بسيار محكمى است ، كه با آن از حمله دشمن جلوگيرى مىشود ، و شايد تعبير به انزال از قلعه ها ، ( با اينكه ممكن بود بفرمايد آنها را از قلعه هايشان بيرون كرديم ) ، بدين جهت باشد كه اهل كتاب از بالاى برجها و ديوارهاى قلعه بر دشمنان خود كه در بيرون قلعه ايشان را محاصره مىكردند مشرف مىشدند .\r\nو معناى آيه اين است كه * ( « وَأَنْزَلَ الَّذِينَ ظاهَرُوهُمْ » ) * خداوند آنهايى را هم كه مشركين را عليه مسلمانان يارى مىكردند ، يعنى بنى قريظه را كه * ( « مِنْ أَهْلِ الْكِتابِ » ) * از اهل كتاب و يهودى بودند ، * ( « مِنْ صَياصِيهِمْ » ) * از بالاى قلعه هايشان پايين آورد ، « و قذف » و افكند * ( « فِي قُلُوبِهِمُ الرُّعْبَ » ) * ترس را در دلهايشان ، * ( « فَرِيقاً تَقْتُلُونَ » ) * عده اى را كه همان مردان جنگى دشمن باشند بكشتيد ، * ( « وَتَأْسِرُونَ فَرِيقاً » ) * و جمعى كه عبارت بودند از زنان و كودكان دشمن را اسير كرديد * ( « وَأَوْرَثَكُمْ أَرْضَهُمْ وَدِيارَهُمْ وَأَمْوالَهُمْ وَأَرْضاً لَمْ تَطَؤُها » ) * بعد از كشته شدن و اسارت آنان ، اراضى و خانه ها و اموال آنان ، و سرزمينى را كه تا آن روز قدم در آن ننهاده بوديد به ملك شما درآورد .\r\nو منظور از اين سرزمين ، سرزمين خيبر ، و يا آن اراضى است كه خداوند بدون جنگ نصيب مسلمانان كرد ، و اما اينكه بعضى گفته‌اند : مقصود هر زمينى است كه تا روز قيامت به دست مسلمانان فتح شود ، و يا خصوص زمين مكه ، و يا زمين روم و فارس است ، تفسيرى است كه سياق دو آيه مورد بحث با آن نمىسازد « 1 » .\r\nو اما جمله * ( « وَكانَ اللَّه عَلى كُلِّ شَيْءٍ قَدِيراً » ) * معنايش روشن است .\r\n\r\n","description":"","footnote":"\r\n( 1 ) مجمع البيان ، ج 8 ، ص 340 و روح المعانى ، ج 21 ، ص 180 .\r\n","page_name":" 436 ","page_number":436},
  {"content":"\r\n\r\nبحث روايتى\r\n\r\nدر مجمع البيان آمده كه محمد بن كعب قرظى ، و ديگران از تاريخنويسان گفته‌اند :\r\nيكى از حوادث جنگ خندق اين بود كه عده اى از يهوديان كه يكى از آنان سلام بن ابى الحقيق ، و يكى ديگر حيى بن اخطب بود با جماعتى از بنى النضير يعنى آنهايى كه رسول خدا ( ص ) تبعيدشان كرده بود ، به مكه رفتند ، و قريش را دعوت به جنگ با رسول خدا ( ص ) نموده ، گفتند : ما در مدينه به شما كمك مىكنيم ، تا مسلمانان را مستاصل نماييم .\r\nقريش به يهوديان گفتند : شما اهل كتابيد آن هم كتاب اول « تورات » ، شما بگوييد :\r\nآيا دين ما بهتر است يا دين محمد ؟ گفتند البته دين شما بهتر است ، و شما به حق نزديكتر از اوييد ، كه آيه شريفه « ألَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَالطَّاغُوتِ وَيَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا » « 1 » تا آنجا كه مىفرمايد : « وَكَفى بِجَهَنَّمَ سَعِيراً » در باره همين جريان نازل شد .\r\nو قريش از اين سخن يهوديان سخت خوشحال شده ، و دعوت آنان را با آغوش باز استقبال نموده ، براى جنگ با مسلمانان به جمع عده و عده پرداختند .\r\nآن گاه يهوديان نامبرده از مكه بيرون شده مستقيما به غطفان رفتند و مردم آنجا را نيز به جنگ با رسول خدا ( ص ) دعوت نمودند ، و گفتند كه اگر شما بپذيريد ما نيز با شما خواهيم بود ، هم چنان كه اهل مكه نيز با ما در اين باره بيعت كردند . آنان نيز دعوتشان را اجابت كردند .\r\nچيزى نگذشت كه قريش به سردارى ابو سفيان پسر حرب از مكه و غطفان بسركردگى عيينة بن حصين بن حذيفة بن بدر ، در تيره فزاره ، و حارث بن عوف ، در قبيله بنى مرة ، و مسعر بن جبلة اشجعى در جمعى از قبيله اشجع ، به حركت در آمدند ، و غطفان علاوه بر اين چند قبيله اش ، نامه اى به هم سوگندانى كه در بنى اسد داشتند نوشتند ، و از بين آن قبيله جمعى به سركردگى طليحه به راه افتادند ، چون دو قبيله اسد و غطفان هم سوگند بودند .\r\n\r\n","description":"","footnote":"\r\n( 1 ) آيا نمىبينى كسانى را كه مختصر بهره اى از علم كتاب داشتند ، به جبت و طاغوت ايمان آوردند ، و به كفار گفتند مذهب شما به هدايت نزديكتر از مذهب آنهايى است كه ايمان آوردند . سوره نساء ، آيه 51 .\r\n","page_name":" 437 ","page_number":437},
  {"content":"\r\nاز سوى ديگر قريش هم به جمعى از قبيله بنى سليم نامه نوشته ، و آنان به سركردگى ابو الأعور سلمى به مدد قريش شتافتند .\r\nهمين كه رسول خدا ( ص ) از جريان با خبر شد ، خندقى در اطراف مدينه حفر كرد ، و آن كسى كه چنين پيشنهادى به آن جناب كرده بود سلمان فارسى بود ، كه تازه به اسلام گرويده ، و اين اولين جنگ از جنگهاى اسلامى بود كه سلمان در آن شركت مىكرد ، و اين وقتى بود كه وى آزاد شده بود ، به رسول خدا ( ص ) عرضه داشت : يا رسول اللَّه ، ما وقتى در بلاد خود يعنى بلاد فارس محاصره مىشويم ، پيرامون خود خندقى حفر مىكنيم ، رسول خدا ( ص ) پيشنهادش را پذيرفته ، با مسلمانان سرگرم حفر آن شدند ، و خندقى محكم بساختند .\r\nاز جمله حوادثى كه در هنگام حفر خندق پيش آمد ، و دلالت بر نبوت آن جناب مىكند ، جريانى است كه آن را ابو عبد اللَّه حافظ ، به سند خود از كثير بن عبد اللَّه بن عمرو بن عوف مزنى ، نقل كرده ، او مىگويد : پدرم از پدرش برايم نقل كرد كه رسول خدا ( ص ) در سالى كه جنگ احزاب پيش آمد نقشه حفر خندق را طرح كرد ، و آن اين طور بود كه هر چهل ذراع ( تقريبا بيست متر ) را به ده نفر واگذار كرد ، مهاجرين و انصار بر سر سلمان فارسى اختلاف كردند ، و چون سلمان مردى قوى و نيرومند بود ، انصار گفتند سلمان از ماست ، و مهاجرين گفتند از ماست ، رسول خدا ( ص ) فرمود : سلمان از ما اهل بيت است .\r\nآن گاه ناقل حديث يعنى عمرو بن عوف مىگويد : من ، و سلمان ، و حذيفة بن يمان ، و نعمان بن مقرن ، و شش نفر از انصار چهل ذراع را معين نموده حفر كرديم ، تا آن جا كه از ريگ گذشته به رگه خاك رسيديم ، در آنجا خداى تعالى از شكم خندق صخره اى بسيار بزرگ ، و سفيد و گرد ، نمودار كرد ، كه هر چه كلنگ زديم كلنگها از كار افتاد ، و آن صخره تكان نخورد ، به سلمان گفتيم برو بالا و به رسول خدا ( ص ) جريان را بگو ، يا دستور مىدهد آن را رها كنيد ، چون چيزى به كف خندق نمانده ، و يا دستور ديگرى مىدهد ، چون ما دوست نداريم از نقشه اى كه آن جناب به ما داده تخطى كنيم ، سلمان از خندق بالا آمده ، جريان را به رسول خدا ( ص ) كه در آن ساعت در قبه اى قرار داشت باز گفت ، و عرضه داشت : يا رسول اللَّه ( ص ) ! سنگى گرد و سفيد در خندق نمايان شده كه همه آلات آهنى ما را شكست ، و خود كمترين تكانى نخورد ، و حتى خراشى هم بر نداشت ، نه كم و نه زياد ، حال هر چه دستور مىفرمايى عمل كنيم .\r\n","description":"","footnote":"","page_name":" 438 ","page_number":438},
  {"content":"\r\nرسول خدا ( ص ) باتفاق سلمان به داخل خندق پايين آمد ، و كلنگ را گرفته ضربه اى به سنگ فرود آورد ، و از سنگ جرقه اى برخاست ، كه دو طرف مدينه از نور آن روشن شد ، به طورى كه گويى چراغى در دل شبى بسيار تاريك روشن كرده باشند ، رسول خدا ( ص ) تكبيرى گفت كه در همه جنگها در هنگام فتح و پيروزى به زبان جارى مىكرد ، دنبال تكبير آن جناب همه مسلمانان تكبير گفتند ، بار دوم ضربتى زد ، و برقى ديگر از سنگ برخاست ، بار سوم نيز ضربتى زد ، و برقى ديگر برخاست .\r\nسلمان عرضه داشت : پدر و مادرم فدايت ، اين برقها چيست كه مىبينيم ؟ فرمود : اما اولى نويدى بود مبنى بر اينكه خداى عز و جل به زودى يمن را براى من فتح خواهد كرد ، و اما دومى نويد مىداد كه خداوند شام و مغرب را برايم فتح مىكند ، و اما سومى نويدى بود كه خداى تعالى به زودى مشرق را برايم فتح مىكند ، مسلمانان بسيار خوشحال شدند ، و حمد خدا بر اين وعده راست بگفتند .\r\nراوى سپس مىگويد : احزاب يكى پس از ديگرى رسيدند ، از مسلمانان آنان كه مؤمن واقعى بودند ، وقتى لشكرها بديدند گفتند : اين همان وعده اى است كه خدا و رسول او به ما دادند و خدا و رسول راست گفتند ، و آنان كه ايمان واقعى نداشتند ، و منافق بودند ، گفتند :\r\nهيچ تعجب نمىكنيد از اينكه اين مرد به شما چه وعده هاى پوچى مىدهد ، به شما مىگويد من از مدينه ، قصرهاى حيره و مدائن را ديدم ، و به زودى اين بلاد براى شما فتح خواهد شد ، آن وقت شما را واميدارد كه از ترس دشمن دور خود خندق بكنيد ، و شما هم از ترس جرأت نداريد به قضاء حاجت برويد ؟ ! ! يكى ديگر از دلائل نبوت كه در اين جنگ رخ داد ، جريانى است كه باز ابو عبد اللَّه حافظ آن را به سند خود از عبد الواحد بن ايمن مخزومى ، آورده ، كه گفت : ايمن مخزومى برايم نقل كرد كه من از جابر بن عبد اللَّه انصارى شنيدم كه مىگفت : در ايام جنگ خندق روزى به يك رگه بزرگ سنگى برخورديم ، و به رسول خدا ( ص ) عرضه داشتيم در مسير خندق كوهى سنگى است ، فرمود آب به آن بپاشيد تا بيايم ، آن گاه برخاست و بدانجا آمد ، در حالى كه از شدت گرسنگى شالى به شكم خود بسته بود ، پس كلنگ و يا بيل را به دست گرفته و سه بار بسم اللَّه گفت ، و ضربتى بر آن فرود آورد كه آن كوه سنگى مبدل به تلى از ريگ شد .\r\nعرضه داشتم : يا رسول اللَّه اجازه بده تا سرى به خانه بزنم ، بعد از كسب اجازه به خانه آمدم ، و از همسرم پرسيدم : آيا هيچ طعامى در خانه داريم ؟ گفت تنها صاعى جو و يك\r\n","description":"","footnote":"","page_name":" 439 ","page_number":439},
  {"content":"\r\nماده بز داريم ، دستور دادم جو را دستاس و خمير كند و من نيز ماده بز را سر بريده و پوستش را كندم ، و به همسرم دادم ، و خود شرفياب حضور رسول خدا ( ص ) شدم ، ساعتى در خدمتش نشستم ، و دوباره اجازه گرفته به خانه آمدم ، ديدم خمير و گوشت درست شده ، باز نزد آن حضرت برگشتم و عرضه داشتم يا رسول اللَّه ( ص ) ما طعامى تهيه كرده‌ايم شما با دو نفر از اصحاب تشريف بياوريد ، رسول خدا ( ص ) فرمود : چقدر غذا تهيه كرده اى ؟ عرضه داشتم : يك من جو ، و يك ماده بز ، پس آن جناب به تمامى مسلمانان خطاب كرد كه برخيزيد برويم منزل جابر ، من از خجالت به حالى افتادم كه جز خدا كسى نمىداند ، و با خود گفتم خدايا اين همه جمعيت كجا ؟ و يك من نان جو و يك ماده بز كجا ؟\r\nپس به خانه رفتم ، و جريان را گفتم ، كه الآن رسوا مىشويم ، رسول خدا ( ص ) تمامى مسلمانان را مىآورد ، زن گفت : آيا از تو پرسيدند كه طعامت چقدر است ؟ گفتم : بله پرسيدند و من جواب دادم ، زن گفت : پس هيچ غم مخور كه خدا و رسول خود به وضع داناترند ، چون تو گفته اى كه چقدر تهيه دارى ؟ از گفته زن اندوه شديدى كه داشتم بر طرف شد .\r\nدر همين بين رسول خدا ( ص ) وارد خانه شد ، و به همسرم گفت تو تنها چونه به تنور بزن ، و گوشت را به من واگذار ، زن مرتب چونه مىگرفت ، و به تنور مىزد ، و چون پخته مىشد به رسول خدا ( ص ) مىداد ، و آن جناب آنها را در ظرفى تريد مىكرد ، و آبگوشت روى آن مىريخت ، و به اين و آن مىداد ، و اين وضع را هم چنان ادامه داد ، تا تمامى مردم سير شدند ، در آخر ، تنور و ديگ پرتر از اولش بود .\r\nآن گاه رسول خدا ( ص ) به همسر جابر فرمود : خودت بخور ، و به همسايگان هديه بده ، و ما خورديم و به تمامى اقوام و همسايگان هديه داديم « 1 » .\r\nراويان احاديث گفته‌اند : همين كه رسول خدا ( ص ) از حفر خندق فارغ شد ، لشكر قريش رسيده ، بين كوه جرف و جنگل لشكرگاه كردند ، و عده آنان با هم سوگندان و تابعانى كه از بنى كنانه و اهل تهامه با خود آورده بودند ده هزار نفر بودند ، از سوى ديگر قبيله غطفان با تابعين خود از اهل نجد در كنار احد منزل كردند ، رسول خدا ( ص ) با مسلمانان از شهر خارج شدند تا وضع را رسيدگى كنند ، و صلاح در\r\n\r\n","description":"","footnote":"\r\n( 1 ) نقل از صحيح بخارى .\r\n","page_name":" 440 ","page_number":440},
  {"content":"\r\nاين ديدند كه در دامنه كوه سلع لشكرگاه بسازند ، و مجموع نفرات مسلمانان سه هزار نفر بودند ، رسول خدا ( ص ) پشت آن كوه را لشكرگاه كرد ، در حالى كه خندق بين او و لشكر كفر فاصله بود ، و دستور داد تا زنان و كودكان در قلعه هاى مدينه متحصن شوند .\r\nپس دشمن خدا ، حيى بن اخطب نضيرى به نزد كعب بن اسد قرظى رئيس بنى قريظه رفت ، كه او را همراه خود سازد ، غافل از اينكه كعب با رسول خدا ( ص ) معاهده صلح و ترك خصومت دارد ، و به همين جهت وقتى صداى حيى بن اخطب را شنيد درب قلعه را به روى او بست ، ابن اخطب اجازه دخول خواست ، ولى كعب حاضر نشد در را به رويش بگشايد ، حيى فرياد كرد : اى كعب در برويم باز كن ، گفت : واى بر تو اى حيى ، چرا باز كنم ، با اينكه مىدانم تو مردى شوم هستى . و من با محمد پيمان دارم ، و هرگز حاضر نيستم براى خاطر تو پيمان خود را بشكنم ، چون من از او جز وفاى به عهد و راستى نديدم ، كعب گفت : واى بر تو در برويم بگشاى تا برايت تعريف كنم ، گفت : من اين كار را نخواهم كرد ، حيى گفت : از ترس اينكه قاشقى از آشت را بخورم در برويم باز نكردى ؟ و با اين سخن كعب را به خشم آورد ، و ناگزير كرد در را باز كند ، پس حيى گفت : واى بر تو اى كعب ! من عزت دنيا را برايت آوردم ، من دريايى بىكران آبرو برايت تهيه ديده‌ام ، من قريش را با همه رهبرانش ، و غطفان را با همه سرانش ، برايت آوردم ، با من پيمان بسته‌اند كه تا محمد را مستاصل و نابود نكنند دست برندارند ، كعب گفت : ولى به خدا سوگند يك عمر ذلت برايم آوردى ، و يك آسمان ابر بى باران و فريبگر برايم تهيه ديده اى ، ابرى كه آبش را جاى ديگر ريخته ، و براى من فقط رعد و برق تو خالى دارد ، برو و مرا با محمد بگذار ، من هرگز عليه او عهدى نمىبندم ، چون از او جز صدق و وفا چيزى نديده‌ام .\r\nاين مشاجره هم چنان ادامه يافت ، و حيى مثل كسى كه بخواهد طناب در بينى شتر بيندازد ، و شتر امتناع ورزد ، و سر خود را بالا گيرد ، تلاش همى كرد ، تا آنكه بالآخره موفق شده كعب را بفريبد ، اما با اين عهد و ميثاق كه اگر قريش و غطفان نتوانستند به محمد دست بيابند ، حيى وى را با خود به قلعه خود ببرد ، تا هر چه بر سر خودش آمد بر سر وى نيز بيايد ، با اين شرط كعب عهد خود با رسول خدا ( ص ) را شكست ، و از آن عهد و آن سوابق كه با رسول خدا ( ص ) داشت بيزارى جست .\r\nو چون خبر عهدشكنى وى به رسول خدا ( ص ) رسيد ، آن حضرت سعد بن معاذ بن نعمان بن امرء القيس كه يكى از بنى عبد الاشهل ، و او در آن روز رئيس قبيله اوس بود به اتفاق سعد بن عباده كه يكى از بنى ساعدة بن كعب بن خزرج و\r\n","description":"","footnote":"","page_name":" 441 ","page_number":441},
  {"content":"\r\nرئيس خزرج در آن ايام بود ، و نيز عبد اللَّه بن رواحه و خوات بن جبير را نزد وى فرستاد ، كه ببينند اين خبر كه به ما رسيده صحيح است يا نه ، در صورتى كه صحيح بود ، و كعب عهد ما را شكسته بود ، در مراجعت به مسلمانان نگوييد ( تا دچار وهن و سستى نشوند ) ، بلكه تنها به من بگوييد ، آن هم با كنايه ، كه مردم بو نبرند ، و اگر دروغ بود ، و كعب هم چنان بر پيمان خود وفادار بود ، خبرش را علنى در بين مردم انتشار دهيد .\r\nو آنان هم به قبيله بنى قريظه رفته و با كعب رئيس قبيله تماس گرفتند ، و ديدند كه انحراف بنى قريظه از رسول خدا ( ص ) بيش از آن مقدارى است كه به اطلاع آن جناب رسانده‌اند ، و مردم قبيله صريحا به فرستادگان آن جناب گفتند : هيچ عهد و پيمانى بين ما و محمد نيست ، سعد بن عباده به ايشان بد و بيراه گفت ، و آنها به وى گفتند ، و سعد بن معاذ بن ابن عباده گفت : اين حرفها را ول كن ، زيرا بين ما و ايشان رابطه سختتر از بد و بيراه گفتن است ، ( يعنى جوابشان را بايد با لبه شمشير داد ) .\r\nآن گاه نزد رسول خدا ( ص ) آمده به كنايه گفتند : « عضل و القاره » و اين دو اسم نام دو نفر بود كه در واقعه رجيع با چند نفر از اصحاب رسول خدا ( ص ) به سركردگى خبيب بن عدى نيرنگ كرده بودند ، - رسول خدا ( ص ) فرمود : اللَّه اكبر ، اى گروه مسلمانان شما را مژده باد .\r\nدر اين هنگام بلا و ترس بر مسلمانان چيره گشت ، و دشمنان از بالا و پايين احاطه شان كردند ، به طورى كه مؤمنين در دل خيالها كردند ، و منافقين نفاق خود را به زبان اظهار كردند .\r\n\r\n\r\nرسول خدا ( ص ) و مشركين بيست و چند شب در برابر يكديگر قرار گرفتند ، بدون اينكه جنگى كنند ، مگر گاهگاهى كه به صف يكديگر تير مىانداختند ، و بعد از اين چند روز ، چند نفر از سواره نظامهاى لشكر دشمن به ميدان آمدند ، و آن عده عبارت بودند از عمرو بن عبد ود ، برادر بنى عامر بن لوى ، و عكرمة بن ابى جهل ، و ضرار بن خطاب ، و هبيرة بن ابى وهب ، و نوفل بن عبد اللَّه ، كه بر اسب سوار شده و به صف بنى كنانه عبور كرده ، و گفتند : آماده جنگ باشيد ، كه به زودى خواهيد ديد چه كسانى دلاورند ؟\r\nآن گاه به سرعت و با غرور و به صف مسلمانان نهادند ، همين كه نزديك خندق رسيدند ، گفتند : به خدا سوگند اين نقشه نقشه اى است كه تا كنون در عرب سابقه نداشته ، ناگزير از اول تا به آخر خندق رفتند تا تنگترين نقطه را پيدا كنند ، و با اسب از آن عبور نمايند ، و همين كار را كردند ، چند نفر از خندق گذشته ، و در فاصله بين خندق و سلع را جولانگاه خود كردند ،\r\n","description":"","footnote":"","page_name":" 442 ","page_number":442},
  {"content":"\r\nعلى بن ابى طالب ( ع ) با چند نفر از مسلمانان رفتند ، و از عبور بقيه لشكر دشمن از آن نقطه جلوگيرى كردند ، در آنجا سوارگان دشمن كه يكى از آنها عمرو بن عبد ود بود با على ( ع ) و همراهانش روبرو شدند .\r\nعمرو بن عبد ود يگانه جنگجوى شجاع قريش بود ، قبلا هم در جنگ بدر شركت جسته بود ، و چون زخمهاى سنگينى برداشته بود نتوانست در جنگ احد شركت كند ، و در اين جنگ شركت كرد ، و با پاى خود به قتلگاه خود آمد ، اين مرد با هزار مرد جنگى برابرى مىكرد ، و او را فارس و دلاور يليل مىناميدند ، چون روزى از روزها در نزديكىهاى بدر ، در محلى كه آن را يليل مىناميدند ، با راهزنان قبيله بنى بكر مصادف شد ، به رفقايش گفت : شما همگى برويد ، من خود به تنهايى حريف اينها هستم ، پس در برابر صف بنى بكر قرار گرفت ، و نگذاشت كه به بدر برسند ، از آن روز او را فارس يليل خواندند ، براى اينكه در آن روز به همراهان خود گفت شما همگى كنار برويد ، و خود به تنهايى به صف بنى بكر حمله كرد ، و نگذاشت به بدر بروند . و در مدينه اين محلى كه خندق را در آن حفر كردند نامش « مذاد » بود ، و اولين كسى كه از خندق پريد همين عمرو و همراهانش بودند ، و در شان او گفتند :\r\n\r\nعمرو بن عبد كان اول فارس\r\nجزع المذاد و كان فارس يليل\r\n\r\nيعنى عمرو پسر عبد اولين سواره اى بود كه از مذاد گذشت ، و همو بود كه در واقعه يليل يكه سوار بود .\r\nابن اسحاق نوشته كه عمرو بن عبد ود آن روز با بانگ بلند مبارزه طلب مىكرد ، على ( ع ) در حالى كه روپوشى از آهن داشت ، برخاست و گفت : يا رسول اللَّه ( ص ) مرا نامزدش كن ، رسول خدا ( ص ) فرمود : اين مرد عمرو است ، بنشين ، بار ديگر عمرو بانگ زد ، كه كيست با من هماوردى كند ؟ و آيا در بين شما هيچ مردى نيست كه با من دست و پنجه نرم كند ؟ و براى اين كه مسلمانان را سرزنش و مسخره كند مىگفت : چه شد آن بهشتى كه مىگفتيد هر كس در راه دين كشته شود به آن بهشت مىرسد ؟ پس بياييد تا من شما را به آن بهشت برسانم ، در اين نوبت باز على ( ع ) برخاست و عرضه داشت : يا رسول اللَّه ( ص ) مرا نامزدش كن ، ( باز حضرت اجازه نداد ) .\r\nبار سوم عمرو بن عبد ود اين رجز را خواند :\r\n\r\nو لقد بححت عن النداء\r\nبجمعكم هل من مبارز\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nو وقفت اذ جبن المشجع\r\nموقف البطل المناجز\r\n\r\n\r\nان السماحة و الشجاعة فى\r\nالفتى خير الغرائز\r\n\r\nمن از بس رو در روى جمع شما فرياد ( هل من مبارز ) زدم صداى خود را خشن ساختم ، و كسى پاسخم نگفت . و من هم چنان در موقفى كه شجاعان هم در آن موقف دچار وحشت مىشوند ، با كمال جرأت ايستاده ، آماده جنگم ، راستى كه سخاوت و شجاعت در جوانمرد بهترين غريزه ها است .\r\nاين بار نيز از بين صف مسلمين على برخاست ، و اجازه خواست ، كه به نبرد او برود ، حضرت فرمود : آخر او عمرو است ، عرضه داشت : هر چند كه عمرو باشد ، پس اجازه اش داد ، و آن جناب به سويش شتافت .\r\nابن اسحاق مىگويد : على ( ع ) وقتى به طرف عمرو مىرفت اين رجز را مىخواند :\r\n\r\nلا تعجلن فقد أتاك\r\nمجيب صوتك غير عاجز\r\n\r\n\r\nذو نية و بصيرة\r\nو الصدق منجى كل فائز\r\n\r\n\r\nانى لأرجو ان اقيم\r\nعليك نائحة الجنائز\r\n\r\n\r\nمن ضربة نجلاء يبقى\r\nذكرها عند الهزاهز\r\n\r\nيعنى عجله مكن ، كه پاسخگوى فريادت مردى آمد كه هرگز زبون نمىشود ، مردى كه نيتى پاك و صادق دارد ، و داراى بصيرت است ، و صدق است كه هر رستگارى را نجات مىبخشد ، من اميدوارم ( در اينجا غرور به خود راه نداد همچون دلاوران ديگر خدا را فراموش نكرد ، و نفرمود من چنين و چنان مىكنم ، بلكه فرمود اميدوارم كه چنين كنم ) نوحه سرايان را كه دنبال جنازه ها نوحه مىخوانند ، به نوحه سرايى در مرگت برانگيزم ، آن هم با ضربتى كوبنده ، كه اثر و خاطره اش ، در همه جنگها باقى بماند .\r\nعمرو وقتى از زير آن روپوش آهنى اين رجز را شنيد ، پرسيد : تو كيستى ؟ فرمود : من على هستم ، پرسيد : پسر عبد منافى ؟ فرمود : پسر ابى طالب بن عبد المطلب بن هاشم بن عبد منافم ، عمرو گفت : اى برادر زاده ! غير از تو كسى مىآمد كه سالدارتر از تو مىبود ، از قبيل عموهايت ، چون من از ريختن خون تو كراهت دارم .\r\nعلى ( ع ) فرمود : و ليكن به خدا سوگند من هيچ كراهتى از ريختن خون تو ندارم ، عمرو از شنيدن اين پاسخ سخت خشمناك شد ، و از اسب فرود آمد و شمشير خود را از غلاف كشيد ، شمشيرى چون شعله آتش و با خشم به طرف على حمله ور شد ، على\r\n","description":"","footnote":"","page_name":" 444 ","page_number":444},
  {"content":"\r\n( ع ) با سپر خود به استقبالش رفت ، و عمرو شمشير خود را بر سپر او فرود آورد و دو نيمش كرد ، و از شكاف آن فرق سر آن جناب را هم شكافت ، و على ( ع ) شمشير خود را بر رگ گردن او فرود آورد ، و به زمينش انداخت .\r\nو در روايت حذيفه آمده كه على ( ع ) پاهاى عمرو را با شمشير قطع كرد ، و او به پشت به زمين افتاد ، و در اين گير و دار غبار غليظى برخاست و هيچ يك از دو لشكر نمىدانستند كدام يك از آن دو نفر پيروزند ، تا آن كه صداى على به تكبير بلند شد ، رسول خدا فرمود : به آن خدايى كه جانم در دست اوست على او را كشت ، و اولين كسى كه به سوى گرد و غبار دويد عمر بن خطاب بود ، كه رفت ، و برگشت و گفت : يا رسول اللَّه ( ص ) عمرو را كشت ، پس على سر از بدن عمرو جدا نمود و نزد رسول خدا ( ص ) آورد ، در حالى كه رويش از شكرانه اين موفقيت چون ماه مىدرخشيد .\r\nحذيفه مىگويد : پس رسول خدا ( ص ) به وى فرمود : اى على بشارت باد تو را كه اگر عمل امروز تو در يك كفه ميزان ، و عمل تمامى امت در كفه ديگر گذاشته شود ، عمل تو سنگينتر است ، براى اينكه هيچ خانه اى از خانه هاى شرك نماند ، مگر آنكه مرگ عمرو خوارى را در آن وارد كرد ، هم چنان كه هيچ خانه اى از خانه هاى اسلام نماند ، مگر آنكه با كشته شدن عمرو عزت در آن داخل گرديد .\r\nو از حاكم ابو القاسم نيز آمده كه به سند خود از سفيان ثورى ، از زبيد ثانى ، از مرة ، از عبد اللَّه بن مسعود ، روايت كرده كه گفت : وى آيه را چنين مىخواند : « و كفى اللَّه المؤمنين القتال بعلى » .\r\nهمراهان عمرو ، بعد از مرگ وى فرار كردند ، و از خندق پريدند ، و مسلمين به دنبالشان شتافتند ، نوفل بن عبد العزى را ديدند كه در داخل خندق افتاده او را سنگ باران كردند ، نوفل به ايشان گفت كشتن از اين بهتر است ، يكى از شما پايين بيايد ، تا با او بجنگم ، زبير بن عوام پايين رفت ، و او را كشت ، ابن اسحاق مىگويد على ( ع ) با ضربتى كه به ترقوه او وارد آورد به قتلش رسانيد ، و ضربتش آن چنان شديد بود كه نيزه فرو رفت ، و از آنجا بيرون آمد .\r\nآن گاه مشركين به رسول خدا ( ص ) پيام دادند كه مردار عمرو را به ده هزار به ما به فروش ، رسول خدا ( ص ) فرمود : مردار او مال شما ، و ما از مرده فروشى رزق نمىخوريم ، و در اين هنگام على ( ع ) اشعارى سرود ، كه چند بيت آن را مىخوانيد :\r\n","description":"","footnote":"","page_name":" 445 ","page_number":445},
  {"content":"\r\n\r\nنصر الحجارة من سفاهة رأيه\r\nو نصرت رب محمد بصواب\r\n\r\n\r\nفضربته و تركته متجدلا\r\nكالجذع بين دكادك و رواب\r\n\r\n\r\nو عففت عن اثوابه لو اننى\r\nكنت المقطر بزنى أثوابى\r\n\r\nيعنى او راه سفاهت پيمود ، و به يارى بتهاى سنگى برخاست ، و من راه صواب رفتم ، و پروردگار محمد ( ص ) را يارى كردم ، در نتيجه با يك ضربت كارش را بساختم و جيفه اش را چون تنه درخت خرما در ميان پستى و بلنديها روى زمين گذاشتم و رفتم ، و به جامه هاى جنگىاش طمع نكردم ، و از آن چشم پوشيدم ، با اينكه مىدانستم اگر او بر من دست مىيافت ، و مرا مىكشت ، جامه هاى مرا مىبرد .\r\nابن اسحاق مىگويد : حنان بن قيس عرفه تيرى به سوى سعد بن معاذ انداخت ، و بانگ زد : اين را بگير كه من فرستادم ، و من ابن عرفه‌ام ، تير ، رگ اكحل ( شاهرگ دست ) سعد را پاره كرد ، و سعد او را نفرين كرد ، و گفت خدا رويت را با آتش آشنا سازد ، و بار الها اگر از جنگ قريش چيزى باقى گذاشته اى ، مرا هم باقى بدار ، تا به جهادى قيام كنم ، كه محبوبترين جهاد در نظرم باشد ، و خلاصه با مردمى كه پيامبر تو را اذيت كردند ، و او را تكذيب نموده و از وطنش بيرون نمودند ، آن طور كه دلم مىخواهد جنگ كنم ، و اگر ديگر جنگى بين ما و ايشان باقى نگذاشته اى ، همين بريده شدن رگ اكحلم را شهادت قرار ده ، و مرا نميران ، تا آنكه چشمم را از بنى قريظه روشن كنى .\r\n\r\n\r\nآن گاه مىگويد : نعيم بن مسعود اشجعى به خدمت رسول خدا ( ص ) آمده عرضه داشت يا رسول اللَّه ! من در حالى مسلمان شده‌ام كه هيچ يك از اقوام و آشنايانم از مسلمان شدنم خبر ندارند ، حال هر دستورى مىفرمايى انجام دهم ، و با لشكر دشمن به عنوان اينكه من نيز مشرك هستم نيرنگ بزنم ، آن حضرت فرمود : از هر طريق بتوانى جلو پيشرفت كفار را بگيرى مىتوانى ، چون جنگ خدعه و نيرنگ است ، و ممكن است يك نفر با نيرنگ كار يك لشكر كند .\r\nنعيم بن مسعود بعد از اين كسب اجازه نزد بنى قريظه رفت ، و به ايشان گفت : من دوست شمايم ، و به خدا سوگند شما با قريش و غطفان فرق داريد ، چون مدينه ( يثرب ) شهر شماست ، و اموال و فرزندان و زنان شما در دسترس محمد ( ص ) قرار دارد ، و اما قريش و غطفان خانه و زندگى ايشان جاى ديگر است ، آنها آمده‌اند و به شما وارد شده‌اند ، اگر فرصتى به دست آورند ، آن را غنيمت شمرده ، و اگر فرصتى نيافتند ، و شكست خوردند به شهر و ديار خود بر مىگردند ، و شما را در زير چنگال دشمنتان تنها مىگذارند ، و شما\r\n","description":"","footnote":"","page_name":" 446 ","page_number":446},
  {"content":"\r\nهم خوب مىدانيد كه حريف او نيستيد ، پس بياييد و از قريش و غطفان گروگان بگيريد ، آن هم بزرگان ايشان را گرو بگيريد ، تا به اين وسيله وثيقه اى به دست آورده باشيد كه شما را تنها نگذارند ، بنى قريظه اين رأى را پسنديدند .\r\nاز سوى ديگر به طرف لشكر قريش روانه شد ، و نزد ابو سفيان و اشراف قريش رفت و گفت : اى گروه قريش شما واقفيد كه من دوستدار شمايم ، و فاصله‌ام را از محمد و دين او مىدانيد ، اينك آمده‌ام شما را با نصيحتى خيرخواهى كنم ، به شرط آنكه به احدى اظهار نكنيد ، گفتند : مطمئن باش كه به احدى نمىگوييم ، و تو در نزد ما متهم نيستى ، گفت : هيچ مىدانيد كه بنى قريظه از اينكه پيمان خود را با محمد شكستند ، و به شما پيوستند پشيمان شده‌اند ؟ و نزد محمد ( ص ) پيام فرستاده‌اند ، كه براى اينكه تو از ما راضى شوى مىخواهيم بزرگان لشكر دشمن را گرفته به دست تو دهيم ، تا گردنهايشان را بزنى ، و بعد از آن همواره با تو باشيم ، تا لشكر دشمن را از اين سرزمين بيرون برانيم ، و او قبول كرده ، پس هوشيار باشيد ، اگر بنى قريظه نزد شما آمدند ، و چند نفر از شما را به عنوان رهن خواستند ، قبول نكنيد ، حتى يك نفر هم به ايشان ندهيد ، و زنهار از ايشان بر حذر باشيد .\r\nاز آن جا برخاسته نزد بنى غطفان رفت ، و گفت اى مردم ، من يكى از شمايم ، و همان حرفهايى را كه به قريش زده بود به ايشان زد .\r\nفردا صبح كه روز شنبه و ماه شوال و سال پنجم هجرت بود ، ابو سفيان عكرمة بن ابى جهل با چند نفر ديگر از قريش را نزد بنى قريظه فرستاد كه ابو سفيان مىگويد : اى گروه يهود آذوقه گوشتى ما تمام شد ، و ما در اينجا از خانه و زندگى خود دور هستيم و نمىتوانيم تجديد قوا كنيم ، از قلعه ها بيرون شويد ، تا با محمد بجنگيم .\r\nيهوديان گفتند : امروز روز شنبه است ، كه ما يهوديان هيچ كارى را جائز نمىدانيم ، و گذشته از اين اصلا ما حاضر نيستيم در جنگ با محمد با شما شركت كنيم ، مگر آنكه از مردان سرشناس خود چند نفر را به ما گروگان دهيد ، كه از اين شهر نرويد ، و ما را تنها نگذاريد ، تا كار محمد را يكسره كنيد .\r\nابو سفيان وقتى اين پيام يهوديان را شنيد گفت : به خدا سوگند نعيم درست گفت :\r\nناگزير كسى نزد بنى قريظه فرستاد كه احدى را به شما گروگان نمىدهيم ، مىخواهيد در جنگ شركت كنيد و مىخواهيد در قلعه خود بنشينيد ، يهوديان هم گفتند : به خدا قسم نعيم درست گفت ، در پاسخ قريش پيام دادند كه به خدا سوگند با شما شركت نمىكنيم ، مگر وقتى گروگان بدهيد ، و خداوند به اين وسيله اتحاد بين لشكر را بهم زد ، آن گاه در شبهاى زمستانى\r\n","description":"","footnote":"","page_name":" 447 ","page_number":447},
  {"content":"\r\nآن روز بادى بسيار سرد بر لشكر كفر مسلط نمود و همه را از صحنه جنگ مجبور به فرار ساخت .\r\nمحمد بن كعب مىگويد : حذيفة بن اليمان گفت : به خدا سوگند در ايام خندق آن قدر در فشار بوديم كه جز خدا كسى نمىتواند از مقدار خستگى و گرسنگى و ترس ما آگاه شود ، شبى از آن شبها رسول خدا ( ص ) برخاست ، و مقدارى نماز گزاشته سپس فرمود : آيا كسى هست برود و خبرى از اين قوم براى ما بياورد و در عوض رفيق من در بهشت باشد ؟\r\nحذيفه سپس اضافه كرد : و چون شدت ترس و خستگى و گرسنگى به احدى اجازه پاسخ نداد ، ناگزير مرا صدا زد ، و من كه چاره اى جز پذيرفتن نداشتم ، عرضه داشتم : بله يا رسول اللَّه ( ص ) ، فرمود : برو و خبرى از اين قوم براى ما بياور ، و هيچ كارى مكن تا برگردى ، من به طرف لشكرگاه دشمن رفتم ، ديدم ( با كمال تعجب ) در آنجا باد سردى و لشكرى از طرف خدا به لشكر دشمن مسلط شده ، آن چنان كه بيچاره شان كرده ، نه خيمه اى برايشان باقى گذاشته ، و نه بنايى ، و نه آتشى و نه ديگى مىتواند روى اجاق قرار گيرد .\r\nهمانطور كه ايستاده بودم و وضع را مىديدم ، ناگهان ابو سفيان از خيمه اش بيرون آمد ، فرياد زد اى گروه قريش ! هر كس رفيق بغل دستى خود را بشناسد ، مردم در تاريكى شب از يكديگر پرسيدند تو كيستى ؟ من پيشدستى كردم و از كسى كه در طرف راستم ايستاده بود پرسيدم تو كيستى ؟ گفت : من فلانيم .\r\nآن گاه ابو سفيان به منزلگاه خود رفت ، و دوباره برگشت ، و صدا زد اى گروه قريش ! به خدا ديگر اين جا جاى ماندن نيست ، براى اينكه همه چهار پايان و مركبهاى ما هلاك شدند ، و بنى قريظه هم با ما بى وفايى كردند ، اين باد سرد هم چيزى براى ما باقى نگذاشت ، و با آن هيچ چيزى در جاى خود قرار نمىگيرد ، آن گاه به عجله سوار بر مركب خود شد ، آن قدر عجول بود كه بند از پاى مركب باز نكرد ، و بعد از سوار شدن باز كرد .\r\nمىگويد : من با خود گفتم چه خوب است همين الان او را با تير از پاى در آورم ، و اين دشمن خدا را بكشم ، كه اگر اين كار را بكنم كار بزرگى كرده‌ام ، پس زه كمان خود را بستم و تير در كمان گذاشتم ، همين كه خواستم رها كنم ، و او را بكشم به ياد دستور رسول خدا ( ص ) افتادم ، كه فرمود : هيچ كارى صورت مده ، تا برگردى ، ناگزير كمان را به حال اول برگردانده ، نزد رسول خدا برگشتم ، ديدم هم چنان مشغول نماز است ،\r\n","description":"","footnote":"","page_name":" 448 ","page_number":448},
  {"content":"\r\nهمين كه صداى پاى مرا شنيد ، ميان دو پاى خود را باز كرد ، و من بين دو پايش پنهان شدم ، و مقدارى از پتويى كه به خود پيچيده بود رويم انداخت ، و با همين حال ركوع و سجده را به جا آورد ، آن گاه پرسيد : چه خبر ؟ من جريان را به عرض رساندم .\r\nو از سليمان بن صرد نقل شده كه گفت : رسول خدا بعد از پايان يافتن احزاب فرمود :\r\nديگر از اين به بعد كفار به ما حمله نخواهند كرد ، بلكه ما با ايشان مىجنگيم ، و همين طور هم شد ، و بعد از احزاب ديگر قريش هوس جنگيدن نكرد ، و رسول خدا با ايشان جنگيد ، تا آنكه مكه را فتح كرد « 1 » .\r\nمؤلف : اين جريان را صاحب مجمع البيان ، مرحوم طبرسى نقل كرده ، كه ما خلاصه آن را در اين جا آورديم ، و مرحوم قمى « 2 » در تفسير خود قريب همان را آورده ، و سيوطى در الدر المنثور روايات متفرقه اى در اين قصه نقل كرده است « 3 » .\r\n\r\n\r\nو نيز در مجمع البيان گفته : زهرى از عبد الرحمن بن عبد اللَّه بن كعب بن مالك ، از پدرش مالك ، نقل كرده كه گفت : وقتى رسول خدا ( ص ) از جنگ خندق برگشت ، و ابزار جنگ را به زمين گذاشت ، و استحمام كرد ، جبرئيل برايش نمودار شد ، و گفت در انجام جهاد هيچ عذرى باقى نگذاشتى ، حال مىبينيم لباس جنگ را از خود جدا مىكنى ، و حال آنكه ما نكنده‌ايم .\r\nرسول خدا ( ص ) از شدت ناراحتى از جاى پريد ، و فورا خود را به مردم رسانيد ، كه نماز عصر را نخوانند ، مگر بعد از آنكه بنى قريظه را محاصره كرده باشند ، مردم مجددا لباس جنگ به تن كردند ، و هنوز به قلعه بنى قريظه نرسيده بودند كه آفتاب غروب كرد ، و مردم با هم بگو مگو كردند ، بعضى گفتند : ما گناهى نكرده‌ايم ، چون رسول خدا ( ص ) به ما فرمود نماز عصر را نخوانيد مگر بعد از آنكه به قلعه بنى قريظه برسيد ، و ما امر او را اطاعت كرديم ، بعضى ديگر به احتمال اينكه دستور آن جناب منافاتى با نماز خواندن ندارد ، نماز خود را خواندند ، تا در انجام وظيفه مخالفت احتمالى هم نكرده باشند ، ولى بعضى ديگر نخواندند ، تا نمازشان قضاء شد ، و بعد از غروب آفتاب كه به قلعه رسيدند نمازشان را قضاء كردند ، و رسول خدا ( ص ) هيچ يك از دو طايفه را\r\n\r\n","description":"","footnote":"\r\n( 1 ) مجمع البيان ، ج 8 ، ص 340 الى 345\r\n( 2 ) تفسير قمى ، ج 2 ، ص 177 .\r\n( 3 ) الدر المنثور ، ج 5 ، ص 185 .\r\n","page_name":" 449 ","page_number":449},
  {"content":"\r\nملامت نفرمود .\r\nعروه مىگويد : رسول خدا ( ص ) على بن ابى طالب ( ع ) را به عنوان مقدمه جلو فرستاد ، و لواء جنگ را به دستش داد ، و فرمود ، همه جا پيش برو ، تا لشكر را جلو قلعه بنى قريظه پياده كنى ، على ( ع ) از پيش براند ، و رسول خدا ( ص ) به دنبالش به راه افتاد ، در بين راه به عده اى از انصار كه از تيره بنى غنم بودند برخورد ، كه منتظر رسيدن آن جناب بودند ، و چون آن جناب را ديدند خيال كردند كه آن حضرت از دور به ايشان فرمود ساعتى قبل لشكر از اين جا عبور كرد ؟ در پاسخ گفتند : دحيه كلبى سوار بر قاطرى ابلق از اين جا گذشت ، در حالى كه پتويى از ابريشم بر پشت قاطر انداخته بود ، حضرت فرمود : او دحيه كلبى نبود ، بلكه جبرئيل بود ، كه خداوند او را مامور بنى قريظه كرده ، تا ايشان را متزلزل كند ، و دلهايشان را پر از ترس سازد .\r\nمىگويند : على ( ع ) هم چنان برفت تا به قلعه بنى قريظه رسيد ، در آن جا از مردم قلعه ، ناسزاها به رسول خدا ( ص ) شنيد ، پس برگشت تا در راه رسول خدا ( ص ) را بديد ، و عرضه داشت : يا رسول اللَّه ( ص ) سزاوار نيست شما نزديك قلعه بياييد ، و به اين مردم ناپاك نزديك شويد . حضرت فرمود : مثل اينكه از آنان سخنان زشت نسبت به من شنيده اى ؟ عرضه داشت :\r\nبله يا رسول اللَّه ( ص ) فرمود : به محضى كه مرا ببينند ديگر از آن سخنان نخواهند گفت ، پس به اتفاق نزديك قلعه آمدند ، رسول خدا ( ص ) فرمود :\r\nاى برادران مردمى كه به صورت ميمون و خوك مسخ شدند ، آيا خدا خوارتان كرد ، و بلا بر شما نازل فرمود ؟ يهوديان بنى قريظه گفتند : اى ابا القاسم تو مردى نادان نبودى .\r\nپس رسول خدا ( ص ) بيست و پنج شب آنان را محاصره كرد ، تا به ستوه آمدند ، و خدا ترس را بر دلهايشان مسلط فرمود ، تصادفا بعد از آنكه قريش و غطفان فرار كردند ، حيى بن اخطب ( بزرگ خيبريان ) با مردم بنى قريظه داخل قلعه ايشان شده بود ، و چون يقين كردند كه رسول خدا ( ص ) از پيرامون قلعه بر نمىگردد ، تا آنكه با ايشان نبرد كند ، كعب بن اسد به ايشان گفت : اى گروه يهود بلايى است كه مىبينيد به شما روى آورده ، و من يكى از سه كار را به شما پيشنهاد مىكنم ، هر يك را صلاح ديديد عملى كنيد .\r\nپرسيدند ، بگو ببينيم چيست ؟ گفت : اول اينكه بياييد با اين مرد بيعت كنيم ، و دين او را بپذيريم ، براى همه شما روشن شده كه او پيغمبرى است مرسل ، و همان شخصى است\r\n","description":"","footnote":"","page_name":" 450 ","page_number":450},
  {"content":"\r\nكه در كتاب آسمانى خود نامش را يافته‌ايد ، اگر اين كار را بكنيم ، هم جان و مال و زنانمان محفوظ مىشود ، و هم دين خدا را پذيرفته‌ايم .\r\nگفتند : ما هرگز از دين تورات جدا نخواهيم شد ، و آن را با دينى ديگر معاوضه نخواهيم نمود .\r\nگفت : دوم اينكه اگر آن پيشنهاد را نمىپذيريد ، بياييد فرزندان و زنان خود را به دست خود بكشيم ، و سپس با محمد نبرد كنيم ، و حتى اموال خود را نيز نابود كنيم ، تا بعد از ما چيزى از ما باقى نماند ، تا خدا بين ما و محمد حكم كند ، اگر كشته شديم بدون دل واپسى كشته شده‌ايم ، چون نه زنى داريم ، و نه فرزندى و نه مالى ، و اگر غلبه كرديم تهيه زن و فرزند آسان است ، گفتند : مىگويى اين يك مشت بيچاره را بكشيم ؟ آن وقت ديگر چه خيرى در زندگى بدون آنان هست ؟\r\nگفت : اگر اين را هم نمىپذيريد بياييد همين امشب كه شب شنبه است ، و محمد و يارانش مىدانند كه ما در اين شب نمىجنگيم ، از اين غفلت آنان استفاده نموده به ايشان شبيخون بزنيم ، گفتند : آيا حرمت شب شنبه خود را از بين ببريم ؟ و همان كارى را كه گذشتگان ما كردند بكنيم ، و به آن بلاى كه ميدانى دچار شدند ، و مسخ شدند ما نيز دچار شويم ؟ نه ، هرگز اين كار را نمىكنيم ، كعب بن اسد وقتى ديد هيچ يك از پيشنهادهايش پذيرفته نشد ، گفت : عجب مردم بى عقلى هستيد ، خيال مىكنم از آن روز كه به دنيا آمده‌ايد حتى يك روز هم در خود حزم و احتياط نداشته‌ايد .\r\nزهرى مىگويد : رسول خدا ( ص ) در پاسخ بنى قريظه كه پيشنهاد كردند يك نفر را حكم قرار دهد ، فرمود : هر يك از اصحاب مرا كه خواستيد مىتوانيد حكم خود كنيد ، بنى قريظه سعد بن معاذ را اختيار كردند ، رسول خدا ( ص ) قبول كرد ، و دستور داد تا هر چه اسلحه دارند در قبه آن جناب جمع كنند ، و سپس دستهايشان را از پشت بستند ، و به يكديگر پيوستند و در خانه اسامه باز داشت كردند ، آن گاه رسول خدا ( ص ) دستور داد سعد بن معاذ را بياورند ، وقتى آمد ، پرسيد : با اين يهوديان چه كنيم ؟ عرضه داشت جنگىهايشان كشته شوند ، و ذرارى و زنانشان اسير گردند ، و اموالشان به عنوان غنيمت تقسيم شود ، و ملك و باغاتشان تنها بين مهاجرين تقسيم شود ، آن گاه به انصار گفت كه اين جا وطن شما است ، و شما ملك و باغ داريد و مهاجران ندارند .\r\nرسول خدا ( ص ) تكبير گفت ، و فرمود : بين ما و آنان به حكم\r\n","description":"","footnote":"","page_name":" 451 ","page_number":451},
  {"content":"\r\nخداى عز و جل داورى كردى ، و در بعضى روايات آمده كه فرمود : به حكمى داورى كردى كه خدا از بالاى هفت رقيع رانده ، و رقيع به معناى آسمان دنيا است .\r\nآن گاه رسول خدا ( ص ) دستور داد مقاتلان ايشان را - كه به طورى كه گفته‌اند ششصد نفر بودند - كشتند ، بعضىها گفته‌اند : چهار صد و پنجاه نفر كشته و هفتصد و پنجاه نفر اسير شدند ، و در روايت آمده كه : در موقعى كه بنى قريظه را دست بسته مىبردند نزد رسول خدا ( ص ) ، به كعب بن اسد گفتند هيچ مىبينى با ما چه مىكنند ؟ كعب گفت : حالا كه بيچاره شديد اين حرف را مىزنيد ؟ چرا قبلا به راهنماييهاى من اعتناء نكرديد ؟ اى كاش همه جا اين پرسش را مىكرديد ، و چاره كار خود را از خيرخواهان مىپرسيديد ، به خدا سوگند دعوت كننده ما دست بردار نيست ، و هر يك از شما برود ديگر بر نخواهد گشت ، چون به خدا قسم با پاى خود به قتلگاهش مىرود .\r\nدر اين هنگام حيى بن اخطب دشمن خدا را نزد رسول خدا ( ص ) آوردند ، در حالى كه حله اى فاختى در بر داشت ، و آن را از هر طرف پاره پاره كرده بود ، و مانند جاى انگشت سوراخ كرده بود ، تا كسى آن را از تنش بيرون نكند ، و دستهايش با طناب به گردنش بسته شده بود ، همين كه رسول خدا ( ص ) او را ديد ، فرمود : آگاه باش كه به خدا سوگند من هيچ ملامتى در دشمنى با تو ندارم ، و خلاصه تقصيرى در خود نمىبينم ، و اين بيچارگى تو از اين جهت است كه خواستى خدا را بيچاره كنى ، آن گاه فرمود : اى مردم از آنچه خدا براى بنى اسرائيل مقدر كرده ناراحت نشويد ، اين همان سرنوشت و تقديرى است كه خدا عليه بنى اسرائيل نوشته ، و مقدر كرده ، آن گاه نشست و سر از بدن او جدا كردند .\r\nبعد از اعدام جنگجويان عهدشكن بنى قريظه ، زنان و كودكان و اموال ايشان را در بين مسلمانان تقسيم كرد ، و عده اى از اسراى ايشان را به اتفاق سعد بن زيد انصارى به نجد فرستاد ، تا به فروش برساند ، و با پول آن اسب و سلاح خريدارى كند .\r\nمىگويند وقتى كار بنى قريظه خاتمه يافت ، زخم سعد بن معاذ باز شد ، و رسول خدا ( ص ) او را به خيمه اى كه در مسجد برايش زده بودند برگردانيد ، ( تا به معالجه اش بپردازند ) .\r\nجابر بن عبد اللَّه مىگويد : در همين موقع جبرئيل نزد رسول خدا ( ص ) آمد ، و پرسيد اين بنده صالح كيست كه در اين خيمه از دنيا رفته ، درهاى آسمان برايش باز شده ، و عرش به جنب و جوش در آمده ؟ رسول خدا ( ص ) به مسجد\r\n","description":"","footnote":"","page_name":" 452 ","page_number":452},
  {"content":"\r\nآمد ، ديد سعد بن معاذ از دنيا رفته است « 1 » .\r\nمؤلف : اين داستان را قمى در تفسير خود به طور مفصل آورده ، و در آن آمده كه كعب ابن اسد را در حالى كه دستهايش را به گردنش بسته بودند آوردند ، همين كه رسول خدا ( ص ) نظرش به وى افتاد ، فرمود : اى كعب آيا وصيت ابن الحواس آن خاخام هوشيار كه از شام نزد شما آمده بود سودى به حالت نبخشيد ؟ با اينكه او وقتى نزد شما آمد گفت من از عيش و نوش و زندگى فراخ شام صرفنظر كردم ، و به اين سرزمين اخمو كه غير از چند دانه خرما چيزى ندارد آمده‌ام ، و به آن قناعت كرده‌ام ، براى اينكه به ديدار پيغمبرى نايل شوم كه در مكه مبعوث مىشود ، و بدين سرزمين مهاجرت مىكند ، پيغمبرى است كه با پاره اى نان و خرما قانع است ، و به الاغ بى پالان سوار مىشود ، و در چشمش سرخى ، و در بين دو شانه اش مهر نبوت است ، شمشيرش را به شانه اش مىگيرد ، و هيچ باكى از احدى از شما ندارد ، سلطنتش تا جايى كه سواره و پياده از پا درآيند گسترش مىيابد ؟ ! كعب گفت : چرا اى محمد همه اينها كه گفتى درست است ، ولى چكنم كه از سرزنش يهود پروا داشتم ، ترسيدم بگويند كعب از كشته شدن ترسيد ، و گر نه به تو ايمان مىآوردم ، و تصديقت مىكردم ، ولى من چون عمرى به دين يهود بودم و به همين دين زندگى كردم ، بهتر است به همان دين نيز بميرم ، رسول خدا ( ص ) فرمود : بياييد گردنش را بزنيد ، مامورين آمدند ، و گردنش را زدند « 2 » .\r\nباز در همان كتاب آمده كه آن جناب يهوديان بنى قريظه را در مدت سه روز در سردى صبح و شام اعدام كرد و مكرر مىفرمود : آب گوارا به ايشان بچشانيد و غذاى پاكيزه به ايشان بدهيد ، و با اسيرانشان نيكى كنيد ، تا آنكه همه را به قتل رسانيد و اين آيه نازل شد : * ( « وَأَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ ) * . . . * ( وَكانَ اللَّه عَلى كُلِّ شَيْءٍ قَدِيراً » ) * « 3 » .\r\nو در مجمع البيان آمده كه ابو القاسم حسكانى ، از عمرو بن ثابت ، از ابى اسحاق ، از على ( ع ) روايت كرده كه فرمود : آيه * ( « رِجالٌ صَدَقُوا ما عاهَدُوا اللَّه عَلَيْه » ) * در باره ما نازل شد ، و به خدا سوگند ماييم ، و من به هيچ وجه آنچه نازل شده بر خلاف معنا نمىكنم « 4 » .\r\n\r\n","description":"","footnote":"\r\n( 1 ) مجمع البيان ، ج 8 ، ص 351 - 352 .\r\n( 2 و 3 ) تفسير قمى ، ج 2 ، ص 192 - 189 .\r\n( 4 ) مجمع البيان ، ج 8 ، ص 350 .\r\n","page_name":" 453 ","page_number":453},
  {"content":"\r\n\r\n\r\nيا أَيُّهَا النَّبِيُّ قُلْ لأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَزِينَتَها فَتَعالَيْنَ أُمَتِّعْكُنَّ وَأُسَرِّحْكُنَّ سَراحاً جَمِيلًا ( 28 ) وَإِنْ كُنْتُنَّ تُرِدْنَ اللَّه وَرَسُولَه وَالدَّارَ الآخِرَةَ فَإِنَّ اللَّه أَعَدَّ لِلْمُحْسِناتِ مِنْكُنَّ أَجْراً عَظِيماً ( 29 ) يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَكانَ ذلِكَ عَلَى اللَّه يَسِيراً ( 30 ) وَمَنْ يَقْنُتْ مِنْكُنَّ لِلَّه وَرَسُولِه وَتَعْمَلْ صالِحاً نُؤْتِها أَجْرَها مَرَّتَيْنِ وَأَعْتَدْنا لَها رِزْقاً كَرِيماً ( 31 ) يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِه مَرَضٌ وَقُلْنَ قَوْلًا مَعْرُوفاً ( 32 )\r\nوَ قَرْنَ فِي بُيُوتِكُنَّ وَلا تَبَرَّجْنَ تَبَرُّجَ الْجاهِلِيَّةِ الأُولى وَأَقِمْنَ الصَّلاةَ وَآتِينَ الزَّكاةَ وَأَطِعْنَ اللَّه وَرَسُولَه إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ( 33 ) وَاذْكُرْنَ ما يُتْلى فِي بُيُوتِكُنَّ مِنْ آياتِ اللَّه وَالْحِكْمَةِ إِنَّ اللَّه كانَ لَطِيفاً خَبِيراً ( 34 ) إِنَّ الْمُسْلِمِينَ وَالْمُسْلِماتِ وَالْمُؤْمِنِينَ وَالْمُؤْمِناتِ وَالْقانِتِينَ وَالْقانِتاتِ وَالصَّادِقِينَ وَالصَّادِقاتِ وَالصَّابِرِينَ وَالصَّابِراتِ وَالْخاشِعِينَ وَالْخاشِعاتِ وَالْمُتَصَدِّقِينَ وَالْمُتَصَدِّقاتِ وَالصَّائِمِينَ وَالصَّائِماتِ وَالْحافِظِينَ فُرُوجَهُمْ وَالْحافِظاتِ وَالذَّاكِرِينَ اللَّه كَثِيراً وَالذَّاكِراتِ أَعَدَّ اللَّه لَهُمْ مَغْفِرَةً وَأَجْراً عَظِيماً ( 35 )\r\n","description":"","footnote":"","page_name":" 454 ","page_number":454},
  {"content":"\r\nترجمه آيات\r\nاى پيامبر ! به همسرانت بگو اگر زندگى دنيا و زينت آن را مىخواهيد ، بياييد تا چيزى از دنيا به شما بدهم ، و رهايتان كنم ، طلاقى نيكو و بى سر و صدا ( 28 ) .\r\nو اگر خدا و رسول او و خانه آخرت را مىخواهيد ، بدانيد كه خدا براى نيكوكاران از شما اجرى عظيم تهيه ديده است ( 29 ) .\r\nاى زنان پيامبر ! هر يك از شما كه عمل زشتى روشن انجام دهد ، عذابش دو چندان خواهد بود ، و اين بر خدا آسان است ( 30 ) .\r\nو هر يك از شما براى خدا و رسولش مطيع شود ، و عمل صالح كند ، اجر او نيز دو چندان داده مىشود ، و ما برايش رزقى آبرومند فراهم كرده‌ايم ( 31 ) .\r\nاى زنان پيامبر ! شما مثل احدى از ساير زنان نيستيد ، البته اگر تقوى پيشه سازيد ، پس در سخن دلربايى مكنيد ، كه بيمار دل به طمع بيفتد ، و سخن نيكو گوييد ( 32 ) .\r\nو در خانه هاى خود بنشينيد ، و چون زنان جاهليت نخست خود نمايى نكنيد ، و نماز به پا داريد ، و زكات دهيد ، و خدا و رسولش را اطاعت كنيد ، خدا جز اين منظور ندارد كه پليدى را از شما اهل بيت ببرد ، و آن طور كه خود مىداند پاكتان كند ( 33 ) .\r\nو آنچه در خانه هاى شما از آيات خدا و حكمت كه تلاوت مىشود به ياد آوريد ، كه خدا همواره داراى لطف و با خبر است ( 34 ) .\r\nبدرستى كه مردان مسلمان ، و زنان مسلمان و مردان مؤمن ، و زنان مؤمن ، مردان عابد ، و زنان عابد ، مردان راستگو ، و زنان راستگو ، مردان صابر و زنان صابر ، مردان خاشع ، و زنان خاشع ، مردان و زنانى كه صدقه مىدهند ، مردان و زنانى كه روزه مىگيرند ، مردان و زنانى كه شهوت و فرج خود را حفظ مىكنند ، مردان و زنانى كه خدا را بسيار ذكر مىگويند ، و ياد مىكنند ، خداوند برايشان آمرزشى و اجرى عظيم آماده كرده است ( 35 ) .\r\n\r\nبيان آيات\r\n\r\nاين آيات مربوط به همسران رسول خدا ( ص ) است كه اولا به ايشان تذكر دهد كه از دنيا و زينت آن جز عفت و رزق كفاف بهره اى ندارند ، البته اين در\r\n","description":"","footnote":"","page_name":" 455 ","page_number":455},
  {"content":"\r\nصورتى است كه بخواهند همسر او باشند ، و گرنه مانند ساير مردمند ، و سپس ايشان را خطاب كند كه متوجه باشند در چه موقفى دشوار قرار گرفته‌اند ، و به خاطر افتخارى كه نصيبشان شده چه شدايدى را بايد تحمل كنند ، پس اگر از خدا بترسند ، خداوند اجر دو چندانشان مىدهد ، و اگر هم عمل زشتى كنند ، عذابشان نزد خدا دو چندان خواهد بود .\r\nآن گاه ايشان را امر مىكند به عفت ، و اينكه ملازم خانه خود باشند ، و چون ساير زنان خود را به نامحرم نشان ندهند ، و نماز بگزارند ، و زكات دهند ، و از آنچه در خانه هايشان نازل و تلاوت مىشود از آيات قرآنى و حكمت آسمانى ياد كنند ، و در آخر ، عموم صالحان از مردان و زنان را وعده مغفرت و اجر عظيم مىدهد .\r\n\r\n\r\n* ( « يا أَيُّهَا النَّبِيُّ قُلْ لأَزْواجِكَ ) * . . . * ( أَجْراً عَظِيماً » ) * سياق اين دو آيه اشاره دارد به اينكه گويا از زنان رسول خدا ( ص ) يا از بعضى ايشان سخنى و يا عملى سر زده كه دلالت مىكرده بر اينكه از زندگى مادى خود راضى نبوده‌اند ، و در خانه رسول خدا ( ص ) به ايشان سخت مىگذشته ، و نزد رسول خدا ( ص ) از وضع زندگى خود شكايت كرده‌اند و پيشنهاد كرده‌اند كه كمى در زندگى ايشان توسعه دهد ، و از زينت زندگى مادى بهره مندشان كند .\r\nدنبال اين جريان خدا اين آيات را فرستاده ، و به پيغمبرش دستور داده كه ايشان را بين ماندن و رفتن مخير كند ، يا بروند و هر جورى كه دلشان مىخواهد زندگى كنند ، و يا بمانند و با همين زندگى بسازند ، چيزى كه هست اين معنا را چنين تعبير كرد ، كه اگر حيات دنيا و زينت آن را مىخواهيد ، بياييد تا رهايتان كنم . و اگر خدا و رسول و دار آخرت را مىخواهيد بايد با وضع موجود بسازيد ، و از اين تعبير بر مىآيد كه :\r\nاولا جمع بين وسعت در عيش دنيا ، و صفاى آن ، كه از هر نعمتى بهره بگيرى و به آن سرگرم شوى ، با همسرى رسول خدا ( ص ) و زندگى در خانه او ممكن نيست ، و اين دو با هم جمع نمىشوند .\r\nثانيا دلالت مىكند بر اينكه هر يك از دو طرف تخيير مقيد به مقابل ديگرش است ، و مراد از اراده حيات دنيا و زينت آن ، اين است كه انسان دنيا و زينت آن را اصل و هدف قرار دهد ، چه اينكه آخرت را هم در نظر بگيرد يا نه ، و مراد از اراده حيات آخرت نيز اين است كه آدمى آن را هدف و اصل قرار دهد ، و دلش همواره متعلق بدان باشد ، چه اينكه حيات دنياييش هم توسعه داشته باشد ، و به زينت و صفاى عيش نائل بشود ، يا آنكه از لذائذ مادى به كلى\r\n","description":"","footnote":"","page_name":" 456 ","page_number":456},
  {"content":"\r\nبى بهره باشد .\r\nمطلب ديگر اينكه جزاء يعنى نتيجه اختيار كردن يكى از اين دو طرف ترديد مختلف است ، اگر حيات دنيا و زينت آن را اختيار كنند ، يعنى همسران رسول خدا ( ص ) از همسرى او صرفنظر نمايند ، نتيجه و جزايش اين است كه آن جناب ايشان را طلاق دهد ، و هم از مال دنيا بهره مندشان سازد و اما بر فرضى كه به همسرى آن جناب باقى بمانند و آخرت را بر حيات دنيا و زينت آن ترجيح دهند نتيجه اش اجر عظيمى است در نزد خدا ، اما نه به طور مطلق ، بلكه به شرطى كه احسان و عمل صالح هم بكنند .\r\n\r\n\r\nپس چنين نيست كه صرف همسرى رسول خدا ( ص ) اجر عظيم داشته باشد ، و خدا براى هر كس كه همسر آن جناب شود كرامتى و حرمتى قائل باشد ، بلكه كرامت و احترام براى همسرى توأم با احسان و تقوى است ، و به همين جهت است كه مىبينيم وقتى براى بار دوم علو مقام ايشان را ذكر مىكند ، آن را مقيد به تقوى نموده و مىفرمايد : * ( « لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ » ) * .\r\nو اين تقييد نظير تقييدى است كه نسبت به كرامت اصحاب رسول خدا ( ص ) كرده ، و فرموده : « مُحَمَّدٌ رَسُولُ اللَّه وَالَّذِينَ مَعَه أَشِدَّاءُ عَلَى الْكُفَّارِ رُحَماءُ بَيْنَهُمْ تَراهُمْ رُكَّعاً سُجَّداً . . . وَعَدَ اللَّه الَّذِينَ آمَنُوا وَعَمِلُوا الصَّالِحاتِ مِنْهُمْ مَغْفِرَةً وَأَجْراً عَظِيماً » « 1 » ، پس معلوم مىشود همه كسانى كه صحابى رسول خدا ( ص ) بودند مشمول اين وعده نيستند ، بلكه تنها شامل آن عده است كه ايمان و عمل صالح داشته‌اند ، ( پس اگر از يك نفر صحابى انحراف و گناه و ظلمى سر زده باشد ، ما نمىتوانيم صحبت با رسول خدا ( ص ) را كفاره آن حساب كنيم ) .\r\nو كوتاه سخن اينكه اطلاق جمله : « إِنَّ أَكْرَمَكُمْ عِنْدَ اللَّه أَتْقاكُمْ » « 2 » با اين حرفها تقييد نمىشود ، و هم چنان به قوت خود باقى است ، و به حكم اطلاق آن حسب و نسب و يا هيچ سببى ديگر ملاك كرامت نزد خدا نخواهد بود .\r\nپس اينكه فرمود * ( « يا أَيُّهَا النَّبِيُّ قُلْ لأَزْواجِكَ » ) * دستور به آن جناب است كه اين دو آيه را\r\n\r\n","description":"","footnote":"\r\n( 1 ) محمد ( ص ) فرستاده خدا ، و آنان كه با وى ايمان آوردند ، در جهاد عليه كفار بسيار سختند ، و در بين خود دل رحمند ، و مىبينى ايشان را كه همواره يا در ركوعند يا سجود . . .\r\nخداوند همين اصحاب را كه ايمان آورده‌اند و عمل صالح كرده‌اند مغفرت و اجر عظيمى وعده داده است .\r\nسوره فتح ، آيه 29 .\r\n( 2 ) تنها گرامىترين شما با تقواترين شما است . سوره حجرات ، آيه 13 .\r\n","page_name":" 457 ","page_number":457},
  {"content":"\r\nبه همسران خود ابلاغ كند ، و لازمه اش اين است كه اگر شق اول را اختيار كردند ، طلاقشان داده ، مهريه شان را بپردازد ، و اگر شق دوم يعنى خدا و رسول و خانه آخرت را اختيار كردند ، بر همسرى خود باقيشان بدارد .\r\n* ( « إِنْ كُنْتُنَّ تُرِدْنَ الْحَياةَ الدُّنْيا وَزِينَتَها » ) * - اراده حيات دنيا و زينت آن به قرينه مقابله ، كنايه است از اختيار دنيا ، و دلدادگى به تمتعات آن ، و روى آوردن بدان ، و روى گرداندن از آخرت .\r\n* ( « فَتَعالَيْنَ أُمَتِّعْكُنَّ وَأُسَرِّحْكُنَّ سَراحاً جَمِيلًا » ) * در كشاف گفته : كلمه « تعال » در اصل براى اين وضع شده كه هر وقت در مكانى بلند قرار داشتى ، و خواستى كسى را كه در مكانى پايينتر قرار دارد صدا بزنى ، و بگويى بيا ، اين كلمه را به كار ببرى ، و ليكن در اثر كثرت استعمال ، كار آن به جايى رسيده كه در همه جا استعمال مىشود ، چه مكان بلند ، و چه پست ، و معناى كلمه « تعالين » ، آمدن با پا نيست ، بلكه روى آوردن بكارى است ، ( در فارسى هم مىگوييم بياييد فلان كار را انجام دهيم ) ، يعنى بياييد با اراده و اختيارتان يكى از دو پيشنهادم را عملى كنيد ، نه اينكه با پاى خود بياييد ، هم چنان كه مىگوييم : فلانى دارد مىآيد تا با من مخاصمه كند ، و يا فلانى رفت در باره من حرف بزند ، و يا برخاست تا مرا تهديد كند ، كه در اين موارد هيچ يك از كلمات مىآيد ، رفت و برخاست به معناى لغوى خود استعمال نشده بلكه همه آنها كنايه است « 1 » .\r\nو تمتيع عبارت است از اينكه وقتى يكى از ايشان را طلاق مىدهد مالى به او بدهد كه با آن زندگى كند ، و كلمه « تسريح » به معناى رها كردن است ، و سراح جميل به اين معنا است كه بدون خصومت و مشاجره و بد و بيراه گفتن او را طلاق دهد .\r\nدر اين آيه شريفه بحثهايى از نظر فقه هست ، كه مفسرين آن را ايراد كرده‌اند ، و ليكن حق مطلب اين است كه احكامى كه در اين آيه آمده شخصى است ، و مربوط به شخص رسول خدا ( ص ) است ، و هيچ دليلى از جهت لفظ در آيه نيست ، كه دلالت كند بر اينكه شامل غير از آن جناب نيز هست ، و تفصيل همين مطلب در كتب فقهى آمده .\r\n* ( « وَإِنْ كُنْتُنَّ تُرِدْنَ اللَّه وَرَسُولَه وَالدَّارَ الآخِرَةَ » ) * - در سابق گذشت كه مقابله بين اين جمله و جمله * ( « إِنْ كُنْتُنَّ تُرِدْنَ الْحَياةَ الدُّنْيا وَزِينَتَها . . . » ) * ، هر يك از دو كلام را مقيد مىكند به\r\n\r\n","description":"","footnote":"\r\n( 1 ) تفسير كشاف ، ج 3 ، ص 535 .\r\n","page_name":" 458 ","page_number":458},
  {"content":"\r\nمخالف آن ديگرى ، و نبودن آن ، و در نتيجه معناى جمله مورد بحث چنين مىشود ( و اگر طاعت خدا و رسول ، و سعادت خانه آخرت را اختيار كرديد ، و به همين جهت در مقابل تنگى و سختى زندگى صبر كرديد ، و نيز محروميت از زينت زندگى دنيا را تحمل نموديد ، چنين و چنان مىشود ) كه به طورى كه ديديد مقيد شد ، به مخالف مضمون جمله ديگر ، و در عين حال كنايه است از اينكه در همسرى رسول خدا ( ص ) باقى بمانند و در برابر تنگى معيشت صبر كنند ، چون اگر جز اين بود ، صحيح نبود كه قيد احسان را هم در آن اجر موعود شرط كند ، و اين خود روشن است .\r\nپس معناى آيه اين مىشود كه : و اگر بقاء نزد رسول خدا ( ص ) و همسرى او را اختيار كرديد ، و بر تنگى زندگى صبر نموديد ، خداوند برايتان اجرى عظيم آماده كرده ، اما به شرطى كه نيكو كار باشيد ، و خلاصه علاوه بر اين گزينش ، يعنى گزينش خدا و رسول و خانه آخرت ، در عمل هم نيكو كار باشيد ، چه اگر به صرف اين گزينش اكتفاء نموده و در عمل نيكو كار نباشيد ، هم در دنيا زيانكار شده‌ايد و از لذائذ آن محروم مانده‌ايد ، و هم در آخرت ، و هر دو را از دست داده‌ايد . * ( « يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ . . . » ) *\r\nدر اين آيه از خطابى كه قبلا به خود رسول خدا ( ص ) در باره همسران او داشت ، عدول نموده ، روى سخن را متوجه خود آنان كرده ، تا تكليفى را كه متوجه ايشان است مسجل و مؤكد كند ، و اين آيه و آيه بعدش به نحوى تقرير و توضيح جمله * ( « فَإِنَّ اللَّه أَعَدَّ لِلْمُحْسِناتِ مِنْكُنَّ أَجْراً عَظِيماً » ) * مىباشد ، و هم اثباتا آن را توضيح مىدهد ، كه چگونه اجرى عظيم داريد ، و هم نفيا كه چرا غير از محسنات از شما آن اجر عظيم را ندارند .\r\nكلمه « فاحشة » در جمله « * ( مَنْ يَأْتِ مِنْكُنَّ بِفاحِشَةٍ مُبَيِّنَةٍ ) * - هر يك از شما كه گناهى آشكار مرتكب شود » به معناى عملى است كه در زشتى و شناعت به نهايت رسيده باشد ، مانند آزار دادن به رسول خدا ( ص ) افتراء ، غيبت ، و امثال اينها ، و كلمه « مبينة » به معناى آشكار است ، يعنى گناهى كه زشتىاش براى همه روشن باشد .\r\n* ( « يُضاعَفْ لَهَا الْعَذابُ ضِعْفَيْنِ » ) * - يعنى عذاب براى او دو چندان مىشود ، در حالى كه مضاعف هم باشد ، و « ضعفين » به معناى دو مثل است و مؤيد آن اين است كه در طرف ثواب فرموده : * ( « نُؤْتِها أَجْرَها مَرَّتَيْنِ » ) * ، اجرش را دو بار مىدهيم ، و بنا بر اين ديگر نبايد به گفتار بعضى اعتناء كرد كه گفته‌اند : مراد از مضاعفه عذاب ضعفين ، اين است كه چنين همسرى از رسول خدا ( ص ) سه بار عذاب دارد ، به اين بيان كه مضاعفه عذاب به معناى\r\n","description":"","footnote":"","page_name":" 459 ","page_number":459},
  {"content":"\r\nزياد شدن عذاب است ، و چون بر اين عذاب دو برابر افزوده شود مجموع سه برابر مىگردد .\r\nآيه شريفه با جمله * ( « وَكانَ ذلِكَ عَلَى اللَّه يَسِيراً » ) * ختم شده ، تا اشاره كند به اينكه صرف همسرى پيغمبر جلوگير عذاب دو چندان نمىشود ، هيچ ملاكى براى احترام نيست مگر تقوى ، و همسرى پيغمبر وقتى اثر نيك دارد كه توأم با تقوى باشد ، و اما با معصيت اثرى جز دور تر شدن ، و و بال بيشتر آوردن ندارد .\r\n\r\n\r\n* ( « وَمَنْ يَقْنُتْ مِنْكُنَّ لِلَّه وَرَسُولِه وَتَعْمَلْ صالِحاً نُؤْتِها أَجْرَها مَرَّتَيْنِ . . . » ) *\r\nكلمه « قنوت » به معناى خضوع است « 1 » و بعضى « 2 » گفته‌اند : به معناى اطاعت است ، بعضى « 3 » ديگر به معناى ملازمت و مداومت در اطاعت و خضوع گرفته‌اند ، و كلمه « اعتاد » به معناى تهيه كردن است ، و رزق كريم مصداق بارزش بهشت است .\r\nو معناى آيه اين است كه هر يك از شما همسران رسول خدا ( ص ) براى خدا و رسول او خاضع شود ، و يا ملازم اطاعت و خضوع براى خدا و رسول باشد ، و عمل صالح كند ، اجرش را دوباره مىدهيم ، يعنى دو برابر مىدهيم ، و برايش رزقى كريم ، يعنى بهشت آماده مىكنيم .\r\nدر اين آيه التفاتى از غيبت ( و اين براى خدا آسان است ) به تكلم با غير ( مىدهيم - و آماده مىكنيم ) به كار رفته ، تا اعلام بدارد : كه چنين افرادى به درگاه خدا نزديكند ، و خدا برايشان احترام قائل است ، هم چنان كه سياق غيبت قبلى مىفهماند كه آنهايى كه مرتكب فاحشه مبينه مىشوند ، از خدا دورند ، و خدا هيچ ارزشى برايشان قائل نيست ، و همسرى رسول خدا ( ص ) كمترين اثرى برايشان ندارد .\r\n* ( « يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِه مَرَضٌ » ) * اين آيه برابرى زنان پيغمبر با ساير زنان را نفى مىكند ، و مىفرمايد : شما با ساير زنان برابر نيستيد اگر تقوى به خرج دهيد ، و مقام آنها را به همان شرطى كه گفته شد بالا مىبرد ، آن گاه از پاره اى از كارها نهى ، و به پاره اى از كارها امر مىكند ، امر و نهيى كه متفرع بر برابر نبودن آنان با ساير زنان است ، چون بعد از آنكه مىفرمايد شما مثل ساير زنان نيستيد ، با كلمه « فاء - پس » آن امر و نهى را متفرع بر آن نموده ، فرموده ، پس در سخن خضوع نكنيد ، ( و چون\r\n\r\n","description":"","footnote":"\r\n( 1 ) روح المعانى ، ج 22 ، ص 2 .\r\n( 2 و 3 ) مجمع البيان ، ج 8 ، ص 354 .\r\n","page_name":" 460 ","page_number":460},
  {"content":"\r\nساير زنان آهنگ صدا را فريبنده نسازيد ) ، و در خانه هاى خود بنشينيد ، و كرشمه و ناز مكنيد . . . ، با اينكه اين امور بين زنان پيغمبر و ساير زنان مشترك است .\r\nپس از اينجا مىفهميم كه آوردن جمله « شما مثل ساير زنان نيستيد » براى تاكيد است ، و مىخواهد اين تكاليف را بر آنان تاكيد كند ، و گويا مىفرمايد شما چون مثل ديگران نيستيد ، واجب است در امتثال اين تكاليف كوشش و رعايت بيشترى بكنيد ، و در دين خدا بيشتر از ساير زنان احتياط به خرج دهيد .\r\nمؤيد و بلكه دليل بر اينكه تكليف همسران آن جناب سختتر و شديدتر است ، اين است كه پاداش و كيفرشان دو چندان است ، همانطور كه ديديد آيه قبلى آن را مضاعف خواند ، و معقول نيست تكليف از همه يكسان باشد ، ولى كيفر و پاداش از بعضى مضاعف ، پس اگر كيفر و پاداش بعضى مضاعف بود ، بايد بفهميم كه تكليف آنان مؤكد ، و مسئووليتشان سنگينتر است .\r\n* ( « فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِه مَرَضٌ » ) * - بعد از آنكه علو مقام ، و رفعت منزلت همسران رسول خدا ( ص ) را به خاطر انتسابشان به آن جناب بيان نموده ، اين علو مقامشان را مشروط به تقوى نموده ، و فرموده كه فضيلت آنان به خاطر اتصالشان به رسول خدا ( ص ) نيست ، بلكه به خاطر تقوى است ، اينك در اين جمله ايشان را از خضوع در كلام نهى مىكند ، و خضوع در كلام به معناى اين است كه در برابر مردان آهنگ سخن گفتن را نازك و لطيف كنند ، تا دل او را دچار ريبه ، و خيالهاى شيطانى نموده ، شهوتش را بر انگيزانند ، و در نتيجه آن مردى كه در دل بيمار است به طمع بيفتد ، و منظور از بيمارى دل ، نداشتن نيروى ايمان است ، آن نيرويى كه آدمى را از ميل به سوى شهوات باز مىدارد .\r\n* ( « وَقُلْنَ قَوْلًا مَعْرُوفاً » ) * - يعنى سخن معمول و مستقيم بگوييد ، سخنى كه شرع و عرف اسلامى ( نه هر عرفى ) آن را پسنديده دارد ، و آن سخنى است كه تنها مدلول خود را برساند ، ( نه اينكه كرشمه و ناز را بر آن اضافه كنى ، تا شنونده علاوه بر درك مدلول آن دچار ريبه هم بشود ) .\r\n* ( « وَقَرْنَ فِي بُيُوتِكُنَّ وَلا تَبَرَّجْنَ تَبَرُّجَ الْجاهِلِيَّةِ الأُولى ) * . . . * ( وَأَطِعْنَ اللَّه وَرَسُولَه » ) * كلمه « قرن » امر از ماده « قر » است ، كه به معناى پا بر جا شدن است ، و اصل اين كلمه « اقررن » بوده ، كه يكى از دو تا « راء » آن حذف شده است ، ممكن هم هست از ماده « قار ، يقار » به معناى اجتماع ، و كنايه از ثابت ماندن در خانه ها باشد ، و مراد اين باشد كه اى\r\n","description":"","footnote":"","page_name":" 461 ","page_number":461},
  {"content":"\r\nزنان پيغمبر ! از خانه هاى خود بيرون نياييد .\r\nو كلمه « تبرج » به معناى ظاهر شدن در برابر مردم است ، همانطور كه برج قلعه براى همه هويدا است ، و كلمه « جاهلية اولى » به معناى جاهليت قبل از بعثت است ، پس در نتيجه مراد از آن ، جاهليت قديم است ، و اينكه بعضى « 1 » گفته‌اند مراد از آن دوران هشتصد ساله ما بين آدم و نوح است ، و يا گفته‌اند « 2 » : زمان داوود و سليمان است ، و يا گفتار آنان كه گفته‌اند زمان ولادت ابراهيم است ، و يا گفتار آنان كه گفته‌اند « 3 » زمان فترت بين عيسى و محمد ( صلوات اللَّه عليهما ) است ، اقوالى است بدون دليل .\r\n* ( « وَأَقِمْنَ الصَّلاةَ وَآتِينَ الزَّكاةَ وَأَطِعْنَ اللَّه وَرَسُولَه » ) * - اين آيه دستور مىدهد كه اوامر دينى را امتثال كنند ، و اگر از بين همه اوامر فقط نماز و زكات را ذكر نمود ، براى اين است كه اين دو دستور ركن عبادت ، و معاملات است ، و بعد از ذكر اين دو به طور جامع فرمود : و خدا و رسولش را اطاعت كنيد .\r\nو طاعت خدا عبارت است از امتثال تكاليف شرعى او ، و اطاعت رسولش به اين است كه آنچه با ولايتى كه دارد امر و نهى مىكند ، امتثال شود ، چون امر و نهى او نيز از ناحيه خدا جعل شده ، خدا او را به حكم « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ » « 4 » ولى مؤمنين كرده ، و فرمان او را فرمان خود خوانده .\r\n* ( « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ) * كلمه « انما » در آيه انحصار خواست خدا را مىرساند ، و مىفهماند كه خدا خواسته كه رجس و پليدى را تنها از اهل بيت دور كند ، و به آنان عصمت دهد ، و كلمه * ( « أَهْلَ الْبَيْتِ » ) * چه اينكه صرفا براى اختصاص باشد ، تا غير از اهل خانه داخل در حكم نشوند ، و چه اينكه اين كلمه نوعى مدح باشد ، و چه اينكه نداء ، و به معناى « اى اهل بيت » بوده باشد ، على اى حال دلالت دارد بر اينكه دور كردن رجس و پليدى از آنان ، و تطهيرشان ، مساله اى است مختص به آنان ، و كسانى كه مخاطب در كلمه « عنكم - از شما » هستند .\r\nبنا بر اين در آيه شريفه در حقيقت دو قصر و انحصار به كار رفته ، يكى انحصار اراده و خواست خدا در بردن و دور كردن پليدى و تطهير اهل بيت ، دوم انحصار اين عصمت و دورى از پليدى در اهل بيت .\r\n\r\n","description":"","footnote":"\r\n( 1 و 2 و 3 ) مجمع البيان ، ج 8 ، ص 356 .\r\n( 4 ) پيغمبر ولايتش به مؤمنين از خود آنان مقدمتر است . سوره احزاب ، آيه 16 .\r\n","page_name":" 462 ","page_number":462},
  {"content":"\r\n\r\n\r\nحال بايد ديد اهل بيت چه كسانى هستند ؟ بطور مسلم فقط زنان آن جناب اهل بيت او نيستند ، براى اينكه هيچگاه صحيح نيست ضمير مردان را به زنان ارجاع داد ، و به زنان گفت « عنكم - از شما » بلكه اگر فقط همسران اهل بيت بودند ، بايد مىفرمود : « عنكن » ، بنا بر اين ، يا بايد گفت مخاطب همسران پيامبر و ديگران هستند هم چنان كه بعضى « 1 » ديگر گفته‌اند : مراد از اهل البيت ، اهل بيت الحرام است ، كه در آيه « إِنْ أَوْلِياؤُه إِلَّا الْمُتَّقُونَ » آنان را متقى خوانده ، و بعضى « 2 » ديگر گفته‌اند : مراد اهل مسجد رسول خدا ( ص ) است ، و بعضى « 3 » گفته‌اند : همه آن كسانى است كه در عرف جزو خاندان آن جناب به شمار مىروند ، چه همسرانش ، و چه خويشاوندان و نزديكانش ، يعنى آل عباس ، آل عقيل ، آل جعفر ، و آل على ، و بعضى « 4 » ديگر گفته‌اند : مراد خود رسول خدا ( ص ) و همسران اوست ، و شايد آنچه به عكرمه و عروه نسبت داده‌اند همين باشد ، چون آنها گفته‌اند : مراد تنها و تنها همسران رسول خدا ( ص ) است .\r\nتا اينكه مخاطب هم چنان كه بعضى « 5 » ديگر گفته‌اند : غير از همسران آن جناب هستند و خطاب در « عنكم - از شما » متوجه اقرباى رسول خدا ( ص ) است ، يعنى آل عباس ، آل على ، آل عقيل ، و آل جعفر .\r\nو به هر حال ، مراد از بردن رجس و تطهير اهل بيت تنها همان تقواى دينى ، و اجتناب از نواهى ، و امتثال اوامر است ، و بنا بر اين معناى آيه اين است كه خداى تعالى از اين تكاليف دينى كه متوجه شما كرده سودى نمىبرد ، و نمىخواهد سود ببرد ، بلكه مىخواهد شما را پاك كند ، و پليدى را از شما دور سازد ، و بنا بر اين آيه شريفه در حد آيه « ما يُرِيدُ اللَّه لِيَجْعَلَ عَلَيْكُمْ مِنْ حَرَجٍ وَلكِنْ يُرِيدُ لِيُطَهِّرَكُمْ وَلِيُتِمَّ نِعْمَتَه عَلَيْكُمْ » « 6 » مىباشد ، و اگر معنا اين باشد ، آن وقت\r\n\r\n","description":"","footnote":"\r\n( 1 ) روح المعانى ، ج 22 ، ص 16 .\r\n( 2 ) روح المعانى ، ج 2 ، ص 13 .\r\n( 3 ) روح المعانى ، ج 22 ، ص 14 .\r\n( 4 ) روح المعانى ، ج 22 ، ص 13 .\r\n( 5 ) روح المعانى ، ج 22 ، ص 14 .\r\n( 6 ) خدا نمىخواهد بيهوده بار شما را سنگين كند ، بلكه مىخواهد پاكتان سازد ، و نعمت خود را بر شما تمام كند . سوره مائده ، آيه 6 .\r\n","page_name":" 463 ","page_number":463},
  {"content":"\r\nآيه شريفه ، با هيچ يك از چند معنايى كه گذشت نمىسازد ، چون اين معنا با اختصاص آيه به اهل بيت منافات دارد ، زيرا خدا اين گونه تطهير را براى عموم مسلمانان و مكلفين به احكام دين مىخواهد ، نه براى خصوص اهل بيت ، و حال آنكه گفتيم آيه شريفه دو انحصار را مىرساند ، كه انحصار دوم تطهير اهل بيت است .\r\nو اگر بگويى مراد از بردن رجس ، و تطهير كردن ، همانا تقواى شديد و كامل است ، و معناى آيه اين است كه اين تشديدى كه در تكاليف متوجه شما كرديم ، و در برابر اجر دو چندان هم وعده تان داديم ، براى اين نيست كه خود ما از آن سودى ببريم ، بلكه براى اين است كه مىخواهيم پليدى را دور نموده و تطهيرتان كنيم .\r\nو در اين معنا هم اختصاص رعايت شده ، و هم عموميت خطاب به همسران رسول خدا ( ص ) و به ديگران ، چيزى كه هست در اول ، خطاب را متوجه خصوص همسران آن جناب نمود ، و در آخر يعنى در كلمه « عنكم » متوجه عموم .\r\nليكن اين حرف هم صحيح نيست ، براى اينكه در آخر ، خطاب متوجه غير از ايشان شده ، و اگر بگويى خطاب متوجه همه است چه همسران و چه غير آنان ، مىگوييم : اين نيز باطل است ، براى اينكه غير از همسران شريك در تشديد تكليف نبودند ، و اجر دو چندان هم ندارند ، و معنا ندارد خداى تعالى بفرمايد : اگر به شما همسران رسول خدا ( ص ) تكاليف دشوارترى كرديم ، براى اين است كه خواستيم عموم مسلمانان و شما را پاك نموده و پليدى را از همه دور كنيم .\r\nخواهى گفت : چرا جايز نباشد كه خطاب متوجه همسران رسول خدا ( ص ) و خود رسول خدا ( ص ) باشد ، با اينكه تكليف خود رسول خدا ( ص ) هم مانند تكاليف همسرانش شديد است ؟\r\nدر پاسخ مىگوييم : نبايد همسران آن جناب را با خود آن جناب مقايسه كرد ، چون آن جناب مؤيد به داشتن عصمت خدايى است ، و اين موهبتى است كه با عمل و اكتساب به دست نمىآيد ، تا بفرمايد تكليف تو را تشديد كرديم ، و اجرت را مضاعف نموديم ، تا پاكت كنيم ، چون معناى اين حرف اين است كه تشديد تكليف ، و دو چندان كردن اجر مقدمه و يا سبب است براى بدست آمدن عصمت ، و به همين جهت هيچ يك از مفسرين اين احتمال را نداده‌اند كه خطاب متوجه رسول خدا ( ص ) و همسرانش باشد و بس . و اگر ما آن را جزو اقوال ذكر كرديم ، به عنوان اين است كه اين هم يك احتمال است ، و خواستيم با ايراد اين احتمال نظريه آن مفسرينى كه گفته‌اند : مراد خصوص همسران آن جناب\r\n","description":"","footnote":"","page_name":" 464 ","page_number":464},
  {"content":"\r\nاست تصحيح كنيم ، نه اينكه بگوييم : كسى از مفسرين اين احتمال را هم داده .\r\nو اگر مراد بردن رجس و پاك كردن ، به اراده خدا باشد ، و در نتيجه مراد اين باشد كه خدا مىخواهد به طور مطلق ، و بدون هيچ قيدى شما را تطهير كند ، نه از راه توجيه تكاليف ، و نه از راه تكليف شديد ، بلكه اراده مطلقه اى است از خدا كه شما پاك و از پليديها دور باشيد ، چون اهل بيت پيغمبريد ، در اين صورت معناى آيه منافى با آن شرطى است كه كرامت آنان مشروط بدان شد ، و آن عبارت بود از تقوى ، حال چه اينكه مراد از اراده ، اراده تشريعى باشد ، و چه تكوينى ، هر يك باشد با شرط نمىسازد ، پس معلوم مىشود اراده مطلقه نيست .\r\n\r\n\r\nبا اين بيانى كه گذشت آن رواياتى كه در شان نزول آيه وارد شده تاييد مىشود ، چه در آن روايت آمده كه آيه شريفه در شان رسول خدا ( ص ) و على و فاطمه و حسن و حسين ( ع ) نازل شده است ، و احدى در اين فضيلت با آنان شركت ندارد .\r\nو اين روايات بسيار زياد ، و بيش از هفتاد حديث است ، كه بيشتر آنها از طرق اهل سنت است ، و اهل سنت آنها را از طرق بسيارى ، از ام سلمه ، عايشه ، ابى سعيد خدرى ، سعد ، وائلة بن الاسقع ، ابى الحمراء ، ابن عباس ، ثوبان غلام آزاد شده رسول خدا ( ص ) عبد اللَّه بن جعفر ، على ، و حسن بن على ( ع ) كه تقريبا از چهل طريق نقل كرده‌اند .\r\nو شيعه آن را از حضرت على ، امام سجاد ، امام باقر ، امام صادق و امام رضا ( ع ) ، و از ام سلمه ، ابى ذر ، ابى ليلى ، ابى الاسود دؤلى ، عمرو بن ميمون اودى ، و سعد بن ابى وقاص ، بيش از سى طريق نقل كرده‌اند .\r\nحال اگر كسى بگويد : اين روايات بيش از اين دلالت ندارد كه على و فاطمه و حسنين ( ع ) نيز مشمول آيه هستند ، و اين منافات ندارد با اينكه همسران رسول خدا نيز مشمول آن باشند ، چون آيه شريفه در سياق خطاب به آنان قرار گرفته .\r\nدر پاسخ مىگوييم : بسيارى از اين روايات و بخصوص آنچه از ام سلمه - كه آيه در خانه او نازل شده - روايت شده است ، تصريح دارد بر اينكه آيه مخصوص همان پنج تن است ، و شامل همسران رسول خدا ( ص ) نيست ، كه ان شاء اللَّه روايات مزبور كه بعضى از آنها داراى سندى صحيح هستند ، از نظر خواننده خواهد گذشت .\r\nو اگر كسى بگويد : آن روايات بايد به خاطر ناسازگارىاش با صريح قرآن طرح شود ، چون روايت هر قدر هم صحيح باشد ، وقتى پذيرفته است كه با نص صريح قرآن منافات نداشته\r\n","description":"","footnote":"","page_name":" 465 ","page_number":465},
  {"content":"\r\nباشد ، و روايات مذكور مخالف قرآن است ، براى اينكه آيه مورد بحث دنبال آياتى قرار دارد كه خطاب در همه آنها به همسران رسول خدا ( ص ) است ، پس بايد خطاب در اين آيه نيز به ايشان باشد .\r\nدر پاسخ مىگوييم : همه حرفها در همين است ، كه آيا آيه مورد بحث متصل به آن آيات ، و تتمه آنها است يا نه ؟ چون رواياتى كه بدان اشاره شد ، همين را منكر است ، و مىفرمايد آيه مورد بحث به تنهايى ، و در يك واقعه جداگانه نازل شده ، و حتى در بين اين هفتاد روايت ، يك روايت هم وجود ندارد ، كه بگويد آيه شريفه دنبال آيات مربوط به همسران رسول خدا ( ص ) نازل شده ، و حتى احدى هم از مفسرين اين حرف را نزده‌اند ، حتى آنها هم كه گفته‌اند آيه مورد بحث مخصوص همسران رسول خدا ( ص ) است ، مانند عكرمه و عروه ، نگفته‌اند كه : آيه در ضمن آيات نازل شده .\r\nپس آيه مورد بحث از جهت نزول جزو آيات مربوط به همسران رسول خدا ( ص ) و متصل به آن نيست ، حال يا اين است كه به دستور رسول خدا ( ص ) دنبال آن آيات قرارش داده‌اند ، و يا بعد از رحلت رسول خدا ( ص ) اصحاب در هنگام تاليف آيات قرآنى در آنجا نوشته‌اند ، مؤيد اين احتمال اين است كه اگر آيه مورد بحث كه در حال حاضر جزو آيه * ( « وَقَرْنَ فِي بُيُوتِكُنَّ » ) * است ، از آن حذف شود ، و فرض كنيم كه اصلا جزو آن نيست ، آيه مزبور با آيه بعدش كه مىفرمايد : « و اذكرن » كمال اتصال و انسجام را دارد ، و اتصالش بهم نمىخورد .\r\nپس معلوم مىشود جمله مورد بحث نسبت به آيه قبل و بعدش نظير آيه « الْيَوْمَ يَئِسَ الَّذِينَ كَفَرُوا » « 1 » است كه در وسط آياتى قرار گرفته كه آنچه خوردنش حرام است مىشمارد ، كه در جلد پنجم اين كتاب در سوره مائده گفتيم كه : چرا آيه مزبور در وسط آن آيات قرار گرفته ، و اين بى نظمى از كجا ناشى شده است .\r\nبنا بر آنچه گفته شد ، كلمه * ( « أَهْلَ الْبَيْتِ » ) * در عرف قرآن اسم خاص است كه هر جا ذكر شود ، منظور از آن ، اين پنج تن هستند ، يعنى رسول خدا ( ص ) و على و فاطمه و حسنين ع ، و بر هيچ كس ديگر اطلاق نمىشود ، هر چند كه از خويشاوندان و اقرباى آن جناب باشد ، البته اين معنا ، معنايى است كه قرآن كريم لفظ مذكور را بدان اختصاص داده ، و گر نه به حسب عرف عام ، كلمه مزبور بر خويشاوندان نيز اطلاق\r\n\r\n","description":"","footnote":"\r\n( 1 ) سوره مائده ، آيه 3 .\r\n","page_name":" 466 ","page_number":466},
  {"content":"\r\nمىشود .\r\nكلمه « رجس » - به كسره را ، و سكون جيم - صفتى است از ماده رجاست ، يعنى پليدى ، و قذارت ، و پليدى و قذارت هياتى است در نفس آدمى ، كه آدمى را وادار به اجتناب و نفرت مىنمايد ، و نيز هياتى است در ظاهر موجود پليد ، كه باز آدمى از آن نفرت مىنمايد اولى مانند پليدى رذائل ، دومى مانند پليدى خوك ، هم چنان كه قرآن كريم اين لفظ را در هر دو معنا اطلاق كرده ، در باره پليدى ظاهرى فرموده : « أَوْ لَحْمَ خِنزِيرٍ فَإِنَّه رِجْسٌ » « 1 » و هم در پليديهاى معنوى ، مانند شرك و كفر و اعمال ناشايست به كار برده و فرموده : « وَأَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَماتُوا وَهُمْ كافِرُونَ » « 2 » ، و نيز فرموده : « وَمَنْ يُرِدْ أَنْ يُضِلَّه يَجْعَلْ صَدْرَه ضَيِّقاً حَرَجاً كَأَنَّما يَصَّعَّدُ فِي السَّماءِ كَذلِكَ يَجْعَلُ اللَّه الرِّجْسَ عَلَى الَّذِينَ لا يُؤْمِنُونَ » « 3 » .\r\nو اين كلمه به هر معنا كه باشد نسبت به انسان عبارت است از ادراكى نفسانى ، و اثرى شعورى ، كه از علاقه و بستگى قلب به اعتقادى باطل ، يا عملى زشت حاصل مىشود ، وقتى مىگوييم ( انسان پليد ، يعنى انسانى كه به خاطر دل بستگى به عقايد باطل ، يا عمل باطل دلش دچار پليدى شده است ) .\r\n\r\n\r\nو با در نظر گرفتن اينكه كلمه رجس در آيه شريفه الف و لام دارد ، كه جنس را مىرساند ، معنايش اين مىشود كه خدا مىخواهد تمامى انواع پليديها ، و هياتهاى خبيثه ، و رذيله ، را از نفس شما ببرد ، هياتهايى كه اعتقاد حق ، و عمل حق را از انسان مىگيرد ، و چنين ازاله اى با عصمت الهى منطبق مىشود ، و آن عبارت است از صورت علميه اى در نفس كه انسان را از هر باطلى ، چه عقايد و چه اعمال حفظ مىكند ، پس آيه شريفه يكى از ادله عصمت اهل بيت است .\r\nبراى اينكه قبلا گفتيم اگر مراد از آيه ، چنين معنايى نباشد ، بلكه مراد از آن تقوى و يا تشديد در تكاليف باشد ، ديگر اختصاصى به اهل بيت نخواهد داشت ، خدا از همه بندگانش\r\n\r\n","description":"","footnote":"\r\n( 1 ) يا گوشت خوك كه پليد است . سوره انعام ، آيه 145 .\r\n( 2 ) و آنهايى كه در دل بيمارند ، قرآن پليدى ديگرى بر پليديهايشان مىافزايد ، و مىميرند در حالى كه كافرند . سوره توبه ، آيه 125 .\r\n( 3 ) و كسى كه خدا بخواهد گمراهش كند ، دلش را تنگ و ناپذيرا مىكند ، به طورى كه پذيرفتن حق برايش چون رفتن به آسمان غير ممكن باشد ، خدا اين چنين پليدى را بر كسانى كه ايمان نمىآورند مسلط مىسازد . سوره انعام ، آيه 125 .\r\n","page_name":" 467 ","page_number":467},
  {"content":"\r\nتقوى مىخواهد ، نه تنها از اهل بيت ، و نيز گفتيم كه يكى از اهل بيت خود رسول خدا ( ص ) است ، و با اينكه آن جناب معصوم است ، ديگر معنا ندارد كه خدا از او تقوى بخواهد .\r\nپس چاره اى جز اين نيست كه آيه شريفه را حمل بر عصمت اهل بيت كنيم ، و بگوييم : مراد از بردن رجس ، عصمت از اعتقاد و عمل باطل است ، و مراد از تطهير در جمله * ( « يُطَهِّرَكُمْ تَطْهِيراً » ) * كه با مصدر تطهير تاكيد شده ، زايل ساختن اثر رجس به وسيله وارد كردن مقابل آن است ، و آن عبارت است از اعتقاد به حق ، پس تطهير اهل بيت عبارت شد ، از اينكه ايشان را مجهز به ادراك حق كند ، حق در اعتقاد ، و حق در عمل ، و آن وقت مراد از اراده اين معنا ، ( خدا مىخواهد چنين كند ) ، نيز اراده تكوينى مىشود ، چون قبلا هم گفتيم اراده تشريعى را كه منشا تكاليف دينى و منشا متوجه ساختن آن تكاليف به مكلفين است ، اصلا با اين مقام سازگار نيست ، ( چون گفتيم اراده تشريعى را نسبت به تمام مردم دارد نه تنها نسبت به اهل بيت ) .\r\nپس معناى آيه اين شد كه خداى سبحان مستمرا و دائما اراده دارد شما را به اين موهبت يعنى موهبت عصمت اختصاص دهد به اين طريق كه اعتقاد باطل و اثر عمل زشت را از شما اهل بيت ببرد ، و در جاى آن عصمتى بياورد كه حتى اثرى از آن اعتقاد باطل و عمل زشت در دلهايتان باقى نگذارد .\r\n* ( « وَاذْكُرْنَ ما يُتْلى فِي بُيُوتِكُنَّ مِنْ آياتِ اللَّه وَالْحِكْمَةِ إِنَّ اللَّه كانَ لَطِيفاً خَبِيراً » ) * از ظاهر سياق بر مىآيد كه مراد از « ذكر » ، معناى مقابل فراموشى باشد ، كه همان ياد آورى است ، چون اين معنا مناسب تاكيد و تشديدى است كه در آيات شده است پس در نتيجه اين آيه به منزله سفارش و وصيتى است بعد از وصيت به امتثال تكاليف كه قبلا متوجه ايشان كرده است ، و در كلمه * ( « فِي بُيُوتِكُنَّ » ) * تاكيدى ديگر است ، ( چون مىفهماند مردم بايد امتثال امر خدا را از شما ياد بگيرند ، آن وقت سزاوار نيست شما كه قرآن در خانه هايتان نازل مىشود ، اوامر خدا را فراموش كنيد ) .\r\nو معناى آيه اين است كه شما زنان پيغمبر بايد آنچه را كه در خانه هايتان از آيات خدا و حكمت تلاوت مىشود ، حفظ كنيد ، و همواره به خاطرتان بوده باشد ، تا از آن غافل نمانيد ، و از خط سيرى كه خدا برايتان معين كرده تجاوز مكنيد .\r\nاين است معناى آيه ، نه آنكه ديگران گفته‌اند كه : مراد از ذكر ، شكر خدا است ، و\r\n","description":"","footnote":"","page_name":" 468 ","page_number":468},
  {"content":"\r\nمعناى آيه اين است كه خدا را شكر كنيد ، كه شما را در خانه هايى قرار داد كه در آن قرآن و سنت خوانده مىشود ، چون اين معنا از سياق آيه و بخصوص با در نظر گرفتن جمله * ( « إِنَّ اللَّه كانَ لَطِيفاً خَبِيراً » ) * دور است .\r\n* ( « إِنَّ الْمُسْلِمِينَ وَالْمُسْلِماتِ وَالْمُؤْمِنِينَ وَالْمُؤْمِناتِ ) * . . . * ( أَجْراً عَظِيماً » ) * شريعت مقدسه اسلام در كرامت و حرمت اشخاص از نظر دين دارى فرقى بين زن و مرد نگذاشته ، و در آيه « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ اللَّه أَتْقاكُمْ » « 1 » ، به طور اجمال به اين حقيقت اشاره مىنمايد ، و در آيه « أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى » « 2 » ، به آن تصريح ، و سپس در آيه مورد بحث با صراحت بيشترى آن را بيان كرده است .\r\n\r\n\r\nپس مقابله اى كه در جمله * ( « إِنَّ الْمُسْلِمِينَ وَالْمُسْلِماتِ وَالْمُؤْمِنِينَ وَالْمُؤْمِناتِ » ) * بين اسلام و ايمان انداخته ، مىفهماند كه اين دو با هم تفاوت دارند ، و نوعى فرق بين آن دو هست ، و آن آيه اى كه بفهماند آن نوع تفاوت چيست ؟ آيه « قالَتِ الأَعْرابُ آمَنَّا » است ، كه اينك همه آن از نظر خواننده مىگذرد : « قالَتِ الأَعْرابُ آمَنَّا قُلْ لَمْ تُؤْمِنُوا وَلكِنْ قُولُوا أَسْلَمْنا وَلَمَّا يَدْخُلِ الإِيمانُ فِي قُلُوبِكُمْ . . . إِنَّمَا الْمُؤْمِنُونَ الَّذِينَ آمَنُوا بِاللَّه وَرَسُولِه ثُمَّ لَمْ يَرْتابُوا وَجاهَدُوا بِأَمْوالِهِمْ وَأَنْفُسِهِمْ فِي سَبِيلِ اللَّه » « 3 » ، كه مىفهماند اولا اسلام به معناى تسليم دين شدن از نظر عمل است ، و عمل هم مربوط به جوارح و اعضاى ظاهرى بدن است ، و ايمان امرى است قلبى ، و ثانيا اينكه گفتيم ايمان امرى است قلبى ، عبارت است از اعتقاد باطنى ، به طورى كه آثار آن اعتقاد در اعمال ظاهرى و بدنى نيز ظاهر شود .\r\nپس اسلام عبارت شد از تسليم عملى براى دين ، به اينكه همه تكاليف آن را بياورى ، و آنچه از آن نهى كرده ترك كنى ، و « مسلمون » و « مسلمات » مردان و زنانى هستند كه اين\r\n\r\n","description":"","footnote":"\r\n( 1 ) اى مردم ما شما را از يك مرد و زن آفريديم ، و قبيله قبيله تان كرديم ، تا يكديگر را بشناسيد ، بدرستى گرامىترين شما نزد خدا با تقوىترين شما است . سوره حجرات ، آيه 13 .\r\n( 2 ) من اجر هيچ يك از عمل كنندگان شما را ضايع نمىكنم ، چه مرد باشد و چه زن . سوره آل عمران ، آيه 195 .\r\n( 3 ) اعراب گفتند ما ايمان آورده‌ايم ، بگو هنوز ايمان نياورده‌ايد ، و ليكن بگوييد اسلام آورديم ، چون هنوز ايمان در دلهايتان وارد نشده . - تا آنجا كه مىفرمايد - تنها و تنها مؤمنين آن كسانى هستند كه به خدا و رسولش ايمان آورده ، و بعد از آن ديگر شك نكردند ، و با مال و جان خود در راه خدا جهاد نمودند .\r\nسوره حجرات ، آيه 14 و 15 .\r\n","page_name":" 469 ","page_number":469},
  {"content":"\r\nطور تسليم دين شده باشند ، و اما « مؤمنين » و « مؤمنات » مردان و زنانى هستند كه دين خدا را در دل خود جاى داده باشند ، به طورى كه وقتى به اعمال آنان نگاه مىكنى ، پيداست كه اين شخص در دل به خدا ايمان دارد ، پس هر مؤمنى مسلمان هست ، ولى هر مسلمانى مؤمن نيست .\r\n* ( « وَالْقانِتِينَ وَالْقانِتاتِ » ) * - كلمه « قنوت » به طورى كه گفته‌اند به معناى ملازمت در اطاعت و خضوع است ، و در نتيجه معناى دو كلمه مورد بحث مردان و زنانى است كه ملازم اطاعت خدا ، و همواره در برابر او خاضعند .\r\n* ( « وَالصَّادِقِينَ وَالصَّادِقاتِ » ) * - كلمه « صدق » به معناى هر فعل و قولى است كه مطابق با واقع باشد ، و مرد و زن با ايمان هم در ادعاى ديندارى صادقند ، و هم در گفتار راست مىگويند ، و هم خلف وعده نمىكنند .\r\n* ( « وَالصَّابِرِينَ وَالصَّابِراتِ » ) * - اينان كسانى هستند كه هم در هنگام مصيبت و بلاء ، صبر مىكنند ، و هم در هنگام اطاعت ، و هم آنجا كه گناهى پيش آمده ، در ترك آن صابرند .\r\n* ( « وَالْخاشِعِينَ وَالْخاشِعاتِ » ) * - كلمه « خشوع » به معناى خوارى و تذلل باطنى و قلبى است ، هم چنان كه كلمه « خضوع » به معناى تذلل ظاهرى ، و با اعضاى بدن است .\r\n* ( « وَالْمُتَصَدِّقِينَ وَالْمُتَصَدِّقاتِ » ) * - كلمه « صدقة » به معناى خرج كردن مال است در راه خدا ، كه يكى از مصاديق آن زكات واجب است .\r\n* ( « وَالصَّائِمِينَ وَالصَّائِماتِ » ) * - مراد از « صوم » روزه هاى واجب و مستحبّ هر دو است ، * ( « وَالْحافِظِينَ فُرُوجَهُمْ وَالْحافِظاتِ » ) * - يعنى كسانى كه فروج خود را حفظ مىكنند ، و آن را در غير آنچه خدا حلال كرده به كار نمىبندند .\r\n* ( « وَالذَّاكِرِينَ اللَّه كَثِيراً وَالذَّاكِراتِ » ) * - يعنى « و الذاكرات اللَّه » كه كلمه « اللَّه » به خاطر اينكه معلوم بوده حذف شده يعنى ، و كسانى كه ذكر خدا را بسيار مىكنند ، هم با زبان و هم با قلب ، و اين ذكر شامل نماز و حج نيز هست .\r\n* ( « أَعَدَّ اللَّه لَهُمْ مَغْفِرَةً وَأَجْراً عَظِيماً » ) * نكره آمدن مغفرت و اجر ، به منظور تعظيم آن است .\r\n\r\nبحث روايتى\r\nدر تفسير قمى در ذيل آيه * ( « يا أَيُّهَا النَّبِيُّ قُلْ لأَزْواجِكَ » ) * آمده كه سبب نزول اين آيه\r\n","description":"","footnote":"","page_name":" 470 ","page_number":470},
  {"content":"\r\nاين بود كه چون رسول خدا ( ص ) از جنگ خيبر برگشت ، و در آن جنگ گنجينه هاى آل ابى الحقيق نصيب مسلمانان شد ، همسرانش به آن جناب عرضه داشتند اين گنجينه ها را به ما بده ، حضرتش فرمود : بر طبق دستور خداى تعالى در بين همه مسلمانان تقسيم كردم ، همسران از وى در خشم شدند ، و گفتند تو چنان گمان كرده اى كه اگر ما را طلاق دهى ديگر در همه فاميل ما يك همسر كفو پيدا نمىشود كه ما را بگيرد ؟\r\nخداى تعالى از اين سخن ايشان براى رسول گرامىاش غيرت كرد ، و به آن جناب دستور داد از ايشان كناره گيرى كند ، رسول خدا ( ص ) بيست و نه روز از ايشان كناره گيرى نموده و در مشربه ام ابراهيم منزل گزيد ، تا آن كه يك نوبت حيض ديدند ، و پاك شدند ، آن گاه آيه * ( « يا أَيُّهَا النَّبِيُّ قُلْ لأَزْواجِكَ ) * . . . * ( أَجْراً عَظِيماً » ) * را فرستاد ، كه در آن همسران رسول خدا ( ص ) را مخير كرد بين باقى ماندن بر همسرى آن جناب ، و بين طلاق گرفتن .\r\nو اولين كسى كه در بين همسران برخاست ام سلمه بود ، عرضه داشت : من خدا و رسول را اختيار مىكنم ، دنبال او ساير همسران يكى يكى برخاستند ، و با رسول خدا ( ص ) از در آشتى معانقه كردند ، و كلام ام سلمه را همى گفتند « 1 » .\r\nمؤلف : قريب به اين معنا از طرق اهل سنت نيز روايت شده ، و در آن آمده : اولين كسى كه برخاست و گفت من خدا و رسولش را اختيار كردم عايشه بود « 2 » .\r\n\r\n\r\nو در كافى به سند خود از داوود بن سرحان از امام صادق ( ع ) روايت كرده كه فرمود : زينب دختر جحش گفت : رسول خدا پنداشتند اگر ما را طلاق دهد شوهر براى ما قحطى است ، و اين در هنگامى بود كه رسول خدا ( ص ) بيست و نه روز از آنان كناره گيرى كرده بود ، وقتى زينب اين حرف را زد ، خداى تعالى جبرئيل را نزد رسول خدا ( ص ) فرستاد ، و گفت : * ( « قُلْ لأَزْواجِكَ . . . » ) * پس همسران گفتند :\r\nما خدا و رسول او را و خانه آخرت را برگزيديم « 3 » .\r\nو در همان كتاب به سند خود از عيص بن قاسم ، از امام صادق ( ع ) روايت كرده كه گفت : از آن جناب اين مساله را پرسيدم كه مردى همسر خود را مخير مىكند ، و همسرش جدايى را مىگزيند ، آيا به صرف اين گزينش جدا مىشود يا نه ؟ فرمود : نه ، اين حكم\r\n\r\n","description":"","footnote":"\r\n( 1 ) تفسير قمى ، ج 2 ، ص 192 .\r\n( 2 ) الدر المنثور ، ج 5 ، ص 194 - 196 .\r\n( 3 ) فروع كافى ، ج 6 ، ص 138 ، ح 4 .\r\n","page_name":" 471 ","page_number":471},
  {"content":"\r\nتنها مخصوص رسول خدا ( ص ) بود ، كه از ناحيه خدا مامور شد همسرانش را مخير كند ، و او هم از باب امتثال امر خدا اين كار را كرد ، تازه اگر همسرانش جدايى را اختيار مىكردند رسول خدا ( ص ) طلاقشان مىداد ، و صرف اختيار زنان طلاق نمىشود ، خداى تعالى هم به مساله طلاق تصريح كرده ، و فرموده : * ( « قُلْ لأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَزِينَتَها فَتَعالَيْنَ أُمَتِّعْكُنَّ وَأُسَرِّحْكُنَّ سَراحاً جَمِيلًا » ) * « 1 » .\r\nو در مجمع البيان آمده كه واحدى به سند خود از سعيد بن جبير ، از ابن عباس روايت كرده كه گفت : رسول خدا ( ص ) با حفصه ( دختر عمر ) نشسته بودند با هم مشاجره كردند و رسول خدا ( ص ) پرسيد : ميل دارى مردى بين من و تو حكم شود ؟ حفصه عرضه داشت : آرى .\r\nپس كسى را فرستاد نزد عمر ، عمر وقتى آمد به دخترش گفت : حرف بزن ، حفصه گفت : يا رسول اللَّه ( ص ) تو سخن بگو ، ولى غير از حق چيزى مگو ، عمر چون اين بشنيد ، دست بلند كرد و محكم به صورت دخترش زد ، و اين سيلى را دوباره تكراركرد . رسول خدا ( ص ) به عمر فرمود : دست نگه دار ، پس عمر به دخترش گفت : اى دشمن خدا ، رسول خدا ( ص ) جز حق نمىگويد ، به آن خدايى كه او را به حق مبعوث كرده ، اگر احترام محضر او نبود دست خود را نگه نمىداشتم ، آن قدر مىزدم تا بميرى ، رسول خدا ( ص ) برخاست و به بالا خانه اى كه داشت رفت ، و تا يك ماه با احدى از همسرانش نياميخت ، و در همان غرفه صبحانه و شام مىخورد ، پس خداى تعالى اين آيات را فرو فرستاد « 2 » .\r\nو در خصال از امام صادق ( ع ) روايت شده كه فرموده : رسول خدا ( ص ) با پانزده زن ازدواج كرد ، و با سيزده نفر از آنان در آميخت ، و چون از دنيا رفت نه نفر از آنان همسرش بودند ، و اما آن دو نفرى كه آن جناب با ايشان آميزش نكرد ، يكى عمرة بود ، و ديگرى سنا ، و اما آن سيزده نفرى كه با ايشان بياميخت ، اول خديجه دختر خويلد بود ، و بعد از او با سوده دختر زمعه ازدواج كرد ، و سپس با ام سلمه كه نامش هند ، و دختر ابى اميه بود ، و سپس با ام عبد اللَّه عايشه دختر ابى بكر ، و آن گاه با حفصه دختر عمر ، و سپس با زينب\r\n\r\n","description":"","footnote":"\r\n( 1 ) فروع كافى ، ج 6 ، ص 137 ، ح 3 .\r\n( 2 ) مجمع البيان ، ج 8 ، ص 353 .\r\n","page_name":" 472 ","page_number":472},
  {"content":"\r\nدختر خزيمة بن حارث ام المساكين ، و بعد از او با زينب دختر جحش ، آن گاه با ام حبيب رملة دختر ابى سفيان ، و بعد از او با ميمونه دختر حارث ، و سپس با زينب دختر عميس ، آن گاه با جويريه دختر حارث ، و بعد از او با صفيه دختر حيى بن اخطب ، و آنكه خود را به رسول خدا ( ص ) بخشيد خوله دختر حكيم سلمى بود .\r\nو آن جناب علاوه بر اين همسران ، دو كنيز داشت ، يكى ماريه قبطيه ، و ديگرى ريحانه خندفيه ، كه با آنان نيز معامله همسران آزاد را مىكرد ، يعنى شبهاى خود را بين همسران و اين دو كنيز تقسيم مىكرد .\r\nو آن نه نفرى كه در هنگام رحلت آن جناب همسرش بودند ، عبارت بودند از عايشه ، حفصه ، ام سلمه ، زينب دختر جحش ، ميمونه دختر حارث ، ام حبيب دختر ابو سفيان ، جويريه ، سوده ، صفيه ، كه از همه فاضلتر خديجه ، و بعد از او ام سلمه و سپس ميمونه بود « 1 » .\r\nو در مجمع البيان در ذيل آيه * ( « يا نِساءَ النَّبِيِّ مَنْ يَأْتِ مِنْكُنَّ . . . » ) * آمده كه محمد بن ابى عمير ، از ابراهيم بن عبد الحميد ، از على بن عبد اللَّه بن الحسين ، از پدرش ، از على بن الحسين ( ع ) روايت كرده ، كه مردى در حضورش گفت : شما از اهل بيتى هستيد كه خدا شما را آمرزيده ، امام سجاد غضب كرد و فرمود : ما سزاوارتريم به اينكه آنچه خدا در همسران رسول خدا ( ص ) عملى كرد در باره ما عملى كند ، ما معتقديم كه نيكو كار از ما را دو برابر اجر داد ، و بد كار از ما را دو برابر عذاب ، نه آنكه تو پنداشته اى ( كه چون آمرزيده شده‌ايم ، دست از عبادت برداريم ، و هر كارى خواستيم بكنيم ) « 2 » .\r\nو در تفسير قمى روايتى با سند از امام صادق از پدرش ( ع ) در ذيل آيه * ( « وَلا تَبَرَّجْنَ تَبَرُّجَ الْجاهِلِيَّةِ الأُولى » ) * آورده ، و آن اين است كه حضرت فرمود : بعد از جاهليت اول ، جاهليت ديگرى نيز خواهد آمد « 3 » .\r\nمؤلف : اين روايت نكته اى جالب و لطيف را از آيه شريفه استفاده كرده .\r\nو در الدر المنثور است كه طبرانى از ام سلمه روايت كرده كه گفت : رسول خدا ( ص ) به فاطمه فرمود : همسرت و دو پسرانت را نزدم حاضر كن ، فاطمه\r\n\r\n","description":"","footnote":"\r\n( 1 ) خصال صدوق ، ج 2 ، ص 419 ، ش 13 ، باب 9 .\r\n( 2 ) مجمع البيان ، ج 8 ، ص 354 .\r\n( 3 ) تفسير قمى ، ج 2 ، ص 193 .\r\n","page_name":" 473 ","page_number":473},
  {"content":"\r\nايشان را به خانه ما آورد ، پس رسول خدا ( ص ) عبايى بافت فدك بر سر ايشان انداخت ، و دست خود را روى سر همگى آنان گذاشت ، و گفت : بار الها ! اينهايند اهل محمد ، - و در نقلى ديگر آمده اينهايند آل محمد - پس صلوات و بركات خود را بر آل محمد قرار ده ، همانطور كه بر آل ابراهيم قرار دادى ، و تو حميد و مجيدى ، ام سلمه مىگويد : پس من عبا را بلند كردم كه من نيز جزو آنان باشم ، رسول خدا ( ص ) عبا را از دستم كشيد ، و فرمود : تو عاقبت بخير هستى « 1 » .\r\nمؤلف : اين روايت را صاحب غاية المرام هم از عبد اللَّه بن احمد بن حنبل ، از پدرش احمد ، و او به سند خود از ام سلمه نقل كرده است .\r\n\r\n\r\nو در همان كتاب است : كه ابن مردويه ، از ام سلمه روايت كرده كه گفت : آيه * ( « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ) * در خانه من نازل شد ، و در خانه هفت نفر بودند ، جبرئيل ، ميكائيل ، على ، فاطمه ، حسن ، و حسين ، و من كه دم در ايستاده بودم ، عرضه داشتم : يا رسول اللَّه ( ص ) آيا من از اهل بيت نيستم ؟ فرمود تو عاقبت بخيرى ، تو از همسران پيغمبرى « 2 » .\r\nباز در همان كتاب است كه ابن جرير ، و ابن منذر ، و ابن ابى حاتم ، و طبرانى ، و ابن مردويه همگى از ام سلمه همسر رسول خدا ( ص ) روايت كرده‌اند كه رسول خدا ( ص ) در خانه او عبايى بافت خيبر به روى خود كشيده ، و خوابيده بود ، كه فاطمه از در درآمد ، در حالى كه ظرفى غذا با خود آورده بود ، رسول خدا فرمود :\r\nهمسرت و دو پسرانت حسن و حسين را صدا بزن ، فاطمه برگشت و ايشان را با خود بياورد ، در همان بين كه داشتند آن غذا را مىخوردند اين آيه نازل شد : * ( « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ) * .\r\nپس رسول خدا ( ص ) زيادى جامه اى كه داشت بر سر آنان كشيد ، آن گاه دست خود را از زير كسا بيرون آورد ، به آسمان اشاره كرد ، و عرضه داشت :\r\nبار الها اينها اهل بيت من ، و خاصگان من هستند ، پس پليدى را از ايشان ببر ، و تطهيرشان كن ، و اين كلام را سه بار تكرار كرد .\r\nام سلمه مىگويد : من سر خود را در زير جامه بردم ، و عرضه داشتم : يا رسول اللَّه ( ص ) منهم با شمايم ، حضرت دو بار فرمود : تو عاقبت بخيرى « 3 » .\r\n\r\n","description":"","footnote":"\r\n( 1 و 2 و 3 ) الدر المنثور ، ج 5 ، ص 198 .\r\n","page_name":" 474 ","page_number":474},
  {"content":"\r\nمؤلف : اين حديث را صاحب غاية المرام از عبد اللَّه پسر احمد بن حنبل ، به سه طريق از ام سلمه نقل كرده ، و همچنين تفسير ثعلبى نيز آن را روايت كرده است .\r\nو در همان كتاب است كه ابن مردويه ، و خطيب ، از ابى سعيد خدرى روايت كرده كه گفت : روزى كه نوبت ام سلمه بود ، و رسول خدا ( ص ) در خانه او قرار داشت ، جبرئيل بر آن جناب نازل شد ، و آيه * ( « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ) * را نازل كرد ، ابى سعيد سپس مىگويد : رسول خدا ( ص ) حسن و حسين و على و فاطمه را خواست ، بعد از آنكه نزدش حاضر شدند ، ايشان را به خود چسبانيد ، و جامه اى رويشان افكند ، و اين در حالى بود كه ام سلمه در پشت پرده قرار داشت ، آن گاه گفت : بار الها اينان اهل بيت منند ، پروردگارا پليدى را از ايشان ببر ، و آن طور كه خودت مىدانى پاكشان كن ، ام سلمه گفت : اى پيغمبر خدا ! آيا من نيز با ايشان هستم ؟\r\nحضرت فرمود : تو جاى خوددارى ، و عاقبتت بخير است « 1 » .\r\nباز در آن كتاب آمده كه ابن جرير ، و ابن ابى حاتم ، و طبرانى ، از ابى سعيد خدرى روايت كرده كه گفت : رسول خدا ( ص ) فرمود : آيه * ( « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ) * در باره پنج نفر نازل شد ، من ، على ، فاطمه ، حسن و حسين « 2 » .\r\nمؤلف : اين روايت را صاحب غاية المرام نيز از تفسير ثعلبى نقل كرده .\r\nو نيز در آن كتاب آمده كه ترمذى ( وى حديث را صحيح دانسته ) ، و ابن جرير ، ابن منذر ، و حاكم ( وى نيز حديث را صحيح دانسته ) ، و ابن مردويه ، و بيهقى ، در سنن خود ، از چند طريق از ام سلمه روايت كرده‌اند كه گفت آيه * ( « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ » ) * در خانه من نازل شد ، و آن روز در خانه من فاطمه ، على ، حسن و حسين ، بودند ، كه رسول خدا ( ص ) ايشان را با عبايى پوشانيد آن گاه گفت : خدايا اينهايند اهل بيت من ، پس پليدى را از ايشان ببر ، و پاكشان گردان « 3 » .\r\nو در غاية المرام از حميدى روايت كرده كه گفت : شصت و چهارمين حديث متفق عليه از احاديث بخارى و مسلم ، از مسند عايشه ، از مصعب بن شيبه ، از صفيه دختر شيبه ، از عايشه اين حديث است كه گفت : روزى صبح رسول خدا ( ص ) از اطاق بيرون شد در حالى كه بر تن خود مرط مرحل از مو و رنگ سياه داشت ، در اين هنگام حسن بن\r\n\r\n","description":"","footnote":"\r\n( 1 و 2 و 3 ) الدر المنثور ، ج 5 ، ص 198 .\r\n","page_name":" 475 ","page_number":475},
  {"content":"\r\nعلى ( ع ) وارد شد ، رسول خدا ( ص ) او را داخل جامه برد ، پس از او حسين آمد ، او را هم داخل كرد ، سپس فاطمه آمد ، او را هم درون برد ، در آخر على آمد ، او را نيز داخل برد ، آن گاه فرمود : * ( « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ) * .\r\nمؤلف : اين حديث به طرق مختلفه از عايشه روايت شده .\r\n\r\n\r\nو در الدر المنثور است كه ابن مردويه ، از ابى سعيد خدرى روايت كرده كه گفت :\r\nچون على ( ع ) با فاطمه ازدواج كرد ، چهل روز صبح رسول خدا ( ص ) به در خانه او آمد ، و گفت ، سلام بر شما اهل بيت ، و رحمت خدا و بركات او ، وقت نماز است ، خدا رحمتتان كند ، * ( « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ) * من در جنگم ، با كسى كه با شما بجنگد ، و آشتى و دوستم با كسى كه با شما آشتى و دوست باشد « 1 » .\r\nو نيز در همان كتاب است كه ابن مردويه از ابن عباس روايت كرده كه گفت : ما نه ماه همه روزه شاهد اين جريان بوديم ، كه رسول خدا ( ص ) هنگام هر نمازى به در خانه فاطمه آمد ، و گفت : سلام بر شما اهل بيت و رحمت خدا و بركات او * ( « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ) * « 2 » .\r\nمؤلف : و نيز اين روايت را الدر المنثور از طبرانى ، از ابى الحمراء نقل كرده ، اما به اين عبارت كه گفت : من شش ماه تمام رسول خدا ( ص ) را ديدم كه به در خانه على و فاطمه مىآمد ، و مىگفت : * ( « إِنَّما يُرِيدُ اللَّه . . . » ) * . و نيز از ابن جرير ، و ابن مردويه ، از ابى الحمراء نقل كرده كه چنين گفت : من از رسول خدا ( ص ) حفظ كردم ، درست هشت ماه در مدينه بر آن جناب گذشت ، كه حتى يك روز براى نماز صبح بيرون نشد مگر آنكه به در خانه على مىآمد ، و دست خود را بر دو طرف در مىگذاشت ، و سپس مىگفت : نماز نماز * ( « إِنَّما يُرِيدُ اللَّه لِيُذْهِبَ . . . » ) * « 3 » .\r\nو نيز همين روايت را از ابن ابى شيبه ، احمد و ترمذى ، ( وى حديث را حسن شمرد ) ، و ابن جرير ، ابن منذر ، طبرانى ، و حاكم ( وى آن را صحيح دانسته ) . و ابن مردويه ، از انس نقل كرده كه عبارتش چنين است كه : رسول خدا ( ص ) همواره وقتى براى نماز صبح بيرون مىشد ، به در خانه فاطمه مىگذشت و مىگفت : نماز اى اهل بيت ، نماز ، كه * ( « إِنَّما يُرِيدُ اللَّه لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ) * « 4 » .\r\n\r\n","description":"","footnote":"\r\n( 1 و 2 و 3 و 4 ) الدر المنثور ، ج 5 ، ص 199 .\r\n","page_name":" 476 ","page_number":476},
  {"content":"\r\nمؤلف : روايات در اين معانى از طرق اهل سنت ، و همچنين از طرق شيعه بسيار زياد است ، هر كس بخواهد بدان اطلاع يابد ، بايد به كتاب غاية المرام بحرانى ، و كتاب عبقات مراجعه كند ، ( و فارسى آن روايات در كتاب على در كتب اهل سنت به قلم مترجم آمده ) .\r\nو در غاية المرام از حموينى ، و او به سند خود از يزيد بن حيان ، روايت كرده كه گفت : داخل شديم بر زيد بن ارقم ، او گفت : روزى رسول خدا ( ص ) ما را خطاب كرد ، و فرمود : آگاه باشيد كه من در بين شما امت اسلام دو چيز گرانبها مىگذارم ، و مىروم ، يكى كتاب خداى عز و جل است ، كه هر كس آن را پيروى كند هدايت مىشود ، و هر كه آن را پشت سر اندازد ، در ضلالت است ، و سپس اهل بيتم ، من خدا را به ياد شما مىآورم در باره اهل بيتم ، و اين كلمه را سه بار تكرار كرد .\r\n\r\n\r\nما از زيد بن ارقم پرسيديم : اهل بيت رسول خدا ( ص ) چه كسانى بودند ؟ آيا همسرانش بودند ؟ گفت : نه ، اهل بيت او ، دودمان اويند ، كه بعد از آن جناب صدقه خوردن بر آنان حرام است ، يعنى آل على ، آل عباس ، آل جعفر ، و آل عقيل .\r\nو نيز در همان كتاب از صحيح مسلم ، به سند خود از يزيد بن حيان از زيد بن ارقم روايت كرده كه گفت : رسول خدا ( ص ) فرمود : « من در بين شما دو چيز گرانبها و سنگين مىگذارم ، يكى كتاب خدا است ، كه حبل اللَّه است و هر كس آن را پيروى كند بر طريق هدايت ، و هر كس تركش گويد بر ضلالت است ، و دومى اهل بيتم » پرسيديم :\r\nاهل بيت او كيست ؟ همسران اويند ؟ گفت : نه ، به خدا قسم ، همسر آدمى چند صباحى با آدمى است ، و چون طلاقش دهند به خانه پدرش بر مىگردد ، و دوباره بيگانه مىشود ، اهل بيت رسول خدا ( ص ) اهل او ، و عصبه و خويشاوندان اويند ، كه بعد از او صدقه برايشان حرام است « 1 » .\r\nمؤلف : در اين روايت كلمه بيت به نسب تفسير شده ، هم چنان كه عرفا هم بر اين معنا اطلاق مىشود ، مىگويند بيوتات عرب ، يعنى خاندانها و تيره هاى عرب ، و ليكن روايات سابق كه از ام سلمه و غير او نقل شد ، با اين معنا سازگار نيست ، براى اينكه در آن روايت اهل بيت تنها به على ، فاطمه ، و حسنين ( ع ) تفسير شده .\r\nو در مجمع البيان مىگويد : مقاتل بن حيان گفته : وقتى اسماء بنت عميس با شوهرش جعفر بن ابى طالب از حبشه برگشت ، داخل شد در بين همسران رسول خدا ( ص )\r\n\r\n","description":"","footnote":"\r\n( 1 ) صحيح مسلم ، ج 15 ، ص 181 ، باب فضائل على ( ع ) .\r\n","page_name":" 477 ","page_number":477},
  {"content":"\r\nو پرسيد آيا چيزى از قرآن در باره مهاجرين به حبشه نازل شد ؟ گفتند : نه .\r\nپس نزد رسول خدا ( ص ) آمد و عرضه داشت : يا رسول اللَّه ( ص ) مثل اينكه جنس زن هميشه بايد محروم و در زيان باشد ، رسول خدا ( ص ) پرسيد : چطور مگر ؟ گفت : براى اينكه آن طور كه مردان در قرآن كريم به نيكى ياد شده‌اند ، زنان ياد نشده‌اند ، بعد از اين جريان آيه * ( « إِنَّ الْمُسْلِمِينَ وَالْمُسْلِماتِ . . . » ) * نازل گرديد « 1 » .\r\nمؤلف : در رواياتى ديگر آمده كه اين شكوه را ام سلمه كرد .\r\n\r\n","description":"","footnote":"\r\n( 1 ) مجمع البيان ، ج 8 ، ص 357 .\r\n","page_name":" 478 ","page_number":478},
  {"content":"\r\n\r\n\r\nوَ ما كانَ لِمُؤْمِنٍ وَلا مُؤْمِنَةٍ إِذا قَضَى اللَّه وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَمَنْ يَعْصِ اللَّه وَرَسُولَه فَقَدْ ضَلَّ ضَلالًا مُبِيناً ( 36 ) وَإِذْ تَقُولُ لِلَّذِي أَنْعَمَ اللَّه عَلَيْه وَأَنْعَمْتَ عَلَيْه أَمْسِكْ عَلَيْكَ زَوْجَكَ وَاتَّقِ اللَّه وَتُخْفِي فِي نَفْسِكَ مَا اللَّه مُبْدِيه وَتَخْشَى النَّاسَ وَاللَّه أَحَقُّ أَنْ تَخْشاه فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَكانَ أَمْرُ اللَّه مَفْعُولًا ( 37 ) ما كانَ عَلَى النَّبِيِّ مِنْ حَرَجٍ فِيما فَرَضَ اللَّه لَه سُنَّةَ اللَّه فِي الَّذِينَ خَلَوْا مِنْ قَبْلُ وَكانَ أَمْرُ اللَّه قَدَراً مَقْدُوراً ( 38 ) الَّذِينَ يُبَلِّغُونَ رِسالاتِ اللَّه وَيَخْشَوْنَه وَلا يَخْشَوْنَ أَحَداً إِلَّا اللَّه وَكَفى بِاللَّه حَسِيباً ( 39 ) ما كانَ مُحَمَّدٌ أَبا أَحَدٍ مِنْ رِجالِكُمْ وَلكِنْ رَسُولَ اللَّه وَخاتَمَ النَّبِيِّينَ وَكانَ اللَّه بِكُلِّ شَيْءٍ عَلِيماً ( 40 )\r\nترجمه آيات\r\nهيچ مرد مؤمن و زن مؤمن را سزاوار نيست كه وقتى خدا و رسولش امرى را صادر فرمودند ، باز هم در امور خود ، خود را صاحب اختيار بدانند ، و هر كس خدا و رسولش را نافرمانى كند ، به ضلالتى آشكار گمراه شده است ( 36 ) .\r\nبه ياد آور كه به آن كس كه خدا به او نعمت داد ، و تو نيز به او احسان كردى گفتى : همسرت را بر\r\n","description":"","footnote":"","page_name":" 479 ","page_number":479},
  {"content":"\r\nخلاف ميلت نگه دار ، و از خدا بترس ، ( با اينكه تو از پيش مىدانستى ، كه سر انجام و بر حسب تقدير الهى او همسرش را طلاق مىدهد و تو بايد آن را بگيرى ) تو آنچه در دل داشتى ، و مىدانستى خدا بالآخره آشكارش خواهد كرد ، از ترس مردم پنهان كردى ، و خدا سزاوارتر است به اينكه از او بترسى ، پس همين كه زيد بهره خود از آن زن گرفت ، و طلاقش داد ، ما او را به همسرى تو در آورديم ، تا ديگر مؤمنان نسبت به همسر پسر خوانده هاى خود وقتى مطلقه مىشوند دچار زحمت نشوند ، و آن را حرام نپندارند ، و امر خدا سرانجام شدنى است ( 37 ) .\r\nبر پيغمبر اسلام هيچ حرجى در خصوص عملى كه خدا بر شخص او واجب كرده نيست ، اين سنتى است از خدا كه در امتهاى قبل نيز جارى بوده ، و امر خدا اندازه دار و سنجيده است ( 38 ) .\r\nكسانى كه رسالتهاى خدا را ابلاغ مىكنند ، و از او مىترسند ، و از احدى به جز خدا نمىترسند ، و خدا براى حسابرسى كافى است ( 39 ) .\r\nمحمد پدر احدى از مردان فعلى شما نيست ، بلكه فرستاده خدا و خاتم پيغمبران است ، و خدا به هر چيزى دانا است ( 40 ) .\r\n\r\nبيان آيات\r\n\r\nاين آيات يعنى آيه * ( « وَإِذْ تَقُولُ لِلَّذِي أَنْعَمَ اللَّه عَلَيْه ) * - تا آيه - * ( وَكانَ اللَّه بِكُلِّ شَيْءٍ عَلِيماً » ) * در باره داستان ازدواج رسول خدا ( ص ) با همسر زيد است همان زيدى كه رسول خدا ( ص ) او را به عنوان فرزند خود پذيرفته بود ، و بعيد نيست كه آيه اولى هم كه مىفرمايد : * ( « وَما كانَ لِمُؤْمِنٍ وَلا مُؤْمِنَةٍ . . . » ) * از باب مقدمه و توطئه براى آيات بعدش باشد .\r\n* ( « وَما كانَ لِمُؤْمِنٍ وَلا مُؤْمِنَةٍ إِذا قَضَى اللَّه وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ . . . » ) *\r\nسياق ، شهادت مىدهد بر اينكه مراد از قضاء ، قضاء تشريعى ، و گذراندن قانون است ، نه قضاء تكوينى ، پس مراد از قضاى خدا ، حكم شرعى او است كه در هر مساله اى كه مربوط به اعمال بندگان است مقرر داشته ، و بدان وسيله در شؤونات آنان دخل و تصرف مىنمايد ، و البته اين احكام را به وسيله يكى از فرستادگان خود بيان مىكند .\r\nو اما قضاى رسول او ، به معناى دومى از قضاء است ، و آن عبارت است از اينكه رسول او به خاطر ولايتى كه خدا برايش قرار داده ، در شانى از شؤون بندگان ، دخل و تصرف كند ،\r\n","description":"","footnote":"","page_name":" 480 ","page_number":480},
  {"content":"\r\nهم چنان كه امثال آيه « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ » از اين ولايت كه خدا براى رسول گرامى اسلام قرار داده خبر مىدهد .\r\nو به حكم آيه مذكور ، قضاى رسول خدا ( ص ) قضاى خدا نيز هست ، چون خدا قرار دهنده ولايت براى رسول خويش است ، و او است كه امر رسول را در بندگانش نافذ كرده .\r\nو سياق جمله * ( « إِذا قَضَى اللَّه وَرَسُولُه أَمْراً » ) * ، از آنجايى كه يك مساله را هم مورد قضاى خدا دانسته و هم مورد قضاى رسول خدا ( ص ) ، شهادت مىدهد بر اينكه مراد از قضاء ، تصرف در شانى از شؤون مردم است ، نه جعل حكم تشريعى كه مختص به خداى تعالى است ، ( آرى رسول خدا ( ص ) جاعل و قانونگذار قوانين دين نيست ، اين شان مختص به خدا است ، و رسول او ، تنها بيان كننده وحى او است ، پس معلوم شد كه مراد از قضاى رسول ، تصرف در شؤون مردم است ) .\r\n* ( « وَما كانَ لِمُؤْمِنٍ وَلا مُؤْمِنَةٍ » ) * - يعنى صحيح و سزاوار نيست از مؤمنين و مؤمنات ، و چنين حقى ندارند ، كه در كار خود اختيار داشته باشند كه هر كارى خواستند بكنند و جمله * ( « إِذا قَضَى اللَّه وَرَسُولُه أَمْراً » ) * ظرف است ، براى اينكه فرمود اختيار ندارند ، يعنى در موردى اختيار ندارند ، كه خدا و رسول در آن مورد امرى و دستورى داشته باشند .\r\nو ضمير جمع در جمله * ( « لَهُمُ الْخِيَرَةُ مِنْ أَمْرِهِمْ » ) * ، به مؤمن و مؤمنه بر مىگردد ، و مراد از آن دو كلمه ، همه مؤمنين و مؤمنات هستند ، چون در سياق نفى قرار گرفته‌اند ، و اگر نفرمود :\r\n« ان يكون لهم الخيرة فيه » ، بلكه كلمه « من امرهم » را اضافه كرد با اينكه قبلا كلمه « امرا » را آورده بود ، و حاجتى به ذكر دومى نبود ، براى اين است كه بفهماند منشا توهم اينكه اختيار دارند ، اين است كه امر ، امر ايشان ، و كار ، كار ايشان است ، و اين توهم را رد نموده مىفرمايد :\r\nبا اينكه كار ، كار خود ايشان است ، در عين حال اختيارى در آن ندارند .\r\nو معناى آيه اين است : احدى از مؤمنين و مؤمنات حق ندارند در جايى كه خدا و رسول او در كارى از كارهاى ايشان دخالت مىكنند ، خود ايشان باز خود را صاحب اختيار بدانند ، و فكر كنند كه آخر كار مال ماست ، و منسوب به ما ، و امرى از امور زندگى ماست ، چرا اختيار نداشته باشيم ؟ آن وقت چيزى را اختيار كنند ، كه مخالف اختيار و حكم خدا و رسول او باشد ، بلكه بر همه آنان واجب است پيرو خواست خدا و رسول باشند ، و از خواست خود صرفنظر كنند .\r\nو اين آيه شريفه هر چند عموميت دارد ، و همه مواردى را كه خدا و رسول حكمى\r\n","description":"","footnote":"","page_name":" 481 ","page_number":481},
  {"content":"\r\nبر خلاف خواسته مردم دارند شامل مىشود ، اما به خاطر اينكه در سياق آيات بعدى قرار دارد ، كه داستان ازدواج رسول خدا ( ص ) با همسر پسر خوانده اش زيد را بيان مىكند ، مىتوان گفت به منزله مقدمه براى بيان همين داستان است ، و مىخواهد به كسانى كه به آن جناب اعتراض و سرزنش مىكردند ، كه داستانش در بحث روايتى اين فصل خواهد آمد ، پاسخ دهد ، كه اين مساله ربطى به شما ندارد ، و شما نمىتوانيد در آنچه خدا و رسول حكم مىكند مداخله كنيد .\r\n\r\n\r\n* ( « وَإِذْ تَقُولُ لِلَّذِي أَنْعَمَ اللَّه عَلَيْه وَأَنْعَمْتَ عَلَيْه أَمْسِكْ عَلَيْكَ زَوْجَكَ وَاتَّقِ اللَّه ) * . . . * ( وَكانَ أَمْرُ اللَّه مَفْعُولًا » ) * اين كسى كه خدا و رسول او به وى انعام كرده‌اند ، زيد بن حارثه است ، كه قبلا برده رسول خدا ( ص ) بود ، سپس آن جناب آزادش كرد و او را فرزند خود گرفت ، و اين يك انعامى بود كه رسول خدا ( ص ) به وى كرد ، انعام ديگرش اين بود كه دختر عمه خود - زينب دختر جحش - را همسر او كرد ، حالا آمده نزد رسول خدا مشورت مىكند ، كه اگر صلاح بدانيد من او را طلاق دهم ، رسول خدا ( ص ) او را از اين كار نهى مىكند ، ولى سرانجام زيد همسرش را طلاق داد ، و رسول خدا ( ص ) با او ازدواج كرد ، و اين آيه در بيان اين قصه نازل شد .\r\nبنا بر اين ، منظور از * ( « أَنْعَمَ اللَّه عَلَيْه » ) * نعمت هدايت است كه خدا به زيد ارزانى داشت ، و او را كه يك مشرك زاده بود ، به سوى ايمان هدايت نمود ، و نيز محبت او را در دل پيامبرش افكند ، و منظور از جمله * ( « أَنْعَمْتَ عَلَيْه » ) * احسانى است كه پيغمبر به وى كرد ، و او را كه برده اى بود ، آزاد ساخت ، و به فرزندى خود پذيرفت ، و جمله * ( « أَمْسِكْ عَلَيْكَ زَوْجَكَ وَاتَّقِ اللَّه » ) * كنايه است از اينكه همسرت را طلاق مده ، و اين كنايه خالى از اين اشاره نيست ، كه زيد اصرار داشته او را طلاق دهد .\r\n* ( « وَتُخْفِي فِي نَفْسِكَ مَا اللَّه مُبْدِيه » ) * - يعنى تو در دلت مطلبى را پنهان مىكنى كه خدا ظاهر كننده آن است * ( « وَتَخْشَى النَّاسَ وَاللَّه أَحَقُّ أَنْ تَخْشاه » ) * از ذيل آيات يعنى جمله * ( « الَّذِينَ يُبَلِّغُونَ رِسالاتِ اللَّه وَيَخْشَوْنَه وَلا يَخْشَوْنَ أَحَداً إِلَّا اللَّه » ) * ، بر مىآيد كه ترس از مردم در جمله مورد بحث ، اين نبوده كه آن جناب از جان خود مىترسيده ، بلكه ترسش راجع به خدا و مربوط به دين او بوده ، و مىترسيد مردم به خاطر ازدواجش با همسر زيد او را سرزنش كنند ، و اين ترس را در دل پنهان مىداشته ، چون مىترسيده اگر اظهارش كند ، مردم او را سرزنش كنند ، و بيماردلان هو و جنجال به راه بيندازند ، كه چرا همسر پسرت را گرفته اى ، و در نتيجه ايمان\r\n","description":"","footnote":"","page_name":" 482 ","page_number":482},
  {"content":"\r\nعوام مردم هم سست شود ، و اين ترس به طورى كه ملاحظه مىكنيد ترس مشروعى بوده ، نه مذموم ، چون در حقيقت ترس براى خداى سبحان بوده است . جمله * ( « وَتَخْشَى النَّاسَ وَاللَّه أَحَقُّ أَنْ تَخْشاه » ) * هم كه ظاهرش نوعى عتاب است ، كه از مردم مىترسى ؟ با اينكه خدا سزاوارتر است به اينكه از او بترسى در حقيقت ، و بر خلاف ظاهرش ، عتاب از يك نوع ترس از خدا است ، و اين ترس از خدا از طريق مردم است ، مىخواهد آن جناب را از اين صورت ترس از خدا نهى نموده و به صورتى ديگر هدايت كند ، و آن اين است كه در ترس از خدا مردم را دخالت مده ، مستقيما از خدا بترس ، و آنچه در دل پنهان كرده اى ، كه همان ترس باشد ، از مردم پنهان مكن ، چون خدا آن را آشكار مىكند .\r\n\r\n\r\nو اين خود شاهد خوبى است بر اينكه خداى تعالى بر پيامبر خود واجب كرده بوده كه بايد با همسر زيد ، پسر خوانده اش ازدواج كند ، تا به اين وسيله همه بفهمند كه همسر پسر خوانده محرم انسان نيست ، و ساير مسلمانان نيز مىتوانند با همسر پسر خوانده هايشان ازدواج كنند ، رسول خدا ( ص ) اين معنا را در دل پنهان مىداشت ، چون از اثر سوء آن در مردم مىترسيد ، خداى تعالى با اين عتاب او را امنيت داد ، نظير امنيتى كه در آيه « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . وَاللَّه يَعْصِمُكَ مِنَ النَّاسِ » « 1 » داد .\r\nپس ظاهر عتابى كه از جمله * ( « وَتَخْشَى النَّاسَ وَاللَّه أَحَقُّ أَنْ تَخْشاه » ) * استفاده مىشود ، اين است كه مىخواهد آن جناب را نصرت و تاييد كند تا جبران طعن طاعنان بيمار دل را بكند ، نظير آنچه در تفسير آيه « عَفَا اللَّه عَنْكَ لِمَ أَذِنْتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَتَعْلَمَ الْكاذِبِينَ » « 2 » گذشت .\r\nيكى از ادله اى كه دلالت دارد بر اينكه منظور از آيه مورد بحث تاييد و انتصار آن جناب است ، كه به صورت عتاب آمده ، اين است كه بعد از آن جمله فرموده : « * ( فَلَمَّا قَضى زَيْدٌ مِنْها وَطَراً زَوَّجْناكَها ) * - همين كه زيد از همسرش صرفنظر كرد ، ما او را به ازدواج تو در مىآوريم » ، و از اين تعبير به خوبى پيداست كه گويى ازدواج با زينب از اراده و اختيار رسول خدا ( ص ) خارج بوده ، و خدا اين كار را كرده ، دليل دومش جمله « * ( وَكانَ أَمْرُ اللَّه مَفْعُولًا ) * - كارهاى خدا انجام شدنى است » مىباشد ، كه باز داستان ازدواج را كار خدا دانسته .\r\n\r\n","description":"","footnote":"\r\n( 1 ) سوره مائده ، آيه 67 .\r\n( 2 ) سوره توبه ، آيه 43 .\r\n","page_name":" 483 ","page_number":483},
  {"content":"\r\nپس جمله * ( « فَلَمَّا قَضى زَيْدٌ مِنْها وَطَراً زَوَّجْناكَها » ) * نتيجه گيرى از مطالب قبل است ، كه مىفرمود : * ( « وَتُخْفِي فِي نَفْسِكَ مَا اللَّه مُبْدِيه » ) * ، ( و حاصل مجموع آن دو اين است كه چنانچه قبلا گفتيم ، خدا آنچه را تو پنهان كرده اى آشكار مىسازد ، پس به زودى بعد از آنكه زيد او را طلاق داد به ازدواج تو در مىآوريم . و تعبير قضاى وطر ، كنايه است از بهره مندى از وى ، و همخوابگى با او ، و جمله * ( « لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً » ) * تعليل ازدواج مورد بحث ، و بيان مصلحت اين حكم است ، مىفرمايد : اينكه ما زينب را به ازدواج تو در مىآوريم ، و اين عمل را حلال و جايز كرديم ، علتش اين است كه خواستيم مؤمنين در خصوص ازدواج با همسران پسر خوانده هايشان ، بعد از آنكه بهره خود را گرفتند ، در فشار نباشند ، آنها نيز مىتوانند با همسران پسر خوانده خود ازدواج كنند .\r\nاز اينجا روشن مىشود كه آنچه رسول خدا ( ص ) در دل پنهان مىداشته همين حكم بوده ، و معلوم مىشود اين عمل قبلا براى آن جناب واجب شده بود ، نه اينكه رسول خدا ( ص ) آن طورى كه بعضى « 1 » از مفسرين گفته‌اند عاشق زينب شده باشد ، و عشق خود را پنهان كرده باشد ، بلكه وجوب اين عمل را پنهان مىكرده .\r\nمفسرين در اثر اين اشتباه به حيص و بيص افتاده و در مقام توجيه عشق رسول خدا ( ص ) بر آمده‌اند ، كه او هم بشر بوده ، و عشق هم يك حالت جبلى و فطرى است ، كه هيچ بشرى از آن مستثنى نيست ، غافل از اينكه اولا با اين توجيه نيروى تربيت الهى را از نيروى جبلت و طبيعت بشرى كمتر دانسته‌اند ، و حال آنكه نيروى تربيت الهى قاهر بر هر نيروى ديگر است ، و ثانيا در چنين فرضى ديگر معنا ندارد كه آن جناب را عتاب كند ، كه چرا عشق خودت را پنهان كرده اى ، چون معنايش اين مىشود كه تو بايد عشق خود را نسبت به زن مردم اظهار مىكردى ، و چرا نكردى ؟ و رسوايى اين حرف از آفتاب روشنتر است ، چون از يك فرد عادى پسنديده نيست كه دنبال ناموس مردم حرفى بزند ، و به ياد آنان باشد ، و براى بچنگ آوردن آنان تثبيت كند ، تا چه رسد به خاتم انبياء ( ص ) .\r\n* ( « ما كانَ عَلَى النَّبِيِّ مِنْ حَرَجٍ فِيما فَرَضَ اللَّه لَه ) * . . . * ( مَقْدُوراً » ) * كلمه « فرض » به معناى تعيين و سهم دادن است ، وقتى مىگويند : فلانى فلان مقدار\r\n\r\n","description":"","footnote":"\r\n( 1 ) تفسير كشاف ، ج 3 ، ص 541 .\r\n","page_name":" 484 ","page_number":484},
  {"content":"\r\nرا براى فلان كس فرض كرده ، يعنى معين كرده و سهم داده ، بعضى « 1 » از علماء گفته‌اند : كلمه فرض ، در خصوص آيه مورد بحث ، به معناى اباحه و تجويز است ، و كلمه « حرج » به معناى به زحمت افتادن و در تنگنا بودن است ، و مراد از اينكه فرمود : پيغمبر در تنگنا نيست ، نفى علت تنگنايى است ، و آن علت عبارت است از منع خدا از انجام آنچه برايش معين شده .\r\nو معناى اين آيه اين است كه پيغمبر در آنچه خدا برايش معين كرده ، و يا برايش اباحه نمود ، در منع نيست ، تا در تنگنا قرار گيرد .\r\nكلمه « سنة » در جمله * ( « سُنَّةَ اللَّه فِي الَّذِينَ خَلَوْا مِنْ قَبْلُ » ) * اسمى است كه در جاى مصدر به كار رفته ، و در نتيجه مفعول مطلقى است براى فعل مقدر ، و تقدير آن چنين است :\r\n« سن اللَّه ذلك سنة » ، و مراد از * ( « الَّذِينَ خَلَوْا مِنْ قَبْلُ » ) * انبياى گذشته ، و رسولان قبل از آن جناب است ، به قرينه اينكه بعدش مىفرمايد : « * ( الَّذِينَ يُبَلِّغُونَ رِسالاتِ اللَّه ) * - همان گذشتگانى كه رسالتهاى خدا را ابلاغ مىكردند » .\r\n* ( « وَكانَ أَمْرُ اللَّه قَدَراً مَقْدُوراً » ) * - يعنى خدا از ناحيه خود براى هر فردى چيزى را كه سازگار حال اوست مقدر مىكند ، و انبياء هم از آنچه خدا برايشان مقدر كرده استثناء نشده ، و ممنوع نگشته‌اند ، همان چيزهايى كه براى ساير مردم مباح است ، براى ايشان نيز مباح است ، بدون اينكه رسول خدا ( ص ) از پاره اى از آن مقدرات ممنوع و محروم باشد .\r\n* ( « الَّذِينَ يُبَلِّغُونَ رِسالاتِ اللَّه وَيَخْشَوْنَه وَلا يَخْشَوْنَ أَحَداً إِلَّا اللَّه . . . » ) *\r\nكلمه « الذين » بيانگر موصول قبلى ، يعنى * ( « الَّذِينَ خَلَوْا مِنْ قَبْلُ » ) * است ، و كلمه « خشية » به معناى تاثر مخصوصى در قلب است ، كه از برخورد با ناملايمات دست مىدهد ، و اى بسا به آن چيزى هم كه سبب تاثر قلب مىشود خشيت بگويند ، مثلا بگويند : « خشيت ان يفعل بى فلان كذا - مىترسيدم فلانى با من فلان كار را بكند » و انبياء از خدا مىترسند ، نه از غير خدا ، براى اينكه در نظر آنان هيچ مؤثرى در عالم نيست مگر خدا .\r\n\r\n\r\nو اين كلمه غير از كلمه « خوف » است ، زيرا كلمه خوف به معناى توقع و احتمال دادن پيش آمد مكروهى است ، ولى كلمه خشيت همانطور كه گفتيم به معناى تاثر قلب از چنين احتمالى است ، و خلاصه كلمه خشيت به معناى حالت و امرى است قلبى ، و كلمه خوف به معناى امرى است عملى ، و به همين جهت خوف را به انبياء هم مىتوان نسبت داد ،\r\n\r\n","description":"","footnote":"\r\n( 1 ) مجمع البيان ، ج 8 ، ص 361 .\r\n","page_name":" 485 ","page_number":485},
  {"content":"\r\nولى خشيت از غير خدا را نمىتوان به ايشان نسبت داد ، در قرآن هم مىبينيم با اينكه خشيت از غير خدا را از ايشان نفى كرده ، نسبت خوف را به ايشان داده ، مثلا از موسى ( ع ) نقل فرموده كه گفت : « فَفَرَرْتُ مِنْكُمْ لَمَّا خِفْتُكُمْ » « 1 » و در خصوص رسول خدا ( ص ) فرموده : « وَإِمَّا تَخافَنَّ مِنْ قَوْمٍ خِيانَةً » « 2 » البته اين معنايى كه براى دو كلمه خوف و خشيت گفتيم ، معناى اصلى اين دو كلمه است ، و منافات ندارد كه گاهى ببينيم با آن دو معامله مترادف كنند ، و هر دو را به يك معنا استعمال نمايند .\r\nاز آنچه گذشت روشن شد كه خشيت بطور كلى از انبياء نفى شده ، هر چند كه از ظاهر سياق بر مىآيد كه تنها در تبليغ رسالت دچار خشيت از غير خدا نمىشوند ، علاوه بر اينكه تمام افعال انبياء مانند اقوالشان ، جنبه تبليغ را دارد ، و فعل آنان عينا مانند قولشان براى مردم حجت ، و بيانگر وظائف خدايى است ، پس اگر ظاهر سياق مىرساند كه در مقام تبليغ رسالت از غير خدا خشيت ندارند ، تمامى حركات و سكنات و اقوال ايشان را شامل مىشود .\r\n* ( « وَكَفى بِاللَّه حَسِيباً » ) * - « حسيبا » يعنى « محاسبا » خدا براى محاسب بودن و به حساب آوردن اعمال كوچك و بزرگ شما كافى است ، پس واجب است كه از او خشيت داشته باشيد ، و از غير او دچار خشيت نشويد .\r\n* ( « ما كانَ مُحَمَّدٌ أَبا أَحَدٍ مِنْ رِجالِكُمْ وَلكِنْ رَسُولَ اللَّه وَخاتَمَ النَّبِيِّينَ . . . » ) *\r\nشكى نيست در اينكه آيه شريفه در اين مقام است كه اعتراضى را كه مردم به رسول خدا ( ص ) كردند كه چرا همسر پسر خوانده اش را گرفت ؟ جواب گويد ، و حاصل آن اين است كه رسول گرامى ما پدر هيچ يك از مردان موجود و فعلى شما نيست ، تا ازدواجش با همسر يكى از شما ، ازدواج با همسر پسرش باشد ، و بنا بر اين خطاب در * ( « مِنْ رِجالِكُمْ » ) * به مردم موجود در زمان نزول آيه است ، و مراد از رجال ، مقابل زنان و فرزندان است ، و نفى پدرى ، نفى تكوينى است ، يعنى هيچ يك از مردان شما از صلب او متولد نشده‌اند ، نه نفى تشريعى ، و جمله مورد بحث ، هيچ بويى از تشريع ندارد .\r\nو معنايش اين است كه محمد پدر احدى از اين مردان كه همان مردان شما باشند نيست ، تا آنكه ازدواجش با همسر يكى از آنان ، بعد از جدايى ، ازدواج با همسر فرزندش باشد ، و زيد بن حارثه هم يكى از همين مردان شماست ، پس ازدواج رسول خدا ( ص )\r\n\r\n","description":"","footnote":"\r\n( 1 ) همين كه از شما احتمال خطر احساس كردم پا به فرار گذاشتم . سوره شعراء ، آيه 21 .\r\n( 2 ) هر گاه از قوم ترس خيانت داشتى . سوره انفال ، آيه 58 .\r\n","page_name":" 486 ","page_number":486},
  {"content":"\r\nبا همسر او ، بعد از آنكه همسر خود را طلاق داد ، ازدواج با همسر پسرش نمىباشد ، و اما اينكه آن جناب وى را پسر خود خواند ، صرف خواندن بوده ، و هيچ اثرى از آثار پدر و فرزندى بر آن مترتب نمىشود ، چون خدا پسر خوانده هاى شما را فرزند شما نمىداند .\r\nو اما قاسم ، طيب ، طاهر ، و ابراهيم چهار پسرى كه خدا به آن جناب داد - البته اگر به قول بعضى طيب و طاهر لقب قاسم نباشد - فرزندان حقيقى او بودند ، ليكن قبل از رسيدن به حد بلوغ از دنيا رفتند ، و كلمه رجال در حقشان صادق نيست ، تا مورد نقض آيه واقع شوند ، و همچنين حسن و حسين كه دو فرزندان آن جناب بودند ، آن دو نيز طفل بودند ، و تا رسول خدا ( ص ) در دنيا بود به حد رشد نرسيدند ، و مشمول كلمه رجال واقع نشدند .\r\nاز آنچه گذشت روشن شد كه آيه شريفه هيچ اقتضاء ندارد بر اينكه آن جناب پدر قاسم ، طيب ، طاهر ، و ابراهيم ، و همچنين حسن ، و حسين ، نباشد ، براى اينكه گفتيم آيه در خصوص رجال موجود در زمان نزول آيه و همه آن كسانى است كه در آن روز صفت مردى را واجد بودند ، و نامبردگان هيچ يك واجد اين صفت نبودند .\r\n* ( « وَلكِنْ رَسُولَ اللَّه وَخاتَمَ النَّبِيِّينَ » ) * - كلمه « خاتم » - به فتحه تاء - به معناى هر چيزى است كه با آن ، چيزى را مهر كنند ، مانند طابع ، و قالب كه به معناى چيزى است كه با آن چيزى را طبع نموده ، يا قالب زنند ، و مراد از * ( « خاتَمَ النَّبِيِّينَ » ) * بودن آن جناب ، اين است كه نبوت با او ختم شده ، و بعد از او ديگر نبوتى نخواهد بود .\r\nدر گذشته توجه فرموديد كه معناى رسالت و نبوت چه بود ، و گفتيم كه : رسول عبارت از كسى است كه حامل رسالتى از خداى تعالى به سوى مردم باشد ، و نبى آن كسى است كه حامل خبرى از غيب باشد و آن غيب عبارت از دين و حقايق آن است ، و لازمه اين حرف اين است كه وقتى نبوتى بعد از رسول خدا ( ص ) نباشد ، رسالتى هم نخواهد بود ، چون رسالت ، خود يكى از اخبار و انباى غيب است ، وقتى بنا باشد انباى غيب منقطع شود ، و ديگر نبوتى و نبيى نباشد ، قهرا رسالتى هم نخواهد بود .\r\nاز اين جا روشن مىشود كه وقتى رسول خدا ( ص ) خاتم النبيين باشد ، خاتم الرسل هم خواهد بود .\r\nو در اين آيه اشاره به اين حقيقت نيز هست كه ارتباط آن جناب به شما مردم ، ارتباط رسالت و نبوت است ، و آنچه او مىكند به امر خداى سبحان است .\r\n* ( « وَكانَ اللَّه بِكُلِّ شَيْءٍ عَلِيماً » ) * - يعنى آنچه خدا براى شما بيان كرده ، به علم خود\r\n","description":"","footnote":"","page_name":" 487 ","page_number":487},
  {"content":"\r\nبيان كرده است .\r\n\r\nبحث روايتى\r\n\r\nدر الدر المنثور است كه ابن جرير از ابن عباس روايت كرده كه گفت : رسول خدا ( ص ) زينب دختر جحش را براى زيد بن حارثه خواستگارى كرد ، و او قبول نمىكرد ، و مىگفت : حسب و نسب من آبرومندتر ، و بهتر از حسب و نسب اوست ، و اين حرف را بر حسب طبيعت تندى كه داشت با خشونت گفت : لذا آيه شريفه نازل شد كه * ( « وَما كانَ لِمُؤْمِنٍ وَلا مُؤْمِنَةٍ . . . » ) * « 1 » .\r\nمؤلف : در اين معنا رواياتى ديگر نيز هست .\r\nو در همان كتاب است كه ابن ابى حاتم از ابن زيد روايت كرده كه گفت : اين آيه در شان ام كلثوم ، دختر عقبة بن ابى معيط نازل شده ، وى اولين زنى بوده كه در راه خدا مهاجرت كرد ، و خود را به رسول خدا ( ص ) بخشيد ، و رسول خدا ( ص ) او را به زيد بن حارثه تزويج كرد ، و او و برادرش خشمناك شده ، و ام كلثوم گفت ما خود رسول خدا ( ص ) را مىخواستيم ، او ما را به غلامش تزويج كرد ، و آيه شريفه در پاسخ او نازل شد « 2 » .\r\nمؤلف : اين دو روايت به تطبيق شبيه تر است تا به سبب نزول .\r\nو در عيون در باب مجلس حضرت رضا ( ع ) با مامون ، و علماى اديان آمده كه امام در پاسخ سؤالات على بن جهم ، از آياتى كه در به دو نظر مخالف عصمت انبياء است فرمود : اما محمد ( ص ) ، و كلام خداى عز و جل در باره او كه مىفرمايد * ( « وَتُخْفِي فِي نَفْسِكَ مَا اللَّه مُبْدِيه وَتَخْشَى النَّاسَ وَاللَّه أَحَقُّ أَنْ تَخْشاه » ) * با عصمت آن جناب منافات ندارد ، براى اينكه از اين آيه معلوم مىشود كه خداوند اسماى همسرانى كه آن جناب با ايشان ازدواج مىكند قبلا برايش نام برده ، هم همسران در دنيايش را ، و هم همسران در آخرتش را ، و نيز فرموده كه اينها مادران مؤمنين هستند و يكى از همسرانى كه برايش نام برده بود ، زنى بوده بنام زينب دختر جحش ، و او در آن روزها همسر زيد بن حارثه بود ، و آن جناب اين معنا را\r\n\r\n","description":"","footnote":"\r\n( 1 ) الدر المنثور ، ج 5 ، ص 200 .\r\n( 2 ) الدر المنثور ، ج 5 ، ص 201 .\r\n","page_name":" 488 ","page_number":488},
  {"content":"\r\nكه وى ( زينب ) به زودى در ازدواجش در مىآيد ، از مردم پنهان مىكرد ، تا كسى از منافقين نگويد : در باره زن مردم مىگويد همسر من است ، و جزو مادران مؤمنين است ، و چون از جنجال منافقين مىترسيد ، اين آيه به وى خاطر نشان كرد كه : تو از مردم مىترسى ، با اينكه خدا سزاوارتر است به اينكه از او بترسى ، يعنى در دل از او بترسى . . . « 1 » .\r\nمؤلف : قريب به اين مضمون نيز در همان كتاب از آن جناب ، در پاسخ از سؤال مامون در خصوص عصمت انبياء آمده « 2 » .\r\nو در مجمع البيان در ذيل جمله * ( « وَتُخْفِي فِي نَفْسِكَ مَا اللَّه مُبْدِيه » ) * آمده كه بعضى گفته‌اند : آنچه در دل پنهان مىداشته ، اين بوده كه خدا به وى اعلام كرده بود كه زينب به زودى يكى از همسران او خواهد شد ، و زيد او را طلاق خواهد داد ، پس وقتى زيد نزدش آمد ، و عرضه داشت : مىخواهم زينب را طلاق گويم ، حضرت به وى فرمود : همسرت را نگه دار ، خداى سبحان در آيه شريفه به وى مىفرمايد : چرا گفتى همسرت را نگه دار ، با اينكه به تو اعلام كرده بودم كه او همسر تو خواهد بود ؟ ، اين معنا از على بن الحسين ( ع ) نيز روايت شده « 3 » .\r\nو در الدر المنثور است كه احمد ، عبد بن حميد ، بخارى ، ترمذى ، ابن منذر ، حاكم ، ابن مردويه ، و بيهقى در سنن خود از انس روايت كرده‌اند ، كه گفت : زيد بن حارثه نزد رسول خدا ( ص ) آمد ، و از زينب همسرش شكايت كرد ، رسول خدا ( ص ) مكرر به او فرمود : از خدا بترس و همسرت را داشته باش ، دنبال اين جريان اين آيه نازل شد : * ( « وَتُخْفِي فِي نَفْسِكَ مَا اللَّه مُبْدِيه » ) * .\r\nانس آن گاه اضافه كرد : اگر رسول خدا ( ص ) چيزى از وحى خدا را حاشا و كتمان مىكرد ، جا داشت اين آيه را كتمان كند ، ( و چون نكرد بايد بفهميم هيچ يك از آيات خدا ، و حتى يك كلمه از آنها را كتمان نكرد و ناگفته نگذاشت . . . « 4 » .\r\nمؤلف : اين گونه روايات در مساله مورد بحث بسيار زياد است ، هر چند كه بسيارى از آنها خالى از شبهه نيست ، و در بعضى از آنها آمده كه : رسول خدا ( ص ) در ازدواج با هيچ يك از همسرانش آن وليمه اى كه در ازدواج با زينب داد تهيه نديد ،\r\n\r\n","description":"","footnote":"\r\n( 1 ) عيون اخبار الرضا ، ج 1 ، ص 194 باب 14 .\r\n( 2 ) عيون اخبار الرضا ، ج 1 ، ص 203 ، باب 15 .\r\n( 3 ) مجمع البيان ، ج 8 ، ص 360 .\r\n( 4 ) الدر المنثور ، ج 5 ، ص 201 .\r\n","page_name":" 489 ","page_number":489},
  {"content":"\r\nچون در ازدواج با زينب گوسفند كشت ، و به مردم نان و گوشت داد ، باز در آنها آمده كه :\r\nزينب به ساير زنان رسول خدا ( ص ) فخر مىفروخت ، و به سه چيز مىباليد ، اول اينكه جد او و جد رسول خدا ( ص ) يكى بود ، چون مادر زينب اميمه دختر عبد المطلب ، عمه رسول خدا ( ص ) بود ، دوم اينكه خدا وى را به ازدواج آن جناب در آورد ، سوم اينكه خواستگارى وى جبرئيل بود « 1 » .\r\nو در مجمع البيان در ذيل جمله * ( « وَلكِنْ رَسُولَ اللَّه وَخاتَمَ النَّبِيِّينَ » ) * گفته : روايت صحيح از جابر بن عبد اللَّه از رسول خدا ( ص ) رسيده ، كه فرمود : مثل من در بين انبياء ، مثل مردى است كه خانه اى بسازد ، و آن را تكميل نموده و آرايش هم بدهد ، ولى جاى يك آجر را خالى بگذارد ، كه هر كس وارد آن خانه شود ، آن جاى آجر توى ذوقش بزند ، و بگويد : همه جاى اين خانه خوب است ، اما حيف كه اين جاى آجر بد تركيبش كرده ، و من تا وقتى مبعوث نشده بودم ، آن جاى خالى در بناى نبوت بودم ، همين كه مبعوث شدم ، بناى نبوت به تمام و كمال رسيد ، اين روايت را بخارى و مسلم نيز در كتاب صحيح خود آورده‌اند « 2 » .\r\nمؤلف : اين معنا را غير آن دو ، يعنى ترمذى ، نسايى ، احمد ، و ابن مردويه ، از غير جابر ، مانند ابى سعيد ، و ابى هريرة ، نيز روايت كرده‌اند .\r\nو در الدر المنثور است كه ابن الانبارى ، در كتاب « مصاحف » از ابى عبد الرحمن سلمى روايت كرده كه گفت : من به حسن و حسين قرآن ياد مىدادم ، ( تا حفظ كنند ) على بن ابى طالب عبور كرد ، و ديد كه من مشغول خواندن براى ايشانم ، فرمود : براى آنان بخوان * ( « وَخاتَمَ النَّبِيِّينَ » ) * - به فتحه تاء « 3 » .\r\n\r\n","description":"","footnote":"\r\n( 1 ) الدر المنثور ، ج 5 ، ص 201 - 202 .\r\n( 2 ) مجمع البيان ، ج 8 ، ص 362 .\r\n( 3 ) الدر المنثور ، ج 5 ، ص 204 .\r\n","page_name":" 490 ","page_number":490},
  {"content":"\r\n\r\n\r\nيا أَيُّهَا الَّذِينَ آمَنُوا اذْكُرُوا اللَّه ذِكْراً كَثِيراً ( 41 ) وَسَبِّحُوه بُكْرَةً وَأَصِيلًا ( 42 ) هُوَ الَّذِي يُصَلِّي عَلَيْكُمْ وَمَلائِكَتُه لِيُخْرِجَكُمْ مِنَ الظُّلُماتِ إِلَى النُّورِ وَكانَ بِالْمُؤْمِنِينَ رَحِيماً ( 43 ) تَحِيَّتُهُمْ يَوْمَ يَلْقَوْنَه سَلامٌ وَأَعَدَّ لَهُمْ أَجْراً كَرِيماً ( 44 ) يا أَيُّهَا النَّبِيُّ إِنَّا أَرْسَلْناكَ شاهِداً وَمُبَشِّراً وَنَذِيراً ( 45 )\r\nوَ داعِياً إِلَى اللَّه بِإِذْنِه وَسِراجاً مُنِيراً ( 46 ) وَبَشِّرِ الْمُؤْمِنِينَ بِأَنَّ لَهُمْ مِنَ اللَّه فَضْلًا كَبِيراً ( 47 ) وَلا تُطِعِ الْكافِرِينَ وَالْمُنافِقِينَ وَدَعْ أَذاهُمْ وَتَوَكَّلْ عَلَى اللَّه وَكَفى بِاللَّه وَكِيلًا ( 48 )\r\nترجمه آيات\r\nاى كسانى كه ايمان آورده‌ايد ! ياد آوريد خدا را ، ياد بسيار ( 41 ) .\r\nو صبح و شام تسبيحش بگوييد ( 42 ) .\r\nاوست كسى كه بر شما درود مىفرستد ، و نيز ملائكه او ، تا شما را از ظلمتها به سوى نور در آورد ، و خدا به مؤمنان مهربان است ( 43 ) .\r\nتحيتشان در روزى كه او را ديدار كنند سلام است ، براى ايشان اجرى محترمانه فراهم كرده است ( 44 ) .\r\nاى پيامبر اسلام ما تو را شاهد بر امت ، و نويدبخش و زنهارده آنان قرار داديم ( 45 ) .\r\nو قرارت داديم كه دعوت كننده به اذن خدا ، و چراغى نور بخش باشى ( 46 ) .\r\n","description":"","footnote":"","page_name":" 491 ","page_number":491},
  {"content":"\r\nو مؤمنان را مژده بده كه از ناحيه خدا فضلى بس بزرگ دارند ( 47 ) .\r\nو كافران و منافقان را اطاعت مكن ، و آزارشان را واگذار كن و بر خدا توكل كن ، و خدا براى اعتماد كافى است ( 48 ) .\r\nبيان آيات\r\nاين آيات مؤمنين را به ذكر و تسبيح دعوت نموده و به ايشان بشارت و وعده جميل مىدهد ، و رسول خدا ( ص ) را با صفات كريم خود خطاب نموده و به او دستور مىدهد كه به مؤمنين بشارت دهد ، و كفار و منافقين را اطاعت نكند ، احتمال اين نيز هست ، كه گفتار در باره مؤمنين در ايامى و گفتار در باره كفار و منافقين در ايامى ديگر نازل شده باشد .\r\n\r\n\r\n* ( « يا أَيُّهَا الَّذِينَ آمَنُوا اذْكُرُوا اللَّه ذِكْراً كَثِيراً » ) * كلمه « ذكر » در مقابل « نسيان » به معناى به ياد داشتن است ، و آن عبارت است از اينكه آدمى نيروى ادراك خود را متوجه ياد شده كند ، حالا يا به اينكه نام آن را ببرد ، و يا صفات او را به زبان جارى كند ، خلاصه چيزى به زبان بگويد ، كه حكايت از آن مذكور كند ، اين يكى از مصاديق ذكر است ، ( و گر نه مصداق مهمتر از آن اين است كه در قلب به ياد او باشى ) * ( « وَسَبِّحُوه بُكْرَةً وَأَصِيلًا » ) * كلمه « تسبيح » به معناى منزه داشتن است ، و اين كلمه نيز مانند كلمه ذكر بستگى به لفظ ندارد ، هر چند تسبيح به لفظ يعنى گفتن سبحان اللَّه نيز يكى از مصاديق آن است ( و گرنه تسبيح در سويداى دل از آن مهمتر است ) .\r\nكلمه « بكرة » به معناى اول روز و كلمه « اصيل » به معناى آخر روز و بعد از عصر است ، و اگر تسبيح را مقيد به « بكره » و « اصيل » كرده ، براى اين است كه اين دو هنگام ، هنگام تحول احوال افق است ، در صبح ، افق تاريك روشن مىشود ، و در غروب دوباره رو به تاريكى مىگذارد ، و اين تغيير و دگرگونى مناسب با اين است كه خداى را منزه از تغير و تحول ، و معرض دگرگونى بودن بدانيم ، ممكن هم هست دو كلمه بكرة و اصيل كنايه باشد از دوام ، مانند شب و روز در آيه « يُسَبِّحُونَ لَه بِاللَّيْلِ وَالنَّهارِ » « 1 » .\r\n\r\n","description":"","footnote":"\r\n( 1 ) او را در شب و روز تسبيح مىگويند ، يعنى دائما در تسبيح او هستند . سوره سجده ، آيه 38 .\r\n","page_name":" 492 ","page_number":492},
  {"content":"\r\n\r\n\r\n* ( « هُوَ الَّذِي يُصَلِّي عَلَيْكُمْ وَمَلائِكَتُه لِيُخْرِجَكُمْ مِنَ الظُّلُماتِ إِلَى النُّورِ » ) * معناى جامع كلمه « صلاة » - به طورى كه از موارد استعمال آن فهميده مىشود - انعطاف است ، چيزى كه هست اين معناى جامع به خاطر اختلاف مواردى كه به آن نسبت داده مىشود مختلف مىشود ، و به همين جهت بعضى « 1 » گفته‌اند : صلات از خدا به معناى رحمت ، و از ملائكه به معناى استغفار ، و از مردم دعا است ، ليكن اين را نيز بايد دانست كه هر چند صلات از خدا به معناى رحمت است ، اما نه هر رحمت ، بلكه رحمت خاصى كه ذخيره آخرت براى خصوص مؤمنين است ، و سعادت آخرتى آنان و فلاح ابديشان ، مترتب بر آن مىشود ، و بدين جهت است كه به دنبال جمله مورد بحث علت صلوات فرستادن خداى تعالى را چنين بيان كرده : * ( « لِيُخْرِجَكُمْ مِنَ الظُّلُماتِ إِلَى النُّورِ وَكانَ بِالْمُؤْمِنِينَ رَحِيماً » ) * صلوات مىفرستد ، تا شما را از تاريكىها به سوى نور بيرون آورد ، چون او همواره نسبت به مؤمنين رحيم است .\r\nاين نكته را نيز بايد دانست كه خداى تعالى در كلام خود همواره ياد خود مر بندگان را مترتب كرده بر ياد بندگان مر او را ، و فرموده : « فَاذْكُرُونِي أَذْكُرْكُمْ » « 2 » هم چنان كه فراموش كردن بندگان وى را ، باعث فراموشى خدا مر بندگان را دانسته ، و فرموده : « نَسُوا اللَّه فَنَسِيَهُمْ » « 3 » ، يكى از مصاديق ياد آورى خدا بندگان خود را ، همانا درود فرستادن او بر آنان است ، و اين خود يادآورى ايشان است به رحمت ، كه مترتب شده بر ياد بندگان خداى خود را ، چون فرمود :\r\nاگر خدا را بسيار ياد كنند ، و او را صبح و شام تسبيح گويند ، خدا هم بسيار بر آنان درود مىفرستد ، و غرق نورشان مىكند ، و از ظلمتها دورشان مىسازد .\r\nهمه اينها را بدان جهت گفتيم كه معلوم شود جمله او كسى است كه صلوات بر شما مىفرستد . . . ، در مقام تعليل آيه قبل است ، كه مىفرمود : اى كسانى كه ايمان آورده‌ايد خدا را بسيار ياد كنيد ، و اين تعليل همان قاعده كلى قبل را مىرساند ، و مىفهماند كه اگر شما خدا را زياد ياد كنيد ، خدا هم به رحمت خود زياد شما را ياد مىكند ، و از ظلمتها به سوى نور بيرونتان مىسازد ، و از اين معنا استفاده مىشود كه مراد از ظلمتها ، ظلمتهاى فراموش كردن خدا ، و غفلت از او است ، و مراد از نور نور ذكر خدا است .\r\n* ( « وَكانَ بِالْمُؤْمِنِينَ رَحِيماً » ) * در اينجا با اينكه جا داشت بفرمايد « و كان بكم رحيما -\r\n\r\n","description":"","footnote":"\r\n( 1 ) روح المعانى ، ج 22 ، ص 43 .\r\n( 2 ) به يادم باشيد تا به يادتان باشم . سوره بقره ، آيه 152 .\r\n( 3 ) خدا را فراموش كردند ، خدا هم ايشان را فراموش كرد . سوره توبه ، آيه 67 .\r\n","page_name":" 493 ","page_number":493},
  {"content":"\r\nو او به شما مهربان است » چون قبلا نام مؤمنين ذكر شده بود ، ولى اين طور نفرمود ، بلكه نام مؤمنين را دوباره تكرار كرد ، تا دلالت كند بر اينكه سبب رحمت خدا همانا صفت ايمان ايشان است .\r\n* ( « تَحِيَّتُهُمْ يَوْمَ يَلْقَوْنَه سَلامٌ وَأَعَدَّ لَهُمْ أَجْراً كَرِيماً » ) * از ظاهر سياق بر مىآيد كه كلمه « تحيتهم » مصدرى است كه به مفعول خود اضافه شده است ، و معنايش اين است كه ايشان تحيت گفته مىشوند ، يعنى روزى كه پروردگارشان را ملاقات مىكنند از ناحيه او و از ناحيه ملائكه او ، به ايشان تحيت و سلام گفته مىشود ، به اين معنا كه ايشان در روز لقاى خدا در امنيت و سلامتى هستند ، و هيچ مكروهى و عذابى به ايشان نمىرسد .\r\n* ( « وَأَعَدَّ لَهُمْ أَجْراً كَرِيماً » ) * - يعنى اجرى بسيار بزرگ و آبرومند براى ايشان آماده كرده است .\r\n\r\n\r\n* ( « يا أَيُّهَا النَّبِيُّ إِنَّا أَرْسَلْناكَ شاهِداً وَمُبَشِّراً وَنَذِيراً » ) * معناى شاهد بودن رسول خدا ( ص ) ، در تفسير آيه « لِتَكُونُوا شُهَداءَ عَلَى النَّاسِ وَيَكُونَ الرَّسُولُ عَلَيْكُمْ شَهِيداً » « 1 » و در آيات ديگرى كه مساله شهادت آن جناب را متعرض است ، بيان كرده و گفتيم كه رسول خدا ( ص ) در دنيا شاهد بر اعمال امت است ، و آنچه امت مىكنند او تحمل نموده روز قيامت آن را اداء مىكند ، و نيز گفتيم : كه بعد از او امامان شاهد امت هستند ، و آن جناب شاهد شاهدان است .\r\nو معناى « مبشر » و « نذير » بودن او اين است كه مؤمنين مطيع خدا و رسول را به ثواب خدا و بهشت بشارت ، و كفار عاصى را به عذاب خدا و آتش او انذار مىدهد .\r\n* ( « وَداعِياً إِلَى اللَّه بِإِذْنِه وَسِراجاً مُنِيراً » ) * دعوت آن جناب به سوى خدا همان دعوت مردم است به سوى ايمان به خداى يگانه ، كه لازمه آن ايمان به دين خدا است ، و اگر دعوت آن جناب را مقيد به اذن خدا كرد ، بدان جهت است كه به مساله بعثت و نبوت او اشاره كند .\r\nو « سراج منير » بودنش به اين است ، كه آن جناب را طورى قرار داد كه مردم به وسيله او به سعادت خود و به راه نجاتشان از ظلمتهاى شقاوت و گمراهى هدايت شوند ، و بنا بر اين ، تعبير مزبور از باب استعاره است ، و اينكه بعضى « 2 » گفته‌اند : مراد از « سراج منير » ، قرآن است ،\r\n\r\n","description":"","footnote":"\r\n( 1 ) سوره بقره ، آيه 143 .\r\n( 2 ) روح المعانى ، ج 22 ، ص 46 .\r\n","page_name":" 494 ","page_number":494},
  {"content":"\r\nو تقدير آيه « ذا سراج منير - صاحب سراجى منير » است ، بيهوده خود را به زحمت انداخته‌اند .\r\n* ( « وَبَشِّرِ الْمُؤْمِنِينَ بِأَنَّ لَهُمْ مِنَ اللَّه فَضْلًا كَبِيراً » ) * كلمه « فضل » به معناى عطا كردن بدون استحقاق گيرنده است ، و در جاى ديگر عطاى خود را توصيف كرده و فرموده : « مَنْ جاءَ بِالْحَسَنَةِ فَلَه عَشْرُ أَمْثالِها » « 1 » ، و نيز فرموده :\r\n« لَهُمْ ما يَشاؤُنَ فِيها وَلَدَيْنا مَزِيدٌ » « 2 » ، كه در اين دو آيه بيان كرده كه او از ثواب آن قدر مىدهد ، كه يك مقدارش در مقابل عمل قرار مىگيرد ، و بيشترش در مقابل عملى قرار نمىگيرد ، و اين همان فضل است ، و در آيه شريفه هيچ دليلى نيست بر اينكه دلالت كند كه اين اجر زيادى مخصوص آخرت است .\r\n* ( « وَلا تُطِعِ الْكافِرِينَ وَالْمُنافِقِينَ وَدَعْ أَذاهُمْ وَتَوَكَّلْ عَلَى اللَّه . . . » ) *\r\nمعناى اطاعت كافران و منافقان در اول سوره گذشت .\r\n* ( « وَدَعْ أَذاهُمْ » ) * يعنى آنچه به تو آزار مىرسانند رها كن ، و در مقام پىگيرى آن برميا ، و خود را مشغول بدان مساز ، دليل بر اينكه معنايش اين است كه ما گفتيم ، جمله * ( « وَتَوَكَّلْ عَلَى اللَّه » ) * است ، يعنى تو خود را در دفع آزار آنان مستقل ندان ، بلكه خدا را وكيل خود در اين دفع بدان ، و خدا براى وكالت كافى است .\r\n\r\nبحث روايتى\r\n\r\nدر كافى به سند خود از ابن قداح ، از امام صادق ( ع ) روايت كرده كه گفت : هيچ چيزى در عالم نيست مگر آنكه حد و اندازه اى دارد ، كه وقتى بدان حد رسيد تمام مىشود ، مگر ذكر خدا كه هيچ حدى برايش نيست ، كه بگويى وقتى از اين حد گذشت ديگر ذكر خدا خوب نيست ، خداى عز و جل واجباتى را واجب كرد كه هر كس آن واجبات را بجا آرد حدش را آورده ، مثلا ماه مبارك رمضان حد روزه واجب ، و حج خانه خدا ، حد آن است ، هر كس آن ماه را روزه بدارد ، و حج واجب را بجا بياورد ، حدش را آورده ، اما ذكر خدا چنين نيست ، چون خدا به اندك آن راضى نيست ، و براى زيادش هم حدى معين نكرده ، امام ( ع ) سپس اين آيه را تلاوت كرد : * ( « يا أَيُّهَا الَّذِينَ آمَنُوا اذْكُرُوا اللَّه ذِكْراً كَثِيراً وَسَبِّحُوه بُكْرَةً وَأَصِيلًا » ) * ،\r\n\r\n","description":"","footnote":"\r\n( 1 ) هر كس كار نيك كند ده برابر اجر دارد . سوره انعام ، آيه 160 .\r\n( 2 ) هر چه بخواهند در اختيار دارند و بيش از خواستشان نيز نزد ما هست . سوره ق ، آيه 35 .\r\n","page_name":" 495 ","page_number":495},
  {"content":"\r\nمجددا فرمود : به طورى كه مىبينيد در اين آيه براى ذكر ، حدى معين نفرموده .\r\nآن گاه فرمود : پدرم كثير الذكر بود بارها من با او قدم مىزدم ، و مىديدم كه مشغول ذكر است ، با او غذا مىخوردم ، مىديدم مشغول ذكر است ، با مردم سخن مىگفت مع ذلك سخن با مردم او را از ذكر خدا باز نمىداشت ، و من بارها مىديدم كه زبانش به سقف دهانش متصل است مىگويد : « لا إله الا اللَّه » .\r\nو نيز بارها ما را جمع مىكرد ، و وادارمان مىساخت به گفتن ذكر ، تا آفتاب طلوع مىكرد ، و وادارمان مىكرد به اينكه هر كدام مىتوانيم قرآن بخوانيم و هر كدام از خواندن قرآن عاجزيم ، ذكر بگوييم .\r\nآرى آن خانه اى كه ذكر خدا در آن بسيار شود ، بركتش بسيار مىشود ، و ملائكه در آن خانه حاضر ، و شيطانها دور مىگردند ، و آن خانه براى اهل آسمانها آن چنان درخشنده است كه ستارگان براى اهل زمين ، و خانه اى كه در آن قرآن خوانده نشود ، و ذكر خدا در آن نشود ، بركتش كم است ، و ملائكه از آن خانه گريزان ، و در عوض شيطانها در آن حاضر مىشوند .\r\nرسول خدا ( ص ) هم فرمود : آيا مىخواهيد شما را به بهترين اعمال خبر دهم ؟ عملى كه از نظر بالا بردن درجه شما از همه اعمال مؤثرتر است ، و درجه شما را بالاتر مىبرد ، و از هر عملى ديگر نزد سلطان شما ، و مالكتان پاكيزه تر است ، و از درهم و دينار برايتان بهتر ، و حتى از اين هم برايتان بهتر است كه با دشمن خود بجنگيد ، شما ايشان را بكشيد و ايشان شما را بكشند ؟ اصحاب عرضه داشتند : بله ، بفرماييد ، فرمود : بسيار ذكر خداى عز و جل گفتن است .\r\nآن گاه امام صادق ( ع ) اضافه كردند كه مردى نزد رسول خدا ( ص ) آمد و عرضه داشت : بهترين اهل مسجد كيست ؟ فرمود آن كس كه بيشتر ذكر مىگويد .\r\nو نيز رسول خدا فرمود : به هر كس زبانى ذكرگو داده شد ، خير دنيا و آخرتش داده‌اند ، و در معناى آيه « وَلا تَمْنُنْ تَسْتَكْثِرُ » فرمود : آنچه از عمل خير كه براى خدا انجام مىدهى زياد مشمار ، و به نظرت جلوه نكند « 1 » .\r\nو در همان كتاب به سند خود از ابى المعزاء ( نام بقيه رجال حديث را انداخته )\r\n\r\n","description":"","footnote":"\r\n( 1 ) اصول كافى ، ج 2 ، ص 498 ، ح 1 .\r\n","page_name":" 496 ","page_number":496},
  {"content":"\r\nروايت كرده كه گفت : امير المؤمنين ( ع ) فرمود : هر كس خدا را در نهان ذكر گويد ، خدا را ذكر بسيار گفته ، چون منافقين علنى ذكر خدا مىگفتند ، و چون به خلوت مىرفتند ، به ياد خدا نبودند ، و خداى تعالى در باره ايشان فرموده : « يُراؤُنَ النَّاسَ وَلا يَذْكُرُونَ اللَّه إِلَّا قَلِيلًا - با مردم ريا مىكنند ، و خدا را جز اندكى ذكر نمىگويند » « 1 » .\r\nمؤلف : اين استفاده اى كه امام از آيه شريفه كرده ، استفاده لطيفى است ، ( چون آيه شريفه ذكر علنى را اندك شمرده ، كه مفهومش اين مىشود كه ذكر سرى ذكر كثير است ) .\r\nو در خصال از زيد شحام روايت كرده كه گفت : امام صادق ( ع ) فرمود :\r\nهيچ بلايى براى مؤمن سختتر از اين سه بلاء نيست ، كه از سه نعمت محروم شود شخصى .\r\nپرسيد : آن سه نعمت چيست ؟ فرمود : يارى مسلمان با آنچه خدا به او روزى كرده ، دوم انصاف دادن و خود را جاى ديگران فرض كردن ، و سوم زياد خدا را ذكر كردن ، البته منظور من از ذكر بسيار گفتن ، سبحان اللَّه و الحمد للَّه و لا إله الا اللَّه و اللَّه اكبر تنها نيست ، هر چند كه آن هم ذكر خدا است ، و ليكن منظور من ذكر خدا در هنگام استفاده و بهره مندى از حلال او ، و باز ذكر خدا در هنگام برخورد به حرام او است « 2 » .\r\nو در الدر المنثور است كه احمد ، ترمذى ، بيهقى ، از ابى سعيد خدرى روايت كرده‌اند كه گفت شخصى از رسول خدا ( ص ) پرسيد : كدام يك از بندگان خدا در روز قيامت درجه بالاترى نزد خدا دارند ؟ فرمود : آنان كه ذكر خدا بسيار مىگويند . من عرضه داشتم : يا رسول اللَّه ( ص ) حتى از جهاد كنندگان در راه خدا هم بالاترند ؟ فرمود : آنها كه ذكر خدا مىگويند ، حتى از مجاهدى هم كه با شمشير خود جهاد كند ، تا شمشيرش بشكند ، و خود غرق خون شود ، بالاترند « 3 » .\r\nو در كتاب علل به سند خود از عبد اللَّه بن حسن ، از پدرش ، از جدش حسن بن على ( ع ) روايت كرده كه فرمود : عده اى يهودى نزد رسول خدا ( ص ) آمدند ، از همه عالمترشان مسائلى از آن جناب پرسيد ، از جمله مسائلى كه پرسيد اين بود ، كه چرا تو را محمد ، احمد ، ابو القاسم ، بشير ، نذير ، و داعى ، ناميدند ؟ آن حضرت فرمود :\r\nاما مرا داعى خواندند ، چون من مردم را به دين پروردگار عز و جل خود مىخوانم ، و اما نذيرم\r\n\r\n","description":"","footnote":"\r\n( 1 ) اصول كافى ، ج 2 ، ص 501 ، ح 2 .\r\n( 2 ) خصال ، ج 1 ، ص 128 ، ح 130 .\r\n( 3 ) الدر المنثور ، ج 5 ، ص 205 .\r\n","page_name":" 497 ","page_number":497},
  {"content":"\r\nخواندند ، چون كسانى را كه از اطاعتم سر بر چينند از آتش دوزخ انذار مىدهم ، اما بشيرم ناميدند ، براى اينكه هر كس اطاعتم كند من او را به بهشت مژده مىدهم . . . تا آخر « 1 » .\r\nو در تفسير قمى در ذيل آيه * ( « يا أَيُّهَا النَّبِيُّ إِنَّا أَرْسَلْناكَ ) * . . . * ( وَدَعْ أَذاهُمْ وَتَوَكَّلْ عَلَى اللَّه وَكَفى بِاللَّه وَكِيلًا » ) * از معصوم نقل كرده كه فرمود : اين آيه در مكه و پنج سال قبل از هجرت نازل شد « 2 » .\r\n\r\n","description":"","footnote":"\r\n( 1 ) علل الشرائع ، جزء اول ، ص 126 ، باب 106 ، ش 1 .\r\n( 2 ) تفسير قمى ، ج 2 ، ص 194 .\r\n","page_name":" 498 ","page_number":498},
  {"content":"\r\n\r\n\r\nيا أَيُّهَا الَّذِينَ آمَنُوا إِذا نَكَحْتُمُ الْمُؤْمِناتِ ثُمَّ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ فَما لَكُمْ عَلَيْهِنَّ مِنْ عِدَّةٍ تَعْتَدُّونَها فَمَتِّعُوهُنَّ وَسَرِّحُوهُنَّ سَراحاً جَمِيلًا ( 49 ) يا أَيُّهَا النَّبِيُّ إِنَّا أَحْلَلْنا لَكَ أَزْواجَكَ اللَّاتِي آتَيْتَ أُجُورَهُنَّ وَما مَلَكَتْ يَمِينُكَ مِمَّا أَفاءَ اللَّه عَلَيْكَ وَبَناتِ عَمِّكَ وَبَناتِ عَمَّاتِكَ وَبَناتِ خالِكَ وَبَناتِ خالاتِكَ اللَّاتِي هاجَرْنَ مَعَكَ وَامْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ إِنْ أَرادَ النَّبِيُّ أَنْ يَسْتَنْكِحَها خالِصَةً لَكَ مِنْ دُونِ الْمُؤْمِنِينَ قَدْ عَلِمْنا ما فَرَضْنا عَلَيْهِمْ فِي أَزْواجِهِمْ وَما مَلَكَتْ أَيْمانُهُمْ لِكَيْلا يَكُونَ عَلَيْكَ حَرَجٌ وَكانَ اللَّه غَفُوراً رَحِيماً ( 50 ) تُرْجِي مَنْ تَشاءُ مِنْهُنَّ وَتُؤْوِي إِلَيْكَ مَنْ تَشاءُ وَمَنِ ابْتَغَيْتَ مِمَّنْ عَزَلْتَ فَلا جُناحَ عَلَيْكَ ذلِكَ أَدْنى أَنْ تَقَرَّ أَعْيُنُهُنَّ وَلا يَحْزَنَّ وَيَرْضَيْنَ بِما آتَيْتَهُنَّ كُلُّهُنَّ وَاللَّه يَعْلَمُ ما فِي قُلُوبِكُمْ وَكانَ اللَّه عَلِيماً حَلِيماً ( 51 ) لا يَحِلُّ لَكَ النِّساءُ مِنْ بَعْدُ وَلا أَنْ تَبَدَّلَ بِهِنَّ مِنْ أَزْواجٍ وَلَوْ أَعْجَبَكَ حُسْنُهُنَّ إِلَّا ما مَلَكَتْ يَمِينُكَ وَكانَ اللَّه عَلى كُلِّ شَيْءٍ رَقِيباً ( 52 ) يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ إِلى طَعامٍ غَيْرَ ناظِرِينَ إِناه وَلكِنْ إِذا دُعِيتُمْ فَادْخُلُوا فَإِذا طَعِمْتُمْ فَانْتَشِرُوا وَلا مُسْتَأْنِسِينَ لِحَدِيثٍ إِنَّ ذلِكُمْ كانَ يُؤْذِي النَّبِيَّ فَيَسْتَحْيِي مِنْكُمْ وَاللَّه لا يَسْتَحْيِي مِنَ الْحَقِّ وَإِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ ذلِكُمْ أَطْهَرُ لِقُلُوبِكُمْ وَقُلُوبِهِنَّ وَما كانَ لَكُمْ أَنْ تُؤْذُوا رَسُولَ اللَّه وَلا أَنْ تَنْكِحُوا أَزْواجَه مِنْ بَعْدِه أَبَداً إِنَّ ذلِكُمْ كانَ عِنْدَ اللَّه عَظِيماً ( 53 )\r\nإِنْ تُبْدُوا شَيْئاً أَوْ تُخْفُوه فَإِنَّ اللَّه كانَ بِكُلِّ شَيْءٍ عَلِيماً ( 54 ) لا جُناحَ عَلَيْهِنَّ فِي آبائِهِنَّ وَلا أَبْنائِهِنَّ وَلا إِخْوانِهِنَّ وَلا أَبْناءِ إِخْوانِهِنَّ وَلا أَبْناءِ أَخَواتِهِنَّ وَلا نِسائِهِنَّ وَلا ما مَلَكَتْ أَيْمانُهُنَّ وَاتَّقِينَ اللَّه إِنَّ اللَّه كانَ عَلى كُلِّ شَيْءٍ شَهِيداً ( 55 ) إِنَّ اللَّه وَمَلائِكَتَه يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا تَسْلِيماً ( 56 ) إِنَّ الَّذِينَ يُؤْذُونَ اللَّه وَرَسُولَه لَعَنَهُمُ اللَّه فِي الدُّنْيا وَالآخِرَةِ وَأَعَدَّ لَهُمْ عَذاباً مُهِيناً ( 57 ) وَالَّذِينَ يُؤْذُونَ الْمُؤْمِنِينَ وَالْمُؤْمِناتِ بِغَيْرِ مَا اكْتَسَبُوا فَقَدِ احْتَمَلُوا بُهْتاناً وَإِثْماً مُبِيناً ( 58 )\r\nيا أَيُّهَا النَّبِيُّ قُلْ لأَزْواجِكَ وَبَناتِكَ وَنِساءِ الْمُؤْمِنِينَ يُدْنِينَ عَلَيْهِنَّ مِنْ جَلابِيبِهِنَّ ذلِكَ أَدْنى أَنْ يُعْرَفْنَ فَلا يُؤْذَيْنَ وَكانَ اللَّه غَفُوراً رَحِيماً ( 59 ) لَئِنْ لَمْ يَنْتَه الْمُنافِقُونَ وَالَّذِينَ فِي قُلُوبِهِمْ مَرَضٌ وَالْمُرْجِفُونَ فِي الْمَدِينَةِ لَنُغْرِيَنَّكَ بِهِمْ ثُمَّ لا يُجاوِرُونَكَ فِيها إِلَّا قَلِيلًا ( 60 ) مَلْعُونِينَ أَيْنَما ثُقِفُوا أُخِذُوا وَقُتِّلُوا تَقْتِيلًا ( 61 ) سُنَّةَ اللَّه فِي الَّذِينَ خَلَوْا مِنْ قَبْلُ وَلَنْ تَجِدَ لِسُنَّةِ اللَّه تَبْدِيلًا ( 62 )\r\n","description":"","footnote":"","page_name":" 499 ","page_number":499},
  {"content":"\r\nترجمه آيات\r\nاى كسانى كه ايمان آورده‌ايد ، چون زنان مؤمن را نكاح كرديد و بعد طلاقشان داديد ، اگر قبل از نزديكى طلاق داده‌ايد ، لازم نيست عده طلاق شما را نگه دارند ، پس مىتوانيد با آنان ازدواج كنيد ، و ( اگر بناى سازش نيست ) ، مىتوانيد به صورتى خوش طلاق دهيد ( 49 ) .\r\nاى پيامبر اسلام ! ما همسرانت را برايت حلال كرديم ، چه آنها كه حق شان را داده اى ، و چه آنها كه كنيز تو هستند ، و خدا به عنوان غنيمت نصيبت كرده ، و نيز دختران عمو ، و نيز دختران عمه ، و دختران دايى ، و دختران خاله هايت ، كه با تو مهاجرت كردند ، همه را برايت حلال كرديم ، و نيز زن مؤمن اگر خودش را به پيغمبر ببخشد ، و پيغمبر هم بخواهد با او ازدواج كند ، تنها اين نكاح بدون مهر براى اوست ، نه همه مؤمنين ، ما مىدانيم چه احكامى در باره همسران مؤمنين و كنيزهايشان واجب كرده‌ايم ، تا در اين باره حرجى بر تو نباشد ، و خدا همواره آمرزنده رحيم است ( 50 ) .\r\nاز آنان هر يك را بخواهى مىتوانى قبول پيشنهاد را تاخير اندازى ، و هر يك را بخواهى مىتوانى پيشنهاد ازدواجش را بپذيرى ، و آن را هم كه قبلا طلاق گفته اى مىتوانى بگيرى ، اين به خوشنودى آنان ، و\r\n","description":"","footnote":"","page_name":" 500 ","page_number":500},
  {"content":"\r\nاينكه اندوهناك نشوند ، و اينكه به همه آنچه به آنان داده اى راضى شوند ، نزديكتر است ، و خدا آنچه در دلهاى شماست مىداند ، و خدا داناى شكيبا است ( 51 ) .\r\nبعد از آنچه برايت شمرديم ، ديگر هيچ زنى برايت حلال نيست ، و نيز حلال نيست كه همسرانت را به همسرى ديگر مبدل كنى ، هر چند كه از كمال وى خوشت آيد ، مگر كنيزان ، و خدا بر هر چيز مراقب بوده است ( 52 ) .\r\nاى كسانى كه ايمان آورديد ! به خانه هاى پيغمبر در نياييد ، مگر آنكه شما را به طعامى دعوت كنند ، به شرطى كه به انتظار طعام زودتر نرويد ، بلكه وقتى شما را خواندند ، داخل شويد ، و چون طعام خورديد ، متفرق گرديد ، و آن جا را محل انس و گفتگو مكنيد ، كه اين ، پيغمبر را ناراحت مىكند ، او از شما خجالت مىكشد ، ولى خدا از بيان حق خجالت نمىكشد ، و چون از همسران او چيزى مىپرسيد ، از پشت پرده بپرسيد ، اين براى طهارت دل شما و دل آنان بهتر است ، و شما حق نداريد رسول خدا ( ص ) را اذيت كنيد ، و بعد از مرگش با همسران او ازدواج نماييد ، اين كار تا ابد ممنوع است ، چون نزد خدا كارى عظيم است ( 53 ) .\r\nچه آنكه چيزى را اظهار كنيد ، و چه پنهان داريد ، خدا به هر چيزى دانا است ( 54 ) .\r\nهيچ حرجى براى همسران در خصوص نامبردگان زير نيست ، يعنى لازم نيست خود را در برابر پدران ، فرزندان ، برادران ، و برادرزادگان ، پسران خواهران ، زنان ايشان و كنيزانى كه دارند بپوشانند ، و بايد كه از خدا بترسند ، كه خدا همواره بر هر چيزى شاهد و ناظر است ( 55 ) .\r\nخدا و فرشتگان او بر پيامبر اسلام درود مىفرستند ، شما هم اى كسانى كه ايمان آورده‌ايد بر او صلوات بفرستيد ، و آن طور كه بايد تسليم شويد ( 56 ) .\r\nخدا آن كسانى را كه او و پيامبرش را اذيت مىكنند ، در دنيا و آخرت لعنت كرده ، و عذابى خوار كننده براى ايشان مهيا نموده ( 57 ) .\r\nو كسانى كه مؤمنين و زنان مؤمن را بدون جرم اذيت مىكنند ، مرتكب بهتان و گناهى بزرگ مىشوند ( 58 ) .\r\nهان اى پيامبر ! به همسرانت ، و دخترانت و زنان مؤمنين ، بگو تا جلباب خود پيش بكشند ، بدين وسيله بهتر معلوم مىشود كه زن مسلمانند ، در نتيجه اذيت نمىبينند ، و خدا همواره آمرزنده رحيم است ( 59 ) .\r\nاگر منافقان و بيماردلان و گلآلودكنندگان جو مدينه ، دست بر ندارند ، تو را عليه آنان مامور مىكنيم ، تا ديگر جز مدتى كوتاه در مجاورتت نمانند ( 60 ) .\r\nدر حالى كه ملعون و رانده باشند ، به طورى كه هر جا ديده شوند كشته شوند ( 61 ) .\r\n","description":"","footnote":"","page_name":" 501 ","page_number":501},
  {"content":"\r\nسنت خدا در اقوام گذشته و قبل از اين نيز همين بود ، و تو هرگز سنت خدا را دگرگون نخواهى ديد ( 62 ) .\r\n\r\nبيان آيات\r\n\r\nاين آيات احكام متفرقى را متضمن است كه بعضى از آنها مخصوص رسول خدا ( ص ) و همسران او ، و بعضى ديگر مربوط به عموم مسلمانان است .\r\n* ( « يا أَيُّهَا الَّذِينَ آمَنُوا ، إِذا نَكَحْتُمُ الْمُؤْمِناتِ ثُمَّ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ فَما لَكُمْ عَلَيْهِنَّ مِنْ عِدَّةٍ تَعْتَدُّونَها فَمَتِّعُوهُنَّ وَسَرِّحُوهُنَّ سَراحاً جَمِيلًا » ) * منظور از « نكاح » زنان ، عقد كردن آنان است ، و كلمه « مس » به معناى دخول و انجام دادن عمل زناشويى است . و منظور از « متعوهن » اين است كه چيزى از مال به ايشان بدهند ، كه مناسب حال و شان ايشان باشد ، و كلمه « تسريح به جميل » ، به معناى اين است كه بدون نزاع و خصومت طلاق دهند .\r\nو معناى آيه اين است كه : اى كسانى كه ايمان آورده‌ايد ! وقتى زنان را طلاق مىدهيد ، بعد از آنكه با ايشان عقد ازدواج بسته‌ايد ، و قبل از اينكه عمل زناشويى با ايشان انجام داده باشيد ، ديگر لازم نيست زن مطلقه شما عده نگه دارد ، و بر شما واجب است كه اولا بدون خشونت و خصومت طلاق دهيد ، و در ثانى با چيزى از مال بهره مندشان كنيد .\r\nاين آيه مطلق است ، و آن موردى را كه مهر براى زن معين كرده باشند ، و نيز موردى را كه معين نكرده باشند شامل است ، و خلاصه به اطلاقش شامل مىشود آنجا را هم كه مهر معين كرده‌اند ، و مىفرمايد هم بايد مهر بدهيد ، و هم به چيزى از مال بهره مندشان كنيد .\r\nچون هر دو صورت را شامل بود ، آيه « وَإِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَقَدْ فَرَضْتُمْ لَهُنَّ فَرِيضَةً فَنِصْفُ ما فَرَضْتُمْ » « 1 » آن را مقيد به صورتى مىكند ، كه مهريه معين نكرده باشند ، چون آيه مزبور مىفرمايد : و چون زنان را قبل از آنكه عمل زناشويى انجام داده باشيد طلاق دهيد ، در صورتى كه مهر براى ايشان معين كرده‌ايد ، تنها نصف مهر را مىبرند ، آن گاه آيه مورد بحث در جايى حجت مىشود كه مهر معين نكرده باشند .\r\n* ( « يا أَيُّهَا النَّبِيُّ إِنَّا أَحْلَلْنا لَكَ أَزْواجَكَ اللَّاتِي آتَيْتَ أُجُورَهُنَّ . . . » ) *\r\nخداى سبحان در اين آيه شريفه براى رسول خدا ( ص ) بيان\r\n\r\n","description":"","footnote":"\r\n( 1 ) سوره بقره ، آيه 237 .\r\n","page_name":" 502 ","page_number":502},
  {"content":"\r\nمىكند از زنان آنچه من حلال كرده‌ام هفت طايفه‌اند ، طايفه اول : * ( « أَزْواجَكَ اللَّاتِي آتَيْتَ أُجُورَهُنَّ » ) * كه مراد از « اجور » مهريه ها است ، طايفه دوم : * ( « وَما مَلَكَتْ يَمِينُكَ مِمَّا أَفاءَ اللَّه عَلَيْكَ » ) * يعنى كنيزانى كه به عنوان غنيمت و در جنگها خدا در اختيار شما قرار داد ، و اگر « ملك يمين » ( كنيز ) را مقيد به « * ( مِمَّا أَفاءَ اللَّه عَلَيْكَ ) * - آنچه خدا به عنوان غنيمت نصيب تو كرد » ، نمود صرفا به منظور توضيح بود ، نه احتراز ، نظير تقييدى كه در ازدواج كرد ، و فرمود :\r\nهمسرانى كه مهرشان را داده اى .\r\nسوم و چهارمين طايفه از زنانى كه حلالند ، يعنى مىتوان با آنان ازدواج كرد ، * ( « وَبَناتِ عَمِّكَ وَبَناتِ عَمَّاتِكَ » ) * دختر عموها و دختر عمه هايند ، بعضى « 1 » از مفسرين گفته‌اند : منظور از اين دو طايفه زنان قريشند .\r\nپنجم و ششمين طايفه : * ( « وَبَناتِ خالِكَ وَبَناتِ خالاتِكَ » ) * دختران دايى و دختران خاله‌اند ، بعضى « 2 » از مفسرين گفته‌اند يعنى زنان بنى زهره ، و قيد « * ( اللَّاتِي هاجَرْنَ مَعَكَ ) * - آنهايى كه با تو هجرت كرده‌اند » - به طورى كه در مجمع البيان گفته - مربوط به قبل از تحليل غير مهاجرات و نسخ آيه مورد بحث است ، يعنى مربوط به ايامى است كه ازدواج آن جناب با غير زنان هجرت كرده حلال نبوده ، لذا در اين آيه فرموده : زنان نامبرده به شرطى بر تو حلالند كه با تو هجرت كرده باشند ، و گر نه ازدواج تو با آنان حرام است .\r\nهفتم از زنانى كه آن جناب مىتوانسته با آنان ازدواج كند : * ( « وَامْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ إِنْ أَرادَ النَّبِيُّ أَنْ يَسْتَنْكِحَها » ) * زن مؤمنه اى است كه خود را به رسول خدا ( ص ) ببخشد و آن جناب هم بخواهد با او ازدواج كند ، كه خداوند چنين زنى را كه بخواهد بدون مهريه خود را در اختيار آن جناب بگذارد ، براى آن جناب حلال كرده است ، اگر بخواهد مىتواند با او ازدواج كند . * ( « خالِصَةً لَكَ مِنْ دُونِ الْمُؤْمِنِينَ » ) * - اين جمله اعلام مىدارد كه اين حكم - يعنى حلال شدن زنى براى مردى به صرف اينكه خود را به او ببخشد ، از خصايصى است كه مختص به آن جناب است ، و در مؤمنين جريان ندارد ، * ( « قَدْ عَلِمْنا ما فَرَضْنا عَلَيْهِمْ فِي أَزْواجِهِمْ وَما مَلَكَتْ أَيْمانُهُمْ » ) * اين جمله حكم اختصاص را تقرير مىكند و مىفرمايد : آنچه براى مؤمنين حلال و فرض كرديم مىدانيم كه چه زنى و چه كنيزى بر آنان حلال شد .\r\n* ( « لِكَيْلا يَكُونَ عَلَيْكَ حَرَجٌ » ) * - اين جمله حكمى را كه در صدر آيه بود ، و مىفرمود :\r\n* ( « إِنَّا أَحْلَلْنا لَكَ » ) * تعليل مىكند ، ممكن هم هست تعليل ذيل آيه باشد ، و بفهماند كه چرا اين\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 364 .\r\n","page_name":" 503 ","page_number":503},
  {"content":"\r\nحكم مخصوص تو است ، ولى احتمال اول روشنتر به نظر مىرسد ، به خاطر اينكه مضمون آيه بيان رحمتهاى الهى نسبت به آن جناب ، و تنزيه ساحت مقدس او بود ، و آيه با دو كلمه « غفور » و « رحيم » ختم شد .\r\n* ( « تُرْجِي مَنْ تَشاءُ مِنْهُنَّ وَتُؤْوِي إِلَيْكَ مَنْ تَشاءُ . . . » ) *\r\nكلمه « ترجى » از مصدر « ارجاء » است ، كه به معناى تاخير و دور كردن است ، و در اينجا كنايه است از رد و نپذيرفتن ، و كلمه « تؤوى » از « ايواء » است ، كه به معناى اسكان دادن در مكان مىآيد ، و اين نيز كنايه است از پذيرفتن و به خود نزديك كردن .\r\nسياق آيات دلالت دارد بر اينكه مراد از اين كلام اين است كه رسول خدا ( ص ) مخير است در قبول و يا رد آن زنى كه خود را به وى بخشيده .\r\n* ( « وَمَنِ ابْتَغَيْتَ مِمَّنْ عَزَلْتَ فَلا جُناحَ عَلَيْكَ » ) * - كلمه « ابتغاء » به معناى طلب است ، و معناى جمله اين است كه اگر يكى از آنهايى كه بعد از آنكه خود را به تو بخشيد رد كردى ، دوباره خواستى بپذيرى منعى بر تو نيست ، مىتوانى بپذيرى ، نه گناهى دارد ، و نه سرزنش مىشوى .\r\nو ممكن هم هست جمله مورد بحث اشاره باشد به مساله تقسيم بين همسران ، و اينكه آن جناب مىتواند اصلا خود را در بين همسرانش تقسيم نكند ، و مقيد نسازد كه هر شب به خانه يكى برود ، و به فرضى هم كه تقسيم كرد ، مىتواند اين تقسيم را به هم بزند ، و يا نوبت كسى را كه مؤخر است مقدم ، و آن كس را كه مقدم است مؤخر كند ، و يا آنكه اصلا با يكى از همسران متاركه كند ، و قسمتى به او ندهد ، و يا اگر متاركه كرده ، دوباره او را به خود نزديك كند ، و اين معنا با جمله * ( « وَمَنِ ابْتَغَيْتَ مِمَّنْ عَزَلْتَ فَلا جُناحَ عَلَيْكَ ذلِكَ أَدْنى . . . » ) *\r\nنزديكتر است ، و بهتر مىسازد ، چون حاصل آن اين است كه : اگر همسرى را كه قبلا كنار زده بودى ، دوباره بخواهى نزديك سازى ، مىتوانى ، و هيچ حرجى بر تو نيست ، و بلكه اين بهتر و نزديكتر است به اينكه چشمشان روشن شود ، يعنى خوشحال شوند ، و راضى گردند به آنچه تو در اختيارشان قرار داده اى ، و خدا آنچه در دلهاى شماست مىداند ، چون آنكه قسمتش را پيش انداخته اى خوشحال ، و آنكه عقب انداخته اى به اميد روزى مىنشيند كه قسمتش جلو بيفتد .\r\n* ( « وَكانَ اللَّه عَلِيماً حَلِيماً » ) * - يعنى خدا مصالح بندگان خود را مىداند ، و چون « حليم » است در عقوبت آنان عجله نمىكند .\r\nدر اين آيه اقوال مختلف ديگرى هست كه آنچه ما گفتيم با سياق آيه ، و سياق آيات\r\n","description":"","footnote":"","page_name":" 504 ","page_number":504},
  {"content":"\r\nسابق بر آن سازگارتر است ، رواياتى هم كه از ائمه اهل بيت ( ع ) رسيده ، همين معنا را تاييد مىكند ، و به زودى آن روايات از نظر خواننده خواهد گذشت .\r\n* ( « لا يَحِلُّ لَكَ النِّساءُ مِنْ بَعْدُ وَلا أَنْ تَبَدَّلَ بِهِنَّ مِنْ أَزْواجٍ وَلَوْ أَعْجَبَكَ حُسْنُهُنَّ . . . » ) *\r\nظاهر آيه به فرضى كه مستقل از ما قبل باشد ، و اتصال بدان نداشته باشد ، اين است كه زنان را بر آن جناب حرام مىكند ، مگر آن زنى كه آن جناب مختارش كند ، و آن زن خدا را اختيار كند ، اين كه فرمود : جايز نيست زنان را عوض كنى ، خود مؤيد اين احتمال است .\r\nو ليكن اگر فرض شود كه متصل به ما قبل است كه مىفرمايد : * ( « إِنَّا أَحْلَلْنا لَكَ . . . » ) * ،\r\nدر اين صورت مفادش تحريم ماسواى شش طايفه اى است كه قبلا شمرد .\r\nو در بعضى روايات از ائمه اهل بيت ( ع ) آمده كه مراد از آيه شريفه تحريم آن زنانى است كه در آيه « حُرِّمَتْ عَلَيْكُمْ أُمَّهاتُكُمْ وَبَناتُكُمْ » « 1 » نام برده شده‌اند .\r\nپس معناى كلمه بعد در جمله * ( « لا يَحِلُّ لَكَ النِّساءُ مِنْ بَعْدُ » ) * بعد از زنانى است كه خدا و رسول را برگزيدند ، كه همان نه زن نامبرده‌اند ، و يا بعد از آنان كه در آيه * ( « إِنَّا أَحْلَلْنا لَكَ » ) * برايت شمرديم مىباشد ، و يا بعد از زنان حلالى كه برايت معين كرديم ، كه بنا به احتمال سوم مقصود زنان محرم خواهد بود .\r\n* ( « وَلا أَنْ تَبَدَّلَ بِهِنَّ مِنْ أَزْواجٍ » ) * - يعنى و ديگر نمىتوانى بعضى از همسرانت را طلاق گفته و به جاى آنان همسرانى ديگر بگيرى * ( « إِلَّا ما مَلَكَتْ يَمِينُكَ » ) * يعنى مگر كنيزكان ، و اين استثناء از صدر آيه است ، كه مىفرمود : * ( « لا يَحِلُّ لَكَ النِّساءُ » ) * .\r\n* ( « وَكانَ اللَّه عَلى كُلِّ شَيْءٍ رَقِيباً » ) * معناى اين جمله روشن است ، و منظور از آن تحذير ، و زنهار دادن مردم است از مخالفت .\r\n* ( « يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ ) * . . . * ( مِنَ الْحَقِّ » ) * كلمه « الا » استثناء از نهى است ، و جمله « الى طعام » متعلق است به اذن ، و جمله * ( « غَيْرَ ناظِرِينَ إِناه » ) * معنايش اين است كه منتظر ورود ظرف طعام نباشيد ، و خلاصه زياد مزاحم او نشويد ، كه به انتظار رسيدن طعام زودتر از موعد حاضر شويد ، و در نتيجه وقت بيشترى از او تلف كنيد . جمله « * ( وَلكِنْ إِذا دُعِيتُمْ فَادْخُلُوا فَإِذا طَعِمْتُمْ فَانْتَشِرُوا ) * - وقتى دعوت مىشويد داخل خانه اش بشويد ( نه قبل از موعد ) ، و وقتى غذا خورديد متفرق شويد » اين\r\n\r\n","description":"","footnote":"\r\n( 1 ) سوره نساء ، آيه 23 .\r\n","page_name":" 505 ","page_number":505},
  {"content":"\r\nوظيفه را بيان مىكند ، و جمله « * ( وَلا مُسْتَأْنِسِينَ لِحَدِيثٍ ) * - و منزل او را محل انس و گفت و شنود قرار ندهيد » عطف است بر جمله * ( « غَيْرَ ناظِرِينَ إِناه » ) * و جمله حاليه اى است بعد از جمله حاليه ديگر ، كه مجموعا مىفهماند ، نه قبل از طعام به انتظار رسيدن طعام در آنجا بنشينيد ، و نه بعد از صرف طعام جا خوش كرده و منزل او را محل انس و نقالى قرار دهيد .\r\n« * ( إِنَّ ذلِكُمْ كانَ يُؤْذِي النَّبِيَّ فَيَسْتَحْيِي مِنْكُمْ ) * - اين عمل شما هميشه باعث اذيت پيغمبر است ، و او شرم مىكند از شما كه بگويد بيرون شويد » اين جمله نهى قبلى را كه مىفرمود : در منزل وى زياد ننشينيد ، تعليل مىكند ، و مىفرمايد علتش اين است كه اين عمل شما مايه اذيت پيغمبر است و او از شما شرم دارد ، كه تقاضا كند بيرون شويد ، « * ( وَاللَّه لا يَسْتَحْيِي مِنَ الْحَقِّ ) * - و خدا از بيان حق شرم نمىكند » و حق در اينجا همان خاطر نشان ساختن ، و اعلام اين معنا است ، كه پيغمبر از طرز رفتار شما ناراحت مىشود ، و نيز حق عبارت است از همان ادب لايقى كه قبلا به مردم ياد داد .\r\n\r\n\r\n* ( « وَإِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ ذلِكُمْ أَطْهَرُ لِقُلُوبِكُمْ وَقُلُوبِهِنَّ » ) * ضمير « هن » به همسران رسول خدا ( ص ) بر مىگردد ، و در خواست متاع از ايشان ، كنايه است از اينكه مردم با ايشان در باره حوائجى كه دارند سؤال كنند ، و معنايش اين است كه اگر به خاطر حاجتى كه برايتان پيش آمده ، ناگزير شديد با يكى از همسران آن جناب صحبتى بكنيد ، از پس پرده صحبت كنيد ، * ( « ذلِكُمْ أَطْهَرُ لِقُلُوبِكُمْ وَقُلُوبِهِنَّ » ) * اين جمله مصلحت حكم مزبور را بيان مىكند ، و مىفرمايد : براى اينكه وقتى از پشت پرده با ايشان صحبت كنيد ، دلهايتان دچار وسوسه نمىشود ، و در نتيجه اين رويه ، دلهايتان را پاكتر نگه مىدارد .\r\n* ( « وَما كانَ لَكُمْ أَنْ تُؤْذُوا رَسُولَ اللَّه وَلا أَنْ تَنْكِحُوا أَزْواجَه مِنْ بَعْدِه أَبَداً . . . » ) *\r\nشما را نمىسزد كه رسول خدا ( ص ) را با مخالفت كردن دستوراتش - چه آنها كه در خصوص همسرانش داده ، و چه غير آنها - او را اذيت كنيد ، و نيز سزاوار نيست كه شما بعد از در گذشت او با يكى از همسرانش ازدواج كنيد ، چون اين عمل نزد خدا جرمى است بزرگ .\r\nدر اين آيه اشعارى هست به اينكه گويا بعضى از مسلمانان گفته‌اند كه بعد از در گذشت او همسرانش را مىگيريم ، و به طورى كه در بحث روايتى آينده خواهيد خواند ، همين طور هم بوده .\r\n","description":"","footnote":"","page_name":" 506 ","page_number":506},
  {"content":"\r\n* ( « إِنْ تُبْدُوا شَيْئاً أَوْ تُخْفُوه فَإِنَّ اللَّه كانَ بِكُلِّ شَيْءٍ عَلِيماً » ) * معناى اين آيه روشن است ، و در حقيقت تنبيهى است با لحن تهديد عليه كسانى كه آن جناب را اذيت مىكرده‌اند ، و يا مىگفته‌اند كه پس از وى با فلان همسرش ازدواج خواهيم كرد .\r\n* ( « لا جُناحَ عَلَيْهِنَّ فِي آبائِهِنَّ . . . » ) *\r\nضمير « عليهن » باز به همسران آن جناب بر مىگردد ، و در حقيقت آيه شريفه در معناى استثنايى است از عموميت حكم حجاب ، مىفرمايد : اينكه گفتيم مسلمانها بايد از پس حجاب با ايشان گفتگو كنند ، شامل پدران ، فرزندان ، و برادران ، برادر زادگان ، خواهر زادگان ، و خلاصه محرمهاى ايشان نمىشود ، نامبردگان مىتوانند بدون حجاب با آنان گفتگو كنند بعضى « 1 » از مفسرين گفته‌اند : اگر عموها و داييهاى آنان را نام نبرد ، براى اين است كه ممكن بود عموى يكى از زنان رسول خدا ( ص ) بعد از گفتگوى با او برود ، و براى پسرش تعريف كند ، كه برادر زاده و يا خواهرزاده من فلانى چنين و چنان است .\r\nو نيز زنان قوم و خويش ايشان را نيز استثناء كرده ، و اينكه فرموده : زنان ايشان ، اشاره دارد به اينكه مراد از زنان ايشان تنها آن زنان از فاميل ايشان است كه ايمان داشته باشند ، نه كفار ، هم چنان كه در تفسير كلمه « أَوْ نِسائِهِنَّ » « 2 » نيز اين معنا خاطر نشان شده ، و نيز از كسانى كه استثناء شده‌اند ، كنيزان و غلامان خود ايشان است .\r\n* ( « وَاتَّقِينَ اللَّه إِنَّ اللَّه كانَ عَلى كُلِّ شَيْءٍ شَهِيداً » ) * - در اين جمله حكم مذكور تاكيد شده ، و بخصوص از جهت التفاتى كه از غيبت به خطاب شده ، و با اينكه سياق قبل از اين جمله زنان را غايب گرفته بود ، در اين جمله خطاب به خود ايشان كرده ، كه « * ( وَاتَّقِينَ اللَّه ) * - از خدا بترسيد » اين تاكيد روشنتر به چشم مىخورد .\r\n* ( « إِنَّ اللَّه وَمَلائِكَتَه يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا تَسْلِيماً » ) * قبلا گفتيم كه كلمه « صلاة » در اصل به معناى انعطاف بوده ، و صلات خدا بر پيغمبر به معناى انعطاف او به وى است ، به وسيله رحمتش ، البته انعطافى مطلق ، چون در آيه شريفه\r\n\r\n","description":"","footnote":"\r\n( 1 ) روح المعانى ، جلد 22 ، ص 74 .\r\n( 2 ) سوره نور ، آيه 31 .\r\n","page_name":" 507 ","page_number":507},
  {"content":"\r\nصلات را مقيد به قيدى نكرده ، و همچنين صلات ملائكه او بر آن جناب ، انعطاف ايشان است بر وى ، به اينكه او را تزكيه نموده و برايش استغفار كنند ، و صلات مؤمنين بر او انعطاف ايشان است به وسيله درخواست رحمت براى او .\r\nو در اينكه قبل از امر به مؤمنين كه بر او صلوات بفرستيد ، نخست صلات خود و ملائكه خود را ذكر كرده ، دلالتى هست بر اينكه صلوات مؤمنين بر آن جناب به پيروى خداى سبحان ، و متابعت ملائكه اوست ، و اين خود نهى آينده را تاكيد مىكند .\r\nاز طريق شيعه و سنى هم روايت بسيار زياد رسيده ، در اينكه طريق صلوات فرستادن مؤمنين بر آن جناب ، اين است كه از خدا بخواهند بر او و آل او صلوات بفرستد .\r\n\r\n\r\n* ( « إِنَّ الَّذِينَ يُؤْذُونَ اللَّه وَرَسُولَه لَعَنَهُمُ اللَّه فِي الدُّنْيا وَالآخِرَةِ وَأَعَدَّ لَهُمْ عَذاباً مُهِيناً » ) * همه مىدانيم كه خداى تعالى منزه است از اينكه كسى او را بيازارد ، و يا هر چيزى كه بويى از نقص و خوارى داشته باشد به ساحت او راه يابد ، پس اگر در آيه مورد بحث مىبينيم كه خدا را در اذيت شدن با رسولش شريك كرده مىفهميم كه خواسته است از رسول خود احترام كرده باشد ، و نيز اشاره كند به اينكه هر كس قصد سويى نسبت به رسول كند ، در حقيقت نسبت به خدا هم كرده ، چون رسول بدان جهت كه رسول است ، هدفى جز خدا ندارد ، پس هر كس او را قصد كند ، چه به خير و چه به سوء ، خدا را قصد كرده است .\r\nدر آيه مورد بحث افرادى كه در صدد بر مىآيند كه رسول خدا ( ص ) را اذيت كنند ، به لعنت در دنيا و آخرت وعده داده شده‌اند ، و « لعنت » به معناى دور كردن از رحمت است ، و چون رحمت مخصوص به مؤمنين ، عبارت است از هدايت به سوى عقايد حق ، و ايمان حقيقى و بدنبال آن عمل صالح ، در نتيجه دورى از رحمت در دنيا ، به معناى محروميت او از اين هدايت است ، و اين محروم ساختن جنبه كيفر دارد ، و در نتيجه همان طبع قلوبى است كه در آيه « لَعَنَّاهُمْ وَجَعَلْنا قُلُوبَهُمْ قاسِيَةً » « 1 » و آيه « وَلكِنْ لَعَنَهُمُ اللَّه بِكُفْرِهِمْ فَلا يُؤْمِنُونَ إِلَّا قَلِيلًا » « 2 » و آيه « أُولئِكَ الَّذِينَ لَعَنَهُمُ اللَّه ، فَأَصَمَّهُمْ وَأَعْمى أَبْصارَهُمْ » « 3 » به آن اشاره نموده ، و آيه شريفه مورد بحث با اين آيات منطبق است .\r\n\r\n","description":"","footnote":"\r\n( 1 ) لعنتشان كرديم و دلهايشان را دچار قساوت ساختيم . سوره مائده ، آيه 13 .\r\n( 2 ) ليكن خدا لعنتشان كرد ، و در نتيجه ديگر ايمان نمىآورند ، مگر اندكى . سوره نساء ، آيه 46 .\r\n( 3 ) اينان كسانى هستند كه خدا لعنتشان كرده ، و در نتيجه كر و كورشان ساخته . سوره محمد ، آيه 23 .\r\n","page_name":" 508 ","page_number":508},
  {"content":"\r\nاين معناى لعنت در دنيا ، و اما لعنت در آخرت به معناى دور كردن از رحمت قرب است ، كه باز در جاى ديگر فرموده : « كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ » « 1 » .\r\nدر آيه مورد بحث بعد از لعنت آزار كنندگان رسول خدا ( ص ) در دنيا و آخرت اين تهديد را كرده كه براى آنان و براى آخرتشان عذابى خوار كننده تهيه كرده است . و اگر عذابشان را به وصف خوار كننده توصيف كرده ، بدان جهت است كه تلافى استكبار آنان باشد ، چون اينان در دنيا ، خدا و رسول را اهانت مىكردند ، در مقابل اين رفتارشان عذابشان خوار كننده خواهد بود .\r\n\r\n\r\n* ( « وَالَّذِينَ يُؤْذُونَ الْمُؤْمِنِينَ وَالْمُؤْمِناتِ بِغَيْرِ مَا اكْتَسَبُوا فَقَدِ احْتَمَلُوا بُهْتاناً وَإِثْماً مُبِيناً » ) * در اين آيه ايذاء مؤمنين و مؤمنات را در گناه بودن ، مقيد كرده به قيد « * ( بِغَيْرِ مَا اكْتَسَبُوا ) * - بدون اينكه تقصيرى كرده باشند » و اين براى آن است كه شامل صورت قصاص و حد شرعى ، و تعزير نشود ، چون ايذاى مؤمنين و مؤمنات ، در اين چند صورت گناه نيست ، زيرا خود شارع اجازه داده ، تا مظلوم از ظالم خود قصاص بگيرد ، و به حاكم شرع اجازه داده تا بعضى از گنهكاران را حد بزند ، و بعضى ديگر را تنبيه كند .\r\nو اما در غير اين چند صورت خداى تعالى آزار مؤمنين و مؤمنات را احتمال ( و زير بار و بال رفتن ) بهتان و اثم مبين خوانده . و بهتان عبارت است از دروغ بستن به كسى در پيش روى خود او ، و اگر ايذاى مؤمنين را بهتان خوانده ، وجهش اين است كه آزار دهنده مؤمنين حتما پيش خودش علتى براى اين كار درست كرده ، علتى كه از نظر او جرم است ، مثلا پيش خودش گفته : فلانى چرا چنين گفت ؟ و چرا چنين كرد ؟ گفته و كرده او را جرم حساب مىكند ، در حالى كه در واقع جرمى نيست ، و اين همان دروغ بستن ، و نسبت جرم به بى گناهى دادن است ، و گفتيم كه اين طور نسبت دادن بهتان است .\r\nو اگر آن را اثم مبين خواند ، بدين جهت است كه گناه بودن افتراء و بهتان ، از چيزهايى است كه عقل انسان آن را درك مىكند ، و احتياجى ندارد به اينكه از ناحيه شرع نهيى در مورد آن صادر شود .\r\n* ( « يا أَيُّهَا النَّبِيُّ قُلْ لأَزْواجِكَ وَبَناتِكَ وَنِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ . . . » ) *\r\nكلمه « جلابيب » جمع جلباب است ، و آن جامه اى است سرتاسرى كه تمامى بدن را\r\n\r\n","description":"","footnote":"\r\n( 1 ) نه ايشان در امروز از ديدار پروردگار خود در پرده‌اند . سوره مطففين ، آيه 15 .\r\n","page_name":" 509 ","page_number":509},
  {"content":"\r\nمىپوشاند ، و يا روسرى مخصوصى است كه صورت و سر را ساتر مىشود ، و منظور از جمله « پيش بكشند مقدارى از جلباب خود را » ، اين است كه آن را طورى بپوشند كه زير گلو و سينه هايشان در انظار ناظرين پيدا نباشد .\r\n* ( « ذلِكَ أَدْنى أَنْ يُعْرَفْنَ فَلا يُؤْذَيْنَ » ) * - يعنى پوشاندن همه بدن به شناخته شدن به اينكه اهل عفت و حجاب و صلاح و سدادند نزديكتر است ، در نتيجه وقتى به اين عنوان شناخته شدند ، ديگر اذيت نمىشوند ، يعنى اهل فسق و فجور متعرض آنان نمىگردند .\r\nبعضى « 1 » از مفسرين در معناى آن گفته‌اند : اين پوشيدگى ، نزديكتر بودن ايشان به مسلمان بودن و آزاد بودن را مىشناساند ، چون زنان غير مسلمان ، و نيز كنيزان در آن دوره حجاب نداشتند ، و حجاب علامت زنان مسلمان بود ، و در نتيجه كسى متعرض آنان نمىشد ، و حتى كسى نمىپنداشت كه ايشان كنيز و يا غير مسلمانند ، و از ملت يهود و نصارى هستند ليكن معناى اول به ذهن نزديكتر است .\r\n\r\n\r\n* ( « لَئِنْ لَمْ يَنْتَه الْمُنافِقُونَ وَالَّذِينَ فِي قُلُوبِهِمْ مَرَضٌ وَالْمُرْجِفُونَ فِي الْمَدِينَةِ لَنُغْرِيَنَّكَ بِهِمْ . . . » ) *\r\nكلمه « انتهاء » به معناى امتناع از عملى و ترك كردن آن است ، و كلمه « مرجفون » جمع اسم فاعل از « ارجاف » است ، و « ارجاف » به معناى اشاعه باطل ، و در سايه آن استفاده هاى نامشروع بردن است ، و يا حد اقل مردم را دچار اضطراب كردن است .\r\nو كلمه « لنغرينك » از « اغراء » است ، و « اغراء » به معناى تحريك كسى است به انجام عملى .\r\nو معناى آيه اين است كه : سوگند مىخورم ، اگر منافقين و بيماردلان دست از فساد انگيزى بر ندارند ، و كسانى كه اخبار و شايعات دروغى در بين مردم انتشار مىدهند ، تا از آب گلآلود اغراض شيطانى خود را بدست آورند ، و يا حد اقل در بين مسلمانان دلهره و اضطراب پديد آورند ، تو را مامور مىكنيم تا عليه ايشان قيام كنى ، و نگذارى در مدينه در جوارت زندگى كنند ، بلكه از اين شهر بيرونشان كنى ، و جز مدتى كم مهلتشان ندهى ، و منظور از اين مدت كم فاصله بين مامور شدن ، و ماموريت را انجام دادن است .\r\n* ( « مَلْعُونِينَ أَيْنَما ثُقِفُوا أُخِذُوا وَقُتِّلُوا تَقْتِيلًا » ) * كلمه « ثقفوا » مجهول ماضى از ماده « ثقف » است ، كه به معناى ادراك ، و ظفر\r\n\r\n","description":"","footnote":"\r\n( 1 ) تفسير كشاف ، ج 3 ، ص 560 .\r\n","page_name":" 510 ","page_number":510},
  {"content":"\r\nيافتن به چيزى است ، و جمله مورد بحث حاليه است ، كه حال منافقين و آن دو طايفه ديگر را بيان مىكند ، و حاصل مجموع اين حال و آن صاحب حال ، اين مىشود كه اگر سه طايفه مذكور دست از فساد برندارند ، تو را عليه آنان مىشورانيم ، در حالى كه اين سه طايفه هر جا كه يافت شوند ملعون باشند ، و خونشان براى همه مسلمانان هدر باشد .\r\n* ( « سُنَّةَ اللَّه فِي الَّذِينَ خَلَوْا مِنْ قَبْلُ وَلَنْ تَجِدَ لِسُنَّةِ اللَّه تَبْدِيلًا » ) * كلمه « سنة » به معناى طريقه معمول و رايج است ، كه به طبع خود غالبا يا دائما جارى باشد .\r\nخداى سبحان مىفرمايد : اين عذاب و نكالى كه به منافقين و آن دو طايفه ديگر وعده داديم و گفتيم كه تبعيدشان مىكنيم و خونشان را هدر مىسازيم ، سنتى است از خدا كه در امتهاى پيشين نيز جارى ساخته ، هر وقت قومى به راه فساد انگيزى و ايجاد فتنه افتادند ، و خواستند تا به منظور استفاده هاى نامشروع ، در بين مردم اضطراب افكنده ، تا در طغيان و سركشى بى مانع باشند ، ما آنان را به همين طريق گرفتيم ، و تو هرگز دگرگونى در سنت خدا نخواهى يافت ، پس در شما امت همان جارى مىشود كه در امتهاى قبل از شما جارى شد .\r\n\r\nبحث روايتى\r\n\r\nدر كتاب فقيه آمده كه عمرو بن شمر ، از جابر ، از امام باقر ( ع ) روايت كرد كه در ذيل كلام خداى عز و جل * ( « ثُمَّ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ فَما لَكُمْ عَلَيْهِنَّ مِنْ عِدَّةٍ تَعْتَدُّونَها فَمَتِّعُوهُنَّ وَسَرِّحُوهُنَّ سَراحاً جَمِيلًا » ) * فرموده : « متعوهن » معنايش اين است كه تا آن جا كه مىتوانيد به ايشان نيكى كنيد ، چون زن طلاق گرفته با نكبت ، وحشت ، اندوه بزرگ ، و شماتت دشمنان ، به خانه خود بر مىگردد ، و چون خدا خودش كريم و با حياء است ، اهل كرامت و حياء را دوست مىدارد ، و گرامىترين شما كسى است كه نسبت به همسر خود كرامت و بزرگوارى بيشترى داشته باشد « 1 » .\r\nو در كافى به سند خود از حلبى ، از امام صادق ( ع ) روايت كرده ، كه در پاسخ اين مساله كه مردى همسرش را قبل از آنكه عمل زناشويى با وى انجام دهد طلاق داده ، فرمود : اگر مهرش را معين كرده ، نصف آن را بايد بدهد ، و اگر معين نشده ، بايد به مقدار پولى\r\n\r\n","description":"","footnote":"\r\n( 1 ) الفقيه ، ج 3 ، ص 327 ، ح 2 .\r\n","page_name":" 511 ","page_number":511},
  {"content":"\r\nكه معمولا به مثل چنين زنى مىدهند ، او را بهره مند سازد « 1 » .\r\nمؤلف : روايات در اين معنا بسيار است ، و همه آنها بر اين اساس صحيح است كه همانطور كه در تفسير آيه گفتيم - آيه شريفه با آيه سوره بقره تخصيص خورده باشد .\r\n\r\n\r\nو در الدر المنثور است كه عبد بن حميد ، از حبيب بن ثابت روايت كرده كه گفت :\r\nمردى نزد على بن الحسين ( ع ) آمد ، و از او در باره شخصى سؤال كرد كه گفته است اگر من با فلان زن ازدواج كنم او خود به خود مطلقه باشد ، حال آيا مىتواند با او ازدواج كند ؟ فرمود : اين سخن او هيچ اثرى ندارد ، چون طلاق بعد از ازدواج است ، و قبل از ازدواج اثرى ندارد ، آن گاه اين آيه را تلاوت فرمود : * ( « يا أَيُّهَا الَّذِينَ آمَنُوا إِذا نَكَحْتُمُ الْمُؤْمِناتِ ثُمَّ طَلَّقْتُمُوهُنَّ » ) * « 2 » .\r\nمؤلف : اين روايت را صاحب مجمع البيان نيز از حبيب بن ثابت از آن جناب نقل كرده « 3 » .\r\nو نيز در الدر المنثور است كه ابن ماجه ، و ابن مردويه ، از مسور بن مخرمه ، از رسول خدا ( ص ) روايت كرده‌اند كه فرمود : طلاق قبل از نكاح ، و آزاد كردن برده قبل از مالك شدن وى ، باطل است و اثرى ندارد « 4 » .\r\nمؤلف : مثل اين را از جابر و عايشه از آن جناب روايت كرده « 5 » .\r\nو در كافى به سند خود از حضرمى ، از ابى جعفر ( ع ) روايت كرده كه در ذيل آيه * ( « يا أَيُّهَا النَّبِيُّ إِنَّا أَحْلَلْنا لَكَ أَزْواجَكَ » ) * در پاسخ كسى كه پرسيد : خداوند چند همسر را براى رسول خدا ( ص ) حلال كرد ؟ فرمودند : هر چه مىخواست مىتوانست بگيرد « 6 » .\r\nو در همان كتاب به سند خود از حلبى ، از امام صادق ( ع ) روايت كرده « 7 » كه گفت : از آن جناب پرسيدم كه معناى آيه * ( « لا يَحِلُّ لَكَ النِّساءُ مِنْ بَعْدُ وَلا أَنْ تَبَدَّلَ بِهِنَّ مِنْ أَزْواجٍ » ) *\r\n\r\n","description":"","footnote":"\r\n( 1 ) كافى ، ج 6 ، ص 106 ، ح 3 .\r\n( 2 ) الدر المنثور ، ج 5 ، ص 207 . ( در الدر المنثور بجاى حبيب بن ثابت حسين بن ثابت آمده است ) .\r\n( 3 ) مجمع البيان ، ج 8 ، ص 364 .\r\n( 4 و 5 ) الدر المنثور ، ج 5 ، ص 208 .\r\n( 6 ) كافى ، ج 5 ، ص 389 ، ح 4 .\r\n( 7 ) كافى ، ج 5 ، ص 387 ، ح 1 .\r\n","page_name":" 512 ","page_number":512},
  {"content":"\r\nچيست ؟ فرمود : براى رسول خدا ( ص ) جايز بود كه هر قدر مىخواست زن بگيرد ، از دختران عموها و عمه ها ، و دختران دايىها و دختران خاله ها ، با داشتن زنانى كه با خود او مهاجرت كردند « 1 » .\r\nو نيز حلال بود براى او اينكه با همسران مؤمنين ( البته بعد از طلاق يا بعد از مرگ شوهرشان ) ، بدون مهر ازدواج كند ، و اين جنبه بخشش و هبه را داشت ، كه زنى خود را به او مىبخشيد ، و اين از خصايص آن جناب بود ، و بر ساير مسلمانان جايز نيست و نمىتوانند بدون مهر زن بگيرند . اين خصيصه رسول خدا ( ص ) همان است كه قرآن در جمله * ( « وَامْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ » ) * بدان اشاره مىكند .\r\nو در الدر المنثور است كه ابن سعد ، ابن ابى شيبه ، عبد بن حميد ، ابن جرير ، ابن منذر ، و طبرانى ، از على بن الحسين ( ع ) روايت كرده‌اند ، كه در ذيل جمله * ( « وَامْرَأَةً مُؤْمِنَةً » ) * فرمود : اين جمله در باره‌ام شريك ازدى نازل شد ، كه خود را به رسول خدا ( ص ) بخشيد « 2 » .\r\nمؤلف : روايت شده كه نام آن زن خوله دختر حكيم بوده ، و نيز آمده كه ليلى دختر حطيم بوده ، و نيز آمده كه وى ميمونه بود ، و ظاهرا زنانى چند بوده‌اند كه خود را به آن جناب بخشيده‌اند .\r\nو در كافى « 3 » با ذكر سند ، از محمد بن قيس ، از ابى جعفر ( ع ) روايت كرده كه فرمود : زنى از انصار نزد رسول خدا ( ص ) آمد ، و عرضه داشت : يا رسول خدا ( ص ) هر چند رسم نيست كه زن به خواستگارى شوهر رود ، ولى من از آن جايى كه زنى رسيده هستم ، و سالها است كه شوهر ندارم ، و فرزند دار نشده‌ام ، آيا شما ميل دارى مرا بگيرى ؟ اگر حاجتى به من داشته باشى ، من خود را به تو مىبخشم ، در صورتى كه قبول كنى ، و رسول خدا ( ص ) روى خوش به او نشان داد ، و دعاى خير كرد .\r\nآن گاه فرمود : اى خواهر انصار ، خدا از ناحيه رسول خود به همه شما جزاى خير دهد ، مردان شما مرا يارى كردند ، و زنانشان به من رغبت نمودند ، حفصه ( دختر عمر و همسر آن\r\n\r\n","description":"","footnote":"\r\n( 1 ) اين جمله اخير با سوده دختر زمعه منطبق مىشود كه رسول خدا ( ص ) قبل از هجرت طلاقش داده بود و بعد از هجرت مجددا او را گرفت ( مترجم ) .\r\n( 2 ) الدر المنثور ، ج 5 ، ص 209 .\r\n( 3 ) كافى ، ج 5 ، ص 568 ، ح 53 .\r\n","page_name":" 513 ","page_number":513},
  {"content":"\r\nجناب ) به آن زن گفت : چقدر حياى تو كم است ، و چقدر پر رو و بى اختيارى در مقابل مردان ، رسول خدا ( ص ) فرمود : اى حفصه دست از او بردار كه او از تو بهتر است ، براى اينكه او به رسول خدا ( ص ) رغبت كرده ، و تو او را سرزنش مىكنى ، و از او عيب مىگيرى .\r\nآن گاه به آن زن فرمود : برگرد ، خدا رحمتت كند ، برگرد كه خدا بهشتش را بر تو واجب كرد ، به همين جهت كه در من رغبت كردى و دوستدار من شدى ، و مرا خوشحال ساختى ، به زودى خبر من به تو خواهد رسيد ان شاء اللَّه .\r\nدنبال اين ماجرا بود كه آيه * ( « وَامْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ إِنْ أَرادَ النَّبِيُّ أَنْ يَسْتَنْكِحَها خالِصَةً لَكَ مِنْ دُونِ الْمُؤْمِنِينَ » ) * نازل شد ، آن گاه امام فرمود : خدا با اين پيامش اين عمل را كه زنى خود را به پيامبر هبه كند براى آن جناب حلال كرد ، ولى براى غير او حلال نكرد « 1 » .\r\nو در مجمع البيان گفته بعضى گفته‌اند كه : وقتى آن زن خود را به رسول خدا ( ص ) بخشيد ، عايشه گفت : زنان را چه شده كه خود را بدون مهر مىبخشند ؟\r\nپس اين آيه نازل شد ، و عايشه گفت : چقدر خدا موافق ميل تو عمل مىكند ؟ رسول خدا ( ص ) فرمود : تو هم اگر خدا را اطاعت كنى ، به ميل و خواهش تو هم عمل مىكند « 2 » .\r\nو نيز در مجمع البيان در ذيل جمله * ( « تُرْجِي مَنْ تَشاءُ مِنْهُنَّ وَتُؤْوِي إِلَيْكَ مَنْ تَشاءُ » ) * از امام ابى جعفر ، و امام صادق ( ع ) نقل كرده كه فرمودند : هر يك را كه رسول خدا ( ص ) ارجاء مىكرد در حقيقت طلاقش داده بود ، و هر يك را كه منزل مىداد نگهش داشته بود « 3 » .\r\nو در كافى به سند خود از حضرمى ، از ابى جعفر ( ع ) روايت كرده كه در ذيل آيه * ( « لا يَحِلُّ لَكَ النِّساءُ مِنْ بَعْدُ » ) * فرمود : منظور اين است كه : بعد از آنكه در آيه « حُرِّمَتْ عَلَيْكُمْ أُمَّهاتُكُمْ وَبَناتُكُمْ وَأَخَواتُكُمْ وَعَمَّاتُكُمْ وَخالاتُكُمْ . . . » عده اى از زنان حرام شدند ديگر بر تو حلال نيست كه با يكى از آنان ازدواج كنى .\r\nچون اگر معناى آيه آن طور بود كه مردم مىگويند ، بايد زنانى كه بر شما حلال است بر آن جناب حلال نباشد ، چون شما مىتوانيد زن خود را عوض كنيد ، يكى را طلاق داده يكى\r\n\r\n","description":"","footnote":"\r\n( 1 ) كافى ، ج 5 ، ص 568 ، ح 53 .\r\n( 2 ) مجمع البيان ، ج 8 ، ص 365 .\r\n( 3 ) مجمع البيان ، ج 8 ، ص 367 .\r\n","page_name":" 514 ","page_number":514},
  {"content":"\r\nديگر را بگيريد ، آن وقت چگونه ممكن است اين عمل براى رسول خدا ( ص ) جايز نباشد ؟ پس معناى آيه آن نيست كه مردم مىگويند ، بلكه خداى عز و جل براى پيامبرش حلال كرده كه هر زنى را خواست بگيرد ، تنها آنهايى را كه در آيه سوره نساء نام برده بر او و همه مسلمانان حرام كرده است « 1 » .\r\nو در الدر المنثور است كه عبد بن حميد ، ابن منذر ، و ابن ابى حاتم ، از طريق على بن زيد ، از حسن روايت كرده ، كه در ذيل جمله * ( « وَلا أَنْ تَبَدَّلَ بِهِنَّ مِنْ أَزْواجٍ » ) * گفته است :\r\nخداى تعالى در اين آيه زنان را بر آن جناب حرام كرد ، مگر همان نه نفرى كه تا روز رحلتش داشت .\r\nعلى مىگويد : من اين شنيده خود را ، به على بن الحسين ( ع ) گفتم ، فرمود :\r\nآن جناب اگر مىخواست مىتوانست غير از آن نه نفر ، زنان ديگرى را بگيرد . و در روايت عبد بن حميد به اين عبارت آمده : آن جناب باز هم مىتوانست غير از آن نه نفر زنان ديگر بگيرد « 2 » .\r\nو در تفسير قمى است كه فرمود : اما اينكه خداى عز و جل فرموده : * ( « يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ » ) * سبب نزولش اين بود كه چون رسول خدا ( ص ) با زينب دختر جحش ازدواج كرد ، و او را دوست مىداشت ، پس وليمه اى درست كرد و اصحابش را به آن وليمه دعوت كرد ، و اصحاب بعد از خوردن غذا دوست مىداشتند بنشينند ، و با هم گفتگو كنند ، و آن جناب دلش مىخواست ميهمانان خانه را براى او و همسرش خلوت كنند ، پس خداى عز و جل اين آيه را فرستاد كه : اى كسانى كه ايمان آورده‌ايد ! داخل خانه هاى رسول نشويد ، مگر بعد از آنكه به شما اجازه داده شود ، چون قبلا بدون اجازه هم داخل مىشدند ، و اين آيه اين كار را منع كرد ، و نيز گفتگو كردن با همسران آن جناب را بدون پرده و حائل منع نمود « 3 » .\r\nمؤلف : تفصيل اين قصه به چند طريق مختلف از انس روايت شده « 4 » .\r\nو در الدر المنثور است كه ابن سعد ، از صالح بن كيسان ، روايت كرده كه گفت :\r\nحجاب همسران رسول خدا ( ص ) در ذى القعده سال پنجم از هجرت\r\n\r\n","description":"","footnote":"\r\n( 1 ) كافى ، ج 5 ، ص 389 .\r\n( 2 ) الدر المنثور ، ج 5 ، ص 212 .\r\n( 3 ) تفسير قمى ، ج 2 ، ص 195 .\r\n( 4 ) الدر المنثور ، ج 5 ، ص 213 .\r\n","page_name":" 515 ","page_number":515},
  {"content":"\r\nنازل شد « 1 » .\r\nمؤلف : اين حديث را ابن سعد ، از انس نيز روايت كرده ، و در آن آمده كه سال پنجم همان سالى است كه رسول خدا ( ص ) با زينب ازدواج كرد .\r\nو نيز در آن كتاب در ذيل آيه * ( « وَما كانَ لَكُمْ أَنْ تُؤْذُوا » ) * آمده كه ابن ابى حاتم از سدى روايت كرده كه گفت : به ما چنين رسيده ، كه طلحة بن عبيد اللَّه گفته : محمد ما را از گرفتن دختر عموهايمان منع مىكند ، آن وقت بعد از ما زنان ما را مىگيرد ؟ ! ما هم صبر مىكنيم تا او بميرد ، زنان او را بعد از او مىگيريم ، پس آيه مورد بحث در باره اش نازل شد « 2 » .\r\nمؤلف : در اينكه آيه مذكور در باره اين قصه نازل شده ، چند روايت رسيده ، كه در بعضى از آنها آمده كه : منظور طلحه ، عايشه ، و ام سلمه بوده .\r\n\r\n\r\nو در كتاب ثواب الاعمال از ابى المعزا از حضرت ابى الحسن ( ع ) روايتى نقل شده كه در ضمن حديثى كه از آن جناب سؤال شد معناى صلوات خدا و صلات ملائكه و صلات مؤمن بر رسول خدا ( ص ) چيست ؟ فرموده : صلات خدا ، رحمت خدا است ، و صلات ملائكه ، تزكيه ايشان وى راست ، و صلات مؤمن دعايشان براى او است « 3 » .\r\nو در كتاب خصال ، از امير المؤمنين ( ع ) در ضمن حديث معروف به اربع مائة ( چهار صد ) آمده كه فرمود : صلوات را بر محمد و آل او بفرستيد كه خداى تعالى دعاى شما را هنگامى كه نام محمد را ببريد ، و حق او را رعايت كنيد ، مستجاب مىكند ، پس وقتى مىخوانيد * ( « إِنَّ اللَّه وَمَلائِكَتَه يُصَلُّونَ عَلَى النَّبِيِّ » ) * چه در نماز آن را بخوانيد ، و چه در غير نماز ، صلوات را بفرستيد « 4 » .\r\nو در الدر المنثور است كه : عبد الرزاق ، ابن ابى شيبه ، احمد ، عبد بن حميد ، بخارى ، مسلم ، ابو داوود ، ترمذى ، نسايى ، ابن ماجه ، و ابن مردويه ، از كعب بن عجره ، روايت كرده كه گفت : مردى از رسول خدا ( ص ) پرسيد : ما سلام كردن به تو را فهميديم كه چگونه است ، بفرماييد ببينم صلوات را چگونه بفرستيم ؟ فرمود : بگو « اللهم صل على محمد و على آل محمد كما صليت على آل ابراهيم انك حميد مجيد اللهم بارك على محمد و على\r\n\r\n","description":"","footnote":"\r\n( 1 و 2 ) الدر المنثور ، ج 5 ، ص 214 .\r\n( 3 ) ثواب الاعمال ، ص 187 .\r\n( 4 ) خصال صدوق ، ص 613 و 629 .\r\n","page_name":" 516 ","page_number":516},
  {"content":"\r\nآل محمد كما باركت على ابراهيم انك حميد مجيد » « 1 » .\r\nمؤلف : سيوطى در الدر المنثور غير از اين حديث هجده حديث ديگر آورده ، كه همه دلالت دارند بر اينكه بايد « آل » را نيز در صلات اضافه نمود ، يعنى بايد گفت : « اللهم صل على محمد و آل محمد » و اين روايات را صاحبان سنن ، و جوامع حديث ، از عده اى از صحابه رسول خدا ( ص ) از آن جمله ابن عباس ، طلحه ، ابو سعيد خدرى ، ابو هريرة ، ابو مسعود ، كعب بن عجره ، و على ( ع ) نقل كرده‌اند ، و اما روايات شيعه از حد شمار بيرون است « 2 » .\r\nو در آن كتاب است كه احمد و ترمذى از حسين بن على ( ع ) روايت كرده‌اند كه فرمود : رسول خدا ( ص ) فرمود : بخيل كسى است كه نام من نزد او برده شود ، و صلوات نفرستد « 3 » .\r\n\r\n\r\nو در تفسير قمى در ذيل آيه * ( « يا أَيُّهَا النَّبِيُّ قُلْ لأَزْواجِكَ وَبَناتِكَ وَنِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ » ) * از معصوم نقل كرده كه فرموده : سبب نزول اين آيه چنين بود ، كه زنان از خانه بيرون مىشدند تا به مسجد آيند ، و دنبال رسول خدا ( ص ) نماز بخوانند ، و چون شب مىشد ، و زنان براى نماز مغرب و عشاء بيرون مىآمدند ، جوانان سر راه آنان مىنشستند ، و متعرض ايشان مىشدند ، خداى تعالى اين آيه را نازل فرمود « 4 » .\r\nو در الدر المنثور است كه عبد الرزاق ، عبد بن حميد ، ابو داود ، ابن منذر ، ابن ابى حاتم ، و ابن مردويه ، از ام سلمه روايت كرده‌اند كه گفت : وقتى آيه * ( « يُدْنِينَ عَلَيْهِنَّ مِنْ جَلَابِيبِهِنَّ » ) * نازل شد ، زنان انصار طورى از خانه ها بيرون شدند كه گويى كلاغ سياهند ، چون كيسه اى سياه به خود پوشانده بودند كه سراپايشان گرفته بود « 5 » .\r\nو در تفسير قمى در ذيل آيه * ( « لَئِنْ لَمْ يَنْتَه الْمُنافِقُونَ » ) * از معصوم نقل كرده كه فرموده :\r\nاين آيه در باره مردمى از منافقين نازل شد كه در مدينه زندگى مىكردند ، و همواره به رسول خدا ( ص ) زخم زبان مىزدند ، و چون آن جناب مىخواست به جنگى برود ، در بين مسلمانان انتشار مىدادند كه باز هم مرگ و اسيرى ، و مسلمانان اندوهناك مىشدند ، و نزد رسول خدا ( ص ) شكايت مىكردند ، خداى تعالى در اين آيه تا جمله\r\n\r\n","description":"","footnote":"\r\n( 1 ) الدر المنثور ، ج 5 ، ص 216 .\r\n( 2 و 3 ) الدر المنثور ، ج 5 ، ص 218 .\r\n( 4 ) تفسير قمى ، ج 2 ، ص 196 .\r\n( 5 ) الدر المنثور ، ج 5 ، ص 221 .\r\n","page_name":" 517 ","page_number":517},
  {"content":"\r\n« الا قليلا » دستور داد جز اندكى از ايشان همگى را از مدينه بيرون كند .\r\n* ( « مَلْعُونِينَ أَيْنَما ثُقِفُوا أُخِذُوا وَقُتِّلُوا تَقْتِيلًا » ) * . و در روايت ابى الجارود از ابى جعفر ( ع ) آمده كه فرمود : معناى « ملعونين » اين است كه به فرمان خدا واجب شده است بر آنان لعنت بعد از لعنت « 1 » .\r\n\r\n","description":"","footnote":"\r\n( 1 ) تفسير قمى ، ج 2 ، ص 196 و 197 .\r\n","page_name":" 518 ","page_number":518},
  {"content":"\r\n\r\n\r\nيَسْئَلُكَ النَّاسُ عَنِ السَّاعَةِ قُلْ إِنَّما عِلْمُها عِنْدَ اللَّه وَما يُدْرِيكَ لَعَلَّ السَّاعَةَ تَكُونُ قَرِيباً ( 63 ) إِنَّ اللَّه لَعَنَ الْكافِرِينَ وَأَعَدَّ لَهُمْ سَعِيراً ( 64 ) خالِدِينَ فِيها أَبَداً لا يَجِدُونَ وَلِيًّا وَلا نَصِيراً ( 65 ) يَوْمَ تُقَلَّبُ وُجُوهُهُمْ فِي النَّارِ يَقُولُونَ يا لَيْتَنا أَطَعْنَا اللَّه وَأَطَعْنَا الرَّسُولا ( 66 ) وَقالُوا رَبَّنا إِنَّا أَطَعْنا سادَتَنا وَكُبَراءَنا فَأَضَلُّونَا السَّبِيلا ( 67 )\r\nرَبَّنا آتِهِمْ ضِعْفَيْنِ مِنَ الْعَذابِ وَالْعَنْهُمْ لَعْناً كَبِيراً ( 68 ) يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَه اللَّه مِمَّا قالُوا وَكانَ عِنْدَ اللَّه وَجِيهاً ( 69 ) يا أَيُّهَا الَّذِينَ آمَنُوا اتَّقُوا اللَّه وَقُولُوا قَوْلًا سَدِيداً ( 70 ) يُصْلِحْ لَكُمْ أَعْمالَكُمْ وَيَغْفِرْ لَكُمْ ذُنُوبَكُمْ وَمَنْ يُطِعِ اللَّه وَرَسُولَه فَقَدْ فازَ فَوْزاً عَظِيماً ( 71 ) إِنَّا عَرَضْنَا الأَمانَةَ عَلَى السَّماواتِ وَالأَرْضِ وَالْجِبالِ فَأَبَيْنَ أَنْ يَحْمِلْنَها وَأَشْفَقْنَ مِنْها وَحَمَلَهَا الإِنْسانُ إِنَّه كانَ ظَلُوماً جَهُولًا ( 72 )\r\nلِيُعَذِّبَ اللَّه الْمُنافِقِينَ وَالْمُنافِقاتِ وَالْمُشْرِكِينَ وَالْمُشْرِكاتِ وَيَتُوبَ اللَّه عَلَى الْمُؤْمِنِينَ وَالْمُؤْمِناتِ وَكانَ اللَّه غَفُوراً رَحِيماً ( 73 )\r\nترجمه آيات\r\nمردم از تو از قيامت مىپرسند ، بگو علم آن تنها نزد خدا است ، و تو چه مىدانى شايد قيامت نزديك باشد ( 63 ) .\r\n","description":"","footnote":"","page_name":" 519 ","page_number":519},
  {"content":"\r\nبه درستى خدا كافران را لعنت كرده ، و براى آنها عذابى سوزان تهيه ديده است ( 64 ) .\r\nدر حالى كه جاودان در آن باشند ، و سرپرستى و ياورى نيابند ( 65 ) .\r\nروزى كه رويهايشان در آتش دگرگون شود ، و بگويند : اى كاش خدا را اطاعت كرده بوديم ، اى كاش پيغمبر را اطاعت كرده بوديم ( 66 ) .\r\nو گفتند : پروردگارا ! ما بزرگان و سالخوردگان خود را اطاعت كرديم ، و آنها ما را گمراه كردند ( 67 ) .\r\nپروردگارا ! پس عذابشان را دو برابر كن ، و به لعنتى بزرگ لعنتشان فرما ( 68 ) .\r\nهان اى كسانى كه ايمان آورده‌ايد ! همانند كسانى نباشيد كه موسى را اذيت كردند ، و خدا موسى را از آنچه آنان گفتند تبرئه كرد ، و او نزد خدا آبرويى داشت ( 69 ) .\r\nهان اى كسانى كه ايمان آورده‌ايد ! از خدا بترسيد و سخن سنجيده بگوييد ( 70 ) .\r\nتا خدا اعمالتان را به سودتان اصلاح كند ، و گناهانتان را برايتان بيامرزد ، و هر كس خدا و رسولش را اطاعت كند مسلما به رستگارى عظيمى رستگار شده است ( 71 ) .\r\nما آن امانت را بر آسمانها و زمين و كوه ها عرضه كرديم ، پس آنها از تحمل آن امتناع كردند ، و ترسيدند ، و انسان آن را حمل كرد ، چون انسان ستم پيشه و جاهل بود ( 72 ) .\r\nتا خدا منافقان و زنان منافق و مشركان و زنان مشرك را عذاب نموده و بر مؤمنين و زنان با ايمان ببخشايد ، و خدا همواره آمرزنده رحيم است ( 73 ) .\r\nبيان آيات\r\nاين آيات در باره ساعت ، يعنى قيامت ، سخن مىگويد ، و پاره اى از آنچه بر سر كفار خواهد آمد ، و عذابهايى كه خواهند ديد ، بيان مىكند ، و مؤمنين را دستور مىدهد به اينكه سخن سنجيده و منطقى بگويند ، و وعده شان مىدهد به وعده هايى جميل ، و در آخر ، سوره را با ذكر مساله امانت ختم مىكند .\r\n* ( « يَسْئَلُكَ النَّاسُ عَنِ السَّاعَةِ قُلْ إِنَّما عِلْمُها عِنْدَ اللَّه وَما يُدْرِيكَ لَعَلَّ السَّاعَةَ تَكُونُ قَرِيباً » ) * آيه شريفه تنها مىفرمايد : مردم از قيامت مىپرسند ، و ديگر بيان نمىكند كه از چه چيز آن مىپرسند ، ولى از تعبير قيامت به ساعت بر مىآيد كه مراد پرسش كنندگان تاريخ وقوع قيامت است ، مىخواستند بفهمند آيا قيامت نزديك است يا دور ، و رسول خدا ( ص )\r\n","description":"","footnote":"","page_name":" 520 ","page_number":520},
  {"content":"\r\nرا دستور مىدهد كه در پاسخ ايشان بگويد : من از آن اطلاعى ندارم ، و نه تنها من اطلاع ندارم بلكه جز خدا احدى اطلاع ندارد ، و اين جواب تنها جوابى است كه در همه جاى قرآن در مواردى كه از تاريخ قيامت سؤال شده به كار رفته است .\r\n* ( « وَما يُدْرِيكَ لَعَلَّ السَّاعَةَ تَكُونُ قَرِيباً » ) * - چه مىدانى ، اى بسا كه تاريخ آن خيلى نزديك باشد . اين جمله ابهام در مساله را بيشتر مىكند ، تا بهتر بفهماند كه رسول خدا ( ص ) نيز در اين مساله مانند ساير مردم است ، و قيامت از آن اسرارى نيست كه خدا به وى گفته ، و از مردم پنهان كرده باشد .\r\n* ( « إِنَّ اللَّه لَعَنَ الْكافِرِينَ وَأَعَدَّ لَهُمْ سَعِيراً » ) * لعن كفار به معناى دور كردن آنان از رحمت است . و كلمه « اعد » از اعداد است ، كه به معناى تهيه ديدن است . و كلمه « سعير » به معناى آتش شعله ور است ، و بقيه الفاظ آيه روشن است .\r\n* ( « خالِدِينَ فِيها أَبَداً لا يَجِدُونَ وَلِيًّا وَلا نَصِيراً » ) * فرق بين « ولى » و « نصير » اين است كه : ولى هر كس عبارت است از كسى كه تمامى كارهاى او را انجام دهد ، و آن كس خودش به كلى كنار باشد . ولى كلمه نصير به معناى آن كسى است كه در كارهاى وى او را كمك كند ، و گوشه اى از كارهاى او را به عهده گيرد ، و در كارى كه انجام مىشود هم صاحب كار دخالت داشته باشد ، و هم نصير او .\r\nبنا بر اين ولى عبارت است از كسى كه همه كارهاى « مولى عليه » خود را انجام مىدهد ، اما نصير قسمتى از آن را . بقيه الفاظ آيه روشن است .\r\n\r\n\r\n* ( « يَوْمَ تُقَلَّبُ وُجُوهُهُمْ فِي النَّارِ يَقُولُونَ يا لَيْتَنا أَطَعْنَا اللَّه وَأَطَعْنَا الرَّسُولَا » ) * تقلب وجوه در آتش ، به معناى زير و رو شدن ، و حال به حال گشتن است ، لحظه اى زرد ، سپس سياه و در آخر كباب مىشوند ، و ممكن است مراد از آن جابجا كردن كفار در آتش باشد ، چون جابجا كردن ، در بهتر سوختن مؤثر است ، هم چنان كه كباب را روى آتش جابجا مىكنند تا زودتر برشته شود .\r\nجمله * ( « يا لَيْتَنا أَطَعْنَا اللَّه وَأَطَعْنَا الرَّسُولَا » ) * سخنى است كه كفار از باب حسرت و ندامت مىزنند ، و آرزو مىكنند : اى كاش خدا و رسول را اطاعت مىكردند .\r\n* ( « وَقالُوا رَبَّنا إِنَّا أَطَعْنا سادَتَنا وَكُبَراءَنا فَأَضَلُّونَا السَّبِيلَا » ) * كلمه « سادة » جمع سيد ( آقا ) است ، و كلمه « سيد » به طورى كه صاحب مجمع البيان گفته : به معناى مالك بزرگى است كه تدبير امور شهر و « سواد اعظم » ، يعنى جمعيت\r\n","description":"","footnote":"","page_name":" 521 ","page_number":521},
  {"content":"\r\nبسيارى را عهده دار باشد ، و كلمه « كبراء » جمع كبير است ، و شايد مراد از آن بزرگسالان باشد كه معمولا عامه مردم از آنان تقليد مىكنند ، چون مردم همانطور كه بزرگ قوم را اطاعت مىكنند ، بزرگسالان را نيز پيروى مىنمايند « 1 » .\r\n* ( « رَبَّنا آتِهِمْ ضِعْفَيْنِ مِنَ الْعَذابِ وَالْعَنْهُمْ لَعْناً كَبِيراً » ) * كلمه « ضعفان » به معناى مثلان ( دو مانند ) است ، و اگر عامه مردم از خدا در خواست كرده‌اند كه بزرگانشان را دو برابر عذاب كند ، براى اين است كه بزرگان قوم هم خودشان گمراه بودند ، و هم ديگران را گمراه كردند ، و به همين جهت در خواست مىكنند كه ايشان را به لعنتى بزرگ لعنت كند .\r\n* ( « يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَه اللَّه مِمَّا قالُوا وَكانَ عِنْدَ اللَّه وَجِيهاً » ) * در اين آيه مؤمنين را نهى مىفرمايد از اينكه مانند بعضى از بنى اسرائيل باشند ، و با پيغمبرشان عملى انجام دهند كه آنان انجام دادند ، يعنى پيغمبرشان را اذيت كنند .\r\nو مراد از اين اذيت مطلق آزارهاى زبانى ، و يا عملى نيست ، گرچه مطلق آزار پيامبران حرام و مورد نهى است ، ولى در خصوص آيه به قرينه جمله « * ( فَبَرَّأَه اللَّه ) * - خدا تبرئه اش كرد » مراد آزار از ناحيه تهمت و افتراء است ، چون اين اذيت است كه رفع آن محتاج به تبرئه خدايى است .\r\nو شايد علت اينكه از بيان آزار بنى اسرائيل نسبت به موسى ( ع ) سكوت كرد ، و نفرموده كه آزارشان چه بوده ، مضمون آن حديث را تاييد كند ، كه فرمود : بنى اسرائيل اين تهمت را به موسى زدند ، كه وى آنچه مردان دارند ندارد ، و خدا هم موسى را از اين تهمت تبرئه كرد ، و به زودى حديث مزبور از نظر خواننده عزيز خواهد گذشت .\r\nو اما در خصوص رسول گرامى اسلام ، و اينكه تهمتى كه به وى زدند چه بوده ؟\r\nبهترين وجهى كه ذكر كرده‌اند اين است كه آيه شريفه اشاره است به تهمتهايى كه به آن جناب در خصوص داستان زيد و زينب زدند ، و بعيد نيست كه چنين باشد ، چون در روايات بسيارى كه در اين قصه وارد شده ، مطالبى است كه با قداست ساحت رسول خدا ( ص ) مناسبت ندارند .\r\n* ( « وَكانَ عِنْدَ اللَّه وَجِيهاً » ) * - يعنى او نزد خدا صاحب جاه و آبرو ، و مقام و منزلت بود ، و\r\n\r\n","description":"","footnote":"\r\n( 1 ) مجمع البيان ، ج 8 ، ص 372 .\r\n","page_name":" 522 ","page_number":522},
  {"content":"\r\nاين جمله علاوه بر اينكه به طور اجمال مشتمل بر تبرئه موسى است ، تبرئه را نيز تعليل مىكند ، و بيان مىنمايد كه چرا خدا او را تبرئه كرده ، و اين آيه و آيه بعدش نوعى اتصال به آيه قبل دارد ، كه از ايذاى پيغمبر نهى مىكرد .\r\n* ( « يا أَيُّهَا الَّذِينَ آمَنُوا اتَّقُوا اللَّه وَقُولُوا قَوْلًا سَدِيداً » ) * كلمه « سديد » از ماده « سداد » است ، كه به معناى اصابت رأى ، و داشتن رشاد است ، و بنا بر اين ، قول سديد ، عبارت است از كلامى كه هم مطابق با واقع باشد ، و هم لغو نباشد ، و يا اگر فايده دارد ، فايده اش چون سخنچينى و امثال آن ، غير مشروع نباشد . پس بر مؤمن لازم است كه به راستى آنچه مىگويد مطمئن باشد ، و نيز گفتار خود را بيازمايد ، كه لغو و يا مايه افساد نباشد .\r\n\r\n\r\n* ( « يُصْلِحْ لَكُمْ أَعْمالَكُمْ وَيَغْفِرْ لَكُمْ ذُنُوبَكُمْ وَمَنْ يُطِعِ اللَّه وَرَسُولَه فَقَدْ فازَ فَوْزاً عَظِيماً » ) * « اصلاح اعمال » و « مغفرت ذنوب » را نتيجه قول سديد دانسته ، و فرموده : قول سديد بگوييد ، تا اعمالتان صالح گردد ، و گناهانتان آمرزيده شود ، و اين بدان جهت است كه وقتى نفس آدمى عادت كرد به راستى ، و به قول سديد ، و به هيچ وجه آن را ترك نكرد ، ديگر دروغ از او سر نمىزند ، و سخن لغو ، و يا سخنى كه فساد از آن برخيزد از او شنيده نمىشود ، و وقتى اين صفت در نفس رسوخ يافت ، بالطبع از فحشاء و منكر ، و سخن لغو دور گشته ، در چنين وقتى اعمال انسان صالح مىشود ، و بالطبع از عمرى كه در گناهان مهلك صرف كرده ، دريغ مىخورد ، و از كرده ها پشيمان مىگردد ، و همين پشيمانى توبه است .\r\nو وقتى توبه كرد ، و خدا هم در ما بقى عمر از ارتكاب گناهان مهلك محافظتش فرمود ، ديگر گناهان كوچك خيلى خطرى نيست ، چون خود خدا وعده داده كه اگر از گناهان كبيره اجتناب كنيد ، ما صغيره هايتان را مىآمرزيم ، « إِنْ تَجْتَنِبُوا كَبائِرَ ما تُنْهَوْنَ عَنْه نُكَفِّرْ عَنْكُمْ سَيِّئاتِكُمْ » « 1 » و در نتيجه ملازمت قول سديد انسان را به سوى صلاح اعمال كشانيده ، و به اذن خدا به آمرزش گناهان منتهى مىشود .\r\n* ( « وَمَنْ يُطِعِ اللَّه وَرَسُولَه فَقَدْ فازَ فَوْزاً عَظِيماً » ) * - اين جمله وعده اى است جميل به كسانى كه همه اعمال صالح را بجا آورند و از همه گناهان اجتناب كنند ، چون فوز عظيم را مترتب بر طاعت خدا و رسول كرده .\r\n\r\n","description":"","footnote":"\r\n( 1 ) سوره نساء ، آيه 31 .\r\n","page_name":" 523 ","page_number":523},
  {"content":"\r\nبا اين آيه ، سوره احزاب در حقيقت تمام شده است ، چون مساله اطاعت خدا و رسول ، كلام جامعى است كه همه احكام سابق از واجبات و محرمات را شامل مىشود ، و دو آيه بعدى به منزله متمم براى آيه مورد بحث است .\r\n* ( « إِنَّا عَرَضْنَا الأَمانَةَ عَلَى السَّماواتِ وَالأَرْضِ وَالْجِبالِ فَأَبَيْنَ أَنْ يَحْمِلْنَها وَأَشْفَقْنَ مِنْها وَحَمَلَهَا الإِنْسانُ إِنَّه كانَ ظَلُوماً جَهُولًا ) * . . . * ( غَفُوراً رَحِيماً » ) * امانت - هر چه باشد - به معناى چيزى است كه نزد غير وديعه بسپارند ، تا او آن را براى سپارنده حفظ كند ، و سپس به وى برگرداند ، و در آيه مورد بحث امانت عبارت است از چيزى كه خداى تعالى آن را به انسان به وديعه سپرده ، تا انسان آن را براى خدا حفظ كند ، و سالم و مستقيم نگه بدارد ، و سپس به صاحبش يعنى خداى سبحان برگرداند .\r\n\r\n\r\nو اما اينكه اين امانت چيست ؟ از جمله * ( « لِيُعَذِّبَ اللَّه الْمُنافِقِينَ وَالْمُنافِقاتِ . . . » ) * بر مىآيد كه امانت مذكور چيزى است كه نفاق و شرك و ايمان هر سه بر حمل آن امانت مترتب مىشود ، در نتيجه حاملين آن امانت به سه طائفه تقسيم مىشوند ، چون كيفيت حمل آنان مختلف است .\r\nاز اين جا مىفهميم كه ناگزير امانت مذكور امرى است مربوط به دين حق ، كه دارنده آن متصف به ايمان ، و فاقد آن متصف به شرك ، و آن كس كه ادعاى آن را مىكند ، ولى در واقع فاقد آن است ، متصف به نفاق مىشود .\r\nحال آيا اين امر عبارت است از اعتقاد حق ، و شهادت بر توحيد خدا ، و يا مجموع عقايد و اعمال ؟ و به عبارت ديگر ، امر مزبور عبارت است از صرف اعتقاد به همه عقايد دين حق ، با قطع نظر از عمل به لوازم آن ؟ و يا اينكه عبارت از داشتن آن عقايد به ضميمه عمل به آن ، و يا آنكه هيچ يك از اين احتمالها نيست بلكه عبارت است از آن كمالى كه از ناحيه داشتن يكى از آن امور براى انسان حاصل مىشود .\r\nاز اين احتمالها احتمال اولى كه توحيد است ممكن نيست منظور باشد ، براى اينكه آيه شريفه مىفرمايد آسمان و زمين و كوه ها از حمل آن امانت مضايقه كردند ، و حال آنكه به حكم صريح قرآن آسمانها و زمين و كوه ها و تمامى موجودات ، خدا را يگانه دانسته ، و به حمد او تسبيح مىگويند ، هم چنان كه فرموده : « وَإِنْ مِنْ شَيْءٍ إِلَّا يُسَبِّحُ بِحَمْدِه » « 1 » و در آيه مورد بحث مىفرمايد آسمانها و زمين از پذيرفتن آن امانت سرباز زدند ، پس معلوم مىشود امانت\r\n\r\n","description":"","footnote":"\r\n( 1 ) و هيچ موجودى نيست مگر آنكه خدا را به حمد او تسبيح مىگويد . سوره اسرى ، آيه 44 .\r\n","page_name":" 524 ","page_number":524},
  {"content":"\r\nمذكور توحيد خدا نيست .\r\nو اما احتمال دوم كه بگوييم مراد از امانت پذيرش دين حق به طور تفصيل است ، نيز صحيح نيست ، براى اينكه آيه شريفه مىفرمايد انسانها به طور مطلق ، يعنى چه خوبشان و چه بدشان آن را حمل كردند ، و پذيرفتند ، و معلوم است كه بيشتر انسانها در هر دوره اى از ايمان به دين حق امتناع ورزيدند ، و كسى كه ايمان به آن نداشته باشد حمل آن را هم نكرده ، و اصلا اطلاعى از آن ندارد .\r\nبا اين بيان روشن مىشود كه احتمال سوم هم نمىتواند منظور از امانت باشد ، چون احتمال سوم اين بود به طور مفصل در عمل متلبس به دين حق باشد و معلوم است كه تمامى انسانها اين طور دين دار نبوده و نيستند .\r\nاحتمال چهارم هم نمىتواند مراد از امانت باشد ، براى اينكه آسمانها و زمين و ساير موجودات با اعتراف به توحيد خدا ، و اتصافشان به اين اعتراف كمال مزبور را دارند ، و آيه شريفه مىفرمايد آسمانها و زمين اين امانت را نپذيرفتند .\r\nو اما اين احتمال كه مراد از آن امانت تلبس و اتصاف به كمالى باشد كه از ناحيه اعتقاد به حقانيت همه عقايد ، و علم به دين حق حاصل مىشود ، نيز صحيح نيست ، چون همانطور كه گفتيم امانت مذكور چيزى است كه هم نفاق مترتب بر آن مىشود ، و هم شرك ، و هم ايمان ، و اين سه بر صرف اعتقاد به حقانيت تكاليف اعتقادى و عملى دين مترتب نمىشود ، و صرف اين اعتقاد نه سعادتى مىآورد ، و نه شقاوتى ، آنچه سعادت و شقاوت مىآورد ، التزام به اين عقايد ، و تلبس در عمل به آن تكاليف است ، نه صرف عقيده به حقانيت آنها .\r\n\r\n\r\nناگزير از بين همه احتمالات باقى مىماند احتمال ششم ، و آن اين است كه مراد از امانت مزبور كمالى باشد كه از ناحيه تلبس و داشتن اعتقادات حق ، و نيز تلبس به اعمال صالح ، و سلوك طريقه كمال حاصل شود به اينكه از حضيض ماده به اوج اخلاص ارتقاء پيدا كند و خداوند انسان حامل آن امانت را براى خود خالص كند ، اين است آن احتمالى كه مىتواند مراد از امانت باشد ، چون در اين كمال هيچ موجودى نه آسمان ، و نه زمين ، و نه غير آن دو ، شريك انسان نيست . از سويى ديگر چنين كسى تنها خدا متولى امور اوست ، و جز ولايت الهى هيچ موجودى از آسمان و زمين در امور او دخالت ندارد ، چون خدا او را براى خود خالص كرده .\r\nپس مراد از امانت عبارت شد از ولايت الهى ، و مراد از عرضه داشتن اين ولايت بر\r\n","description":"","footnote":"","page_name":" 525 ","page_number":525},
  {"content":"\r\nآسمانها و زمين ، و ساير موجودات مقايسه اين ولايت با وضع آنهاست . و معناى آيه اين است كه : اگر ولايت الهى را با وضع آسمانها و زمين مقايسه كنى ، خواهى ديد كه اينها تاب حمل آن را ندارند و تنها انسان مىتواند حامل آن باشد ، و معناى امتناع آسمانها و زمين ، و پذيرفتن و حمل آن به وسيله انسان اين است كه در انسان استعداد و صلاحيت تلبس آن هست ، ولى در آسمانها و زمين نيست .\r\nاين است آن معنايى كه مىتوان آيه را بر آن منطبق كرد ، و گفت آسمانها و زمين و كوه ها با اينكه از نظر حجم بسيار بزرگ ، و از نظر سنگينى بسيار ثقيل و از نظر نيرو بسيار نيرومند هستند ، ليكن با اين حال استعداد آن را ندارند كه حامل ولايت الهى شوند ، و مراد از امتناعشان از حمل اين امانت ، و اشفاقشان از آن ، همين نداشتن استعداد است .\r\nو ليكن انسان ظلوم و جهول نه از حمل آن امتناع ورزيد ، و نه از سنگينى آن و خطر عظيمش اشفاق كرد و به هراس افتاد ، بلكه با همه سنگينى و خطرناكىاش قبولش كرد ، و اين سبب شد كه انسان كه يك حقيقت و نوع است ، به سه قسم منافق و مشرك و مؤمن منقسم شود ، و آسمان و زمين و كوه ها داراى اين سه قسم نباشند ، بلكه همه مطيع و مؤمن باشند .\r\n\r\n\r\nدر اينجا ممكن است بپرسى كه : خدا با اينكه حكيم و عليم است ، چرا چنين بار سنگينى را كه حملش از قدرت آسمانها و زمين بيرون است بر انسان ظلوم و جهول حمل كرد ؟\r\nبا اينكه مىدانست انسان نيز تاب تحمل آن را ندارد ، و قبول كردنش به خاطر ظلوم و جهول بودنش بوده ، و اين دو خصوصيت او را مغرور و غافل ساخته ، و به او مهلت نداده كه به عواقب اين كار بينديشد ، و اين در حقيقت مثل اين مىماند كه سرپرستى و ولايت بر مردم يك كشور را به ديوانه اى واگذار كنيم ، خود ديوانه هيچ حرفى ندارد ، اما حرف نداشتنش براى اين است كه ديوانه است ، و گر نه ، عقلا اين كار را نمىپسندند ، و در باره ديوانه دچار اشفاق و دلسوزى مىشوند .\r\nدر پاسخ مىگوييم : ظلوم و جهول بودن انسان ، هر چند كه به وجهى عيب و ملاك ملامت و عتاب ، و خرده گيرى است ، و ليكن ، عين همين ظلم و جهل انسان مصحح حمل امانت و ولايت الهى است ، براى اينكه كسى متصف به ظلم و جهل مىشود كه شانش اين است كه متصف به عدل و علم باشد ، و گر نه چرا به كوه ظالم و جاهل نمىگويند ، چون متصف به عدالت و علم نمىشود ، و همچنين آسمانها و زمين جهل و ظلم را حمل نمىكنند ، به خاطر اينكه متصف به عدل و علم نمىشوند ، به خلاف انسان كه به خاطر اينكه شان و استعداد علم و عدالت را دارد ، ظلوم و جهول نيز هست .\r\n","description":"","footnote":"","page_name":" 526 ","page_number":526},
  {"content":"\r\nو امانت مذكور در آيه كه گفتيم عبارت است از ولايت الهى ، و كمال صفت عبوديت ، وقتى حاصل مىشود كه حامل آن ، علم و ايمان به خدا داشته ، و نيز عمل صالح را كه عبارت ديگر عدالت است ، داشته باشد ، و كسى كه متصف به اين دو صفت بشود ، يعنى ممكن باشد كه به او بگوييم عالم و عادل ، قهرا ممكن هم هست گفته شود ، جاهل و ظالم ، و چون علم و عدالت انسان موهبتى است كه خدا به او داده ، و اما خود او فى حد نفسه جاهل و ظالم است ، پس همين اتصاف ذاتىاش به ظلم و جهل ، مجوز اين شده كه امانت الهى را حمل كند ، و در حقش گفته شود : انسان بار اين امانت را به دوش كشيد ، چون ظلوم و جهول بود - دقت بفرماييد .\r\nو بنا بر اين معناى دو آيه شريفه به وجهى نظير معناى آيه « لَقَدْ خَلَقْنَا الإِنْسانَ فِي أَحْسَنِ تَقْوِيمٍ ثُمَّ رَدَدْناه أَسْفَلَ سافِلِينَ إِلَّا الَّذِينَ آمَنُوا وَعَمِلُوا الصَّالِحاتِ فَلَهُمْ أَجْرٌ غَيْرُ مَمْنُونٍ » « 1 » است ، چون آيه اولى مورد بحث نظير آيه اولى از اين سه آيه است ، و آيه دومى مورد بحث نظير دو آيه دوم و سوم از آيات سوره التين است .\r\nپس جمله * ( « إِنَّا عَرَضْنَا الأَمانَةَ » ) * معنايش اين است كه : ما ولايت الهى و استكمال به حقايق دين حق را ، چه علم به آن حقايق ، و چه عمل بدانها را ، بر آسمانها و زمين عرضه كرديم ، و معناى عرضه كردن آن ، اين است كه ما يك يك موجودات را با آن سنجيديم ، و قياس كرديم ، هيچ يك استعداد پذيرفتن آن را نداشتند ، به جز انسان .\r\n* ( « عَلَى السَّماواتِ وَالأَرْضِ وَالْجِبالِ » ) * - يعنى اين موجودات بسيار بزرگ ، با اينكه از نظر خلقت بسيار بزرگتر از انسانند ، استعداد پذيرفتن آن را نداشتند ، همانطور كه خداوند مىفرمايد « لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ » « 2 » « فابين ان يحملنها و اشفقن منها » پس امتناع كردند از اينكه آن را حمل كنند ، و از حمل آن اشفاق و اظهار ناراحتى كردند ، چون مشتمل بر صلاحيت تلبس به آن نبودند و اگر از قبول آن تعبير به حمل كرد ، براى اشاره به اين نكته است كه امانت مذكور آن قدر سنگين است كه آسمانها و زمين و كوه ها با همه بزرگىشان قادر به پذيرفتن آن نيستند .\r\n* ( « وَحَمَلَهَا الإِنْسانُ » ) * - يعنى انسان با همه كوچكى حجمش صلاحيت و آمادگى پذيرفتن آن را داشت ، و آن را پذيرفت ، * ( « إِنَّه كانَ ظَلُوماً جَهُولًا » ) * ، يعنى چون او ستمگر به نفس\r\n\r\n","description":"","footnote":"\r\n( 1 ) سوره التين ، آيه 4 - 6 .\r\n( 2 ) سوره مؤمن ، آيه 57 .\r\n","page_name":" 527 ","page_number":527},
  {"content":"\r\nخويش ، و جاهل به آثار و عواقب وخيم اين امانت است ، او نمىداند كه اگر به اين امانت خيانت كند عاقبت وخيمى به دنبال دارد ، و آن هلاكت دايمى اوست .\r\nو به معنايى دقيقتر چون كه : انسان به خودى خود فاقد علم و عدالت بود ، ولى قابليت آن را داشت كه خدا آن دو را به وى افاضه كند ، و در نتيجه از حضيض ظلم و جهل به اوج عدالت و علم ارتقاء پيدا كند .\r\nو دو كلمه « ظلوم » و « جهول » دو وصف از ظلم و جهلند ، و كسى را ظلوم و جهول گويند كه ظلم و جهل در او امكان داشته باشد ، هم چنان كه به قول فخر رازى اسب چموش ، و چارپاى چموش ، و آب طهور ، اوصافى هستند ، براى حيوانى كه امكان چموشى ، و آبى كه امكان طهور بودن را داشته باشد ، و به همين جهت به سنگ و كلوخ ، چموش نمىگويند « 1 » .\r\nممكن هم هست - به قول بعضى ديگر - « دو كلمه مورد بحث به معناى مبالغه در ظلم و جهل را افاده كنند » . و به هر حال چه معناى فخر رازى درست باشد ، و چه غير از او ، معناى آيه مستقيم و معلوم است ، ( و خلاصه فرق بين اين وجه و وجه قبلى اين است كه در وجه قبلى استعداد انسان را ملاك قرار مىداديم و در اين وجه خالى بودن انسان از علم و عدالت را ملاك قرار داديم ، مترجم ) .\r\n* ( « لِيُعَذِّبَ اللَّه الْمُنافِقِينَ وَالْمُنافِقاتِ وَالْمُشْرِكِينَ وَالْمُشْرِكاتِ » ) * - حرف « لام » در جمله « ليعذب » لام غايت است ، كه به آيه چنين معنا مىدهد : عاقبت اين حمل اين است كه خدا منافقين و منافقات و مشركين و مشركات را عذاب كند ، چون كسانى كه به اين امانت خيانت مىكنند غالبا اظهار صلاح و امانت مىكنند ، و اين همان نفاق است ، آرى كمتر يافت مىشوند كه به خيانت خود تظاهر كنند ، و اى بسا اعتبار همين معنا باعث شده كه قبل از مشركين و مشركات منافقين و منافقات را ذكر كند .\r\n* ( « وَيَتُوبَ اللَّه عَلَى الْمُؤْمِنِينَ وَالْمُؤْمِناتِ وَكانَ اللَّه غَفُوراً رَحِيماً » ) * - اين جمله عطف است بر جمله « يعذب » در نتيجه معنايش اين است كه عاقبت اين حمل ، علاوه بر عذاب منافقين و منافقات ، اين شد كه خدا بر مؤمنين و مؤمنات توبه كند ، و توبه خدا رجوع و بازگشت او به بندگان خود به رحمت است ، پس وقتى انسانها به وى ايمان بياورند ، و خيانت نكنند ، خداوند به رحمت خود به آنان بر مىگردد ، و متولى امورشان مىشود ، كه او ولى مؤمنين است ، پس ايشان را به سوى خود هدايت نموده و ظلمشان و جهلشان را\r\n\r\n","description":"","footnote":"\r\n( 1 ) تفسير فخر رازى ، ج 25 ، ص 236 .\r\n","page_name":" 528 ","page_number":528},
  {"content":"\r\nمىپوشاند ، و به جاى ظلم و جهل آنان را به زيور علم نافع و عمل صالح مىآرايد ، كه او آمرزنده و رحيم است .\r\nممكن است كسى بگويد : چرا امانت را به معناى تكليف كه همان دين حق باشد نگيريم ؟ و كلمه حمل را به معناى استعداد و صلاحيت تكليف معنا نكنيم ، و كلمه « اباء - امتناع » را به معناى نداشتن آن استعداد ، و كلمه « عرض » را به معناى مقايسه آسمانها و زمين و جبال با آن تكليف نگيريم ؟ و چه مانعى دارد آيه را اين طور معنا كنيم ، با اينكه اگر اين طور هم معنا كنيم همه مطالبى كه در بيان آيه گفته شد با اين معنا نيز منطبق است ؟\r\nدر جواب مىگوييم : بله ، ممكن است ، و ليكن اشكالى كه هست ، اين است كه تكليف مقدمه رسيدن به ولايت الهى و رسيدن به صفت كمال بندگى است پس آنچه در حقيقت عرضه شده و مورد نظر است ولايت الهى و كمال بندگى است ، نه اين كه مقدمه براى مطلوب باشد .\r\nنكته اى كه در اين آيه به كار رفته ، التفاتى است كه در جمله * ( « لِيُعَذِّبَ اللَّه » ) * به كار رفته ، چون اول آيه خداى تعالى متكلم حساب شده ، و فرموده : ما امانت را عرضه كرديم ، و در اين جمله خود را غايب حساب كرده ، و فرموده : تا آنكه خدا عذاب كند ، و اين التفات براى اين است كه دلالت كند بر اينكه عواقب امور به سوى خداى سبحان است ، چون خداى سبحان « اللَّه » است .\r\nنكته ديگر اينكه در جمله * ( « وَيَتُوبَ اللَّه » ) * ممكن بود ضمير به جاى اسم ظاهر به كار رود ، يعنى بفرمايد : « و يتوب على المؤمنين و المؤمنات » ولى در اين جمله براى بار دوم اسم جلاله را آورد ، و اين براى اين است كه اشعار كند بر اينكه خداوند در حق مؤمنين و مؤمنات كمال عنايت و اهتمام را دارد .\r\n\r\n\r\nمفسرين در تفسير امانت مذكور در آيه ، اقوال مختلفى دارند .\r\nمثلا بعضى « 1 » گفته‌اند : « مراد از آن تكليف است ، كه اطاعت آن باعث مىشود بنده خدا داخل بهشت شود ، و مخالفتش باعث مىشود داخل جهنم شود ، و مراد از عرض تكليف بر آسمانها و زمين و جبال ، سنجيدن آن با استعداد آنهاست ، و مراد از امتناع آسمانها و زمين و جبال ، از حمل تكليف ، و اشفاقشان از آن ، عبارت است از استعداد نداشتن براى پذيرفتن آن و مراد از حمل انسان آن تكليف را ، اين است كه وى استعداد آن را داشت ، و تعبير عرضه و\r\n\r\n","description":"","footnote":"\r\n( 1 ) روح المعانى ، ج 22 ، ص 68 .\r\n","page_name":" 529 ","page_number":529},
  {"content":"\r\nحمل و امتناع ، همه از باب تمثيل است » .\r\nبعضى « 1 » ديگر گفته‌اند : « مراد از امانت ، عقلى است كه ملاك تكليف ، مناط ثواب و عقاب است » .\r\nبعضى « 2 » ديگر گفته‌اند : « مراد از آن قول » لا إله الا اللَّه « است » .\r\nبعضى « 3 » گفته‌اند : « مراد از آن اعضاى بدن ، از چشم ، گوش ، دست ، پا ، عورت و زبان است ، كه بر آدمى واجب است اين امانتها را حفظ نموده و جز در مواردى كه خدا راضى است به كار نگيرد » .\r\nبعضى « 4 » ديگر گفته‌اند : « مراد از آن امانتهاى مردم ، و وفاى به عهد ايشان است » .\r\nبعضى « 5 » ديگر گفته‌اند : « مراد از آن معرفت خدا ، و لوازم آن است ، و اين وجه از همه وجوه به حق نزديكتر است ، و برگشتش به همان وجهى است كه ما ذكر كرديم » .\r\nاين اقوالى بود كه در معناى امانت گفته بودند ، و همچنين در معناى عرض امانت اقوال مختلفى دارند ، يكى « 6 » اينكه : عرض به معناى حقيقى كلمه است ، جز اينكه مراد از آسمانها و زمين و جبال ، اهل آسمان و زمين و جبال ، و ملائكه ساكن در آنهاست . خداوند براى ملائكه بيان كرد كه خيانت به اين امانت گناه بزرگى است ، و به همين جهت ملائكه از حمل آن امتناع ورزيدند ، ولى به انسان عرضه شد و امتناع نورزيد .\r\nيكى « 7 » ديگر اينكه : عرضه امانت ، به همان معناى حقيقى كلمه است به اين بيان كه خدا وقتى جرم آسمانها و زمين و كوه ها را آفريد ، فهمى هم در آنها قرار داد ، و به آنها فرمود :\r\nمن واجباتى واجب كرده‌ام ، و براى هر كس كه اطاعتم كند بهشتى و براى هر كس كه نافرمانيم كند آتشى خلق كرده‌ام ، آسمانها و زمين و كوه ها گفتند : ما حاضريم رام و مسخر باشيم براى آن غرضى كه بدان غرض خلقمان نمودى ، اما تاب تحمل واجبات را نداريم ، نه آن ثواب را مىخواهيم ، و نه آن آتش را ، و چون نوبت به خلقت بشر رسيد ، همين كه عرضه به وى شد ، قبول كرد ، چون او ظلوم به نفس خود ، و جهول به وخامت عاقبت كار بود .\r\nوجه « 8 » سوم در معناى عرضه ، اين است كه به معناى معارضه ، و مقابله باشد ، و حاصل كلام اين باشد كه ما مقابله كرديم بين اين امانت و بين آسمانها و زمين و كوه ها ، و ديديم كه\r\n\r\n","description":"","footnote":"\r\n( 1 ) روح المعانى ، ج 22 ، ص 99 .\r\n( 2 و 3 و 4 ) روح المعانى ، ج 22 ، ص 97 .\r\n( 5 و 6 و 7 ) مجمع البيان ، ج 8 ، ص 373 .\r\n( 8 ) مجمع البيان ، ج 8 ، ص 374 .\r\n","page_name":" 530 ","page_number":530},
  {"content":"\r\nاين امانت سنگينتر بود .\r\nچهارم « 1 » اينكه كلام در آيه شريفه جارى مجراى فرض باشد ، و معناى آيه اين باشد كه : اگر ما فرض كنيم آسمانها و زمين و كوه ها فهم و شعور داشته باشند ، آن گاه امانت خود را به آنها عرضه بداريم ، هر آينه از تحمل آن امتناع خواهند ورزيد ، و از اقدام به اين كار خواهند ترسيد ، و ليكن انسان به علت ظلوم و جهول بودن آن را تحمل كرد .\r\nو ليكن اگر بار ديگر به توجيهى كه ما براى آيه كرديم ، مراجعه كنيم ، خواهيم ديد كه هيچ يك از اين وجوه خالى از جهات ضعف نيست ، پس غفلت مورز .\r\n\r\nبحث روايتى\r\n\r\nدر كافى به سند خود از محمد بن سالم ، از ابى جعفر ( ع ) روايت كرده ، كه در حديثى فرمود : خدا هيچ مؤمنى را لعنت نمىكند ، چون خودش فرموده : * ( « إِنَّ اللَّه لَعَنَ الْكافِرِينَ وَأَعَدَّ لَهُمْ سَعِيراً خالِدِينَ فِيها أَبَداً لا يَجِدُونَ وَلِيًّا وَلا نَصِيراً » ) * « 2 » .\r\nو در تفسير قمى به سند خود از ابى بصير ، از امام صادق ( ع ) روايت كرده ، كه فرمود : بنى اسرائيل مىگفتند : آنچه مردان دارند موسى ندارد ، و اين تهمت از اين نظر بهتر در دلها مىنشست ، كه موسى همواره بدن خود را در محلى مىشست كه احدى او را نبيند ، اين بود تا آنكه روزى موسى كنار نهرى جامه خود را كند ، و روى سنگى گذاشت ، و مشغول شستشو شد خداوند سنگ را فرمود : تا از موسى دور شود ، و موسى مجبور شود به تعقيب آن برود و در نتيجه بنى اسرائيل همه عورت او را ببينند ، و بدانند كه آن سخن تهمت است ، و همين طور هم شد ، و فهميدند آنچه مىگفتند تهمت بوده ، پس اين آيه در اين باره است كه مىفرمايد : * ( « يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى . . . » ) * « 3 » .\r\nو در مجمع البيان آمده كه مفسرين در تفسير اين آيه و اينكه منظور از اذيت بنى اسرائيل چيست ؟ اقوالى گفته‌اند :\r\nاول اينكه موسى و هارون به بالاى كوه رفته بودند ، و در همانجا هارون مرد ،\r\n\r\n","description":"","footnote":"\r\n( 1 ) مجمع البيان ، ج 8 ، ص 374 .\r\n( 2 ) اصول كافى ، ج 2 ، ص 31 ، س 18 .\r\n( 3 ) تفسير قمى ، ج 2 ، ص 197 .\r\n","page_name":" 531 ","page_number":531},
  {"content":"\r\nبنى اسرائيل به موسى گفتند : تو او را كشته اى ، خدا به ملائكه دستور داد ، جنازه هارون را برداشته ، به يك يك بنى اسرائيل نشان دهند ، و بگويند كه او به مرگ خود مرده است ، و بدين وسيله موسى را تبرئه كرد ( نقل از على و ابن عباس ) .\r\nدوم اينكه موسى مردى بسيار با حياء و پوشيده ، و همواره شستشوى بدن خود را در نقطه اى انجام مىداد كه كسى او را نبيند ، بنى اسرائيل به گمان افتادند ، كه لا بد عيبى نظير پيسى و جذام در بدن او هست ، كه اين قدر خود را از ما پنهان مىدارد ، ناگزير روزى براى شستشو به نقطه خلوتى رفته بود ، و جامه خود را روى سنگى نهاده مشغول آب تنى بود ، كه ناگهان ديد سنگ جامه را برداشته مىرود ، موسى لخت و عريان سنگ را تعقيب كرد ، و بنى اسرائيل همه ديدند كه بدن او از هر بدنى ديگر بى عيبتر ، و پاكيزه تر است ، و خدا وى را از آنچه در باره اش مىگفتند تبرئه كرد ، ( بدون سند نقل از ابى هريره ) « 1 » .\r\nمؤلف : روايت اولى را الدر المنثور هم از ابن مسعود ، و روايت دومى را از انس ، و ابن عباس نقل كرده « 2 » .\r\nو در الدر المنثور است كه ابن منذر ، و ابن مردويه ، از سهل بن سعد ساعدى ، روايت كرده كه گفت : هرگز نشد كه رسول خدا ( ص ) نوبتى بر اين منبر بنشيند ، و آيه * ( « يا أَيُّهَا الَّذِينَ آمَنُوا اتَّقُوا اللَّه وَقُولُوا قَوْلًا سَدِيداً » ) * را تلاوت نكند « 3 » .\r\nمؤلف : قريب به اين مضمون را از عايشه و ابى موسى اشعرى و عروه نيز نقل كرده « 4 » .\r\nو در نهج البلاغه فرموده : سپس اداء امانت است كه هر كس اهل امانت نباشد ، زيانكار و خائب است ، چون مساله امانت آن قدر اهميت دارد كه خدا آن را بر آسمانهاى مبنيه ، و زمينهاى گسترده ، و كوه هاى بلند كه ديگر بلندتر و بزرگتر از آنها نيست عرضه كرد ، پس اگر بنا بود به ملاك داشتن طول و عرض و قوت و عزت چيزى از اشفاق امتناع بورزد كوه ها و آسمانها و زمين مىورزيدند و ليكن از عقوبت آن ترسيدند ، و به عقل آنها رسيد چيزى كه به عقل انسان كه ضعيفتر از آنهاست نرسيد ، چون انسان ظلوم و جهول بوده است « 5 » .\r\n\r\n\r\nو در كافى به سند خود از اسحاق بن عمار ، از مردى ، از امام صادق ( ع ) روايت كرده ، كه در ذيل كلام خداى عز و جل : * ( « إِنَّا عَرَضْنَا الأَمانَةَ . . . » ) * ، فرموده : اين امانت\r\n\r\n","description":"","footnote":"\r\n( 1 ) مجمع البيان ، ج 8 ، ص 372 .\r\n( 2 ) الدر المنثور ، ج 5 ، ص 224 و ص 223 .\r\n( 3 و 4 ) الدر المنثور ، ج 5 ، ص 224 .\r\n( 5 ) نهج البلاغه صبحى الصالح ، خطبه 199 ، ص 317 .\r\n","page_name":" 532 ","page_number":532},
  {"content":"\r\nعبارت است از ولايت امير مؤمنين ( ع ) « 1 » .\r\nمؤلف : منظور از ولايت امير المؤمنين ( ع ) ، آن ولايتى است كه اولين نفر از اين امت كه بدان رسيد امير المؤمنين ( ع ) بود ، و آن ولايت كه اولين كسى كه از امت اسلام فتح بابش را كرد على ( ع ) بود ، عبارت است از اينكه آدمى به جايى از تكامل برسد ، كه خداى سبحان عهده دار امور او شود ، و اين از راه مجاهده و عبادت خالصانه به دست مىآيد .\r\nمنظور از ولايت اين است ، نه ولايت به معناى محبت و يا امامت ، هر چند كه از ظاهر بعضى از روايات بر مىآيد كه به معناى محبت و يا امامت است ، ولى آن روايات خواسته‌اند تطبيق كلى بر مصداق كنند ، و بگويند محبت على ، و نيز امامت او ، هر دو از مصاديق ولايت است .\r\n\r\n","description":"","footnote":"\r\n( 1 ) اصول كافى ، ج 1 ، ص 413 ، ح 2 .\r\n","page_name":" 533 ","page_number":533},
  {"content":"\r\n( 34 ) سوره سبا مكى است و 54 آيه دارد\r\n\r\n\r\nبِسْمِ اللَّه الرَّحْمنِ الرَّحِيمِ\r\nالْحَمْدُ لِلَّه الَّذِي لَه ما فِي السَّماواتِ وَما فِي الأَرْضِ وَلَه الْحَمْدُ فِي الآخِرَةِ وَهُوَ الْحَكِيمُ الْخَبِيرُ ( 1 ) يَعْلَمُ ما يَلِجُ فِي الأَرْضِ وَما يَخْرُجُ مِنْها وَما يَنْزِلُ مِنَ السَّماءِ وَما يَعْرُجُ فِيها وَهُوَ الرَّحِيمُ الْغَفُورُ ( 2 ) وَقالَ الَّذِينَ كَفَرُوا لا تَأْتِينَا السَّاعَةُ قُلْ بَلى وَرَبِّي لَتَأْتِيَنَّكُمْ عالِمِ الْغَيْبِ لا يَعْزُبُ عَنْه مِثْقالُ ذَرَّةٍ فِي السَّماواتِ وَلا فِي الأَرْضِ وَلا أَصْغَرُ مِنْ ذلِكَ وَلا أَكْبَرُ إِلَّا فِي كِتابٍ مُبِينٍ ( 3 ) لِيَجْزِيَ الَّذِينَ آمَنُوا وَعَمِلُوا الصَّالِحاتِ أُولئِكَ لَهُمْ مَغْفِرَةٌ وَرِزْقٌ كَرِيمٌ ( 4 )\r\nوَ الَّذِينَ سَعَوْا فِي آياتِنا مُعاجِزِينَ أُولئِكَ لَهُمْ عَذابٌ مِنْ رِجْزٍ أَلِيمٌ ( 5 ) وَيَرَى الَّذِينَ أُوتُوا الْعِلْمَ الَّذِي أُنْزِلَ إِلَيْكَ مِنْ رَبِّكَ هُوَ الْحَقَّ وَيَهْدِي إِلى صِراطِ الْعَزِيزِ الْحَمِيدِ ( 6 ) وَقالَ الَّذِينَ كَفَرُوا هَلْ نَدُلُّكُمْ عَلى رَجُلٍ يُنَبِّئُكُمْ إِذا مُزِّقْتُمْ كُلَّ مُمَزَّقٍ إِنَّكُمْ لَفِي خَلْقٍ جَدِيدٍ ( 7 ) أَفْتَرى عَلَى اللَّه كَذِباً أَمْ بِه جِنَّةٌ بَلِ الَّذِينَ لا يُؤْمِنُونَ بِالآخِرَةِ فِي الْعَذابِ وَالضَّلالِ الْبَعِيدِ ( 8 ) أفَلَمْ يَرَوْا إِلى ما بَيْنَ أَيْدِيهِمْ وَما خَلْفَهُمْ مِنَ السَّماءِ وَالأَرْضِ إِنْ نَشَأْ نَخْسِفْ بِهِمُ الأَرْضَ أَوْ نُسْقِطْ عَلَيْهِمْ كِسَفاً مِنَ السَّماءِ إِنَّ فِي ذلِكَ لآيَةً لِكُلِّ عَبْدٍ مُنِيبٍ ( 9 )\r\nترجمه آيات\r\nبه نام خدايى كه رحمتى شامل ، و رحمتى خاص نيكان دارد ،\r\nسپاس آن خدايى را كه ملك آنچه\r\n","description":"","footnote":"","page_name":" 534 ","page_number":534},
  {"content":"\r\nدر آسمانها و آنچه در زمين است از آن اوست ، و سپاس براى اوست ، در آخرت نيز ، و او حكيم و خبير است ( 1 ) .\r\nآنچه كه در زمين دفن مىشود ، و آنچه كه از زمين بيرون مىآيد ، و آنچه كه از آسمان نازل مىگردد ، و آنچه كه به آسمان بالا مىرود ، همه را مىداند ، و او رحيم و آمرزنده است ( 2 ) .\r\nكسانى كه كفر ورزيدند گفتند : قيامتى به سر وقت ما نمىآيد ، بگو : چرا مىآيد ، و به پروردگار سوگند كه به طور قطع به سراغتان خواهد آمد ، و او عالم غيب است ، كه حتى به سنگينى ذره‌اى در همه آسمانها و زمين از او پوشيده نيست ، و نه كوچكتر از آن ذره ، و نه بزرگتر از آن ، مگر آنكه در كتاب مبين ثبت است ( 3 ) .\r\nتا آنان كه ايمان آورده عملهاى صالح مىكنند پاداش دهد ، اينان آمرزشى و رزقى آبرومندانه دارند ( 4 ) .\r\nو در مقابل ، كسانى كه به منظور جلوگيرى از پيشرفت آيات ما تلاش مىكنند عذابى پليد و دردناك دارند ( 5 ) .\r\nآنان كه علم داده شده‌اند ، آنچه را كه از ناحيه پروردگارت به تو نازل شده حق مىبينند ، حقى كه به سوى صراط عزيز حميد راه نمايى مىكند ( 6 ) .\r\nو آنان كه كفر ورزيدند گفتند : آيا مىخواهيد شما را به مردى رهنمون شويم كه خبر آورده كه چون شما پس از مرگ پاره پاره شديد دوباره به خلقت جديدى در مىآييد ( 7 ) .\r\nچنين دروغى به خدا افتراء بسته ، و يا آنكه دچار جنون شده است ، ليكن نه آن است ، و نه اين ، بلكه كسانى كه به آخرت ايمان ندارند در عذاب و ضلالتى بعيد قرار گرفته‌اند ( 8 ) .\r\nمگر نمىبينيد آنچه را كه پيش روى ايشان و پشت سرشان از آسمان و زمين است ، كه اگر بخواهيم زمين را در زير پايشان مىشكافيم ، و يا پاره اى از آسمان بر سرشان مىكوبيم ، در همين مطلب آيتى است براى هر بنده اى كه به سوى خدا برگشت دارد ( 9 ) .\r\n\r\nبيان آيات\r\n\r\nاين سوره پيرامون اصول سه گانه اعتقادات ، يعنى توحيد و نبوت و قيامت بحث مىكند . بعد از بيان آنها كيفر كسانى را كه منكر آنهايند ، و يا القاى شبهه در باره آنها مىكنند ، بيان نموده ، آن گاه از راه هاى مختلف آن شبهه ها را دفع مىكند ، يك بار از راه حكمت و موعظه ، بار ديگر از راه مجادله . و از بين اين سه اصول بيشتر به مساله قيامت اهتمام مىورزد ،\r\n","description":"","footnote":"","page_name":" 535 ","page_number":535},
  {"content":"\r\nهم در اول كلام آن را ذكر مىكند ، و تا آخر سوره چند بار ديگر هم متعرض آن مىشود .\r\n\r\n\r\n* ( « الْحَمْدُ لِلَّه الَّذِي لَه ما فِي السَّماواتِ وَما فِي الأَرْضِ . . . » ) *\r\nمطلوب در اين آيه بيان بعث و جزاء است ، بيانى كه ديگر جاى شكى باقى نگذارد ، يعنى به حجت و برهانى اشاره كند كه خصم را ساكت نموده ديگر نتواند سخنى بگويد ، و اساسى كه اين حجت بر آن بنا شده دو چيز است ، اول مساله عموميت ملك خداى تعالى است نسبت به تمامى موجودات ، و به تمامى جهات آنها ، به طورى كه مىتواند هر رقم تصرفى در هر يك از آنها بكند ، ( بخلاف مالكيت ما ، كه از هر جهت نيست ، و نمىتوانيم مثلا چشم خود را در آوريم ) .\r\nولى خدا مىتواند هر قسم تصرفى بكند ، خلق كند ، رزق دهد ، بميراند ، دوباره زنده كند ، پاداش و كيفر دهد .\r\nاساس دوم برهان ، كمال علم خدا است به اشياء كه علم او به اشياء از جميع جهات است ، و علمش آميخته با جهل نيست ، و دستخوش زوال نمىشود ، چون اگر جز اين بود نمىتوانست هر كه را بخواهد اعاده خلقت دهد ، و بر تمامى اعمال خير و شرش پاداش و كيفر دهد .\r\nامر اول از دو امر مزبور مورد اشاره آيه اولى سوره است ، يعنى همان آيه مورد بحث ، و امر دوم را آيه دوم اشاره مىكند ، و از همين جا روشن مىشود ، كه دو آيه اول سوره مقدمه است براى آيه سوم و چهارم .\r\nپس آيه * ( « الْحَمْدُ لِلَّه الَّذِي لَه ما فِي السَّماواتِ وَما فِي الأَرْضِ » ) * خدا را بر ملك عام و منبسط بر همه عالمش ثنا مىگويد ، و اشاره مىكند به اينكه او مىتواند در هر چيز و به هر نحو كه بخواهد تصرف كند .\r\n* ( « وَلَه الْحَمْدُ فِي الآخِرَةِ » ) * - اگر حمد را اختصاص داد به ظرف آخرت ، براى اين است كه جمله اولى متضمن حمد خدا در دنيا بود ، چون نظام محسوس در آسمانها و زمين نظام دنيوى است ، به دليل اين كه در آيه « يَوْمَ تُبَدَّلُ الأَرْضُ غَيْرَ الأَرْضِ وَالسَّماواتُ » « 1 » نظام آخرتى آسمانها و زمين را غير از نظام دنيوى آنها دانسته است .\r\n* ( « وَهُوَ الْحَكِيمُ الْخَبِيرُ » ) * - اين جمله آيه را با دو نام از نامهاى كريم خدا خاتمه مىدهد ، يكى حكيم ، و ديگرى خبير ، تا دلالت كند بر اينكه تصرف خدا در نظام دنيا ، و در\r\n\r\n","description":"","footnote":"\r\n( 1 ) روزى كه آسمانها و زمين به آسمانها و زمينى ديگر مبدل مىشود . سوره ابراهيم ، آيه 48 .\r\n","page_name":" 536 ","page_number":536},
  {"content":"\r\nدنبال آن پديد آوردن نظام آخرت ، همه بر اساس حكمت و خبرويت است ، پس با حكمتش آخرت را بعد از دنيا قرار داد ، چون اگر قرار نمىداد ، خلقت دنيا لغو و عبث مىشد ، و نيكو كار از بد كار متمايز نمىگشت ، هم چنان كه خودش فرموده : « وَما خَلَقْنَا السَّماءَ وَالأَرْضَ وَما بَيْنَهُما باطِلًا » « 1 » تا آنجا كه باز مىفرمايد : « أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ أَمْ نَجْعَلُ الْمُتَّقِينَ كَالْفُجَّارِ » « 2 » .\r\nو با خبرويتش ايشان را بعد از مردن محشور مىكند ، در حالى كه احدى را از قلم نينداخته باشد ، و هر نفسى را به آنچه كسب كرده جزاء مىدهد .\r\nكلمه « خبير » يكى از اسماء حسناى خدا است ، كه از ماده « خبر » گرفته شده ، كه به معناى اطلاع داشتن از جزئيات امور است . پس مىتوان گفت : خبير خصوصىتر از عليم است ، چون عليم در جزئيات و كليات هر دو به كار مىرود ، ولى خبير تنها در جزئيات به كار مىرود .\r\n* ( « يَعْلَمُ ما يَلِجُ فِي الأَرْضِ وَما يَخْرُجُ مِنْها وَما يَنْزِلُ مِنَ السَّماءِ وَما يَعْرُجُ فِيها » ) * كلمه « يلج » مضارع از ماده « ولوج » است ، كه به معناى فرو رفتن ، و بر خلاف خارج شدن است . و كلمه « يعرج » از عروج است ، كه معناى مقابل نزول را مىدهد ، نزول يعنى پايين آمدن ، و عروج يعنى بالا رفتن ، و اينكه فرمود خدا علم دارد به آنچه در زمين فرو مىرود ، و از زمين بيرون مىشود ، و آنچه از آسمان فرو مىآيد ، و به آسمان بالا مىرود ، گويا كنايه است از علم خدا به حركت هر صاحب حركتى ، و آنچه انجام مىدهد ، و آيه شريفه با دو كلمه * ( « وَهُوَ الرَّحِيمُ الْغَفُورُ » ) * ختم شده و گويا در اين جمله اشاره است به اينكه خدا رحمتى دارد ثابت ، و مغفرتى كه خاص اقوامى است كه ايمان داشته باشند .\r\n* ( « وَقالَ الَّذِينَ كَفَرُوا لا تَأْتِينَا السَّاعَةُ قُلْ بَلى وَرَبِّي لَتَأْتِيَنَّكُمْ عالِمِ الْغَيْبِ ) * . . . * ( فِي كِتابٍ مُبِينٍ » ) * در اين آيه انكار منكرين معاد را به رخ ايشان مىكشد ، چون با عموميت ملك خدا و علمش به همه موجودات جايى براى شك و ترديد در آمدن آن نيست ، تا چه رسد به اينكه به ضرس قاطع آن را انكار كنند ، و به همين جهت به رسول گرامى ( ص )\r\n\r\n","description":"","footnote":"\r\n( 1 ) ما آسمانها و زمين را باطل نيافريده‌ايم . سوره ص ، آيه 27 .\r\n( 2 ) آيا ما با آنان كه ايمان آورده و عملهاى صالح كرده‌اند چون مفسدان معامله مىكنيم ؟ و يا متقين را چون فجار قرار مىدهيم ؟ سوره ص ، آيه 28 .\r\n","page_name":" 537 ","page_number":537},
  {"content":"\r\nخود دستور داده كه به سخن ايشان جواب گويد ، كه : « * ( بَلى وَرَبِّي لَتَأْتِيَنَّكُمْ ) * - آرى به پروردگارم سوگند ، قيامت شما به طور قطع و مسلم خواهد آمد » .\r\nو چون علت عمده انكار ايشان اين بوده كه فكر كرده‌اند بدنهاى مردگان همه با هم مخلوط گشته ، و صورتها تغيير و تبدل يافته ، خاكى كه ديروز يك انسان بود ، امروز خاك و فردا ، خشت ، و چند صباح ديگر چيز ديگر مىشود ، با اين حال چگونه ممكن است بار ديگر همان انسان به همان خصوصيات موجود شود ؟ لذا براى دفع اين توهم ، در جمله * ( « عالِمِ الْغَيْبِ لا يَعْزُبُ عَنْه مِثْقالُ ذَرَّةٍ فِي السَّماواتِ وَلا فِي الأَرْضِ » ) * فرموده كه : هيچ محلى براى استبعاد نيست ، براى اينكه خداى تعالى عالم به غيب است ، و كوچكترين موجود از علم او دور نيست ، حتى چيزى به سنگينى يك ذره ( معلق در فضا ) در همه آسمانها و زمين از علم او پنهان نيست ، و با اين حال براى او چه اشكالى دارد كه ذرات وجودى زيد را با ذرات وجودى عمرو اشتباه نكند ؟\r\n* ( « وَلا أَصْغَرُ مِنْ ذلِكَ وَلا أَكْبَرُ إِلَّا فِي كِتابٍ مُبِينٍ » ) * - اين جمله علم خدا را به تمامى موجودات تعميم مىدهد تا كسى نپندارد تنها موجودات نظير ذره را مىداند ، كوچكتر از آن و بزرگتر را هم مىداند . نكته اى كه در اين آيه بدان اشاره كرده ، اين است كه اشياء هر چه باشند در كتاب مبين خدا ثبوتى دارند ، كه دستخوش تغيير و تبديل نمىشوند و انسان و هر موجود ديگر هر چند اجزاى دنيوىاش از هم متلاشى گردد ، و به كلى آثارش از صفحه روزگار محو و نابود شود ، باز هم اعاده اش براى خدا كارى ندارد ، چون همين نابودى در كتاب مبين بودى و ثبوتى دارد . و ما در سوره انعام و در مواردى ديگر پيرامون كتاب مبين بحثهايى كرده‌ايم .\r\n* ( « لِيَجْزِيَ الَّذِينَ آمَنُوا وَعَمِلُوا الصَّالِحاتِ أُولئِكَ لَهُمْ مَغْفِرَةٌ وَرِزْقٌ كَرِيمٌ » ) * لام در جمله « ليجزى » لام تعليل است ، و متعلق است به جمله « لتاتينكم » . و در جمله * ( « لَهُمْ مَغْفِرَةٌ وَرِزْقٌ كَرِيمٌ » ) * يك نوع محاذات با جمله قبلى * ( « وَهُوَ الرَّحِيمُ الْغَفُورُ » ) * هست .\r\nو اين آيه يكى از دو سبب قيام قيامت را شرح مىدهد و مىگويد براى اين است كه خداى سبحان افراد با ايمان و داراى عمل صالح را به مغفرت و رزق كريم كه عبارت است از بهشت و آنچه در آن است جزاء دهد . و سبب دومى قيام قيامت را جمله * ( « وَالَّذِينَ سَعَوْا فِي آياتِنا مُعاجِزِينَ . . . » ) * بدان اشاره مىكند .\r\n* ( « وَالَّذِينَ سَعَوْا فِي آياتِنا مُعاجِزِينَ أُولئِكَ لَهُمْ عَذابٌ مِنْ رِجْزٍ أَلِيمٌ » ) * كلمه « سعى » به معناى دويدن ، يا دوندگى است ، و كلمه « معاجز » مبالغه در اعجاز\r\n","description":"","footnote":"","page_name":" 538 ","page_number":538},
  {"content":"\r\nاست ، و بعضى « 1 » گفته‌اند به معناى مسابقه است ، و اساس اين كلام بر استعاره به كنايه است گويا آيات خدا را مسافتى فرض كرده ، كه افراد نامبرده در آن مسافت ، سعى و دوندگى مىكنند ، تا بلكه بتوانند خدا را به ستوه بياورند ، و بر او غلبه كنند ، و كلمه « رجز » مانند « رجس » به معناى پليدى است ، و شايد مراد از آن اعمال زشت باشد ، كه در اين صورت آيه شريفه اشاره اى مىشود به تبدل عمل به عذاب اليم ، و يا به اينكه عمل آنان سبب عذاب اليم آنان شده . بعضى « 2 » ديگر در معناى « رجز » گفته‌اند : به معناى عذاب زشت است . و در اين آيه تعريض و طعنه به كفار است كه اصرار دارند در انكار معاد .\r\n* ( « وَيَرَى الَّذِينَ أُوتُوا الْعِلْمَ الَّذِي أُنْزِلَ إِلَيْكَ مِنْ رَبِّكَ هُوَ الْحَقَّ » ) * موصول اول ( الذين ) فاعل « يرى » است ، و موصول دوم ( الذى ) مفعول اول آن است ، و كلمه « حق » مفعول دوم آن است . و مراد از * ( « الَّذِينَ أُوتُوا الْعِلْمَ » ) * كسانى است كه عالم باللَّه و عالم به آيات اويند ، و مراد از * ( « الَّذِي أُنْزِلَ إِلَيْكَ » ) * قرآن است ، كه به وى نازل شد .\r\nو جمله * ( « وَيَرَى . . . » ) * جمله اى است از نو ، كه متعرض جمله قبلى * ( « قالَ الَّذِينَ كَفَرُوا » ) * شده ، آن را بيان مىكند . ممكن هم هست حال از فاعل « كفروا » باشد ، و معنا چنين باشد : اينها مىگويند : « * ( لا تَأْتِينَا السَّاعَةُ ) * - قيامتى به سر وقت ما نمىآيد » و آن را از روى جهل انكار مىكنند ، در حالى كه علماى باللَّه و به آيات او ، مىبينند و مىدانند كه اين قرآن نازل بر تو قرآنى كه از قيامت خبر مىدهد حق است .\r\n* ( « وَيَهْدِي إِلى صِراطِ الْعَزِيزِ الْحَمِيدِ » ) * - اين جمله عطف است بر كلمه « حق » ، و معنايش اين است كه علماى باللَّه مىبينند كه قرآن و قيامتى كه از آمدن آن خبر مىدهد ، حق است ، و نيز مىبينند كه اين قرآن به سوى صراط كسى هدايت مىكند كه اجل از آن است كه كسى بر خواسته او غلبه كند ، صراط كسى كه محمود است ، و بر تمامى افعالش سزاوار حمد و ثناست ، چون او در عين عزتش جز جميل كارى نمىكند ، و او خداى سبحان است ، و اگر خدا را به وصف عزيز و حميد توصيف كرده ، براى اين است كه در مقابل * ( « الَّذِينَ سَعَوْا فِي آياتِنا مُعاجِزِينَ » ) * قرار گيرد ، آرى در مقابل كسانى كه مىخواهند از پيشرفت آيات خدا جلوگيرى كنند بايد عزت و ستودگى خدا به رخشان كشيده شود .\r\n\r\n\r\n* ( « وَقالَ الَّذِينَ كَفَرُوا هَلْ نَدُلُّكُمْ عَلى رَجُلٍ يُنَبِّئُكُمْ إِذا مُزِّقْتُمْ كُلَّ مُمَزَّقٍ إِنَّكُمْ لَفِي خَلْقٍ جَدِيدٍ » ) *\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 377 .\r\n","page_name":" 539 ","page_number":539},
  {"content":"\r\nاين آيه كه حكايت كلام كفار است ، سخنى است كه در مقام استهزاء گفته‌اند ، و در آن رسول خدا ( ص ) را به يكديگر معرفى مىكنند ، كه اين مرد قائل به معاد است ! كلمه « تمزيق » به معناى تقطيع و تفريق است ، و تعبير به * ( « إِنَّكُمْ لَفِي خَلْقٍ جَدِيدٍ » ) * استمرار و استقرار را مىرساند ، و معنايش اين است كه : از در تمسخر به يكديگر گفتند :\r\nمىخواهيد شما را به مردى راهنمايى كنيم كه مىگويد : شما مردم وقتى در گور خود پاره پاره شديد دوباره خلق مىشويد ؟ و بعد از مردن دوباره زندگى جديدى پيدا مىكنيد ؟ و جمله :\r\n« * ( إِذا مُزِّقْتُمْ ) * - وقتى پاره پاره شديد » ظرف است براى جمله * ( « إِنَّكُمْ لَفِي خَلْقٍ جَدِيدٍ » ) * . و معناى مجموع اين دو جمله اين است كه : « شما در زمان پاره پاره شدن ، خلقت جديدى به خود مىگيريد » ؟\r\nو معناى آيه اين است كه : كسانى كه كافر شدند از در تمسخر به رسول خدا ( ص ) كه ايشان را از قيامت و جزاى آن مىترساند به يكديگر گفتند : آيا مىخواهيد شما را به مردى ( كه مقصود رسول خدا ( ص ) است ) دلالت كنيم كه شما را خبر مىدهد از اينكه به زودى در هنگام پاره پاره شدن اجزايتان و در زمانى كه هيچ يك از اجزاى شما از يكديگر متمايز نيست در خلقت جديدى قرار مىگيريد ؟ و هستى دوباره اى پيدا مىكنيد ؟ * ( « أَفْتَرى عَلَى اللَّه كَذِباً أَمْ بِه جِنَّةٌ . . . » ) *\r\nاستفهامى است از در تعجب ، چون در نظر كفار زنده شدن اجساد بعد از فنا و پوسيدن ، امرى عجيب بوده ، آن قدر عجيب بوده كه به نظرشان هيچ عاقلى به خود اجازه نمىدهد كه چنين سخنى بگويد ، مگر آنكه بخواهد مردم را دچار اشتباه و ضلالت كند ، و منافع آنان را تصاحب كند ، و اگر چنين منظورى در كار نباشد ، چطور يك فرد عاقل مطلب به اين روشنى را نمىفهمد ؟ و نمىداند كه بدن پوسيده دوباره زنده نمىشود .\r\nو چون مساله در نظرشان محال مىنموده ، لذا امر رسول خدا ( ص ) را كه مدعى قيامت است ، داير بين دو چيز دانستند : يكى افتراء بستن به خدا ، و ديگرى ديوانگى . آن وقت از يكديگر مىپرسند : كه به نظر شما اين مرد كدام يك از اين دو انحراف را دارد ، آيا به خدا افتراء مىبندد ، تا به اغراض خود برسد ، و يا آنكه ديوانه است ؟\r\nو معناى آيه اين است كه : آيا به نظر شما اين مرد عاقل است ؟ و عالما و عامدا به خدا\r\n","description":"","footnote":"","page_name":" 540 ","page_number":540},
  {"content":"\r\nافتراء مىبندد ؟ و دم از بعثت و قيامت مىزند ؟ و يا آنكه به نوعى جنون مبتلا شده ؟ و آنچه مىگويد بدون فكر مستقيم است ؟\r\n* ( « بَلِ الَّذِينَ لا يُؤْمِنُونَ بِالآخِرَةِ فِي الْعَذابِ وَالضَّلالِ الْبَعِيدِ » ) * در اين جمله سخن كفار را رد مىكند ، و از ترديدى كه ايشان كردند ، كه آيا چنين است يا چنان ، اعراض نموده ، حاصلش اين است كه : اين مرد نه به خدا افتراء مىبندد ، و نه دچار جنون شده ، بلكه اين كفار در عذابى قرار گرفته‌اند كه به زودى برايشان ظاهر مىشود ، و چون اهل عذاب شده‌اند ، از حق دور گشته‌اند ، و در ضلالتى دور قرار گرفته‌اند ، آن قدر دور كه به اين زوديها نمىتوانند حق را تعقل كنند ، و به آن ايمان بياورند .\r\nو اگر در جمله * ( « بَلِ الَّذِينَ لا يُؤْمِنُونَ بِالآخِرَةِ . . . » ) * ، با اينكه مىتوانست بفرمايد : « بل هم فى العذاب و الضلال البعيد » به جاى ضمير ، نام آنان را مجددا ذكر كرده ، براى اين است كه به علت وقوعشان در عذاب و ضلالت آنان اشاره نموده ، و بفرمايد علت آن اين است كه به آخرت ايمان ندارند .\r\n* ( « أفَلَمْ يَرَوْا إِلى ما بَيْنَ أَيْدِيهِمْ وَما خَلْفَهُمْ مِنَ السَّماءِ وَالأَرْضِ إِنْ نَشَأْ نَخْسِفْ بِهِمُ الأَرْضَ أَوْ نُسْقِطْ عَلَيْهِمْ كِسَفاً مِنَ السَّماءِ . . . » ) *\r\nاين آيه كفار را اندرز مىدهد ، و تهديد مىكند ، و اين عملشان را كه آيات خدا را تكذيب كرده ، و رسول خدا ( ص ) را استهزا كردند ، جرمى بسيار بزرگ دانسته ، و ايشان را نسبت به ارتكاب آن جرى و جسور مىخواند .\r\nپس مراد از جمله * ( « ما بَيْنَ أَيْدِيهِمْ وَما خَلْفَهُمْ مِنَ السَّماءِ وَالأَرْضِ . . . » ) * اين است كه بفرمايد : آسمان و زمين ايشان را از جلو و عقب احاطه كرده ، هر جا كه نظر كنند آسمانى مىبينند ، كه بر سرشان سايه افكنده ، و زمينى كه روى آن هستند ، نه از طرف بالا مىتوانند بگريزند ، و نه از طرف پايين .\r\n* ( « إِنْ نَشَأْ نَخْسِفْ بِهِمُ الأَرْضَ أَوْ نُسْقِطْ عَلَيْهِمْ كِسَفاً مِنَ السَّماءِ » ) * - يعنى آسمان و زمينى كه از بالا و پايين ايشان را احاطه كرده ، با تدبير ما مىگردند ، و اداره مىشوند ، و منقاد و مسخر ما هستند ، اگر ما بخواهيم زمين دهن باز كرده ، ايشان را در خود فرو مىبرد ، و همه آنان را بدين وسيله هلاك مىكنيم ، و يا آنكه قطعه اى از آسمان را بر سرشان مىكوبيم ، و نابودشان مىسازيم . پس چرا از اين حرفها دست بر نمىدارند ؟\r\n* ( « إِنَّ فِي ذلِكَ لآيَةً لِكُلِّ عَبْدٍ مُنِيبٍ » ) * - يعنى در آنچه گفته شد ( از احاطه آسمان و زمين بر انسانها ، و اينكه آن دو به تدبير ما اداره مىشوند ، و همواره به فرمان مايند ، اگر فرمان به زمين\r\n","description":"","footnote":"","page_name":" 541 ","page_number":541},
  {"content":"\r\nدهيم ايشان را در خود فرو مىبرد ، و اگر به آسمان فرمان دهيم قطعه اى از آن بر سرشان مىافتد ، و هلاكشان مىكند ) خود آيتى است كه براى هر بنده اى كه بخواهد به خود آيد و به خدايش برگردد بس است ، و اگر اين مردم به اين گونه امور بى اعتنايى مىكنند ، و بر تكذيب اين آيات جسورانه اقدام مىنمايند ، جز بدين جهت نيست كه ايشان مغرور و متكبرند ، و روح سركششان اجازه به ايشان نمىدهد كه در برابر خدا تسليم شده ، و توبه نموده ، به اطاعت او برگردند .\r\n","description":"","footnote":"","page_name":" 542 ","page_number":542},
  {"content":"\r\n\r\n\r\nوَ لَقَدْ آتَيْنا داوُدَ مِنَّا فَضْلًا يا جِبالُ أَوِّبِي مَعَه وَالطَّيْرَ وَأَلَنَّا لَه الْحَدِيدَ ( 10 ) أَنِ اعْمَلْ سابِغاتٍ وَقَدِّرْ فِي السَّرْدِ وَاعْمَلُوا صالِحاً إِنِّي بِما تَعْمَلُونَ بَصِيرٌ ( 11 ) وَلِسُلَيْمانَ الرِّيحَ غُدُوُّها شَهْرٌ وَرَواحُها شَهْرٌ وَأَسَلْنا لَه عَيْنَ الْقِطْرِ وَمِنَ الْجِنِّ مَنْ يَعْمَلُ بَيْنَ يَدَيْه بِإِذْنِ رَبِّه وَمَنْ يَزِغْ مِنْهُمْ عَنْ أَمْرِنا نُذِقْه مِنْ عَذابِ السَّعِيرِ ( 12 ) يَعْمَلُونَ لَه ما يَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ وَقُدُورٍ راسِياتٍ اعْمَلُوا آلَ داوُدَ شُكْراً وَقَلِيلٌ مِنْ عِبادِيَ الشَّكُورُ ( 13 ) فَلَمَّا قَضَيْنا عَلَيْه الْمَوْتَ ما دَلَّهُمْ عَلى مَوْتِه إِلَّا دَابَّةُ الأَرْضِ تَأْكُلُ مِنْسَأَتَه فَلَمَّا خَرَّ تَبَيَّنَتِ الْجِنُّ أَنْ لَوْ كانُوا يَعْلَمُونَ الْغَيْبَ ما لَبِثُوا فِي الْعَذابِ الْمُهِينِ ( 14 )\r\nلَقَدْ كانَ لِسَبَإٍ فِي مَسْكَنِهِمْ آيَةٌ جَنَّتانِ عَنْ يَمِينٍ وَشِمالٍ كُلُوا مِنْ رِزْقِ رَبِّكُمْ وَاشْكُرُوا لَه بَلْدَةٌ طَيِّبَةٌ وَرَبٌّ غَفُورٌ ( 15 ) فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ وَبَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَأَثْلٍ وَشَيْءٍ مِنْ سِدْرٍ قَلِيلٍ ( 16 ) ذلِكَ جَزَيْناهُمْ بِما كَفَرُوا وَهَلْ نُجازِي إِلَّا الْكَفُورَ ( 17 ) وَجَعَلْنا بَيْنَهُمْ وَبَيْنَ الْقُرَى الَّتِي بارَكْنا فِيها قُرىً ظاهِرَةً وَقَدَّرْنا فِيهَا السَّيْرَ سِيرُوا فِيها لَيالِيَ وَأَيَّاماً آمِنِينَ ( 18 ) فَقالُوا رَبَّنا باعِدْ بَيْنَ أَسْفارِنا وَظَلَمُوا أَنْفُسَهُمْ فَجَعَلْناهُمْ أَحادِيثَ وَمَزَّقْناهُمْ كُلَّ مُمَزَّقٍ إِنَّ فِي ذلِكَ لآياتٍ لِكُلِّ صَبَّارٍ شَكُورٍ ( 19 )\r\nوَ لَقَدْ صَدَّقَ عَلَيْهِمْ إِبْلِيسُ ظَنَّه فَاتَّبَعُوه إِلَّا فَرِيقاً مِنَ الْمُؤْمِنِينَ ( 20 ) وَما كانَ لَه عَلَيْهِمْ مِنْ سُلْطانٍ إِلَّا لِنَعْلَمَ مَنْ يُؤْمِنُ بِالآخِرَةِ مِمَّنْ هُوَ مِنْها فِي شَكٍّ وَرَبُّكَ عَلى كُلِّ شَيْءٍ حَفِيظٌ ( 21 )\r\n","description":"","footnote":"","page_name":" 543 ","page_number":543},
  {"content":"\r\nترجمه آيات\r\nو به تحقيق داوود را از ناحيه خود فضلى داديم ، ( و آن اين بود كه به كوه ها و مرغان گفتيم : ) اى كوه ها و اى مرغان ! با او همصدا شويد ! و آهن را هم برايش نرم كرديم ( 10 ) .\r\n( و به دو گفتيم با اين آهن نرم ) زره بباف ، و سيمهاى آن را به يك اندازه ببر ، و عمل صالح كن ، كه من به آنچه مىكنيد بينايم ( 11 ) .\r\nو براى سليمان باد را مسخر كرديم ، كه صبح مسافت يك ماه راه را مىرفت ، و عصر هم همين مسافت را طى مىكرد ، و چشمه مس را برايش جارى كرديم ، و از جن كسانى به دستور و به اذن خدا برايش كار مىكردند ، و هر يك از امر ما منحرف مىشد از عذابى سوزان به وى مىچشانديم ( 12 ) .\r\nبراى او هر چه مىخواست از محرابها ، و تمثالها ، و كاسه هايى چون حوض ، و ديگهاى ثابت در زمين ، درست مىكردند ، گفتيم : اى آل داوود ! شكر بگزاريد ، و بندگان شكرگزار من اندكند ( 13 ) .\r\nبعد از آنكه قضاى مرگ بر او رانديم ، كسى جنيان را از مرگ وى خبر نداد ، مگر موريانه زمين ، كه عصايش را خورد ، و او به زمين افتاد ، همين كه افتاد جنيان فهميدند : كه اگر از مرگ او خبر مىداشتند ( در اين مدت طولانى ) در عذابى خوار كننده به سر نمىبردند ( 14 ) .\r\nبراى قوم سبا در شهرشان آيتى بود ، و آن دو باغستان از راست و چپ محل بود ، كه گفتيم رزق پروردگارتان را بخوريد ، و شكر بر او بگزاريد شهرى پاكيزه ، و پروردگارى آمرزنده ( 15 ) .\r\nولى روى بگرداندند ، پس سيل عرم را به سويشان سرازير كرديم ، و دو باغستانشان را مبدل به دو زمين خشك كرديم ، كه جز خوراكى تلخ ، و اثل و مختصرى سدر نمىرويانيد ( 16 ) .\r\nاين كيفر را بدان جهت به آنان داديم كه كفران كردند ، و مگر جز مردم كفرانگر را كيفر مىكنيم ( 17 ) .\r\nو ما بين آنان و دهكده هاى پر بركت قريه ها قرار داديم ، كه يكديگر را مىديدند ، و مسافت بين آنها را به اندازه هم كرده بوديم ، گفتيم : در بين اين شهرها شبها و روزها سير كنيد ، در حالى كه ايمن باشيد ( 18 ) .\r\nگفتند : پروردگار ما بين سفرهاى ما فاصله زياد قرار داده ، و به خود ستم كردند ، پس آن چنان هلاكشان كرديم كه داستان آيندگان شدند ، و آن چنان متفرقشان كرديم كه ما فوق آن تصور ندارد ، و در اين آيتها است براى هر پر صبر و پر شكرى ( 19 ) .\r\n","description":"","footnote":"","page_name":" 544 ","page_number":544},
  {"content":"\r\nابليس وعده خود را در باره آنان عملى كرد ، او را پيروى كردند ، مگر طايفه اى از مؤمنان ( 20 ) .\r\nبا اينكه ابليس سلطنتى بر آنان نداشت ، بلكه ما مىخواستيم مؤمنين به آخرت را ، از كسانى كه در باره آن شك دارند متمايز كنيم ، و پروردگار تو بر هر چيزى آگاه است ( 21 ) .\r\n\r\nبيان آيات\r\n\r\nاين آيات به پاره اى از داستانهاى داوود و سليمان ، و نعمتهايى كه به ايشان موهبت فرموده بود ، اشاره مىكند ، و مىفرمايد : چگونه كوه ها و مرغان را براى داوود مسخر كرديم ، و آهن را در دستش نرم ساختيم ، و چگونه باد را در فرمان سليمان در آورديم ، كه صبحگاهان مسير يك ماه را مىپيمود و عصرگاهان نيز مسير يك ماه را و جن را برايش مسخر كرديم كه هر چه او مىخواست از محرابها و تمثالها و غير آن برايش مىساختند . آن گاه داوود و سليمان را دستور مىدهد به اينكه به شكرانه اين مواهب عمل صالح كنند . و آن دو بندگانى شكور بودند .\r\nسپس به داستان سبأ اشاره مىكند ، كه خدا به آنان دو تا بهشت در طرف راست و چپ شهر داده بود ، تا با عوايد آنها زندگى مرفهى داشته باشند ، ولى به جاى شكر خدا ، نعمت او را كفران نموده از اداى شكرش سر باز زدند ، و خداوند سيل عرم را به سويشان گسيل داشت ، و در نتيجه دو قسمت باغستانهاى راست و چپ محل از بين رفتند و در نتيجه مايه آبادى محلشان از بين رفت ، و خود مردم آن چنان متفرق شدند ، كه اثرى از ايشان نماند ، تنها قصه هايى از آنان به جاى ماند ، همه اينها به خاطر كفران نعمت ، و اعراضشان از شكر بود ، و خداوند جز مردم كفران گر را كيفر نمىكند .\r\nو وجه اتصال اين داستانها به آيات قبل ، كه در باره معاد بحث مىكرد ، اين است كه خدا مدبر امور بندگان خويش است ، ولى از آنجايى كه بندگان او در دنيا فرو رفته در انواع نعمتهاى مادى هستند ، لذا معلوم نمىشود كه كدام يك شكر منعم خود را بجا آوردند ، و كدام يك كفران نمودند ، و چون در نشاه دنيا امتيازى بين اين دو طائفه نيست ، پس بايد حتما نشاه ديگر باشد ، تا در آنجا كفور از شكور ممتاز گردد .\r\n* ( « وَلَقَدْ آتَيْنا داوُدَ مِنَّا فَضْلًا يا جِبالُ أَوِّبِي مَعَه وَالطَّيْرَ وَأَلَنَّا لَه الْحَدِيدَ » ) * كلمه « فضل » به معناى عطيه است . و كلمه « اوبى » امر از مصدر تاويب است ، و « تاويب » از ماده « أوب - برگشتن » به معنى ترجيع است و در اين جا به معناى چهچه صوت در تسبيح نمودن است ، به دليل اينكه در جاى ديگر فرموده : « إِنَّا سَخَّرْنَا الْجِبالَ مَعَه يُسَبِّحْنَ\r\n","description":"","footnote":"","page_name":" 545 ","page_number":545},
  {"content":"\r\nبِالْعَشِيِّ وَالإِشْراقِ وَالطَّيْرَ مَحْشُورَةً كُلٌّ لَه أَوَّابٌ » « 1 » .\r\nكلمه « طير » عطف بر محل جبال است ، چون كلمه جبال كه در ظاهر مخاطب و منادى است ، و به همين جهت به صداى پيش خوانده مىشود ، در واقع مفعول تسخيرى است كه با همين خطاب صورت گرفته است ، و معناى جمله در واقع اين است كه ما با خطاب خود جبال و طير را مسخر او كرديم ، و معلوم است كه در اين معنا جبال و طير مفعول تسخيرند ، بارى اگر چه جبال را به خاطر حرف ندا با صداى پيش مىخوانيم طير را با صداى بالا مىخوانيم ، چون عطف است بر واقع جبال ، كه آن نيز منصوب است .\r\nاز همين جا روشن مىشود ، بطلان قول بعضى از مفسرين كه گفته‌اند : كلمه « اوب » به معناى سير ، است . بعضى « 2 » از مفسرين آيه را چنين معنا كرده‌اند كه : خداوند كوه ها را براى داوود مسخر كرده بود ، كه هر جا او مىرود آنها نيز با او بروند و ما گفتيم كه : كلمه « اوب » به معناى برگشتن است ، و مراد اين است كه چون داوود تسبيح مىگفت ، كوه ها و مرغان با وى هم آواز مىشدند ، نه اينكه با او به راه مىافتادند .\r\n* ( « يا جِبالُ أَوِّبِي مَعَه وَالطَّيْرَ » ) * - اين جمله بيان فضلى است كه خدا به داوود داد ، و در اين جمله خطابى كه به كوه ها و مرغان شده - كه به آن خطاب مسخر شدند - در جاى تسخير قرار گرفته ، و بيان مىكند : عطيه اى كه ما به داوود داديم اين بود كه با چنين خطابى كوه ها و مرغان را مسخر وى كرديم ، و اين گونه تعبير از قبيل به كار بردن سبب در جاى مسبب است ، و معنايش اين است كه ما كوه ها را مسخر او كرديم ، تا با او هم آواز شوند ، و مرغان را نيز اين آن معنايى است كه از تسخير جبال و طير براى داوود به دست مىآيد ، هم چنان كه آيه 19 سوره ص كه در بالا نقل شده نيز به آن اشاره مىكند .\r\n* ( « وَأَلَنَّا لَه الْحَدِيدَ » ) * - يعنى ما آهن را با همه صلابت و سختىاش براى او نرم كرديم .\r\n* ( « أَنِ اعْمَلْ سابِغاتٍ وَقَدِّرْ فِي السَّرْدِ . . . » ) *\r\nكلمه « سابغات » جمع سابغة است ، كه به معناى زره فراخ است . و كلمه « سرد » به معناى بافتن زره است . و اينكه فرمود : « * ( قَدِّرْ فِي السَّرْدِ ) * - در بافتن زره تقديرى بگير » معنايش اين است كه حلقه هاى زره را اندازه گيرى كن ، تا با هم مناسب شوند . و جمله « ان اعمل . . . »\r\n\r\n","description":"","footnote":"\r\n( 1 ) ما كوه ها را چنان مسخر كرديم كه شام و صبح با او تسبيح مىگفتند و نيز مرغان را كه همه نزدش جمع شده مىخواندند . سوره ص ، آيه 19\r\n( 2 ) فخر رازى ، ج 25 ، ص 244 .\r\n","page_name":" 546 ","page_number":546},
  {"content":"\r\nيك نوع تفسير است براى جمله * ( « وَأَلَنَّا لَه الْحَدِيدَ » ) * .\r\n* ( « وَاعْمَلُوا صالِحاً إِنِّي بِما تَعْمَلُونَ بَصِيرٌ » ) * - معناى اين جمله فى نفسه و از نظر خود جمله روشن است ، چون مىفرمايد : عمل صالح كنيد ، كه من به آنچه مىكنيد بينا هستم ، ولى از نظر اينكه در سياقى قرار دارد كه مىخواهد فضل را بيان كند ، و نعمتهايى كه به داوود داده بر شمارد ، از اين رو معناى امر به شكر را افاده مىكند ، گويا فرموده « ما به داوود گفتيم : به شكرانه اين نعمتها ، تو و قومت بايد عمل صالح كنيد » .\r\n* ( « وَلِسُلَيْمانَ الرِّيحَ غُدُوُّها شَهْرٌ وَرَواحُها شَهْرٌ . . . » ) *\r\nيعنى ما براى سليمان باد را در شعاع يك ماه راهى كه انسانها طى مىكنند مسخر كرديم ، به طورى كه مسير « غدو » يعنى از اول روز تا ظهر آن يك ماه باشد ، و مسير « رواح » يعنى از ظهر تا به عصرش نيز يك ماه باشد ، و در نتيجه از صبح تا به غروب دو ماه مسافت را طى كند .\r\n* ( « وَأَسَلْنا لَه عَيْنَ الْقِطْرِ » ) * - كلمه « اسلنا » از مصدر اساله است كه باب افعال از سيلان به معناى جريان است ، و كلمه « قطر » به معناى مس است . و معناى جمله اين است كه ما معدن مس را مانند آب براى او روان و جارى كرديم .\r\n* ( « وَمِنَ الْجِنِّ مَنْ يَعْمَلُ بَيْنَ يَدَيْه بِإِذْنِ رَبِّه » ) * - يعنى و جمعى از طايفه جن - چون بعدا فعل جمع به آنها نسبت داده ، مىفرمايد : * ( « يَعْمَلُونَ لَه » ) * ، پس معلوم مىشود جمعى از جن بوده‌اند - كه نزد او و به اذن پروردگار او كار مىكردند ، چون خدا آنها را مسخر وى كرده بود .\r\n* ( « وَمَنْ يَزِغْ مِنْهُمْ عَنْ أَمْرِنا » ) * - يعنى و هر يك كه از امر ما منحرف مىشدند ، و اطاعت سليمان نمىكردند ، * ( « نُذِقْه مِنْ عَذابِ السَّعِيرِ » ) * از عذاب آتش به وى مىچشانديم . از ظاهر سياق بر مىآيد كه مراد از عذاب سعير عذاب آتش دنيا بوده ، نه آخرت ، و از ظاهر الفاظ آيه بر مىآيد كه : همه طوايف جن مسخر وى نبوده‌اند ، بلكه بعضى از جن مسخرش بوده‌اند .\r\n* ( « يَعْمَلُونَ لَه ما يَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ وَقُدُورٍ راسِياتٍ . . . » ) *\r\nكلمه « محاريب » جمع محراب است ، كه به معناى نمازگاه و محل عبادت است .\r\nكلمه « تماثيل » جمع تمثال است ، كه به معناى مجسمه از هر چيز است و كلمه « جفان » جمع جفنه است ، كه به معناى كاسه طعام است ، و كلمه « جواب - جوابى » ، جمع جابيه است ، كه به معناى حوضى است كه آب در آن جمع شود ، و كلمه « قدور » جمع قدر است ، كه به معناى ديگ طعام است ، و « راسيات » به معناى ثابت و پا بر جا است . منظور اين است كه ديگهايى كه جن براى سليمان درست مىكرده‌اند ، به قدرى بزرگ بوده‌اند كه قابل نقل و\r\n","description":"","footnote":"","page_name":" 547 ","page_number":547},
  {"content":"\r\nانتقال نبوده ، و هر يك در جاى خود ثابت بوده است .\r\n* ( « اعْمَلُوا آلَ داوُدَ شُكْراً » ) * - اين جمله خطاب به سليمان ، و ساير افراد دودمان داوود است كه با سليمان بودند ، به ايشان مىفرمايد خدا را بندگى كنند ، تا شكر او را به جاى آورده باشند . * ( « وَقَلِيلٌ مِنْ عِبادِيَ الشَّكُورُ » ) * اين جمله يا مىخواهد مقام شاكران را بالا ببرد ، و بفرمايد كسانى كه خدا را همواره شكر بگويند ، اندكند تنها افراد انگشت شمار و معدودى از آنان چنينند ، و يا مىخواهد حكم قبلى را تعليل كند ، و بفرمايد : اين كه به شما آل داوود گفتيم شكر بگزاريد ، براى اين است كه خواستيم عده شكرگزاران زياد شوند ، چون شكرگزاران ، خيلى كم هستند پس عده آنها را زياد كنيد .\r\n* ( « فَلَمَّا قَضَيْنا عَلَيْه الْمَوْتَ ما دَلَّهُمْ عَلى مَوْتِه إِلَّا دَابَّةُ الأَرْضِ تَأْكُلُ مِنْسَأَتَه » ) * مراد از * ( « دَابَّةُ الأَرْضِ » ) * - به طورى كه در روايت آمده - حشره معروف به موريانه است ، كه چوبها و پارچه ها را مىخورد ، و مراد از « منساة » عصا است ، و اينكه فرموده : * ( « فَلَمَّا خَرَّ تَبَيَّنَتِ الْجِنُّ أَنْ لَوْ كانُوا يَعْلَمُونَ الْغَيْبَ ما لَبِثُوا فِي الْعَذابِ الْمُهِينِ » ) * كلمه « خر » از خرور است ، كه به معناى به خاك افتادن است .\r\nاز سياق استفاده مىشود كه سليمان در حالى كه تكيه به عصا داشته ، از دنيا رفته ، و كسى متوجه مردنش نشده ، و هم چنان در حال تكيه به عصا بوده ، و از انس و جن كسى متوجه واقع مطلب نبوده ، تا آنكه خداوند موريانه اى را مامور مىكند ، تا عصاى سليمان را بخورد ، و عصا از كمر بشكند ، و سليمان به زمين بيفتد ، آن وقت مردم متوجه شدند ، كه وى مرده است ، و جن به دست آورد و گفت اى كاش علم غيب مىداشت ، چون اگر علم به غيب مىداشت ، تا به امروز در باره مرگ سليمان در اشتباه نمىماند ، و اين عذاب خوار كننده را بيهوده تحمل نمىكرد .\r\n\r\n\r\n* ( « لَقَدْ كانَ لِسَبَإٍ فِي مَسْكَنِهِمْ آيَةٌ جَنَّتانِ عَنْ يَمِينٍ وَشِمالٍ . . . » ) *\r\nمردم سبا قومى قديمى از عرب بودند ، كه در يمن زندگى مىكردند ، و نام سبا - به طورى كه گفته‌اند - : نام پدر بزرگ ايشان ، سبا پسر يشحب ، پسر يعرب پسر قحطان است ، و منظور از جمله « * ( عَنْ يَمِينٍ وَشِمالٍ ) * » سمت راست و چپ آبادى ايشان است .\r\n* ( « كُلُوا مِنْ رِزْقِ رَبِّكُمْ » ) * - در اين جمله امر مىكند رزق پروردگارتان را از اين دو مزرعه بخوريد ، و اين كنايه است از اينكه اين دو مزرعه از جهت حاصلخيزى تمامى اقتصاد آن مردم را اداره مىكرده ، آن گاه بعد از امر به خوردن رزق ، امر به شكر پروردگار مىكند ، كه چنين نعمتى و رزقى مرحمت كرده ، و چنين سرزمينى به آنها داده * ( « بَلْدَةٌ طَيِّبَةٌ وَرَبٌّ غَفُورٌ » ) * شهرى\r\n","description":"","footnote":"","page_name":" 548 ","page_number":548},
  {"content":"\r\nپاكيزه و ملايم طبع ، و حاصلخيز ، و پروردگارى آمرزنده ، كه بسيار مىآمرزد ، و با يك گناه و دو گناه و ده گناه بنده خود را مؤاخذه نمىنمايد .\r\n* ( « فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ وَبَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَأَثْلٍ وَشَيْءٍ مِنْ سِدْرٍ قَلِيلٍ » ) * كلمه « عرم » به معناى سد در مقابل رودخانه است ، كه آب را حبس مىكند . بعضى « 1 » ديگر گفته‌اند : به معناى باران سيلزا مىباشد ، بعضى « 2 » ديگر به معناى ديگرى گفته‌اند . و كلمه « اكل » - به دو ضمه - به معناى هر ميوه اى است كه براى انسان ماكول باشد . و كلمه « خمط » - به طورى كه گفته‌اند - : به معناى هر گياهى است كه كمى تلخ مزه باشد ، و هر چه بگذرد ، تلختر شود . و كلمه « اثل » به معناى گياه معروف طرفاء است و بعضى « 3 » گفته‌اند شبيه طرفاء است ولى از آن بزرگتر است و بار و ميوه ندارد ، و كلمه « سدر » هم معنايش معروف است . و دو كلمه « اثل » و « شىء » عطف بر « اكل » هستند ، نه عطف بر « خمط » .\r\nو معناى آيه اين است كه : مردم سبا از شكر خدا و عبادت او كه بدان مامور شده بودند ، روى گردانيدند ، و ما هم كيفرشان كرديم يعنى سيل عرم را فرستاديم تا همه شهر و باغات و مزارع آن را غرق كند ، و به جاى آن دو بهشت ، دو سر زمين بگذارد ، كه طرفاء و گياهان تلخ و بوته سدر از آن سر در آورد . * ( « ذلِكَ جَزَيْناهُمْ بِما كَفَرُوا وَهَلْ نُجازِي إِلَّا الْكَفُورَ » ) * كلمه « ذلك » اشاره به مطلبى است كه قبلا ذكر كرد ، يعنى فرستادن سيل و تبديل دو بهشت به دو سر زمين كذايى ، و كلمه « ذلك » در تقدير و در محل نصب است ، تا مفعول دوم « جزيناهم » باشد ، و تقدير آن « جزيناهم ذلك » است . و به طورى كه گفته‌اند - : فرق است بين جزاء ، و مجازات ، چون مجازات تنها در شر استعمال مىشود ، ولى جزاء در خير و شر هر دو استعمال مىشود .\r\nو معناى آيه اين است كه ما به مردم سبا چون كافر شدند ، و از شكر ما اعراض كردند ، و يا در مقابل كفرشان اين چنين جزاء داديم و ما جزاى بد نمىدهيم ، مگر كسى را كه بسيار كفران نعمتهاى ما كند .\r\n* ( « وَجَعَلْنا بَيْنَهُمْ وَبَيْنَ الْقُرَى الَّتِي بارَكْنا فِيها قُرىً ظاهِرَةً . . . » ) *\r\nضمير « بينهم » به مردم سبا بر مىگردد ، و سياق كلام سياق تكميل داستان ايشان\r\n\r\n","description":"","footnote":"\r\n( 1 و 2 و 3 ) تفسير كشاف ، ج 3 ، ص 576 .\r\n","page_name":" 549 ","page_number":549},
  {"content":"\r\nاست ، و جمله مورد بحث عطف است بر جمله * ( « كانَ لِسَبَإٍ » ) * و مراد از قرايى كه فرموده ( در آن بركت نهاديم ، قراى شام است ، و مراد از اينكه فرموده : قرايى ظاهره بود ، اين است كه نزديك به هم و پشت سر هم قرار داشتند ، به طورى كه از اين قريه آن قريه ديده مىشد .\r\n* ( « وَقَدَّرْنا فِيهَا السَّيْرَ » ) * - يعنى سير در آن قراء را به نسبتى متناسب قرار داديم ، نه مختلف ، به طورى كه نسبت مسافت بين اولى و دومى ، برابر بود با نسبت مسافتى كه بين دومى و سومى بود ، * ( « سِيرُوا فِيها لَيالِيَ وَأَيَّاماً آمِنِينَ » ) * در اين جمله كلمه قول در تقدير است ، و تقدير آن « قلنا سيروا . . . » است ، يعنى و به ايشان گفتيم كه : در اين قريه ها سير كنيد ، در حالى كه ايمن باشيد ، اگر خواستيد در روز گردش كنيد ، و اگر خواستيد در شب ، و خلاصه معنا ، اين است كه آن چنان امنيت در اين قراء برقرار كرديم ، كه سير شب و روز در آنها فرقى نداشت ، هر وقت مىخواستند مىتوانستند با آرامش خاطر به سير بپردازند .\r\n* ( « فَقالُوا رَبَّنا باعِدْ بَيْنَ أَسْفارِنا وَظَلَمُوا أَنْفُسَهُمْ . . . » ) *\r\nيعنى ما اين نعمتها را در اختيار آنان قرار داديم ، ميوه هاى فراوان ، و نزديكى قريه ها به يكديگر و امنيت راهها و آسانى سير و فراخى زندگى ، از زيادى نعمت ملول شده ، و به تنگ آمدند و گفتند : پروردگارا بين سفرهاى ما دورى بينداز ، يعنى سفرهايمان را طولانى كن ، تا مسافتهاى دور برويم ، و بار سفر دور ببنديم ، بيابانها و باديه ها بپيماييم ، و اين كفران و طغيانى بود از ايشان ، همانطور كه بنى اسرائيل كفران و طغيان كرده ، از من و سلوى به ستوه آمدند ، و تقاضاى سير و پياز كردند .\r\nكوتاه سخن اينكه خداوند نعمت را بر آنان تمام كرد ، هم در سفر كه سفرهايشان را كوتاه و راههايشان را امن و نعمت را فراوان كرد ، و هم در حضر ، و انتظار داشت كه شكر نعمتهايش را به جا آورند ، ولى آنان كفران نعمت كردند ، هم در سفر ، و هم در حضر ، خداوند هم در عذابى كه خودشان خواستند شتاب نمود ، شهرها و ديارشان را خراب ، و جمعشان را پراكنده ساخت .\r\nو بنا بر اين جمله * ( « رَبَّنا باعِدْ بَيْنَ أَسْفارِنا » ) * پيشنهاد عذابى بود ، كه خود آنان كردند ، البته پيشنهاد ضمنى ، چون معناى كلامشان مستلزم همين بود كه شهرها و ديارشان ويران گرديد . * ( « وَظَلَمُوا أَنْفُسَهُمْ » ) * و با ارتكاب گناهان به خود ستم كردند .\r\n* ( « فَجَعَلْناهُمْ أَحادِيثَ وَمَزَّقْناهُمْ كُلَّ مُمَزَّقٍ » ) * يعنى ما عينى و اثرى از آنان باقى نگذاشتيم ، و جز داستانها چيزى از ايشان باقى نگذاشتيم . اسمايى شدند ، بدون مسمى ، و جز در وهم متوهم ، و خيال متخيل ، وجودى برايشان\r\n","description":"","footnote":"","page_name":" 550 ","page_number":550},
  {"content":"\r\nنماند ، نه ديگر شهر سبايى ماند و نه قرايى و نه مردمى از آنان فقط سخنى و حكايتى از ايشان به جاى ماند ، و حتى اجزاى وجودشان را هم متفرق كرديم ، به طورى كه دو جزء از اجزاى آنان متصل به هم باقى نماند ، تكه هاى خرد و كلانشان از هم جدا شد ، و بعد از آنكه مجتمعى نيرومند و داراى شوكت بودند ، غبارى شدند ، كه حتى شبحى هم از ايشان نماند ، و براى نسلهاى بعدى ضرب المثل شدند ، كه هر موجود نابود شده و تار و پود از دست داده را به آنان تشبيه كنند ، و بگويند : « تفرقوا أيادى سبا - آن چنان متلاشى شدند كه نعمت و قدرهاى مردم شهر سبا شد » .\r\n* ( « إِنَّ فِي ذلِكَ لآياتٍ لِكُلِّ صَبَّارٍ شَكُورٍ » ) * - يعنى در اين داستانها كه از قوم سبا نقل كرديم ، اندرزها و آيتها است ، براى هر كسى كه در راه خدا صبر بسيار داشته باشد ، و شكرش در برابر نعمتهاى بى شمار خدا نيز زياد باشد ، و از شنيدن و خواندن اين آيات استدلال كند بر اينكه بر انسان واجب است كه پروردگار خود را از در شكر عبادت كند ، و نيز بر اينكه در ما وراى اين زندگى ، روز بعثى هست ، كه در آن روز زنده مىشود و به خاطر اعمالش مجازات مىشود .\r\n* ( « وَلَقَدْ صَدَّقَ عَلَيْهِمْ إِبْلِيسُ ظَنَّه فَاتَّبَعُوه إِلَّا فَرِيقاً مِنَ الْمُؤْمِنِينَ » ) * يعنى ابليس آرزو و پندار خود را در باره آنان محقق كرد و به كرسى نشاند ، و يا معنايش اين است كه شيطان ظنى و پندارى كه در باره آنان داشت ، محقق يافت ، چون شيطان در باره تمامى ابناى بشر اين آرزو و اين پندار را دارد كه همگى آنان را گمراه كند ، چون خودش گفته : « لأُغْوِيَنَّهُمْ أَجْمَعِينَ - همه ايشان را گمراه مىكنم » ، و نيز گفته « وَلأُضِلَّنَّهُمْ » و باز وعده داد كه « وَلا تَجِدُ أَكْثَرَهُمْ شاكِرِينَ - و اكثر آنان از شكرگزاران نباشند » . * ( « فَاتَّبَعُوه إِلَّا فَرِيقاً مِنَ الْمُؤْمِنِينَ » ) * اين جمله بيان همان صدق ظن است .\r\nو از اينجا معلوم مىشود كه ضمير جمع در كلمه « عليهم » ، در اين جمله ، و همچنين در آيه بعدى ، به عموم مردم بر مىگردد ، نه تنها به قوم سبا ، هر چند كه آيه شريفه به خصوص آنان منطبق است .\r\n* ( « وَما كانَ لَه عَلَيْهِمْ مِنْ سُلْطانٍ إِلَّا لِنَعْلَمَ مَنْ يُؤْمِنُ بِالآخِرَةِ مِمَّنْ هُوَ مِنْها فِي شَكٍّ » ) * از ظاهر سياق بر مىآيد كه مراد از اين آيه اين است كه شيطان ايشان را مجبور به گمراهى نكرد ، كه به اجبار او را پيروى كنند تا در نتيجه معذور باشند ، بلكه خود آنان به سوء اختيارشان شيطان را پيروى كردند ، و اين خودشان بودند كه پيروى او را اختيار نموده ، او هم\r\n","description":"","footnote":"","page_name":" 551 ","page_number":551},
  {"content":"\r\nبر آنان مسلط گرديد ، نه اينكه اول او بر ايشان مسلط شده ، و آنان به حكم اجبار پيرويش كرده باشند . هم چنان كه در جاى ديگر فرموده : « إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ » « 1 » و نيز از ابليس حكايت كرده كه در قيامت مىگويد : « وَما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَلُومُوا أَنْفُسَكُمْ » « 2 » .\r\n\r\n\r\nو منشا پيرويشان از شيطان شكى است كه در باره مساله آخرت دارند ، و آثارش كه همان پيروى شيطان است ظاهر مىشود . پس اينكه خداى تعالى به ابليس اجازه داد تا به اين مقدار ، يعنى به مقدارى كه پاى جبر در كار نيايد ، بر ابناى بشر مسلط شود ، براى همين بود كه اهل شك از اهل ايمان متمايز و جدا شوند ، و معلومشان شود چه كسى به روز جزا ايمان دارد ، و چه كسى ندارد ، و اين باعث سلب مسئوليتشان در پيروى شيطان نمىشود ، چون اگر پيروى كردند به اختيار خود كردند ، نه به اجبار كسى .\r\nپس اينكه كلمه « من » بر سر سلطان آورد ، و فرمود : * ( « وَما كانَ لَه عَلَيْهِمْ مِنْ سُلْطانٍ » ) * براى اين است كه تمامى سلطانها را سلب كند . * ( « إِلَّا لِنَعْلَمَ » ) * منظور از اين علم ، رفع جهل نيست ، كه بگويى در خدا محال است ، بلكه منظور متمايز كردن است و معنايش اين است كه : « اين كار را كرديم تا فلان و به همان را از هم جدا كنيم » . * ( « إِلَّا لِنَعْلَمَ مَنْ يُؤْمِنُ بِالآخِرَةِ مِمَّنْ هُوَ مِنْها فِي شَكٍّ » ) * - شاهد اين كه گفتيم جمله « نعلم » به معناى « تمييز » است ، كلمه « ممن - از كسى كه » مىباشد ، چون اگر « نعلم » به معناى علم متعارف بود ، احتياج به اين كلمه نبود ، و چون آورده معنايش اين است كه : « مگر آنكه مشخص و جدا كنيم ، كسى را كه ايمان به آخرت دارد ، از كسى كه از آن در شك است » .\r\nو اين جمله استثناء از سلطان ابليس بر بندگان ، و پيروى اختيارى آنان از وى است ، مىفرمايد : « ابليس بر بندگان سلطنت نداشته ، مگر سلطنت از طريق پيروى اختيارى » ، چيزى كه هست ، مستثنى يعنى ( سلطنت از طريق پيروى اختيارى ) از جمله برداشته شده ، و در جايش غرض حاصل از آن نهاده شده ، و آن « تمييز فلان از به همان است » .\r\nو اگر در آيه مورد بحث ايمان و شك هر دو مقيد به قيد آخرت شده ، براى اين است\r\n\r\n","description":"","footnote":"\r\n( 1 ) بندگان من مجبور و محكوم تو نيستند ، كه تو بر آنان مسلط شوى مگر آنهايى كه خودشان بخواهند در ضلالت پيرويت كنند . سوره حجر ، آيه 42 .\r\n( 2 ) به من چه كه شما جهنمى شديد ، من كه بر شما مسلط نبودم ، كه مجبورتان كنم به گمراهى ، تقصير من جز اين نبود كه من شما را دعوت كردم ، و شما به اختيار خود دعوتم را استجابت كرديد ، پس مرا ملامت مكنيد ، در عوض خود را ملامت كنيد . سوره ابراهيم ، آيه 22 .\r\n","page_name":" 552 ","page_number":552},
  {"content":"\r\nكه تنها جلوگير آدمى از نافرمانى خدا ، و تنها وادارنده اش به اطاعت او ، ايمان به آخرت است ، نه ايمان به خدا و رسول جداى از ايمان به آخرت ، هم چنان كه خود خداى سبحان در جاى ديگر فرموده : « إِنَّ الَّذِينَ يَضِلُّونَ عَنْ سَبِيلِ اللَّه لَهُمْ عَذابٌ شَدِيدٌ بِما نَسُوا يَوْمَ الْحِسابِ » « 1 » .\r\n* ( « وَرَبُّكَ عَلى كُلِّ شَيْءٍ حَفِيظٌ » ) * - يعنى خدا در باره هر چيزى علمى دارد كه معلومش به خاطر فراموشى و يا سهو و يا غير ذلك از دستش نمىرود ، و فوت نمىشود ، و اين تحذير و تهديدى است از كفران و معصيت ، و انذارى است براى اهل كفر و معصيت .\r\n\r\nبحث روايتى\r\n\r\nدر كتاب كمال الدين به سند خود از هشام بن سالم ، از امام صادق ( ع ) روايت كرده ، كه در ضمن حديثى كه راجع به داستان داوود ( ع ) است ، فرموده :\r\nداوود روزى از خانه بيرون شد تا زبور بخواند ، و آن جناب هر وقت زبور مىخواند هيچ كوهى و سنگى و مرغى نمىماند ، مگر آنكه او را پاسخ مىگفت ، و گفته او را دوباره تكرار مىكرد « 2 » .\r\nو در تفسير قمى در ذيل آيه شريفه * ( « أَنِ اعْمَلْ سابِغاتٍ » ) * روايت كرده كه امام فرموده معنايش اين است كه به داوود گفتيم : زره بافى كن . * ( « وَقَدِّرْ فِي السَّرْدِ » ) * فرموده : يعنى ميخها ( سيمها ) ى آن را به يك اندازه ببر ( تا وقتى حلقه اش مىكنى حلقه ها هم قد باشند ) ، * ( « وَلِسُلَيْمانَ الرِّيحَ غُدُوُّها شَهْرٌ وَرَواحُها شَهْرٌ » ) * فرمود : باد ، تخت سليمان را حمل مىكرد ، و آن را صبح تا مسافت يك ماه راه مىبرد ، و عصر نيز تا مسافت يك ماه « 3 » .\r\nو در كافى به سند خود از داوود بن حصين ، و نيز از ابان بن عثمان ، از فضل ابى العباس روايت كرده كه گفت : به ابى جعفر عرض كردم : منظور از تمثال در آيه * ( « يَعْمَلُونَ لَه ما يَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ » ) * چيست ؟ آيا مجسمه زنان و مردان است ؟\r\nفرمود : نه ، منظور تماثيل مردان و زنان نيست ، بلكه تمثال درخت و امثال آن است « 4 » .\r\nو در همان كتاب از بعضى از علماى شيعه آمده كه او بدون ذكر سند از هشام بن\r\n\r\n","description":"","footnote":"\r\n( 1 ) كسانى كه مردم را از راه خدا گمراه مىسازند ، عذاب شديدى دارند ، به خاطر اينكه روز حساب را فراموش كردند . سوره ص ، آيه 26 .\r\n( 2 ) كمال الدين ، ج 2 ، ص 524 ، ح 6 .\r\n( 3 ) تفسير قمى ، ج 2 ، ص 199 .\r\n( 4 ) فروع كافى ، ج 6 ، ص 476 ، ح 3 .\r\n","page_name":" 553 ","page_number":553},
  {"content":"\r\nحكم روايت كرده ، كه گفت : حضرت ابو الحسن موسى بن جعفر ( ع ) به من فرمود :\r\nاى هشام ! خداوند اقليت بشر را مدح كرده ، كه فرموده : * ( « وَقَلِيلٌ مِنْ عِبادِيَ الشَّكُورُ » ) * « 1 » .\r\nمؤلف : اين معنا در عده اى روايات ديگر نيز آمده ، و با يكى از دو معنايى كه در تفسير آيه گفته شد منطبق است .\r\nو در كتاب علل به سند خود از حضرت ابى جعفر ( ع ) روايت كرده كه فرمود : سليمان بن داوود به جن دستور داد تا قبه اى از شيشه برايش بسازند ، روزى در بينى كه در آن قبه تكيه به عصاى خود داده بود ، و به لشكر جن خود تماشا مىكرد ، كه چطور او را نگاه مىكنند ، كه ناگهان نظرش از لشكريان به سويى ديگر افتاد ، مردى را ديد كه در قبه اوست ، پرسيد : تو كيستى ؟ گفت : من آنم كه نه رشوه مىپذيرم ، و نه از ملوك پروايى دارم ، من ملك الموتم ، پس او را قبض روح كرد ، در حالى كه هم چنان سر پا ايستاده ، و تكيه به عصاى خود داشت ، و جن او را تماشا مىكردند .\r\nآن گاه فرمود : يك سال تمام براى او كار كردند ، به گمان اينكه او زنده است ، تا آنكه خداى عز و جل حشره موريانه را مامور كرد ، تا عصاى او را خورد ، همين كه سليمان به زمين افتاد ، آن وقت جن فهميدند كه اگر غيب مىدانستند ، يك سال تمام بيهوده در عذابى خوار كننده نمىماندند ، ( تا آخر حديث ) « 2 » .\r\nمؤلف : در اينكه بعد از مرگ يك سال تكيه به عصا باقى ماند ، روايات ديگرى از شيعه و سنى آمده است .\r\nو در مجمع البيان در حديثى از فروة بن مسيك آمده ، كه گفت : از رسول خدا ( ص ) پرسيدم : سبا مرد بوده يا زن ؟ فرمود مردى از عرب بود كه ده فرزند داشت ، كه شش تن از آنان تيامن كردند ، ( يعنى در يمن سكونت نمودند ) ، و چهار تن ديگر تشاوم كردند ، ( يعنى در سرزمين شام منزل گزيدند ) ، اما آن شش نفر كه در يمن منزل كردند ، ازد ، كنده ، مذحج ، اشعرون ، انمار ، و حمير بودند ، در اين جا مردى پرسيد انمار چيست ؟\r\nفرمود : قومى بودند كه خثعم و بجيله از ايشاناند ، و اما آن چهارتنى كه در شام منزل گزيدند ، عامله ، خدام ، لخم ، و غسان بودند « 3 » .\r\nمؤلف : اين روايت را الدر المنثور هم از عده اى از صاحبان جوامع و سنن از آن جناب\r\n\r\n","description":"","footnote":"\r\n( 1 ) اصول كافى ، ج 1 ، ص 15 ، س 11 .\r\n( 2 ) علل الشرائع ، ص 73 ، ح 2 ، باب 84 .\r\n( 3 ) مجمع البيان ، ج 8 ، ص 386 .\r\n","page_name":" 554 ","page_number":554},
  {"content":"\r\nروايت كرده « 1 » .\r\nو در كافى به سند خود از سدير روايت كرده كه گفت : مردى از امام صادق ( ع ) از اين كلام خداى عز و جل پرسيد كه مىفرمايد : * ( « فَقالُوا رَبَّنا باعِدْ بَيْنَ أَسْفارِنا وَظَلَمُوا أَنْفُسَهُمْ . . . » ) * حضرتش در پاسخ فرمود : اينان قومى بودند كه آباديهايى پشت سر هم داشتند ، به طورى كه از اين آبادى ، آن آبادى را مىديدند ، نهرهاى روان ، و اموال فراوان داشتند ، و نعمتهاى خداى عز و جل را كفران نموده ، عافيتى كه خدا به ايشان داده بود تغيير دادند ، خدا هم نعمتهاى خود را تغيير داد ، چون خدا نعمتى را كه به قومى مىدهد تغيير نمىدهد ، تا آنكه خود آن قوم وضع خود را تغيير دهند ، پس سيل عرم را به سويشان سرازير كرد ، و آباديهايشان را از هم پاشاند ، و ديارشان را ويران ساخت ، و اموالشان را از بين برد ، و باغاتى را كه داشتند به دو سرزمين مبدل كرد ، كه جز خوردنيهاى تلخ ، و بوته هاى اثل ، و مختصرى سدر ، چيزى نداشت ، آن گاه خداى تعالى فرمود : * ( « ذلِكَ جَزَيْناهُمْ بِما كَفَرُوا وَهَلْ نُجازِي إِلَّا الْكَفُورَ » ) * « 2 » .\r\nمؤلف : در عده اى روايات وارد شده كه آن قريه ها كه خدا بركت در آنها نهاده ، اهل بيت رسول خدايند ( ص ) و آن قريه ها كه پشت سر هم قرار دارند ، واسطه هاى بين اهل بيت و مردمند ، يعنى علمايى كه احاديث اهل بيت و غير از ايشان را در سينه خود حمل مىكنند ، و اين روايات متعرض باطن قرآن است ، نه تفسير آن .\r\n\r\n","description":"","footnote":"\r\n( 1 ) الدر المنثور ، ج 5 ، ص 231 .\r\n( 2 ) كافى ، ج 8 ، ص 323 ، ح 596 .\r\n","page_name":" 555 ","page_number":555},
  {"content":"\r\n\r\n\r\nقُلِ ادْعُوا الَّذِينَ زَعَمْتُمْ مِنْ دُونِ اللَّه لا يَمْلِكُونَ مِثْقالَ ذَرَّةٍ فِي السَّماواتِ وَلا فِي الأَرْضِ وَما لَهُمْ فِيهِما مِنْ شِرْكٍ وَما لَه مِنْهُمْ مِنْ ظَهِيرٍ ( 22 ) وَلا تَنْفَعُ الشَّفاعَةُ عِنْدَه إِلَّا لِمَنْ أَذِنَ لَه حَتَّى إِذا فُزِّعَ عَنْ قُلُوبِهِمْ قالُوا ما ذا قالَ رَبُّكُمْ قالُوا الْحَقَّ وَهُوَ الْعَلِيُّ الْكَبِيرُ ( 23 ) قُلْ مَنْ يَرْزُقُكُمْ مِنَ السَّماواتِ وَالأَرْضِ قُلِ اللَّه وَإِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ ( 24 ) قُلْ لا تُسْئَلُونَ عَمَّا أَجْرَمْنا وَلا نُسْئَلُ عَمَّا تَعْمَلُونَ ( 25 ) قُلْ يَجْمَعُ بَيْنَنا رَبُّنا ثُمَّ يَفْتَحُ بَيْنَنا بِالْحَقِّ وَهُوَ الْفَتَّاحُ الْعَلِيمُ ( 26 )\r\nقُلْ أَرُونِيَ الَّذِينَ أَلْحَقْتُمْ بِه شُرَكاءَ كَلَّا بَلْ هُوَ اللَّه الْعَزِيزُ الْحَكِيمُ ( 27 ) وَما أَرْسَلْناكَ إِلَّا كَافَّةً لِلنَّاسِ بَشِيراً وَنَذِيراً وَلكِنَّ أَكْثَرَ النَّاسِ لا يَعْلَمُونَ ( 28 ) وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ( 29 ) قُلْ لَكُمْ مِيعادُ يَوْمٍ لا تَسْتَأْخِرُونَ عَنْه ساعَةً وَلا تَسْتَقْدِمُونَ ( 30 )\r\nترجمه آيات\r\nبگو : آن خدايان را كه به جاى خدا معبود خود پنداشته‌ايد بخوانيد ، ( آن وقت خواهيد ديد كه ) مالك حتى يك ذره در همه آسمانها و زمين نيستند ، و در هيچ چيز شريك خدا نبوده ، و احدى از آنها پشتيبان وى نيستند ( 22 ) .\r\nو نزد خدا شفاعت سودى ندارد ، مگر از كسى كه به وى اجازه آن داده شود ، تا آنكه فزع از\r\n","description":"","footnote":"","page_name":" 556 ","page_number":556},
  {"content":"\r\nدلهايشان زايل شود ، آن وقت مىپرسند : پروردگار شما چه گفت ؟ مىگويند : حق گفت ، و او بلند مرتبه و والاست ( 23 ) .\r\nبگو : چه كسى شما را از آسمانها و زمين روزى مىدهد ؟ و خودت پاسخ بده : خدا ، و بگو : من و يا شما بر طريق هدايت و يا در ضلالتى آشكاريم ( 24 ) .\r\nبگو : اگر ما مجرم باشيم شما مسئول جرم ما نيستيد ، و اگر شما مجرم باشيد ، ما از آنچه شما مىكنيد بازخواست نمىشويم ( 25 ) .\r\nبگو : پروردگار ما بين ما و شما جمع نموده ، سپس به حق در بين ما داورى مىكند ، و او جدا كننده حق و باطل به دانايى است ( 26 ) .\r\nبگو به من نشان دهيد آن خدايان موهومى كه به خدا ملحق كرده و شركاى او پنداشتيد ، ابدا ، نمىتوانيد نشان دهيد ، بلكه خدا عزيز و حكيم است ( 27 ) .\r\nما تو را نفرستاديم مگر براى اينكه از خطا و گناه بازشان دارى ، و نيز نويدبخش و بيمرسان باشى ، و ليكن بيشتر مردم نمىدانند ( 28 ) .\r\nو مىگويند : اين وعده چه وقت است اگر راست مىگوييد ؟ ( 29 ) .\r\nبگو ميعاد شما روزى معين است ، كه نه ساعتى آن را مىتوانيد تاخير بيندازيد ، و نه جلو ( 30 ) .\r\n\r\nبيان آيات\r\n\r\nاين آيات بيانگر مساله توحيد است ، و پيرامون آن احتجاج مىكند .\r\n* ( « قُلِ ادْعُوا الَّذِينَ زَعَمْتُمْ مِنْ دُونِ اللَّه لا يَمْلِكُونَ مِثْقالَ ذَرَّةٍ . . . » ) *\r\nرسول گرامى خود ( ص ) را امر مىكند : باز بر ابطال الوهيت آلهه آنان احتجاج و استدلال كند . به اينكه اينها قدرت ندارند دعاى كسى را مستجاب كنند ، و بنا بر اين معناى جمله * ( « قُلِ ادْعُوا الَّذِينَ زَعَمْتُمْ مِنْ دُونِ اللَّه » ) * اين است كه به ايشان بگو : آن خدايانى را كه پنداشته‌ايد به جاى خدا معبود شمايند ، بخوانيد . و بنا بر اين ، دو مفعول كلمه « زعمتم » حذف شده ، چون سياق بر آن دو دلالت داشته ، ( و تقدير آن پنداشتيد آنها را كه معبود مىباشند ) و منظور از خواندن آنها حاجت خواستن از آنها است .\r\nو جمله * ( « لا يَمْلِكُونَ مِثْقالَ ذَرَّةٍ فِي السَّماواتِ وَلا فِي الأَرْضِ » ) * در جاى جواب قرار گرفته ، گويا شخصى پرسيده : اگر مشركين خدايان خود را بخوانند ، چه مىشود ؟ فرموده : هيچ حاجتى از ايشان را استجابت نمىكنند ، چون مالك حتى سنگينى و وزن يك ذره در همه\r\n","description":"","footnote":"","page_name":" 557 ","page_number":557},
  {"content":"\r\nآسمانها و زمين نيستند ، و اگر مالك بودند ، به همان مقدار مىتوانستند استجابت كنند ، و ربوبيت و الوهيت تمام نمىشود ، مگر به مالك بودن رب و إله حوائج آدمى را ، بايد خود معبود و إله مالك حاجت آدمى باشد ، تا آن را به آدمى بدهد ، و تمليك آدمى كند ، و به آدمى انعام كند ، و در مقابل مستحق عبادت و شكر نعمت شود ، و آدمى او را عبادت كند ، تا اداى شكرش كرده باشد ، و اما وقتى مالك كوچكترين حاجت آدمى نباشد ، پس نه رب مىتواند باشد ، و نه إله .\r\n* ( « وَما لَهُمْ فِيهِما مِنْ شِرْكٍ » ) * - ملكى كه در جمله قبلى نفى شد ، و فرمود : « بتها مالك چيزى نيستند » ، ملك مطلق است ، كه بر همه موجودات منبسط و گسترده است ، و ملكى كه در جمله مورد بحث نفى شده ملك محدود و جزئى است ، كه گسترده بر بعضى موجودات است ، نه ملك كلى ، كه به دو قسم مشاع و مفروز تقسيم مىشود .\r\nو ليكن مشركين ، عالم را ملك مشترك و مشاع بين خدا و ارباب خود نمىدانستند ، بلكه مىگفتند : ملك هر ناحيه عالم مال يكى از خدايان است ، و اما خداى سبحان مالك مالكها ، و رب ارباب و آلهه است .\r\nبنا بر اين واجب مىشود كه اين آلهه كه از نظر آنان مالك همه عالمند ، بتوانند دعاى دعا كننده خود را مستجاب كنند ، و از اينكه مىبينيم مستجاب نمىكنند ، پس مىفهميم كه مالك نيستند ، و در نتيجه ربوبيت و الوهيتى هم ندارند .\r\n* ( « وَما لَه مِنْهُمْ مِنْ ظَهِيرٍ » ) * - به حكم جمله قبلى آلهه در آسمانها و زمين شركتى با خدا نداشتند ، و به حكم اين جمله ، خدا از بين اين آلهه ، ياور و معينى ندارد ، چون هيچ موردى فرض نمىشود كه خدا خودش به تنهايى از اداره آن عاجز بماند ، و از همه آلهه يا از بعضى از آنها كمك و يارى بخواهد ، چون اگر آلهه به اين مقدار هم در عالم مؤثر بودند ، كه خدا را در تدبير يارى كنند ، باز مىتوانستند دعاى دعا كننده خود را در امورى كه ياورند مستجاب كنند ، و چون مىبينيم به هيچ وجه نمىتوانند دعاى خواننده خود را مستجاب كنند ، مىفهميم كه نه تنها مالك نيستند ، بلكه كمك كار خدا هم نيستند .\r\nپس از آنچه تا كنون گفته شد معلوم شد كه : احتجاج آيه بر نفى مالك از راه مستجاب نكردن دعاى دعا كنندگان در همه صورتهاى سه گانه جريان دارد ، يعنى صورتى كه آلهه خود مالك آسمانها و زمين باشند ، و ملكشان مطلق باشد ، و صورتى كه در مالكيت آسمانها و زمين با خدا شريك باشند ، يعنى ملكشان مطلق نباشد ، و صورتى كه اصلا مالك نباشند ، ولى ظهير و ياور خدا باشند . مشرك در باره آلهه خود هر يك از اين سه صورت را قائل\r\n","description":"","footnote":"","page_name":" 558 ","page_number":558},
  {"content":"\r\nباشد ، آيه شريفه آن را ابطال مىكند .\r\n\r\n\r\n* ( « وَلا تَنْفَعُ الشَّفاعَةُ عِنْدَه إِلَّا لِمَنْ أَذِنَ لَه » ) * مشركين در باره آلهه خود قائل به شفاعت بودند ، هم چنان كه خداى تعالى عقيده آنان را در آيه « هؤُلاءِ شُفَعاؤُنا عِنْدَ اللَّه » « 1 » حكايت نموده است ، و منظورشان از شفاعت ، شفاعت در روز قيامت كه قرآن آن را اثبات كرده ، نبوده ، چون به طور كلى مشرك اعتقاد به قيامت ندارد ، بلكه مراد آنان شفاعت آلهه در دنيا بوده ، كه براى بر آورده شدن حوائج دنيايى ، پرستندگان خود را نزد خدا شفاعت مىكردند ، و به اين وسيله سعادت دنيايى آنان را تامين ، و اصلاح امورشان مىكردند .\r\nآيه شريفه اين را نيز باطل نموده ، مىفرمايد : آلهه ، مخلوق و مملوك خدايند . آن هم مملوك از هر جهت . پس از پيش خود مالك شفاعتى نيستند ، و چنين نيست كه در اين اثر مستقل از خدا باشند ، مگر آنكه خدا چنين اجازه اى به آنها داده باشد ، و چنين قدرتى را تمليك آنها كرده باشد . پس اصل شفاعت آلهه به فرضى هم كه شفاعت داشته باشند با اذن خدا است .\r\n* ( « إِلَّا لِمَنْ أَذِنَ لَه » ) * - احتمال دارد حرف « لام » در كلمه « لمن » لام ملك باشد ، و مراد از * ( « لِمَنْ أَذِنَ لَه » ) * ملائكه باشد ، و معنى اين باشد كه : شفاعت فايده اى ندارد ، مگر آنكه خداوند شفاعت را به شافع داده باشد ، و به اذن او شفاعت كند . احتمال هم دارد لام مزبور لام تعليل باشد ، و آن وقت مراد از * ( « لِمَنْ أَذِنَ لَه » ) * صاحب حاجت بوده ، و معنا چنين باشد :\r\n« شفاعت سودى نمىدهد ، مگر براى آن صاحب حاجتى كه خدا به شافع اجازه شفاعت در كار آنان داده باشد » . در تفسير كشاف گفته : اين احتمال يعنى احتمال دوم وجه لطيفى است ، و آيه را بايد همين طور معنا كرد « 2 » .\r\nاز نظر ما نيز همين احتمال متعين است ، براى اينكه ملائكه - به طورى كه از كلام خداى تعالى بر مىآيد - واسطه هايى هستند براى انفاذ و اجراى اوامر الهى ، چون مىفرمايد : « لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ » « 3 » و نيز مىفرمايد : « جاعِلِ الْمَلائِكَةِ رُسُلًا أُولِي أَجْنِحَةٍ » « 4 » و وساطت نامبرده خود نوعى از شفاعت است ، كه بيانش در جلد اول اين كتاب گذشت .\r\n\r\n","description":"","footnote":"\r\n( 1 ) اينها شفيعان مايند نزد خدا . سوره يونس ، آيه 18 .\r\n( 2 ) تفسير كشاف ، ج 3 ، ص 580 .\r\n( 3 ) از خدا در سخن پيشى نمىگيرند و به امر او عمل مىكنند . سوره انبياء ، آيه 27 .\r\n( 4 ) خدا ملائكه را رسولان بالدار خود كرد . سوره فاطر ، آيه 1 .\r\n","page_name":" 559 ","page_number":559},
  {"content":"\r\nو بنا بر اين ملائكه همه شان شفيع هستند ، اما نه در هر امرى ، و براى هر كسى ، بلكه در امورى كه خدا اجازه داده باشد ، و براى كسانى كه باز خدا اجازه داده باشد ، بنا بر اين اگر در آيه مورد بحث شفاعت را جز در صورت اذن نفى كرده ، اين نفى ، با شفاعت صاحبان حاجت مناسب است ، نه با شفيعان چون گفتيم شفيعان هميشه شفيع هستند ، و هيچ وقت خالى از شفاعت نيستند ، اين صاحبان حاجتند كه گاهى شفيعان اجازه شفاعت در حاجت آنان پيدا مىكنند ، و گاهى پيدا نمىكنند ، پس آيه مورد بحث در معناى آيه « وَلا يَشْفَعُونَ إِلَّا لِمَنِ ارْتَضى » « 1 » است ، نه در معناى آيه : « ما مِنْ شَفِيعٍ إِلَّا مِنْ بَعْدِ إِذْنِه » « 2 » .\r\n\r\n\r\n* ( « حَتَّى إِذا فُزِّعَ عَنْ قُلُوبِهِمْ قالُوا ما ذا قالَ رَبُّكُمْ قالُوا الْحَقَّ وَهُوَ الْعَلِيُّ الْكَبِيرُ » ) * كلمه « فزع » ماضى مجهول از تفزيع است ، و تفزيع به معناى از بين بردن فزع ، و وحشت از دلهاست ، و ضميرهاى جمع كه در آيه است - به طورى كه از سياق بر مىآيد - به شفعاء ، يعنى ملائكه بر مىگردد .\r\nو لازمه جمله * ( « حَتَّى إِذا فُزِّعَ عَنْ قُلُوبِهِمْ » ) * - با در نظر داشتن اينكه نتيجه و غايت است - اين است كه : چيزى در بين باشد كه غايت و آخرش تفزيع قلوب و راحت شدن دلها باشد ، و آن اين است كه دلها دچار فزع و اضطرابى ممتد ، در انتظار امر خداى سبحان باشد ، تا وقتى كه با صدور امر خدا فزع دلها تمام شود .\r\nبنا بر اين آيه مورد بحث در معناى آيه « وَلِلَّه يَسْجُدُ . . . وَالْمَلائِكَةُ وَهُمْ لا يَسْتَكْبِرُونَ يَخافُونَ رَبَّهُمْ مِنْ فَوْقِهِمْ وَيَفْعَلُونَ ما يُؤْمَرُونَ » « 3 » خواهد بود ، چون هم آيه مورد بحث و هم آيه سوره نحل هر دو براى ملائكه اثبات ترس و فزع مىكنند .\r\nو فزع به معناى تاثر و انقباض دل از ترس است ، و مراد از سجده شان ، سجده تذلل و ترسى است كه از پروردگار و ما فوق خود دارند .\r\nاز همين جا روشن مىشود ، كه مراد از فزع ملائكه ، و بر طرف شدن آن از ايشان ، تذلل و احساس حقارتى است كه دلهايشان را پر كرده ، چون كه خود را اسباب و شفعاء ، و وسيله اجراى امر الهى مىدانند ، و همواره دل واپسى اين را دارند كه اوامر الهى بر طبق آنچه صادر شده ، و خواسته ، عملى بشود ، و بر طرف شدن فزع ملائكه به اين است كه اوامر الهى را تحويل گرفته ، و مشغول انجام آن بشوند ، به طورى كه از سراپاى وجودشان چيزى جز انجام امر خدا\r\n\r\n","description":"","footnote":"\r\n( 1 ) شفاعت نمىكنند مگر كسانى را كه خدا بخواهد . سوره انبياء ، آيه 28 .\r\n( 2 ) هيچ شفيعى نيست ، مگر بعد از آنكه او اجازه داده باشد . سوره يونس ، آيه 3 .\r\n( 3 ) سوره نحل ، آيه 45 و 50\r\n","page_name":" 560 ","page_number":560},
  {"content":"\r\nظهور نكند ، و بين خدا و انجام خواسته هايش ، چيزى جز امرش واسطه نشده باشد ، ( دقت بفرماييد ) .\r\nو اگر فزع و تفزيع را به دلهاى آنان نسبت داده ، براى اين است كه دلالت كند بر اينكه آن چنان از خود بى خود ، و از هر چيز ديگرى منصرف هستند ، كه غير از پروردگارشان به هيچ چيز ديگر توجه ندارند ، و اين بى توجهى هم چنان ادامه دارد ، تا وقتى كه فزع دلشان به امر الهى بر طرف شود ، كه البته بدون درنگ و بلافاصله بر طرف مىشود ، و تخلفپذير هم نيست ، چون امر الهى تعطيل و تاخير نمىپذيرد ، هم چنان كه فرموده : « إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ » « 1 » پس نظر به اين معنا از آيه شريفه استفاده مىشود ، كه ملائكه هم چنان در فزع هستند ، تا با صدور امر الهى فزعشان زايل شود .\r\n* ( « قالُوا ما ذا قالَ رَبُّكُمْ قالُوا الْحَقَّ » ) * - اين جمله دلالت دارد بر اينكه ملائكه طوائفى مختلف و بسيارند ، كه بعضى از بعضى ديگر از امر الهى بعد از صدور آن و بعد از آنكه فزع از دلهاى پرسش كنندگان زايل شده باشد ، مىپرسند كه چه فرموده . و اگر طوائف مختلف نبوده باشند بعد از صدور امر الهى ، و زايل شدن فزع از دلها ، بايد همه آن امر را فهميده باشند ، نه اينكه طايفه اى از طائفه ديگر بپرسد ، كه خداى تعالى چه فرمود ؟\r\nاز اين جا معلوم مىشود كه زايل شدن فزع از دلها ، و نزول امر الهى ، نسبت به بعضى جلوتر انجام مىشود ، تا بعضى ديگر ، و به همين جهت است آنهايى كه بعدا آرامش قلبى پيدا مىكنند ، از آنهايى كه قبلا آرامش پيدا كرده‌اند ، مىپرسند : امر الهى چه بود ، چون طبق قاعده بايد مسئول قبل از سائل اطلاع پيدا كرده باشد .\r\nپس معلوم مىشود همانطور كه گفتيم ملائكه مراتب مختلف ، و مقامات متفاوتى دارند ، بعضى ما فوق بعضى ديگرند ، آنها كه در مرتبه پايينترند ، امر الهى را از آنها كه عالىترند دريافت مىكنند ، البته بدون فاصله ، و بدون تخلف ، و اين خود اطاعت طبقه پايين از طبقه بالا است ، هم چنان كه از دقت در آيه « وَما مِنَّا إِلَّا لَه مَقامٌ مَعْلُومٌ » « 2 » ، و آيه « ذِي قُوَّةٍ عِنْدَ ذِي الْعَرْشِ مَكِينٍ مُطاعٍ ثَمَّ أَمِينٍ » « 3 » كه در وصف روح الامين است ، اين اختلاف مراتب\r\n\r\n","description":"","footnote":"\r\n( 1 ) سوره يس ، آيه 82 .\r\n( 2 ) هيچ يك از ما نيست مگر آنكه مقامى معلوم دارد . سوره صافات ، آيه 164 .\r\n( 3 ) نيرومندى كه نزد عرش مقام دارد ، و سايرين از او اطاعت مىكنند ، و او خود امين است . سوره تكوير ، آيه 20 و 21 .\r\n","page_name":" 561 ","page_number":561},
  {"content":"\r\nاستفاده مىشود .\r\nپس در بين ملائكه ، بعضى مطاعند ، و بعضى مطيعند ، البته اطاعت ما فوق اطاعت خداى سبحان است ، چون ما فوق ايشان شانى و وظيفه اى جز رساندن امر الهى به مطيع و ما دون خود ندارد ، پس اطاعت ما دون از ما فوق ، در حقيقت همان اطاعت خدا است .\r\nممكن است اين اختلاف مراتب از توصيف قول ، به حق نيز استفاده شود ، چون مىپرسند : « پروردگار شما چه گفت ؟ مىگويند حق گفت » يعنى چيزى گفت كه ثابت است ، و براى بطلان و تبديل راهى به سوى آن نيست .\r\nو چقدر لطيف است ختم شدن آيه به جمله * ( « وَهُوَ الْعَلِيُّ الْكَبِيرُ » ) * ، چون مىرساند كه ملائكه مكرمين ، و آنهايى كه ما فوق ساير ملائكه هستند ، جز تلقى و دريافت سخن حق از خدا ، و امتثال و اطاعت وى ، كارى و پستى ندارند ، زيرا هر چند ما فوق ديگرانند ، اما آن ما فوقى كه خود اين ملائكه نيز ما دون اويند ، و آن كبيرى كه همه چيز در برابرش صغير است ، تنها و تنها خدا است .\r\nپس از آيه كريمه مورد بحث ، اين معنا به دست آمد كه : ملائكه در دلهايشان دچار پريشانى و فزعند ، و در ذاتشان آن چنان تذلل و خضوع هست ، كه جز از پروردگارشان از هر چيز ديگر در غفلتند ، تنها يادى كه در دلهاى آنان است ، ياد خدا است ، و تنها كارى كه مىكنند ، پروانه وار چرخيدن در پيرامون ساحت عظمت و كبريايى اوست و تنها انتظارى كه دارند ، صدور اوامر الهى است ، و اين فزع دلهايشان هم چنان هست ، تا اينكه با صدور امرى از ناحيه خدا ، فزع دلهايشان زايل شود ، و نيز اين معنا به دست آمد كه : ملائكه طوائف مختلف ، و داراى مقامات متفاوت هستند ، بعضى بالاتر ، و بعضى پايينترند ، و هر طبقه اى واسطه رساندن امر خدا به ما دون خويش است .\r\nپس ملائكه با اينكه شفعاء و اسبابى هستند كه هر يك وساطت بين دو طبقه ما فوق و ما دون را دارند ، در عين حال شفاعت و وساطت در هيچ حادثى از حوادث خلق و تدبير نمىكنند ، مگر به اذن خاص از پروردگارشان نخست امر نازل از پروردگارشان را دريافت مىكنند ، و سپس آن حادث را پديد مىآورند ، نه اينكه خود در امرى از امور ، و حادثى از حوادث مستقل از پروردگارشان باشند ، و يا استبداد در رأى داشته باشند ، و كسى كه وضعش چنين باشد ، جز اطاعت پروردگارش چيزى ديگر نمىداند ، و نمىفهمد ، آن وقت چگونه خودش ربى و معبودى مستقل مىشود ؟ ! چطور ممكن است عطاء و منعى به دلخواه خود داشته باشد ؟ !\r\n","description":"","footnote":"","page_name":" 562 ","page_number":562},
  {"content":"\r\nدر تفسير اين آيه اقوال ديگرى نيز هست .\r\n\r\n\r\nاول « 1 » اينكه ضمير در « قلوبهم » و در « قالوا » ى دومى به مشركين بر مىگردد ، نه به ملائكه ، و ضمير « قالوا » ى اول ، به ملائكه بر گردد ، و معنا چنين باشد : تا آنكه فزع از قلوب مشركين زايل شود ، آن وقت ملائكه به ايشان مىگويند : پروردگارتان چه گفت ؟ مشركين در پاسخ به ملائكه مىگويند : هر چه گفت حق بود ، و خلاصه اعتراف مىكنند كه اوامر خدا در دنيا همه حق بود ، و ما به ناحق آن را انكار مىكرديم .\r\nدوم « 2 » اينكه ضمير در « قلوبهم » به ملائكه برگردد ، و مراد اين باشد كه : ملائكه موكل بر اعمال بندگان ، وقتى اعمال را به آسمان مىبرند ، غوغا و سر و صدايى دارند ، ملائكه ديگر دچار فزع مىشوند ، كه نكند قيامت به پا شده ، از شدت فزع به سجده مىافتند ، تا آنكه فزع از دلهايشان زايل شود ، و بفهمند كه قيامت قيام نكرده ، آن وقت از آورندگان اعمال مىپرسند :\r\nپروردگارتان چه گفت ؟ مىگويند : حق گفت .\r\nسوم « 3 » اينكه خداى تعالى وقتى رسول گرامى خود ( ص ) را بعد از فترت تا زمان مسيح مبعوث كرد ، جبرئيل را براى آوردن وحى نازل كرد ، و اين اولين بار بود كه بعد از چند صد سال گذشتن از زمان مسيح ( ع ) جبرئيل به زمين نازل مىشد ، لذا ملائكه خيال كردند كه مقدمات قيام قيامت فرا رسيده ، دچار فزع شدند ، ناگزير جبرئيل به هر آسمانى كه مىرسيد ، با گزارش آنچه واقع شده ، فزع از دلهاى ملائكه زايل مىكرد ، و ملائكه آن آسمان سرها بلند كرده ، به يكديگر مىگفتند : پروردگارتان چه امرى پديد آورده ، مىگفتند :\r\nحق ، يعنى وحى .\r\nچهارم « 4 » اينكه ضمير مزبور به ملائكه برگردد ، و مراد اين باشد ، كه : خداى سبحان وقتى به بعضى از ملائكه وحى مىفرستاد ، آن ملك از شنيدن وحى دچار فزع مىشد ، و بى اختيار فرياد مىكرد ، و از عظمت آن آيت به سجده مىافتاد ، و چون فزع از دلها مىرفت ، ملائكه از اين ملك مىپرسيدند : خدا چه چيز وحى كرده ؟ مىگفت حق را وحى كرده ، و يا از يكديگر مىپرسيدند : خدا چه وحى كرده ، و مىفهميدند آنچه وحى كرده مربوط به انسانها ، و ساكنان زمين است ، و مربوط به ايشان نيست .\r\n\r\n","description":"","footnote":"\r\n( 1 ) روح المعانى ، ج 22 ، ص 139 .\r\n( 2 و 3 ) روح المعانى ، ج 22 ، ص 137 .\r\n( 4 ) روح المعانى ، ج 22 ، ص 138 .\r\n","page_name":" 563 ","page_number":563},
  {"content":"\r\nولى خواننده عزيز بعد از تدبر و دقت در آيه شريفه ، و بيانى كه ما در تفسير آن گفتيم ، به خوبى به ضعف اين اقوال متوجه مىشود . و مىداند كه هيچ يك از آنها هر چند كه در جاى خود صحيح باشد ، نمىتواند تفسير آيه باشد .\r\n\r\n\r\n* ( « قُلْ مَنْ يَرْزُقُكُمْ مِنَ السَّماواتِ وَالأَرْضِ قُلِ اللَّه . . . » ) *\r\nاين آيه احتجاج ديگرى است عليه مشركين ، از ناحيه رزق ، كه ملاك عمده بتپرستى ايشان است ، چون مشركين در پرستش بت ، اين مستمسك را براى خود درست كرده بودند ، كه پرستش بت ، مايه خوشنودى آلهه است ، و وقتى از ما راضى شدند ، رزق ما را توسعه مىدهند ، و در نتيجه سعادتمند مىشويم ، لذا رسول گرامى خود را دستور مىدهد از ايشان بپرسد : چه كسى از آسمان و زمين رزق ايشان را فراهم مىكند ؟ و خودش از اين سؤال پاسخ دهد : خداى سبحان رزق مىدهد ، چون رزق خودش مخلوقى از مخلوقات خدا است ، و در نظر خود مشركين هم جز خدا كسى خالق نيست ، چيزى كه هست مشركين از اعتراف به اين معتقد خود استنكاف مىورزيدند ، با اينكه در دل به آن ايمان داشتند ، به همين جهت بود كه خداى سبحان دستور داد رسول خدا ( ص ) از طرف ايشان پاسخ دهد . پس فرمود : « * ( قُلِ اللَّه ) * - بگو خدا » .\r\n* ( « وَإِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ » ) * - اين جمله تتمه كلامى است كه رسول خدا ( ص ) مامور شده بعد از القاى حجت و وضوح حق در مساله الوهيت آن را با مشركين در ميان بگذارد ، و اساس اين كلام مبنى بر انصاف خواستن از خصم است ، و مفادش اين است كه هر سخنى و اعتقادى يكى از دو حال را ممكن است داشته باشد : يا هدايت باشد و يا ضلالت ، و ديگر شق سوم ندارد ، نه نفيا ، و نه اثباتا ، نه ممكن است سخنى هيچ يك از آن دو نباشد ، و نه ممكن است هر دو باشد . و ما و شما كه دو اعتقاد مختلف داريم ، ممكن نيست هر دوى ما در هدايت ، و يا هر دو در ضلالت باشيم ، و ناچار يكى از ما سخنش هدايت ، و از ديگرى ضلالت است ، حالا يا سخن و اعتقاد ما هدايت ، و از شما ضلالت است ، و يا به عكس ، از شما هدايت و از ما ضلالت است ، حالا خودتان با نظر انصاف بنگريد ، آيا اين حجتى كه من عليه شما اقامه كردم حق است ؟ يا حجت شما ، آن وقت خودتان گمراه را از راه يافته تشخيص دهيد ، و اذعان كنيد كدام يك از ما محق و كدام مبطليم .\r\nدر اينجا سؤالى است ، و آن اين است كه چرا در دو جمله « على هدى » و « فى ضلال » تعبير مختلف شد ، در اولى با كلمه « على » ، و در دومى كلمه « فى » آمد ، با اينكه\r\n","description":"","footnote":"","page_name":" 564 ","page_number":564},
  {"content":"\r\nمىتوانست در هر دو بفرمايد : « لعلى هدى او على ضلال » ؟ بعضى « 1 » در پاسخ اين سؤال گفته‌اند : اختلاف تعبير براى اشاره به اين نكته بوده كه مهتدى و راه يافته مثل كسى مىماند كه بر بالاى مناره قرار دارد ، و راه و پايانش را مىبيند ، و مىبيند كه راه به سعادت او منتهى مىشود ، لذا فرمود : « * ( لَعَلى هُدىً ) * - بر بالاى هدايت است » ، ولى گمراه از آنجا كه فرو رفته در ظلمت است ، حتى جاى پاى خود را نمىبيند ، كه كجا قدم بگذارد ، تا چه رسد به اينكه منتهى اليه راه خود را ببيند ، و بفهمد كه چه وظيفه اى دارد ، لذا در طرف ضلالت فرمود :\r\n* ( « أَوْ فِي ضَلالٍ » ) * .\r\n* ( « قُلْ لا تُسْئَلُونَ عَمَّا أَجْرَمْنا وَلا نُسْئَلُ عَمَّا تَعْمَلُونَ » ) * يعنى عمل و مخصوصا عمل شر و جرم از عامل خود به ديگرى تجاوز نمىكند ، و عمل زشت كسى و بالش به غير او نمىرسد . پس غير او كسى از آن باز خواست نمىشود ، و بنا بر اين ، نه شما مسئول جرم ماييد ، و نه ما مسئول كارهاى شماييم ، بلكه خود شما مسئول كار خويشيد .\r\nاين جمله مقدمه و زمينه است براى آيه بعدى كه متعرض مساله جمع و فتح است ، چون دو طايفه وقتى از نظر عمل با هم مختلف شدند ، يكى عمل خير كرد ، ديگرى شر ، واجب است كه بين آنان فتحى پديد آيد ، يعنى اين دو طايفه از هم متمايز شوند ، تا جزاى عمل هر طايفه به خود او برگردد ، چه خير و چه شر ، چه سعادت و شقاوت ، و آن كسى كه چنين فتحى پديد مىآورد ، پروردگار متعال است .\r\nو اگر در آيه شريفه از عمل خود تعبير به جرم ، و از عمل مشركين تعبير به عمل كرد ، و هر دو را جرم نخواند ، و نفرمود : « عما اجرمنا و عما تجرمون » براى اين است كه در مناظره رعايت ادب را كرده باشد .\r\n* ( « قُلْ يَجْمَعُ بَيْنَنا رَبُّنا ثُمَّ يَفْتَحُ بَيْنَنا بِالْحَقِّ وَهُوَ الْفَتَّاحُ الْعَلِيمُ » ) * از آنجايى كه واجب است جزاى عمل هر كسى از نيكوكاران و بدكاران به خود او برگردد ، و لازمه اين قاعده آن است كه نخست هر دو طايفه يك جا جمع شده ، و سپس بين آنان جدايى بيفتد ، و هر يك در يك سو قرار گيرند ، ناگزير اين كار جز از كسى كه مدبر امور انسانهاست ، بر نمىآيد ، و او پروردگار متعال است ، لذا در اين آيه به رسول خود دستور مىدهد به ايشان تذكر دهد كه : آن كسى كه بين ما و شما جمع نموده ، سپس محق را در يك سو ، و\r\n\r\n","description":"","footnote":"\r\n( 1 ) تفسير فخر رازى ، ج 25 ، ص 257 .\r\n","page_name":" 565 ","page_number":565},
  {"content":"\r\nمبطل را در سويى ديگر قرار مىدهد ، خدا است ، پس همو رب هر دو طايفه است ، و هر يك ربى جداگانه ندارند ، و او است كه فتاح عليم است . فتاح است ، چون با خلقت و تدبير ، هر چيزى را از ماسواى آن جدا مىكند ، هم چنان كه فرموده : « أَنَّ السَّماواتِ وَالأَرْضَ كانَتا رَتْقاً فَفَتَقْناهُما » « 1 » و هم عليم است ، چون داناى به هر چيز است .\r\nپس آيه مورد بحث دو چيز را اثبات مىكند ، يكى بعث و قيامت را ، تا همه يك جا جمع شده ، سپس هر طايفه اى در صفى جداگانه قرار گيرند ، نيكوكاران در صفى و بدكاران در صفى ديگر ، و دوم انحصار اين جدا سازى براى خداى تعالى ، و اين را از راه انحصار ربوبيت براى او اثبات مىكند و از اين طريق ربوبيت ارباب مشركين را ابطال مىنمايد .\r\nكلمه « فتاح » يكى از اسماء حسناى خدا است ، و « فتح » به معناى فاصله و جدايى انداختن بين دو چيز است ، به منظور اثرى كه بر اين جدايى مترتب مىشود ، مثلا فتح باب ، براى داخل شدن به اين است كه بين دو لنگه در جدايى بيندازيم ، تا هر يك از ديگرى جدا شده ، و ما داخل خانه بشويم ، و همچنين فتح بين دو چيز ، جدايى انداختن بين آن دو است ، تا از هم متمايز شوند ، هم به ذات ، و هم به صفات و هم به افعال .\r\n\r\n\r\n* ( « قُلْ أَرُونِيَ الَّذِينَ أَلْحَقْتُمْ بِه شُرَكاءَ كَلَّا بَلْ هُوَ اللَّه الْعَزِيزُ الْحَكِيمُ » ) * در اين آيه دستورى ديگر به رسول گرامىاش ( ص ) مىدهد ، و آن اين است كه از مشركين بپرسد و بخواهد خدايان خود را به وى نشان دهند تا آن جناب ببيند ، آيا آن صفاتى كه واجب است در يك خدا و معبود باشد ، در خدايان ايشان هست يا نه ؟ مثلا آيا استقلال در حيات دارند ؟ و آيا علم و قدرت و سمع و بصر دارند ؟ يا خير ، و معناى آيه اين است كه : به ايشان بگو : به من نشان دهيد آن خدايانى كه ملحق به خدا كرديد ، و شريك او پنداشتيد .\r\nآن گاه خودش اين تقاضا را رد نموده ، و فرموده : « كلا - نه » بتها شركاى خدا نيستند ، چون مشركين يا بتها را به عنوان معبود خود به وى نشان مىدهند كه يك مشت سنگ و چوب ، و خالى از حيات و علم و قدرتند ، و يا ارباب آن بتها را كه ملائكه ، و غير از ملائكه مىباشد نشان مىدهند ، و مىگويند : ما ملائكه را مىپرستيم ، و بتها عنوان تماثيلى از آن ارباب دارند ، كه در اين صورت هر چند خدايان ايشان خالى از حيات و علم و قدرت نيستند ، و ليكن هر چه از صفات كمال دارند ، خداى سبحان به ايشان افاضه فرموده ، و خودشان در داشتن آن صفات ،\r\n\r\n","description":"","footnote":"\r\n( 1 ) آسمان و زمين يك پارچه بودند ، سپس آنها را از يكديگر جدا كرديم . سوره انبياء ، آيه 30 .\r\n","page_name":" 566 ","page_number":566},
  {"content":"\r\nاستقلال ندارند ، و حتى در كارهايشان كه اثر آن صفات است ، مستقل نيستند ، و با اين حال ديگر آن استقلال در تدبير كه براى ارباب خود ادعا مىكنند كجا است ! پس وجود واجبى با كمال بى منتهايش مانع از آن است كه يكى از مخلوقاتش در يكى از صفاتش با او شريك شود .\r\nمگر آنكه بگويند : خداى تعالى آن آلهه را در بعضى از شؤون خدايى يعنى در تدبير خلق شركت داده نه اينكه خودشان صلاحيت ذاتى داشته باشند ، و اينهم با حكمت خداى تعالى منافات دارد .\r\nو به همين جهت در جمله * ( « بَلْ هُوَ اللَّه الْعَزِيزُ الْحَكِيمُ » ) * به اين جواب پاسخ داده ، و به اين حجت اشاره فرموده ، چون عزت خدا عبارت است از منيع بودن جانب او ، از اينكه متجاوزى به حريم كمال او تجاوز كند ، بى انتها است ، و به هيچ حدى محدود نيست ، و اين عزت مانع از آن است كه كسى يا چيزى شريك در صفات كمال او از قبيل ربوبيت و الوهيت ذاتى ، بشود . پس كلمه « عزيز » شركت شريك را كه ناشى از صلاحيت ذاتى او باشد نفى مىكند ، و اما اينكه كسى بدون صلاحيت ذاتى ، بلكه به تمليك خدا شريك خدا شود ، اين هم از آنجايى كه مستلزم اراده گزافى است ، منافى با حكمت خدا است ، و كلمه « حكيم » آن را نفى مىكند .\r\nبا اين بيان روشن شد كه آيه شريفه متضمن برهان و حجتى قاطع است . پس سزاوار است كه در آن دقت بيشترى بفرماييد .\r\n\r\n\r\n* ( « وَما أَرْسَلْناكَ إِلَّا كَافَّةً لِلنَّاسِ بَشِيراً وَنَذِيراً وَلكِنَّ أَكْثَرَ النَّاسِ لا يَعْلَمُونَ » ) * راغب در مفردات مىگويد : كلمه « كف » به معناى دست آدمى يعنى آن عضوى است كه با آن دفع مىكند و مىگيرد ، و « كففته » معنايش اين است كه من مچ او را گرفتم ، و هم به اين معنا است كه من با دست خود او را دفع كردم ، و متعارف شده كه دفع را به هر وسيله كه باشد ، هر چند با غير كف باشد كف مىگويند حتى به كسى هم كه نابينا شده مكفوف مىگويند ، و در قرآن كريم آمده كه : * ( « وَما أَرْسَلْناكَ إِلَّا كَافَّةً لِلنَّاسِ » ) * يعنى من تو را نفرستاده‌ام مگر براى اينكه جلوگير مردم از گناه باشى ، كه البته در اين آيه حرف « تاء » در آخر « كافة » تاى مبالغه است ، نظير تايى كه در آخر كلمات راوية ، و علامة ، و نسابة ، در مىآيد « 1 » .\r\n\r\n","description":"","footnote":"\r\n( 1 ) مفردات راغب ، ماده « كف » .\r\n","page_name":" 567 ","page_number":567},
  {"content":"\r\nمؤيد گفتار وى اين است كه در آيه شريفه رسول خدا ( ص ) را به دو صفت بشير و نذير توصيف فرموده ، و در نتيجه اين دو كلمه دو حالند ، كه صفت « كافة » را بيان مىكنند .\r\nو چه بسا گفته « 1 » شده كه : تقدير آيه « و ما ارسلناك الا ارسالة كافة للناس » بوده يعنى ما تو را ارسال نكرديم مگر ارسالى كه براى كافه مردم باشد ، ولى اين تفسير خالى از بعد نيست ، و بيهوده خود را به زحمت افكندن است .\r\nو اما اينكه كافه به معناى همگى و حال از كلمه « ناس » باشد ، و معنا اين باشد كه ما تو را نفرستاديم مگر براى همگى مردم ، صحيح نيست ، چون علماى ادب جايز نمىدانند حال از صاحب حال آن هم صاحب حالى كه مجرور است مقدم بيفتد .\r\nو بدان كه منطوق آيه هر چند در باره مساله نبوت است ، و در حقيقت از آيات قبل كه راجع به توحيد بود منتقل به مساله نبوت شده است ، و ليكن مدلول آن حجتى ديگر بر مساله توحيد است ، چون رسالت از لوازم ربوبيت است ، كه شانش تدبير امور مردم در طريق سعادتشان ، و مسيرشان به سوى غايات وجودشان مىباشد .\r\nپس عموميت رسالت خاتم المرسلين ، كه رسول اوست ، نه رسول غير از او خود دليل است بر اينكه ربوبيت نيز منحصر در اوست ، چون اگر غير از او ربى ديگر بود ، او هم به مقتضاى ربوبيتش رسولى مىفرستاد ، و ديگر رسالت رسول خدا ( ص ) عمومى و براى همه نمىبود ، و مردم با بودن او محتاج به رسول ديگر مىشدند كه از ناحيه آن رب ديگر بيايد ، و اين همان معنايى است كه على ( ع ) - به طورى كه روايت شده - بدان اشاره نموده ، و فرموده : « اگر براى پروردگار تو شريكى مىبود ، رسولان آن شريك نيز براى رساندن پيامهايش نزد شما مىآمدند » .\r\nمؤيد اين معنا جمله اى است كه در ذيل آيه آمده ، و فرموده : * ( « وَلكِنَّ أَكْثَرَ النَّاسِ لا يَعْلَمُونَ » ) * ، چون اگر معناى آيه تنها همان بود كه راغب در معناى كلمه « كافة » گفت چيزى نبود كه اكثر مردم آن را نفهمند ، ولى دلالت انحصار رسالت در رسول خدا ( ص ) بر انحصار ربوبيت در خداى عز اسمه ، چيزى است كه اكثر مردم آن را نمىفهمند .\r\nبنا بر اين مفاد آيه اين مىشود : مشركين نمىتوانند شريكى براى خدا نشان دهند ، در حالى كه ما تو را نفرستاديم مگر بازدارنده جميع مردم ، در حالى كه بشير و نذير باشى و اگر\r\n\r\n","description":"","footnote":"\r\n( 1 ) تفسير كشاف ، ج 3 ، ص 583 .\r\n","page_name":" 568 ","page_number":568},
  {"content":"\r\nبراى مشركين خدايانى ديگر بود ، ما نمىتوانستيم تو را به سوى همه مردم بفرستيم ، با اينكه عده اى بسيار از ايشان بندگان خدايى ديگرند - و خدا داناتر است - .\r\n* ( « وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ » ) * در اين جمله از وقت جمع و فتح ، يعنى قيامت سؤال شده ، و بنا بر اين آيه مورد بحث متصل است به آيه ما قبل ، كه مىفرمود : * ( « قُلْ يَجْمَعُ بَيْنَنا رَبُّنا . . . » ) * ، و اين خود يكى از شواهدى است بر معنايى كه ما براى آيه * ( « وَما أَرْسَلْناكَ إِلَّا كَافَّةً لِلنَّاسِ » ) * كرديم ، چون اگر معنا غير از آن بود كه ما گفتيم ، آيه مورد بحث و آيه بعدىاش دو تا جمله معترضه مىشدند ، كه بين آيه : * ( « وَما أَرْسَلْناكَ » ) * و آيات بعد كه متعرض مساله نبوتند فاصله شده‌اند .\r\n* ( « قُلْ لَكُمْ مِيعادُ يَوْمٍ لا تَسْتَأْخِرُونَ عَنْه ساعَةً وَلا تَسْتَقْدِمُونَ » ) * دستورى است از خداى تعالى به رسول گرامىاش ، به اينكه پاسخشان دهد به اينكه :\r\nميعادى حتمى و معين دارند ، كه ممكن نيست تخلف بپذيرد ، بلكه قطعا واقع خواهد شد ، به اين معنا كه خدا به آمدن آن وعده اى داده كه خلف آن نمىكند ، چيزى كه هست وقت وقوع آن پوشيده است ، و كسى جز خود او از آن خبر ندارد .\r\nو اينكه بعضى مفسرين گفته‌اند : مراد از ميعاد ، روز مرگ است ، صحيح نيست ، چون مشركين از روز مرگ سؤال نكرده بودند ، زيرا قبلا هم وعده مرگ به ايشان نداده بود ، تا بپرسند روز مرگ چه روزى است ، بلكه وعده جمع و فتح داده بود ، كه از خصائص معاد است ، نه روز مرگ .\r\n\r\nبحث روايتى\r\n\r\nدر تفسير قمى در روايت ابى الجارود از امام باقر ( ع ) در ذيل آيه * ( « حَتَّى إِذا فُزِّعَ عَنْ قُلُوبِهِمْ قالُوا ما ذا قالَ رَبُّكُمْ قالُوا الْحَقَّ وَهُوَ الْعَلِيُّ الْكَبِيرُ » ) * آمده كه : فرمود چون اهل آسمانها از روز بعثت عيسى بن مريم تا روز بعثت محمد بن عبد اللَّه ( ص ) هيچ وحيى نشنيده بودند ، همين كه خداى تعالى جبرئيل را به سوى محمد ( ص ) فرستاد ، اهل آسمانها صوت وحى را شنيدند ، كه چون افتادن آهن بر روى سنگى صاف و محكم صدا كرد ، پس همه تكان خوردند .\r\nو همين كه از وحى فارغ شد جبرئيل نازل شد ، به اهل هر آسمانى برخورد ، پريشانى و فزع از دلهاى اهل آن آسمان زايل گشت ، آن وقت به خود آمده ، از يكديگر پرسيدند :\r\n","description":"","footnote":"","page_name":" 569 ","page_number":569},
  {"content":"\r\nپروردگارتان چه مىگفت ؟ و در پاسخ گفتند : خدا حق را گفت ، و او على و كبير است « 1 » .\r\nمؤلف : نظير اين روايت از طرق اهل سنت نقل شده كه بعضى از آنها سندش تا رسول خدا ( ص ) هست ، و بعضى ديگر سندش موقوف است ، و همه اش ذكر نشده ، و به هر حال كلام رسول خدا ( ص ) مصداقى از مصاديق آيه است ، ولى به هيچ وجه صلاحيت براى تفسير آن ندارد .\r\nو در الدر المنثور از ابن مردويه ، از ابن عباس « 2 » و در مجمع البيان از ابن عباس ، از رسول خدا ( ص ) روايت كرده‌اند كه فرمود : به من پنج چيز داده‌اند ، كه به احدى از انبياى قبل از من ندادند ، اول اينكه من مبعوث شده‌ام به كافه مردم ، چه سرخ پوست ، و چه سياه پوست ، و اما ساير انبياء هر يك مبعوث مىشد به قوم خودش دوم اينكه خداى تعالى مرا به وسيله رعب و وحشت يارى فرمود ، دشمن من از مسافت يك ماه راه از من مرعوب مىشود ، سوم اينكه غنيمت براى من حلال شد ، چهارم اينكه تمام روى زمين برايم مسجد و هم طهور شد ، پنجم اينكه به من شفاعت دادند ، و من آن را براى امتم در روز قيامت ذخيره كرده‌ام ، و امتم ان شاء اللَّه اگر چيزى را شريك خدا نسازد ، بدان نائل مىشود « 3 » .\r\nمؤلف : اين معنا از ابن منذر ، از ابى هريره ، از رسول خدا ( ص ) نيز روايت شده .\r\nليكن روايت مزبور معارض است با روايات بسيارى كه مىگويند : نوح ( ع ) نيز مبعوث بود براى رسالت به سوى تمام بشر ، كه در بعضى از آن روايات نام ابراهيم ( ع ) و در بعضى ديگر همه انبياى اولوا العزم نيز برده شده .\r\nو از سوى ديگر اينكه شفاعت را يكى از خصائص رسول خدا ( ص ) دانست ، مخالف است با روايات زيادى كه براى ساير انبياء هم شفاعت را اثبات مىكند ، خداى تعالى هم در قرآن شفاعت را خاص عموم كسانى دانسته كه در دنيا شهيد و گواه بر حق باشند ، و فرموده : « وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ إِلَّا مَنْ شَهِدَ بِالْحَقِّ وَهُمْ يَعْلَمُونَ » « 4 » و قرآن كريم گواهى داده به اينكه حضرت عيسى ( ع ) از شهداء است ،\r\n\r\n","description":"","footnote":"\r\n( 1 ) تفسير قمى ، ج 2 ، ص 202 .\r\n( 2 ) الدر المنثور ، ج 5 ، ص 237 .\r\n( 3 ) مجمع البيان ، ج 8 ، ص 391 .\r\n( 4 ) يعنى هيچ كس از آنهايى كه كفار مشرك به جاى خدا مىخوانند قادر بر شفاعت نيست ، مگر كسانى كه شاهد به حق باشند و مىدانند . سوره زخرف ، آيه 86 .\r\n","page_name":" 570 ","page_number":570},
  {"content":"\r\nو فرموده : « وَيَوْمَ الْقِيامَةِ يَكُونُ عَلَيْهِمْ شَهِيداً » « 1 » .\r\nو روايات از طرق عامه و خاصه در عموميت رسالت رسول اسلام بسيار است ، و از ظاهر بسيارى از آن روايات بر مىآيد كه كلمه « كافة » را در جمله : * ( « وَما أَرْسَلْناكَ إِلَّا كَافَّةً لِلنَّاسِ » ) * حال از « ناس » گرفته ، و حال را بر صاحب حال مقدم داشته ، در حالى كه علماى نحو در آن اختلاف دارند ، بصرىها آن را جايز ندانسته ، و كوفىها جايزش مىدانند .\r\n\r\n","description":"","footnote":"\r\n( 1 ) روز قيامت مسيح شهيد بر آنان است . سوره نساء ، آيه 159 .\r\n","page_name":" 571 ","page_number":571},
  {"content":"\r\n\r\n\r\nوَ قالَ الَّذِينَ كَفَرُوا لَنْ نُؤْمِنَ بِهذَا الْقُرْآنِ وَلا بِالَّذِي بَيْنَ يَدَيْه وَلَوْ تَرى إِذِ الظَّالِمُونَ مَوْقُوفُونَ عِنْدَ رَبِّهِمْ يَرْجِعُ بَعْضُهُمْ إِلى بَعْضٍ الْقَوْلَ يَقُولُ الَّذِينَ اسْتُضْعِفُوا لِلَّذِينَ اسْتَكْبَرُوا لَوْ لا أَنْتُمْ لَكُنَّا مُؤْمِنِينَ ( 31 ) قالَ الَّذِينَ اسْتَكْبَرُوا لِلَّذِينَ اسْتُضْعِفُوا أنَحْنُ صَدَدْناكُمْ عَنِ الْهُدى بَعْدَ إِذْ جاءَكُمْ بَلْ كُنْتُمْ مُجْرِمِينَ ( 32 ) وَقالَ الَّذِينَ اسْتُضْعِفُوا لِلَّذِينَ اسْتَكْبَرُوا بَلْ مَكْرُ اللَّيْلِ وَالنَّهارِ إِذْ تَأْمُرُونَنا أَنْ نَكْفُرَ بِاللَّه وَنَجْعَلَ لَه أَنْداداً وَأَسَرُّوا النَّدامَةَ لَمَّا رَأَوُا الْعَذابَ وَجَعَلْنَا الأَغْلالَ فِي أَعْناقِ الَّذِينَ كَفَرُوا هَلْ يُجْزَوْنَ إِلَّا ما كانُوا يَعْمَلُونَ ( 33 ) وَما أَرْسَلْنا فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا بِما أُرْسِلْتُمْ بِه كافِرُونَ ( 34 ) وَقالُوا نَحْنُ أَكْثَرُ أَمْوالًا وَأَوْلاداً وَما نَحْنُ بِمُعَذَّبِينَ ( 35 )\r\nقُلْ إِنَّ رَبِّي يَبْسُطُ الرِّزْقَ لِمَنْ يَشاءُ وَيَقْدِرُ وَلكِنَّ أَكْثَرَ النَّاسِ لا يَعْلَمُونَ ( 36 ) وَما أَمْوالُكُمْ وَلا أَوْلادُكُمْ بِالَّتِي تُقَرِّبُكُمْ عِنْدَنا زُلْفى إِلَّا مَنْ آمَنَ وَعَمِلَ صالِحاً فَأُولئِكَ لَهُمْ جَزاءُ الضِّعْفِ بِما عَمِلُوا وَهُمْ فِي الْغُرُفاتِ آمِنُونَ ( 37 ) وَالَّذِينَ يَسْعَوْنَ فِي آياتِنا مُعاجِزِينَ أُولئِكَ فِي الْعَذابِ مُحْضَرُونَ ( 38 ) قُلْ إِنَّ رَبِّي يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ لَه وَما أَنْفَقْتُمْ مِنْ شَيْءٍ فَهُوَ يُخْلِفُه وَهُوَ خَيْرُ الرَّازِقِينَ ( 39 ) وَيَوْمَ يَحْشُرُهُمْ جَمِيعاً ثُمَّ يَقُولُ لِلْمَلائِكَةِ أهؤُلاءِ إِيَّاكُمْ كانُوا يَعْبُدُونَ ( 40 )\r\nقالُوا سُبْحانَكَ أَنْتَ وَلِيُّنا مِنْ دُونِهِمْ بَلْ كانُوا يَعْبُدُونَ الْجِنَّ أَكْثَرُهُمْ بِهِمْ مُؤْمِنُونَ ( 41 ) فَالْيَوْمَ لا يَمْلِكُ بَعْضُكُمْ لِبَعْضٍ نَفْعاً وَلا ضَرًّا وَنَقُولُ لِلَّذِينَ ظَلَمُوا ذُوقُوا عَذابَ النَّارِ الَّتِي كُنْتُمْ بِها تُكَذِّبُونَ ( 42 ) وَإِذا تُتْلى عَلَيْهِمْ آياتُنا بَيِّناتٍ قالُوا ما هذا إِلَّا رَجُلٌ يُرِيدُ أَنْ يَصُدَّكُمْ عَمَّا كانَ يَعْبُدُ آباؤُكُمْ وَقالُوا ما هذا إِلَّا إِفْكٌ مُفْتَرىً وَقالَ الَّذِينَ كَفَرُوا لِلْحَقِّ لَمَّا جاءَهُمْ إِنْ هذا إِلَّا سِحْرٌ مُبِينٌ ( 43 ) وَما آتَيْناهُمْ مِنْ كُتُبٍ يَدْرُسُونَها وَما أَرْسَلْنا إِلَيْهِمْ قَبْلَكَ مِنْ نَذِيرٍ ( 44 ) وَكَذَّبَ الَّذِينَ مِنْ قَبْلِهِمْ وَما بَلَغُوا مِعْشارَ ما آتَيْناهُمْ فَكَذَّبُوا رُسُلِي فَكَيْفَ كانَ نَكِيرِ ( 45 )\r\nقُلْ إِنَّما أَعِظُكُمْ بِواحِدَةٍ أَنْ تَقُومُوا لِلَّه مَثْنى وَفُرادى ثُمَّ تَتَفَكَّرُوا ما بِصاحِبِكُمْ مِنْ جِنَّةٍ إِنْ هُوَ إِلَّا نَذِيرٌ لَكُمْ بَيْنَ يَدَيْ عَذابٍ شَدِيدٍ ( 46 ) قُلْ ما سَأَلْتُكُمْ مِنْ أَجْرٍ فَهُوَ لَكُمْ إِنْ أَجْرِيَ إِلَّا عَلَى اللَّه وَهُوَ عَلى كُلِّ شَيْءٍ شَهِيدٌ ( 47 ) قُلْ إِنَّ رَبِّي يَقْذِفُ بِالْحَقِّ عَلَّامُ الْغُيُوبِ ( 48 ) قُلْ جاءَ الْحَقُّ وَما يُبْدِئُ الْباطِلُ وَما يُعِيدُ ( 49 ) قُلْ إِنْ ضَلَلْتُ فَإِنَّما أَضِلُّ عَلى نَفْسِي وَإِنِ اهْتَدَيْتُ فَبِما يُوحِي إِلَيَّ رَبِّي إِنَّه سَمِيعٌ قَرِيبٌ ( 50 )\r\nوَ لَوْ تَرى إِذْ فَزِعُوا فَلا فَوْتَ وَأُخِذُوا مِنْ مَكانٍ قَرِيبٍ ( 51 ) وَقالُوا آمَنَّا بِه وَأَنَّى لَهُمُ التَّناوُشُ مِنْ مَكانٍ بَعِيدٍ ( 52 ) وَقَدْ كَفَرُوا بِه مِنْ قَبْلُ وَيَقْذِفُونَ بِالْغَيْبِ مِنْ مَكانٍ بَعِيدٍ ( 53 ) وَحِيلَ بَيْنَهُمْ وَبَيْنَ ما يَشْتَهُونَ كَما فُعِلَ بِأَشْياعِهِمْ مِنْ قَبْلُ إِنَّهُمْ كانُوا فِي شَكٍّ مُرِيبٍ ( 54 )\r\n","description":"","footnote":"","page_name":" 572 ","page_number":572},
  {"content":"\r\nترجمه آيات\r\nكسانى كه كافر شدند گفتند : هرگز به اين قرآن ، و به كتابهاى آسمانى كه فعلا هست ايمان نمىآوريم ، و اگر ظالمان را در آن هنگام كه نزد پروردگارشان ايستاده باشند ببينى ، خواهى ديد كه با يكديگر كشمكش نموده ، جرم را به گردن يكديگر مىاندازند ، كسانى كه در دنيا ضعيف شمرده شدند ، به كسانى كه بزرگمنشى كردند ، مىگويند : اگر شما نبوديد ما از مؤمنان بوديم ( 31 ) .\r\nو كسانى كه بزرگمنشى كردند ، به آنان كه ضعيف شمرده شدند ، مىگويند : آيا ما شما را از هدايت بعد از آنكه در اختيارتان قرار گرفت جلوگيرى كرديم ؟ نه ، بلكه خودتان مجرم بوديد ( 32 ) .\r\nو آنهايى كه ضعيف شمرده شدند ، به كسانى كه بزرگمنشى كردند ، گفتند : بلكه نيرنگ شبانه روزى شما ، ما را وادار به كفر نمود ، براى اينكه شما ما را دستور مىداديد به خدا كفر بورزيم ، و برايش شريك بگيريم ، ( آن روز هم بر حسب طبيعتى كه در دنيا كسب كرده بودند ) پشيمانى خود را در وقت ديدن\r\n","description":"","footnote":"","page_name":" 573 ","page_number":573},
  {"content":"\r\nعذاب پنهان مىكنند ، و ما كنده و زنجير به گردن كفار مىگذاريم ، آيا جز به آنچه كه مىكردند كيفر مىشوند ؟ ( 33 ) .\r\nما به سوى هيچ قريه اى بيمرسان نفرستاديم ، مگر آنكه عياشهاى آن قريه گفتند : ما به آنچه شما به تبليغش مامور شده‌ايد كافريم ( 34 ) .\r\nو نيز گفتند : ما اموال و اولاد بيشترى داريم ، و هرگز عذاب نمىشويم ( 35 ) .\r\nبگو اين پروردگار من است ، كه روزى را براى هر كس بخواهد بسيار ، و براى هر كس بخواهد اندك مىسازد ، و ليكن بيشتر مردم نمىدانند ( 36 ) .\r\nو اموال و اولاد شما چنان نيست كه شما را نزد ما مقرب سازد ، مگر كسى كه ايمان آورد ، و عمل صالح كند ، كه اين گونه افراد پاداشى دو برابر آنچه مىكردند دارند ، و در غرفه ها ايمنند ( 37 ) .\r\nو كسانى كه در جلوگيرى از آيات ما تلاش مىكنند ، و مىخواهند ما را عاجز كنند ، در عذاب احضار خواهند شد ( 38 ) .\r\n( باز هم بگو ) كه : اين پروردگار من است كه رزق را براى هر كس بخواهد وسعت داده ، و براى هر كس بخواهد تنگ مىگيرد ، و آنچه كه انفاق كنيد او جايش را پر مىكند ، و او بهترين روزى دهندگان است ( 39 ) .\r\nو روزى كه همگى را محشور مىكند ، و آن گاه به ملائكه مىگويند : آيا اينان شما را مىپرستيدند ؟ ( 40 ) .\r\nدر جواب مىگويند : منزهى تو اى خدا ! تويى ولى ما ، نه اينان ، بلكه اينان جن را مىپرستيدند ، بيشترشان به جن ايمان داشتند ( 41 ) .\r\nپس ( به هر حال ) امروز هيچ يك از شما براى ديگرى مالك نفع و ضررى نيست ، و ما به كسانى كه ستم كردند مىگوييم : عذاب آتش را كه آن را تكذيب مىكردند بچشيد ( 42 ) .\r\nو چون آيات ما بر آنان تلاوت مىشود ، با اينكه آياتى روشن است ، در عين حال مىگويند : اين مرد هيچ منظورى ندارد جز اينكه شما را از آنچه پدرانتان مىپرستيدند جلوگيرى كند ، و نيز مىگويند : اين آيات دروغى بيش نيست ، كه وى به خدا بسته است ، و كسانى كه كافر شدند وقتى حق برايشان روشن مىشود مىگويند : اين جز سحرى آشكار نيست ( 43 ) .\r\nبا اينكه ما هيچ كتابى به اين كفار قريش نفرستاده‌ايم تا درس آن را خوانده باشند ، و نيروى تشخيص سحر را به دست آورده باشند ، و قبل از تو هيچ بيمرسانى به سوى آنان نفرستاديم ( 44 ) .\r\n( اين تنها اينان نيستند كه آيات ما را تكذيب مىكنند ) ، كسانى كه قبل از ايشان بودند ، ( و قريش ) ده يك آن نيرو را كه ما به آنان داديم ندارند فرستادگان مرا تكذيب كردند ، و من چگونه آنان را به عذاب\r\n","description":"","footnote":"","page_name":" 574 ","page_number":574},
  {"content":"\r\nخود هلاك كردم ، آيا از هلاك قريش عاجزم ؟ ( 45 ) .\r\nبگو : من شما را به يك اندرز موعظت مىكنم ، و آن اين است كه : فقط به خاطر خدا ( و بدون اينكه غير از خدا را دخالت دهيد ) دو به دو و يا تك تك و بدون سر و صدا قيام كنيد ، و سپس در باره من بينديشيد ، آيا در مدتى طولانى كه در بين شما زندگى كرده‌ام سوء سابقه اى و يا جنونى سراغ داريد ؟ نه ، طرف شما جنون ندارد ، او جز بيمرسان نيست ، كه شما را از عذابى شديد كه در انتظار شماست ، مىترساند ( 46 ) .\r\nبگو : من كه از شما اجرتى نخواسته‌ام ، و به فرض هر چه هم خواسته باشم مال خود شما ، چون پاداش من جز بر خدا نتواند بود ، و او بر هر چيز ناظر است ( 47 ) .\r\nبگو پروردگار من حق را نازل مىكند ، و او علام الغيوب است ( 48 ) .\r\nبگو حق آمد ، و ديگر باطل نمىتواند از نو چيزى را بياورد ، و با آن رونق قبلى خود را اعاده دهد ( 49 ) .\r\nبگو : به فرضى هم كه من گمراه شده باشم ، به ضرر خودم شده‌ام ، و اگر راه يافته باشم ، به وحى پروردگارم يافته‌ام ، كه او شنوايى نزديك است ( 50 ) .\r\nو اگر ببينى هنگامى كه كفار به فزع در مىآيند ، پس در پيشگاه خدا فرارى نيست ، و چيزى از او فوت نمىشود ، بلكه از جايى نزديك دستگير مىشوند ( 51 ) .\r\nو نيز گفتند : ايمان آورديم به آن قرآن ، ولى چگونه از مكانى دور يعنى از قيامت به ايمان توانند رسيد ( 52 ) .\r\nبا اينكه قبلا به آن كفر ورزيدند ، و از مكانى دور سخن به ناديده رها مىكردند ( 53 ) .\r\nميان ايشان و آن آرزو كه دارند حايل افكند ، چنان كه با نظاير ايشان از پيش همين رفتار را كرد ، كه آنان در شكى سخت بودند ( 54 ) .\r\nبيان آيات\r\nاين آيات فصل ديگرى است از سوره ، كه در باره مساله نبوت ، و فروعات آن سخن مىگويد ، و سخنانى را كه مشركين در باره اين مساله گفته‌اند نقل مىكند ، و در خلال آن آنچه در روز مرگ ، و يا روز قيامت بر سر آنان مىآيد ، خاطر نشان مىسازد .\r\nو اين آيات به وسيله آيه « وَما أَرْسَلْناكَ إِلَّا كَافَّةً لِلنَّاسِ » متصل به آيات قبل مىشود ، و در حقيقت آيه مزبور برزخى است بين دو دسته آيات ، چون در آن مساله رسالت به عنوان دليل\r\n","description":"","footnote":"","page_name":" 575 ","page_number":575},
  {"content":"\r\nبر مساله توحيد ذكر شد .\r\n* ( « وَقالَ الَّذِينَ كَفَرُوا لَنْ نُؤْمِنَ بِهذَا الْقُرْآنِ وَلا بِالَّذِي بَيْنَ يَدَيْه » ) * مراد از * ( « الَّذِينَ كَفَرُوا » ) * مشركين ، و مراد از * ( « بِالَّذِي بَيْنَ يَدَيْه » ) * كتب آسمانى قبل از قرآن يعنى تورات و انجيل است ، مشركين گفته بودند كه : نه به اين قرآن ايمان داريم ، و نه به كتب آسمانى قبل از آن ، و اين بدان جهت است كه اصولا مسلك وثنيت و شرك معتقد به نبوت و توابع آن يعنى كتب آسمانى نيست .\r\nو اينكه بعضى « 1 » از مفسرين گفته‌اند : مراد از * ( « بِالَّذِي بَيْنَ يَدَيْه » ) * مساله آخرت و معاد است ، سخنى است بدون دليل ، به خلاف معنايى كه ما كرديم ، كه در قرآن كريم شواهد بسيار دارد ، چون قرآن در بسيارى موارد از تورات و انجيل تعبير به * ( « بِالَّذِي بَيْنَ يَدَيْه » ) * كرده ، و خطايى ديگر كه بعضى « 2 » از مفسرين مرتكب شده‌اند ، اين است كه گفته‌اند : مراد از * ( « الَّذِينَ كَفَرُوا » ) * يهوديانند .\r\n* ( « وَلَوْ تَرى إِذِ الظَّالِمُونَ مَوْقُوفُونَ عِنْدَ رَبِّهِمْ . . . » ) *\r\nظاهرا حرف « لام » در كلمه « الظالمون » لام عهد است . اين آيه و دو آيه بعد از آن اين معنا را خاطر نشان مىسازد كه و بال اين كفر كه اساس آن گمراهى پيشوايان كفر ، و گمراه گرى آنان نسبت به پيروان خويش است ، به زودى به آنان مىرسد ، و چيزى نمىگذرد كه پشيمان مىشوند ، در حالى كه پشيمانى سودى نداشته باشد .\r\n\r\n\r\nپس جمله * ( « وَلَوْ تَرى » ) * خطاب به رسول خدا ( ص ) است ، چون خود كفار كمتر از آنند كه خطاب الهى را بفهمند . * ( « إِذِ الظَّالِمُونَ » ) * يعنى آنهايى كه به كتب خدا و فرستادگان او كفر ورزيدند و با اين عمل خود ، به خود ظلم كردند . * ( « مَوْقُوفُونَ عِنْدَ رَبِّهِمْ » ) * در روز قيامت براى حساب و جزاء در پيشگاه پروردگارشان مىايستند . * ( « يَرْجِعُ بَعْضُهُمْ إِلى بَعْضٍ الْقَوْلَ » ) * يعنى با يكديگر گفتگو و با يكديگر مراجعه و مخاصمه مىكنند . * ( « يَقُولُ الَّذِينَ اسْتُضْعِفُوا » ) * بيان همان مراجعه است ، مىفرمايد : آنها كه در دنيا ضعيف شدند ، و تبعه ستمگران بودند * ( « لِلَّذِينَ اسْتَكْبَرُوا » ) * به ستمگران و پيشوايان ضلالت مىگويند : * ( « لَوْ لا أَنْتُمْ لَكُنَّا مُؤْمِنِينَ » ) * اگر شما نبوديد ، ما مؤمن بوديم ، منظورشان اين است كه شما ما را مجبور و وادار به كفر كرديد ، و بين ما و ايمان حائل گشتيد .\r\n* ( « قالَ الَّذِينَ اسْتَكْبَرُوا لِلَّذِينَ اسْتُضْعِفُوا » ) * - مستكبرين جواب دادند ، و از تهمتى كه\r\n\r\n","description":"","footnote":"\r\n( 1 و 2 ) مجمع البيان ، ج 8 ، ص 392 .\r\n","page_name":" 576 ","page_number":576},
  {"content":"\r\nضعفاء به ايشان زدند - كه شما ما را مجبور كرديد - به اينكه * ( « أنَحْنُ صَدَدْناكُمْ » ) * آيا ما شما را از ايمان باز داشتيم ؟ مانع شديم * ( « عَنِ الْهُدى بَعْدَ إِذْ جاءَكُمْ » ) * از اينكه هدايت را بعد از آنكه به وسيله دعوت نبوى در اختيارتان قرار گرفت بپذيريد ؟ حاشا زيرا بهترين دليل بر اينكه ما شما را مجبور نكرديم ، و بين شما و ايمان حائل نشديم ، اين است كه شما در ايمان و كفر مختار بوديد ، * ( « بَلْ كُنْتُمْ مُجْرِمِينَ » ) * بلكه خودتان مجرم بوديد ، و مىخواستيد بر جرم خود ادامه دهيد ، و به همين جهت جرم خود را تا مرز كفر كشانديد ، و با اينكه هدايت الهى در اختيارتان قرار گرفت ، زير بار نرفتيد ، بدون اينكه از ناحيه ما مجبور شده باشيد ، پس كفر شما مستند به خود شماست ، و ما براى از آنيم .\r\n* ( « وَقالَ الَّذِينَ اسْتُضْعِفُوا لِلَّذِينَ اسْتَكْبَرُوا » ) * - اين جمله حكايت كلام ضعفاست كه در رد دفاعيه مستكبرين گفتند : * ( « بَلْ مَكْرُ اللَّيْلِ وَالنَّهارِ » ) * نه ، شما بى تقصير نيستيد ، چون نقشه هاى پىگير ، و مكر شبانه روزى شما ما را به كفر واداشت ، « اذ » چون شما همواره * ( « تَأْمُرُونَنا أَنْ نَكْفُرَ بِاللَّه وَنَجْعَلَ لَه أَنْداداً » ) * به ما دستور مىداديد به خدا كفر بورزيم ، و براى او انداد و امثالى از آلهه دروغى قائل شويم ، يعنى شما در دنيا به طور دائم و شبانه روزى نقشه مىريختيد ، براى اينكه ما را ضعيف كنيد و بر ما فرمانروا باشيد و ما را واداريد كه خواسته هاى شما را اطاعت كنيم و ايمان آوريم ، لذا ناچار بوديم بر اينكه سر در اطاعت نهيم و كافر و مشرك شويم چون شما كفر و شرك را از ما مىخواستيد ، و مگر اجبار غير از اين است ؟\r\n\r\n\r\n« و اسروا » - و پنهان داشتند : * ( « النَّدامَةَ لَمَّا رَأَوُا الْعَذابَ » ) * ندامت خود را چون عذاب را ديدند ، و فهميدند كه ديگر راه فرارى ندارند . و اين پنهان كارى در آن روز با اينكه روز قيامت روزى است كه همه پنهانيها و اسرار بيرون مىافتد ، و روزى است كه « يَوْمَ هُمْ بارِزُونَ لا يَخْفى عَلَى اللَّه مِنْهُمْ شَيْءٌ - چيزى از اسرار مردم بر خدا پوشيده نمىماند » « 1 » نظير دروغگوييشان و انكار شركشان است ، و نيز نظير قسم دروغ خوردنشان است ، كه در قيامت همه اينها از آنان سر مىزند ، و اين از باب ظهور ملكات رذيله است ، كه در نفوس آنها ريشه دوانده ، از آنجايى كه در دنيا همواره ندامت خود را از ترس شماتت دشمنان پنهان مىداشتند ، اين پنهانكارى براى آنان عادت شده ، لذا در قيامت هم با اينكه روز بروز و ظهور نهانىها است ، و روز « تُبْلَى السَّرائِرُ » برون افتادن اسرار از پرده ها است ، مع ذلك دست از عادت دنيايى خود بر نمىدارند ، و به مقتضاى ملكه دروغگويى باز دروغ مىگويند با اينكه مىدانند كه\r\n\r\n","description":"","footnote":"\r\n( 1 ) سوره غافر ، آيه 16 .\r\n","page_name":" 577 ","page_number":577},
  {"content":"\r\nدروغشان هويدا است .\r\nخداى سبحان سپس كيفيت گرفتاريشان به عذاب را ذكر نموده ، مىفرمايد : * ( « وَجَعَلْنَا الأَغْلالَ فِي أَعْناقِ الَّذِينَ كَفَرُوا » ) * غل و زنجيرها به گردنهايشان مىافكنيم تا نتوانند از عذاب بيرون آيند . « * ( هَلْ يُجْزَوْنَ إِلَّا ما كانُوا يَعْمَلُونَ ) * - مگر به جز آنچه مىكردند جزاء داده مىشوند ؟ » .\r\n* ( « وَما أَرْسَلْنا فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا بِما أُرْسِلْتُمْ بِه كافِرُونَ » ) * كلمه « مترف » اسم مفعول از ماده « اتراف » است ، كه به معناى زياده روى در تلذذ از نعمتها است ، و در اين تفسير اشاره است به اينكه زياده روى در لذايذ كار آدمى را به جايى مىكشاند كه از پذيرفتن حق استكبار ورزد ، هم چنان كه آيه بعدى هم آن را افاده مىكند .\r\n* ( « وَقالُوا نَحْنُ أَكْثَرُ أَمْوالًا وَأَوْلاداً وَما نَحْنُ بِمُعَذَّبِينَ » ) * ضمير جمع به كلمه « المترفين » بر مىگردد ، و خاصيت اتراف ، و ترفه ، و غوطه ور شدن در نعمتهاى مادى همين است ، كه قلب آدمى بدانها متعلق شود ، و آنها را عظيم بشمارد ، و سعادت خود را در داشتن آنها بداند ، حالا چه اينكه موافق حق باشد ، يا مخالف آن ، در نتيجه همواره به ياد حيات ظاهرى دنيا بوده ، ما وراى آن را فراموش مىكند .\r\nو لذا خداى سبحان از چنين افرادى حكايت مىكند كه گفتند : « * ( نَحْنُ أَكْثَرُ أَمْوالًا وَأَوْلاداً ) * - ما اموال و اولاد بيشترى داريم » ، يعنى سعادتى نيست جز در همين ، هم چنان كه شقاوتى هم نيست جز در نداشتن آن ، * ( « وَما نَحْنُ بِمُعَذَّبِينَ » ) * و ما در آخرت معذب نيستيم ، و اين نفى عذابشان نيست مگر از غفلت و بى خبرى از ما وراى بسيارى اموال و اولاد ، وقتى سعادت و فلاح تنها در داشتن مال و اولاد بيشترى بود ، و بس ، معلوم است كه عذابى هم نيست ، مگر در نداشتن آن ، و با داشتن آن عذابى نخواهد بود .\r\nدر اينجا وجه ديگرى نيز هست ، و آن اين است كه مشركين از آن جا كه برخوردار از مال و اولاد بودند ، مغرور شدند ، و پنداشتند كه در درگاه خدا احترامى دارند ، و اين كرامت و حرمت را هميشه خواهند داشت ، و معناى كلامشان اين است كه : ما در درگاه خدا داراى كرامتيم ، شاهدش هم اين است كه اين همه مال و اولادمان داده ، و ما هميشه اين كرامت را خواهيم داشت ، پس اگر هم عذابى باشد ، ما معذب نخواهيم بود . بنا بر اين وجه آيه شريفه در معناى آيه شريفه « وَلَئِنْ أَذَقْناه رَحْمَةً مِنَّا مِنْ بَعْدِ ضَرَّاءَ مَسَّتْه لَيَقُولَنَّ هذا لِي وَما أَظُنُّ السَّاعَةَ قائِمَةً وَلَئِنْ رُجِعْتُ إِلى رَبِّي إِنَّ لِي عِنْدَه لَلْحُسْنى » « 1 » خواهد بود .\r\n\r\n","description":"","footnote":"\r\n( 1 ) و اگر رحمتى از خود به او بچشانيم ، بعد از ناملايمى به وى رسيده بود ، تازه مىگويد اين حق از آن من بود ، و اصلا گمان نمىكنم قيامتى قائم شود ، و بفرضى هم بشود و من بار ديگر به سوى پروردگارم برگردم ، باز هم نزد او نعمت و خوبى دارم . سوره حم سجده ، آيه 50 .\r\n","page_name":" 578 ","page_number":578},
  {"content":"\r\n* ( « قُلْ إِنَّ رَبِّي يَبْسُطُ الرِّزْقَ لِمَنْ يَشاءُ وَيَقْدِرُ وَلكِنَّ أَكْثَرَ النَّاسِ لا يَعْلَمُونَ » ) * اين آيه و سه آيه بعدش جواب از اين گفتار مشركين است ، كه گفتند : * ( « نَحْنُ أَكْثَرُ أَمْوالًا » ) * ، و اين جواب از دو طريق و به دو صورت آمده ، اول اينكه مساله رزق يعنى اموال و اولاد ، و كمى و زيادى آن ، به دست خدا است ، كه هر كسى را به مقتضاى حكمت و مصلحت از آن روزى مىكند و اسباب بدست آوردنش را هم فراهم مىكند ، و خواست انسان و كرامت و حرمتى كه نزد خدا دارد ، هيچ اثرى در كمى و زيادى رزقش ندارد . براى اينكه چه بسا رزق يك مؤمن ، و يك كافر ، و يك عاقل دورانديش ، زياد مىشود ، هم چنان كه رزق يك احمق و بى عقل زياد مىشود ، و چه بسا همين نامبردگان رزقشان كم مىشود ، و يا در اول زياد ، و در آخر كم مىشود ، پس زيادى مال هيچ دلالتى بر سعادت و كرامت نزد خدا ندارد .\r\nو همين است معناى جمله * ( « قُلْ إِنَّ رَبِّي » ) * كه در آن رب را به خود نسبت داده ، چون طرف خطابش يعنى مشركين خدا را رب خود نمىدانستند ، و رزق دادن ، خود از شؤون ربوبيت است ، « يبسط » كه توسعه مىدهد ، * ( « الرِّزْقَ لِمَنْ يَشاءُ » ) * رزق را براى هر كه بخواهد ، و مصلحت و حكمتش اقتضاء كند « و يقدر » و تنگ مىگيرد آن را براى هر كه بخواهد * ( « وَلكِنَّ أَكْثَرَ النَّاسِ لا يَعْلَمُونَ » ) * و ليكن بيشتر مردم نمىدانند ، اگر از رزق چيزى نصيبشان نشده باشد ، محروميت خود را به اسباب ظاهرى ، و اتفاقى نسبت مىدهند ، و اگر نصيبشان بشود ، آن را به زرنگى و حسن تدبير خود نسبت مىدهند ، و همين كافى است در حماقت آنان .\r\n\r\n\r\n* ( « وَما أَمْوالُكُمْ وَلا أَوْلادُكُمْ بِالَّتِي تُقَرِّبُكُمْ عِنْدَنا زُلْفى ) * . . . * ( مُحْضَرُونَ » ) * اين آيه صورت دوم جواب است ، از گفته آنان كه گفتند : * ( « نَحْنُ أَكْثَرُ أَمْوالًا وَأَوْلاداً وَما نَحْنُ بِمُعَذَّبِينَ » ) * و حاصل آن اين است كه نبودن عذاب نتيجه تقرب به خدا است ، نه اينكه نتيجه داشتن اموال و اولاد بيشتر باشد ، چون اموال و اولاد باعث تقرب به خدا نمىشود ، تا با بودن آن عذابى نباشد ، و بنا بر اين در آيه شريفه مقرب بودن مال ، در جاى نبودن عذاب به كار رفته ، و اين از قبيل به كار بردن سبب در جاى مسبب است .\r\nو همين معنا معناى جمله * ( « وَما أَمْوالُكُمْ وَلا أَوْلادُكُمْ » ) * نيز هست ، چون مىفرمايد :\r\n* ( « وَما أَمْوالُكُمْ وَلا أَوْلادُكُمْ » ) * اموال و اولاد شما كه بدان در سعادت خود اعتماد مىكنيد و آن\r\n","description":"","footnote":"","page_name":" 579 ","page_number":579},
  {"content":"\r\nرا دليل بر نداشتن عذاب خدا مىدانيد * ( « بِالَّتِي تُقَرِّبُكُمْ عِنْدَنا زُلْفى » ) * چيزى نيست كه شما را نزد ما نزديك سازد .\r\n* ( « إِلَّا مَنْ آمَنَ وَعَمِلَ صالِحاً » ) * - مگر آن كس كه ايمان آورد ، و با مال و فرزندان خود عمل صالح كند ، مال خود را در راه خدا انفاق نموده ، و با آن ايمان و عمل صالح را تزويج و تبليغ كرده ، در سايرين نيز منتشر سازد ، و اولاد خود را با تربيت دينى بار آورد ، چنين افرادى پاداش دو چندان خواهند داشت . * ( « فَأُولئِكَ لَهُمْ جَزاءُ الضِّعْفِ » ) * در اين جمله به احتمال قوى موصوف « جزاء » اضافه بر صفت « ضعف » شده ، و معناى آن پاداش دو چندان است ، و دو چندان بودنش براى اين است كه هم خود هدايت يافتند ، و هم ديگران را هدايت كردند ، علاوه بر اينكه خداوند حسنات آنان را به ده برابر و بيشتر مزد مىدهد . * ( « وَهُمْ فِي الْغُرُفاتِ آمِنُونَ » ) * يعنى در قبه هاى بلند ، از عذاب ايمنند ، پس چنين افرادى عذاب نمىشوند .\r\n* ( « وَالَّذِينَ يَسْعَوْنَ فِي آياتِنا مُعاجِزِينَ » ) * - يعنى در آيات ما جديت مىكنند كه آن را از اثر بيندازند - و يا از ما پيشى بگيرند - * ( « أُولئِكَ فِي الْعَذابِ مُحْضَرُونَ » ) * اينان هر چند كه مال و اولادشان بسيار باشد ، سرانجام در آتش احضار مىشوند .\r\nو در جمله * ( « وَما أَمْوالُكُمْ وَلا أَوْلادُكُمْ » ) * از خطاب مخصوص به مؤمنين ، به خطاب عموم مردم از كافر و غير از كافر عدول شده ، و وجهش اين است كه حكمى كه براى اموال و اولاد بيان كرد ، اختصاص به يك طايفه معينى ندارد ، اگر اين مال و اولاد در كار خير به كار رود ، اثر جميلش به شرطى هويدا مىگردد ، كه توأم با ايمان و عمل صالح باشد ، و گر نه بيش از پيش و بال مىآورد . * ( « قُلْ إِنَّ رَبِّي يَبْسُطُ الرِّزْقَ لِمَنْ يَشاءُ مِنْ عِبادِه وَيَقْدِرُ لَه وَما أَنْفَقْتُمْ مِنْ شَيْءٍ فَهُوَ يُخْلِفُه وَهُوَ خَيْرُ الرَّازِقِينَ » ) * در مجمع البيان گفته ، وقتى مىگويند : « اخلف اللَّه له و عليه » شمعنايش اين است كه خداوند به جاى آنچه از دست فلانى برفت عوضى بداد « 1 » .\r\nسياق آيه دلالت دارد بر اينكه مراد از انفاق در وجوه احسان است ، و مراد بيان اين نكته است كه چنين انفاقى نزد خدا ضايع و گم نمىشود ، بلكه خداوند آن را عوض مىدهد .\r\nبنا بر اين جمله * ( « قُلْ إِنَّ رَبِّي يَبْسُطُ الرِّزْقَ لِمَنْ يَشاءُ وَيَقْدِرُ » ) * در صدر آيه براى اشاره به اين نكته است كه مساله رزق ، در سعه و ضيقش به دست خدا است ، خدايى كه اگر كم\r\n\r\n","description":"","footnote":"\r\n( 1 ) مجمع البيان ، ج 8 ، ص 394 .\r\n","page_name":" 580 ","page_number":580},
  {"content":"\r\nروزى دهد ، خزينه اش زياد نمىشود ، و اگر زياد بدهد خزينه اش كم نمىگردد ، آن گاه فرموده :\r\n* ( « وَما أَنْفَقْتُمْ مِنْ شَيْءٍ » ) * ، هر چه انفاق كنيد ، چه كم و چه زياد و آن مال هر چه باشد ، * ( « فَهُوَ يُخْلِفُه » ) * خدا جانشين كننده و جا پركن آن است ، و عوض آن را به شما مىدهد ، يا در دنيا ، و يا در آخرت ، * ( « وَهُوَ خَيْرُ الرَّازِقِينَ » ) * ، و او بهترين روزىرسان است ، براى اينكه او اگر روزى مىدهد ، بلا عوض و صرفا از در جود و سخا مىدهد ، ولى ديگران اگر روزى مىدهند ، به عنوان قرض و معامله مىدهند ، آرى مىدهند تا روزى پس بگيرند ، علاوه بر اينكه او رازق حقيقى است ، و ديگران واسطه وصول رزق اويند .\r\n\r\n\r\n* ( « وَيَوْمَ يَحْشُرُهُمْ جَمِيعاً ثُمَّ يَقُولُ لِلْمَلائِكَةِ أهؤُلاءِ إِيَّاكُمْ كانُوا يَعْبُدُونَ » ) * مراد از * ( « يَحْشُرُهُمْ جَمِيعاً » ) * - به شهادت سياق - عابدها و معبودهايند ، و يا به عبارت ديگر بتها و بتپرستانند .\r\nو در جمله * ( « ثُمَّ يَقُولُ لِلْمَلائِكَةِ أهؤُلاءِ إِيَّاكُمْ كانُوا يَعْبُدُونَ » ) * كه خداى تعالى سؤال مىكند ، منظور سؤال از اصل فرشته پرستى نيست ، و از ملائكه نمىپرسد ، كه آيا بتپرستان شما را پرستش مىكردند يا نه ، چون اگر سؤال اين بود . ديگر معنا نداشت ملائكه آن را انكار كنند ، بگويند : * ( « سُبْحانَكَ أَنْتَ وَلِيُّنا . . . » ) * ، چون در اينكه مشركين ملائكه را مىپرستند هيچ حرفى نيست ، بلكه مراد ، سؤال از رضايت ملائكه است ، كه آيا شما به پرستش مشركين . و خضوع عبادتى ايشان در برابر شما راضى بوديد ، يا خير ؟ همانطور كه در آيه : « أأَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه » از حضرت مسيح ( ع ) نمىپرسد كه آيا تو چنين دستورى داده اى ؟ چون هر چند ظاهر عبارت همين معنا را مىرساند ، اما مىدانيم كه منظور اين نيست ، چون خداى تعالى مىداند كه مسيح ( ع ) چنين دستورى نمىدهد ، بلكه مراد اين است كه آيا تو راضى بودى كه امتت تو را به عنوان خداى دوم بپرستند ؟ خواهى گفت :\r\nاين را هم خدا مىدانست كه نه ملائكه به شرك مشركين راضى بودند ، و نه مسيح ( ع ) به شرك نصارى ، در جواب مىگوييم : بله درست است ، كه خدا اين را هم مىدانست ، اما منظور از اين عبارت اين است كه به هر دو طايفه بفهماند كه اميدى كه به شفاعت ملائكه و شفاعت حضرت مسيح ( ع ) داشتند ، بى جا بوده ، و براى هميشه از اين شفاعت نااميد باشند ، و هر چه در دنيا به اين منظور عبادت كردند ، همه هدر رفته ، و بى فايده است .\r\n* ( « قالُوا سُبْحانَكَ أَنْتَ وَلِيُّنا مِنْ دُونِهِمْ بَلْ كانُوا يَعْبُدُونَ الْجِنَّ أَكْثَرُهُمْ بِهِمْ مُؤْمِنُونَ » ) *\r\n","description":"","footnote":"","page_name":" 581 ","page_number":581},
  {"content":"\r\nملائكه در پاسخى كه به سؤال خداى تعالى داده‌اند تمامى مراسم ادب را رعايت كرده‌اند ، نخست او را به طور مطلق و بدون قيد و شرط منزه از اين دانسته‌اند كه كسى غير از او سزاوار پرستش باشد ، دوم اينكه رضايت خود را از اينكه معبود مشركين واقع شوند ، نفى نموده و عرضه داشته‌اند كه : ما به چنين خطايى راضى نبوده‌ايم ، سوم اينكه همين معنا را صريح نگفته‌اند ، و نخواسته‌اند كه حتى چنين خطايى را به زبان بياورند ، نگفتند : ما به عبادت آنان راضى نبوديم ، و اصلا نامى از عبادت آنها نبردند ، تا مقام تخاطب و گفتگوى با خداى را به مطلبى كه گوش خراش باشد آلوده نكرده باشند ، نه با تصور آن ، و نه با تصديقش .\r\nبلكه در پاسخ گفتند كه : ما به غير از تو وليى براى خود نمىشناسيم ، و ولى ما تنها تويى ، و با نفى ولايت غير از خدا ، عدم رضايت خود را به طور كنايه رساندند ، چون اگر به پرستش مشركين راضى مىشدند ، قهرا بين آنان و مشركين موالاتى مىبود ، و اين موالات با انحصار ولايت در خدا منافات دارد ، بعد از آنكه ولايت را منحصر در خداى تعالى كردند ، ديگر معنا ندارد بين آنان و پرستندگانشان موالاتى باشد ، و وقتى موالاتى نبود ، رضايت به پرستش آنان نيز نخواهد بود .\r\n\r\n\r\nسپس بنا به حكايت قرآن كريم گفتند : * ( « بَلْ كانُوا يَعْبُدُونَ الْجِنَّ أَكْثَرُهُمْ بِهِمْ مُؤْمِنُونَ » ) * و جن دومين طايفه از طوايف سه گانه اى هستند كه مورد پرستش مشركين واقع شده‌اند ، چون گفتيم : مشركين سه طايفه از موجودات را مىپرستند ، ملائكه ، و جن ، و قديسين از بشر را ، از اين سه طايفه دو طايفه اول در استحقاق پرستش مقدم بر طايفه سوم مىباشند ، و طايفه سوم هر چند كه اگر به حد كمال رسيده باشند ، از دو طايفه اول افضلند ، و ليكن هر چه باشند ملحق به آن دو طايفه‌اند .\r\nو اينكه ملائكه در كلام خود كلمه اضراب و اعراض ، يعنى كلمه « بل » را به كار بردند ، دليل بر اين است كه جن به پرستش بتپرستان راضى بوده‌اند .\r\nو جن همان كسانى هستند كه وثنىها آنها را مبادى شرور ، و پيدايش فساد در عالم مىدانستند ، و آنها را مىپرستيدند ، براى اينكه از شرشان محفوظ بمانند ، هم چنان كه ملائكه را مبدء تاريخ پنداشته ، آنها را مىپرستيدند ، تا خيرات آنان را به سوى خود سرازير كنند .\r\nمراد از جن اينهايند ، نه آنكه - چنانچه بعضى « 1 » گفته‌اند - ابليس و فرزندان ، و ياوران وى باشند ، و معناى عبادت ابليس اين باشد كه دعوت وى را اطاعت نموده ، و به دعوت وى\r\n\r\n","description":"","footnote":"\r\n( 1 ) تفسير كشاف ، ج 3 ، ص 588 .\r\n","page_name":" 582 ","page_number":582},
  {"content":"\r\nملائكه را مىپرستيدند ، و يا به دعوت وى هر گناه ديگرى را مرتكب مىشدند .\r\nدليل بر بطلان اين تفسير ، تعبيرى است كه در آيه شريفه به لفظ ايمان آمده ، نه به لفظ اطاعت ، و نيز آن تفسير « 1 » ديگر كه گفته : « جن در برابر مشركين مجسم مىشدند ، و مشركين آنها را ملائكه مىپنداشتند ، و مىپرستيدند » و همچنين آن تفسير « 2 » ديگر كه گفته : « جنيان بدرون بتها مىرفتند ، تا در هنگام پرستش بتپرستان ، ايشان پرستش شوند » صحيح نيست .\r\nو اى بسا وجه اينكه ايمان به جن را به بيشتر مشركين نسبت دادند ، نه به همه آنان اين باشد كه بيشتر مشركين منظورشان از بتپرستى مصونيت از شرور آلهه بوده ، و از سوى ديگر در مذهب ايشان مبدء تمام شرور جن بوده است ، پس در نتيجه پرستش بيشتر آنان به طور ناخودآگاه پرستش جن بوده است .\r\nو اينكه بعضى « 3 » از مفسرين گفته‌اند : منظور از اكثر ، همگى مشركين است ، صحيح نيست ، چون اين توجيه و تفسير وقتى صحيح است ، كه كلمه عبادت به اطاعت تفسير شود ، و حال آنكه توجه فرموديد كه : آيه شريفه سخنى از اطاعت به ميان نياورده ، بلكه سخن از ايمان گفته است .\r\n* ( « فَالْيَوْمَ لا يَمْلِكُ بَعْضُكُمْ لِبَعْضٍ نَفْعاً وَلا ضَرًّا وَنَقُولُ لِلَّذِينَ ظَلَمُوا ذُوقُوا عَذابَ النَّارِ الَّتِي كُنْتُمْ بِها تُكَذِّبُونَ » ) * اين آيه نوعى تفريع و نتيجه گيرى است ، از بيزارى جستن ملائكه از مشركين ، و در اين تفريع و در چند جاى ديگر از كلام خداى تعالى بيان داشته ، كه : به طور كلى هر تابعى از متبوع خود ، و هر متبوعى از تابع خود بيزارى ميجويد ، از آن جمله فرموده : « وَيَوْمَ الْقِيامَةِ يَكْفُرُونَ بِشِرْكِكُمْ » « 4 » و نيز فرموده : « ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ وَيَلْعَنُ بَعْضُكُمْ بَعْضاً » « 5 » و معناى آيه روشن است .\r\n* ( « وَإِذا تُتْلى عَلَيْهِمْ آياتُنا بَيِّناتٍ قالُوا ما هذا إِلَّا رَجُلٌ يُرِيدُ أَنْ يَصُدَّكُمْ عَمَّا كانَ يَعْبُدُ آباؤُكُمْ ) * . . . * ( مِنْ نَذِيرٍ » ) * خطابى است از مشركين ، به عموم مشركين ، كه بعد از شنيدن آيات قرآنى يكديگر را\r\n\r\n","description":"","footnote":"\r\n( 1 و 2 ) كشاف ، ج 3 ، ص 588 .\r\n( 3 ) روح المعانى ، ج 22 ، ص 151 .\r\n( 4 ) روز قيامت متبوعين شما از شرك شما بيزارى مىجويند . سوره فاطر ، آيه 14 .\r\n( 5 ) روز قيامت يك دسته از شما به دسته ديگر كفر مىورزند ، و دسته اى دسته ديگر را لعن مىكنند . سوره عنكبوت ، آيه 25 .\r\n","page_name":" 583 ","page_number":583},
  {"content":"\r\nهشدار مىدهند كه : در تمسك به دين آباى خود كوشا باشند ، و نيز يكديگر را تحريك مىكنند : كه عليه رسول خدا ( ص ) به پا خيزند .\r\n\r\n\r\nو اگر در اين كلام ، خداى تعالى آيات خود را به وصف « بينات » توصيف فرموده ، خواسته است به نوعى ايشان را مورد عتاب قرار دهد ، و گويا فرموده : وقتى اين آيات بر آنان خوانده مىشود ، با اينكه آياتى بينات و روشنند ، و هيچ ترديدى و شكى در آنها نيست ، مع ذلك به جاى اينكه عموم هم مسلكان خود را دعوت كنند كه : بياييد و اين آيات را بپذيريد ، بر عكس عموم آنها را مىخوانند تا در تقليد كوركورانه از پدران خود پافشارى كنند ، و ايشان را تحريك مىكنند كه : عليه رسول خدا ( ص ) به پا خيزند . و در اينكه كلمه « آباء را به ضمير كم » اضافه كرده ، مبالغه در شوراندن مردم را افاده مىكند .\r\n* ( « وَقالُوا ما هذا إِلَّا إِفْكٌ مُفْتَرىً » ) * - واو ، در ابتداى جمله ، جمله را عطف مىكند به كلمه « قالوا » كه قبلا ذكر شده و معنايش اين است كه مشركين قبلا گفتند : اين مرد جز اين مقصودى ندارد كه شما را از مقصود پدرانتان باز بدارد ، و نيز گفتند كه : سخنان اين مرد جز افتراى به خدا چيزى ديگر نيست ، و كلمه « هذا » در جمله مورد بحث اشاره تحقير است ، و معنايش اين است كه با اشاره تحقيرآميز به آيات خدا اشاره نموده گفتند : اين كلامى است كه از وجهه اصلىاش برگشته ، و دروغى است بر خدا .\r\nبا اينكه جا داشت بگويند : اينها آيات بينات خدا هستند ، كه از ناحيه خدا نازل شده ، و اينكه با كلمه « هذا » به آيات بينات اشاره كردند ، خود دليل بر اين است كه از آيات چيزى جز اين نفهميده‌اند ، كه اينهم چيزى از چيزها است .\r\nخداى سبحان از اين جا سياق كلام را تغيير داده ، مىفرمايد : * ( « وَقالَ الَّذِينَ كَفَرُوا لِلْحَقِّ لَمَّا جاءَهُمْ إِنْ هذا إِلَّا سِحْرٌ مُبِينٌ » ) * آمدن حق براى آنها به اين است كه حق به آنها برسد و براى آنها ظاهر شود . در اين جمله مىتوانست بفرمايد : « و قالوا للحق لما جاءهم هذا سحر مبين » ولى اين طور نفرمود ، بلكه وصف كفر را ذكر كرد ، تا به علت حكم اشاره كرده باشد ، و چنين معنا دهد كه : كسانى كه كافر شدند ، كفرشان علت شد ، تا حق صريح و روشنى را كه به ايشان رسيد سحر و باطل بخوانند .\r\nبعد از اين جمله براى اينكه اصرارشان در پيروى هوى ، و مقاومت بدون دليل آنان را در برابر حق تاكيد كند ، فرمود : * ( « وَما آتَيْناهُمْ مِنْ كُتُبٍ يَدْرُسُونَها وَما أَرْسَلْنا إِلَيْهِمْ قَبْلَكَ مِنْ نَذِيرٍ » ) * و اين جمله جمله اى است حاليه ، كه با جمله قبلى چنين معنا مىدهد : كسانى كه كافر شدند ، - كفار قريش - حق صريح و روشن را سحر روشن خواندند ، در حالى كه ما هيچ كتابى\r\n","description":"","footnote":"","page_name":" 584 ","page_number":584},
  {"content":"\r\nبه ايشان نداديم ، كه بخوانند ، و به استناد آن ، اين قرآن را باطل بدانند و رسولى هم قبل از تو به سوى ايشان نفرستاده بوديم ، تا انذارشان كرده باشد ، و حق و باطل را بر ايشان بيان نموده باشد ، و به استناد گفته هاى آن رسول ، اين كتاب را باطل تشخيص دهند .\r\n* ( « وَكَذَّبَ الَّذِينَ مِنْ قَبْلِهِمْ وَما بَلَغُوا مِعْشارَ ما آتَيْناهُمْ فَكَذَّبُوا رُسُلِي فَكَيْفَ كانَ نَكِيرِ » ) * دو ضمير جمع اولى « قبلهم » و دومى « بلغوا » به كفار قريش و پيروانشان بر مىگردد ، و ضمير جمع سومى و چهارمى به كسانى كه قبل از ايشان بودند . و كلمه « معشار » به معناى يك دهم است ، و كلمه « نكير » به معناى انكار است ، كه مراد از آن در آيه شريفه لازمه انكار است ، نه خود آن ، و لازمه انكار همان عذاب مىباشد .\r\nو معناى آيه اين است كه : كسانى كه قبل از كفار قريش از امتهاى سابق بودند ، و كفار قريش ده يك آنها نيرو و شوكت ندارند ، وقتى فرستادگان مرا تكذيب كردند ، ديديد كه چگونه به عذاب خود گرفتارشان نمودم ، ديگر گرفتارى قريش براى ما كارى ندارد ، و اگر در آيه شريفه از تكلم با غير « اتيناهم » به تكلم مفرد « عذابى » التفات شده ، براى بزرگ شمردن جرم آنان ، و افاده سختى و هول انگيزى عذاب است .\r\n* ( « قُلْ إِنَّما أَعِظُكُمْ بِواحِدَةٍ أَنْ تَقُومُوا لِلَّه مَثْنى وَفُرادى ثُمَّ تَتَفَكَّرُوا ما بِصاحِبِكُمْ مِنْ جِنَّةٍ » ) * مراد از موعظه ، وصيت و سفارش است ، حال يا كنايه از آن است ، و يا آنكه معناى تضمينى آن سفارش است * ( « أَنْ تَقُومُوا لِلَّه » ) * يعنى براى خدا قيام كنيد ، و منظورتان جز حفظ حرمت خدا نباشد ، * ( « مَثْنى وَفُرادى » ) * يعنى دو به دو ، و يكى يكى ، و اين تعبير كنايه از تفرق ، و دورى از اجتماع ، و بر پا كردن غوغا است ، چون غوغا فكر و شعورى ندارد ، وقتى به پا شد ، غالبا حق را مىميراند ، و باطل را زنده مىكند .\r\n* ( « ما بِصاحِبِكُمْ مِنْ جِنَّةٍ » ) * - اين جمله استينافى ، و ابتداى كلام است ، و حرف « ما » ، در ابتداى آن نافيه است ، به شهادت اينكه بعد از آن فرموده : * ( « إِنْ هُوَ إِلَّا نَذِيرٌ لَكُمْ بَيْنَ يَدَيْ عَذابٍ شَدِيدٍ » ) * و ممكن هم هست آن را استفهامى و يا موصوله گرفت ، و جمله « من جنة » آن موصول را بيان كند .\r\nو مراد از « صاحب شما » خود رسول خدا ( ص ) است ، و اگر آن جناب را به اين تعبير نام برد ، براى اين است كه به ياد ايشان بياورد كه اين مرد همان كسى است كه چهل سال با او همنشين بودند ، در اين مدت كه فاصله بين ولادت و بعثت اوست ،\r\n","description":"","footnote":"","page_name":" 585 ","page_number":585},
  {"content":"\r\nهيچ گونه اختلالى در فكر او ، و حتى هيچ سابقه اى از خفت رأى ، و يا هر چيزى كه توهم جنون بياورد از او نديديد ، پس چگونه او را ديوانه مىخوانيد .\r\nو معناى آيه اين است كه : به ايشان بگو : من شما را به موعظتى وصيت مىكنم ، و آن اين است كه بى سر و صدا ، و جدا جدا ، براى خاطر خدا ، قيام كنيد ، و در گوشه اى به فكر فرو رويد ، چون در تنهايى فكر ، بهتر كار مىكند ، در چنين حالى در باره امر من كه در طول عمرم در بين شما زندگى كردم ، نيك بينديشيد ، و به ياد آوريد كه : جز رأى محكم و سديد ، فكر صائب و بلند ، صداقت و امانت ، از من نديديد ، آن وقت خواهيد فهميد كه : من مبتلا به جنون نيستم ، و من جز بيمرسانى كه قوم خود را از عذاب شديدى كه در پيش رو دارند هشدار مىدهد ، چيز ديگرى نيستم ، و غرض ديگرى ندارم ، و خواهيد فهميد كه من خير خواه شمايم ، نه خائن به شما .\r\n* ( « قُلْ ما سَأَلْتُكُمْ مِنْ أَجْرٍ فَهُوَ لَكُمْ . . . » ) *\r\nاين كنايه است از اينكه من از شما مزدى در برابر دعوتم نمىخواهم ، چون وقتى به حكم اين جمله مزدهايى كه فرضا تا كنون از ايشان خواسته ، به ايشان ببخشد پس ديگر مزدى به وى بدهكار نيستند ، و لازمه آن اين است كه از اين به بعد هم از ايشان مزدى نخواهد ، و منظور از اين تعبير ، دلخوش ساختن ايشان است ، تا ديگر او را متهم به اين نكنند ، كه دعوت خود را بهانه كرده براى رسيدن به مال و يا رياست .\r\nسپس كلام را با جمله * ( « إِنْ أَجْرِيَ إِلَّا عَلَى اللَّه وَهُوَ عَلى كُلِّ شَيْءٍ شَهِيدٌ » ) * تتميم كرده ، تا كسى به او ايراد نكند كه : هرگز اين ادعاى تو ، يعنى توقع نداشتنت قابل قبول نيست ، چون هيچ انسان عاقلى بدون هدف كارى نمىكند ، جمله مورد بحث جلو اين ايراد را گرفته ، مىفهماند كه من بدون هدف نيستم ، و بدون مزد كار نمىكنم ، ولى مزدم بر خدا است ، نه بر شما ، و خدا شاهد و ناظر عمل من است ، و او بر هر چيزى ناظر است نه تنها بر عمل من .\r\n* ( « قُلْ إِنَّ رَبِّي يَقْذِفُ بِالْحَقِّ عَلَّامُ الْغُيُوبِ » ) * كلمه « قذف » به معنى افكندن است . و جمله * ( « عَلَّامُ الْغُيُوبِ » ) * خبر بعد از خبر براى كلمه « ان » و يا خبر است براى مبتداى حذف شده ، كه عبارت است از ضميرى كه به خداى تعالى بر مىگردد .\r\nو مقتضاى سياق آيات سابق اين است كه : مراد از كلمه « حق » كه قذف و افكنده شده ، قرآن باشد ، كه به وسيله وحى از خداى تعالى به رسول خدا ( ص ) نازل شده ، قرآنى كه قول فصل ، و جدا سازنده حق از باطل است ، قرآنى كه حق را تحقق\r\n","description":"","footnote":"","page_name":" 586 ","page_number":586},
  {"content":"\r\nداده ، باطل را باطل مىسازد ، آرى حقى كه از سوى علام الغيوب به سوى وى افكنده شده ، كارش اين است كه باطل را رسوا نموده ، و از بين مىبرد ، هم چنان كه در جاى ديگر فرموده :\r\n« بَلْ نَقْذِفُ بِالْحَقِّ عَلَى الْباطِلِ فَيَدْمَغُه فَإِذا هُوَ زاهِقٌ » « 1 » و نيز فرموده « قُلْ جاءَ الْحَقُّ وَزَهَقَ الْباطِلُ إِنَّ الْباطِلَ كانَ زَهُوقاً » « 2 » .\r\n* ( « قُلْ جاءَ الْحَقُّ وَما يُبْدِئُ الْباطِلُ وَما يُعِيدُ » ) * .\r\nمراد از آمدن حق - به طورى كه از آيه قبلى استفاده شد - نزول قرآن است ، كه با حجتهاى قاطع ، و براهين ساطع خود ، هر باطلى را ريشه كن مىكند .\r\n* ( « وَما يُبْدِئُ الْباطِلُ وَما يُعِيدُ » ) * - يعنى بعد از آمدن حق ، باطل امر جديدى را اظهار نمىكند ، و امر باطلى كه قبلا اظهار كرده و باطل شده ، بار ديگر اظهار و اعاده نمىكند ، و اين تعبير كنايه است از اينكه باطل را آن چنان ساقط كرده ، كه از اصل به كلى از اثر افتاده .\r\n* ( « قُلْ إِنْ ضَلَلْتُ فَإِنَّما أَضِلُّ عَلى نَفْسِي وَإِنِ اهْتَدَيْتُ فَبِما يُوحِي إِلَيَّ رَبِّي إِنَّه سَمِيعٌ قَرِيبٌ » ) * آيه مزبور بيان اثرى است كه حق دارد ، آن حقى كه گفتيم عبارت است از وحى ، چون خداى تعالى آن را حق مطلق معرفى كرد ، پس حق وقتى از هر جهت حق باشد ، ديگر در رساندن به واقع از هيچ جهتى خطا نمىكند ، و گر نه از همان جهت كه خطا كند ، باطل خواهد بود ، پس وحى همواره هدايت مىكند ، و به هيچ وجه خطا نمىكند .\r\nو به همين جهت در تاكيد آنچه گذشت فرموده : * ( « قُلْ إِنْ ضَلَلْتُ » ) * يعنى اگر ضلالتى از من فرض شود * ( « فَإِنَّما أَضِلُّ » ) * اين گمراهى همواره « على نفسى » عليه خودم ، و از ناحيه خودم خواهد بود ، و ربطى به حقى كه به من وحى شده ندارد ، آرى هر انسانى حتى انبياء اگر حفظ خدا نباشد ، در خطر ضلالت هستند ، چيزى كه هست خدا است كه انبياء را مصون از آن كرده * ( « وَإِنِ اهْتَدَيْتُ فَبِما يُوحِي إِلَيَّ رَبِّي » ) * پس حقى كه به من وحى شده ، جز هدايت اثر ديگرى ندارد .\r\nآن گاه اين مطلب را با جمله * ( « إِنَّه سَمِيعٌ قَرِيبٌ » ) * تعليل نموده ، چون دلالت دارد بر اينكه خدا دعا را مىشنود ، و هيچ چيز و از آن جمله دورى ، بين او ، و شنيدن دعا ، حائل نمىشود ، قبلا هم زمينه را براى اين تعليل فراهم كرده ، فرموده بود : خدا علام العيوب است .\r\n\r\n","description":"","footnote":"\r\n( 1 ) سوره انبياء ، آيه 18 .\r\n( 2 ) بگو حق آمد و باطل رفت ، كه باطل همواره رفتنى است . سوره اسرى ، آيه 81 .\r\n","page_name":" 587 ","page_number":587},
  {"content":"\r\nپس هيچ امرى كه مخل امر او باشد ، و از نفوذ مشيت او و هدايت مردم به وسيله وحى جلوگيرى كند ، از او غايب نمىشود ، هم چنان كه خودش در جاى ديگر فرموده : « عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ فَإِنَّه يَسْلُكُ مِنْ بَيْنِ يَدَيْه وَمِنْ خَلْفِه رَصَداً لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَأَحاطَ بِما لَدَيْهِمْ وَأَحْصى كُلَّ شَيْءٍ عَدَداً » « 1 » .\r\n\r\n\r\n* ( « وَلَوْ تَرى إِذْ فَزِعُوا فَلا فَوْتَ وَأُخِذُوا مِنْ مَكانٍ قَرِيبٍ » ) * از ظاهر سياق سابق ، و اشعار جمله آينده كه مىفرمايد : * ( « وَحِيلَ بَيْنَهُمْ وَبَيْنَ ما يَشْتَهُونَ كَما فُعِلَ بِأَشْياعِهِمْ مِنْ قَبْلُ » ) * بر مىآيد كه : آيات چهارگانه مورد بحث ، وصف حال مشركين قريش و امثال ايشان در ساعت مرگ است .\r\nبنا بر اين جمله * ( « وَلَوْ تَرى إِذْ فَزِعُوا » ) * معنايش اين است كه چون اين مشركين به فزع جان كندن بيفتند * ( « فَلا فَوْتَ » ) * نمىتوانند از خدا فوت شوند ، و از او بگريزند ، و يا به جايى پناهنده گشته ، يا چيزى را بين خدا و خود حائل سازند .\r\n* ( « وَأُخِذُوا مِنْ مَكانٍ قَرِيبٍ » ) * - اين جمله كنايه است از اينكه بين آنان و كسى كه آنان را مىگيرد هيچ فاصله نيست و اگر به عبارت مجهول تعبير آورده براى اين است كه گرفتن به خداى سبحان منسوب گردد . و خداى سبحان خود را توصيف كرده به اينكه او قريب است و در جاى ديگر از معناى نزديكى خود خبر داده ، كه : « وَنَحْنُ أَقْرَبُ إِلَيْه مِنْكُمْ وَلكِنْ لا تُبْصِرُونَ » « 2 » و از نزديكى بيش از آن در آيه « وَنَحْنُ أَقْرَبُ إِلَيْه مِنْ حَبْلِ الْوَرِيدِ » « 3 » خبر داده و از نزديكى كه از آن نيز بيشتر است در آيه « أَنَّ اللَّه يَحُولُ بَيْنَ الْمَرْءِ وَقَلْبِه » « 4 » خبر داده . سپس فرموده كه حتى از خود شما به خودتان نزديكتر است ، و اين موقف همان « مرصاد » است كه فرموده : « إِنَّ رَبَّكَ لَبِالْمِرْصادِ » « 5 » .\r\nبا در نظر گرفتن اين آيات ، و اينكه مىدانيم گيرنده در جمله * ( « وَأُخِذُوا . . . » ) * ، خود\r\n\r\n","description":"","footnote":"\r\n( 1 ) خدا عالم به غيب است ، پس احدى را مسلط بر غيب خود نمىكند ، مگر رسولى را كه صلاح بداند و بپسندد ، چون او از پيش رو ، و پشت سر ، رصدها نهاده ، تا بداند آيا رسالتهاى پروردگار خود را ابلاغ كرده‌اند يا نه ؟ و او به آنچه نزد ايشان است احاطه دارد ، و عدد هر چيزى را بر شمرده است . سوره جن ، آيه 26 - 28 .\r\n( 2 ) ما از شما به او نزديكتريم و ليكن شما نمىبينيد . سوره واقعه ، آيه 85 .\r\n( 3 ) ما به او از رگ قلب نزديكتريم . سوره ق ، آيه 16 .\r\n( 4 ) خدا بين انسان و قلبش فاصله است . سوره انفال ، آيه 24 .\r\n( 5 ) به درستى كه پروردگارت در كمينگاه است . سوره فجر ، آيه 14 .\r\n","page_name":" 588 ","page_number":588},
  {"content":"\r\nخدا است ، ديگر چگونه تصور مىشود كه آدمى بتواند از قدرت خدا فرار كند ؟ با اينكه خدا از من به من نزديكتر است ، و يا چگونه ممكن است آدمى از قدرت ملائكه اش بگريزد ، و از قلم بيفتد ، با اينكه ملائكه مكرم كه اوامر را از خدا مىگيرند ، ديگر هيچ حاجبى و حائلى بين آنان و خدا نيست ، و حتى واسطه اى هم در كار ندارند .\r\nپس اينكه فرمود : * ( « وَأُخِذُوا مِنْ مَكانٍ قَرِيبٍ » ) * نوعى تمثيل براى نزديكى خداى تعالى به آدمى است ، تمثيل همان معنايى كه ما از قرب مىكنيم ، چون قرب و بعد ما كه در زندان زمان و مكان قرار داريم ، غير از قرب و بعد در دستگاه الهى است ، و اگر بخواهيم از آن گفتگو كنيم ، بايد تمثيل بياوريم و گر نه واقع قضيه مهمتر از آن است كه بتوان تصورش كرد .\r\n* ( « وَقالُوا آمَنَّا بِه وَأَنَّى لَهُمُ التَّناوُشُ مِنْ مَكانٍ بَعِيدٍ » ) * كلمه « تناوش » به معناى تناول و گرفتن است ، و ضمير در « به » - به طورى كه از سياق بر مىآيد - به قرآن بر مىگردد .\r\nو مراد از اينكه فرمود از مكانى دور مىگيرند ، اين است كه در عالم آخرت هستند ، كه عالم تعيين جزاء است ، و آن بسيار دور است از دنيا ، كه جاى عمل و محل اكتساب اختيارى است ، چون در اين عالم براى كفار غيب ، شهادت ، و شهادت ، غيب شده ، هم چنان كه آيه بعدى بدان اشاره مىنمايد .\r\n* ( « وَقَدْ كَفَرُوا بِه مِنْ قَبْلُ وَيَقْذِفُونَ بِالْغَيْبِ مِنْ مَكانٍ بَعِيدٍ » ) * اين جمله حال از ضمير در جمله * ( « وَأَنَّى لَهُمُ التَّناوُشُ » ) * است . و مراد از جمله * ( « وَيَقْذِفُونَ بِالْغَيْبِ مِنْ مَكانٍ بَعِيدٍ » ) * اين است كه از عالم دنيا در باره عالم آخرت نسبتهاى نسنجيده مىدهند ، با اينكه به غير از پندار و مظنه دليلى ندارند ، و با اينكه اصلا آخرت غايب از حواس اينهاست ، و با اين حال چگونه مىگويند بعثى و بهشتى و دوزخى نيست ؟ بعضى « 1 » از مفسرين گفته‌اند : مراد از اين جمله اين است كه به رسول خدا ( ص ) نسبت ناروا مىدهند ، و او را ساحر و دروغگو و مفترى و شاعر مىخوانند .\r\nعنايت در اين آيه همه در اين است كه دنيا نسبت به آخرت مكانى است بعيد ، هم چنان كه در جمله قبل آخرت را نسبت به دنيا مكانى بعيد مىخواند .\r\nو معناى هر دو آيه با هم اين است كه : مشركين وقتى گرفتار مىشوند ، مىگويند : ما به حق كه همان قرآن است ايمان آورديم ، و كجا و كى مىتوانند ايمان به قرآن را تناول\r\n\r\n","description":"","footnote":"\r\n( 1 ) مجمع البيان ، ج 8 ، ص 398 ، جزء 22 .\r\n","page_name":" 589 ","page_number":589},
  {"content":"\r\nكنند ، و بگيرند ، - ايمانى كه فايده نجات داشته باشد - براى اينكه در مكانى دور از دنيا گرفتار شده‌اند ، و حال آنكه آنها در دنيا بدان كفر ورزيدند ، و آخرت را با ظنون و اوهام و از مكانى بسيار دور انكار مىكردند .\r\n* ( « وَحِيلَ بَيْنَهُمْ وَبَيْنَ ما يَشْتَهُونَ كَما فُعِلَ بِأَشْياعِهِمْ مِنْ قَبْلُ إِنَّهُمْ كانُوا فِي شَكٍّ مُرِيبٍ » ) * از ظاهر سياق چنين به نظر مىرسد ، كه مراد از * ( « ما يَشْتَهُونَ » ) * لذائذ مادى دنيوى باشد ، كه مرگ بين ايشان و آن لذائذ فاصله مىشود . و مراد از اشياع آن ، اشباهشان از امتهاى گذشته است ، و يا كسانى است كه مذهب همينها را داشته باشند . و جمله * ( « إِنَّهُمْ كانُوا فِي شَكٍّ مُرِيبٍ » ) * تعليل و بيان علت جمله * ( « كَما فُعِلَ . . . » ) * است .\r\nو معناى آيه چنين است كه : بين مشركين كه به عذاب خدا گرفتار شدند ، و بين لذائذى كه در دنيا داشتند ، حيلوله ، و جدايى افتاد ، همانطور كه با مردمى شبيه ايشان از مشركين امتهاى گذشته همين معامله شد ، به خاطر اينكه از امر حق و يا امر آخرت در شك بودند و سخنانى بدون دليل در باره اش مىگفتند . و بدان و آگاه باش كه آنچه در معنا و تفسير اين چهار آيه گذشت ظاهر آيات مزبور بود و روايات بسيار از طرق شيعه و سنى رسيده ، كه :\r\nآيات مورد بحث ناظر است به فرو رفتن لشكر سفيانى در بيابان « بيداء » كه يكى از علامتهاى ظهور مهدى ( ع ) و متصل به آن است ، و بنا بر اينكه آيات در اين باره نازل شده باشد ، آن گاه معنايى كه ما ذكر كرديم از باب جرى ، و حمل كلى بر مصداق مىشود .\r\n\r\nبحث روايتى\r\n\r\nدر تفسير قمى در ذيل آيه * ( « وَأَسَرُّوا النَّدامَةَ لَمَّا رَأَوُا الْعَذابَ » ) * از معصوم ( ع ) رسيده كه فرمود : وقتى ولى خدا را مىبينند كه در چه ناز و نعمت است ، و خود در آتش دوزخند ، ندامت خود را پنهان مىدارند ، شخصى پرسيد : يا بن رسول اللَّه اين پوشاندن ندامت چه فايده اى به حال آنان دارد ، به اينكه در عذابند ؟ فرمود : از شماتت دشمنان كراهت دارند « 1 » .\r\nمؤلف : اين روايت را از امام صادق ( ع ) نيز نقل كرده .\r\nباز در همان كتاب است كه مردى نزد امام صادق ( ع ) سخن از توانگران\r\n\r\n","description":"","footnote":"\r\n( 1 ) تفسير قمى ، ج 2 ، ص 203 .\r\n","page_name":" 590 ","page_number":590},
  {"content":"\r\nگفت ، و ايشان را بد گفت ، امام صادق ( ع ) گفت : ساكت باش توانگر اگر صله رحم كند ، و به برادران خود نيكى نمايد ، خداى تعالى اجر اين عمل را به او دوچندان دهد ، براى خاطر اينكه هم نيكى كرده ، و هم فريب دنياى خود را نخورده ، هم چنان كه قرآن كريم نيز فرموده : * ( « وَما أَمْوالُكُمْ وَلا أَوْلادُكُمْ بِالَّتِي تُقَرِّبُكُمْ عِنْدَنا زُلْفى إِلَّا مَنْ آمَنَ وَعَمِلَ صالِحاً فَأُولئِكَ لَهُمْ جَزاءُ الضِّعْفِ بِما عَمِلُوا وَهُمْ فِي الْغُرُفاتِ آمِنُونَ » ) * اموال و اولاد شما چنان نيستند كه شما را به درگاه ما نزديك سازند ، مگر كسى را كه ايمان به خدا آورد ، و عمل صالح كند ، كه چنين كسانى پاداششان در برابر اعمالى كه كرده‌اند ، دوچندان خواهد بود ، و در غرفه ها ايمن خواهند زيست « 1 » .\r\nو در امالى ، شيخ به سند خود از امير المؤمنين ( ع ) روايت كرده ، كه در حديثى فرمود : تا آنكه روز قيامت شود ، در آن روز حسابشان را به نفعشان رسيده ، در برابر هر عمل صالح كه كرده‌اند ، ده برابر تا هفتصد برابر پاداش مىدهد ، هم چنان كه فرموده : « جَزاءً مِنْ رَبِّكَ عَطاءً حِساباً » و نيز فرموده : * ( « فَأُولئِكَ لَهُمْ جَزاءُ الضِّعْفِ بِما عَمِلُوا وَهُمْ فِي الْغُرُفاتِ آمِنُونَ » ) * « 2 » و در كافى به سند خود از سكونى از امام صادق ( ع ) روايت كرده ، كه از رسول خدا ( ص ) نقل كردند كه فرمود : كسى كه به پاداش ايمان داشته باشد ، نيكو بذل و بخشش مىكند « 3 » .\r\nو در همان كتاب به سند خود از سماعة ، از امام ابى الحسن ( ع ) و آن جناب از رسول خدا ( ص ) روايت كرده‌اند ، كه فرمود : كسى كه به پاداش ايمان و يقين داشته باشد ، دلش نسبت به خرج كردن سخى مىشود « 4 » .\r\nو در الدر المنثور است كه ، ابن مردويه از على بن ابى طالب ( ع ) روايت كرده كه فرموده : از رسول خدا ( ص ) شنيدم مىفرمود : براى هر روزى نحوستى است ، نحوست هر روز را با صدقه دفع كنيد ، آن گاه فرمود : آياتى كه متعرض مساله خلف است ، بخوانيد ، كه من از خداى تعالى شنيدم مىفرمود : * ( « وَما أَنْفَقْتُمْ مِنْ شَيْءٍ فَهُوَ يُخْلِفُه » ) * آنچه انفاق كنيد خدا عوض مىدهد آن را ، و وقتى كسى انفاق نكند چگونه خدا عوض و پاداش مىدهد « 5 » .\r\nو در تفسير قمى در روايت ابى الجارود ، از ابى جعفر ( ع ) روايت كرده كه\r\n\r\n","description":"","footnote":"\r\n( 1 ) تفسير قمى ، ج 2 ، ص 203 .\r\n( 2 ) امالى طوسى ، ج 1 ، ص 25 ، طبع نجف .\r\n( 3 ) فروع كافى ، ج 4 ، ص 2 ، ح 4 .\r\n( 4 ) فروع كافى ، ج 4 ، ص 2 ، ح 4 .\r\n( 5 ) الدر المنثور ، ج 5 ، ص 239 .\r\n","page_name":" 591 ","page_number":591},
  {"content":"\r\nدر ذيل آيه * ( « قُلْ ما سَأَلْتُكُمْ مِنْ أَجْرٍ فَهُوَ لَكُمْ » ) * فرمود : جريان چنين بود كه : رسول خدا ( ص ) از قوم خود خواست كه اقارب او را دوست بدارند ، و آزار و اذيت نكنند ، لذا اين آيه نازل شد كه همين اجر و مزد نيز به نفع شماست ، و ثوابش عايد خودتان مىشود « 1 » و در الدر المنثور است كه حاكم - وى حديث را صحيح دانسته - از ابى هريره روايت كرده كه در ذيل آيه * ( « وَلَوْ تَرى إِذْ فَزِعُوا » ) * گفته است رسول خدا ( ص ) فرمود : در آينده مردى در عمق دمشق خروج مىكند كه او را « سفيانى » مىگويند ، و عموم پيروانش از قبيله كلب هستند ، دست به كشتار مىزند ، و حتى شكم زنان را پاره مىكند ، و كودكان را به قتل مىرساند ، تا آنكه قبيله قيس عليه او قيام كند و او قيس را بكشد ، و جايى را از ستم خود خالى نگذارد و در اين هنگام مردى از اهل بيت من خروج مىكند ، تا به سفيانى مىرسد ، و ستونى از لشكر خود را به سركوبى وى مىفرستد ، و ايشان را منهزم نموده شكست مىدهند ، سفيانى با همراهان خود راه مىافتد تا به « بيداء » مىرسد ، در آن سر زمين دچار خسف مىشوند ، و در زمين فرو مىروند ، و احدى از ايشان باقى نمىماند ، مگر كسى كه سرگذشت آنان را براى مردم خبر دهد « 2 » .\r\nمؤلف : اين روايت از طرق اهل سنت بسيار زياد آمده بعضى مختصر و بعضى مفصل ، و آن را از طرق مختلفه از ابن عباس ، ابن مسعود ، حذيفه ، ابى هريره ، جد عمرو بن شعيب ، ام سلمه ، صفيه ، عائشه ، و حفصه ، همسران رسول خدا ( ص ) و نفيره ، همسر قعقاع ، و نيز از سعيد بن جبير ، به طور موقوف روايت كرده‌اند « 3 » .\r\n\r\n\r\nو در تفسير قمى در ذيل آيه * ( « وَلَوْ تَرى إِذْ فَزِعُوا فَلا فَوْتَ » ) * گفته است : پدرم از ابن ابى عمير ، از منصور بن يونس ، از ابى خالد كابلى ، برايم حديث كرد ، كه گفت امام ابى جعفر ( ع ) فرمود : به خدا سوگند ، گويا همين الآن مىبينم قائم ( ع ) را كه به حجر تكيه داده است ، آن گاه مردم را در رعايت حقش به خدا سوگند مىدهد ، و آن گاه مىفرمايد :\r\nايها الناس هر كس با من در باره خدا محاجه كند ، من أولاى به خدا هستم ، ايها الناس هر كس با من در باره آدم محاجه كند ، من اولى و نزديكتر از سايرين به آدم هستم ، ايها الناس هر كس با من در باره نوح محاجه كند ، من از هر كس ديگر اولاى به نوحم ، ايها الناس هر كس با من در باره ابراهيم سخن گويد ، و احتجاج كند ، من خود از هر كس ديگر نزديكتر به\r\n\r\n","description":"","footnote":"\r\n( 1 ) تفسير قمى ، ج 2 ، ص 204 .\r\n( 2 ) الدر المنثور ، ج 5 ، ص 241 .\r\n( 3 ) روايت موقوف آن است كه از يكى از صحابه معصومين نقل شود بدون اين كه آن را به معصوم اسناد دهد .\r\n","page_name":" 592 ","page_number":592},
  {"content":"\r\nابراهيمم ، ايها الناس هر كس با من در باره موسى محاجه كند ، من خود اولاى به موسى هستم ايها الناس هر كس با من در خصوص عيسى محاجه كند و آن جناب را به رخ من بكشد ، من خود از هر كس ديگر نزديكتر به عيسى هستم ، ايها الناس هر كس با من در خصوص محمد ( ص ) محاجه كند من خود از هر كس ديگر به محمد ( ص ) نزديكتر و اولايم ، ايها الناس هر كس با من در خصوص كتاب خدا محاجه كند ، من از هر كس ديگر به كتاب خدا نزديكترم ، آن گاه به مقام ابراهيم مىآيد ، و در آنجا دو ركعت نماز مىخواند ، و با سوگند به خدا حق خود را بيان مىكند .\r\nامام ابى جعفر ( ع ) سپس فرمود : اوست به خدا سوگند مضطر در آيه شريفه :\r\n« أَمَّنْ يُجِيبُ الْمُضْطَرَّ إِذا دَعاه وَيَكْشِفُ السُّوءَ وَيَجْعَلُكُمْ خُلَفاءَ الأَرْضِ » .\r\nو اولين كسى كه با او بيعت كند ، جبرئيل ، و سپس سيصد و سيزده نفرند ، و اين عده هر كدام بتوانند ، راه افتاده ، خود را به وى برسانند ، كه مىرسانند ، و هر يك به اين صورت به وى نرسند ، در رختخوابشان ناپديد مىشوند ، و منظور امير المؤمنين ( ع ) از عبارت « هم المفقودون عن فرشهم - ايشان از رختخواب مفقود مىشوند » همين است ، و نيز منظور از آيه « اسْتَبِقُوا الْخَيْراتِ أَيْنَ ما تَكُونُوا يَأْتِ بِكُمُ اللَّه جَمِيعاً - پس در عمل به خيرات سبقت جوييد ، كه هر جا باشيد خدا همگىتان را مىآورد » همين است و فرمود : منظور از خيرات ، ولايت ( و محبت اهل بيت ( ع ) است ) . هم چنان كه در جايى ديگر فرمود : « وَلَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ - اگر عذاب را از ايشان تاخير اندازيم ، تا امت معدودة . . . » ، منظور از امت معدوده اصحاب قائم ( ع ) است كه در عرض يك ساعت همه يك جا جمع مىشوند .\r\nوقتى قائم ( ع ) به سر زمين « بيداء » برسد ، لشكر سفيان در برابرش صف آرايى مىكند ، پس خداى عز و جل زمين را دستور مىدهد ، تا پاهاى ايشان را در خود فرو ببرد ، و بگيرد ، و در باره همين مورد است ، كه خداى عز و جل مىفرمايد : * ( « وَلَوْ تَرى إِذْ فَزِعُوا فَلا فَوْتَ وَأُخِذُوا مِنْ مَكانٍ قَرِيبٍ وَقالُوا آمَنَّا بِه » ) * يعنى مىگويند : اينك ما به قائم آل محمد ( ع ) ايمان آورده‌ايم ، * ( « وَأَنَّى لَهُمُ التَّناوُشُ مِنْ مَكانٍ بَعِيدٍ ) * . . . * ( وَحِيلَ بَيْنَهُمْ وَبَيْنَ ما يَشْتَهُونَ » ) * يعنى بين آنان و عذاب نشدن ، حائل ايجاد مىشود ، * ( « كَما فُعِلَ بِأَشْياعِهِمْ » ) * يعنى آنهايى كه قبل از ايشان مكذبين بودند ، و هلاك شدند * ( « مِنْ قَبْلُ إِنَّهُمْ كانُوا فِي شَكٍّ مُرِيبٍ » ) * « 1 » .\r\nو الحمد للَّه رب العالمين\r\n\r\n\r\n","description":"","footnote":"\r\n( 1 ) تفسير قمى ، ج 2 ، ص 205 - 204 .\r\n","page_name":" 593 ","page_number":593}
  ]