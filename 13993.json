[
  {"content":"\r\n . \r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nفرهنگ معارف اسلامى\r\nشامل :\r\nاصطلاحات مربوط به علوم : فلسفه ، منطق ، فقه ، اصول ، كلام\r\nتفسير ، هيت ، نجوم ، ملل ونحل ، كاه شمارى ، ادبيات\r\nآ - ج\r\nدكتر سيد جعفر سجادى\r\nاستاد دانشگاه تهران\r\nانتشارات كومش\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nانتشارات كومش\r\nتهران - ونك ، خيابان آفتاب ، پلاك 21 ، تلفن 2268004\r\nفرهنگ معارف اسلامى\r\nتأليف : دكتر سيد جعفر سجادى\r\nجلد اول\r\nچاپ سوم\r\n1500 نسخه\r\nزمستان سال 1373 خورشيدى\r\nچاپ : چاپخانه فجر\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nدر روزگارى كه معنويات از بين مردم رخت بربسته و همه چيز جاى خود را به ماده وماده پرستى داده است و مردم ناآگاه و دور از معنى ومعنويت عموما با سرعتى نزديك به سرعت صوت بدنبال ثروت اندوزى وامور اقتصادى رفته وميروند و صدها وهزارها شركت بزرگ وكوچك با سرمايه هاى كلان بر اساس امور مادى واقتصادى به وجود آمده و مى آيد و هيچ كس و هيچ يك در فكر احياء و زنده كردن مواريث مدنى اين مرز وبوم نبوده و نمى باشند تا آنجا كه در مسير زندگى ماشينى امروز كه خود به خود بشريت را از اخلاقيات ومعنويات بدور ميدارد همهء مواريث فرهنگى ومدنى ما يا از بين رفته است و يا در شرف از ب ين رفتن است . جوانان و نوجوانان هرچه بيشتر رابطهء خود را با فرهنگ وتمدن نياكان وپيشينيان خود بريده اند و از سنت ها واخلاقيات وتاريخ علوم گذشتهء خود كه به روزگاران خود بسيار هم غنى و بارور بوده است واحيانا قسمتهائى از آن هنوز هم معتبر ومفيد است بريده اند ، و از آن فرهنگ غنى و بارور ناآگاهند وبطور قطع اين امر خطرى است كه مدنيت نسل هاى آيندهء ما را تهديد مىكند ملتى كه رابطهء خود را با گذشته قطع كند در حكم اينست كه شخصيت ملى واجتماعى و بالاخره استقلال ملى خود را از دست داده باشد زيرا شخصيت و پايه هاى استقلال ملى هر ملتى عبارت از مجموعهء سنتها واخلاقيات وفرهنگ وتمدن آن ملت است .\r\nبايد از سازمانهائى كه تنها با سرمايهء دانش وبينش به منظور خدمت به فرهنگ وتمدن اين مرز وبوم به وجود آمده اند نظير \" شركت مؤلفان ومترجمان ايران \" تشكر كرد و بر همهء افراد وسازمانها و كسانى كه بمليت وفرهنگ اين كشور علاقه مندند فرض است كه از اين گونه سازمانها حمايت كرده وبدانها يارى دهند اين سازمان در مدتى كوتاه توانسته است كتابهاى سودمند و ارزنده اى در موضوعهاى گوناگون علمى وادبى واجتماعى وهنرى نشر داده از اين راه دين خود را به كشور وعالم دانش وفرهنگ ومدنيت ادا نمايد . من بنوبهء خود كه به حق و يا ناحق خود را عضو اين خانواده يعنى خانواده مؤلفان و مترجمان ايران ميدانم با تقديم اين اثر \" فرهنگ معارف اسلامى \" مراتب تشكر وامتنان خود را اظهار كرده توفيق وسعادت گردانندگان آن را كه همه از نويسندگان وبزرگان علم وادبند از خداوند مسألت دارد . به ويژه آقاى عبدالرفيع حقيقت ( رفيع ) مدير عامل شركت سروسامانى داده است وتاكنون توفيقاتى در زمينه هاى علمى وادبى نصيب آن كرده است ، توفيق وسعادت ايشان را از خداوند مسألت دارد .\r\nسيد جعفر سجادى\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\n\r\n[ جلد اول 
  ]\r\n\r\nسرآغاز\r\n بِسْمِ اللَّهِ الرَّحْمنِ الرَّحِيمِ    رَبِّ اشْرَحْ لِي صَدْرِي وَ يَسِّرْ لِي أَمْرِي   . اثر ناچيزى كه هم اكنون به دانايان و دانش‌پژوهان عرضه مىشود تحت عنوان « فرهنگ معارف اسلامى » محصول سى و پنج سال كار و كوشش اين بندهء ناتوان و وجود ناقص است كه با وجود نقصان فطرى استعداد در حد امكان خود همهء اين مدت به بررسى افكار و وارسى متون بزرگان اسلام و دانايان مدنيت اسلامى اشتغال داشته است و در تمام اين مدت گاه و بيگاه در روزگاران سلامت و نقاهت ، بىكارى و اشتغال از يادداشت موارد مورد نظر قصور نورزيده است نهايت بضاعت علمى و حذاقت و استعداد ذاتيش بيش ازين گنجايش نداشته است كه  لا يُكَلِّفُ اللَّهُ نَفْساً إِلَّا وُسْعَها  كه هر كس به اندازه استعداد و توانائى ذاتيش تواند از فيوضات بحر بىپايان معارف اسلامى بهره برگيرد و هر غواصى را نرسد كه ازين درياى ژرف جواهر ازهر بدر آرد و گر هر چند كه نقصى در جهت اعطاء جود در وجود آن دريا نبود كه درياى معارف اسلامى دريائى است بىپايان و حول قوت حق بايد و سفينهء نجات .\r\n فرو رفتم بدريائى كه نى پا و نه سر دارد * ولى هر قطرهء از آن به صد دريا اثر دارد\r\nز عقل و جان و دين و دل به كلى بىخبر گردد * كسى كز سر اين دريا سر موئى خبر دارد\r\nچه گردى گرد اين دريا كه هر كو مرد اين ره شد * ازين دريا بهر ساعت تحير بيشتر دارد\r\nترا با جان مادرزاد ره نبود درين دريا * كسى اين بحر را شايد كه صد جانى دگر دارد\r\nتو هستى مرد صحرائى چه بشتابى درين دريا * كه با هر قطرهء دريا دل مردان بسر دارد \r\nو به همين جهت از دوستان و دانشمندان انتظار آن دارم كه در جهت كمال وجودى مرا رهبرى و ارشاد فرمايند و از هفوات واضح مرا معذور دارند .\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nكتاب حاضر شامل لغات و اصطلاحاتى است كه در طول تاريخ تمدن اسلامى وارد در فرهنگ و معارف اسلامى شده است كه بمرور ايام در طول بيش از سى سال با بررسى متون مربوط بفرهنگ و تمدن اسلامى گردآورى كرده قسمتى از آنها را در مجموعه‌هائى بنام فرهنگ علوم عقلى و فرهنگ علوم نقلى و فرهنگ مصطلحات عرفانى و فرهنگ مصطلحات صدر الدين شيرازى بچاپ رسانده‌ام و اكنون مجموعه همه آن مصطلحات را باضافه مستدركات بسيارى ديگر در اين مجموعه گردآورى و تهيه و تنظيم و در دست‌رس خوانندگان و دانشمندان ميگذارد .\r\n\r\nمحوريت قرآن كريم در فرهنگ و تمدن اسلامى\r\nاين نكته را بايد تذكر داد كه منظور ما از فرهنگ و تمدن اسلامى صرفا آنچه مربوط به فقه و اصول و تفسير قرآن و احاديث است نمىباشد و بلكه كليه معارفى است كه در طول تاريخ مورد بحث و جرح و تعديل و نقض و ابرام مسلمين واقع شده است و بدست دانشمندان اسلامى در باب آنها كتابهائى نوشته شده است كه اكنون بطور خلاصه مورد نظر واقع مىشود .\r\nبديهى است كه مهمترين عامل كشش و گسترش فرهنگ و تمدن ملتها از نواحى و بلاد مختلف به جهان اسلامى و پيدايش فنون و علوم ديگرى از بطن اسلام آن نوع علوم و فنونى كه سابقه تاريخى آنها محدود به اسلام مىشود همه از بركت قرآن يگانه مأخذ مستند و بىشبههء دين اسلام است .\r\nشايد بعدها بنمايانيم كه علت اساسى اينكه مسلمين متوجه به نقل علوم فلسفى يونانى و سكندرانى شده‌اند و در اين راه همت گماشتند و بدنبال آن علوم رياضى و طبيعى را از انحاء بلاد جهان به جهان اسلام كشاندند وجود قرآن مجيد بوده است .\r\nدر مقالهء تحت عنوان فلسفه يونانى و حكمت اسلامى اين امر را بطور تفصيل باز نموده‌ايم بنا بر اين علومى كه وارد در عالم اسلام شده است و بوسيله دانشمندان اسلامى كه اكثر آنان ايرانى الاصل بودند گسترش يافته است بر دو دسته است .\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\n1 - آن دسته كه مستقيما وابسته به مسائل دينى و تفسير قرآن و مسائل كلام اسلامى است كه احيانا با استناد به فنون خاصى از متن و بطن خود اسلام استخراج و به صورت علم و فنى مستقل درآمده است مانند ، علم فقه ، اصول ، حديث ، تفسير و علوم قرآنى مانند تجويد و علم قرائت و جز آن .\r\n2 - دسته ديگر علومى كه بطور مستقيم روابطى با دين و مسائل عبادى و اجتماعى اسلامى ندارند لكن همين علوم در مرحلهء در خدمت قرآن و دين قرار ميگيرند مانند فلسفه ، منطق ، هيئت ، نجوم ، و بالاخره رياضيات بمعنى عام و علوم طبى و طبيعى و حتى علوم غريبه و طلسمات و اوراد كه شايد بعدها در اين مورد بحث كنيم .\r\nاين علوم و فنون همانطور كه اشارت رفت از نواحى مختلف كشورهاى متمدن و نيم متمدن آن عصر بواسطهء دانشمندان مختلف وارد در مدنيت اسلامى گرديد بويژه ايرانيان زيرا پيش از اسلام كشور ايران يكى از كشورهاى متمدن روى زمين محسوب ميشد و قهرا بواسطهء قرب جوار قبل از ملل ديگر باسلام گرويدند و بالطبع مردم دانشمند نو مسلمان ايرانى نژاد تا حدود زيادى بفرهنگ و مدنيت ملت مسلمان خدمت كردند .\r\n\r\nموقعيت علمى ايران قبل از اسلام\r\nخلاصه روايت ابن نديم از ابو معشر در كتاب اختلاف الزيجات اين است :\r\nپادشاهان ايران باندازه‌اى به نگه‌دارى علوم و باقيمانده آن بر روى زمين علاقمند بودند كه براى محفوظ ماندن آن از گزند و آسيب زمانه گنجينه كتابها را از محكمترين چيزى برگزيدند كه تاب مقاومت با هر پيش‌آمدى را داشته باشد و آن پوست درخت خدنگ بود . مردم ملل ديگر مانند چينيان و هندوان در اين امر از مردم ايران پيروى ميكردند براى نگه‌دارى كتب نيز بهترين جاها را انتخاب ميكردند و بدين جهت تمام نقاط دنيا را زير و رو كردند بهترين منطقه براى حفظ كتاب اصفهان را دانستند و در آنجا نيز پس از بررسى زياد محلى را يافتند بنام رستاك جى و بالاخره گويد در شهر جى محلهائى بنا كردند و كتب و علوم خود را در آنجا بوديعت گذاردند تا از دستبرد حوادث محفوظ ماند اين كتب در علوم گوناگون و به خط پارسى باستان نوشته شده بود .\r\nنفوذ علوم يونانى بيشتر همراه با رواج دين مسيح بوده است و مبلغان مذهبى براى تبليغ دين عيسى بايران آمدند و قهرا مردم ايران را به كلام و فلسفه خاص يونانى آشنا كردند گذشته از مدرسه الرها كه بسيارى از دانشجويان ايرانى در آنجا به تحصيل علوم مختلف عصر خود اشتغال داشتند در نواحى مختلف ايران مراكزى وجود داشت كه در آن كتب مذهبى مورد بحث قرار ميگرفت .\r\nبطورى كه از منابع تاريخى بدست ميآيد در آغاز دورهء مسيحيت در ميان قومى از اقوام\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nسامى مراكز مهمى كه نمودار تمدن عميق و فرهنگ كلاسه شده باشد وجود داشته است كه قهرا در مسير تاريخ و جريان جنگ‌ها و كشمكشها از بين رفته است بهر حال ايران به حكم سابقه ديرين مدنى و فرهنگى نه تنها از فلسفه و علوم مورد نياز عصر خود تا حدود زيادى برخوردار بوده است و همانطور كه شيخ شهاب الدين سهروردى گويد از نوعى فلسفه اشراقى كه سازگار با روح لطيف ايرانى است برخوردار بوده است از اين جهت كه مراكز امنى براى تجمع دانشمندان نواحى مختلف دنيا از جمله يونان بوده است مركزيت خاصى به خود گرفته بود .\r\nبه همين جهت علوم يونانى و سكندرائى در دوره‌هاى پيش از اسلام بايران راه يافت ، در مدائن و كندى شاپور ، حوزه‌هاى علمى بوجود آمد .\r\nدر زمان ساسانيان در موسيقى و طب و رياضيات دانايانى وجود داشتند و اين علوم در اثر ارتباطى كه ايرانيان با هندوان و بابليان داشتند بارور شد و كتابخانه‌هائى در مراكز مختلف ايران مانند شهركى وجود داشت .\r\nگويند آشنائى ايرانيان با زبانهاى يونانى از دوره هخامنشى و خاصه عهد تسلط يونانيان شروع شد .\r\nابن نديم گويد اردشير براى گردآوردن كتب از هند و روم كسانى بدان بلاد فرستاد و گويند شاپور پسر اردشير پزشكان يونانى را براى تعليم طب بايران دعوت كرد . در تاريخ علوم عقلى آمده است : نفوذ علوم يونانى بيشتر همراه با رواج دين مسيح بوده است و مبلغان مذهبى براى تبليغ دين عيسى بايران آمدند و قهرا مردم ايران را به كلام و فلسفه خاص يونانى آشنا كردند گذشته از مدرسه الرها كه بسيارى از دانشجويان ايرانى در آنجا به تحصيل علوم مختلف عصر خود اشتغال داشتند در نواحى مختلف ايران مراكزى وجود داشت كه در آن كتب مذهبى مورد بحث قرار ميگرفت .\r\nدر آغاز دوره مسيحيت قومى از اقوام سامى يعنى آراميان در ناحيهء شامل سرزمين سوريه ( نواحى غرب فرات ) و الجزيره و بين النهرين و شوش پراكنده بودند .\r\nدر اين نواحى بلاد مهمى وجود داشت كه غالبا ميان ايرانيان و روميان دست بدست ميگشت و نفوذ هر دو تمدن در آن آشكار بود از جمله اين بلاد مهم يكى شهر رها بود در شمال غربى الجزيره و ديگر نصيبين در شمال شرقى اين سرزمين .\r\nشهر رها قبل از همه شهرهاى اين نواحى ( اواخر قرن دوم ميلادى ) ميدان نفوذ مذهب مسيح شد و از همين محل دين مسيح به بلاد ايران سرايت كرد ، مدرسه الرها را از اين جهت كه اغلب دانشجويان آن ايرانى بودند دبستان ايرانيان ناميده‌اند و البته اين وضع از قرن چهارم ميلادى به بعد در آنجا معمول شد و بدين جهت ما نمىتوانيم مدرسه الرها را از مراكز مهم تعليمات ايرانى ندانيم .\r\n( رجوع شود به تاريخ علوم عقلى . ص 15 - 16 ) .\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nالبته اين مدرسه در اواخر قرن پنجم ميلادى بنا بر عللى بسته شد و فارغ - التحصيلان آن به ايران آمدند و مدارس متعددى تأسيس كردند .\r\nيكى از مراكز مهم علمى ايران قبل از اسلام مدرسه جنديشاپور است كه بعضى آن را به شاپور اول ( 241 م ) نسبت ميدهند در اين مدرسه به علوم طبى بيش از هر چيز توجه ميشد .\r\nاين مراكز و مراكز بسيارى ديگر كه اكنون جاى بحث آن نيست كافى است كه حدود تبحر و مهارت ايرانيان را در شعب مختلف علوم فلسفى و طبى و طبيعى و نجوم و رياضيات و فلسفه قبل از اسلام بنماياند .\r\nبسيارى از كتب فلسفى قبل از اسلام بپارسى قديم ترجمه شده بود كه بعدها عبد الله بن مقفع و ديگران آنها را به عربى برگردانيدند .\r\n( رجوع شود به فهرست ابن نديم . ص 440 ) .\r\nگويند براى نخستين بار خالد بن يزيد بن معاويه ( متوفى 85 ) كه او را حكيم آل مروان خوانده‌اند بامر ترجمه علوم توجه كرد وى ذاتا فضل دوست بود و چون بفكر ساختن كيميا افتاد گروهى از فلاسفه مصر را كه عربى ميدانستند مأمور كرد كه كتابهاى كيميائى را از زبان يونانى و قبطى به عربى نقل كنند . و اين آغاز نقل و ترجمه از زبانهاى بيگانه به عربى بود و سپس ديوان را از زبان فارسى قديم به عربى ترجمه كردند و اين ترجمه در زمان حجاج بود . مترجم ديوان صالح بن عبد الرحمن است كه پدرش از اسيران سجستان بود و يكى از منشيانى بود كه به زبان عربى و فارسى چيز مينوشت .\r\n( فهرست ابن نديم ص 441 - 442 . ) با ترجمه ديوان از زبان فارسى به عربى حكام و خلفاى اسلامى در نگه‌دارى حساب و كارهاى مملكتى بهره‌هاى فراوانى برگرفتند و نظام خاصى با كمك ايرانيان بأمور مملكتى دادند .\r\n( رجوع شود به فهرست ابن نديم ص 442 - 443 . )\r\n\r\nايرانيان و نقل علوم يونانى و . . .\r\nمحمد بن اسحاق گويد از جمله كسانى كه كوشش و اهتمام زيادى درآوردن كتاب از روم داشتند محمد و احمد و حسن فرزندان شاكر بودند و اينان از بذل مال در اين راه دريغ نكردند .\r\nابو سليمان منطقى سجستانى گويد : فرزندان منجم به گروهى از مترجمان چون حنين بن اسحاق و ثابت بن قره و ديگران ماهيانه در حدود 500 دينار براى ترجمه و اشتغال به اين كار ميدادند .\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nعلاوه بر ابن مقفع موسى و يوسف پسران خالد به كار ترجمه از فارسى به غربى اشتغال داشتند ديگر على بن زيار ، حسين بن سهل ، جبلة بن سالم ، و برامكه و عثمان بن قاسم ، عيسى كردى ، زادويه بن شاهويه اصفهانى ، محمد بن بهرام بن مطيار اصفهانى ، بهرام بن مردانشاه ، مؤبد شهر شاپور از شهرستان فارس و عمر بن فرخان همه از مترجمان فارسى به عربى ميباشند ، زيج شهريارى را على بن زياد و سيره الفرس يا خداينامه را اسحاق بن يزيد از فارسى به عربى ترجمه كردند .\r\n( رجوع شود به فهرست ابن نديم ص 446 ) .\r\nتوجه كامل به نقل و ترجمه از زبانهاى مختلف به عربى از عهد مأمون شروع شد عدهء از وزراى ايرانى در اين راه به خلفاى عباسى كمك‌هاى فراوان كردند از جمله آل برمك بودند .\r\nاز اين خاندان يحيى بن خالد وزير هارون الرشيد و پسرانش فضل و جعفر و برادر يحيى محمد بن خالد همواره علما و فضلا را مورد لطف قرار ميدادند و همين‌ها بودند كه دانشمندان بزرگى را چون آل بختيشوع نوازش كردند و به كارهاى علمى تشويق كردند .\r\n( رجوع شود به تاريخ علوم عقلى ص 45 - 46 . ) از جمله كتابهائى كه بفرمان آل برمك به عربى نقل شد كتاب المجسطى است كه يحيى بن خالد جماعتى را به نقل اين كتاب گماشت ، بنى موسى بن شاكر منجم چنان كه اشارت رفت در اين راه خدمات ارزنده كردند .\r\nموسى بن شاكر سه پسر داشت بنام محمد ، احمد و حسن كه در علوم هندسى و نجوم و منطق و حساب وارد بودند و در نقل و ترجمه خدماتى كردند و به ديگران مانند حنين بن اسحاق ، حبيش ابن الحسن و ثابت بن قر ، مال فراوان دادند تا به نقل و ترجمه علوم اشغال يابند و كتبى را از زبانهاى يونانى و جز آن به عربى نقل كنند .\r\n( رجوع شود به تاريخ علوم عقلى ص 47 و فهرست ابن نديم ص 44 . ) خاندان بختيشوع چنان كه اشاره شد از عيسويان نسطورى ايرانى بودند كه در اوائل عهد خلفاى عباسى رياست بيمارستان گنديشاپور را به عهده داشتند كه جورجيس پسر بختيشوع رئيس بيمارستان بدستور منصور خليفه عباسى ( 136 - 158 ) به بغداد رفت و به كار ترجمه از يونانى به عربى پرداخت .\r\n( رجوع شود به تاريخ علوم عقلى ص 52 . ) ابن مقفع چنان كه اشاره شد از مترجمين قرن دوم هجرى است وى زبان پهلوى ميدانست و عربى را نيز به خوبى فرا گرفت وى آشنائى كامل به علوم منطقى و عقلى داشت و از همين رو در كار نقل و ترجمه خدمتهاى ارزنده بعالم اسلام كرد در ادب و ادبيات نيز وقوف كامل داشت .\r\n\r\nعلم كلام\r\nدر باب كلام و مؤسسان آن مقالتى جداگانه نوشتم و تحت عنوان سهم ايرانيان\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nدر گسترش فرهنگ و تمدن اسلامى درين باب در حد قدرت خود پژوهشهائى نمودم و بهر حال صاحب شوارق گويد :\r\nفرقه معتزله نخستين فرقهء بودند كه قواعد خلاف را بنا نهادند و بر خلاف ظاهر شريعت سخن گفتند و عده‌اى از فرق ديگر با آنها هم گامى كردند بدين طريق كه و اصل بن عطا مؤسس اين فرقه كه در درس حسن بصرى حاضر مىشد و از شاگردان ممتاز وى به حساب مىآمد ، در هنگامى در باب مرتكب گناهان كبيره با وى اختلاف كرد :\r\nبدين‌سان كه بر آن شد كه هر كس كه گناهان كبيره مرتكب شود ، نه مؤمن است و نه كافر ، بلكه حد فاصل بين اين دو است . البته اين گفتار بديهى است كه از جهتى با اصول عقلى سازگار نيست در هر حال اين اختلاف و اختلافات ديگر موجب شد كه حسن بصرى وى را كنار گذارد ، از مجلس درسش براند و بگويد « اعتزل عنا » ، از ما بيك سو شو و از اين جهت او را معتزل و اصحابش را معتزلى ناميدند ، و لكن آنان خود را ياران عدل و توحيد ناميدند زيرا معتقدند كه خداوند گناهكاران را عقوبت كند و فرمانبرداران پاداش دهد . اينان ، صفات زائد بر ذات را از خدا نفى كنند و گويند صفات خدا عين ذات او است ، تا توحيد كمال يابد و اگر صفات زائد بر ذات باشد ، بدانسان كه در انسانها است توحيد تحقق بپذيرد .\r\nمعتزليان در باب مسائل اعتقادى خوض بسيار كردند و از كلمات فيلسوفان بهره‌هاى بسيار گرفتند و براى اثبات عقايد خود متوسل به سخنان فلاسفه شدند و در بسيارى از مسائل شرعى از فلسفه بهره‌مند شدند و يكه‌تاز ميدان بحث و جدال شدند ، تا روزگارى كه ابو الحسن اشعرى پايه‌گذار مكتبى ديگر شد و مذهبى ديگر بنام مذهب اشعرى رايج شد آنها سعى كردند عقايد معتزليان را باطل كنند ، اينان عقب‌گرد كردند و آنچه معتزليان در ساليان متمادى رشته بودند همه را پنبه كردند و وازدند ، عقايد فلسفى و عقلى را يكسره بدور انداختند و دين را از اين آلودگيها مبرا داشتند ، به ظاهر شريعت توجه كردند و اصول عقل و استنباط را رها كردند تا آنكه فلسفه به زبان عرب نقل شد و مسلمين با فلسفه يونانى آشنائى يافتند و متوغل در فلسفه شدند و بر آن شدند كه اصول فلسفه و عقايد فلسفى را در مسائلى كه مخالف با شريعت بود نقض كنند و بدين ترتيب مجددا بسيارى از مسائل كلام با فلسفه درآميخت و بتدريج علوم طبيعى و الهى و رياضى و ساير شعب علوم يونانى بدست متكلمين اسلامى افتاد و در مسائل كلامى وارد شد تا آنجا كه فلسفه از كلام بازشناخته نشد مگر آنكه كلام بر قسمتى از سمعيات مشتمل است ، اين بود سخن صاحب شوارق .\r\nبطور خلاصه بنقل از شارح مقاصد - عبد الرزاق صاحب شوارق مسائل مختلف و مفيدى در مورد روش كار معتزلى و اشعرى مطرح كرده است ، از جمله گويد :\r\nمعتزله و اشاعره در رجوع به ظواهر سنت و يا باطن آن اختلاف اساسى دارند\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nاشعرى به ظواهر سنت و كتاب مراجعه مىكند و آن را وافى به مقصود مىداند و از تأويلات معتزلى و انطباق آيات و اخبار با اصول عقلى بيزار است بر خلاف آنچه معتزله كرده‌اند البته پيروان نحله اشعرى فلسفه مىآموختند و آن را از ضروريات كار خود مىدانستند لكن هدف آنها از فلسفه آموزى رد بر شبهات و عقايد معتزله بوده است و بدين طريق در تاريخ فلسفه اسلامى نخستين دستهء متشكل كه با اصول عقل و فلسفه بدشمنى و مبارزه برخاستند اشعريان بودند .\r\n( رجوع شود به شوارق ص 8 - 4 . ) اما اماميه يعنى پيروان تشيع هيچ گاه با فلسفه دشمنى نورزيدند و در عقايد كلامى ظاهرا حد اعتدال را برگزيدند اينان گويند اساس دين اسلام بر فلسفه است اقبه عقيده‌مند بودند كه بسيارى از اصول فلسفى بوسيلهء ائمه معصومين بنا نهاده شده است و بما رسيده است و بالاخره نوعى از فلسفه ايمانى و يا فلسفه الهى را پذيرفته‌اند و بر همين اصل است كه در بسيارى از اصول اعتقادى پيرو معتزله شده‌اند .\r\n\r\nمتكلمان و اصحاب فقه و حديث\r\nاشارت رفت كه علم كلام ابتدا از نظر اصحاب فقه و حديث امرى نامطلوب بود و اصول كلامى را بدون چون و چرا مردود مىدانستند و بدعت به حساب مىآوردند .\r\nو بر اين بودند كه مسائل اعتقادى مذهب تعبدى است ، نبايد مورد جر و بحث عقلى قرار گيرد چه رسد به مسائل فرعى شرعى و احكام عبادى و معاملاتى ، با اين وصف از همان ابتداء ظهور اسلام و حتى در زمان حيات حضرت رسول ( ص ) شبهاتى بوسيله مسلمين و يا لااقل كسانى كه به ظاهر مسلمان بودند و يا منافقين و همچنين ارباب ملل ديگر كه با اسلام دشمنى آشكار داشتند در بسيارى از اصول دين وارد ميشد .\r\n\r\nچگونه مسائل كلامى پايه‌ريزى مىشود\r\nبطورى كه از منابع تاريخى فهميده مىشود ، پس از اينكه پيامبر اسلام مبعوث به نبوت شد آئين بزرگى را اظهار كرد و بناى نوينى بريخت . از اطراف و نواحى مختلف و كشورهاى دور و نزديك كسانى به سمت وى روى آوردند ، بويژه آنگاه كه از مكه به مدينه مهاجرت كردند و تا حدودى شهرت يافتند دانايان يهود و نصارى كه در جزيرة العرب بودند ، به مدينه ، آمدند . خود يا مأمورينى كه برمىگزيدند و مسائلى را مطرح ميكردند بناچار مىبايست پاسخى به آنها داده مىشد . بنا بر اين مسائل كلامى يكى از ضروريات طبيعى و قهرى دين اسلام است كه از به دو ظهور اسلام مورد توجه واقع مىشود . بديهى است كه بعد از رحلت حضرت رسول اين گونه مسائل حادتر شد ، بويژه كه در داخل اسلام اختلاف شديدى ظهور كرد كسانى كه در زمان حيات پيامبر خاموش بودند ، بمبارزه برخاستند و دواعى خود را به طرق\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nبانى و مؤسس مسائل اصولى و فقهى و يا كلامى نمىباشند بلكه وجود علم كلام و صورتهاى مختلف اظهار كردند . نه شافعى ، نه حنفى ، نه حنبلى و نه مالكى ، هيچ كدام از لوازم جبرى مذهب است پس به اين حساب ، و اصل بن عطا ، حسن بصرى و ابو الحسن اشعرى هيچ كدام پايه‌گذار اين مسأله نيستند نهايت مظهر كامل آن در برههء از زمان شخصى و اشخاص قرار مىگيرد . جدال و نزاع در باب مسائل دينى ، تفسير و تأويل آيات در دربارهاى خلفاى بنى اميه و بنى عباس و ما بين مسلمين امرى اجتناب ناپذير بود ، بويژه اينكه خلفاى بنى اميه نخستين كسانى بودند كه از روى عمد و قصد بناى اسلام را واژگون كردند . باشد كه اعمال وحشيانه و غير انسانى خود را موجه جلوه دهند .\r\nمسأله حكميت در جنگ صفين يكى از اصول مسائل كلامى است پس از اختلاف در خلافت و جانشينى بلا فصل پيامبر ، نهايت تاريخ مدون آن از عصر عباسى شروع مىشود .\r\n\r\nتوجه به فلسفه\r\nاشارت رفت كه مكتب معتزلى دگرگونيهائى در عالم اسلام بوجود آورد و هم منافع و هم زيانهاى بسيارى براى جهان اسلام و جهان انسانيت ببار آورد . از جمله اثرات كار معتزليان اين بود كه خلفاى اسلامى به نقل علوم يونانى به زبان عربى توجه كردند و شايد هم همان طورى كه عده‌اى از محققان گفته‌اند . حس خودخواهى و برترىجوئى باشد در هر حال اين مسأله از لحاظ اجتماعى بايد بررسى شود كه علت گرايش بعضى از خلفاء به نقل فلسفه و گرم كردن بازار علوم عقلى يونانى چه بود است زيرا مىدانيم كه بحث در مسائل اعتقادى نزد اهل حديث بدعت و حرام بود ، و ممكن است تنها علت آن همين باشد كه خلفاى اسلام ناچار بودند جهت رد بر شبهات معاندين ، علماء دربارى را به سلاح علوم عقلى مسلح گردانند و بهر حال دانشمندان اسلام با همت و توجه خلفاء ، اقدام به نقل علوم يونانى به زبان عربى كردند . بسيارى از دانايان دينى بفراگرفتن شعب مختلف علوم عقلى پرداختند و به اين ترتيب متفكرانى در جهان اسلام بوجود آمدند و بطور آگاه يا ناخودآگاه و يا ضرورت و اجبار زمان ، فلسفه را با مذهب درآميختند و از كلمات بزرگان دين و آيات قرآن و روايات در مباحثات و مسائل مختلف علوم استفاده كردند و دستهء بوجود آمدند كه بناى فلسفه خود را بر اختلاطى از آيات و اخبار و كلمات بزرگان گذاردند . نمونه اين كسان فرقه اسماعيليه‌اند .\r\n( رجوع شود به تاريخ ادبيات دكتر صفا و تاريخ علوم عقلى دكتر صفا . )\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n\r\nفلسفه در خدمت آيات و اخبار\r\nبطور اجمال بيان شد كه آنچه موجب نقل علوم فلسفى به زبان عربى گرديد فهم آيات قرآن و روايات نبوى بود و بطور قطع يكى از فرقه‌هائى كه علوم عقلى را در خدمت نقل قرار دادند فرقه اسماعيليه بود . زيرا مىدانيم كه مذهب اسماعيلى بر اساس تأويل و توجه به باطن آيات و اخبار است و براى اين كار ناچار توجه زيادى به مسائل فلسفى كردند ، آيات قرآن و اخبار را با سلاح فلسفه تأويل كردند و فلسفه يا كلام نوينى را بنا نهادند .\r\nعلماء اين فرقه اغلب و بلكه همه كاملا در علوم عقلى متبحر بودند و خود اصطلاحاتى وضع كردند و بدين ترتيب دامنه علم كلام را گسترش دادند و در شئون مختلف مباحث دينى با استفاده از مباحث فلسفى بحث و جدال كردند و فلسفه خاصى كه ما آن را كلام مىناميم بوجود آوردند كه از نمونه‌هاى آن كتابهاى ناصر خسرو قباديانى و حميد الدين كرمانى است ( راحة العقل ) .\r\n\r\nقرآن و اخبار در خدمت فلسفه\r\nدر بين كسانى كه توجه كامل ، بعلوم عقلى و فلسفى كردند ، از همه مبرزتر ، اخوان الصفا مىباشند اينان بطور قطع از معتزله و اسماعيليان و فرق ديگر پا را فراتر گذاشته و سعى كردند كه اصول فلسفه يونان و بويژه فيثاغورسيان را از متون آيات قرآنى و اخبار و روايات اسلامى بيرون بياورند . البته هنوز براى من بدرستى معلوم نشده است كه اينان پيرو چه مكتبى بودند و شايد هم آنان پايه‌گذار مكتب جديدى بودند كه خواسته‌اند حكمت يونانى را با مسائل دينى هماهنگ كنند و فاصله ميان دين و حكمت را از بين ببرند و بفلسفه رنگ دينى بدهند . شايد از فلسفه بودائى و هندى و ايرانى نيز ، بهره‌مند بوده‌اند . از متون و مسائل آنها برمىآيد كه علاوه بر توجهى كه به فيثاغورسيان داشته‌اند از افكار سقراط و افلاطون و ارسطو نيز متأثر شده‌اند .\r\nرسائل اخوان الصفا شامل كليه مباحث حكمت است ، منطقيات ، طبيعيات ، رياضيات بخش حكمت عملى و تهذيب اخلاق و در تمام مباحث از آيات قرآنى استفاده شده است و در حقيقت اين كتاب رنگ دينى به خود گرفته است .\r\nاينان علاوه بر اينكه به تمام كتب دينى آسمانى متوسل شده‌اند مانند تورات ، انجيل ، و آثار علماى مختلف از كلمات بزرگان يونان نيز بهره‌مند شده‌اند و بدانها استناد كرده‌اند . اينان نهضت خاصى در فلسفه بوجود آوردند و افكار حوزه‌هاى اسكندرانى و ما قبل و ما بعد آن را يكسره رها كردند و به حكما اقدم روى آوردند همان كارى كه بعدها شيخ شهاب الدين سهروردى و ملا صدرا انجام دادند .\r\nدر موارد متعددى از رسائل خود اعتراف كرده‌اند كه هدف آنان تلفيق بين علم\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nو زندگى و دين است و بدين جهت در تمام شئون علمى وارد شدند حتى در نجوم و هيئت و از كلمات بزرگان دين اسلام و اديان گذشته مانند عيسى ( ع ) و حواريون استفاده كرده‌اند . و از همين است كه كسانى مانند سجستانى بدانها سخت حمله كرده و آنان را گمراه و منحرف دانسته‌اند و بهر حال ملاحظه مىشود كه گاهى علوم عقلى در خدمت قرآن و روايات است و كم كم قضيه معكوس مىشود و قرآن و اخبار در خدمت فلسفه قرار ميگيرد . و اين كار اغلب بوسيله دانايان امامى مذهب انجام داده مىشود شايد بتوانيم بعدها بنمايانيم كه كسانى مانند ملا صدرا بسيارى از مسائل فلسفى را با روايات و آيات قرآنى منطبق كردند .\r\n\r\nاصول فقه\r\nدر باب فقه در مقالتى جداگانه خدمات ايرانيان را نموديم و اكنون بطور اختصار ميگوئيم كه مجموعهء آنچه به صورت احكام ، مدون شده است و فقه ناميده مىشود سابقهء طولانى دارد .\r\nدر هر حال مجموعهء مقررات دينى را كه شامل معاملات و عبادات است فقه ناميده‌اند . و مستند آن كتاب يعنى قرآن مجيد ، سنت ، اجماع و عقل است بنا بر مذهب امامى اثنا عشرى و بر مذهب اهل سنت و جماعت ، كتاب ، سنت ، اجماع و قياس است .\r\nدر تعريف فقه گفته‌اند : علم به احكام شرعى فرعى است كه مستنبط از ادله تفصيلى است يعنى ادله اربعه .\r\nو بنا بر اين بحث در دليل بودن دليل كار فقه نيست كار فقه اين است كه پس از فراغ از دليل بودن ادله اربعه ، احكام فرعى را از آنها بيرون آورد پس مبحث ديگرى و يا علم ديگرى لازم است كه اثبات دليل بودن كتاب و سنت و اجماع و عقل را كند و بطور مسلم آنها را مستند برهان مسائل فقهى قرار دهد و آن علم را علم اصول نامند و يا علم اصول فقه زيرا بديهى است كه مستندات علم را نتوان در آن علم ثابت كرد و بلكه بايد در آن علم بعنوان مسلم الثبوت ، برهان قضايا و مسائل آن علم قرار گيرد .\r\nشايد بعدها اشاره كنيم كه اصول فقه منطق فقه است و بهر حال در تعريف علم اصول گفته‌اند « علم به قواعد و قوانينى است كه در طريف استنباط و اثبات احكام شرعى فرعى به كار آيد » .\r\nو ( رجوع شود به فهرست ابن نديم ص 220 - 223 . )\r\n\r\nواضع علم اصول در صدر اسلام\r\nشكى نيست كه در زمان حضرت رسول بانى شرع اسلام احكام فرعى بطور\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nسهل و ساده بيان ميشد و مسلمين در انجام فرائض عبادى و كارهاى معاملاتى خود و روابط اجتماعى بطور مستقيم و يا غير مستقيم از حضرت رسول و اصحاب و ياران نزديك وى كه مستقيم مستفيد از منبع وحى بودند مىپرسيدند و پاسخ لازم را دريافت كرده بدان عمل ميكردند و يا بافعال و رفتار حضرت مينگريستند و به او اقتدا ميكردند و هيچ گاه در هيچ يك از مسائل براى آنها ابهامى و شكى باقى نمىماند .\r\nاحكام فقهى به صورت نقل از حضرت باقطار و نواحى بلاد مسلمان‌نشين و يا نو مسلمان برده ميشد و بمردمى كه باسلام گرويده بودند ابلاغ ميشد ، تا مدتها بعد از وفات حضرت نيز همين وضع ادامه داشت و بموجب آيه  فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ  اگر در مسالهء از مسائل جدال و خلافى پديد ميامد از آيات قرآنى و اخبار نبوى استمداد ميكردند و بالاخره آنچه در مركز وحى ميگذشت تا مدتها بعد از وفات حضرت رسول به ساير مسلمانان ابلاغ و اعلام ميشد هنگامى كه مساله اختلاف در جانشينى شدت يافت يعنى اندك مدتى پس از وفات حضرت رسول اكرم ، عدهء پيرو آل رسول شدند و در احكام دينى خود را ملزم دانستند كه از حضرت على و خاندان نبوت استفاده كنند و البته اين عده بسيار كم بودند ، ساير مردم منبع احكام شرعى و تفسير آيات و اخبار را خلفاء راشدين و ساير صحابه دانستند .\r\n\r\nاساس كار اصول فقه\r\nمسلم است كه بناى كار و اساس احكام دينى در درجه اول قرآن مجيد است و بدين جهت نخست در اطراف قرآن بطور خلاصه سخن گوئيم .\r\nدر جاى خود اشارت شده است كه قرآن نه تنها به منظور بيان اعجاز بر حضرت رسول اكرم نازل شده است بلكه پايه و اساس احكام عبادى و اجتماعى اسلام است و بطور قطع اين معنى كه قرآن تنها بعنوان اعجاز نازل شده است باطل است و از همان ابتداء و صدر اسلام نيز صحابه به مفاد آيات عمل ميكردند و در موارد مختلف بيان حكم ، به آيات قرآن استناد ميكردند و با اينكه بعدها علماء اصول گفته‌اند قرآن قطيعة الصدور و ظنية الدلاله است هيچ گاه در عمل بدان شك و ترديدى نشده است بويژه كه در آيات احكام يا اصولا آيه متشابه نيست و يا خيلى كم است و آيات متشابه قرآن دربارهء قسمتهاى ديگر است كه مربوط باصول اعتقادات و احيانا اخلاقيات است و باز ميدانيم كه قرآن منشأ پديد آمدن علوم مدون بسيارى است از جمله ، فقه ، نحو ، صرف ، معانى بيان و جز آنها و اين قرآن است كه پايه بسيارى از علوم كلامى و حكمت ايمانى را گذارده است . گويند نخستين كسى كه قرآن را نقطه‌گذارى كرد و معرب كرد ابو الاسود دؤلى است كه واضع علم نحو است و باز گويند كه وى علم نحو را از حضرت على بياموخت و نخستين كسى كه در علم قرآن كاركرد ابان بن تغلب است ( متوفى 114 ) و پس از او ابى بن كعب انصارى است .\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\n\r\nتأثير مكتبهاى كلامى در پايه‌گذارى اصول فقه\r\nهمانطور كه اشارت وجود متكلمان در امر پيدايش قواعد و اصول فقه مهمترين عامل مؤثر بوده است و اين امر ابتداء از راه ايراد شبهات و اشكالات در تأويل و تفسير آيات و اخبار اسلامى پيدا شد ، و از جمله كسانى كه در اين باب پايه‌گذار بوده است :\r\nو اصل بن عطا رئيس فرقهء معتزله است كه در باب حسن و قبح عقلى مباحثى مهم دارد كه همين مباحث بعدها بعنوان مباحث اصول فقه مورد توجه قرار گرفته است و تحت عنوان حسن و قبح عقلى بابى مفرد پديد آمد و چنين عنوان مطلب شد كه آيا احكام و تكاليف تابع مصالح و مفاسد نفس الامرى است يا نه و به همين طريق هم مورد بحث و جدال اشعريان بود . در باب قياس و استحسان هم مسأله از همان ابتداء مورد توجه بوده است و در فروعى كه احكام آن را از راه نص و اخبار و آيات نمىتوانستند دريابند متوسل باستحسان و قياس ميشدند و اين وضع بوسيلهء ابو حنيفه و يارانش به حد كمال رسيد و بدين جهت آنان را اصحاب رأى ميدانند ( رجوع شود به الفرق بين الفرق ابو منصور عبد القاهر بغدادى - و تمهيد باقلانى و مقالات الاسلاميين - ابو الحسن اشعرى و رجوع شود به الفهرست . ص 368 و تاريخ جامع اديان ص 509 ) .\r\nو در هر حال قسمت مهمى از مباحث اصول در به دو امر بر رأى و قياس استوار شده است .\r\nابن خلدون گويد : چون ميان اهل عراق احاديث كمتر بود و از منبع وحى بدور بودند توجه آنها بيشتر به استحسانات و قياس بود و اصولا اينكه در مكتب ابو حنيفه قياس اصل قرار داده شده است بدين جهت است . زيرا وى اصولا باخبارى كه به دو ميرسيد و نقل ميشد اعتمادى نداشت و تنها احاديث معدودى را معتبر ميدانست .\r\nلكن اهل حجاز از نظر قرب بمركز وحى باحاديث زيادتر توجه داشتند تا آنجا كه گويند احمد بن حنبل با اجتهاد و عمل به رأى شديدا مخالف بود و تأويل و تفسير در احاديث و آيات را نيز درست نمىدانست .\r\n\r\nتفسير قرآن\r\nدربارهء تفسير قرآن و تاريخچهء آن مقالتى جداگانه نوشته‌ام كه مراجعهء بدان خالى از فائده نيست .\r\nدر زمان حضرت رسول اكرم آيات قرآنى كه نازل ميشد بلا فاصله بواسطه كتاب وحى و براى عمل بدان به مسلمين ابلاغ ميگرديد و بطور قطع اصحاب حضرت رسول به محض شنيدن آن آيهء منزل معنى آن را دريافتند و بدان عمل مىكردند و اگر احيانا ابهام و اجمالى در آن براى آنان وجود داشت به حضرت و يا كسانى كه آگاهى\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\nزيادترى داشتند مراجعه و معنى آن را درمىيافتند و نيازى به تفسير فوق العاده نبوده است چنان كه قرآن فرمايد  إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ  و  هذا كِتابٌ مُصَدِّقٌ لِساناً عَرَبِيًّا لِيُنْذِرَ الَّذِينَ ظَلَمُوا  و اين سخن كه قرآن تنها به منظور بيان اعجاز حضرت رسول است سخنى دور از حقيقت است . بلكه قرآن دستور العمل مسلمين است و فهم آن براى همه مسلمين آشنا به زبان عربى ميسر و ممكن بوده است نهايت چون قوانين و احكام قرآن بر مبناى كلى است و كليت دارد قهرا عمومات آن بعضا نياز به توضيح دارد و علاوه بر آن همانطور كه معمول و طبيعى است هر كلى استثناء و تبصره دارد بر حسب ضرورت زمان و مكان و اوضاع و احوال اشخاص از اين جهت و مصالح و جهات ديگر ، آيات قرآنى نخست بر دو دسته مىشود .\r\n1 - آيات محكمات .\r\n2 - آيات متشابهات .\r\nآيات محكمات آياتى است كه معنى آن صراحت دارد و راه تأويل و تعبير در آن مسدود و يا نص و يا ظاهر است .\r\nآيات متشابه آياتى است كه معنى آن صراحت ندارد و راه تأويل و تعبيرات در آنها باز است كه فرمود  فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ . \r\nاين تقسيم را خود قرآن مجيد كرده است .\r\nتقسيم ديگر چنان كه در مبحث اصول فقه اشاره شد به عمومات و خصوصات يعنى عام و خاص ، مجمل ، مبين ، ناسخ و منسوخ ، مطلق و مقيد و جز آن مىباشد .\r\nالبته اين گونه آيات نياز به توضيح و بيان مخصصات و بيان مجملات دارد و اين اولين امرى است كه عدهء را بر آن داشت كه در باب قرآن تفسير بنويسند مسأله ديگر بعد زمانى از تاريخ وضع احكام و نزول قرآن است زيرا آياتى در قرآن هست كه فهم معنى آن منوط بدانستن اوضاع و احوال خاص و موقعيتى است كه ايجاب كرده است آن آيه نازل شود و بالاخره شأن نزولى دارد كه در روزگار حضرت رسول پس از نزول معنى آن واضح و روشن مىبود و به مرور زمان مجمل و غير روشن گرديد .\r\nو ناچار يك قسمت از تفسير مربوط به اين وضع و حال و بيان شأن نزول آيات است .\r\nو يك قسمت ديگر مربوط بدانستن اخبار يهود و مذاهب ديگر است كه آيات قرآن بدانها اشاره كرده است و قهرا فهم آن گونه از آيات موقعى ميسر خواهد شد كه اصل آن قصص و اخبار كه در كتب آسمانى ديگر آمده است بيان و روشن شود .\r\nاين گونه مسائل و مسائلى ديگر كه بدان اشاره خواهد شد ايجاب كرد كه باب تأويل و تفسير مفتوح شود .\r\nدر باب قرائت قرآن و اختلاف در قرائت بايد بگويم كه ربطى به تفسير ندارد و تنها مربوط به زبان عرب و لهجه‌هاى آن روز است و احيانا صحت وجوه مختلف قرائت است .\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n\r\nدر اين مورد بايد گفت كه با اينكه قراء اغلب نژادا عرب بوده‌اند و طبيعة هم بايد چنين باشد مع ذلك على بن حمزة بن عبد اللّه بن فيروز معروف به كسائى نحوى را يكى از قراء معتبر قرآن به حساب آورده‌اند .\r\nوى اصلا ايرانى و در سال 179 درگذشت .\r\nديگر اسحاق بن ابراهيم مروزى است كه يكى از راويان از كسائى است .\r\n\r\nمرحلهء تدوين تفسير\r\nبا توجه به جهات فوق و جهات ديگرى كه بدان اشاره شد عدهء از دانشمندان بر آن شدند كه مجملات و آياتى كه نياز به توضيح دارد روشن كرده و مسلمين را در مسائل مربوط به احكام عبادى و اجتماعى و اخلاقى قرآن يارى كنند و بدين جهت كتب و رسائلى در باب تفسير قسمتى از آيات و يا همه آيات مدون گرديد .\r\nاز جمله ابو حمزه ثمالى ( ثابت بن سيار ) كه از اصحاب حضرت امير بوده براى نخستين بار كتاب تفسير نوشت و ديگر محمد بن على بن جنى قسمتى از قرآن را تفسير كرد .\r\nاز جمله ايرانيانى كه در تفسير قرآن و يا علوم قرآنى در قرون اوليهء اسلام تأليفاتى دارند عبارتند از :\r\nابو جعفر طبرى ، ابو داود سجستانى ، ابو القاسم بلخى ، ابو مسلم محمد بن بحر اصفهانى ، ابو بكر اصفهانى ، غريب القرآن تأليف ابن قتيبه و نيز غريب - القرآن محمد بن عزيز سجستانى و غريب القرآن ابو زيد بلخى و احمد بن على المهرجانى و كتاب احكام القرآن ابو بكر رازى .\r\n( رجوع شود به فهرست ص 36 - 66 . ) و بطور متصل دانشمندان و از جمله ايرانيان در اين راه خدماتى ارزنده انجام داده‌اند و نيز از جمله تفاسير مهمى كه ايرانيان نوشته‌اند اين تفاسير است .\r\n1 - جامع البيان في تفسير القرآن ابن جرير طبرى .\r\n2 - التبيان محمد بن حسن طوسى .\r\n3 - مجمع البيان ابو على فضل بن حسن طبرسى .\r\n4 - تفسير كبير امام فخر رازى .\r\n5 - تفسير ابو الفتوح رازى .\r\nو هزاران كتاب و رساله ديگر در باب تفسير و علوم قرآنى كه بدست ايرانيان تدوين شده است .\r\n\r\nعلومى كه بدنبال قرآن آمده است\r\nتا حدودى اشاره كرديم كه چون اساس كار دين اسلام قرآن مجيد است بدين\r\n\r\n","description":"","footnote":"","page_name":" مقدمه 20 ","page_number":20},
  {"content":"\r\n\r\nجهت دانشمندان از همان ابتداء امر به بررسى آيات آن پرداختند و با دقت كامل بويژه آيات مربوط به احكام آن را مورد بررسى قرار دادند و چون قرآن به زبان عربى است بناچار علومى مانند : صرف ، نحو ، اشتقاق و علوم بلاغى براى فهم كامل قرآن پايه‌ريزى مىشود و بتدريج اصول فقه كه در حقيقت منطق فقه است پايه‌ريزى مىشود .\r\nدر باب علوم ادبى بطور اختصار و فهرست‌وار گفته‌ايم كه همانطور كه بسيارى از علوم قرآنى حتى قواعد نحو متأثر از علوم عقلى و منطقى مىشود علوم بلاغى نيز كه در حقيقت براى نمودن جنبه‌هاى فصاحت و بلاغت قرآن است به مقدار زيادى متأثر از علوم عقلى مىشود .\r\n\r\nانواع مختلف تفسير\r\nتفسير قرآن در حدود قرن سوم و چهارم گذشته از ترتيب كار اخوان الصفا كه به آن جنبه عقلى و فلسفى دادند وضع خاص استناد به مأثورات و اخبار و روايات را حفظ كرده بود و مفسران باستناد علوم ادبى و بلاغى و روايات و احاديث ، قرآن را تفسير كرده‌اند نمونه اين گونه تفاسير مجمع البيان است .\r\nو متدرجا مسائل كلامى و سپس عقلى و منطقى و سرانجام عرفان وارد در تفسير شد از جمله تفاسيرى كه جنبه كلامى دارد تفسير كبير امام فخر رازى است .\r\nو از جمله تفاسيرى كه جنبه عرفانى دارد تفسير ابو القاسم قشيرى و كشف - الاسرار و عدة الابرار خواجه عبد اللّه انصارى به تحرير ميبدى است .\r\n\r\nعلوم بلاغى و ادبى\r\nاشارت رفت كه پس از نقل علوم يونانى بعالم اسلام و حتى قبل از آن در ايران باستان دانشمندان اسلامى كه ايرانى الاصل بودند و حتى در خود ايران زمين توجه خاصى بنقل و ترجمه كتب منطقى يونان كردند و در مدارس مختلف كه در مناطق متعدد ايران وجود داشت علم منطق مورد بحث و تدريس واقع شده بود گويند اولين كسى كه بفنون منطقى يونان توجه كرد عبد الله بن مقفع بود كه از زبان سريانى يا يونانى ترجمه كرده است و هم وى مقولات ارسطو را به زبان تازى برگرداند سپس اسحاق بن حنين از اصل يونانى ترجمه كرد ابن سينا در باب مقولات ارسطو تنها بر آنچه ديگران ترجمه كرده‌اند اكتفا نكرده است بلكه خود دقت خاص در مسائل مختلف كرده است و مسائلى بدان افزوده است يا توضيح و شرح و بسط زيادترى داده است .\r\nاز جمله تقسيم سخنورى و يا حجتهاى صناعى و غير صناعى ممكن است اصالت يونانى نداشته باشد آنچه مسلم است اساس و ماده اين تقسيمات در كتب يونانى و مؤلفات\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\nفلاسفه آن سامان وجود داشته است لكن چيزهائى بوسيله ابن سينا و فارابى و ساير فلاسفه اسلام بدانها افزوده شده است .\r\nالبته در كتب ارسطو بنا بر آنچه از ترجمه‌هاى مسلمين بما رسيده است اين تقسيم هست كه حجتهاى صناعى آنهائى است كه سخنور به قوت و نيروى خود ايجاد مىكند و آن را عمود گفته‌اند .\r\nو حجتهاى غير صناعى آنست كه در خارج موجود است و سخنور از آنها استفاده مىكند كه نصرت و اعوان خوانده‌اند و عبارت از نصوص قوانين عرفى يا غيره است .\r\nدر كتاب خطابه ابن سينا اين معنى مشهود است وى ابتدا وجوه افتراق و اشتراك ميان صناعات پنجگانه را برشمرده است و خطابه را فن اقناع دانسته است و گويد مردم بر دو دسته‌اند عوام و خواص و راه اقناع عوام بجز راه و روش اقناع خواص است و بدين جهت برهان را ويژه خواص داند و خطابه را آن عوام سپس در باب عموميت خطابه و ساير ملحقات و خصوصيات و لوازم آن بحث مىكند ( رجوع شود به كتاب خطابه ص 2 ، 6 ) .\r\nخلاصه آنكه قبل از ظهور اسلام يعنى در عصر جاهلى صناعات ادبى در نظم و نثر بدين ترتيب كه اكنون ما ميشناسيم نبوده است شعرا و گويندگان منظور و مقصود خود را بطور ساده و بدون تكلف و به كار بردن استعارات و كنايات بعيده بيان ميكردند و هيچ گاه مسائل عقلى و فلسفى در ادبيات راه نداشت .\r\nادب عربى بدين نحو كه اكنون ما ميشناسيم پايه و اساس آن باحتمال قوى ابتدا بوسيله جاحظ بصرى متوفى 868 م ريخته شد و در قرن چهارم و پنجم هجرى بدست بديع الزمان همدانى مراحلى از تكامل را طى كرد و كسان ديگرى مانند ثعالبى نيشابورى 961 - 1038 م در اين قسمت امام و پيشوا بودند .\r\nديگر ابن قتيبه دينورى و حماد الراويه است كه از بنيان‌گذاران ادب عربى در عصر خلافت عباسى ميباشند و در اين قسمت همانطور كه اشارت رفت دانشمندان ايرانىنژاد اثر بسزائى داشتند . ( لقد كانت لهذا المداخلة التى جرت بين العرب و تلك العناصر خصوصا الفرسى اثرها الفعال فى صيرورة الامة العربية و لغتها الى ما كانت عليه فى هذا العصر و قد ظهرت هذه المخالطة و تلك المداخلة فى الاجسام و العقول و العادات و ساير شئون الاجتماع ) ( الادب العربى و تاريخه فى عصر العباسى جزء دوم محمود مصطفى ، چاپ مصر 1356 ص 9 . ) ( و رجوع شود به تاريخ العرب تأليف دكتر فليب حتى جزء دوم مصر 1953 م و تاريخ الادب العربى جزء اول فى عصر الجاهلى ) .\r\nيكى از علل بسط ادب عربى بدست ايرانيان تسلط آل بويه بر بغداد است در سالهاى ( 334 - 447 ) و بعد از آن سلاجقه .\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\nدر اين زمان بسيارى از اصطلاحات ايرانى وارد در ادب عربى شد و روح شاعرانه كه در اعراب پيدا شد نتيجه روح ادبى فارسيانست در اين عصر .\r\nالبته در زمان رشيد توجهى زيادتر به ادب و علوم بلاغى شد و خود براى شعراى بليغ و گويندگان فصيح جايزه معين ميكرد و بدانها صله ميداد و بدين طريق مسائل بلاغى در ادب عرب عنوان شد و كتبى در اين مورد نوشته شد . و ميدانيم كه در عصر خلافت اموى بازار خطابه رايج بود و در اين قسمت پيشرفتهائى شده بود ولى در عصر عباسى پيشرفتهاى زيادترى حاصل شد و به قصص ، وعظ ، تذكير اهميت ميدادند .\r\nفن خطابه در جهان اسلام ابتدا بوسيله وعاظ و مبلغين دينى از مساجد شروع مىشود و عده بسيارى بعنوان خطيب در عصر عباسى پديد مىآيند از جمله داود بن على ، سلمان بن داود ، ابو يحيى بن نباته الحذاقى خطيب سيف الدوله بحلب ( متوفى 374 ) و خطيب بغدادى ( متوفى 564 ) و ابراهيم بن منصور معروف به عراقى ( متوفى 612 ) ، خطيب رى سهل بن هارون خازن بيت الحكمه را بايد نام برد . نه تنها معاشرت و مخالطت ملت فارس در خطابت اثر داشت بلكه در نويسندگى و منشآت عرب هم تأثير بسيار داشت .\r\nتعدد القاب ، استعمال مجاز و اطناب در سخن و پيدا شدن منشور و تنوع در رسائل و غيره از آثار ادب فارسى است و اين خود پايه علوم بلاغى است .\r\nاز ابتداء تسلط بويهيان بر بغداد نضج نامه‌نگارى و نوشته‌ها شروع شد و پس از مدتى كه از همان عصر خارج نيست به كمال خود رسيد و سجع و قافيه و حسن تخلص و مطلع ، القاب ، مجازات ، استعمارات وارد ادب عرب شد . و بسيارى از نويسندگان ايرانى به سجع‌پردازى و استعمال كنايات و استعارات مليح پرداختند از جمله :\r\nابن عميد كاتب ( متوفى 360 ه ) وزير ركن الدوله حسن بن بويه .\r\nابو بكر خوارزمى ( متوفى 383 ه ) .\r\nبديع الزمان همدانى ( متوفى 389 ه ) .\r\nصاحب بن عباد ( متوفى 385 ه ) .\r\nابو الفتح بستى ( متوفى 400 ه ) .\r\nالحصرمى صاحب زهر الاداب ( متوفى 413 ه ) .\r\nالعتبى ( متوفى 427 ه ) .\r\nابو منصور ثعالبى ( متوفى 429 ه ) .\r\nابو الفضل الميكالى ( متوفى 436 ه ) .\r\nو بعد از انقراض بويهيان و تسلط سلاجقه نيز عده‌اى از نويسندگان زبردست پيدا شدند از جمله قاضى عماد الدين اصفهاني ( متوفى 597 ) صاحب كتاب الفتح القسى فى الفتح القدسى مىباشد .\r\n\r\n","description":"","footnote":"","page_name":" مقدمه 23 ","page_number":23},
  {"content":"\r\n\r\nدر تكوين علوم بلاغى بطور قطع كليه گويندگان و نويسندگان مانند ابو نواس ، ابن معتز خليفه عباسى ( 292 ه ) . صاحب كتاب بديع . و قدامه متوفى ( 310 ه ) . و ابو هلال صاحب كتاب الصناعتين . عبد القاهر ( متوفى 471 ه ) صاحب كتاب دلائل الاعجاز تأثير داشتند و ابن معتز و پس از آن ابو هلال و عبد القاهر مؤسس بوده‌اند .\r\nدر علم عروض كه علم وزن شعر است گويند خليل نحوى ( متوفى 193 ) امام است و ديگر اخفش الاوسط ابو الحسن سعيد بن مسعده شاگرد سيبويه و ابو الحسن زجاج شاگرد مبرد از بنيان‌گذاران علم عروض بوده‌اند . ( رجوع شود به الادب العربى و تاريخه ص 22 - 170 ) .\r\n\r\nاجمال كلام\r\nبعد از اختلاط و در آميختن اعراب با اقوام ديگر در احكام اسلامى نزاع و جدالى در ميان يهود و نصارى و بت‌پرستان از طرفى و مسلمانان از طرف ديگر برخاست و نقوض و شكوك و ايراداتى بر حقوق و قوانين و سرانجام اصول دين اسلام پديد آمد و مسأله اعجاز قرآن و مجملات و متشابهات و ناسخ و منسوخ آن مورد بحث و نقض واقع شد و ناچار كسانى خود را محق در اين گونه مباحث ميدانستند كه اطلاع كافى از علوم عقلى داشته باشند و بدين طريق مسائل عقلى وارد در علوم بلاغى و ادبيات عرب و سرانجام اصول و قواعد اسلامى شد نمونه بارز اين گونه مباحث مباحثى است كه در كتب ادبى و بلاغى ابن قتيبه ، جاحظ ، مبرد ابن قدامه ، ابو هلال عسكرى ديده مىشود .\r\nابو هلال عسكرى خود صريحا گويد . بسيارى از مسائل كلامى و عقلى در علوم بلاغى تأثير كرده است و علت آن را بيشتر دفع شكوك و نقوض بر آيات قرآنى ميداند ( البلاغه عند السكاكى ص 12 ، 154 . ) دو كتاب خطابه و شعر و احيانا سفسطه ارسطو بطور قطع در بلاغت اسلامى مؤثر بوده است و گويند ابتدا اين كار به وسيله ابن قدامة بن جعفر صاحب كتاب نقد النثر انجام شده است .\r\nعبد القاهر نيز توجهى خاص بدين مطلب داشته است . ( البلاغه عند السكاكى ص 156 ) .\r\nاشارت رفت كه شيخ ابن سينا در كتاب خطابه خود دو مبحث اساسى آورده است كه يكى مبحث قياسهاى بلاغى است كه قياس ضمير و تمثيل و غيره باشد دوم ترتيبات و تجنيسات است و بحث در اقيسه كه مفيد اقناع است .\r\nوى بطور اختصار بحث در الفاظ و استعمالات حقيقى و مجازى و استعارات و كيفيت شروع به صحبت و زير و بم صدا و قياس ضمير كرده است .\r\nدر مورد قياس ضمير گويد : قياسى است كه در آن تنها به صغرى اكتفا شده\r\n\r\n","description":"","footnote":"","page_name":" مقدمه 24 ","page_number":24},
  {"content":"\r\n\r\nو محذوف الكبرى باشد و از جهاتى بر آن فوائدى مرتب است اين قياس يعنى ضمير در باب خطابه مانند برهانست در علوم و نوع استدلال ظنى است .\r\nتمثيل حكم جزئى است از راه تشابه با جزئى ديگر از لحاظ ملاك حكم و قدر جامع و مشابهت وى و اقسام بلاغت را از معانى ، بيان ، بديع مورد توجه قرار داده است و شرايط خطابت را از لحاظ رعايت ايجاز و اختصار مورد بحث قرار داده است ، استعاره و تشبيه را موجب تأكيد موضوع مورد نظر ميداند و گويد : يك حالت اعجاب و شگفتى ايجاد مىكند كه شنونده را تحت تأثير قرار ميدهد .\r\nاستعاره بنا بر رأى وى بيشتر در شعر استعمال مىشود تا در نثر و بايد مورد و محل به كار بردن آن را شاعران و نثرنويسان به خوبى بشناسند .\r\n\r\nعلوم منطقى\r\nاين امر اتفاقى است كه فن منطق براى نخستين بار در يونان باستان بوسيله فيلسوف بزرگ يونان ارسطو كه در اثر احاطه علمى وى را معلم ناميده‌اند تدوين و تبويب گرديد .\r\nگر چه پيش از وى دانشمندان و فلاسفه هر يك در سبك كار و استدلال و بيان مسائل عقلى و فكرى روشى داشته‌اند و اصولى را به كار مىبرده‌اند و از ترتيب قياسات بهره‌مند شده‌اند لكن مدون اين فن ارسطو است . و بنا بر نقل ابن سينا در آخر كتاب شفا ضوابط و قواعد كلى منطق از دانشمندان قبل از ارسطو بوده است .\r\n( رجوع شود به منطقيات شفا چاپ مصر و شرح منظومه سبزوارى ص 5 ) و مجموعه كتب منطقى ارسطو را در قديم ارگارنون ناميده‌اند و لكن بطورى كه از منابع تاريخى بدست مىآيد خود ارسطو « انالوطيقا » ناميده است .\r\nرواقيان براى منطق دو قسمت قائل بودند جدل و خطابه و بدين جهت منطق را عدهء بنام جدل خواندند ( در عصر رواقيان اين نام گذارده شد ) .\r\nعلم منطق را متكلمان اسلامى « كتاب النظر » و « كتاب الجدل » و « كتاب المدارك العقول » هم ناميده‌اند .\r\nبعدها بنام « رئيس العلوم » و « آلة العلوم » و « ميزان العلوم » و « علم الميزان » هم ناميده‌اند و كتابهائى كه بعدها نوشته شده است بنامهاى ديگرى خوانده شده است مانند « معيار العلم » و « قسطاس المستقيم » .\r\nدر هر حال پس از اين يعنى در دوران بعد از ارسطو فرفوريوس صورى كتاب ايساغوجى يعنى مدخل بر منطق را تأليف و جزء ابواب منطق قرار داد و بدين ترتيب منطق داراى ده باب شد . ( رجوع شود به درة التاج قطب الدين ص 76 ، 78 ) .\r\nافكار علمى ارسطو را پس از وى عده مورد شرح و تفسير قرار دادند و اين\r\n\r\n","description":"","footnote":"","page_name":" مقدمه 25 ","page_number":25},
  {"content":"\r\n\r\nكار نخست بيونانى و سپس به پارسى پهلوى و سريانى و زبانهاى ديگر انجام شد .\r\n( رجوع شود به اخبار العلماء ص 7 و عيون الانباء ج 1 ص 69 ) .\r\nيكى از كسانى كه بر ارسطو هم شرح نوشته و هم نقد كرده است يوحنا و يا يحيى نحوى اسكندرانى است كه جريان نقد و ايرادات وى بر منطق ارسطو معروف است .\r\nعبد اللّه بن مقفع در قرن دوم هجرى كتاب قاطيقورياس ارسطو را خلاصه كرده است . گويند وى كتابهاى منطقى را از زبان پهلوى به زبان عربى ترجمه كرده است .\r\nو ظاهرا نخست كتاب ايساغوجى فرفوريوس را به زبان عربى نقل كرده است .\r\n( رجوع شود به كتاب نقل علوم يونانى به جهان عرب ترجمه احمد آرام ص 91 ) .\r\nاشاره شد كه در سال 145 كه بغداد تأسيس گرديد بناى خاصى براى مراوده ايرانيان در دربارهاى خلافت گذارده شد و بسال 170 هارون بخلافت رسيد و نهضت ترجمه و نقل علوم يونانى معمول گرديد ، بيت الحكمه تأسيس شد و بدست ايرانيان افتاد قديمىترين اطلاعى كه مسلمين از راه منابع سريانى از ارسطو پيدا كردند از راه آثار منطقى ارسطو بود و يكى از مترجمين صدر اول حنين ابن اسحاق است كه از مردم حيره بود و از مسيحيان و مدرسان مدرسه جنديشاپور شاگرد ابن - ماسويه . ( عيون الانباء ج 1 ص 315 ) .\r\nديگر محمد بن ذكرياى رازى است و ابو نصر فارابى است ( متوفى 371 ) و ديگر ابو اسحاق ابراهيم نوبختى و ديگر ابو سليمان محمد بن طاهر بن بهرام منطقى سجستانى ( متوفى 371 ) . و ابو الخير حسن بن سوار بن بابا بن بهرام منطقى .\r\nفارابى در رسائل متفرقه خود در مورد اكتساب مقدمات و ترتيب آنها براى بدست دادن مطلوب و نتيجه‌گيرى گويد : براى هر مطلوب و نتيجهء ، محمولى و موضوعى است و اين هر دو ضد يكديگرند و در عين حال جزء يكديگر .\r\nاجزاء محموله هفت‌اند . جنس ، فصل ، حد ، رسم ، ماهيت ، خاصه و عامه ، اين بيان بدين صورت شايد براى كسانى كه به اصول منطق آشنايى دارند تازگى داشته باشد .\r\nوى برهان را دو قسم داند يكى برهان هندسى و ديگر برهان منطقى ، پس بايد نخست از راه هندسه مقدار مورد نياز گرفته شود تا فكر در اثر ارتباط هندسى تربيت يابد و سپس بوسيله منطق فكر را بايد تمرين داد .\r\nو بطورى كه ملاحظه مىشود در جهان اسلام اولين كسى است كه توجه باستدلال هندسى كرده و آن را بر استدلال منطقى مقدم ميدارد .\r\nيكى ديگر از كتب مهم فارابى كتاب الفاظ مستعملهء در منطق است .\r\n( چاپ بيروت 1986 م . ) اين كتاب كليد فهم منطق است كه اگر اين كتاب نمىبود بسيارى از اصطلاحات\r\n\r\n","description":"","footnote":"","page_name":" مقدمه 26 ","page_number":26},
  {"content":"\r\n\r\nمنطقى بر مسلمين نامعلوم مىماند وى در اين كتاب با بيان ساده منظور و مفاد اصطلاحات مهم منطق را براى ديگران تفسير كرده است .\r\nالبته ميدانيم كه شيخ الرئيس ابن سينا بنا به اقرار خود اگر رسائل فارابى نمىبود بار ديگر توجه بعلوم فلسفى نمىكرد . او گويد من پس از مدتها كه از فهم فلسفه و اصطلاحات منطق مأيوس شدم ، به كتاب فارابى برخوردم و درهاى علوم منطقى و عقلى برويم گشوده شد . جائى كه ابن سينا اين سخن را بگويد از ديگران چه انتظارى هست .\r\nشيخ الرئيس خود با اينكه شارح ارسطو است در منطقيات شفا نظريات بديعى دارد ، در هر حال شيخ الرئيس علاوه بر بيان متن ارسطو خود توضيحاتى دارد كه نمىتوان وى را كاملا مقلد و پيرو ارسطو دانست .\r\n( رجوع شود به المدخل الى المنطق . مصر 1953 و مقدمه منطقيات شفا .\r\nابراهيم مذكور مصر 1375 ) اخوان الصفا منطق را در قسمت رياضيات آورده و آن را جزء مباحث رياضى ميدانند و واژگونگى خاصى در مقدمات و تعاريف آن ايجاد كرده‌اند .\r\nتعريف قديمى آن را بر هم زده و گفته‌اند « انسان حى ناطق مائت » است .\r\nنطق را بر دو قسم لفظى و نفسى دانند .\r\nاينان در باب مسائل منطقى توجه چندانى به ارسطو ندارند و خود ابتكاراتى در اين باب كرده‌اند و براى تطبيق مسائل و قضايا و اشكال منطقى از مسائل فلسفى و رياضى استفاده كرده‌اند .\r\nيكى از بزرگان ايران كه در باب منطق خدمات ارزندهء انجام داده است و بطور قطع در مباحث الفاظ و پاره از قسمتهاى صناعات خمس اصول ارسطوئى را گسترش داده است خواجه نصير الدين طوسى است در كتاب اساس الاقتباس .\r\nغزالى يكى ديگر از كسانى است كه بنيان‌گذار منطق عملى است ، وى منطق را از حالت خشك سابق خود بيرون آورد و در انطباق مسائل و قضايا از واقعيات و علوم عصر خود يعنى فقه و اصول استفاده كرده است و خود گويد :\r\nچون علوم معمول در اين روزگار علوم مذهبى است ، وى منطق را از حالت خشك سابق خود بيرون آورد و در انطباق مسائل و قضايا از واقعيات و علوم عصر خود يعنى فقه و اصول استفاده كرده است و خود گويد :\r\nچون علوم معمول در اين روزگار علوم مذهبى است و مردم توجه زيادى بمسائل فقهى دارند بدين جهت از اين گونه مسائل در مثالها استفاده كردم .\r\nدر كتاب معيار العلم روش خاصى به استدلالات منطقى داده است كه تا آن زمان كم سابقه و بلكه بىسابقه بود . ( چاپ مصر 1927 م ) .\r\nدر قسطاس مستقيم كه اصولا اشكال قياسى را با آيات قرآنى منطبق كرده است .\r\nعضد الدين عبد الرحمن ايجى صاحب مقاصد نيز يكى از تدوين‌كنندگان منطق بروش خاص است ( چاپ مصر 1325 . ) وى در اين كتاب اصولى را يادآور شده است مانند « عدم الدليل ليس دليل العدم\r\n\r\n","description":"","footnote":"","page_name":" مقدمه 27 ","page_number":27},
  {"content":"\r\n\r\nو « عدم الوجدان لا يدل على عدم الوجود » .\r\nبحث دقيقى درباره دليل نقضى و دليل اقناعى و دليل عقلى و نقلى كرده است .\r\nديگر قطب الدين محمود شيرازى ( متوفى 636 ) صاحب كتاب درة التاج است .\r\n( چاپ 1327 تهران . ) وى در تحت عنوان منطقيات مسائل بسيارى را مطرح كرده است و بعضا توضيحات مفيدى دارد .\r\nدر باب تقسيم علوم نظريات بديعى دارد . بدين ترتيب :\r\nعلوم به تقسيم اوليه دو قسم است . حكمى ، غير حكمى .\r\nغير حكمى دو قسم است . دينى و غير دينى .\r\nحكمى دو قسم است : عملى و نظرى .\r\nحكمى عملى سه است : تهذيب اخلاق ، تدبير منزل ، سياست مدينه .\r\nنظرى سه است : فلسفه اولى ، رياضيات و طبيعيات .\r\nرياضى خود چند قسم است : هندسه ، حساب ، هيأت و نجوم ، موسيقى .\r\nعلم حيل ، علم جمع و تفريق ، علم اوزان و موازين ، علم زيجات و تقاويم و علم نقل مياه .\r\nعلوم طبيعى شامل است بر : سماع طبيعى ، سماء و عالم ، علم كون و فساد علم آثار علوى ، علم معادن ، علم نباتات ، علم حيوان ، علم نفس .\r\nو طبيعيات نيز فروعى دارد مانند : طب ، علم احكام نجوم ، علم فلاحت ، علم فراست ، علم تعبير خواب ، علم كيميا ، علم طلسمات ، علم نيرنجات .\r\nتقسيم ديگر : علومى كه به عقل دانسته مىشود ، علومى كه به نقل دانسته مىشود ، آنچه هم به عقل و هم به نقل ميتوان ثابت كرد .\r\nآنچه بدليل نقل است : علم فروع دين است مانند . تفسير قرآن و بالاخره علوم اصلى و تبعى و جز آن . . .\r\nديگر شيخ شهاب الدين سهروردى است كه در منطق تحولى خاص بوجود آورده است . كه اكنون جاى بحث آن نيست .\r\nبعضى گمان كرده‌اند كه شيخ اشراق در اصول منطق ارسطو تغييراتى نداده است در حال كه شاهكار شهاب اين است كه منطق ارسطو را دگرگون كرده است .\r\n( براى روشن شدن زيادتر رجوع شود به شرح مقاصد . چاپ مصر 1325 و المباحث المشرقيه فخر الدين رازى حيدرآباد / 1343 . تاريخ الادب السريانى . دكتر مراد كامل . مصر 1949 قصة الحضارة الفارسية ، ابراهيم امين الشواربى . مصر 1947 ، تاريخ العرب و التمدن الاسلامى ، مصر 1938 ، تراث الاسلام . مصر 1936 ، منطق اشارات ابن سينا با شرح خواجه ، تهران 1377 - تاريخ علوم عقلى . دكتر صفا ، تهران 1331 منطق المشرقين - ابن سينا - مقاصد الفلاسفه غزالى . ليدن 1888 -\r\n\r\n","description":"","footnote":"","page_name":" مقدمه 28 ","page_number":28},
  {"content":"\r\n\r\nفهرست ابن نديم . مصر 1347 ) .\r\nو رجوع شود به حكمة الاشراق چاپ تهران 1313 ، معيار العلم غزالى . مصر 1927 م ، رسائل اخوان الصفا ، بيروت - 1957 م . درة التاج قطب الدين - تهران 1327 .\r\nو بجز اينان كسانى ديگر از ايرانيان در بناى اين كاخ با عظمت در عالم اسلام اثر داشته‌اند از جمله احمد بن طبيب سرخسى استاد المعتضد ( 286 ) . ابو زيد احمد بن سهل بلخى ( متوفى 323 ) . ايران شهرى استاد رازى ( متوفى 251 ) .\r\nموسى بن عيسى معروف به كسروى ، زادويه پسر شاهويه اصفهانى ، حسن بن سهل برادر فضل ابن سهل ، عبد اللّه بن احمد بن محمود البلخى ( متوفى 349 ) و هزاران دانشمند ايرانى ديگر .\r\n\r\nعلوم رياضى و طبيعى و طبى\r\nدر باب اوضاع و احوال علم و دانش در ايران قبل از اسلام اشارت رفت كه ابن نديم به كتب و رسائل بسيارى اشاره كرده است كه نمودار مقام شامخ ايرانيان است در علوم رياضى و هيئت و نجوم ، در طول تاريخ تمدن و فرهنگ اسلامى مسلمين همراه با توجه بعلوم عقلى و نقلى به شعب علوم رياضى نيز توجه كردند و همانطور كه ايرانيان قبل از اسلام هم بعلوم نجومى و هيوى و رياضى توجه داشتند بعد از اسلام و گرويدن بدين اسلام مدنيت و فرهنگ خود را حفظ كرده جميع شعب علوم خود را در قالب زبان تازى وارد بعالم اسلام كردند و بسيارى از كتب نجومى را به زبان تازى نقل كردند مانند بنى موسى ، احمد سجزى ، خالد بن عبد الملك مرورودى ، عباس بن جوهرى ، احمد بن محمد بن كثير فرغانى ، احمد بن محمد نهاوندى و احمد بن موسى الخوارزمى و بالاخره ابن سينا و خواجهء طوسى و عمر خيام و هزاران دانشمند ديگر كه پارهء در اين فن استاد بوده‌اند و پارهء ديگر تا حدودى از آن بهرهء داشتند و بطور كلى علماى اسلامى تا قرنهاى پنجم و حتى ششم علاوه بر علوم عقلى و فلسفى بعلوم رياضى نيز توجه داشته‌اند كه در رسائل اخوان الصفا نمونه آن را ميتوان ديد ، در اين مجموعه رسائل بخشى كه شامل چند رساله است شامل رياضيات و نجوم و هيأت و جغرافيا است كه از بررسى آن و توجه به اين امر كه اينان نخواسته‌اند در هيچ قسمت بطور مستوفى بحث كرده و وارد شوند و بلكه هدف اساسى آنها اين بوده است كه تا حدودى لازم براى تربيت پيروان خود از هر فنى طرفى بياورند حدود توجه مسلمين را بعلوم رياضى مىنماياند .\r\nبهر حال خدمات خوارزمىها و ابو ريحانها بعالم رياضيات و علوم مثبته غير قابل انكار است .\r\n( رجوع شود به مقدمهء التفهيم فى اوائل صناعة التنجيم - ابو ريحان بيرونى - چاپ تهران با تحشيه و مقدمهء استاد جلال الدين همائى - 1318 شمسى . )\r\n\r\n","description":"","footnote":"","page_name":" مقدمه 29 ","page_number":29},
  {"content":"\r\n\r\nو همين طور رازيها بعالم علوم طبى و طبيعى و ابن عراق استاد ابو ريحان بعالم رياضيات خدمت كرده‌اند كه چون بسيارى از اصطلاحات نجومى از كتاب التفهيم استخراج شده است مناسب است كه شمه از شرح حال ابو ريحان نگاشته آيد .\r\n\r\nابو ريحان بيرونى\r\nابو ريحان محمد بن احمد بيرونى خوارزمى ( 362 - 440 ه ) يكى از نوابغ و بزرگترين دانشمندان عصر و روزگار خود بود و همچنانكه استاد جلال الدين همائى فرموده‌اند بطور قطع و يقين از بررسى كتب و رسائل او چنين بر مىآيد كه از صدر اسلام تا كنون هيچ يك از دانشمندان و نوابغ و بزرگان دنيا همسنك و همپايهء وى نبوده‌اند .\r\nوى در سال 362 ه ق در بيرون يكى از نواحى خوارزم ديده به دنيا گشود تحصيلات او در خوارزم صورت گرفت و بقول نامه دانشوران در تمام مدت تحصيل و تعليم نه زبانش از بيان فراغت يافت و نه دستش از قلم ، در تمام ايام سال به كسب دانش مىپرداخت مگر روز مهرجان و نوروز كه به زحمت مئونت‌اندوزى گرفتار بود در علم سير و تواريخ سرآمد روزگار خود شد تا آنجا كه بيهقى در مقام اثبات صدق ادعاى خود باخبار و روايات او استناد كند .\r\nاز تربيت و تعليم ابو نصر منصور بن على بن عراق رياضىدان معروف زمان خود برخوردار بود ، ابو ريحان با اينكه در فلسفه دستى داشته است چون داراى تفكر اصيل رياضى بود هيچ گاه به مسائل فلسفى توجه خاصى نداشته است و از ايراداتى كه بر ارسطو و ابن سينا كرده است بدرستى اين امر معلوم مىشود كه اعتقاد چندانى بروش منطقى ارسطوئى در كشف حقايق عالم نداشته است و توجه وى اقلب بمسائل عملى و رياضى بوده است . و مدار كارش بر استقراء و تجربه بود وى به سرزمين هند رفته است و بمانند دانش‌آموزى نخست شروع مىكند بفراگرفتن زبان سانسكريت تا بدان وسيله بتواند از علوم و فلسفهء هندى بهره‌مند شود و بدين ترتيب بفراگرفتن سانسكريت پرداخت و اين كار در نظر كسانى كه به طرز عمل و فكر ملل شرقى به خصوص علماى آنان آشنائى دارند عجيب مينمايد . دهخدا گويد : تصور اين معنى كه مسلمانى براى دست يافتن به ذخائر علمى ملتى بيگانه و بويژه بيرون از دين اسلام بفراگرفتن زبان آنان بپردازد نزديك بمحال مىنمايد ، و مثلا ما ميدانيم كه هيچ گاه كسانى بمانند ابن رشد و شيخ الرئيس بفكر آموختن زبان يونانى كه در آن هنگام جهت دست يافتن به فلسفهء يونان نياز مبرمى بدان داشتند نيفتادند و تنها بفراگرفتن آنچه مسيحيان سريانىدان و يا ديگران از فلسفهء يونانى ترجمهء ناقص كردند اكتفا كردند و بنا بر اين بيرونى از اين جهت هم در تمام تاريخ اسلام بىنظير است .\r\nاين مرد با اصولى كه شباهت باصول حاضر دارد سعى مىكند كه سدى را كه\r\n\r\n","description":"","footnote":"","page_name":" مقدمه 30 ","page_number":30},
  {"content":"\r\n\r\nاختلاف زبان بين ملل مختلف ايجاد كرده است از ميان بردارد ، ابو ريحان زبان عربى و سريانى و عبرانى نيز ميدانسته است .\r\nابو ريحان آن چنان دانائى است كه هزار سال قبل بقانون تجربى اهميت داد و كار خود را بر اساس قوانين تجربى نهاد و بناى علوم طبيعى را بر اصول مسلم رياضى استوار كرد و براى حل معضلات علمى متوسل باستقراء و تجربه شد و صدها سال پيش از كبرنيك و گاليله در عقيدهء خود به متحرك بودن زمين اصرار ورزيد .\r\nدر كتاب التراث العلمى العربى آمده است كه : تا زمان ابو ريحان هيچ كس نتوانسته بود باوضاع علمى و ادبى و مدنيت هند بدرستى راه يابد و بطور قطع ابو ريحان آگاه‌ترين دانشمندان جهان اسلام بود باوضاع علمى و مدنى هندوستان .\r\nاو معارف و معلومات كشور خود ايران را بسرزمين هند برد و معارف اسلامى را كه بطور قطع در آن زمينه استاد بود به هندوستان برد و فلسفهء يونان را آنچه كه بدست مسلمين رسيده بود به هنديان بياموخت .\r\nاز طرف غزنويان باصلاح اشتباهات حساب و تواريخ روم و سند و ما وراء النهر گماشته شد .\r\nقانون علم جغرافيا را بنهاد ، مدتها كارهاى علمى او مورد استناد ملل مشرق زمين بود در فلكيات پيشوا محسوب ميشد .\r\nابو الفداء از جداول جغرافيائى وى بهرهاى زيادى برگرفته است .\r\nمردم مغرب زمين در شناخت هندوستان و تمدن آن سرزمين مديون ابو ريحانند .\r\nوى روشن كرده است كه چگونه چشمه‌ها جوشان مىشود و چگونه ممكن است آبها را از عمق چاه‌ها و چشمه‌ها به قلاع و منارها جريان داد .\r\nنسبت سطح درياها و آبهاى زيرزمينى را با سطح زمين در مناطق مختلف نموده است .\r\nمحيط زمين را بدست آورد و در آخر كتاب اسطرلابات خود معادلاتى براى احتساب نيمكره زمين آورده است كه دانشمندان مغرب زمين اين معادلات را بنام بيرونى ضبط كرده‌اند ماه و سال و ايام هفته را در نزد اقوام و ملل مختلف بيان كرده است .\r\nاصول ترسيم را بر سطح كرده نموده است .\r\nابو ريحان در باب رؤيت و شعاع نظر و رأى ابن هيثم را پذيرفته است كه شعاع نيز از جسم مرئى به چشم آيد .\r\nتاريخ بسيارى از ملتها را استخراج كرد و طول بلاد مختلف را از روى كسوف قمر و رؤيت آن در بلاد مختلف بدست آورده است .\r\nقانون علم جغرافيا را بنهاد . تجربه و استقراء كه تا آن زمان چندان مورد توجه نبود بنام اصلى مسلم و قابل اعتماد پذيرفت ، بناى علوم طبيعى را بر اصول\r\n\r\n","description":"","footnote":"","page_name":" مقدمه 31 ","page_number":31},
  {"content":"\r\n\r\nرياضى استوار كرد .\r\nبهر حال در اينكه ابو ريحان در مسائل و دقائق فلسفى دستى داشته است سخنى نيست و اين معنى را ميتوان از پرسشها و ايراداتى كه بر بو على بر اساس فلسفهء ارسطو كرده است بدست آورد لكن از همان ايرادات روشن مىشود كه اعتقاد چندانى بروش ارسطو نداشته است و در زندگى عملى خود بنوعى فلسفهء ذوقى و عرفان گروش داشته است .\r\nاز ابو ريحان بيش از يكصد رساله و كتاب در باب نجوم ، هيئت ، رياضيات و علوم جغرافيا مانده است كه بسيارى از آنها مورد استفاده و توجه علماء و دانشمندان مغرب زمين واقع شده است .\r\n\r\nتأثير فرهنگ و تمدن اسلامى در ادب فارسى\r\nتا اينجا نموديم كه چگونه تمدن و فرهنگ ايران قبل و بعد از اسلام به حكم جبر زمان و نياز مدنيت اسلامى در اعماق تمدن و فرهنگ و نظامات فكرى و حكمى و اجتماعى اسلام رسوخ كرد و همچنين آثار مدنيتهاى كشورهاى متمدن ديگر مانند رم و هند و حتى چين و ماچين بعبارت ديگر قرآن و اسلام و عصر طلائى و درخشانى كه اسلام در برههء از زمان پيدا كرد موجب شد كه همهء مدنيت‌هاى جهان و آثار آنها بمانند نهرهاى كوچك و بزرگ همه بسوى اقيانوس بزرگ تمدن اسلامى سرازير شده درياى بيكرانى از اين مجموعهء معارف بشرى بوجود بيايد ، گذشته از احكام مذاهب مختلف مانند عهد عتيق و جديد و آئين‌هاى باستانى ديگر ، رسوم مختلف همه در يك جا بنام اقيانوس بزرگ اسلامى مجتمع شده اين درياى ژرف بيكران را بوجود آوردند .\r\nهنگامى كه ملك ايران پايه‌هاى استقلال خود را استوار كرده استقلال ملى خود را خواهان مىشود و مجددا به زبان ملى خود رجوع مىكند با طرز انديشهء نوين بناى مدنيت تازهء بعد از اسلام خود را پىريزى مىكند اين است كه ملاحظه مىشود شعرا و نويسندگان پارسى با طرز انديشه ديگر به پارسىسرائى و نويسندگى مىپردازند ، دواوين ادبى ما نمودار يك تمدن گسترده مىشود كه نماينده فرهنگ و تمدن تلفيق شده است از همهء ملت‌ها و مدنيت‌ها ، آثار تصوف بودائى فلسفه و نجوم و هيئت و رياضيات و داروشناسى چينى و هندى و احيانا رومى در آن بطور كامل خودنمائى مىكند از ديوان حافظ سعدى ، مولوى ، مسعود سعد ، خاقانى ، عطار ، سنائى ، منوچهرى ، فرخى ، گرفته تا شاهنامهء فردوسى هر يك بنوعى ميتواند گوياى فرهنگ ملفق شده ايرانى و اسلامى باشد و به همين سبب است كه فهم اين متون و دواوين و نوشته‌ها نياز به اندر يافتن لغات و اصطلاحات بسيارى دارد .\r\nو تقريبا يك نفر اديب بايد به بسيارى از فنون و علوم دوران اسلامى تا\r\n\r\n","description":"","footnote":"","page_name":" مقدمه 32 ","page_number":32},
  {"content":"\r\n\r\nحدودى واقف باشد و باصطلاحات آنها آشنائى داشته باشد در اينجا است كه لزوم تهيه و تدوين اين گونه فرهنگها كه نه تنها بخاطر اطلاع از مسائل مربوط بفرهنگ اسلامى و بلكه براى فهم متون ادب فارسى نيز ضرورى است معلوم مىشود اميدوارم كه اين بنده توانسته باشد تا حدى اين رسالت را انجام داده باشد و از خداوند توفيق و سعادت همهء فضلاء و دانشمندان و دانش‌پژوهان را خواستارم ضمنا در بسيارى از موارد اعم از تنظيم پارهء از قسمتها و تهيهء فهرست كتب و غيره دو فرزندم سيد محمد صادق سجادى و سيد على سجادى بنده را يارى كردند توفيق و سعادت آنان را از خداوند مسألت دارد . بويژه سيد محمد صادق سجادى دانشجوى فوق ليسانس دانشكدهء الهيات و معارف اسلامى كه خود در اين قسمتها زحماتى وافر متحمل شده‌اند توفيق و سعادت وى را از خداوند مسألت دارد .\r\nمن امروز در سن پنجاه و سه سالگى اين مجموعه را تقديم ملت ايران ميكنم و اضافه مينمايم با تمام نقص و عيبى كه دارد باز هم كارى است بس سنگين و دشوار كه اگر نه حول و قوت و فيض الهى بود مطمئنا توفيق اين كار نصيب اين بنده در همين حد ناقص هم نمىشد .\r\nبه قول مولانا :\r\n بر من از هستى من جز نام نيست * در وجودم جز تو اى خوش‌كام نيست .\r\nزان سبب فانى شدم من اين چنين * همچو سركه در تو بحر انگبين\r\nهمچو سنگى كو شود كل لعل ناب * پر شود او از صفات آفتاب\r\nوصف آن سنگى نماند اندرو * پر شود از وصف خور ، او پشت و رو .\r\nبعد از آن گر دوست دارد خويش را ؟ * دوستى خور بود آن اى فتى\r\nور كه خود را دوست دارد او بجان * دوستى خويش باشد بىگمان\r\nاندرين دو دوستى خود فرق نيست * هر دو جانب جز ضياء شرق نيست\r\nنانشد او لعل خود را دشمن است * زانكه « من » نيست اينجا دو من است\r\nزانكه ظلمانى است سنگ اى با حضور * هست ظلمانى حقيقت ضد نور\r\nخويشتن را دوست دارد كافر است * زانكه او مناع شمس اكبر است .\r\nپس نشايد كه بگويد سنگ انا * كو همه تاريكى است اندر فنا\r\nگفت فرعونى انا الحق گشت پست * گفت منصورى انا الحق او برست\r\nآن أنا را لعنة اللّه در عقب * وين انا را رحمة اللّه اى محب\r\nزانكه او سنگ سيه بد اين عقيق * آن عدوى نور بود و اين عشيق . \r\nتوفيق و سعادت همه را از خداوند مسألت دارد .\r\nسيد جعفر سجادى اصفهانى استاد دانشگاه تهران .\r\nتهران 13 / 10 / 1357 خورشيدى\r\n.\r\n\r\n","description":"","footnote":"","page_name":" مقدمه 33 ","page_number":33},
  {"content":"\r\n . \r\n","description":"","footnote":"","page_name":" مقدمه 34 ","page_number":34},
  {"content":"\r\n . \r\n","description":"","footnote":"","page_name":" مقدمه 35 ","page_number":35},
  {"content":"\r\n . \r\n","description":"","footnote":"","page_name":" مقدمه 36 ","page_number":36},
  {"content":"\r\n . \r\n","description":"","footnote":"","page_name":" مقدمه 37 ","page_number":37},
  {"content":"\r\n . \r\n","description":"","footnote":"","page_name":" مقدمه 38 ","page_number":38},
  {"content":"\r\n . \r\n","description":"","footnote":"","page_name":" مقدمه 39 ","page_number":39},
  {"content":"\r\n . \r\n","description":"","footnote":"","page_name":" مقدمه 40 ","page_number":40},
  {"content":"\r\n . \r\n","description":"","footnote":"","page_name":" مقدمه 41 ","page_number":41},
  {"content":"\r\n . \r\n","description":"","footnote":"","page_name":" مقدمه 42 ","page_number":42},
  {"content":"\r\n . \r\n","description":"","footnote":"","page_name":" مقدمه 43 ","page_number":43},
  {"content":"\r\n . \r\n","description":"","footnote":"","page_name":" مقدمه 44 ","page_number":44},
  {"content":"\r\n . \r\n","description":"","footnote":"","page_name":" مقدمه 45 ","page_number":45},
  {"content":"\r\n . \r\n","description":"","footnote":"","page_name":" مقدمه 46 ","page_number":46},
  {"content":"\r\n . \r\n","description":"","footnote":"","page_name":" مقدمه 47 ","page_number":47},
  {"content":"\r\n . \r\n","description":"","footnote":"","page_name":" مقدمه 48 ","page_number":48},
  {"content":"\r\n\r\n\r\nالف\r\n\r\nآ\r\n- ( اصطلاح عرفانى ) حرف آ بطور بسيط اشارت بذات بسيط احديت است از جهت اتصاف او به صفات هفتگانهء ذاتى .\r\nدر حروف كلمهء « اللّه » اقوالى آمده است كه مشهورترين آنها بدين بيان است :\r\nالف اشارت به احديت است ، « لام » اشارت به علم است و . . .\r\n\r\nآب\r\n- ( اصطلاح عرفانى ) كلمهء آب در ادب و عرف به معنى مادهء سيال معروف است و در تركيبات مختلف با كلمات خاصى چنان كه ذيلا بطور اختصار اشارت خواهد شد معانى متعدد دارد .\r\nو به همين صورت يعنى به صورت بسيط و غير مركب در اصطلاح عرفا كنايت از علم و دانش بود . در كلمات مشايخ آمده است :\r\nكار درويش اين است كه اگر تشنهء را بديد به دو آب دهد كه منظور فيوضات معنوى است و منظور از تشنه تشنهء حقايق و معارف حقه است .\r\nدر قرآن مجيد آمده است  وَ أَنْزَلَ مِنَ السَّماءِ ماءً فَأَخْرَجَ بِهِ مِنَ الثَّمَراتِ رِزْقاً لَكُمْ  و  أَخْرَجَ مِنْها ماءَها وَ مَرْعاها  و  فَأَنْزَلْنا مِنَ السَّماءِ ماءً   فَأَحْيَيْنا بِهِ الْأَرْضَ بَعْدَ مَوْتِها  و  وَ جَعَلْنا مِنَ الْماءِ كُلَّ شَيْءٍ حَيٍّ  كه اهل ذوق همهء اين آيات را به معنى علم و معرفت تفسير كرده‌اند .\r\nمولانا گويد :\r\n وقت‌ها خواهم كه گويم با تو راز * تو درون آب دارى ترك تاز\r\nبر لب جو من ترا نعره‌زنان * بشنوى در آب از عاشق فغان\r\nمن بدين وقت معين اى دلير * مىنگردم از ملاقات تو سير\r\nپنج وقت آمد نماز اى رهنمون * عاشقان را فى صلاة دائمون\r\nنه به پنج آرام گيرد آن خمار * كاندرين سرهاست نى پانصد هزار\r\nنيست « زر » غبا طريق عاشقان * سخت مستسقى است جان صادقان\r\nنيست « زر » غبا طريق ماهيان * زانكه بىدريا ندارد انس جان \r\n\r\n","description":"","footnote":"","page_name":" 1 ","page_number":49},
  {"content":"\r\n\r\n آب اين دريا كه هايل بقعه‌ايست * با خمار ماهيان يك جرعه‌ايست\r\nيك دم هجران بر عاشق چو سال * وصل سالى متصل پيشش خيال\r\nهمچو اعرابى كه آب از چه كشيد * آب حيوان از رخ يوسف چشيد \r\nمثنوى مولوى *\r\n آن علف كش سوى ويرانها شده * بىخبر بر گنج ناگه برزده\r\nتشنهء آمد سوى جوى آب در * ديد اندر جوى خود عكس قمر\r\nمن بر اين در طالب چيز آمدم * صدر گشتم چون بدهليز آمدم\r\nآب آوردم به تحفه بهر نان * بوى نانم برد تا صدر جهان \r\nمولوى *\r\n با نقيبان حال خود را آن عرب * چون بگفت او ديد هنگام طلب\r\nآن سبوى آب را در پيش داشت * تخم خدمت را در آن حضرت به كاشت\r\nگفت اين هديه بدان سلطان بريد * سائل شه را ز حاجت واخريد\r\nآب شيرين و سبوى سبز و نو * ز آب بارانى كه جمع آمد بگو\r\nشه چو حوضى دان حشم چو لوله‌ها * آب از لوله رود در گوله‌ها\r\nوانكه آب جمله از حوضيست پاك * هر يكى آبى دهد خوش ذوقناك\r\nور در آن حوض آب شورست و پليد * هر يكى لوله همان آرد پديد\r\nزانكه پيوسته است هر لوله به حوض * خوض كن در معنى اين حرف خوض \r\nمولوى . مثنوى *\r\n آب بارانست ما را در سبو * ملكت و سرمايه و اسباب تو\r\nاين سبوى آب را برگير و رو * هديه ساز و پيش شاهنشاه شو\r\nگو كه ما را غير از اين اسباب نيست * در مغازه هيچ به زين آب نيست\r\nگر خزانه‌اش پر ز در فاخر است * اين چنين آبش نباشد نادر است\r\nچيست آن كوزه تن محصور ما * اندر آن آب حواس شور ما\r\nاى خداوند اين خم و كوزه مرا * در پذير از فضل الله اشترى\r\nكوزهء با پنج لوله پنج حس * پاك كرد اين آب را از هر نجس\r\nتا شود زين كوزه منفذ سوى بحر * تا بگيرد كوزهء ما خوى بحر\r\nتا چون هديه پيش سلطانش برى * پاك بيند باشدش شه مشترى\r\nبىنهايت گردد آبش بعد از آن * پر شود از كوزهء ما صد جهان\r\nلوله‌ها بربند و بردارش ز خم * گفت غضوا عن هوى ابصاركم\r\nريش او پر باد كاين هديه كراست . * لايق چونان شهى اين است راست .\r\nو آن نمىدانست كآنجا برگذر * هست جارى دجلهء همچون شكر\r\nدر ميان شهر چون دريا روان * پر ز كشتيها و شست ماهيان \r\n\r\n","description":"","footnote":"","page_name":" 2 ","page_number":50},
  {"content":"\r\n\r\n رو بر سلطان و كار و بار بين * حس تجرى تحتها الانهار بين\r\nاين چنين حسها و ادراكات ما * قطرهء باشد در آن بحر صفا\r\nباز جوى و باز بين و بازياب * از كهء از من عنده ام الكتاب \r\nمولوى *\r\n آب پنهانست و دولاب آشكار * ليك در گردش بود آب اصل كار \r\nتركيبات در معانى عرفانى .\r\n\r\nآب جان\r\n- روح و نفس طاهر آدمى را گويند .\r\n آب جان را ريز اندر بحر جان * تا شوى درياى بيحد و كران \r\n\r\nآب حيات\r\n- مراد معرفت حقيقى است كه دلها بمعرفت زنده گردد .\r\nشاه نعمت اللّه گويد :\r\n گر نه آب حيات معرفت است * عين كوثر بگو كه كوثر چيست \r\n*\r\n آبى كه زنده گشت ازو خضر جاودان * آن آب چيست قطرهء از حوض كوثرم \r\n* و بمعنى فيض وجود هم آمده است :\r\nشاه نعمت اللّه گويد :\r\n غرق آبيم و آب را جوئيم ما * آب روى ما ز ما جوئيم ما\r\nصورت و معنى و جام و مى مدام * آنچه جوئيم از خدا جوئيم ما\r\nخم مى در جوش و ما مست و خراب * جامى از غيرى چرا جوئيم ما\r\nگنج عشقش در دل ويران ماست * غير ازين گنجى كجا جوئيم ما . \r\nو گفته‌اند چشمه‌ايست در ظلمات كه هر كه از آن نوشد حيات جاويد يابد و در اصطلاح سالكان كنايت از چشمهء عشق و محبت است كه هر كه از آن چشد هرگز معدوم و فانى نگردد : ( كشاف و اصطلاحات فنون ص 1550 ) .\r\nحافظ گويد :\r\n دوش وقت سحر از غصه نجاتم دادند * و اندر آن ظلمت شب آب حياتم دادند\r\nبى خود از شعشعهء پرتو ذاتم كردند * باده از جام تجلى صفاتم دادند\r\nچه مبارك سحرى بود و چه فرخنده شبى * آن شب قدر كه اين تازه براتم دادند \r\nشاه نعمت اللّه گويد :\r\n اى آب حيات آب درياب * سرچشمهء اين سراب درياب\r\nجامى و شرابى و جسم و جانى * اين جام پر از شراب درياب \r\nو آب مطلق بمعنى ذات و حقيقت اشياء نيز آمده است كه عالم و آدم بنور او منورند .\r\nشاه نعمت اللّه گويد :\r\n گر نه آبست اصل گوهر چيست * جوهر گوهر منور چيست\r\nهمه عالم چو گوهرى درياب * با تو گفتم بدان كه گوهر چيست \r\nصائب گويد :\r\n مرا ز پير خرابات نكتهء يادست * كه غير عالم آب آنچه هست بر بادست \r\n\r\n","description":"","footnote":"","page_name":" 3 ","page_number":51},
  {"content":"\r\n\r\n\r\nآب آتش‌افروز\r\n- فيوضات الهى :\r\nعراقى گويد :\r\n ساقى بده آب آتش‌افروز * چون سوختيم تمامتر سوز\r\nاين آتش من به آب بنشان * وز آب من آتشى برافروز\r\nمى ده كه ز بادهء شبانه * در سر بودم خمار امروز\r\nدر ساغر دل شراب افكن * كز پرتو آن شبم شود روز \r\n\r\nآب حَيوان\r\n- تابش انوار و تجليات الهى است و مساوى با آب حيات به كار برده‌اند .\r\nنسفى گويد : چندين گاه است كه مىشنوى كه آب حيوان در ظلمات است و نمىدانى كه آب حيات چيست و ظلمات كدامست .\r\nمنظور از آب حيات درياى نور است ملكوت درياى نور است و ملك درياى ظلمت و اين درياى نور آب حيات است و در ظلمت است ، اسكندرى ميبايد كه در ظلمات يعنى جهان طبيعت رود و از آن بگذرد و به آب حيات رسد .\r\n( انسان كامل ص 163 ) مولوى گويد :\r\n هلا اى آب حيوان از نوايى * همىگردان مرا چون آسيائى \r\n\r\nآبِ خَرابات\r\n- صفا و يك رنگى و تجليات رحمانى كه كدورت باطن و ظاهر را مىزدايد .\r\nحافظ گويد :\r\n خرقهء زهد مرا آب خرابات ببرد * خانهء عقل مرا آتش خمخانه بسوخت\r\nچون پياله دلم از توبه كه كردم بشكست * همچو لاله جگرم بىمى و پيمانه بسوخت \r\n\r\nآبروى\r\n- الهامات غيبى كه بر دل سالك وارد مىشود آبروى گويند . ( كشاف ص 1550 ) .\r\nمغربى گويد :\r\n اى كه عالم را وجود آبرويى مينهى * در بيابان عدم ، عالم سرابى بيش نيست \r\n\r\nآب روان\r\n- فرح متواتر و آگاهى بر علاقه و پيوند ازلى را آب روان گويند .\r\nو گفته‌اند آب روان فرح دل است :\r\nآب زندگانى - آب حيات عراقى گويد :\r\n ساقى بده آب زندگانى * پيش آر حيات جاودانى\r\nمى ده كه كسى نيافت هرگز * بىآب حيات زندگانى\r\nدر مجلس عشق مفلسى را * پر كن دو سه رطل رايگانى\r\nشايد كه دهى بدوستدارى * آن ساغر مهر دوستكانى \r\n*\r\n ساقى بده آب زندگانى * اكسير حيات جاودانى\r\nمى ده كه نمىشود ميسر * بىآب حيات زندگانى\r\nهم حضر خجل هم آب حيوان * چون از خط و لب شكر فشانى \r\n* آب خضر - آب حيات\r\n\r\n","description":"","footnote":"","page_name":" 4 ","page_number":52},
  {"content":"\r\n\r\n صبحدم شد ساقيا آت الصبوح * خفتگان را در قدح كن قوت روح\r\nدر قدح ريز آب خضر از جام جم * باز نتوان گشت ازين ره بىفتوح\r\nتوبه بشكن تا درست آيد به كار * پردهء آهى درآور در صبوح \r\nعطار گويد :\r\n كو سكندر همتى ، حكمت‌پژوهى تشنه دل * تا صفات آب خضر و آب كوثر گويمى \r\n\r\nآب عِنايَت\r\n- رحمت متواتر الهى است .\r\nخواجه عبد اللّه گويد : ملكا آب عنايت تو به سنگ رسيد ، سنگ بار گرفت از سنگ ميوه خاست ، ميوه طعم گرفت ، ملكا ياد تو دل را زنده كرد و تخم مهر افكند درخت شادى روياند و ميوهء آزادى داد ، چون زمينى نرم باشد و تربيت خوش و طينت قابل ، تخم ، جز شجرهء طيبه از آن نرويد و چون عبهر عهد بيرون ندهد : ( از عدة ج 3 ص 642 ) .\r\n\r\nآب باران\r\n- فيوضات كاملهء حق .\r\nرحمت و اشعهء الهى - رجوع به آب شود .\r\n\r\nآب حِلم\r\n- كنايت از حلم است بدان جهت كه غضب را فرو نشاند .\r\n آب حلم و آتش خشم اى پسر * هم ز حق بينى چو بگشائى نظر \r\n\r\nآب وَحى\r\n- كنايت از نفس رحمانى است . و عنايات الهى است .\r\n آب وحى حق بدين مرده رسيد * شد ز خاك مردهء زنده پديد \r\nمولوى\r\n\r\nآباء\r\n- ( اصطلاح فلسفى - افلاك ) فلاسفه عالم جسمانى را عبارت از نه فلك تو در تو ميدانستند : كه يكى فلك محيط و فلك افلاك و فلك اطلس باشد و دومى فلك ثوابت و هفت فلك ديگر كه هر يك حامل سيارهء خاصى است كه بيان خواهد شد .\r\nافلاك را از نظر تأثيراتى كه در عالم عناصر و تكوين مواليد دارند آباء ناميده‌اند و ميگويند جز فلك الافلاك ساير آنها در تكوين موجودات عالم كون و فساد تأثير خاصى دارند آن چنان تأثيرى كه پدر در تولد و پديدار شدن فرزند دارد ، به اين معنى كه از فعل آنها و انفعال عناصر اربعه مواليد ثلث كه عبارت از : معدن ، نبات و حيوان باشد تكوين مييابند ، و از اين جهت آنها را آباء ثمانيه ، و عناصر را امهات اربعه ، و كائنات ارضى را مواليد ثلث ناميده‌اند .\r\n( ش : 418 . )\r\n از ايشان گشت ظاهر چار عنصر * ز من بشنو تو اين معنى چون در\r\nاثير و پس هوا پس آب و پس خاك * كه زادستند اين هر چار افلاك\r\nحكيمان اين چنين گفتند با ما * كه اين چار امهاتند آن نه آباء\r\nاز اين چار و از آن نه اى برادر * بشد موجود سه فرزند ديگر\r\nمعادن پس نبات آنگاه حيوان * بهم بستند يكسر را خوشى جان \r\n( روشنائىنامه ناصر خسرو ص 15 ) لاهيجى در شرح نهج البلاغه ميگويد :\r\nو اين اطوار بدون مدخليت تأثيرات اجرام علوى و استعداد مواد سفلى و مرور زمان و اطوار ديگر در اصلاب آباء علوى كه\r\n\r\n","description":"","footnote":"","page_name":" 5 ","page_number":53},
  {"content":"\r\n\r\nعقل كل و نفس كل و خيال كل باشد صورت نبندد .\r\nاز اين بيان معلوم مىشود كه بر عقول و نفوس نيز اطلاق آباء شده است .\r\n( شرح نهج البلاغه ص 14 چاپ قديم ) ميبدى در شرح بر ديوان حضرت امير مينويسد : « معدن و نبات و حيوان را مواليد ثلث ميگويند ، افلاك را آباء ، و عناصر را امهات ، چه از حركات افلاك بر بالاى عناصر اين سه متكون ميشوند » .\r\n( حاشيه نهج البلاغه لاهيجى ص 14 ) بعضى از فلاسفه از جمله حاجى سبزوارى فلك ثوابت را نيز از جملهء آباء نمىدانند و از اين رو آباء سبعه گويند .\r\nو درياى نور يعنى عالم ملكوت را نيز گويند .\r\n( از انسان كامل ص 164 ) .\r\n\r\nآبان\r\n- ( اصطلاح نجومى و گاه‌شناسى ) : نام ماه هشتم است از سال شمسى و آن هنگامى بود كه خورشيد در برج عقرب بود و اين كلمه نام فرشته‌اى بود موكل بر آهن كه تدبير امور و مصالح ماه آبان به دو متعلق بود .\r\nو نيز نام روز دهم باشد از هر ماهى شمسى و فارسيان چون نام روز با نام ماه موافق افتد آن روز را مبارك دانند و در آن روز عيد گيرند و جشن سازند .\r\nرجوع شود به ماه و سال .\r\n( و آثار الباقيه ص 224 ) .\r\nابو ريحان گويد : در اين روز وقايع مهمى واقع شده است .\r\nپارهء گفته‌اند و نام فرشتهء بود موكل آب ، گويند اگر در اين روز باران ببارد آبانگاه مردانست و اگر نبارد آبانگاه زنان ( ظاهرا موكل آب درست است ) .\r\n\r\nآبانگاه\r\n- رجوع به آبان شود .\r\n\r\nآب پيكران\r\n- ( اصطلاح نجومى ) ست كواكب و ستارگان را گويند عموما و روشنائى و رونق سى و شش پيكر منجمان باشد كه آن را وجوه خوانند .\r\n\r\nآب جارى\r\n- ( اصطلاح فقهى ) و آب جارى آبى است كه جريان داشته باشد مقابل آب راكد و در اصطلاح فقها هر آبى است كه از زمين جوشد سواى چاه « هو النابع من الارض مطلقا غير البئر » و آن طاهر و مطهر ( پاك و پاك‌كننده ) نجاسات و متنجسات است ( شرح لمعه ص 9 ، 11 ) رجوع بماء الجارى شود .\r\n\r\nآب راكد\r\n- ( اصطلاح فقهى ) آب راكد آبى است كه جريان نداشته باشد و آن يا كر است و يا قليل يعنى كمتر از كر و اين چنين آبى در صورتى كه مضاف نباشد پاك است و لكن پاك‌كننده نيست . رجوع با جارى و ماء الكر شود .\r\n\r\nآب قَليل\r\n- ( اصطلاح فقهى ) و آن آبى است كه كمتر از كر باشد و جارى آن طاهر و مطهر است و راكد آن طاهر و غير مطهر است . رجوع بماء القليل و ماء الكر شود .\r\n\r\nآب كَثِير\r\n- ( اصطلاح فقهى ) آبى است كه زيادتر از حد كر باشد و مقابل آب قليل است اين چنين آبى پاك و پاك‌كننده است . ( شرح لمعه ص 17 ) . رجوع بماء الكر و ماء الكثير شود .\r\n\r\nآبريزان\r\n- ( اصطلاح گاه‌شناسى ) و روز سيزدهم تير ماه است .\r\nگويند در زمان يكى از ملوك عجم\r\n\r\n","description":"","footnote":"","page_name":" 6 ","page_number":54},
  {"content":"\r\n\r\nچند سالى باران نباريد درين روز حكماء و بزرگان و خواص و عوام جمع شده ، دعا كردند باران آمد ، بدان سبب شادى و نشاط كردند و بر يكديگر آب ريختند و از آن روز اين رسم پا بر جا بماند و آن روز را آبريزگان هم گويند .\r\n\r\nآب مُستعمَل در وُضُوء\r\n- ( اصطلاحات فقهى ) در معتقد الامامية آمده است : بدان كه آبى كه در وضوء يا در غسل سنت به كار داشته باشند پاك است و پاك‌كننده ، بار ديگر بدان وضو و غسل توان كرد ، دليل او آنست كه آن آب پاك بود باتفاق . اگر كسى گويد : باستعمال پليد شود ، يا گويد :\r\nكه پاك است اما پاك‌كننده نيست ، دليلش بايد .\r\nو اگر در غسل جنابت استعمال كرده باشند ، بعضى برآنند كه به آن بار ديگر غسل نتوان كرد ، و ظاهر قرآن :  وَ أَنْزَلْنا مِنَ السَّماءِ ماءً طَهُوراً  ، با آن كس است كه گويد : پاك است و پاك‌كننده ، كه آن آب را كه مستعمل است در غسل جنابت ، آب خوانند مطلق ، بدليل آنكه اگر كسى سوگند خورد كه آب نخورم ، آنگه آن آب مستعمل بخورد ، باتفاق خلاف سوگند كرده باشد ، و حنث لازم آيد .\r\nوضوء به هيچ مايعى از مايعات روا نباشد ، چون نبيذ و گلاب و غير آن از عرقها . دليلش قول خداست :  فَلَمْ تَجِدُوا ماءً فَتَيَمَّمُوا صَعِيداً  ، يعنى : اگر آب نيابيد تيمم كنيد به خاك پاك ! و ميان آب و خاك فاصله ننهاده ، و هر كه به غير آب [ به 
  ] مايعات وضو جائز دارد ميان آب و خاك واسطهء نهاده باشد ، و در قرآن بيفزوده باشد آنچه ظاهر اقتضاى آن نكند .\r\nديگر آنكه نماز در ذمت مكلف يقينى است ، و چون به آب وضو كند و نماز كند ، ذمت وى بيقين برى گردد ، و نه چنين باشد اگر به غير آب وضو كند .\r\nو وضو به آب مغصوب درست نباشد ، و رفع حدث و استباحت نماز حاصل نگردد ، زيرا كه وضو عبادت است ، و به او مستحق ثواب گردند ، و به آب غصبى وضو كردن معصيت است ، و به او مستحق عقاب .\r\nرجوع شود به معتقد الاماميه ص 186 ، 187 .\r\n\r\nآب مُضاف\r\n- ( اصطلاح فقهى ) و آبى است كه بطور مطلق نتوان آن را آب گفت مثل آب هندوانه . . . و آبى كه با اجسام ديگرى مخلوط شده باشد بطورى كه نام آب مطلق از آن سلب شده باشد اين چنين آبى اگر ملاقى نجاست يا متنجس نشده باشد پاك و لكن مطهر و پاك‌كننده نيست و بمحض ملاقات با نجاست يا متنجس نجس مىشود و بالجمله آبى است كه بوى يا رنگ يا طعم آن تغيير كرده باشد ( از شرح لمعه ص 14 ) « الماء المضاف ما لا يصدق عليه اسم الماء باطلاقه و هو طاهر فى ذاته غير مطهر لغيره مطلقا و ينجس بالاتصال بالنجس . ( شرح لمعه ص 14 ) .\r\n\r\nآب مُطلق\r\n- اين اصطلاح فقهى است و مقابل آب مضاف است و شامل آب جارى ، كر ، كثير و قليل مىشود در صورتى كه مضاف نباشد ( از شرح لمعه ص 8 ، 14 ، 11 )\r\n\r\nآبِق\r\n- اين اصطلاح فقهى است و آبق\r\n\r\n","description":"","footnote":"","page_name":" 7 ","page_number":55},
  {"content":"\r\n\r\nاز اباق بود و آن فرار و تمرد باشد و در اصطلاح مملوكى باشد كه از يد تصرف مالك خود فرار كرده باشد ( از دستور ج 1 ص 14 ) .\r\n\r\nآتش\r\n- ( در اصطلاح عرفان ) لهيب عشق الهى :\r\nعطار گويد :\r\n در دلم افتاده آتش ساقيا * ساقيا آخر كجائى هين بيا\r\nهين بيا كز آرزوى روى تو * بر سر آتش بماندم ساقيا \r\nو نيز گويد :\r\n همان آتش كه در حلاج افتاد * همان در روزگارم اوفتادست \r\nمولوى گويد :\r\n اى گرفته آتشت زير و زبر * اين چنين زير و زبر خوش نيستم \r\nخواجه عبد اللّه گويد : خداوندا ميجويم ، با ديده‌ور ميگويم ، كه دارم ؟\r\nچه جويم ؟ كه بينم ؟ چه گويم ؟ شيفتهء اين جستجويم ، گرفتار اين گفت و گويم ، خداوندا خود كردم و خود خريدم ، آتش بر خود ، خود افروزانيدم ، از دوستى آواز دادم ، دل فرا ناز دادم ، مهربانا اكنون كه در غرقابم دستم گير كه گرم افتادم ( از عدة الابرار ج 3 ص 95 ) .\r\nمولوى گويد :\r\n آتشش پنهان و ذوقش آشكار * دود او ظاهر شود پايان كار \r\nتركيبات : در معانى عرفانى\r\n\r\nآتش امتحان\r\n- آتش نمروديان كه بر حضرت ابراهيم سرد و سالم شد .\r\nجامى گويد :\r\n ز آتش امتحان چو ابراهيم * خالص آمد چو زر ناب سليم\r\nقدسيان پيش او شدند عيان * كه رسوليم از جهان جهان \r\n\r\nآتش شَوق\r\n- رجوع بشوق شود .\r\n\r\nآتش عِشق\r\n- لهيب و شور عشق كه عاشق را ميسوزد . خواجه عبد اللّه گويد :\r\nآتش عشق درو زن تا هر چه نسبت ما ندارد سوخته شود ، پس بجاروب حسرت بروب تا اگر چيزى مانده بود از هواى نفس كه به آتش عشق نسوخته است جاروب حسرتش برويد كه عروس وصل ما با هواى نفس تو نسازد :\r\n اى برادر روى ننمايد عروس دين ترا * دل ز عشقت آتش‌افشان خوشترست\r\nهر كه خورد از جام عشقت قطره‌اى * تا قيامت مست و حيران خوشترست\r\nتا تو پيدا آمدى پنهان شدم * زانكه با معشوق ، پنهان خوشترست \r\n\r\nآتش شَهوَت\r\n- غليان شهوت و هواى نفس را گويند .\r\n آتش شهوت نسوزد اهل دين * باغيان را برده تا قعر زمين \r\n* * *\r\n آتش شهوت كه شعله ميزدى * سبزهء تقوى شده نور هدى\r\nآتش خشم از شما هم حلم شد * ظلمت جهل از شما هم علم شد\r\nآتش حرص از شما ايثار شد * وان حسد چون خار بد ، گلزار شد \r\n\r\n","description":"","footnote":"","page_name":" 8 ","page_number":56},
  {"content":"\r\n\r\n چون شما اين جمله آتشهاى خويش * بهر حق كشتيد جمله پيش پيش\r\nنفس فانى را چو باغى ساختيد * اندرو تخم وفا انداختيد \r\n\r\nآتش حِرص\r\n- رجوع به آتش شهوت شود .\r\n\r\nآتش غَضَب\r\n- رجوع به آتش شهوت شود .\r\n\r\nآتشكده\r\n- ( اصطلاح عرفانى ) دير مغان و آتشكده عبارتند از عالم عشق ، و عشق حق تعالى نيز دائم است چنان كه آن را زوالى نيست و كسى كه در آن عشق مستغرق گرديد او را چه پرواى دين و عبادات مشوب بشائبهء غرض بهشت و اين است معنى انسانيت .\r\nسنائى گويد :\r\n تا بديدم بتكده بىبت دلم آتشكدست * فرقت نامهربانى آتشم در جان زدست\r\nهر كه پيش آيد مرا گويد چه پيش آيد ترا * بر فراق من بگريد گويد اين مسكين شدست \r\n\r\nآتش هفت مِجمَره\r\n- ( اصطلاح نجومى ) كنايت از ستارگان هفت‌گانه است كه زحل ، مشترى ، مريخ ، آفتاب ، زهره ، عطارد و ماه بود .\r\n\r\nآثارِ ذاتِى\r\n- ( اصطلاح فلسفى ) موجودات را دو نوع آثار و خواص هست :\r\nيكى آثار ذاتى كه ناشى از ذات اشياء است مانند حرارت كه از آثار ذاتى آتش ، و حس و حركت كه از آثار ذاتى حيوان است . و ديگر آثار و خواص غير ذاتى كه قابل زوال مىباشد و بعد از زوال خللى در ذات پديد نمىشود مانند عطوفت و رقت و خجالت و غيره در انسان . شيخ الرئيس در بيان آثار ذاتى اشياء گويد : و آن خاصيتهائى بود كه اندر موضوع علم افتد كه بيرون وى نيفتد ، چنان كه مثلث و مربع مر بعضى اندازه‌ها را ، و چنان كه راستى و كژى مر بعضى را ، و اين اثرها ذاتى بود مر موضوع هندسه را .\r\n( دانشنامه ، بخش منطق ص 134 )\r\n\r\nآثار عُلويه\r\n- ( اصطلاح فلسفى و هيوى ) حوادث جوى مانند : ابر ، باد ، باران ، هاله ، قوس قزح ، نيازك و تغييرات هوا و تأثيرات اشخاص فلكى و غيره را آثار علوى نامند كه در جهت بالا انجام مىشود . ( شفا ج 1 ص 26 و اخوان ج 2 ص 54 ) .\r\n\r\nآثار كَواكِب\r\n- ( اصطلاح اهل احكام نجوم ) ، آنان قوت و ضعف كواكب را بر حسب تأثير سه قسم كرده‌اند ، عظيم اثر و ميانه اثر و كوچك اثر و باز هر يك از اين اقسام را در سه مرتبه نهاده‌اند ، اعلى ، اوسط و ادنى كه جمعا نه قسم مىشود . و مراتب اين اقسام از يك بود تا نه و در اين باب حسابها كرده‌اند و هر يك از اقسام و مراتب را با يكديگر از لحاظ اثر پيوند داده‌اند و آثار آنها را بدست آورده‌اند كه در احكام نجوم فائده دهد .\r\nرجوع شود به بيست باب ملا مظفر .\r\n\r\nآثار وَضعى\r\n- ( اصطلاح فقهى است ) در مقابل آثار تكليفى است رجوع به احكام وضعى و تكليفى و خزائن ( ص 44 شود ) .\r\n\r\nآخِرَت\r\n- ( اصطلاح مذهبى و كلامى است ) و به معنى روز بازپسين و قيامت به كار رفته است . و تركيباتى هم در اصطلاح\r\n\r\n","description":"","footnote":"","page_name":" 9 ","page_number":57},
  {"content":"\r\n\r\nعرف مردم با اين كلمه وجود دارد ، خانهء آخرت ، آخرت كار ، آخر كار ، آخرت معمور دار .\r\nاصل آن مأخوذ از قرآن مجيد است :\r\n وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ . \r\nمولوى گويد .\r\n صيد دين كن تا رسد اندر تبع * حسن و مال و جاه و تخت منتفع\r\nآخرت قطار اشتر دان عمو * در تبع دنياش همچو پشگ و مو \r\n\r\nآخِرُون السّابقون\r\n- اين اصطلاح مأخوذ از حديث\r\nنحن الآخرون السابقون و نحن الاولون و الآخرون و نحن السابقون و اللاحقون\r\nاست .\r\nو منظور ذوات مقدس معصومين است كه علت غائى آفرينش‌اند كه از لحاظ وجود ذهنى و در عالم الست سابق‌اند و در دايرهء وجود عينى در مرحلهء لاحق‌اند .\r\nمولوى گويد :\r\n آخرون السابقون باش اى حريف * بر شجر سابق بود ميوهء لطيف\r\nگر چه ميوه آخر آيد در وجود * اولست او زانكه او مقصود بود \r\n\r\nآخِر النّهر\r\n- ( اصطلاحات نجومى ) و آن ستارهء بود در صورت نهر كه يكى از صور ستارگان است . رجوع شود به صورت ستارگان .\r\n\r\nآداب\r\n- ( اصطلاح عرفانى ) جمع ادب است مراد رسوم و قواعد و سنن است كه رعايت آنها در شريعت و طريقت لازم است :\r\nابو العباس ابن عطا گويد : من اكرم نفسه بآداب السنة نور اللّه قلبه بنور المعرفة و لا مقام اشرف من مقام متابعة الحبيب فى اوامره و افعاله و اخلاقه و التأدب بآدابه قولا و فعلا و عزما و عقدا و نية ( طبقات الصوفيه ص 268 ) . و باز گويد من تأدب بآداب الصالحين فانه يصلح بساط الكرامة و من تأدب بآداب الاولياء فانه يصلح بساط الغربة و من تادب بآداب الصديقين فانه يصلح بساط المشاهدة و من تأدب بآداب الانبياء فانه يصلح بساط الانس و الانبساط ( طبقات الصوفيه ص 270 ) .\r\nكه هر يك از مراتب و مراحل سلوك را آدابى است كه در بدايت حال و نهايت آن بايد رعايت آن آداب بشود . و فقر را نيز آدابى است كه گويند من آداب الفقير فى فقره ترك الملامة و يفتقر من ابتلى بطلب الدنيا ، الرحمة و الشفقة عليه و الدعاء له ليريحه اللّه من تعبه فيها ( طبقات الصوفيه ص 251 ) .\r\nابراهيم شيبان در مورد آداب ظاهر و باطن گويد : تعلم العلم لآداب الظاهر و استعمل الورع لآداب الباطن ( از طبقات ص 402 و 452 ) .\r\nابو اسحاق گويد : القيام بآداب العلم و شرائعه لا يبلغ بصاحبه إلا مقام الزّيادة و القبول ( طبقات ص 411 ) .\r\nتركيبات در معانى عرفانى\r\n\r\nآداب صُحبَت\r\n- خواجه عبد اللّه گويد :\r\nو آن رهى را با توجه درمانست چون شكيبائى در شريعت از بندگى نشانست ، و ناشكيبائى در حقيقت عين فرمانست ، ميان اين و آن رهى را با تو چه برهانست ؟ خداوندا هر كسى را آتشى در دل است . . .\r\n\r\n","description":"","footnote":"","page_name":" 10 ","page_number":58},
  {"content":"\r\n\r\nاما آداب صحبت با خلق آنست كه نصيحت‌كردن و شفقت نمودن از هيچ مسلمان باز نگيرى و خود را از همه كس كمتر دانى . و حق همه كس فرا پيش خويش دارى انصاف همه از خود بدهى ، بطريق ايثار و مواسات و حسن خلق و . . .\r\n( از عده ج 2 ص 623 )\r\n\r\nآداب عِشرَت و صحبت\r\n- و اذا حييتم بتحية ، خداى بزرگوار ، كردگار مهربان نيكوكار در اين آيت رهيگان خود را تعليم مىكند بآداب عشرت و صحبت كه هر كه آراسته ادب نباشد شايسته صحبت نباشد و صحبت سه قسم است ، يكى با حق است بادب موافقت ، ديگرى با خلق است بادب مناصحت سوم با نفس است بادب مخالفت و هر آن كس كه پروردهء اين آداب نيست وى را با راه مصطفى هيچ كار نيست ، مصطفى را اول آراسته ادب كرد\r\n« ادبنى ربى فاحسن تأديبى »\r\n. لاجرم حضرت بجاى آورد ، و با خلق خدا ادب صحبت نگاه‌داشت ، تا از وى باز گفت  « إِنَّكَ لَعَلى خُلُقٍ عَظِيمٍ »  .\r\nو اصول آداب صحبت در معاملت با خلق آنست كه علم در هر معاملت به كار دارى و شريعت را بزرگ دارى ، و سنت و اهل آن گرامى دارى و از بدعت و اهل آن بپرهيزى و از جاى تهمت و گمان برخيزى و در پرستش خدا از وساوس و عادات رياء و جهل و كاهلى دور باشى و . . .\r\nخود را در حق فانى و نيست انگارى .\r\nپير طريقت گفت : خداوندا يكدل پر درد دارم و يك جان پر زجر ، عزيز دو گيتى اين بيچاره را چه تدبير ، خداوندا درماندم . نه از تو و لكن درماندم در تو ، اگر هيچ غايب باشم گوئى كجائى ، و چون با درگاه آيم در را بنگشائى ، خداوندا چون نوميدى در ظاهر اسلام حرمانست ، اميد در عين حقيقت بىشك نقصانست .\r\n\r\nآداب ذَباحَه\r\n- ( اصطلاح فقهى ) رجوع به صيد و ذباحه شود .\r\n\r\nآداب صَيْد\r\n- ( اصطلاح فقهى ) رجوع به صيد و ذباحه شود .\r\n\r\nآدابِ قاضِى\r\n- ( اصطلاح فقهى است ) و آن التزام قاضى باشد . به آنچه شرعا رعايت آن بر قاضى لازم است مانند بسط عدل ، رفع ظلم ، ترك ميل و رغبت بر يكى از طرفين . رجوع به قضا شود و رجوع به ( دستور ج 1 ص 15 ) شود .\r\n\r\nآداب مُناظَره\r\n- ( اصطلاح منطق ) صناعتى است نظرى كه بدان چگونگى جدل و شرايط بحث و استدلال آموخته شود تا مناظر ، راه الزام خصم و تفهيم طرف بداند . ( دستور ج 1 ص 12 )\r\n\r\nآداب نَماز\r\n- ( اصطلاح فقهى ) رجوع به صلاة و نماز شود و رجوع به مقارنات نماز شود .\r\n\r\nآداب وِلادَت\r\n- ( اصطلاح فقهى ) در كتاب معتقد الامامية آمده است :\r\nچون فرزند به زمين آيد ، مستحب است كه آب خوش بكامش باز كنند ، و در گوش راست وى بانگ نماز گويند ، و در گوش چپ وى قامت ، و روز هفتم سرش را بتراشند ، و همسنگ موى وى زر يا نقره به صدقه دهند . و ختنه كنند .\r\nو به نيكوترين نامش كنند ، و فاضلترين نامها نام پيغمبرانست و امامان . و اگر پسر باشد بگوسفندى نر عقيقه كنند . و\r\n\r\n","description":"","footnote":"","page_name":" 11 ","page_number":59},
  {"content":"\r\n\r\nاگر دختر باشد بگوسفندى ماده ، و چهار يكى از آن گوسفند به قابله وى دهند ، و اگر قابله ذميه باشد ندهند ، و باقى را بپزند و بمؤمنان درويش دهند تا آن را تناول كنند . و اگر گوشت بريشان تفرقت كنند روا باشد .\r\nو زن آزاد را بر شير دادن جبر نكنند ، و او بر پدر مستحق اجرت باشد . و او به شير دادن فرزند اولاتر باشد ، الا كه بيشتر از آن خواهد ، كسى ديگر با وى شير دهد .\r\nو زن طلاق داده به فرزند نرينهء خود از پدر اولىتر باشد در مدت رضاع ، و به فرزند دخترينه مدت هفت سال ، الا كه شوهر كند ، آنگه پدر بوى اولاتر بود بهر حال كه باشد .\r\nو اقل حمل شش ماه است ، لقوله تعالى :  وَ حَمْلُهُ وَ فِصالُهُ ثَلاثُونَ شَهْراً  و قوله :  وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ  ، در آن آيت حمل او و شير دادن او سى ماه ، و درين آيت فرمود :\r\nمادران فرزندان را كه دو سال تمام شير دهند . چون دو سال كه بيست و چهار ماه است از سى ماه بيندازى ، مدت حمل شش ماه بود .\r\nو بيشترين حمل در غالب نه ماه است .\r\nو شايد كه مضاف بود با اين ماهها اى كه درو شك باشد در مدت حمل ، و آن سه ماه است ، و اين اكثر ايام طهر است ميان دو حيض .\r\nو اكثر مدت حمل سالى باشد ، و دليل برين مدت اجماع است .\r\nو بر قول كسى كه ميگويد بيشترين او دو سال است ، يا چهار سال ، يا هفت سال ، دليلى نيست .\r\n( معتقد الاماميه 465 ، 467 )\r\n\r\nآدم\r\n- ( اصطلاح عرفانى ) نام براى انسان است و در اصل بمعنى مرد - گندم‌گون بوده و نام پيغمبرى است كه پدر همه آدميان است و در اصطلاح عرفا خليفه خدا و روح عالم است .\r\nآدم جامع جميع اسماء و صفات الهى است به حكم آيهء شريفه  وَ عَلَّمَ آدَمَ الْأَسْماءَ كُلَّها  .\r\nخواجه عبد اللّه گويد : آدم دو چيز بود طينت و روحانيت ، طينت وى خلقى بود و روحانيت وى امرى بود ، كه داند سر فطرت آدم ؟ كه شناسد دولت رتبت آدم عقاب هيچ خاطر بر شاخ درخت دولت آدم ننشست ، ديدهء هيچ بصيرت جمال خورشيد صفوت آدم درنيافت ، چون در فراديس اعلى آرام گرفت و راست برنشست گمان برد كه تا ابد او را همان پرده سلامت مىبايد زدن از جناب جبروت و درگاه عزت خطاب آمد يا آدم ما ميخواهيم از تو مردى بسازيم تو چون عروسان برنگ و بويى قناعت كردى يا آدم دست از گردن حوا بيرون كن كه ترا دست در گردن نهنگ عشق مىبايد ، و با شير شريعت - هم‌كاسگى مىبايد كرد ، رو در آن خاكدان بنشين بنانى و خلقانى و ويرانى قناعت كن تا مردى شوى ، جان فشان و راه‌كوب و راد زى و مرد باش تا شوى باقى چون دامن بر فشانى زين ما و من ، يا آدم نگر تا خودبين نباشى و دست از خود بيفشانى كه آن فرشتگان كه به پردهء « و نحن نسبح\r\n\r\n","description":"","footnote":"","page_name":" 12 ","page_number":60},
  {"content":"\r\n\r\nبحمدك » نواى « سبوح قدوس » زدند ، خودبين بودند ، ديده در جمال خود داشتند ، لاجرم باطن ايشان از بهر شرف تو از عشق تهى كرديم ، كه ترا از قعر درياى قدرت از بهر آن بركشيديم تا بر پرده عصيان خويش نواى  « رَبَّنا ظَلَمْنا أَنْفُسَنا »  زنى دور باش از صحبت خودپرور عادت پرست بوسه ، بر خاك كف پاى ز خود بيزار زن .\r\nپير طريقت گفت : الهى تو دوستان را به خصمان مىنمايى ، درويشان را بغم و اندوه كه ميدهى بيمار كنى ، و خود درمان كنى ، از خاك آدم كنى ، و با وى چندان احساس كنى ، سعادتش بر سر ديوان كنى و به فردوسش او را مهمان كنى ، مجلسش روضهء رضوان كنى ، تا خوردن گندم با وى پيمان كنى و خوردن آن در علم غيب پنهان كنى ، آنگه او را بزندان كنى و سالها گريان كنى ، جبارى تو ، كار جباران كنى .\r\nخطاب آمد : اى آدم اكنون كه قدم در كوى عشق نهادى از بهشت بيرون شو كه اين سراى راحت است و عاشقان درد را با سلامت دار السلام چه كار ؟\r\n عشقت بدر من آمد و در زد * در باز نكردم آتش اندر در زد \r\n( عده ج 1 ص 161 ) داود قيصرى گويد : و تخصيص كلمهء آدميت را بحكمت الهى از آن جهت است كه چون حضرت آدم براى خلافت روى زمين آفريده شده است مرتبت جامع تمام مراتب عالم و مرآت مرتبت الهيت است و مظهر تمام اسماء غيب العيوب است و آينهء تمام نماى وجود سرمدى است و مراد از كلمه آدميت روح كل است . ( شرح فصوص ، ص 59 ) .\r\nجامى گويد\r\n نسخه مجمل است و مضمونش * ذات حق و صفات بيچونش\r\nمتصل با دقايق جبروت * مشتمل بر حقايق ملكوت\r\nباطنش در محيط وحدت غرق * ظاهرش خشك لب بساحل فرق\r\nصورت نيك و بد نوشته درو * سيرت ديو و دد سرشته درو \r\n*\r\n اى برادر تو همين انديشهء * ما بقى خود استخوان و ريشهء\r\nگر گلست انديشهء تو گلشنى * ور بود خارى تو هيمه گلخنى \r\nدر بيان مقام والايى كه آدمى ميتواند بدان برسد مولانا گويد :\r\n آدمى كوه است چون مفتون شود * كوه اندر مار حيران چون شود\r\nخويشتن نشناخت مسكين آدمى * از فزونى آمد و شد وز كمى\r\nخويشتن را آدمى ارزان فروخت * بود اطلس خويش را بر دلق دوخت\r\nصد هزاران مار و كه حيران اوست * او چرا حيران شده است و مار دوست \r\nداستان خلقت آدم و حوا و مرتكب گناه شدن آن در بهشت و اخراج آنها از آن مكان مقدس يكى از مسائلى است كه تقريبا همهء اديان آسمانى بدان گويا شده‌اند بويژه در قرآن مجيد به صورتى نازل\r\n\r\n","description":"","footnote":"","page_name":" 13 ","page_number":61},
  {"content":"\r\n\r\nشده است كه عارفان و اهل ذوق توانسته‌اند بدان رنگ ذوقى بدهند مخصوصا اينكه درهمان سوره‌هاى اوليه قرآن از نخستين انسان بعنوان خليفه ياد شده است . كه فرمود  إِنِّي جاعِلٌ فِي الْأَرْضِ خَلِيفَةً .  و بدين ترتيب خداوند مقام خلافت خود را به انسان واگذار مىكند فرشته‌گان ناراحت ميشوند و ميگويند :  أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ  .\r\nمولانا به زبان حال آنان گويد :\r\n كز چه مقصود است نقشى ساختن * كاندران تخم فساد انداختن\r\nمايهء ظلم و فساد افروختن \r\nمسجد و سجده‌كنان را سوختن تا آن هنگام كه حقيقت انسان را براى فرشته‌گان نمودار كرد كه فرمود :   عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ ، قالُوا سُبْحانَكَ لا عِلْمَ لَنا إِلَّا ما عَلَّمْتَنا   در اين مقام است كه از ناحيهء پروردگار ندا آمد :  أَ لَمْ أَقُلْ لَكُمْ إِنِّي أَعْلَمُ مِنَ اللَّهِ ما لا تَعْلَمُونَ  حافظ گويد :\r\n آسمان بار امانت نتوانست كشيد * قرعهء فال بنام من ديوانه زدند \r\nو اين همان بار امانتى است كه فرشتگان از آن سرباززدند .\r\nدر روايات نيز از انسان كامل به عنوان نمونه خدا و بعبارت ديگر خليفهء حق ياد شده است . چنان كه فرمودند :\r\nفخلق اللّه تعالى آدم على صورته\r\n، يا\r\nان اللّه تعالى خلق آدم على صورته\r\n. \r\nآدم جبروتى\r\n- ( اصطلاح عرفانى ) .\r\nمنظور عقل است كه اول ما خلق اللّه است در مقابل آدم ملكوتى و آدم خاكى .\r\nرجوع شود به انسان كامل ص 161\r\n\r\nآدَمِ مَوجُودات\r\n- ( اصطلاح عرفانى ) . و عبارت ديگرى است از اصطلاح آدم جبروتى - منظور عقل اول است چون اول ما خلق است و سر سلسلهء موجودات است و شايد بدين جهت باشد كه در حديث آمده است كه خداوند آدم را به صورت خود آفريد زيرا عقل اول واسطهء در فيض تمام عقول و نفوس است و نخستين است چنان كه آدم ابو البشر نسبت بآدميان .\r\n( از انسان كامل ص 72 )\r\n\r\nآدم مَلَكِىّ\r\n- ( اصطلاح عرفانى ) . چون در سلسلهء آفرينش اجرام و اجسام نخستين موجود جسمى فلك اول است از اين رو بدان اطلاق آدم ملكى ( بضم ميم ) كرده‌اند .\r\nاز انسان كامل ص 162\r\n\r\nآذُرْ\r\n- ( اصطلاح گاه‌شمارى است ) .\r\nآذر نام فرشتهء بود موكل آفتاب كه امور و مصالح روز آذر و ماه آذر با او بود .\r\nرجوع به ماه و سال شود .\r\n\r\nآذرجَشْن\r\n- ( اصطلاح گاه‌شمارى ) روز نهم آذر بود كه نام آن با نام ماه يكى افتاده است و عيد زمستانى است كه نياز به آتش بود . پارهء از كتب اين كلمه را آذرخش ضبط كرده‌اند .\r\nرجوع شود به آثار الباقيه\r\n\r\nآز\r\n- ( اصطلاح اخلاقى است ) يكى از صفات رذيله است ( تفسير حدايق الحقائق ص 752 ) .\r\n\r\nآزاد\r\n- آزاد و آزادگى مقام محويت عاشق از ذات و صفات خود در ذات و صفات معشوق است و مقام حيرت را نيز\r\n\r\n","description":"","footnote":"","page_name":" 14 ","page_number":62},
  {"content":"\r\n\r\nگويند ( كشاف ص 1551 )\r\n\r\nآزادان\r\n- ( اصطلاح عرفانى است ) و از اصطلاحات اهل الله است و ترجمهء كلمهء احرار عربى است . بايد بدين نكته توجه داشت كه اساس مكتب درويشى بر آزادى و آزادمنشى است چنان كه در كلمات اين قوم اين نكته آشكارا ديده مىشود ، آزادى در سخن و نصيحت و آزادى در عمل و رفتار و گاه اين اصطلاح را اهل اين فن به معنائى بعيد از ذهن عرف عامه دانند . در انسان كامل عزيز الدين نسفى آمده است : اى درويش آدمى چون به كمال رسيد بعد از كمال بعضى به تكميل ديگران مشغول مىشوند و بعضى آزاد و فارغند ، كار آزادى و فراغت دارد ، آزادان پادشاهند . داناى آزاد سر موجودات است ، موجودات به يكباره و جمله تحت نظر ويند ، هر يك را به جاى خود مىبيند و هر يك را در مرتبهء خود مىشناسد و با هيچ كس و با هيچ چيز جنگ ندارد و با همه صلح است و از همه آزاد و فارغ است و جمله را معذور ميدارد .\r\nاما از مخالف مىگريزد و با موافق مىآميزد و علامت داناى آزاد اين چهار چيز است كه گفته شد . . .\r\nكامل آزاد را هشت چيز لازم است بر جهان اقوال نيك ، افعال نيك ، اخلاق نيك و معارف و . . . ( از انسان كامل ص 8 و 273 ) بطورى كه ملاحظه مىشود منظور از آزادان كسانى هستند كه از مرتبه قطبى بالاتر باشند و از همه چيز حتى از مريد و مرادى وارسته باشند كه حافظ گويد : بندهء عورم مرا با درد و با درمان چه كار عاشق زارم مرا با كفر و با ايمان چه كار\r\n\r\nآسمان غيب\r\n- ( اصطلاح عرفانى ) انوار و تجليات الهى است .\r\nعطار گويد :\r\n آفتاب آسمان غيب را * در فروغش كفر يا ايمان كه يافت\r\nگشت مستهلك درين دريا دو كون * گر كفى گل بود ور طوفان كه يافت \r\n\r\nآشنائِى\r\n- عبارت از تعلق به خدا و بيگانگى از خود است ( نقل از اصطلاحات عرفا و عشاق خطى ) و تعلق ربقهء ربوبيت را گويند كه بموجودات پيوسته است چون تعلق خالقيت بمخلوق و نيز عبارت از دقيقهء ربوبيت است كه با همهء مخلوقات پيوسته است چون تعلق خالقيت بمخلوقيت ( از كشاف ص 1151 ) .\r\n\r\nآغام\r\n- ( اصطلاح گاه‌شمارى است ) از روزگاران سغديان است كه ايشان را اندر ماه‌هاى خويش عيدها است و جشن‌ها و آن را آغام‌ها خوانند .\r\nو مردمان بخارا ماه‌هاى سغديان را نخستين و دوم و سوم نام كنند و بنامهاى خويش نخوانند و مثلا اگر فروردين ماه ، ماه اول سال بود . به فارسى گويند ماه نخستين .\r\nرجوع شود به التفهيم ص 266 .\r\nظاهرا مردم بخارا نخست به زبان و ادبيات پارسى پاىبند بوده‌اند و ازين جهت سعى كرده‌اند كه لغات غير فارسى را از زبان خود بيرون كنند چنان كه در باب نماز هم همين كار را كرده‌اند .\r\n\r\nآغُوْش\r\n- ( اصطلاح عرفانى ) دريافت\r\n\r\n","description":"","footnote":"","page_name":" 15 ","page_number":63},
  {"content":"\r\n\r\nاسرار را گويند . ( كشاف و اصطلاحات ص 1551 ) .\r\n\r\nآفاق\r\n- ( اصطلاح عرفانى ) جمع افق است . يكى از مقدمات سير و سلوك عرفانى سير آفاق و انفس است و اين دستورى است مأخوذ از قرآن مجيد كه فرمود  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ  و اين روش را كل سران طريقت مورد عمل قرار ميدادند زيرا دانش و معرفت حقايق از اين راه آيد .\r\n\r\nآفَتْ\r\n- عبارت از چيزى است كه سالك طريق را از سير معنوى خود بازدارد و آن علايق و تمتعات دنيا است : يوسف رازى گويد : ابصرت فى آفات الخلق فعرفت من اين أتوا و رأيت آفة الصوفيه فى صحبة الاحداث و معاشرة الاضداد و ارفاق النسوان ( طبقات ص 190 ) .\r\n\r\nآفتاب\r\n- ( اصطلاح عرفانى ) كلمهء آفتاب بتازى شمس و يا اشعهء شمس را گويند در عرفان و بنزد اهل ذوق اين كلمه گاه به معنى حيات است چنان كه گويند آفتاب عمرش رو بزوال است گاه به معنى وجود است آفتاب وجود ، آفتاب هستى ، شمس وجود گاه به معنى دانش است : آفتاب معرفت . به معنى حقيقت وجود و هستى است :\r\nمولانا گويد :\r\n آفتاب حق برآمد از حجل * زير چادر رفت خورشيد از خجل \r\n*\r\n آفتاب روح ، نى آن فلك * كه ز نورش زنده‌اند انس و ملك\r\nدر بشر روپوش گشت آفتاب * فهم كن و الله اعلم بالصواب \r\n*\r\n آفتاب عقل را در سوز دار * چشم را چون ابر اشك افروز دار\r\nآفتابا ترك اين گلشن كنى * تا كه تحت الارض را روشن كنى\r\nآفتاب معرفت را نقل نيست * مشرق او غير جان و عقل نيست\r\nخاصه خورشيد كمالى كآن سريست * روز و شب كردار او روشنگريست\r\nمطلع شمس آ اگر اسكندرى * بعد از آن هر جا روى نيكوفرى\r\nبعد از آن هر جا روى مشرق شود * شرقها بر مغربت عاشق شود\r\nحس خفاشت سوى مغرب دوان * حس درپاشت سوى مشرق روان\r\nراه حس راه خرانست اى سوار * اى خران را تو مزاحم شرم دار\r\nپنج حسى هست جز اين پنج حس * آن چو زر سرخ و اين حسها چو مس\r\nاندر آن بازار كاهل محشرند * حس مس را چون حس زر كى خرند\r\nحس ابدان قوت ظلمت مىخورد * حس جان از آفتابى مىچرد\r\nاى صفاتت آفتاب معرفت * و آفتاب چرخ بندهء يك صفت\r\nگاه خورشيد و گهى دريا شوى * گاه كوه قاف و گه عنقا شوى\r\nتو نه اين باشى نه آن در ذات خويش * اى فزون از وهمها وز بيش پيش \r\n\r\n","description":"","footnote":"","page_name":" 16 ","page_number":64},
  {"content":"\r\n\r\n چه مه و چه آفتاب و چه فلك * چه عقول و چه نفوس و چه ملك\r\nچه وحوش و چه طيور و چه جماد * چه ملوك و چه گدا چه كيقباد\r\nچه بلاد و چه جبال و چه بحار * چه مه و چه سال و چه ليل و نهار\r\nچه سراب و آب و چه باد و چه نار * چه خريف و صيف و چه دى چه بهار\r\nجمله اندر حكم و در فرمان او * همچو گوئى در خم چوگان او\r\nآفتاب آفتاب آفتاب * اين چه ميگويم مگر هستم به خواب \r\nتركيبات در معانى عرفانى .\r\n\r\nآفتابِ جَلال\r\n- تابش انوار جبروت الهى .\r\nنگاه كن تا از مغارب ازل آفتاب جلال باز آيد . ( شطحيات ص 70 ) .\r\nحافظ گويد :\r\n ز مشرق سر كوى آفتاب طلعت تو * اگر طلوع كند طالعم همايونست\r\nحكايت لب شيرين كلام فرهادست * شكنج طرهء ليلى مقام مجنونست . \r\nخواجه گويد در دور آدم صفى ، آفتاب عزت دين از برج شرف خود بتافت : هر كس بنقد خويش مىباشد ، آدم محك بود هر كس نقد خويش بر محك زد ، تا نقدهاشان بيان افتاد كه چيست . ( عده ج 5 ص 572 ) .\r\n\r\nآفتاب وُجُود\r\n- رجوع به آفتاب جلال شود .\r\n\r\nآكِلْ و مْاكُوْل\r\n- ( اصطلاح كلامى است ) و بيان آن آنست كه بر مبناى معاد جسمانى شبهه شده است كه هرگاه انسان ، مأكول انسانى ديگر واقع شود و صورت انسان اول را رها و صورتى ديگر به خود گيرد آيا كداميك از آنها محشور در روز قيامت ميشوند ؟ و چنان كه انسانى طعمهء حيوان درندهء شد و صورت سبعى به خود گرفت در قيامت آن انسان مأكول به صورت حيوان آكل زنده مىشود يا نه ؟ و بالاخره اجزاء انسان كه فانى و متلاشى مىشود و در طى زمانهاى مختلف صور مختلف به خود گيرد آيا با صورت انسان زنده مىشود . و يا با يكى از صور ديگر ؟ و از فروع اين مسأله است كه انسان به حكم اصل ضرورى بدل ما يتحلل از ابتداء تا آخر عمر مرتب در تحليل و تحول است و اجزاء آن در حال تبدلند آيا با صورت آخر عمر زنده ميشوند يا با صورت اول ؟\r\nدر پاسخ همهء اين اشكالات فلاسفه گويند صور به يكديگر تبديل نمىشوند و آنچه تبديل و تحول مييابد ماده است كه هر آن صورتى به خود ميگيرد و صورتها در وعاء دهر محفوظاند و از بين نمىروند .\r\nو بقول صدر الدين : تشخّص موجودات به صورت آنها است و در تمام مراتب محفوظ است .\r\n( شرح منظومه ص 320 - 348 )\r\n\r\nآل\r\n- ( اصطلاح ادبى ) اصل آن اهل است بدليل اهيل در تصغير آن زيرا تصغير محك اصول الفاظ است كه جوهر حروف و اعراض آن و حروف اصلى شناخته مىشود . « ها » تبديل به همزه شده است زيرا « ها » و همزه قريب المخرج‌اند و همزهء دوم تبديل بالف شده است بر وفق قانون ابدال در آمن ، لكن « آل » در اشراف استعمال مىشود و « اهل » در مطلق منسوبان ( از دستور ج 1 ص 7 )\r\n\r\n","description":"","footnote":"","page_name":" 17 ","page_number":65},
  {"content":"\r\n\r\n\r\nآلات بَدَنِيّه\r\n- ( اصطلاح فلسفى ) مراد اعضاء و جوارح است .\r\n\r\nآلات جَسَدِيّه\r\n- ( اصطلاح فلسفى ) مراد اعضاء و جوارح است .\r\n\r\nآلات حِسّيَه\r\n- ( اصطلاح فلسفى ) مراد اعضاء و جوارح است .\r\n\r\nآلت\r\n- واسطهء ميان فاعل و منفعل و صانع و مصنوع آن را آلت گويند و اين وساطت براى ايصال و وصول اثر فاعل است به منفعل مانند تيشه براى نجار .\r\n( دستور ج 1 ص 12 ) .\r\n\r\nآلِ طاسِين\r\n- ( اصطلاح عرفانى ) و بهر حال گفته‌اند منظور اهل بيت پيامبرند و البته اين اصطلاح از حروف مقطع فواتح سور گرفته شده است .\r\n( از پاورقى تلويحات ص 105 )\r\n\r\nآلِ ياسِينْ\r\n- ( اصطلاح عرفانى ) كنايت از اهل بيت پيامبر دانند چنان كه در بسيارى از حروف فواتح سور همين معنى و يا نزديك بدان را خواهند .\r\nدر تلويحات آمده است كه آل ياسين عبارت از جواهر عقلى و نفوس فلكى است و حروفى كه در اوائل سور آمده است همه اشاره به همين جواهر مفرده يعنى عقل و نفس است و گويد از راه همين حروف است كه آدمى را رسد كه به عقل رود و به نفوس كاملين و كامله پيوند يابد و بالاخره با استعانت از ارواح انبياء و اولياء به حق پيوندد .\r\nاز تلويحات ص 105\r\n\r\nآلة\r\n- ( اصطلاح منطقى ) اين كلمه بطور مجاز اطلاق بر علوم آليه مانند منطق اطلاق شود و نزد صوفيان بر اسمى اطلاق شود كه مشتق از فعل باشد و دال بر ابزار فعل باشد مانند مفتاح ( از كشاف ج 1 ش 98 ) رجوع به اسم آلت شود .\r\n\r\nآلتِ فِكْر\r\n- ( اصطلاح منطقى ) مراد علم منطق است . رجوع به منطق و علم ميزان شود .\r\n\r\nآلت قانونى\r\n- ( اصطلاح منطقى ) مراد منطق است . كه گفته‌اند « المنطق آلة قانونية » .\r\nرجوع به علم ميزان و منطق شود .\r\n\r\nآلة النّقّاش\r\n- ( از اصطلاحات نجومى است ) و صورتى بود از صور جنوبى كواكب واقع بين ذنب قيطس و رأس فونقس از معجم فلكى و رجوع شود به صور كواكب .\r\n\r\nآلِهَة\r\n- ( اصطلاح كلامى و فلسفى ) .\r\nيونانيان قديم كلمهء الهه را بر اجسام محسوسهء آسمانى اطلاق ميكردند چنان كه مردم فارس نيز همين وضع را داشته‌اند ، پس از اينكه در باب جواهر عقليه و مجردات تفكر انسانى پيشرفت ميكرد اين كلمه اطلاق بر مجردات شد و بالاخره معنى تأله به عقايد و افكار مردم در باب فرشته‌گان بازميگردد و اين امر در كلمات فلاسفه و دانايان يونان نيز ديده مىشود مانند جالينوس و افلاطون و سقراط و غيره ، اين كلمه در دين اسلام وضعى ديگر به خود گرفت در دين اسلام بجز كلمهء « اللّه » كه پارهء آن را همان نام اعظم دانند همهء نامهاى خدا بوجهى بر غير او نيز اطلاق ميگردد در كتب آسمانى ديگر مانند تورات ظاهرا كلمهء « رب » مساوى با اللّه است در قرآن مجيد البته « رب » مطلق تا با قيد\r\n\r\n","description":"","footnote":"","page_name":" 18 ","page_number":66},
  {"content":"\r\n\r\nاضافهء آن به كلمهء ديگر مانند « رب البيت » و « رب المال » .\r\nدر هر حال كلمهء الهه مساوى با رب است ، در كتاب تورات و زبور داود آلهه مساوى با ملائكه آمده است ، در تورات مخصوصا الههء غرباء را اصنام ناميده‌اند و بدين طريق خواسته‌اند حكايت از توحيد خود و بت‌پرستى ديگران كرده باشند . در تورات نام اليهوه كه از يهوهء خدا گرفته شده است نام پنج نفر از بزرگان و انبياء ضبط شده است . رجوع شود به كتاب اول سموئيل ص 1 .\r\nباز كلمهء رب در تورات احتراما بر آقا و بزرگ اطلاق شده است چنان كه در فارسى نيز اين اطلاق وجود دارد ، رب العساكر ، پيشواى عساكر روحانى آسمان و سردارى عساكر زمين هم آمده است . رجوع شود به قاموس كتاب مقدس .\r\nو بهر حال در تورات مساوى با اللّه قرآن مجيد كلمهء « يهوه » است كه نام ذات احديت است و در عين حال دلالت بر سرمديت آن هم مىكند . رجوع شود به ما للهند ص 28 .\r\nالبته اين مطلب نيز عنوان شده است كه الههء يونانيان نيز از يهود گرفته شده باشد و ابو ريحان نيز اشارتى بدين معنى دارد . وى حتى افلاطون را كه حكيم نامى و بزرگ يونان است بت‌پرست ميداند و پيرو الههء يونان ، اين معنى را شايد بتوان با ارباب انواع و تفكر او در باب مثل ارتباط داد و البته بايد گفت كه طرز تفكر او در باب ارباب انواع تا حدودى جنبهء عقلى و فلسفى پيدا كرده است ، قهرا عقايد عاميانهء او كه متأثر از محيط زيست او بوده است بجز روش فكرى او است در اين باب .\r\n\r\nآلِىّ\r\n- ( اصطلاح فلسفى ) آنچه منسوب بآلت است . حركات آلى : جنبشهائى كه صادر از اعضاء و جوارح است ، موجودات آلى : حيوانات‌اند كه عكس العملهاى خاص آنها بوسيلهء اعضاء و جوارح است .\r\nچنان كه در زير عنوان كلمهء نفس و در مقام بيان ماهيت و تعريف آن آيد :\r\nفلاسفه گويند « نفس كمال اول براى جسم طبيعى آلى است » از كلمهء آلى كه در تعريف نفس آمده است تعبيرات و تعريفات مختلفى شده است .\r\nمحققان فلاسفه گويند : مراد از آلى اعضاء و جوارح ظاهرى نيست بلكه قواى خاصى است كه در موجودات طبيعى هست ، مثلا در نباتات مراد از آلت و آلى بودن قوت تغذيه و تنميه و توليد است ، و در حيوان علاوه بر آن قوت احساس و ادراك و خيال نيز هست ، و در انسان باضافهء عقل است ، و بالاخره مراد « ماهى كالقوى » است نه « ماهى كالاعضاء » است .\r\nحاجى سبزوارى گويد : « المراد بالالة ماهى كالقوى لا ماهى كالاعضاء فيشمل النفس السماوية لان لها ايضا قوة دراكة خيالية و حساسة و قوة محركة هى طبيعة الخامسة » .\r\n( شرح منظومه ص 280 ) صدرا آرد « و هذه الحد اعنى قولنا كمال اول لجسم طبيعى آلى جامع لسائر النفوس اذ ليس المراد بالآلة المذكورة فى تحديد النفس ما هو كالاعضاء بل ماهى\r\n\r\n","description":"","footnote":"","page_name":" 19 ","page_number":67},
  {"content":"\r\n\r\nكالقوى مثل الغاذية و النامية و المولدة فى نفس النباتية و الخيال و الحس و القوة الشوقية فى الحيوان لا مثل المعدة و القلب و الدماغ و العصب » .\r\n( اسفار ج 4 ص 3 )\r\n\r\nآمدن\r\n- ( اصطلاح عرفانى ) عبارت از رجعت به عالم بشريت است از عالم ارواح و عالم سكر ( از اصطلاحات صوفيه ) .\r\n\r\nآن\r\n- ( اصطلاح فلسفى ) حد فاصل ميان گذشته و آينده را در عرف « آن » ميگويند ، و يا حد مشترك ميان ماضى و مستقبل . ( اسفار ج 1 : 246 ) فلاسفه در مسأله « آن » هم از لحاظ ماهوى و هم وجودى آراء و عقايدى چند اظهار كرده‌اند :\r\nصدرا گويد : « آن » را دو معنى است يكى آنچه وجودش متفرع بر وجود زمان است و « آن » به اين معنى حد و طرف زمان متصل است .\r\nو ديگر آنچه زمان بر آن مترتب و متفرع است كه « آن » سيال است و از سيلان آن زمان متصل حاصل مىشود « آن » به اين معنى امرى است موجود و چنان كه نقطه امرى است كه در اثر سيلان آن خط و مسافت موجود مىشود و از سيلان حركت توسطيه حركت قطعيه بوجود ميآيد زمان را نيز امرى است سيال كه از سيلان آن زمان متصل بوجود مىآيد كه آن را « آن سيال » مينامند و آن مطابق با حركت توسطيه است .\r\nو همانطور كه نقطهء فاعله غير از نقطه‌ايست كه حدود و اطراف است و حركت توسطيه هم غير از اكوان دفعيه و وصولات آنست همانطور هم « آن » كه فاعل زمانست غير از « آن » است كه حد و طرف زمان است .\r\n« و اعلم ان الآن يكون له معنيان :\r\nاحدهما ما يتفرع على الزمان ، و الثانى ما يتفرع عليه الزمان ، اما الآن بالمعنى الاول فهو حد و طرف للزمان المتصل » ( از اسفار ج 1 ص 244 - 245 )\r\n\r\nآن دائِم\r\n- ( اصطلاح عرفانى است ) كنايت از امتداد حضرت الهيت است و نفس رحمانى است و بمعنى امتداد ازلى است كه مندرج در ابد است و ازل و ابد متحد و در وقت حاضرند . ( اصطلاحات صوفيه خطى شماره 775 ) .\r\n\r\nآنات مُتَتالِيَه\r\n- رجوع به زمان و بعد شود .\r\n\r\nآناتِ مُتَلاقِيَه\r\n- رجوع به زمان و بعد شود .\r\n\r\nأوْرمُن\r\n- ( اين اصطلاح كلامى است ) و به صورت آورمزد و آورمز و آورمن كه ظاهرا در بعضى از آنها تحريف و تصحيف شده باشد آمده است و منظور همان اهورامزدا است . در كتاب ملل و نحل ابن حزم آمده است كه مجوسيان گويند اورمن خدا و اهرمن ابليس بود و « كام » يعنى زمان و « جام » يعنى مكان و « نوم » كه جوهر است اساس عالم بودند .\r\nدر حقيقت فائل به پنج مبدأند و گويند اهرمن فاعل شر بود و آورمن فاعل خير و « نوم » هيولى بود كه در آن كار شود . وى گويد : اينان انوار و آبها را ستايش ميكردند .\r\nبطورى كه ملاحظه مىشود اين كلمات\r\n\r\n","description":"","footnote":"","page_name":" 20 ","page_number":68},
  {"content":"\r\n\r\nخيلى درهم است و صاحب ملل و نحل بدون دقت در فرم كلمات دربارهء آنها قلمفرسائى كرده است ، ظاهرا آورمن همان اهرمن است و درست معكوس نظر مؤلف است و در كلمات كام و جام ، و نوم نيز اشكالى ديگر هست .\r\nبهر حال اعتقاد به مبادى پنج‌گانه و يا پنج قديم شكل‌هاى مختلف دارد كه در عقايد صابئيان و مانويان وجود دارد و حتى بقول ابو ريحان محمد ذكرياى رازى هم متأثر از مانويان شده است . رجوع شود به ملل و نحل ابن حزم ج 1 ص 34 .\r\n\r\nآيات\r\n- ( اصطلاح عرفانى ) جمع آيه .\r\nمظاهر ذات و اسماء الهىاند كه نشانهء وجود و صفات و قدرت و توانائى حقايق‌اند و از آيات بذات رفتن برهان لمى است لكن صديقان از ذات بذات روند كه فرمود\r\n« يا من دل بذاته على ذاته »\r\n.\r\n چو آياتست روشن گشته از ذات * كجا روشن شود ذاتش ز آيات .\r\nبود نور خرد در ذات انور * بسان چشم سر در چشمهء خور .\r\nچو مبصر با بصر نزديك گردد . * بصر ز ادراك او تاريك گردد . \r\n( از شرح گلشن راز ص 20 ) همه عالم آيات و رايات قدرت او است ، دلائل وحدانيت اوست ، نگرنده مىدريابد از همه جانب بساحت او را هست ، روندهء مىبايد ( از عده ج 4 ص 347 ) .\r\nدر قرآن مجيد همواره در مقام معرفت و شناخت حق و حقايق انسانها را هدايت مىكند كه سير در آفاق و انفس كنند و اعتبار از آيات گيرند و مكررا و بواسطهء آيات زيادى بندگان را توجه به آيات ميدهد .  وَ سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً مِنْهُ إِنَّ فِي ذلِكَ لَآياتٍ لِقَوْمٍ يَتَفَكَّرُونَ  .   قَدْ أَنْزَلَ اللَّهُ إِلَيْكُمْ ذِكْراً رَسُولًا يَتْلُوا عَلَيْكُمْ آياتِ اللَّهِ .  \r\n وَ جَعَلْنَا اللَّيْلَ وَ النَّهارَ آيَتَيْنِ فَمَحَوْنا آيَةَ اللَّيْلِ وَ جَعَلْنا آيَةَ النَّهارِ مُبْصِرَةً . . . \r\n وَ لِنَجْعَلَكَ آيَةً لِلنَّاسِ . \r\n  وَ فِي الْأَرْضِ آياتٌ لِلْمُوقِنِينَ وَ فِي أَنْفُسِكُمْ أَ فَلا تُبْصِرُونَ .  \r\n\r\nآيِسَة\r\n- ( اصطلاح فقهى است ) و زنى را گويند كه حيض نشود و در سن 55 يا 60 سالگى باشد رجوع شود به يائسه و نيز رجوع شود ( بدستور ج 1 ص 15 - كشاف ج 1 ص 87 ) .\r\n\r\nآيينَه\r\n- ( اصطلاح عرفانى ) چيزى است كه صورت اشياء در آن انعكاس يافته نموده شود عارفان اين كلمه را باستعارت به معانى متعدد گيرند و اغلب به معنى .\r\nقلب انسان كامل است و انسان را از جهت مظهريت ذات و صفات و اسماء آينه گويند و اين معنى در انسان كامل كه مظهريت تامه دارد اظهر است :\r\nشاه نعمت اللّه گويد :\r\n آينهء كائنات ، مظهر تمثال تست * حسن تو در آينه گشته عيان فى المثل \r\nعراقى گويد :\r\n روشنان آينهء دل چو مصفا بينند * روى دلدار در آن آينه پيدا بينند\r\nاز پس آينه دزديده برويش نگرند * جان فشانند بر او كان رخ زيبا بينند\r\nدر حقيقت دو جهان آينهء انسانست * كه به دو در رخ زيبايش هويدا بينند \r\n\r\n","description":"","footnote":"","page_name":" 21 ","page_number":69},
  {"content":"\r\n\r\n چون ز خود ياد كنند آينه گردد تيره * چون ازو ياد كنند آينه رخشان بينند \r\nو از آن جهت انسان نمودار وجود احديت و مراتب لاهوت است كه آنچه در آنجاست بنمايد .\r\n صوفى بيا كه آينه صافى است جام را * تا بنگرى صفاى مى لعل فام را\r\nراز درون پرده ز رندان مست پرس * كاين حال نيست زاهد عاليمقام را\r\nعنقا شكار كس نشود دام باز چين * كانجا هميشه باد بدست است دام را \r\nعطار گويد :\r\n آن آينهء تو سياه رويست * او را چه خبر كه ماه رويست\r\nآن آينه مىزداى پيوست * كورا گه پشت و گاه رويست\r\nكز عشق چو آفتاب گردد * هر ذره اگر سياه رويست . \r\nمغربى گويد :\r\n رخ زيباى تو را آينهء مىبايد * كه رخت را به تو ز انسان كه توئى بنمايد\r\nچون نظر بر رخ زيباى تو مىاندازم * حسن مجموعهء تو در نظرم مىآيد\r\nديده از ديدن خوبان جهان بربندد * هر كه بر روى تو يك لحظه نظر بگشايد \r\nدر رياض العارفين گويد : آينه عبارت از مظهر است خواه علمى باشد خواه ذهنى و خواه خارجى ( رياض العارفين ص 38 ) .\r\nاز جمله تركيبات آن در معانى عرفانى\r\n\r\nآيينهء جان\r\n: مولانا گويد :\r\n آينهء آهنى براى لونها است * آينهء سيماى جان سنگين بها است\r\nآينهء جان نيست الا روى يار * روى آن يارى كه باشد آن ديار \r\n\r\nآينهء كلّ\r\n: مولانا گويد :\r\n گفتم اى دل آينهء كل را بجو * رو به دريا كار برنايد ز جو\r\nديدهء تو چون دلم را ديده شد * صد دل ناديده غرق ديده شد\r\nآينهء كلى ترا ديدم ابد * ديدم اندر چشم تو من چشم خود\r\nگفتم آخر خويش را من يافتم * در دو چشمش راه روشن يافتم\r\nگفت و همم كان خيال تست هان * ذات خود را از خيال خود بدان\r\nنقش من از چشم تو آواز داد * كه منم تو ، تو منى در اتحاد\r\nاندرين چشم منير بىزوال * از حقايق راه كى يابد خيال \r\n\r\nآينهء دل\r\n: مولانا گويد :\r\n آينهء دل چو شود صافى و پاك * نقشها بينى برون از آب و خاك\r\nهم بينى نقش و هم نقاش را * فرش و دولت را وهم فراش را\r\nچون خليل آمد خيال يار من * صورتش بت معنى آن بت‌شكن \r\n\r\n","description":"","footnote":"","page_name":" 22 ","page_number":70},
  {"content":"\r\n\r\n آينهء دل صاف بايد تا درو * واشناسى صورت زشت از نكو \r\n\r\nآيِنِهء هَسْتِى\r\n: مولانا گويد :\r\n آينهء هستى چه باشد نيستى * نيستى بگزين گر ابله نيستى\r\nهستى اندر نيستى بتوان نمود * مالداران بر فقير آرند جود \r\n\r\nآيِنهء آسِمان\r\n: كنايت از آفتاب است كه آينه گردان و آئينهء گردون هم گويند .\r\nاز برهان\r\n\r\nآينهء گِيتى نماى\r\n: كنايت از دل مؤمن و دل انسان كامل است .\r\n\r\nآينهء جَمال\r\n: مرتبهء ظهور و تجلى صفاتى است رجوع به جمال شود .\r\n\r\nآينهء وُجُودْ\r\n: مظهر وجود كه دل باشد و تمام موجودات آينهء حق‌اند رجوع به مظهر و نفس رحمانى و فيض مقدس شود .\r\n\r\nآية\r\n- در لغت نشانه و يك سخن تام از قرآن ( و كتب آسمانى ديگر ) و جماعتى از حروف قرآن را گويند جمع آن آيات است .\r\n\r\nآيه اذُن\r\n- ( اصطلاح اصولى است ) .\r\nو مراد آيه  الَّذِينَ يُؤْذُونَ النَّبِيَّ وَ يَقُولُونَ هُوَ أُذُنٌ قُلْ أُذُنُ خَيْرٍ لَكُمْ  مىباشد اين آيه را گاه براى حجيت اخبار آرند ( از كفايه ج 2 ص 196 ) .\r\n\r\nآيه نَبَأْ\r\n- اين اصطلاح اصولى است و مراد آيه  إِنْ جاءَكُمْ فاسِقٌ بِنَبَإٍ فَتَبَيَّنُوا  مىباشد . از اين آيه برخى حجيت خبر واحد و برخى عدم حجيت آن را استفاده كرده‌اند ( از كفايه ج 2 ص 83 ) .\r\n\r\nآيه حَذرْ\r\n- ( اصطلاح اصولى است ) و مراد آيه  فَلْيَحْذَرِ الَّذِينَ يُخالِفُونَ عَنْ أَمْرِهِ  است از اين آيه برخى دلالت امر را بر وجوب استفاده كنند .\r\n\r\nآيه سؤال\r\n- ( اصطلاح اصولى است ) و مراد آيه :  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ  مىباشد از اين آيه وجوب تفقه و سؤال در مسائل دينى و حجيت خبر واحد را استفاده كنند ( كفايه ج 2 ص 95 ) .\r\n\r\nآيه كِتْمان\r\n- ( اصطلاح اصولى است ) و مراد آيه  الَّذِينَ يَكْتُمُونَ  مىباشد كه دلالت بر حرمت كتمان حق و امتناع از شهادت و حجيت خبر واحد دارد . ( كفايه ج 2 ص 98 ) .\r\n\r\nآيه نَفَر\r\n- ( اصطلاح اصولى است ) و مراد آيه  فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ . . . \r\nمىباشد كه مفيد حجيت خبر واحد و وجوب تحصيل علم است .\r\n\r\nآ\r\n- اصطلاح ادبى .\r\n1 - الف بطور مفرد ( ا ) بر دو وجه است يكى آنكه حرف است كه براى نداء قريب به كار برده مىشود مانند « أ فاطم مهلا بعض هذا التدلل » و مانند « اعلى قائم » و ديگر\r\n\r\n","description":"","footnote":"","page_name":" 23 ","page_number":71},
  {"content":"\r\n\r\nالف ( ا ) يا همزه استفهام و حقيقت استفهام طلب فهم باشد مانند « ازيد قائم » .\r\nبايد دانست كه الف اصل ادوات استفهام است و بدين جهت مختصاتى دارد از جمله ( ا ) حذف آن در موردى كه قرينهء باشد جائز است چه آنكه مقدم بر « ام » شده باشد يا نه مانند « بدالى منها معصم حين جمّرت و كف خضيب زيّنت ببنان . فو اللّه ما ادرى و ان كنت داريا . بسبع رمين الجمر ام بثمان » كه « أ بسبع » بوده است و حرف ( ا ) استفهام آن حذف شده است كه قبل از ام معادله است . و مانند « طربت و ما شوقا الى البيض اطرب و لا لعبا منى و ذو الشيب يلعب » كه در اصل « او ذا الشيب » بوده است و مقدم بر « ام » هم نيست .\r\n2 - هم براى طلب تصور به كار ميرود مانند « ازيد قائم ام عمرو » كه تصور يكى از دو را خواستار است و هم براى طلب تصديق مانند « ازيد قائم » در صورتى كه « هل » تنها براى طلب تصديق است مانند « هل نضرب عليا » .\r\n3 - هم داخل بر اثبات شود چنان كه گذشت و هم داخل بر نفى مانند   أَ لَمْ نَشْرَحْ لَكَ صَدْرَكَ   و مانند  أَ وَ لَمَّا أَصابَتْكُمْ مُصِيبَةٌ  4 - ديگر از مختصات آن تمام التصدير بودن است يعنى بايد در صدر كلام باشد بطور تحقيق و از اين جهت است كه بعد از ام اضرابيه واقع نمىشود مانند « قام زيد ام اقعد » بر خلاف « هل » كه گفته مىشود هل قعد و در جمله معطوفهء بواو يا فا يا ثم مقدم بر عاطف شود مانند « او لم ينظروا - او لم يسيروا . . . » الف گاه از معناى استفهامى خود خارج شده و براى معانى ديگر آيد از اين قرار :\r\n1 - تسويه كه بعد از كلمهء « سوا ، ما ادرى ، ما ابالى » واقع مىشود مانند  سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ  - و ما ابالى أ قمت ام قعدت » و بالجمله در موردى است كه بجاى مصدر نشيند .\r\n2 - انكار ابطالى كه مقتضى اين معنى است كه بعد آن غير واقع است و مدعى و قرع آن كاذب است مانند  أَ فَأَصْفاكُمْ رَبُّكُمْ بِالْبَنِينَ  -  وَ اتَّخَذَ مِنَ الْمَلائِكَةِ إِناثاً  -  فَاسْتَفْتِهِمْ أَ لِرَبِّكَ الْبَناتُ وَ لَهُمُ الْبَنُونَ  -  أَ فَسِحْرٌ هذا  -  أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً  .\r\n3 - انكار توبيخى كه مقتضى اين معنى است كه ما بعد آن واقع است و كنندهء آن ملوم است مانند  أَ تَعْبُدُونَ ما تَنْحِتُونَ  -  أَ غَيْرَ اللَّهِ تَدْعُونَ  -  أَ إِفْكاً آلِهَةً دُونَ اللَّهِ تُرِيدُونَ  -  أَ تَأْتُونَ الذُّكْرانَ  -  أَ تَأْخُذُونَهُ بُهْتاناً  .\r\n4 - تقرير به اين معنى كه مخاطب را وادار بر اقرار و اعتراف كنى كه ثبوت يا نفى آن نزد او معلوم است . مانند « ا ضربت زيدا - أ زيدا ضربت - ا أنت فعلت هذا » .\r\n5 - تهكم مانند  أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا  .\r\n6 - امر مانند « ا أسلمتم . اى اسلموا » 7 - تعجب مانند  أَ لَمْ تَرَ إِلى رَبِّكَ كَيْفَ مَدَّ الظِّلَّ  .\r\n8 - استبطاء مانند  أَ لَمْ يَأْنِ لِلَّذِينَ آمَنُوا  .\r\n9 - فعل امر از « واى ياى » بمعنى\r\n\r\n","description":"","footnote":"","page_name":" 24 ","page_number":72},
  {"content":"\r\n\r\n« وعد » كه امر آن مىشود « ا » و بدين معنى حمل شده است اين بيت :\r\n « إنّ هندا المليحة الحسناء * و اى من أضمرت لخل وفاء » \r\n10 - علامت تأنيث در مقصور و ممدود مانند « موسى ، عيسى ، صحراء - طوبى » .\r\n11 - ضمير تثنيه مانند « زيدان - رجلان » .\r\n12 - فاصل بين نون جمع مؤنث و تأكيد مانند « يضربنان » .\r\n13 - الف متصل به مناداى مستغاث مانند « وا اماه » .\r\n14 - همزه قطع و همزه وصل كه در درج كلام ساقط مىشود مانند  « اضْرِبْ بِعَصاكَ الْحَجَرَ »  و آن همزه فعل امر و همزه‌هاى اوائل افعال مزيد فيه مىباشد مانند « استخرج - اكتسب و . . . » يادآورى لازم آنكه آنچه در مورد « ا » گفته شد اعم است از همزه كه قابل تحرك است يا الف كه قابل تحرك نيست و ديگر آنكه حرف ندا هم « ا » مىباشد و هم « آ » بمد . نهايت آ براى نداء بعيد است نزد غير سيبويه . ( رجوع شود به معنى حرف الف و سيوطى ص 209 ) .\r\n\r\nائِمةُ الْاسماء\r\n- اسماء و صفات اصليه ذات حق را ائمهء سبعه نامند كه اسماء و صفات ديگر مترتب و متفرع بر آنها است و عبارتند از حيات ، علم ، قدرت ، اراده ، سمع ، بصر ، و كلام است ( رسائل صدرا ص 194 ) .\r\nدر مصباح الانس ائمه اربعه را آرد و گويد : ائمه اربعه كه امهات اسماء الوهيت‌اند عبارتند از : حيات ، اراده و - قدرت ( مصباح الانس ص 235 ) .\r\n\r\nأئِمهء سَبْعَه\r\n- اسماء و صفات اصليهء مبدأ المبادى و ذات حق تعالى را ائمه سبعه مينامند كه اسماء و صفات ديگر مترتب بر آنها است و آنها عبارتند از : حيات ، علم ، قدرت ، ارادت ، سمع ، بصر و كلام . « و لكل صفة من صفاته الاصلية التى هى الائمة السبعة فى عرف اهل اللّه فروع و معاليل و شعب » و به اين بيان معلوم مىشود كه اين اصطلاح عرفانى است .\r\n( رسائل ص 194 ) در مصباح الانس ائمه اربعه گويد ، كه حيات ، علم ، اراده و قدرت است .\r\n( مصباح ص 230 )\r\n\r\nأَب\r\n- ( اصطلاح ذوقى ) كلمهء اب ، ابو ، ابى در كلمات شيخ اشراق به كار رفته است و رمزى است از ذات حق و گاه عقل اول و گاه عقل دهم .\r\nاز تلويحات ص 108\r\n\r\nإباحَة\r\n- ( اين اصطلاح فقهى است ) و در لغت اظهار ، اعلان و اذن است و بمعنى مباح گردانيدن است و در اصطلاح حكمى است كه عارى از طلب باشد و تخيير بين فعل و ترك باشد كه مكلف تواند انجام دهد يا انجام ندهد و فرق آن با تخيير آنكه در تخيير يكى از دو طرف فعل واجب باشد و در اباحه هيچ يك واجب نباشد ديگر آنكه در اباحه جمع ممكن است بر خلاف تخيير و بالجمله اباحه مقابل حظر است . ( از دستور ج 1 ص 16 - كشاف ج 1 ص 126 - خزائن ص 13 ) .\r\n\r\n","description":"","footnote":"","page_name":" 25 ","page_number":73},
  {"content":"\r\n\r\nرجوع بمباح شود .\r\nدر كتاب معتقد الاماميه آمده است :\r\nهر چيزى كه انتفاع بوى صحيح باشد و در وى مضرتى نباشد عاجلا و آجلا ، آن بر اباحت است ، زيرا كه اين صفت مباحست ، اقدام كردن بر آن حسن است ، چنان كه هر چه در آن ضررى هست خالص از منفعت ، قبيح است ، و حرام اقدام كردن بر آن .\r\nو انتفاى مضرت عاجلا بنا يافتن طريق علم يا ظن بود بدان چيز ، و چون طريق علم و ظن نيابيم قطع كنيم به نفى ضرر عاجل .\r\nو مضرت آجله عقابست ، و انتفاى آن بنا يافتن بطريق سمع باشد ، زيرا كه اگر در آن مضرتى بودى آجلا خداى تعالى اعلام فرمودى ، و چون برين دليل نيابيم قطع كنيم بر نفى مضرت .\r\nرجوع شود به معتقد الامامية ص 170 ، 171\r\n\r\nاباحِيّه\r\n- اين اصطلاح عرفانى است ، كسانى كه خود را مقيد بقيود و وظائف شريعت نمىدانند و گويند تقيد به احكام شريعت از وظائف عوام الناس است نه اهل حقيقت اباحيه نامند .\r\n( نفحات الانس ص 13 كشاف ج 1 ص 127 )\r\n\r\nاباضِيّه\r\n- ( اصطلاح كلامى ) فرقهء از فرق متكلمان است و از جملهء خوارج است .\r\nپيروان عبد اللّه بن اباض را گويند كه در ايام مروان بن محمد خروج كرد و بدست عبد اللّه ابن محمد بن عطيه بقتل رسيد . گويند : عبد اللّه بن يحيى الاباضى در همهء احوال و اقوال با او موافق بود .\r\nاز جمله عقايد اينان آنكه ، مخالفان خود را كافر دانند نه مشرك و لكن نكاح با آنان روا بود مع ذلك در هنگام جنگ ، غنائم آنان را حلال دانند ، در مورد مرتكبين كبائر گويند مؤمن نمىباشند و مشرك هم نمىباشند . چنان كه و اصل بن عطا نيز بدين گفتار بود .\r\n( از ملل و نحل شهرستانى ص 62 ) اباضيان چند گروهند . حفصيه ، حارثيه ، يزيديه ، رجوع شود به الفرق بين الفرق ص 88 .\r\n\r\nاباق\r\n- ( اصطلاح فقهى است ) اباق بكسر همزه مخفى شدن و فرار كردن عبد است از مولايش از جهت سوء اخلاق و جز آن و آن عبد آبق را مؤبق گويند . ( از كشاف ج 1 ص 90 ) .\r\n\r\nابْتِداء\r\n- ( اصطلاح ادبى ) . در لغت افتتاح است و در عرف اطلاقاتى چند دارد 1 . ذكر چيزى قبل از مقصود كه ابتداء عرفى گويند . 2 . ابتداء حقيقى كه نسبت به آنچه غير اوست مقدم باشد . 3 . آنچه نسبت به برخى از امورى كه ما سواى اوست مقدم باشد كه ابتداء اضافى است بنا بر اين ابتداء بودن بسم اللّه حقيقى و تحميد اضافى است . و در اصطلاح نحويان تجريد اسم است از عوامل لفظى به منظور آنكه اسناد داده شود به آن مسندى و بالجمله « جعل الاسم فى صدر الكلام » مانند « اللّه واحد » رجوع بمبدأ شود .\r\nدر اصطلاح عروضيان ركن اول از\r\n\r\n","description":"","footnote":"","page_name":" 26 ","page_number":74},
  {"content":"\r\n\r\nمصراع دوم بيتى را گويند ( از دستور ج 1 ص 22 - كشاف ج 1 ص 90 ) .\r\n\r\nإِبْتداء بساكن\r\n- ( اصطلاح ادبى ) است چون در تلفظ حروف عرب اعتماد بر يكى از مخارج حروف لازم است بدين جهت هر حرفى كه ساكن باشد بطور مستقل نتوان تلفظ كرد و اين است معنى آنكه گويند ابتداء بساكن محال است .\r\n( از دستور ج 1 ص 18 ) .\r\nدر تداول عامه ابتداء بساكن در موردى گويند كه بدون مقدمات قبلى و سابقه ، چيزى گفته شود يا امرى خواسته شود .\r\n\r\nابْتَدائِى\r\n- ( اصطلاح اهل معانى است ) و عبارت از كلامى است كه خالى از حكم باشد و متردد فيه نباشد و بعبارت ديگر كلامى كه به شخص خالى الذهن القا شود چنان كه گوئى « زيد قائم » به كسى كه قيام او را نداند و شاك در آن هم نباشد ( از كشاف ج 1 ص 121 ) .\r\n\r\nإِبتدائِيّت\r\n- ( اصطلاح نحوى است ) و اطلاق بر جملهء شود كه محلى از اعراب نداشته باشد و جملهء مستأنفه هم گويند و بر جملهء كه مبتدأ آن مقدر باشد نيز گويند . ( از كشاف ج 1 ص 121 ) .\r\n\r\nأَبْتَرِيّه\r\n- ( اصطلاح كلامى ) ابتريه از فرق زيديه است .\r\nاين فرقه پيرو دو نفراند يكى حسن بن صالح بن حى و ديگر شخصى ملقب بابتر است . عقايد اينان بمانند عقايد سليمانيه است .\r\nرجوع شود به سليمانيه و مختصر الفرق بين الفرق ص 33\r\n\r\nابْتِلاء\r\n- در لغت آزمايش باشد و در اصطلاح اهل شرع عبارت از خارق عادتى است كه از متأله صادر شود . ( از كشاف ج 1 ص 176 ) .\r\n\r\nابْجَد\r\n- ( اصطلاح ادبى ) حروف ابجدى همان حروف تهجى الف بااند كه مطابق فصول خاص تركيب يافته‌اند از اين قرار . ابجد ، هوز ، حطى ، كلمن ، سعفص ، قرشت ، ثخذ ، و ضظغ ، و حساب ابجدى از اين قرار است :\r\nالف 1 ب 2 ج 3 د 4 ه 5 و 6 ز 7 ح 8 ط 9 ى 10 ك 20 ل 30 م 40 ن 50 س 60 ع 70 ف 80 ص 90 ق 100 ر 200 ش 300 ت 400 ث 500 خ 600 ف 700 ض 800 ظ 900 غ 1000 .\r\nحساب ابجدى را حساب جمل هم مىگويند . ( از دستور ج 1 ص 16 ) بهر حال در حروف ابجدى حروف الف و با را در فصول معين تنظيم كرده‌اند و بنام ابجد يا حروف ابجد خوانده‌اند و ظاهرا اصل حروف الف با هم ترتيب ابجدى داشته است . حروف لاتين هم از لحاظ ترتيب نزديك به حروف ابجدى است ، از همين جهت است كه طلسمات و حسابات نجومى و تقويمى و احكام نجوم را كه بابليان و مصريان وضع كرده‌اند به حروف ابجدى است . در علم جفر و اسطرلابات از ترتيبات ابجدى استفاده مىشود .\r\nحروف هجا و مقطع اوائل سوره را اهل ذوق و عرفان به ترتيب ابجدى تبديل\r\n\r\n","description":"","footnote":"","page_name":" 27 ","page_number":75},
  {"content":"\r\n\r\nباعداد ميكنند و از آن مطالب ذوقى بيرون ميآورند ماده تاريخها را شعرا با حسابات حروف ابجدى بنظم درمىآورند .\r\nاين حروف اگر به صورت مقطع ا ، ب ، ج ، د نوشته شود ابجد صغير و اگر به صورت پيوسته ، ابجد كبير گويند .\r\nمولانا گويد :\r\n اى تو نارسته ازين فانى رباط * تو چه دانى صحو و سكر و انبساط\r\nور بدانى نقلت از اب وجد است . * پيش تو اين نامها چون ابجد است .\r\nابجد و هنوز چه فاش است و پديد * بر همه طفلان و معنى بس بعيد . \r\n\r\nأَبَد\r\n- ابد يعنى هميشگى در طرف آينده و يا زمان غير متناهى در جانب آينده و بعضى گويند : ابد عبارت از استمرار وجود در زمانهاى مقدرهء غير متناهى در جانب مستقبل است و مقابل ازل است .\r\n( رسائل ملا صدرا ص 239 . دستور ج 1 ص 27 ) و در حاشيه دستور نقل از قطب - الدين آرد « الابد » الدهر و الدّائم و القديم و الازلى . و الفرق بين الأبد و الامد . أن الابد عبارة عن مدة الزمان التى ليس لها حد محدود و لا يتقيد فلا يقال ابدا كذا و « الامد » مدة لها حد محدود اذا اطلق و قد ينحصرا فيقال امد كذا كما يقال زمان كذا .\r\n( حاشيه دستور ج 1 ص 27 ) نزد صوفيان ابد و ازل از صفات الهىاند و فرق ميان آن دو آنكه از ليت را بدايتى نيست و ابديت را نهايتى نيست واسطى گويد : ابديت اشاره به ترك انقطاع و محو اوقات است در سرمد ( لمع ص 364 ) .\r\n\r\nابَدُ الْآباد\r\n- عبارت از امتداد وجودى ابد شود .\r\n\r\nإبداع\r\n- ( اصطلاح فلسفى ) عبارت از ايجاد شىء است بدون سبق مادت و مدت ، مانند ايجاد حق تعالى عقول را كه آنها را بدون سبق مادت و مدت آفريده است . ( دستور ج 1 ص 17 ) و به تعريفى ابداع ايجاد شىء غير مسبوق بعدم است ، و مقابل آن صنع است كه ايجاد مسبوق بعدم است . ( شرح اشارات خواجه ) بالجمله هر موجودى كه مسبوق بماده و حركت نباشد وجودش بر سبيل ابداع مىباشد .\r\nمير داماد گويد : ابداع عبارت از خروج از جوف عدم صريح بمتن وجود و ثبات در عالم دهر است .\r\nو در جاى ديگر گويد : ابداع عبارت از ايجاد شىء غير مسبوق بمادت و مدت است .\r\nصدرا در بيان ترتيب وجود و نظام آفرينش گويد : خداى متعال موجودات را بروجه ترتيب متنازل بوجود ابداعى از عقل شروع و به هيولاى اولى خاتمه داده است و بر حسب مدارج و مراتب قرب و بعد بمبدإ المبادى جنبهء نقش و كمال وجودى آنها متفاوت است و هر اندازه از مبدأ فيض دور تر شوند از لحاظ وجودى ضعيف و نقص آنها زيادتر است و بر عكس هر اندازه به مبدأ اول نزديك باشند كامل‌ترند و در مراتب نزول به هيولاى اول\r\n\r\n","description":"","footnote":"","page_name":" 28 ","page_number":76},
  {"content":"\r\n\r\nپايان يافته و در مراتب صعودى بعقل اول ختم ميشوند .\r\n( اسفار ج 2 ص 126 ، 118 ، 115 ) و العبارة عن الابداع هى ان يكون صدور المعلول من مجرد جهة الفاعلية بلا مشاركة حيثية القابلية . ( مبدأ و معاد ملا صدرا ص 164 ) اصل الابداع و الايجاد جود البارى و رحمته و ايصال كل شىء الى كماله و منتهاه و تحريكه الى غايته و منتهاه و ابلاغ السافل الى العالى . ( اسفار ج 2 ص 159 ) اصل الابداع جود البارى و فيضه .\r\n( رسائل ص 64 ) و الابداع هو تأييس ما ليس بشىء .\r\n( رسائل ملا صدرا ص 70 و 187 و از اسفار ج 2 ص 172 ) و ليس الابداع و الانشاء تركيبا و لا تاليفا بل تأسيسا و اخراج من العدم الى الوجود . ( اسفار ج 1 ص 53 ) شيخ الرئيس گويد : ابداع عبارت از تأييس شىء است از ليس مطلق و شايسته - ترين موجودى كه مشمول عنوان مبدع است موجودى است كه وجودش بلا واسطه مستند به علت اول باشد . ( شفا ج 2 ص 526 ، 527 ) اخوان الصفا گويند : ابداع ايجاد شىء از لا شىء است و كلام خدا ابداع است كه « ابدع به المبدعات » . ( اخوان جزء 4 ص 52 ) ناصر خسرو گويد : ابداع صنع مبدع حق است و مر او را گروهى از حكما امر گفتند و گروهى ارادت گفتند اندرين صنع مر مبدعات و مخلوقات را شركتى نيست و آن يكى بود و ديگر نباشد مر او را و پيش از آن چيزى نبود و سپس از آن و جزء آن و آنچه از آن اندر آن بود از بودنيها چيزى نباشد چنان كه خداى متعال همىگويد  « وَ ما أَمْرُنا إِلَّا واحِدَةٌ كَلَمْحٍ بِالْبَصَرِ »  . ( زاد المسافرين ص 195 ) بابا افضل گويد : و خاصيت ابداع آنست كه ابداع را بوجود محلى موجود پيش از ابداع حاجت نبود كه ابداع بوى رسد . ( مصنفات رسالهء 5 ص 137 ) صدرا گويد فاول ما ابدع اللّه تعالى ابدعه امرا عقليا حيا عالما . ( رساله در اعتقاد حكما ص : 26 و از رسائل زكرياى رازى ص 236 و از مصباح الانس ص 61 ) لاهيجى گويد : اول فائض از حق تعالى عالم ابداع و مشيت و اراده است و ابداع ايجاد شىء است بىنمونه .\r\nو در جاى ديگر گويد : مراتب وجود مختلف است و اعلى مرتبت آن بعد از وجود حق تعالى و وجود مطلق سرمدى عالم ابداع و مشيت و اراده است ، و در حديث رضوى است كه مشيت و ابداع و اراده سه نامند كه معنى آنها يكى است .\r\n( شرح نهج البلاغه لاهيجانى ص 4 - 9 ، 45 ) بايد توجه داشت كه كلمهء خلق به معناى عام شامل ابداع مىشود و آن اعم است از ابداع چنان كه در كلمات فلاسفه بر نظام آفرينش بطور جملى اطلاق خلق شده است و در قرآن مجيد نيز بدين معنى\r\n\r\n","description":"","footnote":"","page_name":" 29 ","page_number":77},
  {"content":"\r\n\r\nاشاره شده است ، و نيز چنان كه در محل خود بيايد تمام موجودات بوجود واحد و نظام جملى خود مبدع ذات حق‌اند نهايت بر حسب ترتيب و نظام تفصيلى آفرينش اطلاق موجود ابداعى بر عقول و مفارقات شده است ، و بر فلك الافلاك اطلاق جسم ابداعى شده است زيرا اولين موجود جسمانى كه از مفارقات پديد آمده و مسبوق به مدت نبوده فلك الافلاك است .\r\n( از اسفار ج 1 ص 153 ، 257 ) .\r\n- ( اصطلاح اهل عروض و بديع ) و آن باشد كه در يك بيت از شعر يا يك قرينه از نثر چندين نوع از بديع درج نمايند مثال از قرآن مجيد :\r\n وَ قِيلَ يا أَرْضُ ابْلَعِي ماءَكِ وَ يا سَماءُ أَقْلِعِي وَ غِيضَ الْماءُ وَ قُضِيَ الْأَمْرُ وَ اسْتَوَتْ عَلَى الْجُودِيِّ وَ قِيلَ بُعْداً لِلْقَوْمِ الظَّالِمِينَ  كه در اين آيه طباق و جناس و استعاره و جز آن هست . معزى گويد :\r\n جهان گشاده ثناى تو را چو تير دهان * زمانه بسته رضاى تو را چو نيزه كمر\r\nغبار موكب تو كرده چشم هامون كور * صهيل مركب تو كرده گوش گردون كر \r\nكه در بيت اول تناسب است ميان جهان و زمانه و تضاد است در ميان گشاده و بسته و باز تناسب است ميان تير و نيزه و دهان و كمر و جز آن .\r\nسعدى گويد :\r\n لبان لعل تو با هر كه در حديث آيد * براستى كه ز چشمش بيوفتد مرجان \r\n( از ابدع البدائع ص 16 ) رجوع به تضمين شود .\r\n\r\nأَبْدال\r\n- به فتح أ ( اصطلاح عرفانى است ) جمع بدل ، صاحب نفحات در مقام بيان آن گويد : زمين را هفت اقليم است و هر يك از آن هفت اقليم را يك تن از بندگان خدا محافظت كند و آنها را ابدال نامند .\r\nقيصرى گويد : أبدال كسانى هستند كه بواسطهء عارى شدن از قيود مادى و رفع حجاب ظلمت و ماده مىتوانند باشكال و صور مختلف نمودار شوند ، و آنان و اصل به حق‌اند ، و بالاخره ، رجال هفت‌گانه از اولياء اللّه را ابدال گويند كه مرتبت آنها دون مرتبت قطب است . ( نفحات ص 20 و شرح فصوص ص 23 ) و گفته‌اند : اربع من اخلاق الابدال استقصاء الورع و تصحيح الارادة و سلامة الصدر للخلق و النصيحة لهم ( طبقات ص 51 ) .\r\nمحى الدين عربى گويد : من در حرم مكه با ايشان جمع شدم و بر ايشان سلام گفتم و ايشان بر من سلام گفتند و با ايشان سخن گفتم . ( نفحات الانس ص 25 ) .\r\nقيصرى گويد : بدلاء كسانى هستند كه بواسطه عارى شدن از قيود مادى و رفع حجاب ظلمت ماده مىتوانند باشكال و صور مختلف نمودار شوند و آنان و اصل بحق‌اند و جزو روحانيات محض شده‌اند ( شرح فصوص ، 33 ) .\r\nدر دستور العلماء آمده است كه ابدال بفتح جمع بدل است و رجال - هفتگانه از اوليا را ابدال گويند كه مأمور خلايق‌اند و آنها بمرتبت قطب نمىباشند و ابدال از اين جهت گويند كه هرگاه\r\n\r\n","description":"","footnote":"","page_name":" 30 ","page_number":78},
  {"content":"\r\n\r\nيكى از آنها فوت كند ديگرى جانشين او شود و نيز اگر از محلى به محلى ديگر بروند اجساد خود را بدل خود گذارند ( دستور ج 1 ) .\r\nدر زبدة الطريق آمده است كه ابدال از اوليائند و در نهايت خفااند و كسى را از حال آنها خبر نيست .\r\n از كمال حال ايشان بىخبر باشد ملك * وز سكوت نطق ايشان بىاثر باشد فلك \r\n\r\nإبدال\r\n- بكسر همزه ( اصطلاح ادبى ) . بدل كردن چيزى به چيزى است و در اصطلاح صرف ، قرار دادن حرفى است مكان حرف ديگر و حروفى كه تبديل بحروفى ديگر شوند بدين قراراند .\r\nهرگاه الف بعد از ضمه واقع شده باشد تبديل بواو شود مانند « ضورب » در ضارب و « قوتل » در مجهول قاتل و هرگاه « ياء » ساكنه بعد از ضمه واقع شود قلب بواو شود مانند « موقن و موسر » از ايقن و ايسر و هرگاه واو يا يا متحرك باشند و ما قبل آنها مفتوح باشد قلب بالف شوند مانند ( قال - شاع - باع - رمى ) و در اين قاعده شرط است كه حركت اصليه باشد . و هرگاه واو و يا در يك كلمه جمع شوند و يكى از آن دو مسبوق به سكون باشند واو قلب بيا شود مانند « طى ميت و مرمى » كه در اصل طوى ، ميوت و مرموى بوده است و هرگاه واو ساكنه بعد از كسره واقع شود قلب بيا شود مانند « ميزان - ميقات » از اصل وزن و وقت .\r\nحرف علهء ساكنه كه ما قبل آن مكسور باشد قلب بياء شود مانند « عصفور .\r\nمصباح » كه در تصغير مىشود ( عصيفير .\r\nمصيبيح » .\r\nهرگاه واو يا يا در طرف و بعد از الف زائده واقع شوند قلب به همزه شوند مانند « كساء - سماء بناء - ظباء » از « كساى ، سماو و بناى و » .\r\nحرف مد زائده در مفرد هرگاه بعد از الف فعالل و نحو آن واقع شود قلب به همزه شود مانند « عجائز ، قلائد ، صحائف » جمع عجوز ، قلادة و صحيفه .\r\nهرگاه فاء الفعل ( باب افتعال ) واو و يا يا باشد قلب بتاء شود مانند « اتصل ، اتسر » از اصل وصل و يسر .\r\nهرگاه تاء افتعل ( تاء باب افتعال ) بعد از دال يا ذال يا زاى واقع شود آن تاء قلب به ذال شود مانند « اذدكر » از اصل اذتكر و ازتكر و روا باشد در اذدكر كه ذال قلب بدال شود و بالعكس و گوئى « ادكر و اذكر » هرگاه تاء افتعل ( تاء باب افتعال ) واقع شود بعد از صاد يا ضاد يا طاء يا ظاء آن تا در همه اين صور قلب به طا شود مانند « اصطبر ، اضطرب ، اطرد ، اضطلم » از « اصتبر ، اضطرب ، اطرد ، و اظتلم » از صبر ، طرد ظلم و ضرب .\r\nو در مثل اظطلم روا باشد كه ظاء قلب بطاء و طاء قلب بظاء شود مانند « اطلم يا اظلم » و بالجمله ابدال هم شامل اعلال شود چنان كه در قال هم ابدال است و هم اعلال و در نقل حركت اعلال هست و ابدال\r\n\r\n","description":"","footnote":"","page_name":" 31 ","page_number":79},
  {"content":"\r\n\r\nنيست و در ابدال حرف صحيح به حرف صحيح ديگر ابدال هست و اعلال نيست ( از المنجد ، دستور ج 1 ص 28 ، كشاف ج 1 ص 161 ، سيوطى 245 ) . رجوع بحروف ابدال شود .\r\nو اشارت شد كه بفتح نزد عرفا جمع بدل است و رجال سبعه از اولياء اللّه را گويند رجوع شود بفرهنگ مصطلحات عرفا تأليف نگارنده .\r\nو باز ابدال بكسر نزد عروضيان قلب را گويند رجوع بقلب شود .\r\nو نزد محدثان تبديل راوى يا اسناد خبرى براوى و اسنادى ديگر باشد ( از كشاف ج 1 ص 161 ) .\r\n\r\nإبدال مُسْنَد اليه\r\n- اين اصطلاح اهل معانى است و مراد بدل آوردن از مسند اليه باشد ( يا براى مسند اليه ) مانند « جاء القوم كلهم و جاءني القوم اكثرهم » و « سلب زيد ثوبه » كه اول بدل كل از كل و دوم بدل تأكيد و سوم بدل اشتمال است و براى زيادت تقرير مسند اليه آورند . ( از مختصر المعانى ، ص 38 ) رجوع شود به بدل .\r\n\r\nأَبْدانِ اخْرَوِى\r\n- ( اصطلاح فلسفى ) در زير عنوان كلمهء معاد و معاد جسمانى بيان خواهد شد كه حشر اجساد به اين معنى كه انسان مادى جسمانى با همين جسد دنيوى كه مركب از ماده و صورت و اخلاط اربعه بوده و در معرض تحول و تغيير و تبدل و تبديل است و متمكن در مكان و واقع در زمان بوده و او را عوارض و لواحق جسميه و بالاخره محدود بحدود است محشور در آخرت باشد نزد اكثر فلاسفه مردود است ، بلكه ارواح و نفوس انسانى در ابدان ديگرى كه آنها را ابدان اخروى ناميده‌اند محشور ميشوند ، و ميان ابدان دنيوى و اخروى فرقهائى گذارده‌اند از جمله :\r\n1 - تمام اجساد و ابدان در آخرت صاحب روح و حيات ميباشند در صورتى كه اجساد دنيوى بعضى ذو روح و حياتند و بعضى داراى حيات و شعور نمىباشند .\r\n2 - اجساد اخروى حى بالذات‌اند و ابدان و اجساد دنيوى را حيات عارض و زائد بر آنها است .\r\n3 - اجساد و اجسام اين عالم بر سبيل استعداد قابل نفوس‌اند و نفوس در آخرت فاعل بر سبيل ايجاب‌اند .\r\n4 - قوت در اين عالم مقدم بر فعل است زمانا و فعل مقدم بر قوت است ذاتا و در آخرت قوت مقدم است بر فعل ذاتا و وجودا .\r\n5 - فعل در اين عالم اشرف از قوت است از جهت آنكه غايت قوت است و در آخرت قوت اشرف از فعل است از جهت آنكه فاعل است .\r\n6 - ابدان اخروى و اجرام آنها غير متناهىاند بر حسب اعداد تصورات نفوس و ادراكات آنها .\r\n7 - ابدان اخروى متوسط ميان تجرد و تجسم‌اند و اكثر لوازم و عوارض ابدان دنيوى را فاقدند .\r\n( رساله عرشيه ضميمه مشاعر ص 125 - 126 ، 152 - 153 ) ان الابدان الاخروية متوسطة بين -\r\n\r\n","description":"","footnote":"","page_name":" 32 ","page_number":80},
  {"content":"\r\n\r\nالعالمين جامعة للتجرد و مسلوب عنها كثير من لوازم هذه الابدان الدنيويه فان البدن الاخروى كظل لازم للروح و حكاية و مثال له بل هما متحدان فى الوجود بخلاف هذه الابدان الفاسدة و ان الدار الآخرة و اشجارها و انهارها و غرفها و مساكنها و الابدان التى فيها كلها صور ادراكية وجودها عين مدركيتها و محسوسيتها .\r\n( اسفار ج 4 ص 147 و از رسائل ص 139 )\r\n\r\nابَدِىّ\r\n- ( اصطلاح فلسفى ) ابدى منسوب بابد بوده و عبارت از امرى است كه در ابد يافت شود « ما وجد فى الابد » و آنچه هميشگى بوده و فنما ناپذير است و گفته‌اند كه وجود بر سه قسم است :\r\n1 - ازلى ابدى .\r\n2 - لا ازلى و لا ابدى قسم اول وجود حق و صفات اوست و قسم دوم وجود دنيا و ما فيها است .\r\n3 - ابدى غير از ازلى و آن وجود آخرت است . ( دستور ج 1 ص 27 - 28 و از رسائل ملا صدرا ص 239 ) .\r\n\r\nابَدِيّات\r\n- عقول و نفوس مجرده را از جهت آنكه در معرض فنا و زوال و كون و فساد نمىباشند ابديات ناميده‌اند كه دائما بالفعل‌اند ، ( شفا ج 2 ص 378 و از دستور ج 4 ص 28 ) فلاسفه گويند : همهء احوال و نسبتهائى كه در موجودات جهان هست در موجود اول وجود دارد و بنا بر اين موجودات عالم اجسام و عالم مجردات همه فيوضات ذات اولند نهايت پارهء از موجودات مانند مجردات را ابدى نامند و پارهء ديگر را كائنات فاسدات .\r\nرجوع شود به تعليقات فارابى در مجموعهء رسائل ص 16 چاپ هند 1345\r\n\r\nأَبَدِىّ الظّهُور\r\n- ( اصطلاح نجومى است ) و ستارگانى را گويند كه همواره آشكارند در برابر ستارگانى كه همواره پنهانند كه ابدى الخفاء نامند و ستارگانى كه گاهى ظاهر شوند و گاهى غارب بودند .\r\nرجوع شود به طالع و غارب و ثوابت و سيارات و ستارگان . . .\r\n\r\nأَبْر\r\n- ( اصطلاح عرفانى ) ابر در اصطلاح اهل اللّه حجابى است كه سبب فضول گردد و پرده عبوديت و ربوبيت است ، و در اصطلاحات صوفيه است كه : ابر حجابى است كه سبب وصول شهود باشد بواسطهء كوشش و اجتهاد تا دليل از آن گيرد و فيض را گويند :\r\nمغربى گويد :\r\n ابر فضلش چون بتابد بر زمين ممكنات * آن زمين و آسمان را پر ز ماه و خور كند \r\nشاعر گويد :\r\n چندين هزار قطرهء درياى بيكران * افشاند ابر فيض بر اطراف كن فكان\r\nناگه در آن ميانه يكى ابر موج زد * هم قطره گشت غرفه و هم كون و هم مكان\r\nدر ساحت قدم نبود كون را اثر * در بحر قطره را نتوان يافتن نشان \r\nمولانا گويد :\r\n بىخودى بىابريست اى نيكخواه * باشى اندر بيخودى چون قرص ماه\r\nباز چون ابرى بيايد راندهء * رفت نور از مه خيالى مانده \r\n\r\n","description":"","footnote":"","page_name":" 33 ","page_number":81},
  {"content":"\r\n\r\n از حجاب ابر نورش شد ضعيف * كم ز ماه نو شد آن بدر شريف\r\nمه خيالى مينمايد ز ابر و گرد * ابر تن ما را خيال‌انديش كرد\r\nلطف مه بنگر كه اين هم لطف او است . * كه بگفت اين ابرها ما را عدو است\r\nمه فراغت دارد از ابر و غبار * بر فراز چرخ دارد او مدار\r\nابر ما را شد عدو و خصم جان * كه كند مه ر ز چشم ما نهان\r\nابر را تابى اگر هست از مه است * هر كه مه خواند ابر را او گمره است\r\nنور مه برابر چون منزل شده است * روى تاريكش زمه مبدل شده است \r\n\r\nإِبراء\r\n- ( اصطلاح فقهى است ) و برى كردن و مبرا دانستن ذمه مديون است از ديون او و « هو اسقاط ما فى ذمة الغير من الحق » است و چون اسقاط حق است و نقل ملك نيست قبول مديون شرط نيست و از ايقاعات است ( از شرح لمعه ج 1 ص 231 . الفقه على مذاهب الاربعة قسم معاملات ج 3 ص 12 ) در كتاب كليات حقوقى آمده است :\r\nابراء اسقاط حقى است كه شخص به ديگرى دارد و وقتى حق ساقط گرديد ديگر برنمىگردد . بنا بر اين فسخ و اقاله در ابراء جارى نيست .\r\nابراء ايقاع است نه عقد پس حاجت بايجاب و قبول ندارد مگر وقتى كه بطريق صلح واقع شده باشد .\r\nمتعلق ابراء بايد حق ثابت محققى باشد و شامل ما بعد نخواهد شد ( كليات حقوقى ص 227 )\r\n\r\nأَبْرار\r\n- ( اصطلاح عرفانى و اخلاقى ) ابرار يعنى نيكان و خوبان و از اصطلاحات اخلاقى عرفانى است و عبارتند از متوسطان در سلوك و از بندگان خاص خدايند كه مدارجى از سير الى اللّه را طى كرده باشند .\r\nو مقام ابرار يكى از مقامات قرب به حق است و ابرار جماعتى باشند كه باصلاح بلاد و عباد مشغول و سعى ايشان بر تكميل خلق مقصور بود .\r\n( اخلاق ناصرى چاپ جديد ص 160 و از شرح كلمات بابا طاهر ص 151 ) در عرفان - ابرار عبارت از متوسطان در سلوك‌اند و از بندگان خاص خدايند كه مدارجى از سير الى اللّه را طى كرده باشند و در قرآن مجيد آمده است كه  تَوَفَّنا مَعَ الْأَبْرارِ  و  يَشْرَبُونَ مِنْ كَأْسٍ كانَ مِزاجُها كافُوراً  .\r\nدر حديث است .\r\nمشاهدة الابرار بين التجلى و الاستار .\r\n( از گلستان ص 61 )\r\n\r\nإبرازِ غَيْرِ حاصِل\r\n- ( اصطلاح ادبى ) ابراز غير حاصل در معرض حاصل از اصطلاحات اهل معانى بيان است و مراد اين است كه در صورتى كه اسباب و مقدمات امرى حاصل باشد بطورى كه موجب قطع بحصول ذى المقدمات باشد آن را مانند حاصل فرض كنند چنان كه در حال تهيه مقدمات اشتراء متاعى .\r\nخريدار گويد « ان اشتريت كان كذا » كه دلالت بر قوت اسباب كند .\r\n\r\n","description":"","footnote":"","page_name":" 34 ","page_number":82},
  {"content":"\r\n\r\n\r\nإِبراهِيْمِيّه\r\n- ( اصطلاح كلامى است ) . فرقهء از متكلمانند و منسوب به ابراهيم بن ابو يحيى الاسلمى است كه از جملهء راويان احاديث است لكن او را مردى راستگو نمىدانند .\r\n( از مختصر الفرق بين الفرق ص 138 )\r\n\r\nأَبْرُوْ\r\n- ( اصطلاح عرفانى ) صفات از آن رو كه حاجب ذاتست معبر بابرو ميگردد و عالم وجود از آن جمال گيرد .\r\nفروغى گويد :\r\n فتاده تا نظرم بر كمان ابروى تو * چه ديده‌ها كه زهر گوشه در كمين منست \r\n*\r\n تا درآيد ز كمين ترك كمان ابروى من * سينهء نيست كه آماجگه تيرش نيست\r\nچشم و ابروى كسى خون ترا ريخت به خاك * كه سر تاجوران قابل شمشيرش نيست \r\n*\r\n ز ابرو و غمزه هر دو جهان صيد كرده‌ام * منگر بدان كه تير و كمانم پديد نيست \r\nوحشى گويد :\r\n چنان محراب ابرو وانمودش * كه دل ميخواست آوردن سجودش \r\nعراقى گويد :\r\n بتم از غمزهء ابرو همه تير و كمان سازد * بغمزه خون دل ريزد بابرو كار جان سازد\r\nچو در دام سر زلفش همه عالم گرفتارست * چرا مژگان كند ناوك چرا ابرو كمان سازد \r\nحافظ گويد :\r\n خدا چو صورت ابروى دلگشاى تو بست * گشاد كار من اندر كرشمه‌هاى تو بست\r\nمرا و مرغ چمن را ز دل ربود آرام * زمانه تا قصب نرگس قباى تو بست \r\n\r\nإِبْرَة الْعَقْرَب\r\n- ( اصطلاح نجومى است ) . و عبارت از همان شوكة العقرب بود رجوع شود به شوله و صور ستارگان .\r\n\r\nأَبْسَط مَوْجُودات\r\n- مراد از ابسط موجودات عقل اولست كه نظر بموجودات ديگر غير از ذات احديت بسيطتر است و در حقيقت ابسط مخلوقات است .\r\nكه گفته‌اند : النفس و ما فوقها انيات صرفة و وجودات بحتة ( رجوع شود بفرهنگ عقلى تاليف نگارنده در كلمهء عقل ) .\r\n\r\nإِبْصار\r\n- ( اصطلاح فلسفى ) بفتح جمع بصر و بكسر مصدر ابصر و به معنى ديدن است در چگونگى ابصار سه مذهب است 1 - مذهب رياضيان كه گويند بواسطهء خروج شعاع از چشم بشكلى مخروطى است كه سر آن در مركز بصر و قاعدهء آن بر سطح مرئى قرار دارد حاصل مىشود .\r\n2 - مذهب اكثر حكما كه گويند ابصار بواسطهء انطباع و انتقاش صورتى از مرئى در بصر حاصل مىشود و اين مذهب ارسطو و ابن سينا است .\r\n3 - عدهء ديگر گويند ابصار در اثر تكيف هواى شفاف ميان رائى و مرئى بكيفيت شعاعى در بصر حاصل مىشود .\r\n( دستور ج 1 ص 19 - 23 ) شيخ اشراق گويد : ابصار بواسطهء اشراق حضورى نفس بر جسم مستنير حاصل مىشود به شرط مقابلت مستنير با\r\n\r\n","description":"","footnote":"","page_name":" 35 ","page_number":83},
  {"content":"\r\n\r\nمنير و بالاخره بواسطهء شهود و مشاهدهء نفس صور خارجيه را كه قائم بماده‌اند حاصل ميگردد .\r\nصدرا هر يك از اين اقوال را مردود دانسته و گويد : ابصار بواسطهء انشاء نفس حاصل ميگردد به اين معنى كه بعد از حصول شرائط مخصوص صور معلقه را كه قائم به آنست و حاضر نزد آنست در عالم نفس انشاء مىكند نه در اين عالم و بالجمله گويد نفس در مقام مقابلت با مستنير صور مبصره را در غير اين عالم اختراع مىكند و نسبت آن صور به نفس بقيام اتصالى است مانند صور عقليهء قائم بذات حق نه بحلول .\r\n« و الابصار عندنا هى إنشاء النفس صورة مثالية حاضرة عندنا فى عالم التمثيل مجردة عن الماده الطبيعية و نسبة النفس اليها نسبة المنشئ للفعل الى ذلك الفعل » .\r\n( اسفار ج 3 ص 97 و از ص 54 و مشاعر ص 132 و اسفار ج 4 ص 48 ) .\r\nو گويد : بهتر آنست كه نام اضافهء اشراقى به آن داده شود زيرا كه مضاف اليه در آن موجود بوجود نورى است مانند مضاف كه وجود آن وجود نورى بالذات است و بالاخره نفس در موقع و مقام مقابلت با مستنير صور مبصره را در غير اين عالم اختراع مىكند .\r\n( اسفار ج 3 ص 54 و 97 ) .\r\nبابا افضل گويد : بينائى آنست كه رنگ را دريابد بقبول اثرش و مانند او شود بميانجى هوا بىحركت و زمان و بىانفعال و استحالت زمانى .\r\n( مصنفات جزء دوم ص 34 ) خلاصهء نظر شيخ اشراق در باب ابصار كه نتيجه‌گيرى از آن در باب علم خدا مىكند اين است كه گويد : ابصار بانطباع صورت مرئى در چشم نمىباشد و بخروج شعاع هم نبود بنا بر اين بجز بمقابلهء مستنير با چشم سالم به چيز ديگرى نتواند باشد .\r\nاما در باب صور متخيله و مثالهائى كه در آينه‌ها ديده مىشود وضع ديگرى دارد .\r\nحاصل مقابله در امر بينائى بازگشت مىكند بعدم حجاب بين باصر و مبصر و نزديكى مفرط از آن جهت مانع ابصار است كه استنارت يا نوريت شرط براى مرئى بود پس در ابصار نور شرط بود يكى نور باصر و آن ديگر نور مبصر و مرئى و از اين رو است كه پلك چشم در هنگام غموض نتواند بواسطهء انوار خارجى مستنير شود و نور چشم را هم آن گونه قوت نبود كه آن را روشن كند پس از جهت عدم استنارت خود ديده نمىشود و همين طور است هر گونه نزديكى مفرط و دورى مفرط كه از جهت قلت مقابلت در حكم حجاب بود و بنا بر اين مستنير يا نور هر اندازه نزديك‌تر بود اولى بمشاهدت بود مادام كه به حالت نور بودن يا مستنير بودن باقى بود .\r\n\r\nإِبْطال\r\n- ( اصطلاح فلسفى ) اقامهء دليل باشد كه نتيجهء آن بطلان چيزى است .\r\n\r\nأَبْعاد الْحَجْمِيّه ابْعاد الْمُتَحَدّدة\r\n-\r\n\r\n","description":"","footnote":"","page_name":" 36 ","page_number":84},
  {"content":"\r\n\r\n( اصطلاح فلسفى ) مراد از ابعاد متحدده اطراف و حدود اشياء است و از ابعاد حجميه طول ، عرض و عمق اجسام است رجوع شود به بعد و مكان .\r\n\r\nإبليْس\r\n( اصطلاح دينى و كلامى است ) و اين يكى از مسائلى است كه برخى از فلاسفه مانند صدر الدين مورد بحث قرار داده‌اند . صدرا گويد : نفس رذيلهء هر انسانى شيطان او است و بعبارت ديگر نفس انسان در مقام متابعت هوا و سلوك طريق وسواس و جحود و عتو و استكبار و اول كسى كه راه ضلالت و گمراهى را پيش گرفت و طغيان كرد كه موجب طرد و رجم او شد او را خداى متعال شيطان ناميد « و هو جوهر النطقى الشرير الحاصل من عالم الملكوت النفسانى » و از جهت ظلمانيت رديه شأن او اغوا و گمراه كردن است و بالجمله نفوس در به دو خلقت ممتزج از نور و ظلمت‌اند و در شأن آنها است كه در سبيل هدايت و راه خير گام بردارند و هم در جهت ضلالت و وسوسه و اغواء .\r\n( رسائل ملا صدرا ص 309 ) عرفا در تحت اين كلمه تأويلاتى دارند كه در كلمهء شيطانى توضيح داده شده است .\r\nنسفى گويد : از بهشت دوم سه كس بيرون آمد آدم ، حوا و شيطان و از بهشت سوم شش كس بيرون آمد ، آدم ، حوا ، شيطان ، ابليس طاوس و مار .\r\nمنظور وى از ابليس قوهء واهمه است . ( از انسان كامل ص 301 )\r\n\r\nابنِ سَبِيل\r\n- ( اصطلاح فقهى ) و آن كسى است كه در راه مانده باشد و او را مخارج رفتن به وطن مألوف نباشد و « هو المنقطع به فى غير بلده و لا يمنع غناه فى بلده » چنين شخص يكى از مستحقين زكات باشد ( از شرح لمعه ج 1 ص 109 ) رجوع شود به مستحقين زكات .\r\n\r\nابْنِ لَبُون\r\n- شتر سه يا دو ساله است رجوع شود به زكات و انعام ثلثه .\r\n\r\nأَبْواب\r\n- ( اصطلاح عرفانى ) در منازل السائرين در توضيح مقامات سالكان طريق الى اللّه آمده است كه : سالكان طريق حق در حالات مختلف‌اند ، هر يك را بدايتى است كه اولين درجت سير اوست و او را ناچار بابى باشد كه از آن باب وارد شود كه دومين رتبت سلوك است و موقعى كه وارد شد نيازمند به معامله‌ايست كه لايق به حال اوست و مناسب با آن مرتب از سلوك است و درجه و رتبهء سوم است .\r\nبعد از معامله با مولاى خود متخلق شود باخلاق محموده و آن چهارمين مرتبت سلوك است و بعد از اين مرتبت خود را مهيا كند كه به بهترين اوصاف و نيكوترين اخلاق متخلق شود كه ثمرهء معامله است و در اين مرحله ناگزير است كه اصولى را رعايت كند كه مبنى و اساس سلوك او باشد و اين پنجمين رتبت و درجه است .\r\nدر جريان كار و طى طريق ، در مهالك و شدائدى واقع خواهد شد كه مرتبهء اوديه و مرحله ششم است و بعد احوالات مختلفى بر او عارض شود كه هفتمين مرتبت است .\r\n\r\n","description":"","footnote":"","page_name":" 37 ","page_number":85},
  {"content":"\r\n\r\nبعد ازين مرتبت ، مرحله همت است و جمع است و جمع بعد از فرق است كه متصف بصفات ممتازهء بشرى گرديده قدم در مرتبت هشتم گذارد .\r\nدر رتبت و درجهء بعد ، از نفس خود غافل شده و برب و خداى خود مشغول گردد و در تصرفات و حركات و سكنات نظر او بسوى حق باشد و اين نهمين درجه و رتبت سلوك است و بعد از اين رتبت مرحله نهايت است و رسيدن بغايت كه مقام دهم و رتبت و مرحله وصول است ( رجوع شود به مصباح الانس ص 19 ) .\r\nو بعد ازين بيان ، مقامات اهل اللّه را در سير الى اللّه بده قسمت اصلى تقسيم كرده و هر يك را نيز بده قسمت ديگر منقسم كرده است بدين طريق :\r\nالف - بدايات كه عبارتند از : يقظه ، توبه ، محاسبت ، انابت ، تفكر ، تذكر ، اعتصام ، فرار ، رياضت ، سماع .\r\nب - ابواب كه عبارتند از : حزن ، خوف ، اشفاق ، خشوع ، اخبات ، زهد ، ورع ، تبتل ، رجاء ، رغبت .\r\nج - معاملات كه عبارتند از : رعايت ، مراقبت ، حرمت ، اخلاص ، تهذيب ، استقامت توكل ، تفويض ، ثقت و تسليم .\r\nد - اخلاق كه عبارتند از : صبر ، رضاء ، شكر ، حياء ، صدق ، ايثار ، خلق ، تواضع ، فتوت و انبساط .\r\nه - اصول كه عبارتند از : قصد ، عزم ، اراده ، ادب ، يقين ، انس ، ذكر فقر ، غنى و مراد .\r\nو - اوديه كه عبارتند از : احسان ، علم ، حكمت ، بصيرت ، فراست ، تعظيم ، الهام ، سكينت ، طمأنينت و همت .\r\nز - احوال كه عبارتند از : محبت ، غيرت ، شوق ، قلق و عطش ، وجد ، دهش ، هميان ، برق و ذوق .\r\nح - ولايت كه عبارتند از : لحظه ، وقت ، صفا ، سرور ، سر ، نفس ، غربت ، عرق ، غيبت و تمكين .\r\nط - حقايق كه عبارتند از : مكاشفه ، مشاهده ، معاينه ، حيات ، قبض ، بسط ، سكر ، صحو ، اتصال ، انفصال .\r\nى - نهايات كه عبارتند از : معرفت ، فنا ، بقا ، تحقيق ، تلبيس ، وجود ، تجريد ، تفريد ، جمع و توحيد .\r\nتوضيح آنكه نفوس بشرى را در مقام ايقاظ از خواب غفلت در طى مدارج كمالات تشبه بذات احديت و نجات از عالم سفلى و سير مدارج عليا ، سه امر مهم لازم و ضرورى است و رعايت آنها واجب است .\r\nاولين آنها شروع در سير و استخلاص از عادات دنيه دنيويه و لذات شهوانيه و طبايع مهلكه بواسطه ملازمت بر اوامر الهى و ترك محرمات نامتناهى در تمام حركات و سكنات خود قولا و فعلا و اين قسم متعلق باسلام است ، دومين آنها ورود نفس است از جهت باطن در غربت معنوى و انفصال از محل و مقر مأنوس طبيعى خود و اعراض از شوائب و مشاهده طبيعت و اتصال به احكام وحدت مطلق باطنيه كه عبارت از اخلاق ملكى روحانى باشد و اين قسم متعلق بايمان است .\r\n\r\n","description":"","footnote":"","page_name":" 38 ","page_number":86},
  {"content":"\r\n\r\nسومين آنها ورود نفس از جهت سر خود بر مشاهدهء كه جالب و جاذب به عين توحيد است بطريق فنا از احكام و حجب و قيود طارى و ظلمات مادى بواسطهء تلبس به احكام مراتب و اين قسم متعلق به احسان است .\r\nو اما در مقام شروع سير و طى مراحل سلوك و مدارج كمالات معنوى ، مقاماتى را طى كند كه سه قسمت كلى اساسى است و هر يك از آنها متضمن امور كليه است كه مقامات ناميده شده است لا قامة النفس فى كل منها ، زيرا كه نفس را سه وجه است يكى وجه او بقواى خود از جهت تدبير بر بدن و جلب منافع عاجل و آجل بر نحو احسن و نيكو ، برونق تربيت مطهره كه اين وجه را بدايات گويند از جهت بدايت و شروع در سير .\r\nدوم وجه او بذات خود بواسطهء تعديل صفات است و تسكين حدت و ثبات او در شريعت و اين وجه باب دخول او است از ظاهر به باطن و ذهول او است از شريعت بطريقت كه قسم ابواب خوانده شده است ، و وجه سوم وجه او است به باطن خود يعنى روح و سر ربانى و استمداد از اسرار صمدانى و فيوضات ذات لا يزال از ازالهء حجب مادى كه اين وجه را معاملات نامند .\r\nملاك و اصول مقامات همين سه است و باقى متمماتند و ما هر يك از اين كلمات و اصطلاحات را در محل خود شرح دهيم .\r\nبعيد نيست كه اين اصطلاح مأخوذ از اين آيه شريفه باشد :    فَفَتَحْنا أَبْوابَ السَّماءِ بِماءٍ مُنْهَمِرٍ وَ فَجَّرْنَا الْأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ وَ حَمَلْناهُ عَلى ذاتِ أَلْواحٍ وَ دُسُرٍ    بعضى از تركيبات عرفانى آن :\r\n\r\nأَبواب تَفَضّل\r\n- از جمله مكارم اخلاق است . رجوع باحسان شود .\r\n\r\nأَبواب تَقَرّب\r\n- رجوع به تقرب شود .\r\n\r\nأَبواب طاعات\r\n- رجوع بطاعات شود .\r\n\r\nأَبواب مُكاشَفَت\r\n- رجوع به مكاشفت شود .\r\n\r\nأَبواب هِدايَت\r\n- رجوع به هدايت شود .\r\n\r\nأَبواب غُرَفات نُور\r\n- يكى از اصطلاحات شيخ اشراق است كه قهرا از تركيبات مذكور در تحت عنوان ابواب است :\r\nشهاب الدين سهروردى براى اهل سير و سلوك پانزده نور برشمرده است كه وارد بر دل سلاك طريق شوند و منبع آنها را ابواب غرفات نور ناميده است و اين پانزده نور است كه بر دلهاى صافى طالب حق وارد شده متدرجا آنها را بمقام كن مىرساند .\r\nدر حقيقت پانزده نور است كه از آنها تعبير به غرفه‌هاى نور شده است .\r\nو ابواب آنها هنگامى مفتوح گردد كه دلهاى مستعد و صافى آمادهء پذيراى آنها باشد و آن انوار عبارتند از :\r\n1 - نورى كه بر اهل بدايت وارد شود ، بدرخشد و خوشايند بود .\r\n\r\n","description":"","footnote":"","page_name":" 39 ","page_number":87},
  {"content":"\r\n\r\n2 - بارقهء كه بزرگ‌تر از نخست باشد و ويژهء اهل بدايات باشد و لكن هولناك بود و بدنبال آن آوازى رعدآسا شنيده بشود .\r\n3 - نورى كه ورود آن بمانند ورود آب گرم بر سر نمايد .\r\n4 - نورى كه با قهاريت وارد شود و مدتى استوار ماند و تخديرى ويژه در دماغ پديد آرد .\r\n5 - نورى كه بىنهايت خوشايند بود و مانند برق نبود و بدنبال آن بهجت و سرور آيد .\r\n6 - نور سوزانى كه ناشى از قوت و قدرت عزت بود كه گاه بود كه از راه شنيدن طبلها حاصل آيد .\r\n7 - نورى شديد اللمعان و درخشان و رباينده كه با چشم ديده شود و روشن‌تر از آفتاب بود و سخت لذت‌آور بود .\r\n8 - نور درخشنده كه در نهايت لذت بود و چنان نمايد كه آويخته به موى سر بود و زمانى دراز استوار بود .\r\n9 - نورى فياض و با پنجهء مثالى چنان نمايد كه موى سر را برگيرد و بركشد آن‌سان كه صاحب آن را رنجى شديد حاصل آيد . رنجى توام با لذت .\r\n10 - نورى قوى با پنجهء مثالى كه چنان نمايد كه گويا متمكن در دماغ بود .\r\n11 - نورى كه بواسطهء نفس و روح بر تمام اجزاء روح نفسانى تابش كند و چنان احساس گردد كه كالبد را بعنوان زره خود برگرفته وارد در آن گردد .\r\n12 - نورى كه نخست در نهايت صولت و قدرت بود و در هنگام ورود چنان احساس شود كه گويا چيزى منهدم مىشود .\r\n13 - نورى از انوار سانحه كه بالفور نفس انسان را بربايد و در خلسهء برد .\r\n14 - نورى كه هنگام ورود ، صاحب آن احساس سنگينى نمايد .\r\n15 - نورى كه با نيروى خود كالبد را به جنبش آرد آن سان كه گويا تمام بندهاى و مفاصل كالبد صاحب آن گسسته گردد . ( رجوع شود به حكمة الاشراق ص 252 ، 254 ) .\r\n\r\nأَبوابِ ثُلاثِىّ و رُباعِىّ\r\n- ( اصطلاح ادبى ) هر فعلى يا ثلاثى است يا رباعى و هر يك از آنها يا مجردند يا مزيد فيه زيرا اگر باقى بر حروف اصليه خود باشند مجردند و اگر يك يا دو يا سه حرف بحروف اصليه آنها افزوده شده باشد مزيد فيه نامند و هر يك از اين چهار قسم يا سالمند و صحيح يعنى بجاى يكى از حروف اصلى آنها حرف عله و همزه و تشديد نيست و يا غير سالم‌اند و غير صحيح و يا مضاعف‌اند و يا مهموز يا معتل .\r\nرجوع بهر يك از اين اصطلاحات شود .\r\nفعل ثلاثى مجرد را سه بناست فعل مفتوح العين و فعل مكسور العين و فعل مضموم العين و بديهى است كه با هر يك از اين افعال كه ماضى هستند مضارعى نيز استعمال مىشود .\r\nمضارع فعل‌هاى ماضى كه مفتوح - العين است سه نوع است 1 - آنكه فعل\r\n\r\n","description":"","footnote":"","page_name":" 40 ","page_number":88},
  {"content":"\r\n\r\nمضارع آن مانند ماضى آن مفتوح العين باشد مانند « منع يمنع » 2 - آنكه مضارع آن بر خلاف ماضى مكسور العين باشد مانند « ضرب يضرب » 3 - آنكه مضارع آن بر خلاف ماضى مضموم العين باشد مانند « نصر ينصر » .\r\nمضارع فعلهاى ماضى مكسور العين دو صورت دارد 1 - آنكه عين الفعل آن مانند ماضى مكسور العين باشد مانند « حسب يحسب » 2 - آنكه مضارع آن بر خلاف ماضى مفتوح العين باشد مانند « علم يعلم » مضارع فعلهاى ماضى مضموم العين تنها مضموم العين‌اند مانند « شرف يشرف » .\r\nو با فعل ماضى مجرد رباعى يك نوع مضارع به كار برده مىشود و اصولا فعل رباعى مجرد را يك بنا و يك باب است مانند « دحرج يدحرج » اين است هفت باب ثلاثى و رباعى مجرد ( از شرح تصريف ص 71 - 73 ) .\r\n\r\nأَبواب ثُلاثِىّ و رُباعِىّ و مَزيدْ\r\n- ( اصطلاح ادبى ) افعال ثلاثى مزيد فيه بر سه قسم‌اند 1 - آنكه يك حرف بحروف اصلى آنها اضافه شده باشد 2 - آنكه دو حرف افزوده شده باشد 3 - آنكه سه حرف زياد شده باشد .\r\nمعمولا حروفى كه در كلمات ( فعل و اسم ) عربى زيادت واقع ميشوند و آنها را حروف زوائد گويند حروف « سألتمونيها » مىباشد :\r\nالف - افعال ثلاثى مزيد كه يك حرف در آنها از حروف زياده باشد يعنى افعالى كه ماضى آنها چهار حرف است سه باب‌اند 1 - باب افعال بزيادت همزه در اول مانند « اكرم يكرم اكرام » همزه باب افعال اغلب براى متعدى كردن است كه فعل لازم را اگر بباب افعال برند متعدى شود . و گاه براى صيرورة فعل باشد بمصدر خود مانند « اصبحنا اى دخلنا فى الصبح » و مانند « اغد البعير اى صار ذا غدة » و گاه براى وجود چيزى بر صفتى باشد مانند « احمدته . اى وجدته محمودا » و گاه براى سلب است مانند « عجمت الكتاب اى ازلت عجمته » و گاه براى زيادت در معنى باشد مانند « شغلته و اشغلته » .\r\nب - باب تفعيل كه با تكرير عين - الفعل باشد مانند « فرح يفرح تفريحا » اين باب اغلب براى تكثير است در فعل مانند طوفت و جولت و گاه براى تكثير در فاعل مانند « موتت الآبال » و گاه براى تكثير مفعول است مانند « غلقت الابواب » و گاه براى نسبت مفعول است باصل فعل مانند « فسقته . اى نسبته الى الفسق » و گاه براى تعديه فعل است مانند « فرحته » و گاه براى سلب است مانند « جلدت البعير . اى ازلت جلده » .\r\n3 - باب مفاعله كه با زياد شدن الف بعد از فاء الفعل درست مىشود مانند « قاتل يقاتل مقاتلة » اصل اين باب براى بين اثنين است مانند « ضارب زيد عمروا » و گاه براى تكثير است چنان كه فعل ( باب تفعيل ) مانند « ضاعفته » و گاه بمعنى افعل ( باب افعال ) است مانند « عافاك اللّه بمعنى اعفاك اللّه » و گاه بمعنى فعل ( ثلاثى مجرد )\r\n\r\n","description":"","footnote":"","page_name":" 41 ","page_number":89},
  {"content":"\r\n\r\nاست مانند « دافع بمعنى دفع » .\r\nب - افعالى كه دو حرف در آنها زياد شده باشد يعنى ماضى آنها پنج حرف باشد و آن پنج باب است .\r\n1 - باب تفعّل بزيادت تاء در اول آن و تكرار عين الفعل مانند « تكسّر يتكسّر تكسّرا » و آن براى مطاوعهء فعل ( باب تفعيل ) است مانند « كسرته فتكسر » و مطاوعه عبارت از حصول اثر است در موقع تعلق فعل متعدى بمفعولش و گاه براى تكلف آمده است مانند « تحلم اى تكلف الحلم » و جز آن .\r\n2 - باب تفاعل بزيادت تاء و الف مانند « تباعدَ يتباعدُ تباعُدا » و آن نيز بين اثنين و دو نفر است و گاه براى مطاوعه فاعل بود مانند « باعدته فتباعد » و گاه براى تكلف است مانند « تجاهل اى اظهر الجهل من نفسه و الحال انه منتف عنه » .\r\n3 - باب انفعال بزيادت همزه و نون در اول مانند « انقطع ينقطع انقطاعا » و آن براى مطاوعه فعل ( ثلاثى مجرد ) است مانند « قَطَعْتُه فَانْقَطَعَ » .\r\n4 - باب افتعال بزيادت همزه و تاء مانند « اجتمعَ يجتمعُ اجتِماعا » و آن نيز براى مطاوعه فعل است مانند « جمعته فاجتمع » و براى اتخاذ است مانند « اختبر اي اخذ الخبر » .\r\nو گاه براى زياده در مبالغه باشد مانند « اكتسَبَ . اى بالغ فِى الكَسبِ » .\r\n5 - باب افعلال بزيادت همزه در اول و تكرار لام الفعل اول يا دوم مانند « احمَرّ يَحمَرّ احمِرارا » . اين باب هميشه براى مبالغه است و همواره لازم است و مختص بالوان و عيوب است .\r\nج - افعالى كه در ماضى آنها سه حرف زيادت شده باشد و آن 2 فعل است 1 باب استفعال بزيادت همزه و سين و تا مانند « استخرج يستخرج استخراجا » و آن براى طلب فعل باشد مانند « استَخرَجتُهُ اى طَلَبتُ خُرُوجهُ » و گاه براى رسيدن چيزى به صفتى باشد مانند « استعظمته اى وجدته عظيما » و گاه براى تحول باشد يعنى حالى بحالى شدن مانند « استحجر الطين اى تحول الى الحجرية » .\r\n2 - باب افعيلال بزيادت همزه و يا در مصدر و واو در فعل و تكرار فاء الفعل يا عين الفعل مانند « اعشَوشَبَ الارضُ اعشِيشابا . اى كَثُرَ عُشبُها » و آن براى مبالغه باشد و يا افعللال بزيادت همزه و دو حرف بعد از فاء الفعل مثلا در اجلَوّزَ همزه و دو واو اضافه شده است مانند « اجلَوزَ يَجلَوّزُ اجِلوّازا » .\r\nو مانند افعنلال بزيادت همزه و نون و يكى از دو لام مانند « اقعَنسَسَ يَقعَنسِسُ اقعِنساسا » ( اى خلف و رجع ) و ملحقات ديگر .\r\nاما رباعى مزيد را سه باب است 1 - باب تفعلل بزيادت تا مانند « تدحرج يتدحرج تدحرجا » 2 - افعنلال بزيادت همزه و نون مانند « احرنجم يحرنجم احرنجاما » 3 - باب افعنلال بزيادت همزه و لام مانند « اقشَعَرّ يَقْشَعِرّ اقشِعرارا » .\r\n( از شرح تصريف ص 75 - 73 )\r\n\r\n","description":"","footnote":"","page_name":" 42 ","page_number":90},
  {"content":"\r\n\r\n\r\nأَبْوالِ نَجِسَه\r\n- ( اصطلاح فقهى است ) بول انسان و حيوانات غير مأكول را گويند .\r\n( از شرح لمعه ج 2 ص 237 ) .\r\n\r\nأَبُو سَيْف\r\n- ( اصطلاح نجومى است ) و يكى از صور كواكب جنوبى بود . رجوع به صور كواكب شود .\r\n\r\nإِبْهام\r\n- ( اصطلاح ادبى و اصولى ) ابهام مبهم و نامعلوم بودن است و كلام و جمله مبهم آن باشد كه محتمل الجهات باشد و نياز به مبينى داشته باشد چنان كه مجمل و در اصطلاح بديع متحمل الضدين و ذو وجهين باشد كه گوينده سخنى گويد كه احتمال دو معنى متقابل در او رود چنان كه در اين آيت «  إِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ  .\r\n*\r\n از ما و تو يك كدام ناچار * بىمهر و وفاست يا تو يا من \r\n( از ابدع البدائع ص 16 )\r\n\r\nاتّحاد\r\n- ( اصطلاح عرفانى ) عبارت از شهود وجود واحد مطلق است از جهت آنكه تمام اشياء موجودند بوجود واحد و فى نفسه معدومند .\r\nدر اصطلاحات صوفيه است كه اتحاد شهود وجود واحد مطلق است از حيث آنكه مجموع اشياء موجودند بذات حق ، به اين معنى كه همه به حق موجود و به خود معدومند .\r\nكه ما به تو قائم چو تو قائم بذات ، و ما زالت اياها و اياى لم تزل و لا فرق بل ذاتى لذاتى احبت و ليس معى فى الملك شىء سواى و المعية لم تخطر على المعية . در مصباح الانس آمده است كه هرگاه حق تعالى بخواهد كه از باب عنايت ازلى و لطف لم يزلى خود ، حقايق اشيا را بر يكى از بندگان خود آشكار كند بدان نحو كه در علم اوست او را بواسطه طى مدارج كمالات معنوى و توفيق عروج و معراج روحانى جذب كند و نفس او از بدن مادى و قيود و عوارض طبيعى و از زندان ماده ، منسلخ گردد و مدارج عليا را طى و در نفوس مجرده و عقول سير كرده و مدارج مختلف آنها را گذرانده و از طبقهء به طبقه بالاتر عروج كند و متحد مىشود با هر عقلى و نفسى بنحو اتحاد خاص كه مفيد انسلاخ او از احكام جزئى امكانى باشد در هر مقامى تا آنكه متحد شود به نفس الهى و بالاخره بعقل اول كه در اين مقام منسلخ مىگردد از تمام لوازم و عوارض ماهيت خود از جهت امكانات نسبى غير از يك حكم كه آن امكان ذاتى او باشد و بدين ترتيب ميان او و ذات احديت مناسبتى حاصل ميگردد و قرب حقيقى محقق مىشود كه اولين مرتبهء وصل است ، و در اين مقام مىتواند از ذات حق تعالى بلا واسطه كسب فيض نمايد چنان كه شأن عقل اوست و او نيز از حجب مادى و قيود طبيعى منسلخ گرديده و بمعراج روحانى مدارج ممكنه عاليه را طى و بكمال عقل اول رسيده و در آن قرار گرفته و بمقامى رسد كه فرمودند : « لى مع اللّه وقت لا يسعنى فيه ملك مقرب و لا نبى مرسل .\r\nو اثنينيت و دوئيت برخيزد و در مرتبهء بقاء بعد از فنا و صحو بعد از محو غيريت برداشته شود ( مصباح الانس ص 19 ) .\r\n\r\n","description":"","footnote":"","page_name":" 43 ","page_number":91},
  {"content":"\r\n\r\nمولوى گويد :\r\n چونكه بيرنگى اسير رنگ شد * موسى با موسى در جنگ شد\r\nچون به بيرنگى رسى كان داشتى * موسى و فرعون كردند آشتى\r\nاى عجب اين رنگ ز بىرنگ خاست * رنگ با بيرنگ چون در جنگ خاست \r\nو در مقام تنزلات مادى و قيود و عوارض جسمانى دوئيت برقرار و جنگ و جدال نمودار و خواب غفلت و مقتضيات شهوت در مقام تدافع و تمانع و تقابل برآيد .\r\n چون گل از خارست خار از گل چرا * هر دو اندر جنگ و اندر ماجرا \r\nكه حكمت بالغهء الهى جنگ و ستيز ميان آنها را ايجاب كند ليهلك من هلك عن بينة ( كشاف ص 1668 ) .\r\nمولوى گويد :\r\n يا نه جنگ است اين براى حكمت است * همچو جنگ خر فروشان صنعت است\r\nيا نه اينست و نه آن حيوانى است * گنج بايد جست اين ويرانى است \r\nو در اين كشمكش و جنگ و ستيزه و تنازع و تدافع كسانى كه مستعد سعادات ابدى شدند راه خود را دريابند و به مقصد اعلى رسند و بذات او تشبه پيدا كنند و در مقام تصفيهء دل و تزكيه ذات بمقام قاب قوسين او دانى برسند و در بحر وحدت غرق گردند و با ذات احديت متحد شوند .\r\n بيا در بحر دريا شود ، رها كن اين من و ما را * كه تا دريا نگردى تو ندانى عين دريا را \r\nو همواره در بحر توحيد غوطه‌ور شده و در دل جانان طلب جانان كنند و آنچه خود دارند از بيگانه تمنا كنند و حيرتى بر حيرت آنها افزوده گردد .\r\n ما غرقهء درياى محيطيم چو ماهى * ما را تو بدست آور و ميجو خبر ما \r\nو عين دريا شوند و خبر ندارند كه دريا چيست و در درياى وجود شناور شوند و عطشان باشند و هيچ گاه بكرانهء دريا نرسند .\r\n عين دريائيم و دريا عين ما * عين ما از عين ما جوئيم ما\r\nنيست ما را ابتداء و انتها * تا ابد خود را به حق پوئيم ما\r\nما و او با هم يگانه گشته‌ايم * بىدوئيم و ما و تو اوئيم ما \r\nو از مرتبه فرقى به مرتبت جمعى نائل و مشخصات و معينات و خودى برخيزد و اتحاد حقيقى حاصل گردد تا آنكه امواج درياى وجود او را بسرحد منزل مقصود برساند .\r\nو از توحيد تا باتحاد راه بسيار است اگر موجت از آن دريا درين صحرا كشد روزى چنانت غرفه گرداند كه نارى ياد صحرا را و از اتحاد تا بوحدت هم راه بسيار است و وحدت است كه مقصد سالكان و مقصود روندگان است ( انسان كامل ص 44 ) .\r\nو در ذات لا يزال احديت چنان محو و نابود گردد كه خود را گم‌كرده و از نفس خود بىخبر شود .\r\n\r\n","description":"","footnote":"","page_name":" 44 ","page_number":92},
  {"content":"\r\n\r\n گوهرى كز صدف كون و مكان بيرون بود * طلب از گمشده‌گان لب دريا ميكرد\r\nبىدلى در همه احوال خدا با وى بود * او نمىديدش و از دور خدايا ميكرد \r\n*\r\n با من است آن كس كه بودم طالب او با منست * هم تنم را جان شيرين است و هم جان را تنست\r\nاز براى او همىكردم كنار از ما و من * باز ديدم آخر الامرش كه او ما و منست \r\nو بالجمله همهء عالم و آدم رشحهء از فيض خوداند كه در جهان حس متفرق نمايند پس اين تفرق و تشتت در عالم صورت است و نه در عالم معنى كه فرمود لا نفرق بين احد من رسله .\r\nمولانا در مقام بيان اتحاد اديان و انبيا و اينكه همه موجودات در معنى وحدت دارند گويد :\r\n ده چراغ از حاضر آرى در ميان * هر يكى باشد به صورت غير آن\r\nفرق نتوان كرد نور هر يكى * چون بنورش روى آرى بيشكى\r\nاطلب المعنى من الفرقان و قل * لا نفرق بين آحاد الرسل\r\nگر تو صد سيب و صد آبى بشمرى * صد نماند يك شود چون بفشرى\r\nدر معانى قسمت و اعداد نيست . * در معانى تجزيه و افراد نيست\r\nاتحاد يار با ياران خوشست * پاى معنى گير صورت سركش است .\r\nصورت سركش گدازان كن برنج * تا به بينى زير آن وحدت به گنج\r\nيك گهر بوديم همچو آفتاب * بىگره بوديم و صافى همچو آب\r\nچون به صورت آمد آن نور سره * شد عدد چون سايه‌هاى كنگره\r\nكنگره ويران كنيد از منجنيق * تا رود فرق از ميان اين فريق .\r\nشرح اين را گفتمى من از مرى * ليك ترسم تا بلغزد خاطرى .\r\nنكته‌ها چون تيغ پولاد است تيز * گر ندارى تو سپر واپس گريز\r\nپيش اين الماس بىاسپر ميا * كز بريدن تيغ را نبود حيا\r\nزين سبب من تيغ كردم در غلاف * تا كه كژ خوانى نخواند بر خلاف \r\n\r\nاتّحادِ أَمْرِ عَيْنِى با مَفْهُومِ اعْتِبارى\r\n- يعنى اتحاد وجود با ماهيت . رجوع شود باصالت وجود . ( اسفار ج 1 ص 60 )\r\n\r\nاتّحادِ بِالْعَرَض\r\n- اتحاد ميان جنس و فصل را اتحاد بالعرض گويند .\r\n\r\nاتّحاد حِسّ وَ مَحْسُوْس\r\n- در زير عنوان اتحاد عاقل و معقول بيان خواهد شد كه در باب معرفت نه تنها عاقل و معقول متحد ميشوند بلكه حاس و حس و محسوس و مدرك نيز يكى شوند .\r\nاخوان الصفا آرند : انّ الحس هو تغيير مزاج تلك الحواس عند مباشرة المحسوسات لها و إنّ الاحساس هو شعور القوى الحساسة يتغيّر تلك الامزجه .\r\n( رسائل اخوان ج 3 ص 227 )\r\n\r\nاتّحاد طَبِيعِىّ\r\n- ( اصطلاح فلسفى ) اتحاد طبيعى در مقابل وجدت و اتحاد صناعى\r\n\r\n","description":"","footnote":"","page_name":" 45 ","page_number":93},
  {"content":"\r\n\r\nاست چنان كه نحوهء وحدت و اتحاد اعضاء با بدن طبيعى و وحدت و اتحاد مواد و آلات و ادوات خانه صناعى است . خواجه طوسى در باب سياست مدينهء خود و بيان فرق و امتياز ميان جماعات و برترى محبت بر عدالت و آنكه بهترين اجتماعات آنست كه بر مبناى محبت استوار باشد گويد عدالت مقتضى اتحادى است صناعى و محبت مقتضى اتحادى است طبيعى .\r\n( اخلاق ناصرى چاپ جديد ص 184 )\r\n\r\nاتّحادِ عاقِل وَ مَعْقُول\r\n- ( اصطلاح فلسفى ) چنان كه ملا صدرا گويد مسأله اتحاد عاقل و معقول را براى اولين بار فرفوريوس حكيم مشائى در مورد نحوهء علم خدا بموجودات به كار برده است و لكن نظريه او را مردود ميداند .\r\nمسأله اتحاد عاقل و معقول يكى از مسائل مهم فلسفى است كه مورد اختلاف و آراء و انظار فلاسفه قرار گرفته است و قسمت مهمى از مسأله معرفت بر همين مبنى استوار شده است و اين مسأله ابتداء در مورد علم خدا باشياء و بعد علوم مجردات از عقول و نفوس مورد بحث قرار گرفته است .\r\nدر يونان باستان نيز يكى از مسائل مورد بحث همان بحث علم و معارف بشرى و چگونگى حصول آن است هم براى خدا و هم براى بشر .\r\nافلاطون ملاك عالميت خدا را مثل نوريه و ملاك عالميت انسان را افاضات مثل ميدانست . ( از اسفار ج 2 ص 175 و مبدأ و معاد ص 68 ) اخوان الصفا گويند معقولات بطور كلى عبارت از صورى هستند روحانى كه نفس فى ذاته آنها را ميبيند و بجوهره مشاهده مىكند بعد از مشاهده كردن آنها را در هيولى از راه حواس « ان المعقولات كلها صور روحانية تراها النفس فى ذاتها و تعاينها فى جوهرها بعد مشاهدتها لها فى الهيولى بطريق الحواس » .\r\n( اخوان ج 3 ص 227 ) .\r\nو در تعريف علم گويند « و اعلم بان العلم انما هو صورة المعلوم فى نفس العالم » . ( اخوان ج 1 ص 198 و رجوع شود به ج 2 ص 329 ) .\r\nو بالجمله اين مسأله در ميان فلاسفهء اسلامى جنبهء خاصى به خود گرفته و مورد اختلاف فلاسفه قرار گرفته است و اصل نزاع و منشأ آن اختلاف و اشكال در مورد علم خدا باشياء متغيره و جزئيات است .\r\nفارابى و بو على و بهمنيار ميگويند علم خدا باشياء عبارت از ارتسام صور ممكنات در ذات او و حصول آن صور بر وجه كلى و بنحو حصول ذهنى است .\r\nمحقق طوسى و علامه شيرازى ملاك عالميت خدا را بموجودات عبارت از وجود صور اشياء در عين و بعبارت ديگر معيار و ملاك عالميت او را نفس وجود اشياء و موجودات در خارج ميدانند .\r\n( اسفار ج 2 ص 38 ج 1 ص 298 ج 3 ص 38 ) قطب الدين گويد « و بدرستى شناختى كه وجود مجرد از ماده محتجب نباشد از ذات خود پس نفس حينئذ معقوليت اوست ذات خود را و عقليت او ذات خود را و وجود\r\n\r\n","description":"","footnote":"","page_name":" 46 ","page_number":94},
  {"content":"\r\n\r\nاو عقل باشد و عاقل و معقول و چون نعقل ذات خود مىكند و لوازم ذات خود هم بكند و الا تعقل ذات خود به تمام نكرده باشد چون علم تام به علت تامه مقتضى علم باشد بمعلول » .\r\n( درة التاج بخش پنجم ص 68 ) معتزله ملاك علم و عالميت خدا را ثبوت معدومات ممكنه در ازل ميدانند .\r\nفلاسفه متأخر علم خدا را به اشياء جهان خارج علم او بذات خود ميداند و ميگويند علم خدا بذات خود عين علم او است باشياء و موجودات عالم . و ذات خدا را دو علم است يكى علم اجمالى كه مقدم بر اشياء است و ديگرى علم تفصيلى كه مقارن با وجود اشياء است و بلكه عين وجود اشياء است .\r\nقول ديگر آنكه علم او بمعلول اول علم تفصيلى است و علم او بما سوا اجمالى است .\r\n( اسفار ج 1 ص 298 - 314 ) بابا افضل گويد : « عقل ذات خود را بداند به آنكه معقول است و اين از آنست كه چون خود را دانست هم او بود عالم و عاقل و هم او معقول از آنكه خود را دانست و دانستن خود را نيز دانست » .\r\n( مصنفات جزء دوم ص 60 ) صدرا گويد ابن سينا در مبدأ و معاد خود بر خلاف ساير كتبش قائل باتحاد عاقل و معقول شده است .\r\n( اسفار ج 1 ص 309 ) خلاصهء كلام آنكه در مسأله وجود ذهنى و اينكه موجودات چگونه در ذهن حاصل ميشوند از يك طرف و در مورد علم خدا باشياء و موجودات جزئيه كه در معرض تغيير و تبدلند از طرف ديگر انظار و آراء مختلفى بوجود آمده است .\r\nدر مسأله وجود ذهنى بيان خواهد شد كه هر شىء را دو نحوه از وجود است يكى وجود در خارج و عين كه منشأ آثار خارجى است يعنى آثار خاصى كه لازمهء وجود خارجى آن است بر آن مترتب مىشود و ديگر وجود ذهنى آن كه منشأ آثار خارجى نمىباشد و اگر هم آثارى بر آن مترتب است غير از آثار وجود عينى آن است .\r\nدر اين مسأله كه علم مجردات بذات خود بنحو اتحاد علم و عالم و معلوم است همه فلاسفه متحدند و گويند « كل مجرد فان ذاته حاضرة لذاته » .\r\n( مبدأ و معاد ص 63 ) و علم نفوس انسانى نيز به خود بنحو علم حضورى است كه حاضر نزد اوست و هر كس كه تعقل ذات خود كند ناچار تعقل كردن او ذات خود را عبارت از عين ذات خود باشد و آن تعقل مادام كه ذات عاقل موجود است حاصل خواهد بود « إنّ النّفس اذا عقلت شيئا صار عين صورته العقليه . . . ان النفس الانسانية من شأنها أن تدرك جميع الحقائق و تتحد بها » .\r\nالعقل هو كل الأشياء معقولة .\r\n( اسفار ج 1 ص 284 ) صدرا در باب اتحاد عاقل و معقول نظر و مبناى خاصى دارد كه بر آن مبنى نه تنها اتحاد عاقل و معقول را در مراتب عاليه و موجودات مفارقه و نفوس ناطقه\r\n\r\n","description":"","footnote":"","page_name":" 47 ","page_number":95},
  {"content":"\r\n\r\nثابت مىكند بلكه در باب اتحاد مدرك با مدرك و حس با محسوس هم جريان ميدهد و گويد « لان المراد من صورة الشيء عندنا هو وجود ذلك الغير لا المفهوم الكلى منه فالصورة لكل شىء لا تكون الا واحدة و بسيطة و لكن قد تكون مصداقا لمعانى كثيرة كمالية و قد لا تكون كذلك كما انه قد يكون وجودا قويا شديدا و قد يكون وجودا ضعيفا ناقصا فالنفس اذا قويت تصير مصداقا لمعان كثيرة » .\r\n( اسفار ج 1 ص 314 ) « كل معقول الوجود فهو عاقل ايضا بل كل صورة ادراكية سواء كانت معقولة او محسوسة فهي متحدة الوجود مع مدركها » .\r\n( مشاعر ص 122 ) صدرا در باب علم گويد علم عبارت از وجود مجرد از ماده است و اين وجود همانطور كه موجودست بذاته معقول است بذاته و همانطور كه موجوديت موجود بذاته دوئيت ذات را ايجاب نمىكند و موجب دوئيت در حيثيت ذات هم نمىشود مگر به مجرد اعتبار همانطور هم معقوليت آن بذاته موجب مغايرت در ذات نمىشود و محض اضافهء « كون الذات المجردة » عاقل نفس خود موجب تكثر نمىگردد نه در خارج و نه در ذهن زيرا آن اضافه از اعتبارات عقل است بقياس به عاقليت شىء غير خود را و در حقيقت اضافه امر غير واقعى است و آنچه واقع است ذات بسيط غير محتجب از ذات خود مىباشد « اضافة كون الذات المجردة عاقلة لنفسها من هذا القبيل لأنها لا توجب تكثرا لا فى الخارج و لا فى الذهن و ذلك لان تلك الاضافة شىء يعتبرها العقل قياسا على عاقلية شىء لغيره فهي بالحقيقة غير واقعة و الذى هو فى الواقع ذات بسيطة غير محتجبة عن ذاته و العلم هو الوجود المجرد عندنا فهذا الوجود كما انه موجود لذاته كذلك معقول لذاته و كما ان موجودية الوجود لذاته لا توجب اثنينية فى الذات و لا فى حيثية الذات الا به مجرد الاعتبار فكذلك معقوليته لذاته لا يوجب مغايرة فى الذات » .\r\n( اسفار ج 1 ص 298 ) ارسطو علم را از مقوله كيف و بعضا مضاف ميداند چنان كه گويد « و الحاس و الحس و العلم من المضاف » .\r\n( مقولات ص 52 ) و در اين مورد صدرا قول ارسطو را تأييد كرده است .\r\nو لكن وى بر خلاف ارسطو كه علم را از مقوله كيف و از كيفيات نفسانى ميداند از جواهر و بلكه حقيقت جواهر كه وجود است ميداند .\r\n( رجوع شود به مقولات ارسطو ص 11 ) وى بر خلاف ارسطو كه نسبت ميان علم و جهل را نسبت تضاد ميداند نسبت ميان آن دو را نسبت سلب و ايجاب ميداند .\r\n( رجوع شود به مقولات ارسطو ص 66 ) صدرا گويد نفس هر چيزى را كه تعقل كند عين صورت عقلى مىشود و با اين مقدمه كه هر موجود معقولى عاقل است كليه صور ادراكيه خواه معقول باشند خواه محسوس متحد الوجودند با مدرك خود\r\n\r\n","description":"","footnote":"","page_name":" 48 ","page_number":96},
  {"content":"\r\n\r\nعقل و تعقل نوعى از وجودند و وجود با ماهيت متحد است پس علم با معلوم متحد است و اصولا بساطت عقل درست نيست مگر بنا بر قول باتحاد عاقل و معقول زيرا اگر دوئيت و اثنينيت در كار باشد بساطت بىمعنى است و عقل در عين بساطت و وحدت « كلّ الأشياء » است و اين ممكن نشود مگر باتحاد عاقل معقول .\r\n( اسفار ج 1 ص 294 ) و گويد هر صورت مجردى اعم از آنكه مجرد بالذات باشد و يا بواسطهء تجريد مجرد شده باشد معقول فى ذاته است و هر معقول بالفعل و بالذاتى را عاقل بالذات و بالفعل لازم است و معقول بالفعل بدون عاقل بالفعل تصور نمىشود پس هر مجردى عاقل ذات خود است و در عين حال معقول بالذات است « كل صورة معقولة للنفس بالفعل فهي بعينها عاقلة لذاتها و ان لم يوجد عاقل سواها فى العالم و لا شبهة فى ان كل صورة مجردة سواء كانت بتجريد مجرد او بتجرد ذاتها فهي فى ذاتها معقولة على الرسم المذكور فتكون عاقلة لذاتها » .\r\n( اسفار ج 1 ص 310 ) ديگر آنكه هر موجودى همانطور كه درست است كه مدرك غير خود باشد واجب است كه مدرك ذات خود باشد به حكم آنكه هر موجودى كه مجرد از ماده و لواحق ماده است كليهء امور ممكنة الحصول بايد براى آن بالفعل حاصل باشد از جهت آنكه در معرض فعل و انفعال و قوت و تأثير و تأثر مادى جسمانى نيست پس ممكن المعقوليت آن منفك از معقول بودن آن بالفعل نمىشود و آنچه ممكن است معقول آن باشد بالفعل معقول آنست . « إذ كون الشيء عاقلا لذاته لا ينفك عن كونه معقولا لذاته » .\r\n( اسفار ج 1 ص 312 ) و نزديك بدين معنى است سخن ابن رشد كه گويد : « علم الانسان بغيره التى هى الموجودات هو علمه بذاته » .\r\n( تهافت التهافت ابن رشد ص 235 ) ديگر آنكه به حكم تضايف معقول بالفعل ثابت و حاصل نمىشود مگر براى عاقل بالفعل همانطور كه عاقل بالقوه را معقول بالقوه است ما حصل كلام :\r\nتمام موجودات را صورتى است جسمانى كه هرگاه در خارج يعنى در مواد خارجى جسمانى باشند صور نوعيهء ماديهء جسمانيه‌اند و صور معقولهء آنها كه در عالم عقلند متحد با جوهر عقلىاند بنحو اتحاد خاص نه مانند اتحاد صور خارجيه و يا موادى كه موضوع و محل آنها ميباشند بلكه بنحو اتحاد اعلى و اشرف و برتر و همانطور كه مفهومات متغايره گاه در وجود و حقيقت متحدند و وجود واحد ممكن است مصداق مفاهيم متعددهء متكثره باشد و همهء آنها متحد در وجود باشند و لو آنكه در موردى ديگر موجود بوجودات متعدده باشند در خارج و يا به جهات مختلفه در ذهن پس ذات مجرد بسيط چون مجرد از موضوع است مصداق مفهوم جوهر است و از آن جهت كه صورت مجرده\r\n\r\n","description":"","footnote":"","page_name":" 49 ","page_number":97},
  {"content":"\r\n\r\nاز ماده است مصداق مفهوم عقل است و چون خود بذاته صورت عقليه است مصداق مفهوم معقول است و چون موجود بالذات است مصداق مفهوم عاقل است .\r\n( رجوع شود به اسفار ج 1 ص 283 و ج 3 ص 38 و رسائل صدرا ص 102 و رجوع شود به كلمهء عقل - نفس - علم - معلوم )\r\n\r\nاتّحادِيّه\r\n- اتحاديه كسانى هستند كه گويند خداى متعال با ما يكى شده و منع گرديده است . ( رياض السياحة ص 118 )\r\n\r\nاتّسَاْع\r\n- ( اصطلاح بديعى است ) و آن باشد كه گوينده سخنى گويد منظوم يا منثور كه باب تأويل آن را وسعتى باشد و معانى جديده در آن راه يابد كه هر يك مناسب باشد ( از ابدع البدائع ص 17 - 18 ) .\r\n\r\nاتّصاف\r\n- ( اصطلاح فلسفى است ) اتصاف عبارت از قيام امرى است بامرى ديگر و يا بودن شىء است متصف بشىء ديگر و يا نسبت ميان دو چيز متغاير است بحسب وجود در ظرف اتصاف و ناچار در ظرف اتصاف بايد دو امر موجود باشد تا نسبت مذكور محقق شود نهايت آنكه اشياء در موجوديت متفاوت‌اند و هر يك را حظى خاص از وجود است و هر صفتى از صفات را مرتبى خاص از وجود است كه منشأ آثار مخصوص است حتى اضافات و اعدام و ملكات و قوى و استعدادات كه آنها را نيز حظوظ ضعيفى است كه اتصاف به آنها ممكن نيست مگر بعد از وجود آنها براى موصوفات خود « و الحق ان الاتصاف نسبة بين شيئين متغايرين بحسب الوجود فى ظرف الاتصاف » .\r\n( اسفار ج 1 ص 82 و از دستور ج 1 ص 32 ) اين مسأله را از اين جهت مطرح كرده‌اند كه معلوم شود كه اتصاف وجود بماهيت از چه نوع اتصافى است و عروض وجود بر ماهيت چگونه است و بنا بر قاعدهء فرعيه كه « ثبوت شىء لشىء او اتصافه به او عروضه له متفرع على وجود المثبت له او الموصوف و المعروض » باشد چگونه وجود وصف و عارض بر ماهيت است در حال كه ماهيت را قبل از وجود تقررى نيست .\r\nبر لوازم اين قاعده از نظر ابن سينا و پيروان او و شيخ شهاب هيچ نوع ايرادى نيست و تنها اشكال و ايراد مشكل بر مبناى اصالت وجودى است .\r\nبراى روشن شدن مسأله اتصاف و بعدا چگونگى اتصاف ماهيت بوجود گوئيم :\r\nاتصاف بر دو قسم است 1 - اتصاف انضمامى كه موصوف و صفت هر دو در ظرف اتصاف موجود ميباشند مانند قيام بياض به جسم كه در ظرف اتصاف كه خارج باشد هم اتصاف و هم صفت موجودند .\r\n2 - اتصاف انتزاعى كه وجود موصوف در ظرف اتصاف به نحوى است كه انتزاع صفت از آن درست است مانند اتصاف سقف بفوقيت و زيد بعمى كه آنچه متحقق و متقرر در ظرف وجود است موصوف است نه صفت و صفت امرى است كه منتزع از موصوف مىشود و در هر دو صورت تحقق و تقرر موصوف كه موضوع اتصاف\r\n\r\n","description":"","footnote":"","page_name":" 50 ","page_number":98},
  {"content":"\r\n\r\nاست در ظرف اتصاف لازم است . اتصاف خارجى مستدعى وجود موصوف است در خارج و اتصاف ذهنى در ذهن و اتصاف انضمامى اتصاف حقيقى است و اتصاف انتزاعى اتصاف بر حسب ظاهر است .\r\n( دستور ج 1 ص 32 - 33 ) ظرف اتصاف گاه ذهن است مانند اتصاف انسان ( مفهوم انسان ) بكليت و جزئيت كه متصف و صفت و اتصاف هر سه ذهنىاند و گاه خارج مانند اتصاف جسم به بياض كه متصف و صفت و اتصاف در خارج‌اند و گاه ظرف اتصاف ذهن است و صفت امر خارجى است مانند اتصاف ماهيت بوجود كه ظرف اتصاف ذهن است و صفت كه وجود باشد متحقق در خارج است بنا بر قول اصالت وجوديان و به عكس بنا بر قول اصالت ماهيتيان .\r\nتوضيح آنكه عارض بر سه قسم است :\r\n1 - عارضى كه عروض آن بر معروض در خارج است مانند عروض سياهى بر جسم كه در خارج عارض بر جسم مىشود .\r\n2 - عارضى كه عروض آن بر معروض و اتصاف معروض بدان در عقل است مانند اتصاف انسان به كليت و جزئيت .\r\n3 - عارضى كه عروض آن بر معروض در ذهن است و لكن اتصاف عارض بمعروض در خارج است مانند ابوت كه در خارج ما بازائى ندارد لكن اتصاف اب بابوت در ظرف خارج است و امر خارجى است .\r\n( اسفار ج 1 ص 154 ) بعد از اين مقدمات گوئيم براى حل اشكال قاعدهء فرعيه هر يك از فلاسفه رأى و نظرى خاص دارند كه بعضى بر مبناى تصرف در قاعدهء فرعيه است و بعضى بر مبناى تأويل و تفسير قاعده و بالاخره تصرف در نحوه اتصاف است .\r\nصدرا گويد عارض بر دو قسم است يكى عارض ماهيت و ديگرى عارض وجود قسم اول مانند عروض فصل بر جنس و تشخص بر نوع و قسم دوم عروض سواد بر جسم و فوقيت بر سماء .\r\nخاصيت اول آنكه معروض بواسطهء عارض موجود مىشود نه قبل از آن و خاصيت دوم عكس اول است و عروض وجود بر ماهيت از قبيل قسم اول است كه معروض آن نفس ماهيت است « من حيث هى هى » كه به آن وجود موجود مىشود نه شىء ديگر و بلكه وجود عين تشخص است و بالجمله اتصاف ماهيت بوجود اتصاف بثبوت آنست نه بثبوت چيزى ديگرى براى آن « اتصاف الماهية بالوجود اتصاف بثبوتها لا بثبوت شىء لها و ثبوت الوجود لها عبارة عن ثبوت نفسها لا ثبوت شىء غيرها لها » .\r\n( رسائل ص 114 - 115 ) و مفاد قاعدهء فرعيه اين است كه ثبوت چيزى براى چيزى ديگر متفرع بر ثبوت مثبت له است كه غير آن باشد نه آنكه ثبوت چيزى فى نفسه متفرع بر ثبوت آن باشد فى نفسه و مفاد آنكه گويند زيد موجود است وجود زيد است نه وجود چيزى ديگر براى آن .\r\n( رسائل ص 115 رجوع به ثبوت شىء . . .\r\nو قاعدهء فرعيه شود ) .\r\n\r\nاتّصَال\r\n- ( اصطلاح فلسفى و عرفانى ) اتصال در لغت بمعنى پيوستن و ارتباط\r\n\r\n","description":"","footnote":"","page_name":" 51 ","page_number":99},
  {"content":"\r\n\r\nو التيام « و ما يصل بين شيئين » است و از نظر صوفيه بمعنى اتحاد و شهود حق است كه همه به آن موجودند و متحد با اويند از آن جهت كه تمام كائنات به او موجود و بنفسه معدومند و عبارت از لحاظ عبد است خود را بوجود احدى و اسقاط وجود تقييدى اضافى خود بنحو استقلال پس همواره از امداد وجودى حق و نفس رحمانى امداد گيرد . و اسقاط منيت كه عين وجود اضافى است و لحاظ خود يعنى وجود سرمدى و نهايت جملهء احوال شريفه اتصال محب بمحبوب است و آن بعد از فناى وجود محب و بقاى او بمحبوب صورت بندد چه قبل از فنا امكان وصول نيست .\r\n( دستور ج 1 ص 36 - شرح منازل ص 104 ) بر اهل اتصال در مكاشفات و مشاهدات خود هيچ ضعف و فتور طارى و حاصل نمىگردد و قواى ايشان از اضمحلال محفوظ است و همچنانكه قواى ايشان از تلاشى محفوظ بود ذواتشان از تأثر و تغيير بسبب مخالطت با خلق و مشاهدهء شواهد ممنوع بود ، چه اگر بعد از وصول بسببى از اسباب تغييرى و وهنى به حال ايشان راه يابد از مقام وصول رجوع كرده باشند و آن ممكن نيست .\r\nدر اصطلاحات صوفيه است كه اتصال ملاحظه و شهود عارف را گويند « مرتبت طور روحى كه اين حالت بسقوط اضافات و قيودات محقق گردد ، در عين مشاهدات ذات ( اصطلاحات صوفيه خطى شماره ثبت 326 ) اتصال بر دو قسم است : يكى اتصال شهودى و ديگرى اتصال وجودى .\r\nاتصال شهودى سر محب است با محبوب در مقام مشاهده ، چنان كه نورى گويد « الاتصال مكاشفات القلوب و مشاهدات الاسرار » .\r\nاتصال وجودى عبارت از وصول ذات محب است بصفات محبوب و اتصافش بدان و مراتب اتصال وجودى را نهايت نيست و اين حال را سير فى اللّه خوانند و چنان كه منازل آن را قطع كند ، بنهايت آن نرسد و هر چه در دنيا بدان رسد هنوز اولين مرتبت و نخستين منزلى بود از منازل وصول و بعمر ابدى و حيات جاودانى در آخرت بنهايت آن رسد مگر برگزيدگان الهى كه مقام ولايت مطلقه دارند و بمعراج روحانى و بواسطهء سطوات و جذبات ذات نامتناهى به مقام قرب الهى رسند و وصول كامل يابند   ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى   نه بقرب مكانى بلكه قرب و دنو معنوى روحانى .\r\nدر منازل السائرين است كه اتصال بر سه قسم است يكى اتصال اعتصام كه در مرتبت بعد از تصفيه از ذات است ، دوم اتصال وجودى ، سوم اتصال شهودى در كشاف است كه اتصال عبارت از انقطاع از ما سوى اللّه است و مراد اتصال ذات بذات نيست زيرا چنين اتصالى ميان دو جسم درست آيد .\r\nو گفته‌اند كه كسى كه از خلق نبرد به حق نپيوندد و حضرت رسول ( ص ) فرموده‌اند\r\n« الاتّصال على قدر الانفصال عن الخلق » .\r\nو در شرح تعرف است كه اتصال\r\n\r\n","description":"","footnote":"","page_name":" 52 ","page_number":100},
  {"content":"\r\n\r\nاين است كه سر او جدا شود از ما سوى اللّه و بواسطهء سرش غير خدا را نبيند و بنده عين خود را متصل بموجود احدى بيند و تقيد بوجود عينى خودش از ميان برخيزد و حجب ظلمانى مرتفع گردد .\r\n( مصباح الهدايه چاپ تهران ص 49 - 430 - شرح منازل السائرين ص 104 - كشاف جلد 2 ص 1506 - تاريخ تصوف ص 635 - شرح تعريف ج 3 ص 169 - مثنوى دفتر چهارم ص 14 - ديوان امير خسرو دهلوى ص 230 ) .\r\nمولوى گويد :\r\n روح خود را متصل كن اى فلان * زود با ارواح قدس سالكان \r\n- و از نظر مفهوم فلسفى عبارت از نحوهء وجود شىء است بوجهى كه ممكن باشد فرض اجزاء مشترك در حدود براى آن وحد مشترك ميان دو جزء آن بوصفى باشد كه در عين آنكه نهايت يك طرف است بدايت طرف ديگر باشد و بعبارة ديگر هر گاه دو طرف دو جسم به نحوى پيوسته باشد كه نهايت يك طرف با بدايت طرف ديگر مماس باشند آن دو را متصل ميگويند و حالت پيوستگى آن دو را حالت اتصاليه نامند .\r\nابن سينا گويد « الجسميّة بالحقيقة صورة الاتّصال القابل لفرض الابعاد الثلاثة و هذا غير المقدار و الجسميّة التعلميّة » .\r\nو ( اسفار ج 2 ص 101 ) صدرا گويد : « الاتصال الذى هو بمعنى الامتداد الجوهرى و نحن لا نسلم فى الجسم الا الاتصال الذى قيل انه من فصول الكم » .\r\n( اسفار ج 2 ص 121 ) اتصال را دو معنى است يكى اتصال حقيقى و ديگرى اتصال به قياس به چيزى ديگر .\r\nاتصال حقيقى نيز بر دو معنى است يكى « كون الشيء » در مرتبت ذات و حد ماهيت خود صالح براى آنكه منتزع شود از آن امتدادات سه‌گانهء متقاطعه بطور مطلق و بدون تعيين مرتبتى از كميت و از اين جهت ميان متصل و متصل ديگر فرقى نيست و مماثلت و مساواتى در قدر و اندازهء آنها نيست و مشارك و عاد و معدود و جذر و مجذور و مباين و اقل و اكثر او هم نيست و بلكه متصل به اين معنى فصل مقوم جوهر بوده و فى حد نفسه براى جسم ثابت است .\r\nمعنى ديگر بودن چيزى است به نحوى كه ميان اجزاء متخالفة الاوضاع موهومهء آن حدود مشتركى يافت شود كه هر يك نهايت بعضى و بدايت بعضى ديگر باشد و از خواص متصل به اين معنى است قبول انقسام بلا نهايت و تمام كميات جز عدد متقوم به آن ميباشند اعم از كميات قاره و غيره و از فصول كميات است . و بالجمله يكى فصل جوهر است و ديگرى فصل كم .\r\nاتصال بمعنى دوم كه صفت اضافى است نيز بر دو معنى است يكى بودن مقدار يا امر ذى مقدار است بطورى كه\r\n\r\n","description":"","footnote":"","page_name":" 53 ","page_number":101},
  {"content":"\r\n\r\nمتحد النهايت باشد با ديگرى كه مثل آن باشد اعم از آنكه هر دو موجود باشند يا موهوم قسم دوم بودن جسم است به نحوى كه متحرك شود به حركت جسمى ديگر معنى اول از عوارض كم متصل است و معنى دوم از عوارض كم منفصل است .\r\n( اسفار ج 2 ص 100 - 101 ، 121 )\r\n\r\nاتّصَالْ و انْصِراف\r\n- ( اصطلاح نجومى است ) ابو ريحان در تعريف آن گويد :\r\nاتصال پيوستن است و انصراف بازگشتن . و اين هر دو با نگريستن باشند .\r\nو نگريستن ستارگان چون نگريستن بروج است بمقارنه و دو تسديس و دو تربيع و دو تثليث و مقابله . چون اندر آن برجها باشند كه ايشان را نگريستن است يك با ديگر ، ستارگان را همان نگرستن بود يك با ديگر . چون بروجهاى ايشان يك بديگر ننگرند ، ايشان كه ستارگان‌اند يك از ديگر ساقط باشند و پوشيده باشند . و چون دو كوكب بيكى برج باشند يا به دو برجى نگرنده چون درجهاء ايشان راست شوند و يكى عدد گردند متصل باشند بحقيقت . و آنك فلكش فروتر است او همىپيوندد بدان كوكب كه فلكش برتر است زيرا كه فرودين سبكتر و تر بود و بگرانتر و تر همىرسد . و زين جهت قمر بر همه ستارگان همىپيوندد و هيچ ستاره برو نپيوندد . و عطارد به همه ستارگان همىپيوندد جز بقمر . و زهره بر همه همىپيوندد جز عطارد و قمر زيرا كه زبرشانست . و شمس بر علويان همىپيوندد و بر سفليان نه . و مريخ بر مشترى و زحل پيوندد . و زحل بر هيچ ستاره نپيوندد زيرا كه همه زير اواند .\r\nو چون از آن دو ستاره كه يك بديگر همىنگرند درجات سفلى كمتر باشد از درجات علوى ، گويند كه سفلى همىرود سوى اتصال . و نيز همىگويند بر او همىريزد . و چون درجات سفلى بيشتر باشد از درجات علوى گويند كه سفلى منصرف است از علوى . و بوقت پيوستن سفلى را دهندهء تدبير خوانند و علوى را ستانندهء تدبير . و اين است اتصال طول .\r\nپيوستن چو ديدار است و انصراف چو اندر گذشتن است . پس سفلى كه بدان برج حاصل شود هر كجا نگرنده گردد بعلوى چنان باشد كه حركت پيوستن آغازيد . و آن حال همىفزايد تا آنگه كه پيوستن تمام شود . اگر چيزى ديگر پيش نيايد چنانك ديگر ستاره پيشدستى كند و بر آن علوى پيش ازو پيوندد يا آن علوى از آن برج برخيزد پيش از آنكه آن پيوندد تمام شود يا سفلى راجع شود و روى از آن پيوند باز گرداند .\r\nو اما به مقدار و حدش مردمان خلاف كردند . گروهى گفتند كه ابتداء پيوند از پنج درجه است كه بماند تا راست شوند و علت آن از پنج درجه مردار كردند . و گروهى ديگر شش درجه گفتند زيرا كه اين پنج يك برج است و پنج يك برج مقدار معتدل است حدود كواكب را .\r\nو هست كه گفتند دوازده درجه از بهر آن بعد كه قمر را به دو كسوف افتد . و هست كه گفتند پانزده درجه از بهر نور آفتاب آنكه او را قوت جرم خوانند پيش\r\n\r\n","description":"","footnote":"","page_name":" 54 ","page_number":102},
  {"content":"\r\n\r\nاز آفتاب و سپس ازو . و هست كه آن را محقق كرد و آغاز پيوند از آنجا كرد [ كه 
  ] ميان ايشان چند نيمهء هر دو قوت جرم ايشان مانده بود تا راست شوند . و آنگه گروهى اين رأى را مقارنه واجب داشتند و بجز مقارنه به كار نداشتند .\r\nو اما انصراف و بازگشتن [ را 
  ] حد نيست جز آن كه درجه‌هاى سفلى بيشتر شوند از درجه‌هاى علوى و گر يكى دقيقه بود آن زيادت . زيرا كه آن چيزى كه همىبود بدان زيادت بريده شد . و لكن از بهر اثرش كه بماند ، آن مقدارهاى اتصال همى به كار بايد داشتن تا تمامى انصراف بدان معلوم شود .\r\n( رجوع شود به التفهيم ص 475 ، 477 )\r\n\r\nاتّصال جِسْمانِى\r\n- ( اصطلاح فلسفى ) رجوع شود باتصال .\r\n\r\nاتّصال شُهُودى\r\n- ( اصطلاح عرفانى است ) و سر محب است با محبوب در مقام مشاهده « الاتصال مكاشفات القلوب و مشاهدات الاسرار » .\r\n( از مصباح الهدايه ص 429 )\r\n\r\nاتّصال وُجُودِى\r\n- ( اصطلاح عرفانى است ) و عبارت از وصول ذات محب است بصفات محبوب و اتصافش بدان و مراتب اتصال وجودى را نهايت نيست و اين حال را سير فى اللّه خوانند .\r\n( از مصباح الهدايه ص 429 )\r\n\r\nاتّفاق\r\n- ( اصطلاح فلسفى ) اتفاق در لغت بمعنى اتحاد و مقابل اختلاف آمده است و به معناى واقع شدن امرى و عروض و حدوث آن نيز آمده است .\r\nحدوث چيزى را بدون استناد به علت اتفاق مينامند اين كلمه در فلسفه اغلب با بخت و صدفه مترادف آمده است .\r\nقائلين باتفاق و صدفه و بخت گويند كون و فساد و تحولات و تبدلات و پيدايش و فناء موجودات امرى است تصادفى و اتفاقى و حوادث و امور جهان مستند به علت خاصى نيستند .\r\nذيمقراطيس حكيم يونانى در مقام بيان چگونگى تكوين كرات و اجرام سماوى و حوادث معتقد باتفاق بوده است .\r\nدر تحت عنوان كلمهء جزء بيان خواهد شد كه او گويد : ذرات صغار كه اساس وجود كرات و عوالم است در فضاى غير متناهى پراكنده‌اند و بر حسب اتفاق از برخورد مقادير زيادى از آنها اجرام و اجسام و كرات بوجود مىآيند و نظم و انظباطى در تكوين اشياء وجود ندارد و عدهء كرات نيز محدود نيست و ممكن است از برخورد اتمها و ذرات نامتناهى كرات غير متناهى پديد آيد .\r\nمبادى عالم اجزاء و جواهر فردند كه در خلا پراكنده‌اند و متشاكلة الطّبائع و مختلفة الاشكالند و دائما از سوئى بسوئى در حركت‌اند و بر حسب اتفاق و صدفه جملهء از آنها تصادم و برخورد كرده و ضميمه شده و از اجتماع آنها هيآت و اوضاع مخصوصى پديد آمده و جهان طبيعت موجود شده است .\r\nاو در عين حال كه وجود جهان بزرگ جسمانى را مستند باتفاق و\r\n\r\n","description":"","footnote":"","page_name":" 55 ","page_number":103},
  {"content":"\r\n\r\nصدفه دانسته است وجود و حدوث مواليد را در اين عالم تابع علل خاصى ميدانسته است .\r\n( از اسفار ج 1 ص 174 - رسائل ص 97 ) اين اصطلاح يعنى كلمهء اتفاق را بعدا ملحدان ( بىخدايان ) در مورد توجيه تكوين عالم و موجودات و حوادث به كار برده‌اند .\r\nخواجه طوسى ميگويد آنچه را مردم اتفاق ميدانند داراى علل و اسباب نهانى است كه از نظرها پنهان است و همه موجودات تابع غايت و غرض خاص ميباشند كه بر ما پوشيده است و اسباب و علل فاعلى خاصى آنها را پديد آورده است كه ما را دست‌رسى و اطلاعى به آنها نيست . ( اسفار ج 1 ص 174 ) - در اصطلاح بديع آنست كه بر سبيل اتفاق اسمى بدست متكلم افتد كه جهت اداى مقصود او لطفى داشته باشد و مناسب باشد و آن را امثلهء بسيار باشد رجوع شود ( بابدع البدائع ص 19 - 20 ) .\r\n\r\nاتّفاق جُمْلَتَيْن\r\n- ( از اصطلاحات ) معانى بيان است ) و در باب وصل و فصل آيد كه هرگاه دو جمله متفق باشند به آنكه هر دو خبر باشند يا هر دو انشاء باشند در اين صورت وصل لازم است و فصل روا نباشد مانند  « يُخادِعُونَ اللَّهَ وَ هُوَ خادِعُهُمْ »  كه هر دو جمله خبريه‌اند و بدين جهت با واو وصل شده‌اند و مانند   « إِنَّ الْأَبْرارَ لَفِي نَعِيمٍ وَ إِنَّ الْفُجَّارَ لَفِي جَحِيمٍ »   كه نيز هر دو خبرند و مانند  كُلُوا وَ اشْرَبُوا وَ لا تُسْرِفُوا  كه هر دو انشااند .\r\nو ممكن است لفظا متفق نباشند و لكن در معنى متفق باشند مانند :  وَ إِذْ أَخَذْنا مِيثاقَ بَنِي إِسْرائِيلَ لا تَعْبُدُونَ إِلَّا اللَّهَ وَ بِالْوالِدَيْنِ إِحْساناً وَ ذِي الْقُرْبى وَ الْيَتامى وَ الْمَساكِينِ وَ قُولُوا لِلنَّاسِ حُسْناً  كه جملهء قولوا عطف بر لا تعبدون شده است و لا تعبدون خبر است در معنى انشاء ( لا تعبدوا ) و جملهء قولوا وصل شده است بواو كه عاطف است . ( از مختصر المعانى ص 102 )\r\n\r\nإِتْقان\r\n- اتقان در لغت بمعنى احكام و استوارى است « اتقن الامر » احكمه « رجل تقن و تقن » يعنى مرد حاذق و استوار و وارد و متبحر در فن كه كارهاى - او محكم است .\r\n( المنجد ) و عبارت از معرفت ادله است بواسطهء علل و يا علل و ضبط قواعد كليه است از راه جزئيات .\r\n( دستور ج 1 ص 36 )\r\n\r\nإِتلاف\r\n- ( اصطلاح فقهى ) و مقابل تلف به كار برده شده است چنان كه گويند در صورت اتلاف عين مستأجره يا مورد وديعه متلف ضامن است رجوع به تلف شود .\r\nدر كتاب كليات حقوقى آمده است كه اتلاف موجب ضمان است و فقهاء از اين قاعده به اين طور تعبير كرده‌اند : من اتلف مال غيره فهو ضامن .\r\n\r\n","description":"","footnote":"","page_name":" 56 ","page_number":104},
  {"content":"\r\n\r\nفرق بين اين قاعده و قاعده يد آن است كه قاعدهء يد ناظر است به تلف مالى كه در يد متلف باشد و اين قاعده ناظر است بمطلق اتلاف و لو اينكه در يد متلف نباشد .\r\nاين قاعده مستفاد است از اخبار و عمد در آن شرط نيست و لكن در تسبيب شرط است پس اگر كسى سبب تلف مالى شود اگر از روى عمد باشد ضامن است و الا اگر تلف در نظر عرف مستند به او باشد ضامن خواهد بود و الا ضامن نيست .\r\nاما تعدى يعنى عدم اذن مالكى يا شرعى در جميع اسباب ضمان شرط است .\r\nبنا بر اين وقتى صاحب حيوان در نگاه‌دارى آن اهمال ورزد و حيوانش داخل خانه يا زراعت ديگرى شود و خسارتى وارد سازد صاحب حيوان ضامن خواهد بود زيرا تلف عرفا مستند به او است و حيوان بمثابهء آلت است .\r\nبلى اگر دو نفر در بيابان يا در جاهاى عمومى مثل كاروانسرا هر كدام حيوان خود را پهلوى حيوان ديگرى بسته باشد و يكى از آن دو حيوان ديگرى را تلف كند و همچنين اگر مالك حيوان آن را بسته و حيوان افسار را پاره كرده و فرار كند و بر ديگرى ضرر وارد سازد در هيچ يك از اين دو فرض ضمان تحقق نخواهد يافت .\r\n( كليات حقوقى 23 ، 24 ) و يكى از اسباب ضمان اتلاف است اين قاعده مستفاد است از اخبار و به اين عبارت نقل شده من أتلف مال غيره فهو له ضامن . در جريان اين قاعده فرقى بين صورت علم و جهل و عمد و غير عمد و بلوغ و غير بلوغ نيست . در همه صور ضمان جاريست .\r\nو همچنين است تلف اعم از سماوى و غير سماوى آن هم در هر حال موجب ضمانست و لكن بر عكس اتلاف كه اعم است از اينكه تحت يد باشد يا نباشد تلف اختصاص به صورتى دارد كه ديگرى به غير حق ، دست روى آن گذارده باشد و در غير اين صورت موجب ضمان نيست .\r\n( كليات ص 38 ، 39 )\r\n\r\nإِتْلاف به تَسْبِيْب\r\n- ( از اصطلاحات فقهى است ) . در كليات حقوقى آمده است يكى از اسباب ضمان اتلاف است به اين كه شخص مال ديگري را بدون اذن او از بين ببرد .\r\nاتلاف يا به مباشرت است يا بتسبيب .\r\nملاك در اتلاف به صحت استناد فعل است به شخص عرفا و لذا گفته‌اند مباشر اقوى است از سبب جز در مواردى كه سبب اقوى از مباشر باشد و جهت آن ضعف اسناد فعل بمباشر و قوت اسناد آن است در آن موارد . پس امر دائر مدار ، صحت و قوت اسناد است .\r\nنظر بعموم قاعدهء من اتلف فرقى بين قصد و عدم قصد و علم و جهل و بلوغ و عدم بلوغ و عقل و جنون نيست .\r\nپس اگر كسى لغزيد و روى ديگرى افتاد و او را مصدوم نمود ضمان صدمهء وارده به او متوجه خواهد بود با اين كه قصدى نداشته است .\r\nبلى كسى كه از روى اكراه عمل ضمان‌آورى از او سر زده باشد بر او\r\n\r\n","description":"","footnote":"","page_name":" 57 ","page_number":105},
  {"content":"\r\n\r\nحرجى نبوده و ضامن نيست بلكه ضامن كسى است كه او را مجبور نموده و اين از مواردى است كه سبب اقوى است از مباشر .\r\nو همچنين است صبى غير مميز وقتى ديگرى او را وادار به اين كار كرده باشد زيرا صبى غير مميز حكم آلت را داشته و اين هم از مواضعى است كه سبب از مباشر اقوى است .\r\n( كليات حقوقى ص 187 ، 88 ) .\r\n\r\nإثْبات\r\n- ( اصطلاح فلسفى و عرفانى است ) اثبات مقابل نفى و سلب است و بعضى گمان برده‌اند كه اثبات و نفى يك چيز است در حال كه اين گفتار درست نباشد و اثبات مقابل نفى و ضد آنست .\r\nابن رشد گويد : « فمن الناس كما قلنا من يزعم انه يمكن ان يظن ان الاثبات و النفى معا هى شىء واحد على ما وصفناه و يقول بهذا القول كثير من الطبيعيين فاما نحن فقد قلنا انه لا يمكن ان يكون الاثبات و النفى معا » . ( تفسير ابن رشد ص 347 و رجوع شود به دستور ج 1 ص 36 ) و در اصطلاح سالكان اثبات مقابل محو آمده است به حكم  « يَمْحُوا اللَّهُ ما يَشاءُ وَ يُثْبِتُ »  و مقصود از نفى و اثبات نفى صفات بشريت و اثبات سلطان حقيقت است .\r\n( از مصباح الانس ص 29 ) - در اصطلاح سالكان به حكم  « يَمْحُوا - اللَّهُ ما يَشاءُ وَ يُثْبِتُ »  مقصود از نفى و اثبات نفى صفت بشريت و اثبات سلطان حقيقت است ، چون صفات بشرى فانى گردد بقاء حق اثبات گردد بعضى گويند اثبات عبارت از اقامت احكام عبادات است .\r\nدر هر حال كلمهء اثبات در سخنان عرفا اغلب مقابل محو قرار گرفته است نه نفى و از اين جهت است كه لوح محو و اثبات گويند و لكن بعضى موارد اثبات را مقابل نفى آورده‌اند و تفاوت نفى و محو اينست كه محو نفى كلى و ابدى است ، بر خلاف نفى و آنان كه نفى را بجاى محو به كار برده‌اند از آن نفى كلى خواسته‌اند كه همان محو باشد رجوع شود به كلمهء محو و نفى .\r\n\r\nاثَر\r\n- آنچه از فاعل در منفعل گذارده و يا افاضه مىشود اثر فاعل است حكمت مترتبهء بر هر چيز را اثر آن مينامند معلول هر علتى را اثر آن گويند و غرض و غايت مترتب بر اشياء را اثر آنها نامند و كيفيتى كه از فاعل مختار يا موجب در منفعل گذارده مىشود اثر ميگويند .\r\n( از دستور ج 1 ص 36 )\r\n\r\nاثَرِ خَطاب\r\n- ( اين اصطلاح فقهى و اصولى است ) و اثر خطاب عبارت از وجوب ، حرمت ، كراهت و استحباب است .\r\n( از تلويح ص 651 ) رجوع به خطاب شود .\r\n\r\nاثْمار\r\n- ( اصطلاح عرفانى ) جمع ثمر است و ثمرهء هر چيزى عبارت از آن چيز است كه لازمهء آنست . در كلمات اهل\r\n\r\n","description":"","footnote":"","page_name":" 58 ","page_number":106},
  {"content":"\r\n\r\nعرفان اصطلاح اثمار در مورد اجتماع اسماء اصلى كه امهات اسمائند به كار رفته و گويند : از اجتماع اسماء اصلى ، اسماء و معانى ديگرى پديد آيد كه آنها اثمار آن اجتماعات ميباشند و گفته‌اند كه كليات اثمار پنج است چنان كه اجتماعات كه از آنها تعبير به نكاحات شده است پنج است اجتماعات اسماء و معانى را نكاحات گويند ازين قرار :\r\nالف - اجتماع اسماء الهيه كه ثمرهء آنها صور حقايق متعينه در علم مىباشد .\r\nب - اجتماع معانى كه ثمره آنها صور ارواح متعينهء در نفس مىباشد .\r\nج - اجتماع ارواح كه ثمرهء آنها صور عالم مثال و اجسام بسيطه عنصريه است مانند عرش و كرسى .\r\nد - اجتماع اجسام بسيطه كه ثمرهء آنها مولودات است .\r\nه - آنچه مخصوص به انسان است كه از اجتماع و تركيب اجناس و فصول و حقايق انسانيت بوجود آيد و حضرت اسماء الهيه عبارت از همين نتايج‌اند ( مصباح الانس ص 29 ) .\r\n\r\nاثْنا عَشَرِيّات\r\n- ( اين اصطلاح نجومى و هيوى است ) ابو ريحان گويد :\r\nنيم شش يك برج است . چون برج را به دوازده قسمت كنى راست تا هر يكى دو درجه و نيم باشد . و هر يكى را خداوند است . اما بهر برجى نخستين اثنا عشريه خداوند برج راست و دوم خداوند دوم برج را و سيوم سيوم را و همچنين تا به آخر برج . و از بهر آنك ضرب آسانتر است از قسمت بود كه كسى را در درجه‌ها دو و نيمگان افكندن دشخوار آيد و خاصه كه اندر او كسر نيمه است مردمان آسان كردن اين شمردن را گفتند كه بگير از اول برج تا بدان درجه و دقيقه كه اثنا عشريت او خواهى و اندر دوازده ضرب كن و آنچ گرد آيد سيگان بيفكن و هر برجى را سى گير و ابتدا از آن برج كن كه اندرو اثنا عشريت خواهى و بتوالى بروج همىرو . پس آن برج كه به دو رسى و او را سى درجه ندارى خداوندش خداوند اثنا عشريت آن درجه است كه خواستى . و آن چيزى است كه هم روميان و هم هندوان برو اتفاق كردند . بس عجب همىدارم از ياران ما چرا نيز نگردانيدند و او را به ترتيب فلكها يا چيز ديگر نكردند .\r\nو گر ازين رستند ديگر فضيحت‌ها اندرو آوردند كه اين جاى ياد كردن آن نيست . و اندرين جدول خداوندان اثنا عشريت اندر بروج نهاديم و باللّه التوفيق .\r\n( رجوع شود به التفهيم ص 415 ، 416 ) .\r\n\r\n- اثنا عَشَريّه -\r\n( اصطلاح كلامى است ) و گروهى را گويند كه امامت را در خاندان نبوت از حضرت على تا يازده نفر ديگر از فرزندان و فرزندان فرزندان او سرايت دهند كه آخرين آنها امام منتظر است و اينان را شيعى دوازده امامى هم گويند .\r\nپيشواى فقهى آنان حضرت صادق الائمه\r\n\r\n","description":"","footnote":"","page_name":" 59 ","page_number":107},
  {"content":"\r\n\r\nاست ، از جمله باينان رافضى هم گفته‌اند ، اينان قائل به خلافت بلا فصل حضرت على بن ابى طالب ( ع ) اند .\r\n( از ملل و نحل شهرستانى ص 79 )\r\n\r\nاثْنَوِيَّت\r\n- رجوع به ثنويت شود .\r\n\r\nأَثِير\r\n- ( اصطلاح فلسفى ) اثير يعنى خالص اطلاق اجرام اثيرى بر افلاك يا از اين جهت است كه در عالم عناصر تأثير ميكنند يعنى يا از لحاظ تأثير آنها در عناصر است و يا از جهت خالص و مصفا بودن آنها است .\r\nحاجى سبزوارى گويد اثير به معناى مختار هم آمده است « الجسم عنصرى او اثيرى المختار و كون الفلك مختارا و كونه افضل من العناصر معلوم » .\r\n( شرح منظومه ص 262 و از دستور ج 1 ص 37 )\r\n\r\nاثِيرِيّات\r\n- ( اصطلاح فلسفى ) افلاك و كوكب را اثيريات گويند : در رسائل اخوان الصفا است كه « و اعلم يا اخى ان الطبيعة انما هى قوة النفس الكلية الفلكية و هى سارية فى جميع الاجسام التى دون فلك القمر من لدن كرة الاثير الى منتهى مركز الاثير » .\r\n( اخوان ج 2 ص 112 و از دستور ج 1 ص 37 )\r\n\r\nاثِيرىّ\r\n- آنچه منسوب به اثيريات است مانند حوادث جوى .\r\n\r\nاجابت\r\n- ( اصطلاح عرفانى ) عهد و پيمان عبد است با حق ، پير طريقت گفت :\r\nصحبت با حق دو حرف است : اجابت و استقامت ، اجابت عهد است و استقامت وفا ، اجابت شريعت است و استقامت حقيقت است ، درك شريعت را هزار سال بساعتى در توان يافت و درك حقيقت ساعتى به هزار سال در نتوان يافت ، ( عده ج 8 ص 529 )\r\n\r\nإِجارَة\r\n- ( اصطلاح فقهى ) بكسر همزه آمده است و آن مصدر سماعى از آجر يوجر است اسم آن اجرة مىباشد و معناى آن جزاء بر عمل است و در شرع عقدى است مفيد ملك منفعة معلوم مقصود از عين خاص در مقابل عوض معلوم « و هى العقد على تملك المنفعة المعلومة بعوض معلوم » و آن يا وارد بر اعيان است مانند اجاره اراضى و خانه و حيوان و لباس و جز آن براى انتفاع و يا وارد بر نفس عمل شود مانند اجارهء كار اشخاص براى عمل يا صنعتى و بالجمله مورد اجاره بايد داراى منفعت عقلائى باشد و از محرمات نباشد و معين و معلوم باشد و اجرت يا مال الاجاره نيز معلوم باشد و مدت اجاره هم معلوم باشد و كليهء امورى كه داراى منفعت عقلائى مىباشد و شرع آن را تصويب كرده است ميتواند مورد اجاره واقع شود مانند اراضى براى زراعت و ساختمان و حيوانات براى باربرى و شيار كردن اراضى و انسانها براى استفاده از كار و صنعت آنها و البسه و دكاكين و منازل و جز آن . اجاره از عقود لازمه است و بامورى چند توان آن را فسخ كرد .\r\nاز جمله خيار شرط براى دو يا يك طرف و خيار رؤيت و خيار غبن و جز آن و\r\n\r\n","description":"","footnote":"","page_name":" 60 ","page_number":108},
  {"content":"\r\n\r\nمستأجر را نرسد كه مورد اجاره را به ديگرى اجاره دهد مگر آنكه در ضمن عقد شرط كرده باشد .\r\nمالكى گويد : اجاره و اكراء بيك معنى است نهايت برخى از چيزها را اجاره گويند و برخى را كرايه و معمولا اجارهء صاحب صنايع و كارگر را اجير گويند .\r\nشهيد گويد : « و كلما يصح الانتفاع به مع بقاء عينه تصح اعارته و اجارته و يعكس فى الاجاره كليا دون الاعارة منفردا كان او مشاعا » .\r\nو چون عقد است نياز بايجاب و قبول دارد و ايجاب آن به عربى « آجرتك او اكريتك او ملكتك منفعتها » مىباشد .\r\nو متعاقدين بايد عاقل و كامل باشند و مختار و جايز التصرف باشند و بمحض وقوع عقد موجر مالك مال الاجاره مىشود و به تسليم عين موجره بايد مال الاجاره نيز تسليم موجر شود .\r\n( از شرح لمعه ج 2 ص 2 - الفقه على مذاهب الاربعه ج 3 ص 134 - 207 دستور ج 1 ص 38 - كشاف ج 1 ص 75 ) در معتقد الاماميه آمده است :\r\nصحت اجارت محتاج شروطى است :\r\nاز جملهء آن ثبوت ولايت است متعاقدين [ را 
  ] ، كه موجر و مستأجراند ، [ يعنى : 
  ] اجارت‌دهنده و اجارت‌گيرنده .\r\nو آنكه معقود عليه از جانبين معلوم باشد ، يعنى : آنچه باجارت مىدهد . و مال اجارت بايد كه معلوم باشد ، و بايد كه بر تسليم آن قادر باشد ، و از وى انتفاع توان گرفتن : كه اگر زمين باجارت دهد از براى زراعت در وقتى كه زراعت فائت شود برفتن آن وقت ، و آب در آن زمين ايستاده باشد در آن وقت و زائل نشود ، اجارت باطل باشد ، زيرا كه انتفاعش متعذر است .\r\nو بايد كه منفعت مباح بود : كه اگر مثلا جايگاهى باجارت دهد تا در آن خمر كنند ، روا نباشد .\r\nو اگر مسكن باشد ، مدتش معين بايد . و اگر چهارپاى باشد مسافت تعيين بايد كرد .\r\nو چون عقد اجارت صحيح شد ، موجر مستحق اجرت شود در حال ، مگر كه شرط اجل كنند . و مستأجر بنفس عقد مالك منفعت گردد ، تا اگر درازگوشى بكرا گيرد ، تا برنشيند ، و بجايى معين برد ، و درازگوش بستاند ، و درين مدت كه توان رفتن به آنجا نرود ، اجرت بر وى لازم شود ، زيرا كه استيفاى حق خود نكرد ، و ضايع گردانيد ، و اين حق موجر را اسقاط نكند .\r\nو مستاجر را روا بود كه آن را بغيرى دهد بزيادت و نقصان الا شرط كرده باشد كه به كسى ديگر ندهد .\r\nو اجارت عقدى لازم است از هر دو جانب منفسخ نشود ، الا بحصول عيبى از قبل مستاجر ، چنان كه مفلس شود باجرت ، آنگه موجر مالك فسخ گردد ، يا مسكن خراب شود ، و [ موجر 
  ] اين [ را 
  ] [ به 
  ] حالت [ اول 
  ] خود نبرد ، آنگه مستاجر مالك فسخ گردد .\r\nو اجارت بمرگ هر يكى از موجر و مستاجر منفسخ گردد .\r\n\r\n","description":"","footnote":"","page_name":" 61 ","page_number":109},
  {"content":"\r\n\r\nو گفته‌اند بمرگ هيچ يك از ايشان منفسخ نگردد ، و ورثهء ايشان قائم مقام ايشان باشند ، چنان كه در حقهاى ديگر .\r\nو اجارت به بيع باطل نشود . و اگر مشترى به آن عالم نبوده باشد ، اختيارش باشد در رد . و اگر عالم بوده باشد ، صبر كند تا مدت اجارت بگذرد .\r\nو اگر مستاجرى تعدى كند از آنچه بر آن اتفاق كرده باشند ، ضامن هلاك باشد ، و ضامن نقصان ، و زيادت اجرت .\r\nو ضمان ازو زائل نشود ، تا كه بخداوندش تسليم كند .\r\nو مزدور ضامن باشد تلف آن را كه وى را در آن اجارت كرده باشند ، و نقصانش را ، چون بتقصير وى باشد ، و ضامن نقصان صنعت .\r\nو اجرت كيال و وزان بر بايع باشد ، زيرا كه تسليم آنچه فروخته است معلوم المقدار به روى واجب است .\r\nو اجرت وزان ثمن بر مشترى و اجرت رد كردن گم‌شده از حيوانات بر حسب آنست كه خداوندش بدهد .\r\nو اگر زمينى باجارت گرفت از براى زراعت مطلقا ، هر چه خواهد بكارد ، زيرا كه اصل جواز است .\r\nو اگر اجارت كرد تا زراعت كند و درخت نشاند ، و مقدار هر يك معين نكرد ، صحيح نباشد ، زيرا كه مجهول است ، و ضرر درو مختلف .\r\n( معتقد الاماميه 390 - 392 )\r\n\r\nإِجاره و عارِيَة\r\n- ( از اصطلاحات فقهى است ) در كليات حقوقى آمده است :\r\nهر آنچه اجاره آن صحيح باشد عاريه آن نيز صحيح است و هر آنچه اجاره آن صحيح نباشد عاريه آن نيز صحيح نيست .\r\nاين قاعده عكسا و طردا مطرد است زيرا تعلق اجاره باعتبار منافع است . پس هر عينى كه از لحاظ منافع اجاره آن صحيح باشد عاريه آن نيز صحيح خواهد بود . و همچنين عكس قضيه .\r\nو اشكال به عين موقوفه از جهت آنكه اجاره آن صحيح است و عاريه آن صحيح نيست غير وارد است زيرا اولا عدم صحت عاريه دادن عين موقوفه امر مسلمى نيست بلكه كسانى كه از محل موقوفه منتفع ميشوند مىتوانند آن را عاريه دهند چنان كه مىتوانند منافع آن را بهر كس بخواهند هبه نمايند ؟\r\nو ثانيا بر فرض اينكه عاريه دادن آن جائز نباشد اين امرى است عرفى و قاعده ناظر است بموضوعات بر حسب عناوين اوليه آنها نه آنچه ثانيا و بالعرض بر آنها طارى گرديده .\r\n( كليات حقوقى 29 - 30 )\r\n\r\nإِجارَهء مُعاطات\r\n- ( اين اصطلاح فقهى است ) و در موردى اجاره را معاطات گويند كه به صرف تعاطى انجام گيرد بدون لفظ چنان كه مثلا مستأجر ساكن خانه شده و اجرت بدهد و تشريفات خاص را از قبيل عقد اجاره و غيره انجام ندهد و در جواز اين نوع اجاره در كتب شيعه و سنى بحث است .\r\n\r\nإجازه\r\n- ( اصطلاح فقهى و ادبى ) مصدر « اجاز » است و در لغت بريدن مسافت و گذشتن و پس افكندن جاى و گذرانيدن و اجازت دادن بر كسى باشد . و نزد محدثان\r\n\r\n","description":"","footnote":"","page_name":" 62 ","page_number":110},
  {"content":"\r\n\r\nاذن در روايت است كه چون شخصى مورد اطمينان باشد به دو اجازه داده مىشود كه نقل روايت كند .\r\nو گاه بشخصى اجازه ميدهند كه از طرف حاكم شرعى در امور حسبى دخالت كند و بالاخره اجازه در دعاوى و غيره ( از كشاف ج 1 ص 229 ) .\r\n- و در اصطلاح عروضيان آن باشد كه بيتى يا مصرعى را كسى بخواند و آوردن بقيه را به ديگرى تكليف كند و مثال آن قصه فردوسى با عنصرى و عسجدى و فرخى است كه هر يك مصراعى از اين رباعى خواندند و به فردوسى تكليف مصراع آخر را كردند و بالبداهة از عهده آن برآمد .\r\nمثال\r\n همرنگ رخت گل نبود در گلشن * مانند قدت سرو نرويد بچمن\r\nمژگانت همى گذر كند از جوشن * مانند سنان گيو در جنگ پشن \r\n( از ابدع البدائع ص 21 - 22 ) .\r\n\r\nاجْتِباء\r\n- ( از اصطلاحات عرفانى است ) و مرتبه سفر از حق به خلق است كه مرتبهء نبوت است كه فرمود : فاجتباه ربه فجعله من الصالحين .\r\n\r\nاجتِزاء\r\n- ( اين اصطلاح اصولى است ) رجوع باجزاء و ( كفايه ج 1 ص 275 ) شود .\r\n\r\nاجْتِماع\r\n- ( اخلاق ، فلسفه ، ) فلاسفه در ضمن بحث از اخلاق و فلسفهء عملى اجتماع را مورد توجه قرار داده‌اند خواجه طوسى گويد به حكم آنكه هر مركبى را حكمى و خاصيتى و هيأتى بود كه بدان متخصص و متفرد بود و اجزاء او را با او در آن مشاركت نبود اجتماع اشخاص انسانى را نيز از روى تألف و تركيب حكمى و هيأتى و خاصيتى بود بخلاف آنچه در هر شخصى از اشخاص موجود بود و چون افعال ارادى انسانى منقسم است به دو قسم اول خيرات دوم شرور پس اجتماعات نيز منقسم باشد بدين دو قسم اول آنكه سبب آن از قبيل خيرات بود دوم آنكه سبب آن از قبيل شرور بود اول را مدينه فاضله خوانند دوم را مدينه غير فاضله و مدينهء فاضله يك نوع بيش نبود چه حق از تكثر منزه باشد .\r\nاما مدينهء غير فاضله سه نوع بود .\r\n1 - آنكه اجزاى مدينه يعنى اشخاص انسانى از استعمال قوت ناطقه خالى باشند . . . و آن را مدينهء جاهله خوانند .\r\n2 - آنكه از استعمال قوت نطقى خالى نباشد اما قواى ديگر استخدام قوت نطقى كرده باشند و موجب تمدن شده و آن را مدينهء فاسقه خوانند .\r\n3 - آنكه نقصان قوت فكرى با خود قانونى در تخيل آورده باشند و آن را فضيلت نام نهاده و بنا بر آن تمدن ساخته و آن را مدينهء ضاله خوانند و هر يكى از اين مدن منشعب شود به شعب نامتناهى چه باطل و شرار را نهايتى نبود . ( اخلاق ناصرى ص 201 و رجوع بآراء مدينهء فاضلهء فارابى شود )\r\n\r\nاجْتماع و اسْتِقْبال\r\n- ( اين اصطلاح اهل هيئت و نجوم است ) اجتماع گردآمدن آفتاب و ماهتاب بود به آخر ماه . و نام او\r\n\r\n","description":"","footnote":"","page_name":" 63 ","page_number":111},
  {"content":"\r\n\r\nبمجسطى اتصال گويد . و آن درجه و دقيقه كه اين اجتماع بود جزو اجتماع خوانند . و طالع آن وقت را طالع اجتماع خوانند . و اين اجتماع ميان آن مدت بود كه ماه اندرو زير شعاع آفتاب بود . و اين مدت را بتازى سرار خوانند ، كه قمر اندرو پنهان و ناپيدا بود . و نيز محاق خوانند ، كه نور از قمر سترده بود .\r\nو استقبال آنست كه بهفتم برج باشد از برج آفتاب ، و درجه‌ها و دقيقه‌هاى ايشان يك با ديگر راست . و نيز او را امتلا خوانند اى پرى ، كه قمر به دو از نور پر باشد . و قمر را اين هنگام بدر خوانند از بهر تمامى او و شتابش ببر آمدن با فرو شدن آفتاب . و طالع آن وقت طالع استقبال خوانند . و اما جزو استقبال قياس چنان واجب همىكند كه آن بودى كه جاى قمر باشد . و لكن منجمان از آن همىگيرند كه زير زمين باشد . خواهى آفتاب و خواهى ماهتاب .\r\n( رجوع شود به التفهيم ص 209 - 210 )\r\n\r\nاجْتماعِ اسْباب\r\n- ( از اصطلاحات حقوقى و فقهى است . ) در كليات حقوقى آمده است :\r\nگاه اتفاق مىافتد كه دو سبب در يك جا جمع شوند مثل اينكه يكى در طويله را باز كرده و ديگرى افسار حيوان را و حيوان فرار كرده باشد ميگويند آنكه در را باز كرده ضامن است به جهت اينكه با بسته بودن در حيوان قادر بر فرار نبوده و اين اطراد ندارد بسا هست گشودن قيد اقواى باشد در تحقق فرار . پس در تشخيص قضاياى شخصى نظر باختلاف خصوصيات بايد بعرف و ذوق و وجدان حاكم رجوع نمود .\r\nو تشخيص حقيقت و درك واقع در امثال اين موارد كار سهل و آسانى نبوده جاى بسى لغزش است .\r\n( كليات حقوقى ص 188 )\r\n\r\nاجْتِماع أَشْبابِ إِرْث\r\n- ( از اصطلاحات قواعد فقهى است . ) هرگاه در يك وارث دو سبب ارث موجود باشد از هر دو سبب ارث خواهد برد در صورتى كه يكى از آنها مانع ديگرى نباشد .\r\nدر استحقاق ارث از هر دو جهت فرقى نيست بين اينكه دو سبب از حيث نوع متحد باشند مثل اينكه شخص وارث هم جد پدرى متوفى باشد و هم جد مادرى او يا متعدد مثل اينكه وارث هم عموى متوفى است و هم دائى او و مثل پسر عموى پدرى كه دائى مادرى هم باشد به اين طور كه برادر شخص از طرف پدر با خواهر او از طرف مادر تزويج كرده باشد پس اين شخص نسبت بفرزندان زن و شوهر عمو است براى اينكه برادر پدر اوست و دائى است براى اينكه برادر مادر اوست و پسر آن شخص پسر عموى فرزند است از جهت پدر و پسر دائى اوست از جهت مادر .\r\nممكن است در شخصى كه دو موجب ارث در او جمع شده يكى از آنها نسبى باشد و ديگرى سببى مثل اينكه زوج پسر عمو يا پسر دائى باشد و يا زوجه دختر عمو يا دختر دائى .\r\nگاهى نسب بسبب تكثر جهات\r\n\r\n","description":"","footnote":"","page_name":" 64 ","page_number":112},
  {"content":"\r\n\r\nاستحقاق شعبه‌هاى زيادترى پيدا مىكند مثل اينكه شخص واحدى جد جد پدرى و جد جده مادرى هم باشد و مثل اينكه شخص پسر پسر عمو و پسر پسر دائى بوده و در عين حال پسر دختر عمه از طرف پدر و پسر دختر خاله از طرف مادر باشد .\r\n( كليات حقوق ص 481 )\r\n\r\nاجْتِماعِ أكْوان\r\n- ( اين اصطلاح اصولى است ) و مراد بقاء اكوان است كه قول كعبى است رجوع ببقاء اكوان شود .\r\n\r\nاجْتِماع أَمْر وَ نَهْى\r\n- ( اين اصطلاح اصولى است ) و ميان اصوليان اختلاف است كه آيا اجتماع امر و نهى در يك مورد روا باشد يا نه و آيا اصولا ممتنع است يا ممكن فرض . مسأله اين است كه يك مورد هم مأمور به باشد و هم منهى عنه و بديهى است كه يك امر از يك جهت نتواند هم مأمور به باشد و هم منهى عنه مثلا تصرف در ملك غصبى از جهت آنكه تصرف در غصب است منهى عنه باشد و از همان جهت هم مأمور به باشد پس مورد اختلاف يك امر است كه او را دو جهت باشد از يك جهت مأمور به باشد و از جهت ديگر منهى عنه باشد .\r\nچنان كه در مثال فوق تصرف در غصب اگر نماز خواندن باشد كه واجب و مأمور به است يا انقاذ غريق كه واجب است كه از جهت آنكه تصرف در غصب است منهى عنه و حرام است و از جهت آنكه نماز است مأمور به است و بالجمله بيك عنوان منهى عنه و بعنوان ديگر مأمور به است و وجودا جمع شده‌اند و فرق بين اين مسأله و نهى در عبادات اين است كه تعدد عنوان و وجه در يك امر آيا موجب تعدد متعلق امر و نهى است يا نه در حال كه در مسأله نهى در عبادات نهى مستقيما وارد بر عبادات شود چنان كه روزه در عيد فطر . پس اين مورد را نتوان بمورد نهى در عبادات قياس كرد زيرا در اين مورد عبادت بطور مستقل مأمور به است و غصب هم بطور مستقل منهى عنه است نهايت در مورد خاصى وجودا متحد شده‌اند و در مسأله نهى در عبادات نهى بطور مستقيم بر عبادت وارد شده است ديگر آنكه اين مسأله از مسائل عقلى است و شامل تمام اقسام واجب و تحريم غيرى ، نفسى و جز آن مىشود . برخى از اصوليان گويند روا باشد يعنى امتثال بآوردن مأمور به حاصل مىشود نهايت در ضمن انجام واجب مرتكب حرام شده است برخى ديگر گويند چون مأمور به و منهى عنه وجودا يكى است امتثال حاصل نشده و عبادت فاسد است البته در صورتى كه يكى از دو طرف و عنوان ترجيح داده شود عمل بدان شود اشكال زياد در موردى است كه ترجيحى در بين نباشد و در اين مورد است كه محققان گويند تعدد عنوان موجب تعدد معنون نمىشود زيرا ممكن است عناوين زيادى منطبق و متصادق باشند وجودا بر يك امر . آنان كه گويند اجتماع امر و نهى جايز است گويند نظير آن در شرع واقع است مثل نماز در موارد و مواضع تهمة چنان كه در حمام كه نهى دارد نهايت نهى تحريمى نيست و روزه در سفر و در بعضى از ايام پس تعدد وجه كافى است در اجتماع . ديگر آنكه كسى كه مأمور\r\n\r\n","description":"","footnote":"","page_name":" 65 ","page_number":113},
  {"content":"\r\n\r\nبه را در ضمن فرد محرمى انجام دهد عرف او را از جهتى مطيع و از جهتى ديگر عاصى شناسد ( از كفايه ج 1 ص 234 - 339 قوانين الاصول ، رجوع به كفايه الاصول شود . ) در كتاب اصول رشاد آمده است :\r\nبحث راجع به اجتماع امر و نهى در شىء واحد ، از مباحث علم كلام است ولى چون كثيرى از مسائل و فروع فقهيه متفرع بر آن ميباشند لذا علماى اصول نيز آن را در كتب خود عنوان كرده‌اند و ما هم كه بطرح آن پرداخته‌ايم قبل از شروع به بيان مطالب مربوطه بدان مقدمة بتحرير محل نزاع آغاز مينمائيم :\r\nهر شيئى كه قابليت اتصاف بصفت حرمت يا وجوب را داشته باشد يا واحد بالجنس است و يا واحد بالشخص :\r\nواحد بالجنس آن واحدى است كه داراى انواع و افراد كثيره باشد مانند مفهوم سجود كه داراى افراد و انواع متعدده است يعنى شامل انواع و اقسام سجودها است كه از جمله سجود للّه و سجود للشمس و سجود للقمر و غيره .\r\nدر اين قبيل موارد اجتماع امر و نهى اجماعا ممكن مىباشد يعنى بر آمر جائز است كه بيك نوع از سجود امر و از انواع ديگر نهى نمايد مثلا سجود للّه را ايجاب و سجود للشمس و القمر را تحريم كند - در اين صورت ماهيت سجود با حفظ عنوان وحدت جنسى خود باعتبار يكى از افرادش واجب و باعتبار فرد ديگرش حرام مىشود - و هر چند برخى از قدماء معتزله اجتماع امر و نهى را در اين مورد نيز منع نموده‌اند ليكن چون قول آنان بواسطه شذوذ و ضعف دلائل قابل التفات نيست لذا ميتوان ادعا كرد كه جواز اجتماع امر و نهى در اين مورد مجمع عليه بين فريقين مىباشد و به همين جهت از مورد نزاع ما نيز خارج است .\r\nو اما واحد بالشّخص ! واحد شخصى كه منحصر در فرد مشخص است ممكن است فقط داراى يك جهت و يا اينكه متضمن جهات متعدده باشد . در صورتى كه داراى يك جهت باشد توجه امر و نهى در آن واحد بدان ، غير ممكن است . زيرا مطلوب از امر ايجاد فعل ، و مطلوب از نهى عدم ايجاد آن ، مىباشد . بنا بر اين آمر نمىتواند در آن واحد و از جهت واحده دو تصميم متضاد گرفته ، هم طالب وجود آن و هم طالب عدم آن گردد - و همچنين مامور نيز قادر نمىباشد كه در آن واحد آن را هم انجام دهد و هم ترك بگويد - پس اجتماع تكاليف متضاده در اين مورد به دو اعتبار مخالف عقل است يكى باعتبار نفس آن تكاليف كه صدورشان در آن واحد از ناحيه يك آمر مستحيل است و يكى هم از نظر مكلف ، كه انجامشان بر وى غير مقدور است - و به همين جهت همگى در عدم جواز آن متفق - القولند و اجتماع امر و نهى را در آن متفقا منع كرده‌اند .\r\nپس نزاع در هيچ يك از اين موارد نيست و بلكه فقط در مورد آن واحد با تشخصى است كه داراى جهات و اعتبارات متعدده باشد مانند صلاة در محل غصبى\r\n\r\n","description":"","footnote":"","page_name":" 66 ","page_number":114},
  {"content":"\r\n\r\nكه از جهتى عمل عبادى و از جهتى ديگر عمل عدوانى است - و به همين نظر اشخاصى كه بامكان اجتماع امر و نهى قائل شده‌اند صلاة در دار مغصوبه را صحيح دانسته و گفته‌اند كه صلاة مزبوره از حيث اينكه عمل عبادى است مامور بها و از حيث اينكه عمل عدوانى است منهى عنها مىباشد - و بنا بر اين مصلى در مكان مزبور از جهت اوليه مصاب و از جهت اخيره مخطى و معاقب مىباشد - زيرا تعلق امر از جهتى مانع از تعلق نهى از جهت ديگر نيست - ولى قائلين بعدم امكان اجتماع امر و نهى - صلاة مزبوره را باطل دانسته‌اند زيرا بعقيدهء آنان صلاة مزبوره از لحاظ اينكه تصرف در مال مغصوب است منهى عنها مىباشد و ديگر تعلق امر بر آن غير معقول است .\r\nپس از تمهيد اين مقدمه و تعيين مورد نزاع اينك به بيان مطالب اساسى اين فصل مبادرت مينمائيم .\r\nمراد از امر طلب ايجاد فعل و مراد از نهى طلب نفى فعل مىباشد - پس امر و نهى نقيض يكديگرند و اجتماعشان در شىء واحد ممتنع و مستلزم اجتماع نقيضين مىباشد اعم از آنكه آن شىء داراى يك جهت و يا متضمن جهات عديده باشد - چه آنكه اجتماع آنها در شىء واحد داراى جهت واحده از اين لحاظ ممتنع بود كه مستلزم اجتماع نقيضين ميگرديد و اين استلزام در صورت تعدد جهت نيز موجود مىباشد . زيرا چون مورد و متعلق در هر دو صورت متحد است لذا اجتماع آنها در آن مورد بالاخره مستلزم اجتماع نقيضين مىباشد .\r\nمثلا صلاة در دار مغصوبه هر چند متضمن جهات عديده است لكن متعلق حكمين متناقضين بالاخره شيئى واحد است يعنى همان حركات و سكناتى است كه در عرف متكلمين مجموعهء آنها را ( كون ) ميگويند و بديهى است اين كون كه شىء واحدى است نمىتواند در آن واحد متعلق دو حكم متناقض گشته و باعتبار اينكه جزئى از اجزاء صلاة است و مامور به و باعتبار اينكه عمل عدوانى است منهى عنه شود - پس اجتماع آنها در يك مورد مطلقا ممنوع و بر خلاف عقل مىباشد .\r\nلكن جمعى از متأخرين كه اجتماع آنها را ممكن دانسته‌اند در مقام اثبات مدعاى خود چنين استدلال كرده‌اند :\r\nراست است كه در صلاة فى الدار المغصوبه مثلا امر و نهى در يك جا مجتمع شده‌اند ولى در تحليل عقلى هر يك از آنها متعلق جداگانهء دارند چه آنكه متعلق امر مفهوم لا به شرط و طبيعت مطلقهء صلاة است من حيث هى و با قطع نظر از مصاديق و افراد آن ( كه صلاة در دار مغصوبه نيز از آن جمله است ) و همچنين متعلق نهى مفهوم كلى غصب است من حيث هو و با قطع نظر از اينكه آن غصب در ضمن اداى صلاتى انجام گيرد يا خير ؟\r\nپس در اين مرحله كه مرحله تعلقى است هر يك از حكمين متناقضين بمتعلق خاص و جداگانهء تعلق گرفته است و اين متعلق‌ها مفهوما و در مقام تعلق از يكديگر\r\n\r\n","description":"","footnote":"","page_name":" 67 ","page_number":115},
  {"content":"\r\n\r\nمنفك و مجزى هستند بطورى كه هيچ گونه تصادم و التقائى بين آنها نيست تا تصور اجتماع نقيضين برود - النهاية مكلف در مقام عمل و مرحله اجرائى به اختيار خود حكمين مزبورين را در يك مصداق جمع و آنها را بهم تلفيق كرده - و بديهى است اين جمع و تلفيق كه از سوء اختيار شخص مكلف ناشى گرديده است نمىتواند ماهيت آنها را تغيير داده و يا از تعلق هر يك از آنها بمصداق خويش جلوگيرى كند - و بالاخره ملخص كلام آنكه چون متعلق امر و نهى در صلاة فى الدار المغصوبه مفهوما متعدد است لذا اجتماع آنها در آن مستلزم تناقض نمىباشد .\r\nليكن اين استدلال صحيح نيست زيرا آنچه كه از تحليل و تجزيهء صلاة فى الدار المغصوبه به ثبوت ميپيوندد فقط تعدد جهت حكمين متناقضين است نه تعدد متعلق آنها . چه بر فرض اينكه متعلق احكام شرعيه على الاصول ماهيات مطلقه و مفاهيم كليه باشد و به همين علت حكم وجوب نيز بر مطلق صلاة و حكم حرمت بر مطلق غصب ( با قطع نظر از مصاديق خارجيه ) تعلق گرفته و بالاخره متعلق امر و نهى در عالم تعقل متعدد و مفهوما از يكديگر متفاوت باشند ولى تعدد و انفكاك در مفهوم - دليل تعدد آن در مصداق خارجى كه مورد بحث ما مىباشد نمىگردد - زيرا مورد بحث ما ماهيت صلاة بطور كلى و يا حقيقت غصب من حيث هو و احكام مختصه بر يكايك آنها نيست - بلكه مورد بحث ما عبارة از صلاة حاضره و مشخصه‌ايست كه اينكه بوسيله مكلف در مكان مغصوب بجا آورده مىشود و بالاخره بحث ما درباره اين فرد جزئى و مصداق خارجى قابل رؤيت و مشار بالبنان مىباشد و بديهى است اين فرد مشخص مسلما شيئى واحد است و به همين جهت نمىتواند در آن واحد هم متعلق امر و هم متعلق نهى قرار گيرد .\r\n( اصول رشاد ص 122 - 118 )\r\n\r\nاجْتِماعِ ساكِنَيْن\r\n- ( اصطلاح ادبى ) ادباء گويند اجتماع دو ساكن على حده روا باشد به اين معنى كه دو ساكن باشد اول آن دو حرف مد باشد و دوم مدغم فيه مانند دابة و على غير حد روا نباشد به اين كه حرف اول حرف مد نباشد يا دوم مدغم نباشد يا دو ساكن در يك كلمه نباشد در اين صورت روا نباشد ( از كشاف ص 261 دستور ج 1 ص 38 ) .\r\n\r\nاجْتِماع مِثْلَيْن\r\n- ( اصطلاح فلسفى ) رجوع شود به مثلين و ( اسفار ج 3 ص 88 ) .\r\n\r\nاجْتِهاد\r\n- ( اين اصطلاح اصولى و فقهى است ) و آن در لغت تحمل جهد و مشقت باشد چنان كه گفته مىشود « اجتهد فى امر ثقيل » و در اصطلاح استفراغ وسع باشد در تحصيل امرى « الاجتهاد لغة تحمل المشقة و اصطلاحا كما عن الحاجبى و العلامة استفراغ الوسع فى تحصيل الظن بالحكم الشرعى . » و يا « ملكة يقتدر بها على استنباط الحكم الشرعى المجهود لنيل المقصود » و يا « استفراغ الفقيه الوسع فى تحصيل الظن بالحكم الشرعى . » و بالجمله بذل تمام قدرت باشد در\r\n\r\n","description":"","footnote":"","page_name":" 68 ","page_number":116},
  {"content":"\r\n\r\nبدست آوردن حكمى شرعى به نحوى كه احساس كند كه بيش نتواند استقصا كند و كسى كه وسع خود را در اين راه مصروف دارد مجتهد گويند و حكم ظنى كه بدست آورده است مجتهد فيه گويند . واضح است كه اجتهاد در مسائل شرعى را شرائطى است از جمله علم و اطلاع كافى به لغات عرب و صرف و نحو زيرا كتب احاديث و قرآن كه از مستندات است بلغت عربى است ديگر علوم كلامى كه بحث در تكليف و مكلف كند و منطق كه سبك استدلال را ياد ميدهد و علم اصول فقه و علم درايه و رجال حديث ، معانى بيان ، و جز آن . ( از قوانين ج 2 ص 217 - كفايه ج 2 ص 420 - معالم ص 232 ) .\r\nاجتهاد در عقليّات مانند خداشناسى و اصول ديگر دينى روا نيست و در فروع دين و مسائل شرعى فرعى است .\r\nدر اينكه آيا تجزى در اجتهاد روا است يا نه اختلاف است به اين معنى كه آيا شخص تواند در برخى از مسائل شرعى اجتهاد كند و در برخى تقليد كند يا نه برخى گويند امكان ندارد زيرا اگر كسى ملكه استنباط احكام را دارا باشد در تمام مسائل شرعيه داراست و اگر فاقد آن ملكه باشد در هيچ يك از مسائل نتواند اجتهاد كند .\r\nزيرا مجتهد كسى نيست كه تمام مسائل شرعى را حاضر الذهن باشد بلكه اجتهاد ملكه‌ايست در شخص كه « اذا رجع فهم » بنا بر اين يا شخص بطور مطلق مجتهد است يا نه و تجزى در اجتهاد جايز نيست و بالجمله اجتهاد مطلق عبارت از اقتدار بر استنباط احكام فرعيه است از امارات معتبره يا اصول معتبره عقلى يا نقلى و تجزى عبارت از اقتدار بر استنباط برخى از مسائل است . ( از كفايه ج 2 ص 422 - معالم ص 232 - قوانين ص 212 - كشاف ج 1 ص 218 ، رجوع به تقليد شود . ) در اصول رشاد آمده است :\r\nاجتهاد در لغت بمعنى تحمل مشقت است و در اصطلاح عبارت است از استنباط احكام شرعيه از مآخذ اصليه .\r\nبراى اينكه كسى داراى قوه اجتهاد شود لازم است علاوه بر حائز بودن بر نيروى ملكوتى كه فقط از منابع قدسيه سرچشمه ميگيرد ، بر برخى از علوم احاطهء كامل داشته باشد مثلا در علم نحو و تصريف كه دستور زبان عربى هستند متبحر باشد تا معانى كتاب و سنت و كلمات اصحاب را كه به زبان عربى وارد شده‌اند درك كند و بعلم تفسير در آن قسمت كه مربوط به احكام است آشنا باشد و از اخبار و احاديث مربوطه به احكام شرعيه تا حدى مطلع باشد و مواضع آنها را بداند تا بتواند عند اللزوم بدانها مراجعه كند و بر علم درايت و رجال واقف باشد تا بتواند اخبار صحيح را از سقيم تميز دهد و از علم منطق و كلام كه جزو مبانى علم اصول هستند بهره كافى داشته باشد و در علوم رياضى و مخصوصا در هيئت و حساب وارد باشد تا در مسائلى مانند مسأله ميراث و تعيين جهت قبله از آنها استفاده كند و نيز بايد بر مسائل فقهيه و اراء فقهاء احاطه كامل داشته\r\n\r\n","description":"","footnote":"","page_name":" 69 ","page_number":117},
  {"content":"\r\n\r\nباشد و مواضع اجماع را بداند تا در مقام افتاء رأيى مخالف اجماع ندهد و بر مباحث علم اصول محيط و در آنها صاحب نظر باشد و هكذا . . .\r\nهر كس كه جامع اين علوم و واجد ملكهء قدسيه استنباط گردد و بتواند احكام همهء موضوعات مبتلى بها را بلا استثناء از مآخذ صحيحه استخراج كند او را مجتهد مطلق و آن ملكهء قدسيه را كه در وى بوجود آمده است اجتهاد مطلق خوانند لكن اگر قدرت استنباطش به آن درجه از كمال نرسيده باشد يعنى فقط بر استنباط برخى از احكام قادر باشد در اين صورت او را مجتهدى متجزّى و قدرت ناقصهء او را اجتهاد متجزى گويند .\r\nپس مجتهد و اجتهاد بر دو قسم تقسيم ميشوند .\r\n1 - مجتهد مطلق - و اجتهاد مطلق 2 - مجتهد متجزى - و اجتهاد متجزى استنباط مجتهد مطلق هم دربارهء خود و هم دربارهء مقلدينش به حكم اجماع حجت است يعنى اگر مجتهد مزبور با استفراغ وسع و اعمال قواى استنباطيه خويش حكمى را از مآخذ اصليه استخراج نمود و بر صحت آن ظن قوى حاصل كرد اين ظن دربارهء شخص وى و همچنين دربارهء عاميانى كه از وى تقليد كرده‌اند اجماعا حجت و لازم الاتباع خواهد شد . ولى اگر مجتهد متجزى حكم يك يا چند مسأله را استنباط و بر صحت آن ظن پيدا كرد آيا اين ظن دربارهء شخص وى حجت خواهد بود يا خير ؟ يعنى شخص متجزى كه هنوز بدرجهء اجتهاد مطلق نرسيده آيا ميتواند بظنون حاصله از استنباطات خويش عمل كند يا نه ؟\r\nعلامه و جمعى از مشايخ متأخرين گفته‌اند كه ظن مزبور دربارهء شخص وى حجت است زيرا هر چند كه او در استنباط كل مسائل با مجتهد مطلق برابر نيست ولى در حدود همان مسائل معدودى كه در استنباط آنها بذل جهد نموده با مجتهد مزبور مساوى مىباشد و همان طورى كه استنباطات مجتهد مطلق نسبت بكل مسائل درباره‌اش حجت است همين طور استنباطات متجزى نيز نسبت به بعض آنها درباره‌اش حجت خواهد بود .\r\nلكن اين استدلال به چندين وجه مردود است يكى آنكه چون متجزى محيط بر جميع ادله نيست لذا بر صحت استنباطات وى نمىتوان اعتماد كرد چه آنكه ممكن است ادلهء را كه وى مناط استنباط خويش قرار داده با ادله ديگرى كه وى از آنها مطلع نيست معارض باشد ديگر آنكه قدرت استنباط يك مجتهد متجزى را نمىتوان با قدرت استنباط مجتهد مطلق مساوى دانست زيرا كه مجتهد مطلق كه بر علوم مقدماتى اجتهاد محيطتر است قدرت استنباطش نيز فزونتر مىباشد و چه بسا كلامى كه در نظر ظاهر بين مجتهد متجزى مفيد حرمت بوده در نظر واقع بين مجتهد مطلق مفيد كراهت باشد سوم آنكه حجيت ظن مجتهد مطلق نه من باب حجيت ظن است تا ظن متجزى نيز از حيث وحدت مناط بر آن قياس شود بلكه فقط به حكم\r\n\r\n","description":"","footnote":"","page_name":" 70 ","page_number":118},
  {"content":"\r\n\r\nاجماع مىباشد و چون اين اجماع نسبت بحجيت ظن مجتهد متجزى حاصل نشده لذا نمىتوان آن را حجت دانست .\r\nمسأله ديگرى كه در اينجا مطرح گرديده مسأله تخطئه و تصويب است بدين توضيح :\r\nمسائلى كه اعمال نظر اجتهادى در آنها لازم است بر دو قسم هستند يكى مسائل شرعيه عقليه و ديگرى مسائل شرعيه فرعيه .\r\nدر مسائل شرعيه عقليه از قبيل اصول دين يا اصول مذهب و نظاير آنها هرگاه اختلافى بين مجتهدين پديد آيد يعنى گروهى از آنها بر ثبوت و گروهى ديگر بر نفى اصلى از اصول دينيه اظهار نظر كنند - در اين صورت مسلم است كه يكى از آن دو گروه مصيب و مأجور و ديگرى مخطى و معاقب خواهد بود .\r\nدليل مصيب بودن گروه اول و مخطى بودن گروه دوم آن است كه مسائل عقليه حقايق ثابته هستند كه صورت آنها در عالم نفس الامرى محفوظ مىباشد پس هرگاه كسى آنها را بطورى كه هستند درك نمايد ، مصيب و اگر طور ديگرى فرض كند مخطى خواهد بود .\r\nو اما دليل مأجور بودن مصيب و معاقب بودن مخطى آن است كه :\r\nبارى تعالى اولا - درك صحيح آن حقايق را بر مجتهدين واجب فرموده ثانيا - دلائل روشن و رهبرىكنندهء هم در اختيار آنان گذارده است پس هر كس كه به تبعيت از دلائل مزبوره ، واقع را بطور صحيحى درك كند چون تكليفش را كما هو حقه بجا آورده است بالطبع مأجور خواهد بود و هر كس كه از دلائل مزبوره رو بتابد و به همين جهت در تشخيص واقع خطا كند چون تكليفش را انجام نداده لذا معاقب خواهد بود .\r\n( اصول رشاد ص 289 - 285 )\r\n\r\nأَجْدادِ ثَمانِيَه\r\n- ( اصطلاح فقهى ) اجداد ثمانيه يا هشت‌گانه كه در ارث مورد بحث است .\r\nبه اين طريق است كه هر انسانى را پدرى است و مادرى كه در درجه اول از اصول وارث‌اند و براى پدر هم پدرى است و مادرى و براى مادر هم پدرى است و مادرى كه ميشوند جد و جده پدرى ( پدر و مادر پدر ) و جد و جده مادرى ( پدر و مادر مادر ) . كه اين اجداد چهارگانه در درجه دوم از ارث و در درجه اول از اجدادند و در درجه سوم كه دوم از اجداد واقع‌اند اجداد ثمانيه‌اند كه فرض آن بدين طريق است كه هر يك از پدر پدر و پدر مادر و يا مادر مادر و مادر پدر را پدرى است و مادرى است كه اجداد و جدات ثمانيه را بوجود مىآورند و در درجه بعد كه جد جد جد و جدهء جدهء جد باشند شانزده شوند . . . ( از شرح لمعه ج 2 ص 261 ) .\r\n\r\nأَجرام\r\n- ( اصطلاح فلسفى ) اجرام جمع جرم است و بر افلاك و كواكب و غيره از اجسام صافيه اطلاق شود مانند كائنات جوى در مقابل اجسام كه بر عنصريات و ما تحت الفلك اطلاق مىشود و بنا بر اين ميان اجرام و اجسام فرقى نباشد مگر در\r\n\r\n","description":"","footnote":"","page_name":" 71 ","page_number":119},
  {"content":"\r\n\r\nاطلاق . ( از دستور ج 1 ص 40 ) در كلمات شيخ اشراق « اجرام » بر عنصريات هم اطلاق شده است چنان كه گويد « و قد علمت ، ان الانفصال و الاتصال من خواص الاجرام » . ( اشراق ص 321 ) سيد شريف گويد : جرم همان جسم است و گاه ويژه فلكيات است و اطلاق بر آنها شود و اطلاق بر اجرام كوكبيه نيز مىشود . ( از دستور ج 1 ص 40 ) فارابى گويد : اجرام بر شش نوعند دوائر فلكيه ، حيوان عاقل ، حيوان غير عاقل ، نبات ، معادن و عناصر اربعه و بنا بر اين وى اجرام و جرم را اعم از جسم ميداند . ( تاريخ فلسفهء اسلام ص 12 )\r\n\r\nأَجْرام إِبداعى\r\n- مراد افلاك است و اگر به صورت مفرد گفته شود « جرم ابداعى » مراد فلك الافلاك است .\r\n\r\nأَجْرامِ أَثِيْرى\r\n- رجوع باثير و اثيريات شود .\r\n\r\nأَجْرامِ بَسِيْط\r\n- هر يك از عناصر اربعه و هر يك از افلاك و كواكب را گويند .\r\n\r\nأَجْرام حَيّه\r\n- افلاك را اجرام حيه گويند و بنا بر تعريفى كه شد اطلاق جرم بر حيوانات هم مىشود ( از رسالهء واردات قلبيه صدرا ص 243 ) .\r\n\r\nأَجْرام سَماوِى\r\n- موجودات سماوى مانند افلاك و كواكب را گويند .\r\n( از شفا ج 1 ص 17 ، 163 ، 226 ، 227 - اسفار ج 3 ص 133 ) ابن رشد در تهافت التهافت گويد : « ليست الاجرام السماوية واحدة بالنوع كثيرة بالعدد بل هى كثيرة بالنوع كاشخاص الحيوانات المختلفه » .\r\n( تهافت التهافت ص 49 ) « الأجرام السماوية هى ذوات عقول و شوق » . ( تهافت التهافت ص 48 ) « و مذهب القوم انها ( اجرام سماوى ) تعقل انفسها » . ( تهافت التهافت ص 49 ) « الاجرام السماوية متحركة او لا من المحركين لها الذين ليس هم فى مادة اصلا و صورها اعنى الاجرام السماوية مستفادة من اولئك المحركين و صور ما دون الاجرام المساوية مستفادة من الاجرام السماوية بعضها من بعض » .\r\n( تهافت التهافت ص 178 رجوع به ص 184 شود ) و در تفسير ما بعد الطبيعه گويد :\r\nاجرام سماوى دائما در حركت‌اند و فعل محض ضضض چنان كه بعضى گمان كرده‌اند ، و لكن الاجرام السماوية ليست من التى هى فعل محض و ان كانت هذه هو المبدأ للاجرام السماوية .\r\n( تفسير ص 1202 و رجوع شود به ص 1205 )\r\n\r\nأَجْرامِ صِغار\r\n- مراد از اجرام صغار يا اجزاء غير متجزى اجزاء لا يتجزى مشهور است كه از نظر تاريخى بذيمقراطيس حكيم يونانى و پيروان او نسبت داده‌اند و چنان كه در محل خود بيان خواهد شد ذيمقراطيس آنها را جسم نمىداند و اجسام را متشكل از آنها ميداند از همين جهت بر آنها اطلاق جرم شده است .\r\n\r\n","description":"","footnote":"","page_name":" 72 ","page_number":120},
  {"content":"\r\n\r\nاو گويد اجرام صغار بطور غير متناهى در خلاء پراكنده و دائما در حركت انتقالى ميباشند و از سوئى بسوئى ديگر ميروند و همين كشمكشها و حركات ايجاب مىكند كه بر حسب اتفاق و صدقه از تصادم و برخورد عدهء زيادى از آنها جهانى موجود شود . او عوالم و كرات متشكلهء از آن اجزاء را غير متناهى ميداند و كليات عوالم را بر حسب اتفاق و تصادف ميداند و لكن حوادث و امور جزئى جهان وجود را تابع علل و اسباب خاص ميداند .\r\n( از شفا ج 1 ص 26 )\r\n\r\nأَجْرامِ عِلوى\r\n- موجودات فلكى و كواكب را گويند .\r\n\r\nأَجرامِ فَلَكىّ\r\n- موجودات فلكى و كواكب را گويند .\r\nناصر خسرو در بيان آنكه قواى نباتى از تأثير اجرام فلكى است گويد آنگاه گوئيم كه مزاجى كه از چهار طبع حاصل شود از بهر مزاج جسد مردم را چون بنيادى و هيوليست مر وجود روح نباتى را اندر مزاج طبايع تأثير اجرام فلكست اعنى كه قوت كشيدن غذا و افزودن و تخم آوردن از بهر زادن خويش اندر آن مزاج همى از تأثير اجرام فلكى پديد آيد .\r\n( زاد المسافرين چاپ لندن ص 291 )\r\n\r\nأَجرامِ مُسْتَنِيرَة\r\n- اجرام مستنيره مقابل اجرام منيره است و آن اجرامى است كه نور خود را از غير گيرد مانند ماه و ستارگان . ( ش ص 97 )\r\n\r\nأُجْرَةُ اْلِاجارَة\r\n- ( اصطلاح فقهى ) معمولا وجه اجاره در استخدام و اجاره انسان را اجرت گويند رجوع به اجاره شود .\r\n\r\nإِجْزاء\r\n- ( اين اصطلاح اصولى است ) و مراد اين است كه آيا انجام مأمور به بدان نحو كه خواسته شده است مقتضى اجزا است يعنى پس از انجام مأمور به امتثال تام حاصل شده است و آيا انجام مأمور به كاشف و مؤثر و علت براى امتثال هست يا نه و كفايت مىكند البته مسأله به اين ترتيب كه مورد بحث كلى باشد درست نيست زيرا مسلما كه انجام مأمور به بدان نحو كه خواسته شده است موجب اجزاء و كفايت و امتثال است و مؤثر در سقوط تكليف است و هيچ كس نمىتواند بگويد انجام مأمور به بدان ترتيب كه آمر خواسته است كافى هست يا نه لكن مساله اين است كه آيا انجام مأمور بامر ظاهرى يا اضطرارى موجب سقوط تكليف از امر واقعى مىشود يا نه كه فرضا بر حسب اضطرار انسان مأمور باشد بامرى و آن را بر آن وجه كه در آن حال بايد انجام دهد با رعايت شرائط انجام دهد و بعد رفع اضطرار شود و يا پس از استفراغ وسع تكليف خود را دانست و مأمور به را احراز كرد و آن را با شرائط لازم به نظر خودش انجام داد و بعد معلوم شد كه امر و مأمور به واقعى طورى ديگر بوده است آيا انجام همان مأمور به بامر اضطرارى يا ظاهرى كافى است يا نه ؟ اداء يا قضاء بايد پس از رفع مخطور يا كشف واقع انجام داد يا نه البته در مبحث تكرار و مرة هم در صورت قول بدلالت امر بر تكرار\r\n\r\n","description":"","footnote":"","page_name":" 73 ","page_number":121},
  {"content":"\r\n\r\nعدم اجزاء بيك معنى درست است لكن تصوير مسأله بطريق فوق است .\r\n( از كفايه ج 1 ص 124 - 127 - التلويح ص 492 - قوانين ص 129 ) .\r\nأجزاء بالاسر - أجزاء به شرط اجتماع أجزاء خارجيّه - أجزاء داخليّه - اين اصطلاحات عقلى و اصولى است اجزاء هر امرى و مركبى را اعتباراتى است بدين شرح 1 لحاظ آنها انفرادا 2 لحاظ آنها به شرط اجتماع به نحوى كه اجتماع ملحوظ در آنها باشد 3 لحاظ آنها با اجتماع نه به شرط اجتماع 4 لحاظ آنها بطور لابشرطى نه به شرط اجتماع نه به شرط عدم اجتماع . در مقدمهء واجب بيان شده است كه مقدمه عبارت از نفس اجزاء بالا سر است و ذو المقدمه اجزاء به شرط اجتماع است و اجزاء خارجيه شىء عبارت از ماهيت مأخوذ به شرط لا است و بالجمله اجزاء خارجيه عبارت از اجزائى مىباشد كه خارج از ذات و ماهيت شىء است و اجزاء داخليه اركان و مقومات ماهيت‌اند و اجزاء بالاسر اجزاء با لحاظ اجتماع‌اند كه گويد « ان المركب ليس الانفس الاجزاء باسرها » كه با لحاظ انفراد هر يك اجزاء مركب‌اند و با لحاظ اجتماع نفس مركب‌اند نه به شرط اجتماع و اجزاء به شرط اجتماع آن باشد كه اجتماع شرط و قيد در آنها باشد ( از كفايه ج 1 ص 140 ) .\r\n\r\nأَجزاءِ اصلى\r\n- ( اصطلاح كلامى ) متكلمان و بعضى از فلاسفه ميگويند بعد از مفارقت نفس از بدن و تلاشى جسد چيزى باقى مىماند و نفس ، امرى را از جسد با خود نگه مىدارد كه دستخوش حوادث و تحولات نيست و معاد جسمانى را از همين راه توجيه مينمايند و اشكالاتى كه در زمينهء تبديل اجساد باجساد ديگر وارد شده است از اين راه دفع كرده‌اند .\r\nدر تصوير آن چيزى كه از جسد باقى مينمايد نظريات و عقايدى چند اظهار شده است بعضى ميگويند آنچه از اجساد باقى ميماند هيولاى مخصوص با بدان است بعضى ديگر ميگويند آنچه باقى ميماند جوهر فرد است .\r\nمحى الدين عربى گويد بعد از مفارقت نفس از بدن تمام مواد و اجزاء بدن متلاشى ميگردد و معاد روحانى است رجوع شود به حشر و معاد . و ( از اسفار ج 4 ص 158 )\r\n\r\nأَجزاءِ انْفِصالىّ\r\n- رجوع شود به - اجزاء وهمى\r\n\r\nأَجزاءِ انْفِكاكِىّ\r\n- رجوع شود به اجزاء وهمى\r\n\r\nأَجزاءِ تَحْلِيْلِىّ\r\n- رجوع شود به اجزاء وهمى\r\n\r\nأَجزاءِ حَدّى\r\n- رجوع شود به اجزاء وهمى\r\n\r\nأَجزاءِ عَقْلِىّ\r\n- رجوع شود به اجزاء وهمى\r\n\r\nأَجزاءِ الْعِلّة\r\n- ( اصطلاح فلسفى ، فقهى ) مراد از اجزاء علت هر يك از اجزاء مىباشد كه پس از اجتماع ، علتى را بوجود آورند « و الفرق بين الاجزاء العلة\r\n\r\n","description":"","footnote":"","page_name":" 74 ","page_number":122},
  {"content":"\r\n\r\nو العلل المجتمعة ان الحكم اذا ورد بعد اوصاف فان رتب على كل وصف منها بانفراد فهي علل كاسباب الوضوء . . . » ( از قواعد شهيد ص 205 )\r\n\r\nأَجزاءِ فَرْضِى\r\n- ( منطق ، فلسفه ) رجوع باجزاء وهمى شود .\r\n\r\nأَجزاءِ قَوْلِىّ\r\n- ( منطق ، فلسفه ) رجوع باجزاء وهمى شود .\r\n\r\nأَجزاءِ كَمىّ\r\n- ( منطق ، فلسفه ) رجوع باجزاء وهمى شود .\r\n\r\nأَجزاءِ مِقْدارِىّ\r\n- ( منطق ، فلسفه ) رجوع باجزاء وهمى شود .\r\n\r\nأَجزاءِ وَهْمِىّ\r\n- چنان كه در تحت عنوان كلمهء مركب و جسم و جز لا ينجزى بيان خواهد شد مركبات بر چند نوعند يا مركب به تركيب ذهنى ميباشند و يا مركب به تركيب خارجى و از اين جهت اجزاء مركب يا عقلىاند و يا خارجى .\r\nاجزاء حديه را اجزاء محموله هم گويند و آنها اجزائى هستند كه از ذات واحد و يك حقيقت منتزع شده باشند مانند جنس و فصل در ماهيت بسيطة - الوجود چون سواد كه به حسب تحليل عقلى منحل به دو جزء مىشود يكى جزء جنسى كه لونيت باشد و ديگرى جزء فصلى كه باسطيت بصر در سواد و قابضيت آن در بياض باشد .\r\nاجزاء حدى را اجزاء قولى و مقولى و حملى هم گويند كه در مقام تعريف بر موضوع محمول شود . اجزاء حدى همان اجزاء تحليلى و اجزاء عقلى است زيرا نوع به تحليل و تعمل عقلى مركب از دو جزء و در خارج يك چيز زيادتر نيست .\r\nو بالجمله اجزاء هر مركبى يا موجود بوجود واحدند و يا موجود به بوجودات متعدده قسم اول اگر در ذهن لا به شرط مأخوذ شوند اجزاء حمليه ميگويند حاجى سبزوارى گويد بهتر آنست كه آنها را اجزاء حديه بناميم و اگر در ذهن به شرط لا گرفته شوند اجزاء وجودى ذهنى يعنى ماده و صورت ذهنى ناميده ميشوند .\r\nقسم دوم كه موجود بوجودات متعدد خارجىاند اگر در وضع متباين باشند اجزاء مقداريه مينامند و اگر در وضع متباين نباشند اجزاء خارجيه يعنى ماده و صورت خارجى مينامند .\r\nاجزاء خارجى كه بر حسب وجود بالفعل خارجى ، منفك و منفصل باشند و يا بر حسب تقسيمات خارجى جسم موجود بالفعل خارجى باشند اجزاء انفكاكى نامند زيرا چنان كه بيان شود جسم باجزاء چهارگانه قابل تقسيم است يكى تقسيم انفكاكى خارجى كه موجب كثرت بالفعل است در خارج .\r\nدوم تقسيم آن باجزاء وهمى است كه موجب كثرت در وهم است و اين تقسيم در وهم بلا نهايت است .\r\nسوم تقسيم عقلى فرضى است كه بفرض عقل است كه محيط به تمام اجزاء ممكنة الافتراض است بطور مجمل بدان نحو كه شأن عقل بسيط اجمالى است .\r\n\r\n","description":"","footnote":"","page_name":" 75 ","page_number":123},
  {"content":"\r\n\r\nچهارم تقسيم بر حسب اختلاف دو عرض است اعم از اعراض قاره يا غير قاره كه اول مبدأ افتراق خارجى است و دوم منشأ تقسيم وهمى است .\r\nدر محل خود گفته مىشود كه بعضى از فلاسفه اجسام را مركب از اجزاء متناهى موجود بالفعل در خارج ميدانند و بعضى ديگر مركب از اجزاء غير متناهى موجود بالفعل در خارج دانسته و عدهء ديگر مىگويند كه اجسام قابل تقسيم‌اند بنحو بىنهايت بر وجه تقسيمات فكى و وهمى و فرضى و حد يقفى ندارد و اقوال ديگرى كه در محل خود مذكور است .\r\n( شرح منظومه ص 97 - اسفار ج 3 ص 88 ، 21 ج 1 ص 116 ، 191 ج 2 ص 102 ) حاجى گويد الاجزاء اما موجودة بوجود واحد فى العين و اما موجودة بوجودات متعددة و على الاول اما ان يعتبر فى الذهن لا به شرط فهي الاجزاء الحملية و الاولى التعبير عنها بالاجزاء الحدية لوقوعها اجزاء لحد المركب اما التسمية بالاجزاء الحملية فعنوان الجزئية ينافى الحمل و اما ان يعتبر فى الذهن به شرط لا فهي الاجزاء الوجوديّة الذّهنية اعنى المادة و الصورة الذهنيتين و على الثانى اما ان تكون متباينة فى الوضع فهي الاجزاء المقدارية اولا فهي الاجزاء الخارجية اعنى المادة و الصورة الخارجيتين .\r\n( شرح منظومه ص 150 ) و معلوم است كه تقسيم جسم را به اجزاء بنحو فكى و قطعى تا حدى ميتوان انجام داد كه جسم قابل قطع و كسر بوسيله آلات و ابزار باشد و پس از پايان تقسيم فكى وهم مىتواند آن را تقسيم نمايد و بالاخره پس از مرحله تقسيمات فكى و قطعى و وهمى فرض و حكم عقل است كه جسم هر اندازه كوچك و خرد باشد و از قابليت تقسيم فكى و قطعى و وهمى هم خارج شده باشد او را رسد كه تقسيم كند و بر حسب فرض و تقسيم عقلى قابل انقسام است زيرا عقل ميتواند بطور كلى حكم كند كه هر جزئى قابل انقسام است باجزاء و به تعمل و تجزيهء ذهنى و عقلى باجزائى منحل مىشود اين است نظر محققان فلاسفه در تقسيم اجزاء و بنا بر اين آنها منكر وجود جز لا يتجزى بوده و گويند اجسام بطور بىنهايت قابل تقسيم‌اند .\r\nو معلوم شد كه اجزاء مقداريه موجود در خارج‌اند كه از پيوستگى آنها متصلات و ممتدات و كميات متصله و منفصله بوجود مىآيند و اجزاء خارجى كه در خارج متعدد ميباشند و ذو مقدار و كميت نمىباشند و متحد بوده و قابل انفكاك و جدائى نمىباشند و هر يك از جهت خاص نيازمند به ديگرى است اجزاء خارجيه نامند مانند ماده و صورت .\r\nاجزاء تحليلى عقلى را اجزاء وجودى ذهنى و اجزاء مقدارى را اجزاء وجودى عينى ناميده‌اند .\r\n( رجوع شود به مبدأ و معاد صدرا ص 29 رسائل صدرا ص 97 . اسفار ج 1 - 116 ، 191 ) .\r\n\r\nاجْساد\r\n- ( از اصطلاحات علوم غريبه\r\n\r\n","description":"","footnote":"","page_name":" 76 ","page_number":124},
  {"content":"\r\n\r\nاست ) اصحاب اين فن شش امر را كه در صنعت كيميا به كار دارند ارواح ناميده‌اند و آن شش امر عبارت است از : زيبق ، زرنيخ ، كبريت ، نوشادر ، كافور و روغن .\r\nو هفت امر را نيز از اجساد ناميده‌اند و آن هفت عبارتند از : رصاص اسرب كه گويند از لحاظ طبع به طبع زحل است و رصاص قلعى كه گويند بطبع مشترى است . و حديد كه گويند بطبع مريخ است و ذهب كه گويند بطبع شمس است و مس كه گويند بطبع زهره است و نقره كه گويند بطبع ماه است و خارصينى كه گويند بطبع عطّار است .\r\nو بنا بر اين هفت جسدند بر طبع هفت كوكب و گويند هرگاه مقدار ارواح بر اجساد برابر بود از هم مفارقت نكنند و آنها را اجسام گويند .\r\nو بر اين اساس خاصيت‌ها نهاده‌اند و در علوم غريبه اجسام و ارواح اصلى اصيل دارد .\r\n( رجوع شود به رسائل جابر ص 62 )\r\n\r\nأَجْسامِ آلِىّ\r\n- ( اصطلاح فلسفى ) مراد موجودات آلى مانند نبات و حيوان و انسان است .\r\n( رجوع شود به تهافت التهافت ابن رشد ص 49 و كلمهء آلى در اين فرهنگ ) .\r\n\r\nأَجْسامِ أَرْبَعَه\r\n- ( اصطلاح فلسفى ) مراد عناصر اربعه مىباشد « و هذه الاجسام الاربعة لا تزال من اجل هذه الحركات فى كون دائم و فساد دائم اعنى فى اجزائها » .\r\n( تهافت التهافت ص 78 ) رازى گويد : « و اجسام چهارگانه اندرين شكل مستدير معتدل و محكم به ترتيب حكيمى نهاده شده است چنان كه سخت‌تر جسمى كه آن مايهء مواليد است و آن خاك است به ميانهء عالم است و آب كزو برتر و نرم‌تر است و با او آميزنده است با او هم پهلو است تا نبات و حيوان از ايشان حاصل همىآيد و مر نبات را سر اندرين جوهر سخت كه زمين است همىشود از بهر غذا كشيدن » .\r\n( از زاد المسافرين ناصر خسرو ص 149 و رجوع شود به رسائل ذكرياى رازى ص 231 ) .\r\n\r\nأَجْسامِ أَرْضِيّه\r\n- ( اصطلاح فلسفى ) مراد كائنات ارضى است و مواليد را نيز اجسام ارضيه نامند .\r\n( رسائل اخوان ج 3 ص 194 )\r\n\r\nأَجْسامِ أسْطُقْسّىِ\r\n- رجوع شود به اسطقس و اسطقسات و عناصر اربعه .\r\n\r\nأَجْسامِ اوّل\r\n- ( اصطلاح فلسفى ) مراد اجسام و عناصر بسيط است بابا افضل گويد : اجسام دو گونه‌اند اجسام اول و اجسام مركب و متولد و اجسام اول پنج قسم‌اند ، سپهر و چهار عنصر آتش ، و . . .\r\nو از اين بيان معلوم مىشود كه وى عنصر آسمانى را عنصر جداى از عناصر اربعه ميداند .\r\n( مصنفات جلد اول رساله پنجم ص 13 )\r\n\r\nأَجْسامِ بَسِيْطَة\r\n- ( اصطلاح فلسفى ) مراد از اجسام بسيطه عناصر اربعه مىباشد در حال خلوص و بساطت مثلا آب\r\n\r\n","description":"","footnote":"","page_name":" 77 ","page_number":125},
  {"content":"\r\n\r\nدر صورتى كه با هيچ يك از عناصر ديگر تركيب نيافته باشد و خلطى حاصل نكرده باشد عنصر بسيط مىگويند و بالجمله اجسام بسيطه و عناصر مبدأ مواليد و ساير تركيبات ميباشند « ان الاجسام البسيطة هى المبدأ .\r\n( تفسير ص 81 و از رسائل اخوان ج 2 ص 112 )\r\n\r\nأَجْسامِ جُزْئِيّة\r\n- ( اصطلاح فلسفى ) مراد موجودات عنصرى و مواليد است « اذا افاضت قوى النفس الكلية الفلكية فى الجسم الكلى الذى هو جملة العالم الجسمانى ابتدأت من اعلى فلك المحيط متوجهة نحو مركز العالم و سرت فى الافلاك و الكواكب و الاركان الاربعة و الاوقات الزمانية اولا فاولا حتى اذا بلغت الى منتهى مركز العالم اجتمعت كلها هناك و يكون ذلك سببا لكون الاجسام الجزئية الكائنة الفاسدة التى دون فلك القمر و هى الحيوانات و النباتات و المعادن . » ( رسائل اخوان ج 3 ص 154 )\r\n\r\nأَجسام جَمادِىّ\r\n- ( اصطلاح فلسفى ) رجوع به مواليد و جماد شود .\r\n( مصنفات ج 1 رساله 1 ص 19 )\r\n\r\nأَجسام سُفْلِى\r\n- ( اصطلاح فلسفى ) مقابل اجسام علوى است و مراد موجودات مادون فلك قمر است .\r\n( مبدأ و معاد صدرا ص 118 )\r\n\r\nأَجسام سَماوِىّ\r\n- ( اصطلاح فلسفى ) مراد افلاك و كواكب است « الاجسام السماوية لها مباد تتحرك بها و عنها » . ( تهافت التهافت ابن رشد ص 213 ) « الاجسام السماوية كما قلنا ليست مركبة من هيولى و صورة و لا هى مختلفة بالنوع » .\r\n( تهافت التهافت ص 252 ) « الاجسام السّماويّة تسع جمل فى تسع مراتب » .\r\n( آراء اهل مدنيهء فاضله ص 53 )\r\n\r\nأَجسام سَيّال\r\n- ( اصطلاح فلسفى ) مراد مواد سياله مانند آب و هوا و آتش است چنان كه گويد : « و اما علة استدارة تلك المادة ( شهب ) فهي ان الاجسام السيالة من شأنها ان تتشكل ما لم يمنعها مانع اشكالا كروية كما يستدير القطر فى الهواء » .\r\n( رسائل اخوان ج 2 ص 72 )\r\n\r\nأَجسام طَبِيعىّ\r\n- ( اصطلاح فلسفى ) در زير كلمهء جسم بيان مىشود كه هر جسمى مركب از دو امر است يكى هيولى و ديگر صورت كه هر يك لازم و ملزوم يكديگرند .\r\nصورت بر دو نوع است يكى صورت جسميه ، ديگر صورت نوعيه ، صورت جسميه عبارت از همان امرى است كه شيئيت شىء و جسميت جسم بدان است و در تمام اجسام مشترك است . اجسام طبيعى مركب از ماده و صورت جسميهء طبيعيه ميباشند در مقابل صورت تعليمى كه اشكال مختلف وارد بر صورت جسميه يا جسم طبيعى است . اصطلاح جسم طبيعى در كلمات عرفا بر عرش و كرسى نيز اطلاق شده است .\r\n\r\n","description":"","footnote":"","page_name":" 78 ","page_number":126},
  {"content":"\r\n\r\n( دستور ج 1 ص 41 و رجوع شود به تعريفات سيد شريف ص 5 ) ناصر خسرو گويد : « و اكنون گوئيم كه حركت اجسام طبيعى همه بر يك جانب است و آن جانب مركز عالم است و ليكن از جهت صورتها كه يافته‌اند هر يكى از مركز عالم اندر حدى و مكانى ايستاده‌اند به ترتيب » .\r\n( زاد المسافرين ص 44 )\r\n\r\nأَجسام عُنْصُرِىّ\r\n- ( اصطلاح فلسفى ) مواليد ثلث و كائنات را اجسام عنصرى گويند و به عبارت ديگر سواى افلاك و فلكيات را اجسام عنصرى مينامند « و هى عبارة عن كل ما عدا الاجرام و الاجسام الطبيعية من السماوات و ما فيها من الاسطقسات » .\r\n( دستور ج 1 ص 41 )\r\n\r\nأَجسام عُلْوِىّ\r\n- ( اصطلاح فلسفى ) مراد افلاك و كواكب است رجوع شود به اجرام علوى .\r\n\r\nأَجسام فَلَكِىّ\r\n- ( اصطلاح فلسفى ) مراد از اجسام فلكى افلاك و كواكب‌اند كه كون و فساد نپذيرند و قبول خرق و التيام هم نكنند رجوع شود به افلاك و فلك .\r\n\r\nأَجسام مُبْدَعَة\r\n- ( اصطلاح فلسفى ) مراد افلاك است .\r\n( از اسفار ج 2 ص 186 ) رجوع بابداع و مبدع شود .\r\n\r\nأَجسام مِثاليّة\r\n- رجوع به مثال و عالم مثال شود .\r\n\r\nأَجسام مُخْتَلِفَةُ الطّبائِع\r\n- ( اصطلاح فلسفى ) عناصر و مواليد را كه مركبات عنصرى هستند اجسام مختلفة الطبايع مينامند در مقابل اجسام فلكى كه متفقة - الطبايع‌اند .\r\n( دستور ج 1 ص 41 )\r\n\r\nأَجسام مُرَكّبَة\r\n- ( اصطلاح فلسفى ) مراد مواليد است « و اعلم ان الاجسام التى دون فلك القمر نوعان بسيطة و مركبة فالبسيطة اربعة انواع و هى النار و الهواء و السماء و الارض و المركبة ثلاثة انواع و هى المعادن و النبات و الحيوانات و هذه القوة اعنى طبيعة سارية فيها كلها » .\r\n( رسائل اخوان ج 2 ص 112 - 113 و از مصنفات بابا افضل ج 1 رساله 1 ص 29 ) .\r\n\r\nأَجسام مُظْلَمَة\r\n- ( اصطلاح فلسفى ) جهان طبيعت را اشراقيان جهان ظلمانى و موجودات آن را موجودات و اجسام مظلمه مينامند در مقابل عالم مفارقات كه موجودات نوريه مينامند « الشيء ينقسم الى نور وضوء و الى ما ليس بنور وضوء ، فصل فى ان الشيء اما نور او ظلمة - و قد شوهد من البرازخ ما اذا زال عنه النور بقى مظلما » .\r\n( ش ص 285 ) و حامله غاسق‌اى مظلم من حيث - الجسمية .\r\n( ش ص 287 ) و الغاسق اى الجسم المظلم . و الجوهر الغاسق اى الجسم المظلم » . ( ش ص 300 )\r\n\r\nأَجسام معدنى\r\n- ( اصطلاح فلسفى )\r\n\r\n","description":"","footnote":"","page_name":" 79 ","page_number":127},
  {"content":"\r\n\r\nمعدنيات است رجوع به مواليد و معدن شود .\r\n( مصنفات ج 1 رساله 2 ص 6 )\r\n\r\nأَجسام وُحْدانِىّ\r\n- ( اصطلاح فلسفى ) مراد از اجسام وحدانى اجزاء صغار است كه پيروان ذيمقراطيس اجرام صغار ناميده‌اند و بعد تعبير باجسام وحدانى شده است .\r\n\r\nأَجسام هَيُوْلانِيَة\r\n- ( اصطلاح فلسفى ) مراد عناصر اربعه است « فانه يقول ان الاجسام الهيولانية اربعة » .\r\n( تفسير ص 89 )\r\n\r\nأَجَل\r\n- ( اصطلاح كلامى ) كلمهء اجل در لغت بمعنى وقت محدود در آينده است و اجل انسان و حيوان مرگ اوست  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ »  و آن يا طبيعى است يا اخترامى رجوع شود بفرهنگ علوم عقلى تأليف نگارنده ( از كشاف ج 1 ص 83 ) اين كلمه در نحو حرف جواب است مانند « نعم » و تصديق براى خبردهنده و اعلام براى خبرگيرنده و وعد است مر طالب را مانند آنكه در پاسخ « قام زيد » گفته شود اجل و در پاسخ اقام زيد و يا « اضرب زيدا » گفته شود اجل ( از مغنى ص 8 ) .\r\n\r\nإِجْماع\r\n- ( اصطلاح فلسفى ، اصولى ) اجماع در لغت بمعنى اتفاق و اتحاد و عزم است و در اصطلاح فلاسفه اراده مؤكد كه بدنبال آن حركت عضلات است اجماع مينامند و چنان كه در تحت عنوان اراده بيان خواهد شد صدور هر فعلى بدنبال مقدمات و مبادى چند خواهد بود كه آنها را مقدمات عامه افعال ميگويند كه در تمام افعال اختيارى هست و لازمهء آنها است و آنها عبارتند از علم ( تصور يا تصديق ) ميل ، شوق و ارادهء جازم كه اجماع است كه بعد از تحقق و حصول اين مقدمات بلا فاصله حركت عضلات است به طرف فعل و انجام عمل منظور .\r\nاين مقدمات عموما در افعال اختيارى موجودند و لكن در افعال غير اختيارى بعضى از اين مقدمات موجود نيست رجوع شود به شوق و اراده و عزم .\r\n( اسفار ج 3 ص 78 ج 1 ص 173 شفا ج 2 ص 471 ) و در اصطلاح اصول اتفاق فقها باشد در هر عصرى از اعصار بر امرى دينى در شرعيات نه در عقليات .\r\nاساس اجماع كه يكى از ادلهء اربعه است مورد اتفاق تمام فرق مسلمين است و منشأ آن هم روايت نبوى است كه فرمودند\r\n« لا تجتمع امتى على الخطاء\r\n-\r\nلم يكن اللّه ليجتمع امتى على الخطاء\r\n-\r\nكونوا مع الجماعة\r\n-\r\nيد اللّه مع الجماعة »\r\nو آيه قرآن  « وَ ما كانَ اللَّهُ لِيُضِلَّ قَوْماً »  لكن اهل سنت و جماعت اجماع را بنفسه حجت دانند و گويند اجماع عبارت از اتفاق مجتهدين از امت محمد مىباشد بر امرى شرعى در هر عصرى و مراد از اتفاق اشتراك در اعتقاد باشد يا اشتراك در قول يا فعل ( از التلويح ص 498 ) .\r\nو علماء مذهب جعفرى گويند اجماع عبارت از اتفاق مجتهدين و يا اهل حل و عقد از امت محمد باشد بر امرى شرعى به نحوى كه كاشف از قول معصوم باشد بنا\r\n\r\n","description":"","footnote":"","page_name":" 80 ","page_number":128},
  {"content":"\r\n\r\nبر اين اجماع را از باب آنكه كاشف از قول معصوم است حجت دانند و بدين جهت گويند اولا بايد القاء قول خلافى نشود يعنى مخالفى نباشد زيرا ممكن است آن مخالف معصوم باشد و ثانيا آنكه ميان مجمعين اشخاص ناشناسى باشند كه ممكن باشد يكى از آنها معصوم باشد و استدلال كنند كه هيچ عصرى خالى از معصوم نمىباشد و از باب لطف بر خداست كه هر گاه بندگان بر خطا روند بوسيله امام آنها را راهنمائى كند و بنا بر اين اگر در مسأله از مسائل اجماع كردند و قول خلافى هم اظهار نشد دليل است كه معصوم راضى بدان بوده و يا اصولا خود معصوم در ميان آنها بوده است و يا القاء اين مسأله از طرف معصوم شده است و بالجمله حاكى از قول معصوم يا كاشف از رضايت اوست . اين نوع اجماع را كه در هر عصرى از اعصار بواسطهء اتفاق علما حاصل مىشود اجماع محصل در هر عصرى گويند در مقابل اجماع منقول كه نقل از حصول اجماعى در عصرى بر مسأله از مسائل شرعى شود كه بر فرض آنكه خبر واحد يا متواتر را حجت بدانيم اجماع منقول اگر به خبر واحد باشد داخل در حجيت خبر واحد شود و اگر به خبر متواتر داخل در متواتر شود و هرگاه در اجماع اتفاق بر حكمى شود و در مأخذ اختلاف باشد يعنى در مستند و علت حكم اختلاف باشد لكن همه بر حكم متفق باشند اين گونه اجماعها را مركب گويند كه با وجودى كه هر يك مأخذ خاص دارند لكن جامع آن اقوال يكى است . ( از معالم ص 171 - قواعد ص 120 - كفايه ج 2 ص 70 - قوانين ص 361 - رسائل ص 45 - 51 - التلويح ص 514 - دستور ج 1 ص 39 - كشاف ج 1 ص 261 .\r\nتوضيح ص 505 ، الاحكام ص 505 ) در معتقد الامامية آمده است :\r\nهيچ خلافى نيست نزد جملهء فقها در آنكه اجماع حجت است ، اما خلاف در آن است كه اجماع بچه حجت است .\r\nبنزد اين طائفهء اماميه اجماع از براى آن حجت است كه مشتمل است بر قول معصوم ، و قول معصوم حجت است ، پس اجماع حجت باشد . پس اگر اجماع واقع باشد بر امت ، امام معصوم داخل باشد . زيرا كه وى از ايشان است و بهتر و بزرگوارترين ايشان است .\r\nو همچنين اگر واقع باشد بر مؤمنان يا بر عالمان . و دليل عقلى دلالت كرده است كه وجود امام معصوم لطف است ، و زمانه ازو خالى نيست ، پس قول او داخل باشد در اجماع .\r\nاگر امت بر حكمى از احكام اجماع كرده باشند ، اين طائفه داخل باشند در آن .\r\nو اگر اختلاف كنند آنچه ايشان بر آن اجماع كرده باشند ، آن را حق دانند و غير آن را باطل . زيرا كه اجماع ايشان مشتمل باشد بر قول امام معصوم ، و اجماع ديگران خارج قول امام .\r\nاگر گويند : از كجا معلوم شود كه قول امام داخل اجماع اماميه است ؟\r\n\r\n","description":"","footnote":"","page_name":" 81 ","page_number":129},
  {"content":"\r\n\r\nجواب گويند : از آنجا كه زمان ازو خالى نيست ، به سر ، وى با ما باشد و در ميان ما باشد ، اگر چه ما وى را نشناسيم ، و از غيرى تميزش نتوانيم . و چون مسلمانان اجماع كرده باشند ، و ما اكثر ايشان را نشناسيم ، چه انكار توان كرد آن را كه اين طائفه بر مذهبى اجماع كنند ، و امام در ميان ايشان باشد ، و وى را نشناسند .\r\nديگر چون اين طائفه مذهب اهل البيت دارند ، چون بر چيزى اتفاق كرده باشند ، هرآينه كه اتفاق ايشان مشتمل باشد بر آنچه اهل البيت بر آن باشند ، چنان كه مسلمانان چون بر قولى اتفاق كنند ، بضرورت مشتمل باشد قول ايشان بر قول رسول ص .\r\n( رجوع شود به معتقد الاماميه ص 163 ) در اصول رشاد آمده است :\r\nاجماع بر دو قسم است : محصّل - منقول إجماع محصّل آن است كه آراء مربوطه بدان بواسطهء فحص و كاوش و مراجعه ، بفرد فرد مجتهدين تحصيل و جمع‌آورى شود .\r\nإجماع منقول آن است كه وقوع آن را شخص مورد اعتمادى كه در زمان حصول اجماع ميزيسته نقل نمايد مثلا يكى از اصحاب اعصار قديمه راجع بمسئلهء متنازع فيها ادعاى اجماع نموده و بگويد كه در بارهء آن مسأله اجماع قائم شده است .\r\nاجماع را باجماع بسيط و مركب نيز تقسيم مىكنند اجماع بسيط آن است كه فقهاى يك عصر دربارهء مسألهء از مسائل دينى متفقا فتواى واحدى بدهند .\r\nإجماع مركّب آن است كه فقهاى مزبور در آن مسأله به دو فريق تقسيم شده فريقى مثلا آن را مطلقا ايجاب و فريقى ديگر آن را مطلقا تحريم نمايند در اين صورت چون اجماع بطور مركب حاصل شده لذا اشخاصى كه در اعصار بعديه با آن مسأله مواجه ميشوند نمىتوانند قائل به تفصيل شده و آن را در موردى واجب و در موردى ديگر حرام بدانند و بلكه بايد آن را يا مطلقا ايجاب و يا مطلقا تحريم كند تا خرق اجماع لازم نيايد و همچنين در اين مورد كسى نمىتواند بين وجوب و حرمت نظريه ثالثى اتخاذ نموده و فى المثل قائل به استحباب آن شود .\r\n( اصول رشاد 225 - 224 ) پارهء از اصوليان در تعريف اجماع گويند :\r\nاجماع عبارت است از اتفاق قاطبهء فقهاى اماميه يك عصر در مسألهء از مسائل دينى .\r\nموافق اين تعريف :\r\nاولا - اتفاق بايد بمعنى واقعى كلمه و بطور كامل حاصل شود يعنى تمام مجتهدين و ارباب حل و عقد يك عصر از شرق عالم تا غرب آن متفقا فتواى واحدى در آن مسأله بدهند .\r\nثانيا - اتفاق‌كنندگان بايد از علماى اماميه باشند بنا بر اين اتفاق فقهاى ساير فرق اسلامى نمىتوانند ملاك حكم و مناط احتجاج گردد . كما اينكه مخالفت آنان نيز نمىتواند اجماع اصحاب ما را بر هم زند .\r\n\r\n","description":"","footnote":"","page_name":" 82 ","page_number":130},
  {"content":"\r\n\r\nثالثا - اتفاق همين كه بوقوع پيوست ديگر مخالفت فقهاى اعصار بعديه نمىتواند خللى بر اركان آن وارد سازد .\r\nرابعا - مسأله مجمع عليها بايد از مسائل دينيه باشد بنا بر اين اجماع در مسائل عقليه يا لغويه و امثال آنها مشمول تعريف ما نمىباشد .\r\nاجماعى كه بدين كيفيت حاصل شود در نظر عموم فرق اسلامى حجت و جزو ادله شرعيه بشمار ميآيد ، لكن در مبناى حجيت آن بين علماى عامه و علماى خاصه اختلاف نظر موجود مىباشد بدين معلى :\r\nعلماى عامه نفس اجماع را من حيث هو حجت ميدانند ولى علماى ما آن را فقط از حيث اينكه كاشف از رأى معصوم است معتبر ميشناسند .\r\nتفصيل اين اجمال آن است كه علماى عامه ميگويند :\r\nاولا بموجب روايات عديده از جمله حديث نبوى\r\nلا تجتمع امّتى على خطاء\r\nاجتماع امت اسلام بر امر ناصواب غير ممكن است .\r\nثانيا طبق صريح آيهء  وَ مَنْ يُشاقِقِ الرَّسُولَ مِنْ بَعْدِ ما تَبَيَّنَ لَهُ الْهُدى وَ يَتَّبِعْ غَيْرَ سَبِيلِ الْمُؤْمِنِينَ نُوَلِّهِ ما تَوَلَّى وَ نُصْلِهِ جَهَنَّمَ  تخلف از طريقهء كه مؤمنين اتخاذ نموده‌اند حرام و مستلزم عقوبت است .\r\nبنا بر اين اگر امت اسلام طريقى را در پيش گرفته و بر آن اجماع نمودند آن طريق طريقهء حقه و آن اجماع حجت خواهد بود . ولى فقهاى ما ميگويند :\r\nراست است كه اجماع حجت مىباشد ولى نه من حيث انه اجماع - بلكه من حيث اينكه كاشف از رأى امام است - بطورى كه اگر اين جنبه از آن سلب شود بطور قطع از حجيت ساقط ميگردد .\r\n( اصول رشاد ص 217 ) .\r\n\r\nإجمال\r\n- ( اصطلاح اصولى ) رجوع به مجمل و ( الموافقات ج 3 ص 175 ) شود .\r\n\r\nأَجْناس ثَلاثَه\r\n- ( از اصطلاحات علوم غريبه است ) و اين اصطلاح را اصحاب اين فن اطلاق بر حيوان ، نبات و حجر كنند .\r\n\r\nأَجناس عالِيَة\r\n- ( منطق ) در تحت عنوان كلمهء مقوله و جوهر بيان خواهد شد كه ارسطو كليهء موجودات عالم را در ده مقوله محدود و منحصر كرده است و آنها را مقولات عشر ناميده يك مقوله را جوهر و نه مقولهء ديگر را عرض دانسته است و هر يك از آن مقولات را جنس عالى مادون خود ميداند مثلا مقوله جوهر خود نيز شامل بر پنج نوع جوهر مىشود كه ماده ، صورت ، جسم ، نفس و عقل باشد و كيف كه يكى از مقولات عرضى است خود جنس عالى كيفيات اربعه مىباشد و همين طور ساير مقولات هر يك جنس عالى براى انواع مادون خود ميباشند و بنا بر اين مقولات اجناس عاليه‌اند و هر يك از آن اجناس به تمام ذات متباين و متخالف يكديگرند .\r\nدر منطق نيز هر جنسى نسبت بانواع دون خود جنس عالى است .\r\n( اسفار ج 2 ص 2 - 3 ، 81 )\r\n\r\n","description":"","footnote":"","page_name":" 83 ","page_number":131},
  {"content":"\r\n\r\n( رجوع به شفا ج 2 ص 18 و مصباح الانس ص 283 و اساس الاقتباس ص 29 )\r\n\r\nأَجْناسِ عَشَرَة\r\n- مقولات عشر است ( رجوع به مقولات شود . و رجوع شود به مقاله دهم از رسائل اخوان الصفا ص 329 ) .\r\n\r\nأَجْناسِ عُلُوم\r\n- ( از اصطلاحات علوم عقلى است ) . اخوان الصفا علوم را به تقسيم اوليه منقسم به سه قسم كرده‌اند ، رياضى ، شرعى وضعى و فلسفى .\r\nمنظور از علوم رياضى در عرف اخوان الصفا علومى است كه براى نيل بزندگى و بهبود وضع معيشت وضع شده است كه نه نوع است كه عبارت از علم كتابت و قرائت ، علم لغت و نحو ، علم حساب و معادلات ، علم شعر و عروض ، علم زجر و فال ، علم سحر و عزائم و كيميا و حيل ، علم حرفه‌ها و صنايع ، علم خريد و فروش و انواع تجاريات و كشت و كار باشد و علم سير و اخبار و اما علوم شرعيه كه براى معالجه نفوس و طلب آخرت است عبارت است از علم تنزيل و علم تأويل و علم روايات و اخبار و علم فقه و سنت و علم تذكار و مواعظ و زهد و تصوف و علم تأويل منامات و علوم فلسفيه نيز چهار نوع است .\r\nيكى رياضيات بمعنى خاص ديگر منطقيات و سوم طبيعيات و چهارم الهيات .\r\nرياضيات هم بر چهار نوع است يكى علم اعداد و علم هندسه و ديگر علم نجوم و علم موسيقى ، منطقيات پنج نوع است ، معرفت صنعت شعر ، خطابه ، جدل ، برهان و سفسطه و يا مغالطه .\r\nو علوم طبيعى هفت نوع است . علم مبادى جسمانى كه معرفت پنج چيز بود هيولى ، صورت ، زمان ، مكان و حركت و دوم علم سماء و عالم كه معرفت افلاك و كواكب بود سوم علم كون و فساد ، چهارم علم حوادث جو ، پنجم علم معادن بود و ششم علم نبات بود و هفتم علم حيوان بود .\r\nعلوم الهى نيز پنج نوع بود ، معرفت خدا ، علم بروحانيات ، علم به نفسانيات ، علم سياست .\r\nعلوم سياسيه پنج نوع بود ، سياست نبويه ، سياست ملوكيه ، سياست عاميه ، سياست خاصيه ، سياست ذاتيه .\r\n( رجوع شود به رساله پنجم از رسائل اخوان الصفا ص 204 ، 208 و رجوع شود به طبقه‌بندى علوم ) .\r\n\r\nأَجْناسِ فَوْقانِيّه\r\n- ( منطق ) مراد اجناس عاليه در منطق است .\r\n\r\nأَجْناسِ مُتَوَسّطِة\r\n- در تحت عنوان جنس بيان خواهد شد كه جنس در منطق عبارت از مفهومى است كه شامل انواع مختلف شود و ما به اشتراك ميان چند نوع است و هر اندازه انواع داخل در تحت جنس زيادتر باشند آن جنس نسبت بما دون خود عالى است .\r\nمثلا حيوانيت جنس براى انسان و ساير حيوانات است و هر يك از افراد داخل در آن نوع‌اند نه جنس و شامل و صادق بر افرادند نه انواع و ناميت جنس حيوان و انسان و نباتات است و شامل جنس ديگر كه حيوانيت باشد نيز مىشود و بنا بر اين ناميت نسبت به حيوانيت عالى و حيوانيت سافل و جسميت شامل ناميت و حيوانيت مىشود كه هر يك از آنها نيز شامل چند\r\n\r\n","description":"","footnote":"","page_name":" 84 ","page_number":132},
  {"content":"\r\n\r\nنوعند و خود جنس‌اند و بنا بر اين ناميت جنس متوسط است كه بالاتر از آن جسميت و جسم مطلق است و پائين‌تر از آن حيوانيت است . ( اساس الاقتباس ص 29 )\r\n\r\nأَجْوَف\r\n- ( اصطلاح كلامى ، ادبى ) اجوف يعنى تو خالى و ميان تهى در مقابل صمد كه محكم و استوار و پر است « الصمد التى لا جوف له » و بمعنى كسى كه تشنه و گرسنه نمىشود در ميدان نبرد .\r\nاين اصطلاح را متكلمان جهت بيان و توجيه و تأويل كلمهء صمد در آيهء  اللَّهُ - الصَّمَدُ  وارد در معقول كرده‌اند زيرا از اين راه كه ذات حق جسم و جسمانى نيست كه وصف آن به صمد درست باشد مواجه با اشكال شده‌اند و از اين جهت هر يك تأويلى و تصرفى كرده‌اند . صدرا اين مسأله را از نظر فلسفه خاص خود مورد دقت قرار داده و گويد اجوف صفت مخلوق است چنان كه صمد صفت خالق است و « نعمت المخلوق بالاجوف تشبيه فى غاية الحسن و البلاغة فى الكلام و هو فى مقابلة نعت اللّه بالصمد و ذلك لان كل ممكن مركب من ماهية و وجود و الماهية كالعدم فى انها لا تحصل لها فى ذاتها فلها تجاويف بحسب تلك الاعدام » .\r\n( اسفار ج 3 ص 78 - 79 ) او گويد هر ممكنى مركب از ماهيت و وجود است و ماهيت امر عدمى و حد وجود است و امرى است لا متحصل و تحصل ممكنات بوجود است و وجود محيط بماهيات است مانند احاطه كرهء مجوفه بفضائى كه متعين و محدود به آن شده است از اين جهت ممكنات اجوف‌اند .\r\nو بالجمله هويات وجودى ممكنات مستصحب اعدام و نقائص‌اند و آنها را بر حسب اعدام و نقائص تجاويفى است و هر اندازه كه موجودات از منبع خير دور تر باشند نقائص و اعدام آنها زيادتر بوده و مجوف‌ترند بر خلاف وجود واجبى كه وجود بحت و صمد است و منسوب باعدام و ظلمات و نقائص نيست .\r\n( اسفار ج 3 ص 78 ) در ادب عربى اجوف به فعل يا اسمى گويند كه عين الفعل آن حرف عله باشد مانند « قول و قال » و « بيع و باع » اگر حرف وسط واو باشد اجوف واوى و اگر ياء باشد اجوف يائى است .\r\n\r\nأَجِيْر\r\n- ( اين اصطلاح فقهى است ) و كسى را اجير گويند كه با تعهد خاص در اختيار كسى ديگر قرار گيرد مثل آنكه صاحب حرفه و صنعتى را كسى براى مدتى در اجاره و استفاده خود قرار دهد و آن را مستأجر ( بفتح جيم ) نيز گويند اجير بر دو نوع است يكى اجير مشترك و آن كسى است كه براى عمل مخصوص مثل دوختن لباس قسمتى از عمل خود را باجارهء كسى داده است و تواند كه به نحوى ديگر براى كسى ديگر نيز كارى انجام دهد كه آن را اجير عام هم گويند در مقابل اجير خاص كه كليه منافعش و وقتش را در اجاره ديگرى داده باشد در مدت معينى .\r\n( از الفقه على مذاهب الاربعة ج 3 ص 196 كشاف ج 1 ص 75 - دستور ج 1 ص 38 ) .\r\n\r\n","description":"","footnote":"","page_name":" 85 ","page_number":133},
  {"content":"\r\n\r\n\r\nإِحالَة\r\n- إحالة منشأ استحاله و ملزوم آنست و گاه اطلاق بر تغيير در كيف شود مانند تسخين و تبريد كه لازمهء آن دو استحاله است و گاه اطلاق بر تغير جوهرى و در صورت نوعيهء شىء مىشود كه كون و فساد نامند .\r\n( رجوع شود باستحاله و دستور ج 1 ص 47 و كشاف ج 1 ص 366 )\r\n\r\nإِحْباط\r\n- در لغت بمعنى از بين رفتن و فاسد شدن است و در معقول اين اصطلاح را متكلمان در مقام بيان آنكه آيا افعال و اعمال نيك بندگان بواسطهء اعمال زشت و ناپسند آنان از بين رفته و بىارزش مىشود يا نه به كار برده‌اند .\r\nعدهء معدودى از متكلمان نظر و قول اول را پذيرفته‌اند و لكن اغلب آنان اين نظر را مردود ميدانند و ميگويند همانطور كه در كتب آسمانى ذكر شده است عكس قضيه كه اعمال خوب و پسنديده موجب تزكيهء بندگان زشتكار است درست است و لكن عمل زشت بندگان موجب بلا اثر و بىارزش شدن اعمال نيك آنان نمىگردد آيات و اخبار نيز همين معنى را تأييد ميكنند .\r\nاصل اين اصطلاح مأخوذ از آيهء  وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ  .\r\n\r\nاحْتِجاب\r\n- ( اصطلاح عرفانى ) ( رجوع به حجاب شود )\r\n\r\nاحْتراس\r\n- اين اصطلاح ادبى است و نوعى از اطناب است كه تكميل هم نامند . و آن باشد كه در وسط كلام يا آخر آن كه موهم خلاف مقصود باشد امرى آورند كه آن موهم خلاف را رفع كند چنان كه در اين آيت   قالُوا نَشْهَدُ إِنَّكَ لَرَسُولُ اللَّهِ وَ اللَّهُ يَعْلَمُ إِنَّكَ لَرَسُولُهُ وَ اللَّهُ يَشْهَدُ إِنَّ الْمُنافِقِينَ لَكاذِبُونَ   جملهء   « وَ اللَّهُ يَعْلَمُ إِنَّكَ لَرَسُولُهُ »   احتراس است از اين معنى كه توهم نشود كه تكذيب واقع و در نفس الامر درست است .\r\nدر ابدع البدائع است كه احتراس آنست كه گوينده در ايراد معنى مقصود توهم اعتراض كند يا تفرس ملال مستمع .\r\nپس بلفظى موجز ازين مخاطره خلاصى يابد و مثالهائى از اشعار عربى و فارسى ايراد كرده است و بالجمله مراد از احتراس ايراد امرى باشد در كلام كه رافع توهمات و احتمالات باشد چنان كه در اين آيت  لا يَحْطِمَنَّكُمْ سُلَيْمانُ وَ جُنُودُهُ  موهم اين معنى است كه آنها ستم كارند و ممكن است بشما ستم و ظلم روا دارند لكن جمله  وَ هُمْ لا يَشْعُرُونَ  احتراز و احتراس است كه اين پايمال كردن آنها از روى عدم اطلاع بر وجود شماست نه طبع ستمكار آنها ( از كشاف ج 1 ص 331 - ابدع البدائع ص 22 ) .\r\n\r\nاحْتِراق\r\n- اين اصطلاح نجومى است و عبارت از اجتماع آفتاب است با يكى از خمسهء متحيره در درجهء واحده از فلك البروج و اما هرگاه ماه و آفتاب در يك برج قرار گيرند اجتماع گويند .\r\n( كشاف ج 1 ص 360 دستور ج 1 ص 45 )\r\n\r\nاحْتِضار\r\n- از باب افتعال از حضر است يعنى حاضر آمدن و محتضر يعنى\r\n\r\n","description":"","footnote":"","page_name":" 86 ","page_number":134},
  {"content":"\r\n\r\nكسى كه او را مرگ فرا رسيده و وفات بر او حاضر شده باشد « المحتضر من حضرته الوفاة » و بالجمله كس را گويند در حال احتضار است كه مشرف بر مرگ باشد از جهت حضور ملائكه يا موت يا حضور خويشان و اهل بيت مريض .\r\n( از شرح لمعه ج 2 ص 29 ) .\r\n\r\nاحْتِقار\r\n- ( اصطلاح اخلاقى ) يعنى كوچك كردن و كوچك دانستن و نزديك باهانت است و فرق آن با اهانت آنست كه اهانت حاصل مىشود بقول يا فعل يا ترك آن دو و نه به مجرد اعتقاد و احتقار هم بواسطهء امور مذكوره حاصل مىشود و هم به مجرد اعتقاد . ( از دستور ج 1 ص 47 ) .\r\n\r\nاحتَكار\r\n- در لغت احتباس شىء است از جهت ناياب بودنش و حكرة بضم حا و فتح را اسم آنست و شرعا خريد قوت مردم و حيوانات و نگه‌دارى و اخفاء آنهاست لكن در شرح لمعه است كه « و هو جمع الطعام و حبسه يتربص به الغلاء لا خلاف فى مرجوحيته و قد اختلف فى حرمته » و روايت حضرت صادق است كه فرمود\r\n« انما الحكرة ان يشترى طعاما و ليس طعام فى المصر غيره فتحكره فان كان فى المصر طعام غيره فلا بأس . . . »\r\nو حضرت رسول فرمودند\r\n« الحكرة فى ستة اقسام الحنطة و الشعير و التمر و الزيت و الزبيب و السمن »\r\nو در غلات اربعه خلافى نيست و بالجمله احتكار در غلات اربعه در فراوانى چهل روز و در غلا و نيستى و شدت سه روز است كه پس از آن صاحب طعام اگر حاضر به فروش نشد مجبورش كنند بفروشد و يا حاكم از طرف او به فروش مىرساند . ( از كشاف ج 1 ص 324 و مكاسب شيخ انصارى ) .\r\n\r\nاحْتِياج مُمْكِن بِعِلّت\r\n- ( اصطلاح فلسفى ) با آنكه اين عبارت را نتوان يكى از مصطلحات فلسفى به حساب آورد و بلكه يكى از مسائل فلسفى و كلامى است و در زير عنوان كلمهء ممكن توضيح داده خواهد شد لكن چون اهل نظر به اين مسأله اهميت زيادى داده‌اند ما نيز در زير اين عنوان خلاصه آراء آنها را شرح ميدهيم .\r\nاين مسأله يكى از موارد مهم اختلاف ميان فلاسفه و متكلمان است منشأ اختلاف اين است كه احتياج ممكنات به علت از جهت حدوث آنها است و يا از جهت امكان ذاتى كه دارند .\r\nمتكلمان وعدهء از فلاسفه ميگويند علت احتياج ممكنات به علت حدوث است .\r\nمحققان فلاسفه گويند علت احتياج به علت در ممكنات امكان ذاتى آنها است زيرا حدوث در مرتبت بعد از احداث است و احداث و ايجاد بعد از امكان است .\r\nو حدوث كه بمراتب بعد از امكان است نمىتواند علت احتياج ممكن به علت باشد و بنا بر اين همان امكان ذاتى كه لا اقتضائى محض مىباشد سبب احتياج ممكنات به علت است .\r\nآخوند گويد : منشأ احتياج ممكنات به علت ، حدوث نمىتواند باشد زيرا حدوث از كيفيات حاصلهء بعدى است و امكان هم علت احتياج نيست زيرا درست است كه امكان از حالات سابقهء بر وجود است لكن وجود مقدم بر ماهيت است از باب تقدم فعل بر قوت و صورت بر ماده و مادام كه\r\n\r\n","description":"","footnote":"","page_name":" 87 ","page_number":135},
  {"content":"\r\n\r\nوجود متحقق نشود ماهيتى متحقق نخواهد شد و امكان كه لا اقتضائى محض است از حالات ماهيت است .\r\nما حصل كلام آنكه وى امكان را در وجودات به معناى فقر ذاتى و حالت سابقهء بر وجود ميداند و امكان در ماهيات را از حالات متأخر از ماهيات ميداند و ماهيات را هم متأخر از وجود و بنا بر اين امكان بمعنى لا اقتضائى كه از حالات ماهيت است علت احتياج نمىتواند باشد بلكه فقر ذاتى و وجود تعلقى ارتباطى ممكنات كه به معناى امكان در وجود است منشأ احتياج ممكنات به علت است .\r\n( از اسفار ج 1 ص 265 و رجوع بامكان و ممكن شود . )\r\n\r\nاحْتِياط\r\n- اين اصطلاح اصولى و فقهى است و مورد آن در مسائلى است كه تكليف قطعى و يقينى آن معلوم نباشد مثلا هرگاه دوران امر بين وجوب و اباحه و يا استحباب چيزى باشد مورد احتياط انجام عمل است و اگر دوران بين حرمت و اباحه باشد احتياط ترك است . و در صورت اشتغال يقينى بحكمى و شك در مورد آن نيز احتياط لازم است و بالجمله احتياط در هر حال خوب است مگر آنكه موجب اختلال در نظام اجتماعى شود ، در معاملات باشد يا در عبادات و لو آنكه موجب تكرار عمل باشد چنان كه در بعضى از شكوك بايد نماز را تمام كند و سجده‌هاى سهو را انجام دهد و احتياطا هم اصل نماز را دوباره بخواند و در موردى كه علم اجمالى بوجود حكمى داشته باشد و نحوه حكم را نداند نيز احتياط لازم است بطورى كه موجب قطع به برائت او شود به حكم « لا تنقض اليقين الا بيقين آخر » حضرت رسول فرمودند « انما الامور ثلاثة حلال بين و حرام بين و شبهات بين ذلك فمن ترك الشبهات وقع فى المحرمات و هلك من حيث لا يعلم » و بديهى است كه به حكم قاعدهء نفى عسر و حرج ، احتياط در موردى رواست كه موجب عسر و حرج نشود در صورتى كه احتياط در فعل باشد و موجب خروج از دين نشود در صورتى كه احتياط در ترك باشد . ( از رسائل ص 459 - خزائن ص 38 - قوانين ص 266 - كفايه ج 2 ص 23 ، 119 و 255 ) رجوع شود به اشتغال . استصحاب . شبهات . و اصول عمليه .\r\n\r\nاحَدْ\r\n- ( اصطلاح فلسفى و عرفانى ) هر موجودى كه يگانه باشد و متعددى از جنس آن نباشد احد مينامند و اخص از واحد است زيرا واحد هم اطلاق بر چيزى مىشود كه يگانه باشد و متعددى از جنس آن نباشد و هم بر چيزى كه متعدد باشد و لكن باعتبار و جهتى داراى وحدت باشد و از اين جهت است كه مرتبت هويت شخصيه ذات حق تعالى را كه عارى از كليه تعينات و صفات و مفهومات است مرتبت احديت و مرتبت فرق و تفصيل و اسماء و صفات او را واحديت گويند . و نزد عرفا اسم ذات است باعتبار انتفاى تعدد صفات و اسماء و نسب و تعينات و باعتبار سقوط اعتبارات و نفى اضافات از اسماء و صفات است .\r\nو گفته شده است كه وجود لا به شرط\r\n\r\n","description":"","footnote":"","page_name":" 88 ","page_number":136},
  {"content":"\r\n\r\nاحديت جمع و هويت ساريهء در تمام موجودات است و به شرط لا مرتبت احديت و برزخ البرازخ است و به شرط جميع اسماء و صفات مرتبت الوهيت و واحديت است چنان كه قيصرى گويد احديت ذاتيه عبارت از منبع فيضان اعيان و استعدادات آنها است در حضرت عينيه بر حسب عوالم و اطوار و شئون روحانى و جسمانى در مرتبت دوم .\r\n( رجوع شود باسفار ج 3 ص 60 دستور ج 1 ص 41 و كشاف اصطلاحات الفنون ج 2 ص 462 ) و بالاخره احد بنزد سالكان اسم ذات است باعتبار انتفاى تعدد صفات و اسماء و نسبت تعينات است باعتبار سقوط اعتبارات ، و نفى اضافات از اسماء و صفات است ، و گفته شده است : كه وجود لابشرط ، احديت جمع و هويت ساريه در تمام موجودات است و به شرط لا مرتبت احديت و برزخ البرازخ است و به شرط جميع اسماء و صفات ، مرتبت الوهيت و مرتبت احديت است ، چنان كه قيصرى گويد :\r\nاحديت ذاتيه عبارت از منبع فيضان اعيان و استعدادات آنها است در حضرت عينيه بر حسب عوالم و اطوار و شئون روحانى و جسمانى در مرتبت دوم . ( كشاف ص 1462 ) .\r\nسنائى گويد\r\n احد است و شمار ازو معزول * صمد است و نياز ازو مخذول\r\nآن احد نى كه عقل داند و وهم * و آن صمد نى كه حس شناسد و فهم\r\nنه فراوان نه اندكى باشد * يكى اندر يكى ، يكى باشد \r\nشاه نعمت اللّه گويد\r\n در دو عالم جز يكى موجود نيست * ور تو گوئى هست آن مقصود نيست\r\nهستى ما سايهء هستى اوست * مستى ما عين سرمستى او است . \r\n\r\nإِحْداث\r\n- احداث عبارت از ايجاد شىء است با سبق مدت و اخص از تكوين است زيرا تكوين عبارت از ايجاد مسبوق بماده است و هر چه مسبوق به مدت باشد مسبوق بمادت هم هست و عكس قضيه كليت ندارد و ممكن است چيزى مسبوق بمادت باشد و قديم باشد يعنى مسبوق به مدت نباشد مانند افلاك كه نحوهء وجود و ايجاد آنها ايجاد تكوينى است و قديم بالزمان‌اند و مسبوق به زمان نمىباشند زيرا زمان از لوازم آنها است و ايجاد مواليد ثلث ايجاد احداثى است . پس آنچه صادر از ذات حق است يا مسبوق به مدت و مادت هر دو است احداث است مانند مواليد و يا مسبوق به هيچ يك نيست مانند عقل اول و يا عقول طوليه كه ابداع است . و يا مسبوق بمادت است نه مدت ، تكوين است مانند افلاك .\r\nمير داماد گويد ايجاد بعد از عدم را احداث ميگويند چه آنكه مسبوق بعدم زمانى باشد و يا ذاتى و ابداع عبارت از ايجاد مسبوق بعدم ذاتى است به شرط غير مسبوقيت آن بمادت ، صدرا نيز همين نظر را تأييد كرده است .\r\n\r\n","description":"","footnote":"","page_name":" 89 ","page_number":137},
  {"content":"\r\n\r\nابن رشد گويد : « الاحداث ليس شيئا غير تعلق الفعل بالوجود » .\r\n( تهافت التهافت ص 194 ) « الذى افاد الحدوث الدائم احق باسم الاحداث من الذى افاد الاحداث المنقطع » .\r\n( تهافت التهافت ص 192 - و رجوع شود به شفا ج 2 ص 580 - و دستور ج 1 ص 45 - 46 - و قبسات ص 118 )\r\n\r\nاحَدُ الْفَوارِس\r\n- ( اصطلاح نجومى است ) ستاره‌ايست واقع در بال دجاجه ( رجوع به صور كواكب و دجاجه شود ) .\r\n\r\nاحَدِيّت\r\n- ( اصطلاح عرفانى ) اسم آن مرتبهء ذات است كه آنجا اعتبار اطلاق ذات نمايند :\r\n\r\nاحَدِيّتِ جَمْع\r\n- اسم ذاتست نه باعتبار صلاحيت اعتبار و نسب و اضافات در ذات احديت بلكه باعتبار اتصاف او بجامعيت صفات ذاتيه .\r\n\r\nإِحْرام\r\n- ( اين اصطلاح فقهى و عرفانى است ) و در لغت منع است و شرعا تحريم چيزهائى و وجوب چيزهائى ديگر است در موقع مناسك حج آنكه قصد احترام مىكند محرم نامند و بالجمله احرام حرام شدن بر شخص است كه قصد مناسك حج را دارد از محل معين بنام ميقات كه خود را از امورى محروم و آنها را بر خود حرام كند و احرام حاصل مىشود به آنكه بعد از نظيف كردن خود و كوتاه كردن شارب و غسل و نماز خاص از يكى از مواقيت قصد حج و تعيين نوع آن از تمتع افراد و قران كند و مقارن با نيت تلبيه كند ( بگويد لبّيك اللّهمّ لبّيك . . . ) و دو تكه پارچه خاص احرام بپوشد و در اين موقع حرام است بر او ارتكاب امورى از جمله 1 - شكار كردن 2 - معاشرت با زنان بهر نوع استمتاع حتى عقد و شهادت بر عقد نكاح 3 - استمنا 4 - پوشيدن لباس دوخته 5 - استعمال بويهاى خوش و عطريات 6 - سرمه كشيدن 7 - تدهين باشياء خوش‌بوى 8 - جدال كردن و ستيزگى و گفتن . . . و 9 - دروغ 10 - نظر بزن از روى ريبه 11 - خارج كردن خون از بدن بواسطه خارانيدن بدن و جز آن 12 - ناخن گرفتن 13 - موى خود را تراشيدن يا كندن آن 14 - پوشانيدن سر براى مرد 15 - حنا گذاردن براى زينت 16 - پوشيدن سلاح 17 - قطع درخت‌هاى حرم و امورى ديگر ( از شرح لمعه ج 1 ص 151 - 153 - كشاف ج 1 ص 45 ) رجوع به مواقيت و حج شود .\r\nدر معتقد الاماميه آمده است :\r\nبدان كه احرام ركنى است از اركان حج ، هر كه بگذارد متعمدا او را حج نباشد بىخلاف .\r\nو روا نباشد احرام گرفتن مگر در شوال ، و ذو القعده ، و نه روز از ذو الحجه .\r\nدليلش قوله تعالى  « الْحَجُّ أَشْهُرٌ مَعْلُوماتٌ »  ، يعنى : وقت حج ماه‌هاى معلوم است ، زيرا كه حج را وصف نكنند بماهها ، و هر كه چنين گفت : ماه‌هاى معلوم ، آن را گفت كه ما گفتيم . و موقت گردانيدن عبادت بزمانى معين در شرع ، دليل كند بر آنكه در غير آن زمان مجزى نباشد ، چنان كه وقتهاى نماز .\r\n\r\n","description":"","footnote":"","page_name":" 90 ","page_number":138},
  {"content":"\r\n\r\nاما قول خداى تعالى :  يَسْئَلُونَكَ عَنِ الْأَهِلَّةِ قُلْ هِيَ مَواقِيتُ لِلنَّاسِ وَ الْحَجِّ  ، مخصوص به آنچه ياد كرده شد ، از ماهها .\r\nچنان كه باتفاق آنچه جز از احرام است از افعال حج ، مخصوص بروزهاى مخصوص است از ماه ذو الحجه .\r\nو ابو حنيفه را نرسد كه به اين آيت تعلق سازد ، از براى آنكه نزد از احرام از حج نيست .\r\nو روا نباشد احرام گرفتن ، الا در موضعى مخصوص ، و آن موضعى است كه آن را « ذو الحليفه » خوانند ، كسى را كه حج بر راه مدينه بود ، و « جحفه » است كسى را كه حج كند بر راه شام .\r\nو « بطن العقيق » است كسى را كه حج كند بر راه عراق . اول « بطن العقيق » « مسلح » است ، و ميانه او « غمره » ، و آخر او « ذات عرق » ، و « يلملم » ميقات كسى است كه حج كند به راه يمن ، و « قرن المنازل » كسى راست كه حج كند به راه طائف .\r\nو رسول ص چون اين مواضع را مواقيت حج كرده ، و معنى ميقات در شرع آنست كه معين باشد فعل را ، پس تقديم احرام برو روا نباشد ، چنان كه تقديم نماز بر وقتش باتفاق روا نيست .\r\nهر كه ازين مواقيت بگذرد ، متعمدا ، و نتواند باز گردد ، و احرام گيرد ، حجش با سر بايد گرفت سال آينده . و اگر فراموش كرد ، و نتواند كه باز گردد ، همان جايگاه كه با يادش آيد احرام گيرد .\r\nو اگر منزل وى در پيش ميقات بود ، از منزل خويش احرام گيرد . و اگر بميقات رود و آنجا احرام گيرد ، فاضلتر بود . و كسى كه مجاور مكه باشد ، چون خواهد كه احرام از ميقات گيرد ، از ميقات اهل ولايت خود گيرد . و اگر نتواند ، بيرون حرم . و اگر نتواند ، از مسجد الحرام احرام بندد .\r\nو چون خواهد كه احرام گيرد ، سنت بود كه ناخنها بچيند ، و موى بغل و زهار زايل كند ، و غسل كند . و درين خلاف نيست .\r\nو واجب بود بر وى دو جامهء احرام پوشيدن : يكى بميان فرازند ، و ديگرى را بدوش فرا گيرد . و با ضرورت يك جامه روان بود بلا خلاف .\r\nو سنت است نماز احرام كردن ، و دعائى كه معروفست خواندن . و اين دعا و غير اين در كتابهايى كه در باب حج ساخته‌اند و آن را « مناسك الحج » نام نهاده‌اند ، كسى را كه بايد ، طلب دارد آن را ، تا بر تمامى آنچه اين طائفه برآنند از افعال حج :\r\nفرائض ، و سنن ، و آداب ، و دعوات ، واقف گردد . كه اگر ذكر آن كنيم كتاب دراز گردد .\r\nآنگه نيت احرام كند . و نيت به « لبيك » واجب منعقد گرداند ، و آن اينست : « لبيك اللهم لبيك ، لبيك إنّ الحمد و النعمة و الملك لك لا شريك لك لبيك » .\r\nو احرام منعقد نشود الا به اين ، يا آنچه بجاى اين باشد از اشعار و تقليد ، مر قارن را .\r\nو اشعار آن باشد كه كوهان شتر بشكافند تا خون آلوده گردد .\r\nو تقليد آن بود كه نعلينى بر گردن\r\n\r\n","description":"","footnote":"","page_name":" 91 ","page_number":139},
  {"content":"\r\n\r\nاو بندد .\r\nو دليل برين كه گفتيم آنست كه فرض حج مجمل است در قرآن ، و هيچ خلافى نيست كه رسول ص چون احرام بستى :\r\n« لبيك » گفتى ، و اشعار و تقليد كردى ، و فعل او چون در مورد بيان باشد ، وجوب را بود .\r\nو روايت كرده‌اند كه جبرئيل ع برسول آمد و گفت :\r\n« مر اصحابك ان يرفعوا اصواتهم بالتلبية »\r\n، يعنى : ياران خود را بفرماى تا آواز خود را بلند گردانند به « لبيك » گفتن .\r\nو عايشه را گفت : « انقضى رأسك و امتشطى و اغتسلى و دعى العمرة و اهلى بالحج » ، يعنى : موى باز كن ، و شانه فرو آور ، و غسل كن ، و عمره را دست بدار ، و « لبيك » گوى به حج ! يعنى : احرام را به حج منعقد گردان به « لبيك » گفتن . و اهلال « لبيك » گفتن است . و امر رسول ص وجوب را بود .\r\nاما آواز برداشتن به « لبيك » مردان را سنت است . و بايد كه بر طهارت باشد .\r\nو آخر وقتش متمتع را آن وقتست كه خانه‌هاى مكه به بيند ، و قارن و مفرد را وقت زوال است از روز عرفه . و كسى را كه عمرهء مبتوله بود ، آنگه كه اشتر پاى در حرم نهد ، اگر بيرون مكه باشد ، چون كعبه را بيند .\r\nو متمتع « لبيك » نگويد باحرام حج ، الا پس از آنكه طواف عمره كرده باشد ، و از سعى و تقصير فارغ شده .\r\nاگر پيش از تقصير بعمد « لبيك » گويد ، متعهء وى باطل شود ، و آنچه در آن است حج مفرد گردد . و اگر بنسيان بود ، باطل نشود .\r\nو چون احرام گرفت ، جماع كردن بر وى حرام شد ، و بوسه دادن ، و ملامسه كردن بشهوة ، بلا خلاف ، و عقد نكاح كردن از براى خود ، و از براى غير خود ، و به عقد نكاح حاضر شدن . و اگر عقد كند ، عقد فاسد بود .\r\nدليلش اجماع اين طائفه است .\r\nو از رسول ص روايت كرده‌اند :\r\n« لا ينكح المحرم و لا ينكح و لا يخطب »\r\n، و فى رواية : « لا يشهد محرم » يعنى : نكاح نكند ، و او را نكاح نكنند ، و خطبه نكنند . و در روايتى ديگر : « و گواه نشود ، و حاضر نگردد .\r\nو اين نص است . و لفظ نكاح مشتركست در عقد و وطى ، و حقيقت است در هر دو .\r\nو لقوله تعالى :  فَانْكِحُوهُنَّ بِإِذْنِ أَهْلِهِنَّ  ، خلاف نيست كه مراد به اين عقد است .\r\nو آنچه روايت كرده‌اند رسول ص :\r\n« تزوج ميمونة و هو محرم » ، يعنى : ميمونه را خواست ، و او محرم بود ، معارض است به آنچه از ميمونه روايت كرده‌اند كه او گفت كه : رسول خدا مرا خواست ، و او حلال بود ، يعنى : از حرام بيرون آمده بود . و در روايتى ديگر چنين است : « تزوجنى بعد رجوعه من مكة » ، يعنى : مرا بخواست بعد از آنكه از مكه بازگشته بود و اگر آن خبر مسلم دارند ، مراد بقول او : « و هو محرم » آن بود كه او در ماه حرام بود و آن ماه محرم بود .\r\nو بر وى حرام بود جامهء دوخته پوشيدن بىخلاف ، الا شلوار نزد ضرورت .\r\nو نپوشد آنچه پشت پاى را بپوشد باتفاق .\r\n\r\n","description":"","footnote":"","page_name":" 92 ","page_number":140},
  {"content":"\r\n\r\nو زنان را حرام است دستوانه پوشيدن ، لقوله ص :\r\n« لا تنتقب المرأة فى الاحرام و لا تلتبس القفازين »\r\n، يعنى : زن در احرام نقاب بر نبندد ، و دستوانه نپوشد .\r\nو بر مرد حرام بود در حال رفتن ، سايه كردن بر زبر خويش ، اما اگر فرو آمده باشد باكى نباشد .\r\nو سر به زير آب فرو بردن حرام بود .\r\nدليل اين ، اجماع اين طايفه است و طريقهء احتياط .\r\nو حرام است وى را صيد كردن ، و صيد كشتن ، و بر صيد دلالت كردن ، و خايهء صيد شكستن ، بلا خلاف ، و گوشت صيد خوردن ، و اگر چه محلى صيد كرده باشد ، لقوله تعالى :  حُرِّمَ عَلَيْكُمْ صَيْدُ الْبَرِّ ما دُمْتُمْ حُرُماً  ، يعنى : حرام كرده شد بر شما صيد بيابان مادام كه محرم باشيد .\r\nو اين متناول است هر فعلى را كه در صيد بود از گرفتن ، و كشتن ، و خوردن ، بىتخصيص .\r\nو حرام است روغن به كار داشتن كه در وى بوى بود ، و خوردن آنچه در وى بويى بود . و مشك ، يا عنبر ، يا كافور ، يا زعفران بوييدن ، بىخلاف .\r\nو فسوق ، و آن دروغ گفتن است بر خداى تعالى ، يا بر رسول ، يا بر يكى از ائمه عليهم السلام .\r\nو جدال . و آن « لا و اللّه و بلى و اللّه » گفتن است بنزد اين طائفه . و اين عرف شرعى خوانند . زيرا كه بعرف شرع ، جدال مخصوص به « لا و اللّه و بلى و اللّه » گفتن است . و حرام است بريدن درخت حرم كه آن را نكشته باشند ، و از درخت ميوه نباشد ، و درودن گياه حرم ، بلا خلاف .\r\nو اما درخت ميوه ، و آنچه در ملك خود نشانده باشد ، روا بود بريدن آن ، زيرا كه اصل آنست كه روا بود ، و تحريم آن محتاج دليل شرعى است ، و در شرع نيست آنچه دلالت كند برين .\r\nو حرام است موى تراشيدن ، و ناخن چيدن ، و انگشترى از براى زينت در انگشت كردن ، و خود را خون‌آلوده كردن ، و بينى از بويهاى ناخوش فرا گرفتن . و شپش از تن خود بينداختن ، و درين هم خلافى نيست . و حرام است سلاح پوشيدن مگر بضرورت ، و ملخ و زنبور كشتن به اختيار .\r\nاما پشه و كك را كشتن باكى نيست ، و هر چه از وى ترسند از مار و كژدم و دد و دام در حرم و غير حرم . و حرام است نگاه‌داشتن صيد و بيرون بردن كبوتر حرم از حرم لقوله تعالى :  حُرِّمَ عَلَيْكُمْ صَيْدُ الْبَرِّ ما دُمْتُمْ حُرُماً  ، و مراد تحريم افعال ماست .\r\n( معتقد الاماميه ص 2 - 3 ، 8 - 3 ) از لحاظ عرفانى :\r\nشاه نعمت اللّه گويد : احرام ظاهره معلوم است اما باطنه بعد از تجريد صفات نفسانيه و تفريد ار عادات مستقبحهء شيطانيه و تنظيف باطن از رذايل اخلاق ذميمه و تطهير دل از نعوت غضبيه و شهوانيه است ( رسائل شاه نعمت إله ص 56 ) .\r\n اين جامهء دوخته برانداز و برو * اين ساز مجردانه بنواز و برو\r\nدر آتش عشق اگر بسوزى خوش باش \r\n\r\n","description":"","footnote":"","page_name":" 93 ","page_number":141},
  {"content":"\r\n\r\n سيم و زر خود تمام بگذار و برو \r\n« العزة إزاري و الكبر ردائى » حافظ گويد :\r\n احرام چه بنديم چو آن قبله نه اين جاست * در سعى چه كوشيم چو از كعبه صفا رفت\r\nدى گفت طبيب ، از سر حسرت چو مرا ديد * هيهات كه رنج تو ز قانون شفا رفت \r\nخود را شستشوئى دهد و از ادناس و رذائل دنيوى پاك كند و عريان از لوث حدثان شود :\r\n دست او خالى است از مال و منال * نيك عريانست آن صاحب كمال \r\n\r\nإِحساس\r\n- ( اصطلاح فلسفى ) ادراك چيزى را بيكى از حواس پنجگانهء ظاهرى و باطنى احساس مينامند احساس بحواس ظاهرى را مشاهده و بحواس باطنى را وجدان مينامند .\r\n( دستور ج 1 ص 49 ) قطب گويد : « احساس اخذ صورت باشد از مادت و لكن با لواحق مادى و با وقوع نسبتين ميان لواحق و مادت كه چون آن نسبت زائل شود آن اخذ باطل شود چون ابصار تو زيد را چه حس او را در نمىيابد الا مغمور بغواشى غريب از ماهيت او » .\r\n( درة التاج جزء سوم ص 85 ) اخوان الصفا گويند : « و اما القوى الحساسة فهي قوى روحانية نفسانية يختص كل منها بعضو من اعضاء الجسد . . .\r\nو الحس هو تغيير مزاج الحواس عن مباشرة المحسوس لها و الاحساس هو شعور القوى الحساسة لتغييرات كيفية امزجة الحواس . رجوع شود به حس و حواس و ( اخوان ج 2 ص 339 )\r\n\r\nإِحْسان\r\n- ( اصطلاح اخلاقى ) احسان عبارت از آنست كه در مقابل بدى نيكى كنى و از جملهء مكارم اخلاق عفو و احسان است و در لغت « فعل ما ينبغى ان يفعل من الخير » است .\r\nو عرفا گويند : احسان عبارت از كمال عبوديت و پرستش آفريدگار است خالصا لوجه اللّه .\r\nابو عمرو گويد : « تربية الاحسان خير من الاحسان » آنكه ديگري را باحسان كردن وادار كند بهتر است از آنكه خود احسان كند ( طبقات ص 455 ) .\r\n« الاحسان ان تعبد اللّه كانك تراه فان لم تكن تراه فانه يراك » .\r\nاحسان اين است كه خداى را عبادت كنى بطورى كه او را در عبادت به‌بينى ( عده ج 3 ص 641 ) .\r\nصاحب منازل السائرين گويد :\r\nاحسان اسم جامع نبوى است كه جامع ابواب حقايق است و آن عبارت است از عبادت خدا در حال مشاهدهء انوار ذات احديت ( مصباح الهدايه ص 357 ) .\r\nدر قرآن مجيد است كه  هَلْ جَزاءُ الْإِحْسانِ إِلَّا الْإِحْسانُ  -  وَ بِالْوالِدَيْنِ إِحْساناً  -  وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً  .\r\nدر اصطلاحات صوفيه كاشانى آمده است : احسان عبارت از كمال عبوديت و پرستش آفريدگار است خالصا لوجه اللّه و آنچه كند با خلوص نيت و به قصد عبوديت\r\n\r\n","description":"","footnote":"","page_name":" 94 ","page_number":142},
  {"content":"\r\n\r\nو تقرب بانوار واهب الصور و الوجود كند .\r\nپير طريقت گفت : از نشان آشنائى راست آنست كه هر چه از دوست رسد احسان است ور بر دوست در قسمت نهمت نيست ، گله تاوانست ، ور اين دعوى را معنى است شادى و غم در آن يكسانست ، ( عده ج 5 ص 28 )\r\n جانى دارم بعشق تو كرده رقم * خواهيش بشادى كن و خواهيش بغم \r\n\r\nإِحْصاء\r\n- ( اصطلاح عرفانى ) احصاء اسماء الهيه ، تحقق باسماء الهيه است در حضرت احديت بفناء از رسوم خليقه و بقاء حضرت احديت .\r\n هستى اوست هستيت اى دوست * بگذر از سايه هر چه هستى اوست \r\nاما احصاء اسماء الهيه بتخلق باسماء بمقتضاى « تخلقوا باخلاق اللّه » موجب دخول وراثت است به صحت متابعت حضرت رسول ( ص ) كه فرمودند :\r\n  « أُولئِكَ هُمُ الْوارِثُونَ الَّذِينَ يَرِثُونَ الْفِرْدَوْسَ هُمْ فِيها خالِدُونَ »  \r\n.\r\n اسماء خدا به ياد دارش * تا روز شمار مىشمارش \r\n* اما احصاء اسماء به تيقن معانى و عمل بفحواى آن ، مستلزم دخول جنت افعال است به صحت توكل در مقام مجازات « من احصاها دخل الجنة »\r\n بهر نوعى كه احصا مينمائى * يقين ميدان كه در جنت درآئى \r\n\r\nإِحْصار\r\n- ( اين اصطلاح فقهى است ) و احصار از حصر است و ان حبس و منبع بود در سفر ، و در شرع منع از تمام اعمال حج باشد به جهت اتفاقاتى مانند حبس يا برخورد با دشمن يا حدوث مرض ( از دستور ج 1 ص 49 - كشاف ج 1 ص 324 )\r\n\r\nإحصان\r\n- ( اين اصطلاح فقهى است ) و در لغت منع و دخول در حصن است و حريت و عفاف است و در شرع كسى را گويند كه بنكاح درست و طى و دخول كرده باشد و بالجمله محصن و محصنه زن شوى دار و مرد زن‌دار را گويند كه هر يك اگر به عمل زنا روند ان زنا را محصنه گويند و حد زناء محصنه اعم از زن يا مرد يكى از سه امر است 1 - رجم 2 - فرود انداختن از محل مرتفع 3 - قتل بسيف و زناء غير محصنه را حد يكصد تازيانه باشد ( دستور ج 1 ص 49 - كشاف ج 1 ص 432 ) .\r\n\r\nأَحْكام\r\n- ( اصطلاح فقهى ) احكام جمع حكم است و بطور كلى و بمعنى عام اطلاق بر مقررات شرعى اعم از عبادات و معاملات و جز آن شود و بمعنى خاص اطلاق شود بر سواى عقود و ايقاعات يعنى معاملاتى كه از جملهء عقود و ايقاعات نباشند احكام بمعنى خاص گويند مانند احياء موات . . .\r\n( رجوع شود به عقود و ايقاعات )\r\n\r\nأَحْكامِ اضْطرِارِىّ\r\n- ( اصطلاح فقهى ) اين اصطلاح اصولى و فقهى است و مراد موارد خاص اضطرار است كه احكام خاصى براى مكلف هست غير از احكام\r\n\r\n","description":"","footnote":"","page_name":" 95 ","page_number":143},
  {"content":"\r\n\r\nحال اختيار . تمام احكام تكليفى انسان در حال اضطرار تبديل وضع داده و چه بسا حرامى كه حلال شود و بر عكس چنان كه اكل مية در حال اضطرار حلال مىشود و به حكم قاعدهء نفى عسر و حرج بسيارى از واجبات مرتفع شود چنان كه قبول ولايت حكام جائر روا شود و جز آن رجوع بقاعدهء عسر و حرج و رفع القلم و حديث رفع و اكراه شود .\r\n\r\nأَحْكامِ تَبَعِىّ\r\n- اين اصطلاح منطقى است و مراد از احكام تبعى لوازم و احكامى است كه بتبع حكمى ديگر باشد مثلا هر قياسى كه منتج حكمى كلى بود بالالزام منتج حكم جزوى نيز بود كه در تحت آن كلى بود و در صدق نيز لازمش بود و همين - طور انتاج عكس مستوى و عكس نقيض آن نتيجه و انتاج جزوى كه در تحت عكس باشد نيز كرده باشد و بالجمله هر قضيهء موجبه و يا سالبهء كليهء شامل افراد و جزويات چند است كه از لحاظ حكم تابع آن ميباشند و بنا بر اين هر قياسى كه منتج كلى بود جزويات را هم نتيجه دهد و آنچه منتج جزوى باشد اگر موجبه بود منتج عكس مستوى نيز باشد يعنى چون قضاياى موجبه بعينه منعكس شوند به عكس مستوى اگر اصل منتج بود عكس هم بالتبع همان نتيجه را دهد و اگر سالبه بود منتج عكس نقيض باشد هر نتيجهء كه اصل داشته است .\r\nرجوع شود به عكس مستوى و عكس نقيض و قياس و قضايا .\r\n( اساس الاقتباس ص 296 )\r\n\r\nأحكام تَكْلِيْفِىّ\r\n- اين اصطلاح اصولى و فقهى است و احكام تكليفى مقابل احكام وضعى است و مراد وجوب ، حرمت ، استجاب ، كراهت و اباحت است رجوع به احكام وضعى شود و نيز رجوع به وضع شود .\r\n\r\nأَحْكامِ حَقِيْقَت\r\n- در مقابل احكام شريعت است . رجوع به حقيقت و طريقت و شريعت شود .\r\n\r\nأَحْكامِ خَمْسَة\r\n- مراد از احكام خمسه همان احكام خمسه تكليفى است .\r\n\r\nأَحْكامِ شَرِيعَت\r\n- رجوع به شريعت شود .\r\n\r\nأَحْكامِ شَرْعِىّ\r\n- اين اصطلاح اصولى و فقهى است و مقابل احكام عرفى است و احكام خمسه تكليفى و احكام وضعى را گويند و كليه مقررات و موازين شرعى را گويند « المذكور فى كتب الشافعيه ان خطاب اللّه تعالى المتعلق بافعال المكلفين تعريف للحكم الشرعى المتعارف بين الاصوليين » ( التلويح ص 34 ) و « بعض المتأخرين من متابعى الاشعرى قالوا الحكم الشرعى خطاب اللّه » .\r\n( التوضيح ضميمه تلويح ص 34 ) .\r\n\r\nأَحْكامِ ظاهِرِىّ\r\n- اين اصطلاح اصولى و فقهى است و احكام ظاهرى مقابل احكام واقعى است در مقام فقد دليل قطعى و امارات علمى ناچار تعبد به احكام ظاهرى و عمل بمفاد دليل ظنى و امارات غير علمى است چنان كه عمل باصول عمليه از استصحاب ، اصالت برائت ، احتياط و تخيير از احكام ظاهرى ظنى است ( رسائل ص 194 ) رجوع شود باصول عمليه ، استصحاب ،\r\n\r\n","description":"","footnote":"","page_name":" 96 ","page_number":144},
  {"content":"\r\n\r\nشبهات ، ظن ، انسداد باب علم .\r\n\r\nأَحْكامِ عادِىّ\r\n- رجوع به احكام شرعى و ( الموافقات ج 3 ص 152 شود ) .\r\n\r\nأَحْكامِ عُرْفِىّ\r\n- رجوع به احكام شرعى شود\r\n\r\nأَحْكامِ عَمَلِيّه\r\n- اين اصطلاح اصولى و فقهى است و مراد فروع و احكامى است كه مربوط به عمل است نه اعتقاد در مقابل اعتقادات « فان المراد بالفروع هو الاحكام المتعلقه بكيفية العمل بلا واسطة و يسمى الاحكام العمليه و مقابلها الاصول و هى الاعتقادات التى لا تتعلق بالتكليف بلا واسطة و ان كان لها تعلق بها فى الجملة و لا مسائل اصول الفقه فانها الباحثة عن عوارض الادلة » .\r\n( قوانين الاصول ج 2 ص 136 ) .\r\n\r\nأَحْكامِ فِقْهِىّ\r\n- اين اصطلاح اصولى و فقهى است و مطلق موازين شرعى را گويند و آنها عبارتند از عبادات ، عقود ، ايقاعات و احكام بمعنى اخص زيرا اگر غايت آنها آخرت باشد عباداتند و اگر غرض اهم دنيا باشد و احتياج به عبارت و لفظ نداشته باشد احكام است مانند حيازت و اگر نياز بالفاظ و عبارات داشته باشد يا دو لفظ يعنى دو طرف نياز بلفظ دارد در اين صورت عقودند و يا يك طرفى است يعنى يك طرف نياز بلفظ داشته باشد ايقاعات است . ( قواعد شهيد ص 1 ) .\r\n\r\nأَحْكامِ قَضا وَ قَدَر\r\n- رجوع به قضا و قدر شود .\r\n\r\nأَحْكامِ واقِعِىّ\r\n- اين اصطلاح اصولى و فقهى است . احكام واقعى مقابل احكام ظاهرى است رجوع به احكام ظاهرى و ( كفايه ج 2 ص 5 ) شود .\r\n\r\nأَحْكامِ وَضْعِىّ\r\n- احكام وضعى در مقابل احكام تكليفى است و آنها امورى هستند كه اصولا مجعول بجعل تشريعى نمىباشند نه بالتبع و نه بالاستقلال و ممكن است مجعول بجعل تكوينى باشند و بعضى از احكام وضعى مجعول به جعل تشريعى بالاستقلال نمىباشند و لكن بتبع مجعول به جعل تشريعىاند و بالجمله امورى مانند صحت ، بطلان ، عزيمت ، رخصت ، تقدير ، حجيت ، سبيت ، مانعيت ، شرطيت ، رافعيت ، جزئيت ، قاطعيت ، عليت ، علامت ، مالكيت ، مملوكيت ، و . . . را از احكام وضعى شمرده‌اند ( از كفايه ج 2 ص 302 - قواعد شهيد ص 25 - عوايد الايام ص 267 ) .\r\n\r\nأَحْوال\r\n- ( اصطلاح عرفانى ) جمع حال است و در لغت به معناى تحول از حالتى به حالت ديگر آمده است و گويند « حال حولا و حولا » يعنى تحول يافت از حالى به حال ديگرى و « حالت الدار » يعنى احوالى بر آن آمد و عارض او شد « حوله تحويلا » يعنى آن را از مكانى بمكانى ديگر نقل كرد « حوله اليه » يعنى برگردانيد او را بسوى آن « احال اليه الحول » يعنى بر آن سالى گذشت و يا احوالى عارض شد . حلاج گويد « ان الانبياء سلطوا على الاحوال فالاحوال لا يصرفونهم و غيرهم سلّطت عليهم الاحوال فالاحوال يصر فهم لا هم يصرفون الاحوال » ( طبقات ص 310 ) .\r\nحال صفت چيزى و چگونگى آن را\r\n\r\n","description":"","footnote":"","page_name":" 97 ","page_number":145},
  {"content":"\r\n\r\nگويند « حالات دهر » تحولات و صروف او را گويند و در اصطلاح سالكان حال معنائى است كه وارد بر قلب مىشود بدون تعمد و قصد و بدون اكتساب و اجتلاب و آن معنى از قبيل فرح ، حزن ، قبض ، شوق ، انزعاج ، هيبت و غيره است ، در اصطلاحات صوفيه است كه احوال كيفيت قبض است كه از مبدأ عالى بر دل سالك عارف فرود آيد و سريع الزوال باشد و قرار نگيرد .\r\nابو القاسم قشيرى گويد : احوال مواهب‌اند و مقامات مكاسب و احوال حاصل ميشوند بدون وجود و مقامات ببذل مجهود و صاحب مقام در مقام جاى گيرد و صاحب حال از حال خود بگذرد و ارتقاء يابد .\r\nبعضى از مشايخ گفته‌اند كه احوال مانند بروقند و ثابت نمىمانند و اگر ثابت مانند حديث نفسند ، نه احوال و مانند اسم خود همانطور كه حلول ميكنند زائل ميشوند .\r\nبعضى گويند احوال از امورى هستند كه باقى ميمانند و اگر باقى نمانند حال نخواهند بود بلكه لوايح و بواده ميباشند ( از رسالهء قشيريه ص 32 - شرح تعرف ج 3 ص 71 ) .\r\nصاحب تعرف گويد : احوال مواريث اعمالند « و لا يرث الاحوال الا من صحح الاعمال » و احوال نيايد مگر در مورد كسى كه اعمال خود را درست كرده باشد و مراد از احوال صفت سر است يعنى تا كسى را معاملات ظاهر پاك نباشد احوال باطن درست نباشد و اولين پايه صحت اعمال شناخت علوم آنها است كه عبارت از علم به احكام شرعى از راه اصول فقهى است مانند ، روزه و نماز و ساير فرائض تا علوم معاملات از نكاح و طلاق و مبايعات كه آنها را علوم تعلم و اكتساب نامند .\r\nنخستين چيزى كه براى بنده لازم و ضرورى است كوشش در طلب علم شريعت و احكام آن مىباشد تا اندازهء كه مقدور و ممكن باشد از راه كتاب و سنت و اجماع سلف .\r\nابو الحسن دينورى گويد « الاحوال كالبروق فاذا ثبت فهو حديث النفس و ملائمة الطّبع » .\r\n( طبقات ص 315 ) .\r\nبعد از علم توحيد اولين چيزى كه لازم است علم بآفات نفس است و آنكه بداند كه نفس چيست و چگونه ميتوان جلو سقوط آن را گرفت ( لمع ص 42 ) .\r\nجنيد گويد حال عبارت از نازله‌ايست كه فرود آيد در دلها و دوام نيابد .\r\nصاحب لمع گويد : احوال چيزى هستند كه حلول كنند در دلها .\r\nبعضى گويند : حال عبارت از ذكر خفى است .\r\nبعضى گفته‌اند كه حال از راه مجاهدات و عبادات و رياضيات و مكاشفات حاصل نمىشود مانند مقامات كه از راه مجاهدات حاصل مىشود .\r\nكاشانى گويد : بناى جمله احوال عاليه بر محبت است همچنانكه بناى مقامات شريفه بر توبت مىباشد و از اين جهت است كه محبت موهبت محض است و جملهء احوال را كه مبتنى بر آن مىباشد مواهب خوانند ( مصباح الهدايه ص 404 ) .\r\nصاحب فتوح الغيب گويد : هر مؤمنى در احوال خود بايد سه امر را رعايت كند يكى آنكه اوامر خداى را بجاى آورد و\r\n\r\n","description":"","footnote":"","page_name":" 98 ","page_number":146},
  {"content":"\r\n\r\nدوم آنكه از منهيات و مكروهات دورى كند و سوم آنكه به قضا و قدر الهى رضا دهد ( فتوح الغيب ص 9 ) .\r\nو احوال امورى هستند كه از جهان غيب بر دلهاى پاك و مصفا وارد مىشود و ثابت نمىماند .\r\nمولوى گويد :\r\n هست احوال تو از كان نوى * تو بدين احوال كى راضى شوى\r\nهين حكايت كن تو از احوال خوش * خاك بر احوال درس پنج و شش\r\nو امورى هستند كه قابل توصيف و * تعبير بعبارات و الفاظ نمىباشند . \r\nمولوى گويد :\r\n حال باطن گر نمىآيد بگفت * حال ظاهر گويمت در طاق و جفت\r\nصد هزار احوال آمد اين چنين * باز سوى غيب رفتند اى امين\r\nحال امروزى بدين مانند نى * همچو جو اندر روش كش بند نى\r\nشادى هر روز از نوع دگر * فكرت هر روز را ديگر اثر \r\nاى درويش موسى در بدايت احوال سكر بود ، زود بگفتار آمد  « أَرِنِي أَنْظُرْ إِلَيْكَ »  خواجه ، محمد مصطفى عليه الصلاة و السلام در نهايت سكر بود ، دم فرو بست « لا احصى ثناء عليك » و گفتند  أَ لَمْ تَرَ إِلى رَبِّكَ  چشم فرو خوابانيد كه  « ما زاغَ الْبَصَرُ وَ ما طَغى »  ديده ما را قابليت آن ديدار نيست مگر هم بديده او ديدار مشاهده كرد . عراقى گويد :\r\n روى جانان به چشم جان ديدن * خوش بود خاصه ناگهان ديدن\r\nوصل او هم به او توان دريافت * روى او هم به او توان ديدن\r\nمن گرفتم كه در صفاى رخش * نتوانى همه جهان ديدن\r\nاندر آيينهء جهان بارى * ميتوانى به چشم جان ديدن\r\nگر همه او است هر چه هست يقين * جان و جانان و دلبر و دل و دين \r\n\r\nأَحْوالِ خَمْسَة\r\n- اين اصطلاح اصولى و ادبى است و مراد احوال لفظ است . هر لفظى را پنج حالت است : 1 - تجوز يعنى مجاز بودن 2 - اشتراك ما بين چند معنى 3 - تخصيص بواسطهء مخصص ، 4 - اضمار يعنى در تقدير گرفتن 5 - نقل از معنى اصلى بمعنى ديگر .\r\nكه در موقع وجود قرينهء صارفه حمل بر هر يك كه قرينه بر آنست مىشود و در صورت عدم وجود قرينه حمل بر معنى حقيقى مىشود . ( از كفايه ج 1 ص 29 )\r\n\r\nإِحْياءِ مَوات\r\n- اين اصطلاح فقهى است . احياء يعنى زنده كردن و مراد از احياء موات زنده كردن زمينى مرده و غير معمور است . در فقه اسلامى هر كس زمين مردهء را زنده كند بآباد كردن آن بواسطه زراعت يا ساختمان يا احداث باغات مالك آن مىشود . و شرائط آن شش است 1 آنكه يد غير بر آن مستقر نباشد و در تصرف ديگرى نباشد 2 شخصى ديگر قبلا مالك آن نبوده باشد 3 حريم ملك عامر نباشد 4 محل عبادت نباشد 5 از اقطاعات\r\n\r\n","description":"","footnote":"","page_name":" 99 ","page_number":147},
  {"content":"\r\n\r\nحضرت رسول نباشد زيرا شخصى كه به او إقطاع شده است اولى است 6 محجور يعنى سنگ‌چين ( تحجير ) نشده باشد و « هواى الموات من الارض ما لا ينتفع به لعطلته او لاستيجامه او لعدم الماء عنه او لاستيلاء الماء عليه » و فرقى نيست بين موات بالاصل و بالعرض و بالجمله مردم يك سرزمين معموره از بين رفته و يا كوچ كرده باشند و اثرى از آنها نباشد كه اين گونه زمينها را هر كس آباد كند مالك آن مىشود در غيبت امام چنان كه فرمودند\r\n« من احيى ارضا ميتة فهي له »\r\nو احياء زمين عامر روا نيست و همين طور احياء توابع آن مانند حريم و راه و نهر و قناعت آن و اراضى مفتوحة عنوه را كسى نمىتواند مالك شود باحيا زيرا عامر آن در حال فتح آن تمام مسلمين است و موات آن آن امام است و بايد باذن او احيا شود و همين طور هر زمين مردهء كه ملكيت مسلمى بر آن مستقر نشده بوده است آن امام است و حاصل از اراضى مفتوحة عنوة ، در مصالح مسلمين مصرف مىشود . ( از شرح لمعه ج 2 ص 210 - 211 ) رجوع به اراضى موات و انفال شود .\r\nدر معتقد الاماميه آمده است :\r\nموات زمين مرده باشد از زمينهائى كه آن را خداوندى معين نباشد ، و اين حق امام است ، هيچ كس را روا نباشد كه در آن تصرف كند ، مگر بدستور امام ،\r\nلقوله ص : « ليس لاحدكم الا ما طابت به نفس امامه »\r\n. هر كه زمينى احيا كند بدستورى خداوندش ، وى سزاوارتر باشد به تصرف كردن در آن از غير وى ، الا وقتى كه بعمارت قيام نكند ، و آنچه غيرى قبول كند وى نكند ،\r\nلقوله ص : « من احيا ارضا ميتة فهي له ، و من احاط حائطا على ارض فهي له »\r\n. يعنى : هر كه زمينى مرده زنده كند ، آن زمين وى را است . و هر كه حايطى بر زمينى نهد وى را باشد ، يعنى : وى به تصرف در آن اولاتر است ، زيرا كه رقبهء زمين را مالك نشوند .\r\nو روا نباشد حماى رسول را تغيير كردن ، زيرا كه فعل رسول ص حجت است ، و آن گياه‌زارى باشد كه رسول آن را اختيار كرده باشد .\r\nو امام را نيز باشد كه گياهزارى را حمايت كند ، از براى خود و از براى اسبان غازيان ، و كس ران بر وى اعتراضى نباشد ، زيرا كه فعل وى حجت است ، چون فعل رسول اللّه نزد اين طايفه .\r\nو روايت كرده‌اند كه\r\nرسول ص فرمود : « لا حمى الا للّه و لرسوله و لائمّة المسلمين »\r\n. و آب مباح را مالك شوند به آنكه به انايى برگيرند ، يا جويى باز كنند ، يا كاريزى روان كنند .\r\nو كسى كه چاهى كند ، آب آن وى را باشد . و اگر در باديه باشد ، آنچه زايد باشد ازو و از چهارپايان او ، به كسى دهد كه با [ ا 
  ] و در گياهى كه پيرامن و نزديك چاه بود شريك باشد ، تا تواند كه چهار - پايان خود را در آن گياهزار بچراند . و\r\nرسول ص فرموده است : « من منع فضل مائه ليمنع منه الكلأ منعه اللّه فضل رحمته يوم القيامة »\r\n، يعنى : هر كه فضله آب خود را\r\n\r\n","description":"","footnote":"","page_name":" 100 ","page_number":148},
  {"content":"\r\n\r\nمنع كند تا بسبب آن از گياهزار منع كند ، خداى تعالى فضل رحمت خود را ازو منع كند روز قيامت .\r\nو ميانهء چاهى كه جاى فرو خوابانيدن اشتر باشد ، تا چاهى ديگر كه ازين جنس باشد ، بايد كه چهل ارش باشد . و ميان چاهى كه با شتر آب كشند ، تا ديگرى شصت ارش . و از چاه چشمه تا ديگرى در زمين سخت پانصد ارش ، و در زمين نرم هزار ارش بايد .\r\nو اگر كسى در پهلوى چاه وى چاهى كند كه آن نه در ملك وى باشد ، منعش تواند كرد . و اما در ملك وى نتواند ، زيرا كه تصرف در ملك خود مىكند ، كس وى را مانع نتواند شد .\r\nو هر كس كه برودخانه نزديكتر بود ، وى به آب آن اولاتر بود ، آب را نگاه‌دارد از براى درخت خرما ، تا كه آب به اول ساق رسد ، و از براى كشت تا بدوال نعلين ، آنگاه رها كند به كسى كه بوى نزديكتر باشد .\r\nو رسول ص به اين حكم فرموده است .\r\n( معتقد الاماميه ص 394 - 396 ) .\r\nدر كليات حقوقى آمده است :\r\nكسى كه زمين مواتى را آباد كند زمين ملك او خواهد شد و اين قاعده مضمون حديث نبوى است\r\n« من أحيى ارضا ميتة فهي له »\r\n. بر حسب اطلاق اين حديث اگر كسى زمين بايرى را آباد كند مالك آن خواهد شد خواه از اراضى مفتوحة العنوه باشد يا نه و در احياء حاجتى به تحصيل اذن امام يا كسى كه زمام امور را به حق يا باطل در دست گرفته نخواهد بود زيرا حديث مزبور و امثال آن بمنزله اذن عام ولى امر بوده و در معنى تمليك به محيى است نهايت آنكه مالكيت احياءكننده دائر مدار بقاء احياء بوده و هر زمان خراب شود از ملك او خارج خواهد شد .\r\n( كليات 44 )\r\n\r\nإِحْياء مَوْتَى\r\n- ( اصطلاح عرفانى )  إِنَّا نَحْنُ نُحْيِ الْمَوْتى .  ارباب معرفت در احياء موتى معنى ديگر كرده‌اند و گفته‌اند :\r\nاشارت است بزنده گردانيدن دلهاى اهل غفلت بنور قربت و زنده كردن جانهاى اهل هوا و شهوت به نسيم مشاهدت و روح مواصلت اهل ، همه جانهاى عالميان ترا بود و نور قربت ترا ، حيات طيبه بدهد ، مردهء زندانى توئى ، اگر هزار سال در خاك بودهء چون ريحان توحيد رحمان در روضهء روح تو بود ، مايهء همهء زندگانى توئى ، عزيز باشد كسى كه ناگاه بسرچشمه حيات رسد . و خضروار درو غسلى بياورد ، تا حى ابد گردد .\r\nپير طريقت گفت : الهى زندگانى همه با ياد تو و شادى همه با يافت تو و جان آنست كه درو شناخت تو ، الهى موجود نفسهاى جوانمردانى ، حاضر دلهاى ذاكرانى از نزديك نشانت ميدهند و برتر از آنى و از دورت مىپندارند و نزديكتر از جانى ، ندانم كه در جانى يا خود جانى ، يا نه اينى و نه آنى ، جان را زندگانى ميبايد تو آنى ، ( عده ج 8 ص 218 ) .\r\n\r\nإِخْبات\r\n- اخبات در لغت به معناى ذكر خفى و خفا است « اخبت اليوم » يعنى « صار فى\r\n\r\n","description":"","footnote":"","page_name":" 101 ","page_number":149},
  {"content":"\r\n\r\nالخبت » و جمع آن اخبات و خبوت است ، و آن عبارت از سرزمين آرام و وسيع است و « اخبت الى اللّه » يعنى آرام گرفتن بسوى او و اظهار خشوع كرد « خبتة خبتة » ( بضم و كسر ) به معناى تواضع و فروتنى « خبيت » يعنى حقير و كوچك و گفته مىشود « خبيت النفس » يعنى منكسر القلب و دل شكسته :\r\nاين كلمه مأخوذ از آيهء شريفه  وَ بَشِّرِ الْمُخْبِتِينَ  است .\r\nصاحب منازل السائرين گويد اخبات از نخستين مراحل طمأنينت است و عبارت از ورود و صعود مسافر است در مقامى كه نفس او مطمئن شده و شك و ترديدى در خود راه ندهد و رجوع آن ممكن نباشد و چنان از خود غفلت ورزد كه خود و ما سوا را فراموش كند :\r\nصاحب مصباح الانس گويد : ملاك مقامات ابواب سه است : اول زهد دوم ورع سوم حزن بر ما فات است از كمالات و اسباب آنها كه متضمن خوف و حذر و اشفاق و خشوع و اخبات است : در هر حال اخبات هم بمعنى آرامش خاطر و هم به معناى انكسار دل و خشوع و فروتنى است كه انكسار دل در مقام تضرع و تخشع به حضرت كبريائى است .\r\n( شرح منازل السائرين ص 25 )\r\n\r\nأَخْبار\r\n- ( اصطلاح ادبى و اصولى است ) اخبار بفتح جمع خبر و بكسر همزه مصدر باب افعال است و اطلاق بر كلامى كه او را در خارج نسبتى باشد كه با او تطابق يا عدم تطابق داشته باشد مىشود و بعبارت ديگر در خارج نسبت او را ما بازائى وجودا او عدما باشد و گاه اطلاق شود بر القاء كلام . بتوضيح ديگر هرگاه كلام را نسبتى خارجى باشد در يكى از زمانهاى سه‌گانه حال ، گذشته و آينده به آنكه بين طرفين آن در خارج نسبت ثبوتى يا سلبى باشد و آن نسبت ما بين دو طرف با خارج مطابقت كند اعم از آنكه نسبت ثبوتى باشد يا سلبى مانند « على شجاع است و على جبان است يا شجاع نيست » و در صورتى كه كلام را در خارج نسبتى نباشد يعنى مفيد وقوع و عدم وقوع نسبتى خارجى نباشد آن كلام را انشاء گويند مانند « اضرب زيدا » .\r\nتفتازانى گويد : مركب تام محتمل الصدق و الكذب را از لحاظ آنكه مشتمل است بر حكم و محتمل است مر صدق و كذب را خبر و از لحاظ افادهء حكم اخبار گويند و اخبار به حق را اگر به نفع يكى و ضرر ديگرى باشد شهادت گويند و اگر براى اثبات حق مخبر باشد دعوى گويند و اگر براى اثبات حق ديگر باشد اقرار گويند .\r\n( دستور ج 1 ص 58 - مختصر المعانى ص 16 ) .\r\nو اخبار نزد محدثان مرادف حديث است و بعضى گويند مغاير آنست . ( از كشاف ج 1 ص 454 ) .\r\n\r\nأَخْبارِ تَثْلِيث\r\n- اين اصطلاح اصولى است و مراد اخبارى است كه امور در آنها بر سه شق شده‌اند : مانند « امر بين رشده فيتبع و امر بين غيه فيجتنب و امر مشكل يرد علمه الى اللّه و رسوله » « حلال بين و حرام بين و شبهات بين ذلك » ( قوانين ص 263 ) .\r\n\r\n","description":"","footnote":"","page_name":" 102 ","page_number":150},
  {"content":"\r\n\r\nرجوع شود به تثليث .\r\n\r\nأَخبارِ مُتَواتِرَة\r\n- ( اصطلاح حديث و اصول ) در معتقد الاماميه است كه بدان كه اخبار متواتره دو گونه است :\r\nيكى آنست كه علم به آن حاصل آيد هر عاقلى را كه بشنود چنان كه يكى گويد :\r\nشهرى هست كه آن را بغداد گويند .\r\nو دوم آن است كه علم به آن به نظر و استدلال حاصل آيد ، چنان كه خبر [ دهد 
  ] از معجزات رسول كه جز از قرآن است .\r\nو علم به قسم اول ضرورى است و به قسم دوم كسبى .\r\nو شرط او آنست كه : خبردهندگان بايد كه به حدى رسد عدد ايشان كه اتفاق دروغ ازيشان جائز نباشد در يك خبر .\r\nو ديگر آنكه چيزى نباشد كه ايشان را بر آن دارد كه با يكديگر در آن خبر اتفاق كنند .\r\nسوم آنكه ايشان را در آن خبر كه ميدهند ، شبهه‌اى نباشد ، چنان كه مبطلان از مذهب فاسد خبر ميدهند بشبهه‌اى كه ايشان را هست .\r\nو چون اين شرايط حاصل آيد ، آنچه از آن خبر دهند دروغ نباشد .\r\nو خبر واحد موجب علم نيست ، ازو غلبهء ظن بيش حاصل نشود .\r\nو در شرع عمل كردن باخبار آحاد وارد نيست ، و چون وارد نباشد عمل به آن روا نباشد . از براى آنكه عمل تابع علم است ، و از خبر واحد علم حاصل نيست ، و چون در شرع دليلى نيست بر وجوب عمل بخبر واحد نفى آن واجب باشد . و اگر گويند خداى تعالى حرام كرده است باز پوشيدن خبر و ناگفتن در آيت :\r\n إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ  ، تا آخر آيت ، و حظر كتمان اقتضاى اظهار كند ، و اظهار واجب نباشد الا براى قبول .\r\nجواب آنست كه حظر كتمان در چيزى بود كه اظهار آن واجب باشد شما را ، از كجا معلوم شد كه خبر واحد به اين صفت است تا اظهارش واجب باشد .\r\nگفته‌اند كه خداى تعالى فرموده است :  فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ  ، و اين « طائفه » بر سه تن افتد ، و خبر سه تن از قبيل آحاد باشد .\r\nجواب آنست كه چنان كه اسم طائفه بر سه تن افتد بر آن هم افتد كه عدد ايشان به حدى رسيده باشد كه خبر ايشان متواتر بود ، و چون چنين باشد حكم نتوان كرد بر يكى دون يكى الا بدليل ، به آنكه ظاهر آيت مفيد حث است بر نذارت كه تخويف است از ترك نظر از ادله ، و اين بخبر واحد حاصل شود و اگر چه فاسق باشد يا كافر . و اگر مراد آن بودى كه ايشان ميگويند ، چنين گفتى : « لعلهم يعملون » ، يعنى : تا باشد كه ايشان عمل كنند .\r\nديگر گويند : پيغمبر ص رسولان بشهرها فرستادى ، يك يك و دو دو ، تا دعوت كند با شريعت ، و به مجرد اقوال ايشان عمل كنند ، و اين دليل است بر آنكه اخبار آحاد در شريعت حجت است .\r\nجواب آنست كه : آن رسولان اولين\r\n\r\n","description":"","footnote":"","page_name":" 103 ","page_number":151},
  {"content":"\r\n\r\nچيزى كه به آن دعوت ميكردند ، معرفت خداى بود ، و تصديق رسول در نبوت ، و آنگه عمل كردن به شريعت وى . معلوم است كه قول ايشان درين حجت نيست ، پس رسول ص چگونه فرمايد بدعوت با چيزى كه قول ايشان در آن حجت نباشد .\r\nديگر گويند : اجماع صحابه است بر عمل كردن بر خبر واحد ، چنان كه عمر خطاب بخبر عبد الرحمن بن عوف در گزيت مجوس ، و ابو بكر در ميراث جد ، و همهء صحابه رجوع كردند در وجوب غسل بالتقاى ختانين بخبر عايشه ، چون درين خلاف كردند .\r\nجواب آنست كه آنان كه بخبر واحد عمل كردند كسانى بودند كه حشمت و جلالت ايشان ديگران را منع ميكرد از مخالفت ايشان ، و انكار ناكردن دليل رضا نكند ، مگر كه هيچ وجهى نباشد بجز از رضا .\r\nديگر آنكه آنچه ميگويند كه : صحابه بخبر واحد كار كرده‌اند ، و روايت ميكنند ، خبر واحد است ، و استدلال بخبر واحد بر وجوب عمل بخبر واحد استدلال باشد به چيزى بر نفس آن چيز ، و اين باطل است .\r\n( رجوع شود به معتقد الاماميه ص 158 - 161 ) .\r\n\r\nأَخْبارِ مُسْتَفِيضَة\r\n- اين اصطلاح اهل درايت و اصول است و اخبارى را گويند كه از حد تواتر كمتر و از واحد متجاوز باشد رجوع شود به خبر مستفيض و ( قوانين ج 1 ص 402 ) .\r\n\r\nأَخْبِيَة\r\n- ( اين اصطلاح هيوى و نجومى است ) بيست و پنجمين منزل از منازل قمر را گويند و علامت آن چهار ساره است بر كف دست راست ساكب - الماء و آن را تشبيه كرده‌اند بپاى بط بر اين صور :\r\nو ما بين را سعد نامند و آن دو كه بر دو طرفند خبا يعنى خيمه نامند و مجموع را سعد الاخبيه .\r\n( از بيست باب ملا مظفر ) .\r\n\r\nاخْتِبار\r\n- ( اصطلاح عرفانى و اخلاقى ) بمعنى تجربه و آزمايش و علم بحقيقت شىء و خبر گرفتن و امتحان بواسطهء ابتلاء بسختيها آمده است .\r\nاختبار در اصطلاح سالكان به معناى آزمايش و امتحان حق است بندگان صادق خود را تا بدان سبب منزلت آنان را منازل مخصوصان قرار داده ، و بواسطه آن صدق آنها را ثابت كند و حجتى باشند براى ادب گرفتن مريدان ( لمع ص 353 ) .\r\n\r\nاخْتِراع\r\n- ( اصطلاح فلسفى ) اختراع عبارت از ايجاد غير مسبوق به مدت است و بعبارت ديگر هر موجودى كه وجودش با نمونه نباشد و قبل از آن مانندى نداشته باشد مخترع گويند و معنى آنكه گويند اختراع ايجاد غير مسبوق به مدت است همين است مانند افلاك كه وجود آنها اختراعى است بعضى گويند اختراع مرادف با ابداع است و صدرا اختراع و انشاء\r\n\r\n","description":"","footnote":"","page_name":" 104 ","page_number":152},
  {"content":"\r\n\r\nرا مرادف آورده است و مرادف با ابداع هم آورده است و ميگويد : خداى متعال اصول اكوان را آفريد بدون آنكه وجود آنها مسبوق بمادت باشد و ايجاد كرد آنها را بر سنة اختراع و انشاء . و در هر حال اگر اختراع مرادف با ابداع باشد ايجاد غير مسبوق بمادت و مدت خواهد بود .\r\nرجوع شود بابداع و مبدع .\r\n( اسفار ج 4 ص 140 - دستور ج 1 ص 50 كشاف ج 1 ص 438 ) .\r\n\r\nاخْتِصار\r\n- اين اصطلاح اهل معانى است و تقليل لفظ باشد با كثرت معنى و نزد بعضى از علماء عربيت مرادف با ايجاز است و بعضى گويند مخصوص بحذف جمل است بر خلاف ايجاز و اختصار نسبت بمقتضى مقام است و ايجاز نسبت بمتعارف است و بالجمله بيان مقصود است به كمترين عبارت ممكن بدون حذف و اختصار ، حذف با قرينه است و اقتصار حذف بدون قرينه است . ( از كشاف ج 1 ص 455 - دستور ج 1 ص 51 ) . رجوع بايجاز و اطناب شود .\r\n\r\nاخْتِصاص\r\n- اين اصطلاح اهل ادب و معانى بيان است و عبارت از حصر است و مانند نداء است لفظا جز آنكه بدون يا آيد مانند « نحن العرب اسخى من بذل » ( از كشاف ج 1 ص 469 - سيوطى ص 178 ) رجوع به حصر شود .\r\n\r\nاخْتِلاس\r\n- در لغت ربودن باشد و « هو الاخذ من اليد بسرعة و جهرا » ( از كشاف ج 1 ص 463 - دستور ج 1 ص 58 ) .\r\n\r\nاخْتِلاط\r\n- اختلاط عبارت از آميزش عناصر با يكديگر بوده كه مرادف مزاج است « انما الاختلاط الحقيقى ان يستحيل المختلطات بعضها الى بعض حتى يتولد من ذلك المزاج . . . للمختلطات صورة متوسطة . » ( رسائل جابر بن حيان ص 1040 ) و ميان مزاج و اختلاط عموم و خصوص مطلق است زيرا هر اختلاطى مزاج نيست « قد يوصف بالاختلاط ما ليس يوصف بالمزاج » .\r\n( رسائل جابر ص 1040 )\r\n\r\nاخْتِلاف تَشْكِيْكِى\r\n- مطلق تشكيك را اختلاف به تشكيل و اختلاف تشكيكى گويند رجوع شود به تشكيك . و ( اسفار ج 1 ص 107 )\r\n\r\nاخْتِيار\r\n- اختيار به معناى انتخاب و برگزيدن بهترين چيز و كس است و به معناى ترجيح يكى از دو امر يا امور است بر ديگرى .\r\n( دستور ج 1 ص 58 ) و آن در مقابل اضطرار و اجبار است فاعل مختار در مقابل فاعل موجب و مضطر است . و آن حالتى است در موجود حى كه منشأ انجام فعل و ترك و بعبارت ديگر حالتى است قائم بفاعل عالم كه بواسطهء آن صفت و حالت بعضى از آثار\r\n\r\n","description":"","footnote":"","page_name":" 105 ","page_number":153},
  {"content":"\r\n\r\nو افعال خود را بر بعضى ديگر ترجيح ميدهد و بر حسب دواعى خاصى كه حاصل ميگردد بعضى از كارها را بر بعضى ديگر ترجيح ميدهد و همانطور كه اشاره شد اختيار تابع علم است .\r\nخواجه طوسى گويد : اختيار مرادف با قدرت است و امرى است كه مبدأ فعل و ترك مىباشد .\r\nو بالجمله مختار به كسى ميگويند كه از روى علم و ميل و ارادهء جازم فعلى را انجام ميدهد و بديهى است كه اين حالت و امر مخصوص انسان عالم شاعر است و بنا بر اين اعمالى كه بر حسب عادت از اشخاص سرميزند اختيارى نيست و همچنين افعال و حركات غريزى موجودات نيز از روى اختيار نخواهد بود و اعمال و حركات سفها و ديوانگان نيز اختيارى نيست .\r\nبعضى اختيار و اراده را از جهت همبستگى خاصى كه ميان آن دو هست با يكديگر اشتباه كرده‌اند در صورتى كه اراده را از مقدمات اختيار بايد به حساب آورد نه خود اختيار .\r\nدر اينكه افعال و اعمال غير عادى و غير غريزى انسان عالم شاعر آيا تحت اراده و اختيار اوست يا نه و آيا انسان در كليهء اعمال و حركات خود مجبول و مجبور است يا نه بحث جداگانه‌ايست كه در زير عنوان كلمهء جبر بدان اشاره خواهد شد .\r\n( از دستور ج 1 ص 58 - اسفار ج 1 ص 165 - كشف المراد ص 135 ) جامى گويد :\r\n اى مكاشف شده بسر قدر * پردهء جد و اجتهاد مدر\r\nبگذر از خويش ، در خداى گريز * بگسل از خويش ، در خداى آويز\r\nگر چه تو ز اختيار مأمورى * ليك در اختيار مجبورى\r\nبين در اين كارگاه و هم و خيال * خويش را در مجالى افعال\r\nقالبى ز اختيار خود عارى * گشته افعال حق بر او جارى . \r\nمولانا جلال الدين رومى در مقام بيان اختيار و جبر در موارد مختلف سخن گفته است و تعبيرات مختلفى كرده است و در ضمن مثالهاى مختلف موضوع را روشن كرده است .\r\n اختيار آمد عبادت را نمك * دور ميگردد بناخواه اين فلك\r\nگردش او را نه اجر و نى عقاب * كاختيار آمد هنر وقت حساب\r\nجمله عالم خود مسبح آمدند * نيست آن تسبيح جبرى سودمند\r\nزانكه كرمنا شد آدم ز اختيار * نيم زنبور عسل شد نيم مار\r\nمؤمنان كان عسل زنبوروار * كافران خود كان زهرى همچو مار\r\nدر جهان اين مدح و شاباش و زهى * ز اختيارست و حفاظ و آگهى\r\nجمله رندان چونكه در زندان روند * متقى و زاهد و حق خوان شوند\r\nچونكه قدرت رفت كاسد شد عمل * همين كه تا سرمايه نستاند اجل \r\n\r\n","description":"","footnote":"","page_name":" 106 ","page_number":154},
  {"content":"\r\n\r\n گفت مؤمن بشو اى جبرى خطاب * آن خود گفتى نك آوردم جواب\r\nبازى خود كردى اى شطرنج‌باز * بازى خصمت ببين پهن و دراز\r\nنامهء عذر خودت برخواندى * نامهء سنى بخوان چه مائدى\r\nآنچه گفتى جبر يا نه در قضا * سر آن بشنو زمن در ماجرا\r\nاختيارى هست ما را در جهان * حس خود منكر نتانى شد عيان\r\nاختيار خود ببين جبرى مشو * ره رها كردى بره آ ، كج مرو\r\nسنگ را هرگز نگويد كس بيا * وز كلوخى كس كجا جويد وفا\r\nآدمى را كس كجا گويد بپر * يا بيا اى كور در من در نگر\r\nگفت يزدان ما على الاعمى حرج * كى نهد بر ما حرج رب الفرج\r\nامر و نهى و خشم و تشريف و عتيب * نيست جز مختار را پاك جيب\r\nاختيارت هست در ظلم و ستم * من ازين شيطان و نفس اين خواستم \r\n*\r\n اختيارى هست در ما ناپديد * چون دو مطلب ديد آيد در مزيد\r\nاوستادان كودكان را ميزنند * آن ادب سنگ سيه را كى كنند \r\n\r\nاخْتِيارات\r\n- ( اصطلاح نجومى است ) و عبارت از برگزيدن وقتى بود مسعود كه مناسب و ملايم با غرض و كارى بود كه در صدد انجام آن مىباشد و يا بهترين اوقات باشد براى انجام مقصود و شروع به كارى و آن وقت و ساعت طبق قواعد نجومى ميمون بود مثلا اصحاب نجوم گويند : زراعت منسوب بزحل بوده و دعاوى منسوب به مشترى . . .\r\n( از بيست باب ملا مظفر )\r\n\r\nإِخْراجِ كَلام بَرْ مُقْتَضاىِ ظاهِر\r\n- ( اين اصطلاح اهل ادب و معانى است ) و كلام گاه بر مقتضاى ظاهر القا شود و آن القاء خبر باشد بر مخاطب بر وفق ظاهر حال او چنان كه اگر خالى الذهن باشد مجرد از مؤكدات آرند و اگر مترد الذهن باشد مؤكدا ايراد شود و اخراج كلام بر خلاف مقتضاى ظاهر آن باشد كه بر وفق مقتضاى حال مخاطب نباشد چنان كه بر مخاطب خالى الذهن و غير منكر با تأكيد القاء شود ( از دستور ج 1 ص 58 ) رجوع به بلاغت و فصاحت و مقتضاى حال شود .\r\n\r\nإِخْراجِ ما فِى الْقُوّة\r\n- ( از اصطلاحات علوم غريبه و نام يكى از رسائل جابر بن حيان است در علوم غريبه ) و بدين جهت بدين نام ناميده شده است كه در او بحث از تحولات و تبدلات اشياء به يكديگر شود و منظور اساسى بيان اين است كه در ماده اشياء عالم و در هر چيزى ، چيزهاى ديگر نهفته بود كه از قوت به فعل آيد و اصولا موضوع كار كيميا و تبديل فلزات به طلاى ناب همين بود كه از قوت بفعل آرند .\r\n\r\nإِخْلاص\r\n- ( اصطلاح عرفانى ) به معناى\r\n\r\n","description":"","footnote":"","page_name":" 107 ","page_number":155},
  {"content":"\r\n\r\nخلوص و تصفيهء عمل است از تمام شوائب مانند ريا و عجب و كبر و آنچه حاجب حقيقت و مايهء فساد عمل گردد از حظوظ نفسانى اعم از آنكه مبطل ذات عمل باشد و يا موجب تباهى روح و حقيقت اعمال گردد .\r\nاين اصطلاح از آيهء شريفهء  أَلا لِلَّهِ الدِّينُ الْخالِصُ  و آيات ديگرى كه مفاد آن دورى كردن از ريا و خلوص نيت در اعمال و تصفيهء باطن از عجب و ريا و خودنمائى در اعمال و عبادات است گرفته شده است ، و گويند : الاخلاص هو الذى لا يقبل عمل عامل إلا به . ( طبقات ص 324 ) .\r\nدر اسرار التوحيد است كه اخلاص « سرى » است از اسرار حق در دل و جان بنده كه نظر پاك او بدان سر است ( اسرار التوحيد ص 305 - شرح منازل ص 64 ) و گفته شده است كه معنى اخلاص خلوص نيت باشد .\r\nجنيد گويد : اخلاص عبارت از اين است كه بنده از هر عمل و فعلى خدا را خواهد و آنچه يگانه بود و با چيزى آميخته نبود آن را « خالص » گويند و در لغت عرب « خلوص » بمعنى خروج باشد پس معنى اخلاص انفراد است و مرتبت اخلاص مرتبتى است كه از هر عملى خدا خواسته شود .\r\nرويم گويد : اخلاص آنست كه چون عملى را انجام دهى نبينى و نگوئى كه من چه كرده‌ام زيرا كه هر كه فعل را بيند خودبين بود و « خود بين خدا بين نباشد » و بالجمله مخلص كسى است كه ديدار خود را از فعل و از خلق بردارد . ابو عباس بن عطا گويد : عمل خالص آن باشد كه از آفات بيرون آيد و سلامت يابد .\r\nيعقوب سوسى گويد : عمل خالص آن باشد كه فرشته نداند تا نويسد و شيطان نبيند تا فساد كند و نفس نبيند تا عجب آورد و به خدا پيوندد و خود را از غير خدا ببرد .\r\nقرآن مجيد نبى مرسل را بصفت اخلاص ستايد و فرمايد  « إِنَّهُ مِنْ عِبادِنَا الْمُخْلَصِينَ »  و در اين آيه هم « مخلص » بفتح و هم « مخلص » بكسر قرائت شده است و باز فرمايد  وَ اذْكُرْ فِي الْكِتابِ مُوسى إِنَّهُ كانَ مُخْلَصاً وَ كانَ رَسُولًا نَبِيًّا  ( شرح تعرف ج 3 ص 135 - 136 - قرآن سورهء اعراف 28 يوسف 23 نساء 145 ) .\r\nدر شرح كلمات بابا آمده است كه اخلاص عبارت از نسيان ملاحظات است كه هيچ امرى در مقام عبادات حق مورد نظر و لحاظ عبد نباشد ( شرح كلمات بابا طاهر 172 ) .\r\nدر كشاف آمده است كه « اخلاص » بكسر همزه اخراج خلق است از معاملهء با خدا يعنى طاعات خود را فقط براى خدا انجام دهد و تمام حركات و سكنات و قيام و قعود و افعال او براى ذات احديت باشد  « إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ »  و قصد و نيت او للّه باشد ( كشاف ج 1 ص 431 ) .\r\nسعدى گويد :\r\n عبادت باخلاص نيت نكو است * و گر نه چه آيد ز بىمغز پوست \r\n\r\n","description":"","footnote":"","page_name":" 108 ","page_number":156},
  {"content":"\r\n\r\n چه زنار مغ در ميانت چه دلق * كه درپوشى از بهر پندار خلق \r\nو اخلاص ضد اشتراك است و كمال اخلاص صدق است .\r\nدر شرح قصيدهء فارضيه است كه :\r\nاخلاص عبارت از خالص كردن وجه است بسوى حق و مراد اينست كه وجه اعمال او به طرف حق باشد و محضا نظر بسوى ذات احديت باشد و او باعث بر اعمال باشد و آن بر چهار قسم است يكى اخلاص در گفتار دوم اخلاص در افعال سوم اخلاص در عبادات و چهارم اخلاص در احوال يعنى واردات غيبى ( كشاف ج 1 ص 431 ) .\r\nدر دستور العلماء است كه اخلاص ترك رياء در طاعات است و خالص كردن قلب است از شائبه شرك مكدر ( دستور ج 1 ص 56 ) .\r\nو گفته شده است كه اخلاص آنست كه سالك در عمل خود شاهدى جز خدا نطلبد .\r\nبعضى گفته‌اند ترك عمل بخاطر مردم رياء و انجام آن بخاطر آنها شرك است و اخلاص خلوص يافتن از اين دو است ، صدق اصل است و اخلاص فرع آن .\r\nو بعضى گفته‌اند كه اخلاص عبارت از تجريد نيت است از شوائب ( حقايق ص 106 تاريخ تصوف 636 ) .\r\nدر رسالهء قشيريه است كه اخلاص اين است ، كه بنده در طاعات خود فقط خدا را در نظر گيرد و از طاعات خود آن خواهد كه به حق نزديك شود نه به ديگرى و نه جلب مدح و در نتيجه محبت مخلوق خدا .\r\nو گفته شده است كه اخلاص تصفيهء فعل است از ملاحظهء مخلوق و خوددارى از ملاحظهء اشخاص .\r\nذو النون گويد : اخلاق كميل نشود مگر بصدق در صبر بر آن و صدق تمام نگردد مگر باخلاص در آن و مداومت بر آن و سه امر است كه علامت اخلاص است ، اول مساوى بودن مدح و ذم مردم ، دوم نسيان رؤيت اعمال و سوم نسيان اقتضاى ثواب عمل در آخرت .\r\nابو عثمان مغربى گويد : اخلاص عبارت از آنست كه عمل متضمن حظ نفسانى نباشد و اين نوع اخلاص آن عوام است و اما اخلاص خواص عبارت از آنست ، كه جارى شود بر آنها نه بدانها ، يعنى طاعات از آنها صادر شود و آنها خود كنار باشند و اعمال آنها برويت و فكر نباشد و كارهاى عبادى خود را به حساب نياورند .\r\nجنيد گويد : اخلاص سرى است ميان بنده و خالق و فرشته نداند كه نويسد و شيطان نداند كه فساد كند .\r\nرويم گويد . عمل خالص عملى است كه فاعل آن در مقابل اجر و مزدى انجام ندهد نه از دنيا و نه از عقبى مزدى نخواهد ( رساله قشيريه ص 95 ) .\r\nمولانا جلال الدين رومى در ضمن داستانى ، حقيقت اخلاص را روشن كرده است و آن را در جهان اسلام و در تاريخ بشريت در وجود حضرت امير خلاصه كرده است :\r\n از على آموز اخلاص عمل * شير حق را دان منزه از دغل\r\nدر غزا بر پهلوانى دست يافت * زود شمشيرى برآورد و شتافت\r\nاو خدو انداخت بر روى على \r\n\r\n","description":"","footnote":"","page_name":" 109 ","page_number":157},
  {"content":"\r\n\r\n افتخار هر نبى و هر ولى * او خدو انداخت بر روئى كه ماه\r\nسجده آرد پيش او در سجده‌گاه * در زمان انداخت شمشير آن على\r\nكرد او اندر غزايش كاهلى . * گشت حيران آن مبارز زين عمل\r\nاز نمودن عفو و رحم بىمحل . * گفت بر من تيغ تيز افراشتى\r\nاز چه افكندى مرا بگذاشتى . * آن چه ديدى بهتر از پيكار من\r\nتا شدى تو سست در اشكار من * گفت من تيغ از پس حق ميزنم\r\nبندهء حقم نه مأمور تنم * شير حقم نيستم شير هوا\r\nفعل من بر دين من باشد گوا * من چو تيغم و آن زننده آفتاب\r\nما رميت اذ رميت در حراب * رخت خود را من ز ره برداشتم .\r\nغير حق را من عدم انگاشتم * من چو تيغم پر گهرهاى وصال\r\nزنده گردانم نه كشته در قتال * سايه‌ام من كدخدايم آفتاب\r\nحاجبم من نيستم او را حجاب \r\n\r\nأخْلاطِ أَرْبَعَه\r\n- ( اصطلاح فلسفى ) حكما و اطباى يونان قديم مبناى تعادل مزاج انسان را تركيب متعادل از اخلاط اربعه ميدانستند آنها معتقد بودند كه دم و صفرا و سودا و بلغم اساس تركيبات مزاجى بدن است و آنها بايد متعادل باشند تا مزاج سالم باشد و هرگاه يكى از آنها غالب شد و يا ديگرى ضعيف شد تعادل مزاج بر هم خواهد خورد و بايد سعى شود كه مجددا تعادل آنها بازگشت كند و ميدانيم كه اين اصل سالها تا قرون اخير بر عالم طب حكومت ميكرده است .\r\nاين اصل نيز بدست فلاسفه از جهات عقلى و فلسفى جنبهء خاصى به خود گرفته است و فلسفهء خاصى براى آن قائل شده‌اند .\r\nاخوان الصفا گويند بناى جسد انسان مانند بناى شهرى است كه مركب از اشياء مختلفه است و گويند چون خداى متعال اراده فرموده كه جسد را بيافريند ابتداء چهار طبيعت منفرد آفريد و دو به دو ميان آنها را الفت داد و تركيب كرد و بعد چهار اركان مزدوج آفريد چهار طبيعت اول متعاديات القوى و چهار اركان مؤتلفات الطبايع و متناسب القوى ميباشند و بعد بنيان جسد را بر چهار اركان قرار داد و بعد از چهار اخلاط متعاديات طبايع آن را بنا نهاد « ثم جمع هذه الاربعة الاخلاط فخلق منها تسعة جواهر مختلفة اشكالها هى ملاك بنيانها ثم الفها و ركب بعضها فوق بعض عشر طبقات متصلات . . . و اما تفصيل تلك طبايع المفردات اربع ، الحرارة و البرودة و الرطوبة و اليبوسة و الاركان الاربعة المزدوجات الطبايع المتناسبات هى النار و . . . و الاخلاط اربعة المتعاديات الطبايع هى الصفراء و الدم و البلغم و السوداء و الجواهر التسعة هى العظام و المخ و العصب و العروق و الدم و اللحم و الجلد و الظفر و الشعر . و الطبقات العشرة هى الرأس و الرقبة و الصدر و البطن و الجوف و الحقو و الوركان و الفخذان و الساقان و القدمان .\r\n( اخوان ج 2 ص 221 - و از اسفار ج 2 ص 173 )\r\n\r\n","description":"","footnote":"","page_name":" 110 ","page_number":158},
  {"content":"\r\n\r\nو بايد دانست كه اخلاط اربعه به معناى عناصر اربعه هم آمده است .\r\n( اسفار ج 2 ص 173 )\r\n\r\nأَخْلاق\r\n- ( اصطلاح اخلاقى ) اخلاق جمع خلق است و خلق ملكه‌ايست نفس را كه مقتضى سهولت صدور فعلى از او بىاحتياج به تفكر و رؤيتى مىباشد .\r\n( اخلاق ناصرى ص 60 - اخلاق جلالى ص 38 رجوع شود به خلق ) علم اخلاق علمى است كه در آن بحث از تهذيب نفس و چگونگى رابطهء افراد خانواده با يكديگر و با جامعه و روابط افراد با جوامع است .\r\nحكمت خلقى شامل سه قسمت مىشود تهذيب اخلاق ، تدبير منزل ، سياست مدينه .\r\nمعمولا آنچه را بنام اخلاق ناميده‌اند بيشتر همان تهذيب فردى است و دو قسم ديگر حكمت عملى را اخلاق نناميده‌اند يا اخلاق جمعى گويند .\r\nبهر حال يكى از بخش‌هاى حكمت همان حكمت عملى است كه بطور عام ميتواند اخلاق ناميده شود رجوع شود به تهذيب اخلاق و حكمت عملى .\r\nدر نزد عارفان يكى از ابواب ده‌گانه است . و يكى از صفات اهل سلوك و معرفت جدا شدن از اخلاق طبيعت است و دورى از رذائل اخلاقى است كه مربوط به طبايع چهارگانه است يعنى رهائى از قيد تعلقات مادى و خماد الصفات البشريه ، يعنى فروگذاردن صفات بشريت و مجانبت دواعى نفسانيه و منازلة الصفات الروحانية . كه با روحانيات صحبت دارد و تعلق بعلوم حقيقت يابد ( از شرح تعرف ص 78 ) .\r\nمولوى گويد :\r\n من نديدم در جهان جستجو * هيچ اهليت به از خلق نكو \r\n\r\nإِخْلال\r\n- اين اصطلاح اهل ادب و معانى است و آن باشد كه لفظ ناقص از افادهء اصل مقصود باشد و غير وافى ببيان آن باشد ( از كشاف ج 1 ص 493 ) .\r\n\r\nأَخْنَسِيّة\r\n- ( از اصطلاح كلامى است ) يكى از فرق كلامى است كه اصحاب اخنس بن قيس‌اند و از فرق ثعالبه‌اند ايشان در مورد اهل تقيه گويند : نه مؤمن‌اند و نه كافر و يا گويند در مورد اطفال متوقفيم كه مؤمن‌اند يا كافر .\r\n( از ملل و نحل ص 60 ، 61 - مختصر الفرق بين الفرق ص 86 )\r\n\r\nإِخْوانُ التّجْرِيد\r\n- ( اصطلاح عرفانى ) مراد اصحاب تجريد است .\r\nشيخ اشراق گويد : و اخوان تجريد را مقامى است خاص كه در آن مقام مىتوانند هر نوع صورت و موجودى را كه بخواهند ايجاد كنند و آن مقام را مقام « كن » گويند كه فرمودند « عبدى اطعنى حتى اجعلك مثلى » ( حكمة الاشراق ص 242 ) .\r\nمولوى گويد :\r\n كاين دعاى شيخ نى چون هر دعاست * فانى است و گفت او گفت خداست\r\nچون بگريد ، آسمان گريان شود * چون بنالد ، چرخ يا رب خوان شود \r\nكه در اين مقام بنده قيود و علائق\r\n\r\n","description":"","footnote":"","page_name":" 111 ","page_number":159},
  {"content":"\r\n\r\nمادى را رها كرده و مجرد محض شده و از فرشيان خارج شده ، بعرشيان پيوسته و دست در دامن وصل او زده « مع » و فانى در ذات گرديده ، در آن گم گشته .\r\n مرا كه گم شده‌ام در تو كس كجا يابد * كه غرق بحر ترا در كنار كى داند\r\nمرا كه نيست شدم در تو هست نشناسد * مرا كه مست توام هوشيار كى داند \r\n\r\nإخْوانُ الصّفا\r\n- ( اصطلاح مذهبى ) طائفهء كه خود را دوستان و برادران ناميدند .\r\nاين طائفه از طوائف مهم مذهبى هستند كه در قرن چهارم پايه‌گذارى شده‌اند و شايد هم از اوائل قرن سوم اساس و شالودهء آنها ريخته شد اساس كار و عقايد آنها را بهتر است از متن رسائل آنها بدست آوريم و از گفتار خود آنان ، البته ابو حيان توحيدى در معرفى آنها و اساس افكار و كار آنها در جلد دوم امتاع و المؤانسه مطالبى دارد لكن از قول خود آنها ما پارهء از كار ، و افكار آنها را بر مىشماريم در رساله سوم از مبحث علوم ناموسى و شرعى در مورد خود گويند ما جماعت اخوان الصفا مردمى هستيم از أصفيا و اصدقاء كه در غار و كهف پدر خود حضرت آدم مدتى در خواب بوديم روزگار و حوادث زمان همچنان سپرى شد تا ميعاد ما برسيد و شهر روحانى خود را مشاهده كرديم . در اينجا مطالب بسيار برمز بگفته‌اند كه همهء آنها رمزى از مطلبى است . در اينجا مردم را به پيوستن به جمع خود تشويق كرده‌اند و آداب و رسوم خود بدانها گوشزد مينمايند و گويند علوم ما از چهار منبع گرفته شده است يكى كتب حكماء كه مسائل فلسفه و رياضيات و طبيعيات گرفته شده است دوم از كتب آسمانى مانند تورات و انجيل و فرقان سوم كتب طبيعيه كه شامل صور موجودات است از نجوم و هيئت و تركيبات افلاك و اجسام برزخيه و غيره و حركات كواكب و مقادير اجرام آنها و فنون كائنات و مواليد و استحالت اركان و بالاخره اصناف مصنوعات بشرى و نوع چهارم كتب الهى است كه دست ناپاك آنها را نه بساويده كه در دست انسانهاى برگزيده كرام الناس است كه آن كتاب جواهر نفوس و اجناس و انواع آنها است يعنى كتاب تكوين الهى .\r\nدر شرايط دوست‌يابى و جلب مريد نيز مطالب ارزندهء دارند .\r\nچگونگى دعوت مردم را به خوبى توضيح داده‌اند و طبقات آنها را يعنى طبقات اصدقاء خود را برشمرده‌اند اينان معتقدند كه بايد جامعه انسانى و يا جامعهء اسلامى كه آلوده شده است از آلودگيها پاك و مبرا گردد . و اين كار ممكن نيست مگر بواسطهء دنبال كردن افكار و روش اخوان الصفا .\r\nاينان راه و روش خود را امرى تازه نمىشمارند و بلكه همان راه و روش فلاسفه و حكماء اقدم ميدانند اينان اتفاق و اتحاد را شرط اصلى توفيق در اصلاح جامعهء بشرى ميدانند گويند در قرآن مجيد هم اصلاحات را در اتحاد و اتفاق مردم ممكن ميداند .\r\n\r\n","description":"","footnote":"","page_name":" 112 ","page_number":160},
  {"content":"\r\n\r\nاينان گويند بايد رئيس و رهبر اصلاح‌طلبان كه ظاهرا خود آنها هستند داراى شرايط خاصى باشد و البته رئيس اول بقول آنان عقل آدمى است اينان سخت باسرار خود پاى بندند و از افشاء رازهاى خود شديدا احتراز دارند .\r\nرياست را دوگونه ميدانند يكى رياست روحانى و ديگر رياست جسمانى واضع شريعت را دوازده خصلت لازم است .\r\nراجع به پيروان خود كه در بلاد و شهرها پراكنده‌اند دستوراتى صادر ميكنند كه در رسالهء هفتم ضبط شده است .\r\nاينان طبقات پيروان خود را در شهرها به سه دسته كرده‌اند يكى خواص كه از نعمت عقل كاملا بهره‌مندند دسته دوم اغنياء و ثروتمندان‌اند و احيانا مردم پست و اشرار و سوم طايفهء كه بينابين‌اند .\r\nنكته بسيار جالب اين است كه علامات و رموز خاصى را بر مىشمارند براى كسانى كه بخواهند پيروان آنها را در هر شهرى و بلدى بيابند .\r\nاين جمع در هر مورد خود را برتر شمرده به حساب مىآورند كه هدف آنها اصلاح جوامع بشرى است .\r\nآن طور كه خود در رسالهء هفتم گويند طرفداران آنان اغلب اشراف‌زاده‌ها و فرزندان ملوك و وزراء بوده‌اند ، قواعدى دارند كه بايد مطابق آن قواعد با افراد مختلف رفتارهاى مختلف داشت .\r\nدر عين حال گويند غرض ما تصرف حكومت زمين نيست ما ميخواهيم مالك آخرت باشيم و حاكم بر آسمان و بدنبال روحانيات هستيم نه زندگى مادى .\r\nبايد نيروى خود را جمع كرده اتفاق و اتحاد كنيم تا بتوانيم بناى مدينهء را كه در صدد آن هستيم بريزيم ، مدينهء فاضله .\r\nاين جاست كه اصحاب مدينهء فاضلهء خود را از نظر زيربنا و احتياجات بر چهار دسته كرده‌اند .\r\n1 - صاحبان صنايع يا بقول آنها ارباب اركان اربعه .\r\n2 - صاحبان رياسات .\r\n3 - ملوك و ارباب امر و نهى .\r\n4 - الهيين و صاحبان اراده و سنت .\r\nو بالاخره از خصوصيات بارز اخوان كه ملزم به پيروى از آنها ميباشند ، چهار خصلت بود ، صفاء نفس ، مراعات برادران و خواهران در همه حال ، سخا و عطا و رحمت و عطوفت رفق و مدارا ، تسليم و قبول و تأييد .\r\nطبقات چهارگانهء خود را توجيه كرده‌اند و براى هر يك از اين طبقات سن خاصى را شرط دانسته‌اند .\r\n1 - مرتبهء ارباب صنايع از 15 سالگى و خصوصيت اخلاقى اين طبقه ، صفاء نفس ، سرعت تصور وجودت قبول است .\r\n2 - مرتبهء رؤساء و ارباب سياست كه بايد صاحبان اين مرتبت از صفت مراعات برادران ، سخاء نفس ، اعطاء فيض ، شفقت و رحمت ، غم‌خوارى بر اخوان برخوردار باشند و البته اين طبقه بايد از لحاظ سن در حد 30 سالگى باشند .\r\n3 - مرتبت ملوك و ارباب امر و نهى خصوصيات اخلاقى آنها بايد نصرت\r\n\r\n","description":"","footnote":"","page_name":" 113 ","page_number":161},
  {"content":"\r\n\r\nو قيام بر رفع و دفع خلاف و عناد باشد و اين در سن 40 سالگى ممكن بود .\r\n4 - مرتبت الهيت و انسانيت كه در سن 50 سالگى ميسور است .\r\nاز مطاوى بيان آنان چنان مستفاد مىشود كه پارهء از كسان ديگر بوده‌اند كه بدانها گرويده بوده‌اند و آنها را برادر خطاب ميكردند و لكن ظاهرا آنها را رسما به خود راه نداده بودند .\r\nو باز از بيانات آنها معلوم مىشود كه افرادى كه مىپذيرفته‌اند يا بايد از اولاد ملوك و وزراء باشند كه از آنها كارى در جهت پيشرفت مقاصد آنها ساخته باشد ، در جهت سياست و يا بايد از اشراف و دهاقين و تجار باشند كه از پول و متاع آنها بهره‌مند شوند در جهت اهداف خود .\r\nو يا از اولاد ادباء و فقها و علماء باشند كه از لحاظ خانوادگى و هم از لحاظ رسوخ و نفوذ در مردم مؤثر باشند .\r\nو يا بايد از صنعتگران و امناء مردم و غيره باشند ، و بهر حال افراد غير مؤثر در بين آنها راه نداشته‌اند .\r\nاينان در يكى از رسائل خود تصريح كرده‌اند كه براى هر دستهء از دسته‌جات خود در هر محلى كه بوده‌اند يك نفر گماشته ميشد بعنوان رهبر يا رئيس دسته كه البته به او عنوان نايب ميدادند .\r\nالبته براى پيدا كردن رهبر و دستوردهندهء خود كه قهرا مخفى بوده است علامات و مشخصاتى ذكر ميكرده‌اند كه افراد از روى آن علامات بوجود آنها پى مىبردند .\r\nافرادى را كه از مركز كار خود ميفرستادند تا دستور سازمان مركزى را بدانها ابلاغ كند با رموز و علامات خاص ميفرستادند و توصيه‌ها ميكردند كه نحوهء برخورد و ملاقات چگونه باشد اين معنى را در رساله هفتم ص 235 ، 236 شرح داده‌اند . خلاصه آنكه در باب روابط اخوان و خط مشى آنها و دستورات لازم بدوستان عنوان مطلب چنين نمايند .\r\nكه در روزگاران گذشته مردى بود از حكماء كه از علم پزشكى اطلاعى داشت وى وارد در شهرى شد ، عموم مردم آن را مبتلا بيك مرض نامعلومى يافت كه خود هم از مرض خود آگاه نبودند اين حكيم انديشهء كرد در حال اين مردم كه چگونه مردمى كه خود از درد خود آگاه نمىباشند چگونه معالجه كند كه خوب شوند و معالجه گردند از طرفى چنين انديشه كرد كه اگر خود از مرض خود آگاه بشوند و بدانها گوشزد كند ، گوش به حرف وى نخواهند داد و چه بسا با وى بدشمنى برخيزند پس حيلهء كرد بدين صورت كه مردمى از دانايان آن شهر را بخواست كه خود مبتلا بدان مرض بودند و بدانها شربتى داد اين مردم پس از ساعتى در خود احساس خوشى و سبكى كردند در نتيجه از وى تشكر كرده به دو گفتند آيا حاجتى دارى كه ما انجام دهيم و به تو در آن كمك كنيم .\r\nطبيب پاسخ داد بلى و گفت حاجتم اين است كه هر يك به من در مداواى يكى از برادران كمك نمائيد گفتند فرمان بريم در اينجا رفيقانى يافت كه همراه و همراز\r\n\r\n","description":"","footnote":"","page_name":" 114 ","page_number":162},
  {"content":"\r\n\r\nو معاون وى شدند با يكديگر بر گروه سومى كه مريض بودند وارد شدند البته مردمى كه آثار پذيرش در آنها ديده ميشد آنها را نيز معالجت كردند تا مرض آنها هم مرتفع گرديد هنگامى كه شفا يافتند از آنها تشكر كردند و بدانها گفتند آيا حاجتى داريد كه در ازاء اين محبت شما انجام دهيم گفتند آرى حاجت ما اين است كه بما در مداواى برادرى از برادرانتان كمك كنيد گفتند فرمان بريم هر سه دسته توافق كردند هر يك بر معالجت شخص ديگر و بدين ترتيب به جمع آنها افزوده گرديد تا همه مردم را معالجه كردند و همواره بعدد آنها فزوده ميشد .\r\nبطورى كه ملاحظه مىشود اين راهى است براى افزودن بدوستان و دستور - العملى براى اصدقا و دوستان خود كه چگونه بايد بافراد خود بيفزايند تا مردم نادان و جاهل را از جهل و نادانى نجات بخشند .\r\n( رساله سوم ناموسيات ص 82 ، 83 ) سپس گويند : مثل پيامبران در معالجه امراض بشرى بدين سان باشد و بدين سان بوده است و گويند حضرت رسول اكرم هم در نخستين گامهاى خود از زن خود و سپس از حضرت على پسر عم خود و سپس از ابو بكر دوست خود و سپس از مالك و ابى ذر و صهيب و بلال و سلمان و جبير و بشار شروع كرد و هنگامى كه عدد آنها به 39 مرد رسيد آنگاه شروع به جنگ كردند .\r\nحضرت موسى ( ع ) نيز ابتدا از برادر خود هارون شروع كرد و سپس از علماء و اسباط ديگر .\r\nو حضرت مسيح نيز ابتدا از فاميل خود شروع كرد ( رساله سوم از ناموسيات ص 84 ) دربارهء خود و نحوهء تبليغ خود نخست خود را معرفى كرده و راه خود را مىنمايند و گويند ما ميخواهيم مردم را از گرداب ضلالت و جهالت نجات دهيم و امراض روحى و نفسانى آنها را معالجت كنيم آيا در اين راه كسى با ما همراهى مىكند كسانى كه بخواهند از اين طوفان و گرفتاريهاى مادى زندگى و فرو رفته‌گى در دنيا نجات يابند بايد همراه ما در كشتى نوح نشينند و براى روشن شدن كارشان و راه و روش زندگى آدميان متوسل به امثله و داستانهائى شده‌اند از جمله اين مثال است كه آورده‌اند كه دسته از دريانوردان وارد در جزيرهء شدند كه مرواريد از دريا استخراج كنند در اين هنگام مردى حيله‌گر با آنها همراه شد تا آنها را بفريبد و مرواريدهاى آنها را بربايد و مالك شود چون اين گروه بدان جزيره رفته و كار خود را انجام دادند و بازگشتند آن مرد حيله‌گر به آنچه - مىخواست دست نيافت . تنها چند دانه مرواريد كوچك به دو هديه كردند و در جريان كار دچار راهزنان شدند و گرفتار آمدند و سرانجام پارهء از آنها خود را فداى ديگران كردند و بالاخره از اين نتيجه گرفته‌اند كه در حفظ مصلحت دين و عامهء مردم بايد فداكارى كرد و از خودگذشتگى و لزوم جهاد در راه رسيدن به هدفهاى مقدس را توصيه ميكنند و از لحاظ\r\n\r\n","description":"","footnote":"","page_name":" 115 ","page_number":163},
  {"content":"\r\n\r\nتاريخى در اين مورد روش حضرت رسول را تذكر ميدهند . و بالاخره اينان حتى - الامكان راه رسيدن به هدف خود را مسالمت ميدانند لكن سرانجام كار اگر لازم شد بايد جهاد كرد ( رساله سوم از رسائل ناموسيات ص 88 ، 93 ) .\r\nطرفداران خود را بتوبه و بازگشت از گناهان و كوتاهى در اصلاحات اجتماعى تشويق مينمايند همچنانكه حضرت موسى قوم بنى اسرائيل را امر بتوبه كرد .\r\nو امر كرد كه اجساد خود را بميرانند و بكشند و هواى نفسانى خود را طرد كنند و عجب است كه اينان توجه زيادى بداستانهاى اسرائيلى و قوم موسى داشته‌اند و از داستانهاى آنان براى رفقا و اخوان خود زياد نقل كرده و نتيجه‌گيرى نموده‌اند .\r\nو سپس از آثار عيسى و حواريون استشهاد كرده‌اند اخلاق نرم مسيح را توصيه كرده‌اند و بياران خود يادآورى كرده‌اند كه حضرت مسيح همه روزه جهت تبليغ رسالت خود در دهات ميگشت و مردم را به راه حق دعوت ميكرد . داستان بدار آويخته شدن او را به ياد مىآورند .\r\nداستان ابراهيم خليل را تذكر ميدهند و سرانجام داستان يوسف ( ع ) را .\r\nداستان سقراط حكيم را كه در راه حق و فلسفه خود فدا شد و ساير حكما و فلاسفهء كه در اين راه فداكارى كردند .\r\nاز مجموع اين بيانات و بياناتى ديگر مانند ذكر داستان مدينهء كه بر رأس كوهى بنا شده بود و در جزيرهء از جزائر پر نعمت قرار داشت و مردم آن همه برادر و قوم و خويش بودند و بين آنها مودت و دوستى برقرار بود عدهء از آنها به جزيرهء ديگرى راه يافتند كه مسكن ميمونها بود و در بين آنها سكونت گزيدند و آن قدر بماندند كه جزيره و خود و نعمت‌هاى آن را فراموش كردند و فراموش كردند كه براى چه آمده‌اند . . .\r\nو بدين طريق معلوم و مسجل مىشود كه اين دسته يعنى گروه اخوان الصفا صرفا يك دسته سياسى بوده‌اند كه ظاهرا عليه خلافت بغداد و نابسامانيهاى مركز خلافت اسلامى قيام كرده بودند و فرقه و يا نحلهء فلسفى محض نبوده‌اند .\r\n( رجوع شود به رساله سوم و چهارم و هفتم ص 235 - 242 ) .\r\n\r\nاخُوّت\r\n- ( اصطلاح اخلاقى و عرفانى ) از خصوصيات اهل اللّه و سلاك طريق ، اخوت و صداقت است و مساوات و مواسات ، همانطور كه از ويژگيهاى اخلاق اسلامى اين امر است .\r\nدر قرآن مجيد و اخبار اسلامى نيز بدين امر تأكيد شده است . در قرآن آمده است :\r\n إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ . \r\nدر كلمات قصار آمده است :\r\nاخوك من صدقك لا من صدقك و يا خير الأشياء جديدها و خير الاخوان قديمها .\r\n\r\nأَخْيار\r\n- ( اصطلاح عرفانى ) جمع خير است و در اصطلاح سالكان اخيار هفت تن را گويند كه از جملهء سيصد و پنجاه و شش مردان غيب‌اند و آنها را ابرار نيز خوانند .\r\n\r\n","description":"","footnote":"","page_name":" 116 ","page_number":164},
  {"content":"\r\n\r\nجامى گويد : اهل حل و عقد از عرفا و متصوفه اولياء اللّه را اخيار گويند ( كشاف ج 1 ص 421 - نفحات ص 20 ) ابو بكر طاهر الابهرى گويد « احتياج الاشرار الى الاخيار صلاح الطائفتين و احتياج الاخيار الى الاشرار فتنة الطائفتين ( طبقات ص 393 ) .\r\n\r\nأَداء\r\n- اين اصطلاح اصولى و فقهى است و اداء و قضاء در لغت آوردن عبادات موقته باشد مانند اداء نماز واجب و زكات و امانت و قضاء حقوق و حج و . . . و بالجمله « ادا » انجام عبادات باشد در وقت خود كه براى آن مقدر شده است و قضاء انجام عبادات باشد در خارج وقت و بعد از آن و يا فساد و بطلان اول و بنا بر اين ادا و قضا در اصطلاح فقها مخصوص به عبادات موقته‌اند و اداء تصور نشود مگر در آنچه قضا در او تصور شود . پس قضا استدراك ما سبق باشد و ادا انجام در وقت خود باشد و اعاده انجام عبادت باشد در وقت خود پس از انجام آن فاسدا باطلا يعنى چون خللى در عبادت پيدا شود مجددا بايد انجام شود . ( از التلويح ص 35 - دستور ج 1 ص 60 - كشاف ج 1 ص 111 ) .\r\n\r\nاداء شَهادَت\r\n- اين اصطلاح فقهى است و اداء شهادت مقابل تحمل شهادت است . ( از شرح لمعه ج 1 ص 218 ) رجوع به شهادت شود .\r\n\r\nأَداة\r\n- از لحاظ دستورى در زبان عرب معمولا اداة بحروف گويند كه آلت ربط كلمات‌اند . در نزد اهل نظر روابط در قضايا و موضوعات و محمولات را ادات گويند و ادات حركت آلات حركت را گويند در مباحث المشرقية است كه محرك بالذات هرگاه خود متحرك نباشد و متصل بمحرك باشد مانند دست انسان ادات حركت گويند و اگر متصل نباشد آلت حركت گويند .\r\n\r\nأَداةِ اسْتِفْهام\r\n- ( اصطلاح ادبى ) كلماتى كه وضعا براى استفهام‌اند « ا » همزه و « هل » ميباشند و بعضى از كلمات گاه براى استفهامند و گاه براى معانى ديگر مانند من ، ما ، متى ، كيف ، اين ، كيفما انى . . .\r\n\r\nاداة حَصْر\r\n- ( اصطلاح ادبى ) اداة حصر حروفى هستند كه براى حصر و قصر به كار برده ميشوند و انها « انما و الا » اند مانند  « إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ  - ابى اللّه ان يجرى الامور الا باسبابها » رجوع به حصر و قصر و ( سيوطى ص 85 ) شود و نيز رجوع به حروف حصر شود .\r\n\r\nادَب\r\n- ( اصطلاح اخلاقى و عرفانى ) ادب دانش و فرهنگ و پاس و شگفت و طريقهء كه پسنديده باشد و نگاه‌داشت حد هر چيزى است : و « حسن الاحوال فى القيام و القعود و حسن الاخلاق و اجتماع الخصال الحميدة » و بالجمله نام رياضات ممدوحه است كه انسان را به فضائل اخلاقى و ملكات حميده برسانند و ملكه‌ايست كه انسان را از كارهاى زشت باز دارد . و گفته‌اند كه ادب خصال حميده است و برخى گويند : شناختن انواع خطاها و احتراز\r\n\r\n","description":"","footnote":"","page_name":" 117 ","page_number":165},
  {"content":"\r\n\r\nاز آنها است . ( از كشاف ج 1 ص 60 ) .\r\nو گفته شده است كه ادب ملكه‌ايست در شخص كه او را از كارهاى زشت باز دارد « ادبه » يعنى مهذب و پاك گردانيد او را و اخلاق او را مرضى گردانيد و به معناى آموختن علم ادب آمده و به معناى عقوبت كردن شخص را بر بدى كه كرده است و جمع آن آدابست و آداب اطلاق بر علوم و معارف بطور كلى مىشود و بر علوم مستظرفه نيز بطور خاص اطلاق ميگردد و بر آنچه شايسته و لايق به چيز و كس است نيز اطلاق مىشود و گفته مىشود آداب درس و آداب قاضى و غيره و اديب كامل آن بود كه ظاهر و باطن آن بمحاسن اخلاق و اقوال و نيات آراسته بود اخلاقش مطابق اقوال باشد و نياتش موافق اعمال چنان كه نمايد باشد و چنان كه باشد نمايد .\r\nشيخ الاسلام گويد : ادب تهذيب ظاهر و باطن است .\r\nاين كلمه در اصطلاح عارفان مأخوذ از آيهء شريفهء  وَ الْحافِظُونَ لِحُدُودِ اللَّهِ  است كه حدود عبارت از اوامر و نواهى الهى است كه يا واجب است و يا مستحب و يا محظور و يا مكروه و ادب همواره ملازم با مندوبات است و بعد از مكروهات است و رعايت كردن حدود هر كسى عبارت از ادب است نسبت بدان كس و مأخوذ از روايت نبوى است كه فرمودند « ادبنى ربى فاحسن تأديبى » كه حدود حق و اشخاص را به دو نيكو آموخت و حسن ادب صفت احباب است . مظفر گويد « من تادب بآداب الشرع تأدب به متبعوه و من تهاون بالآداب هلك و اهلك و من لم يأخذ الادب عن حكيم لا يتأدب به مريد » ( طبقات ص 398 ) .\r\nادب دانستن چيزهائى است كه بوسيله آن از انواع خطاها احتراز به عمل ميآيد .\r\nو گاه مراد از ادب ادب شريعت است چنان كه در سخنان اهل شرع اين معنى مراد است .\r\nمقصود از ادب شريعت ، اقامت برسوم شرع است .\r\nرازى گويد : « بالادب تفهم العلم و بالعلم يصح العمل و بالعمل تنال الحكمة و بالحكمة تفهم الزهد و توفّق له و بالزهد ترك الدنيا و به ترك الدنيا ترغب فى الآخرة و بالرغبة فى الآخرة تنال رضى اللّه » ( طبقات ص 189 ) .\r\nو گاه ادب خدمت است و آن عدم استشعار به خدمت با مبالغهء در خدمت است ( شرح منازل السائرين ص 112 تاريخ تصوف ص 636 ) .\r\nو گاه ادب حق است و آن آنست كه بدانى كه چه چيز از تو است و چه از اوست و به حق خود و او آگاه باشى و وقوف كامل داشته باشى « و الادب ترجمان العقل » ( طبقات ص 52 ) .\r\nو در كشف المحجوب است كه آداب بر سه گونه‌اند يكى اندر توحيد با حق عز و جل و آن چنان بود كه اندر خلا و ملا خود را از بىحرمتى نگاه‌دارى و در خلا معاملت چنان كنى كه اندر مشاهده نمائى .\r\nمحمد ترمذى گويد : الادب للعارف كالتّوبة للمستأنف » ( طبقات ص 225 ) .\r\nدوم ادب در معاملات و آن چنان باشد كه اندر همهء احوال مروت را مراعات كنى با نفس خود تا آنچه اندر صحبت خلق و\r\n\r\n","description":"","footnote":"","page_name":" 118 ","page_number":166},
  {"content":"\r\n\r\nبه حق بىادبى باشد اندر صحبت با خود استعمال نكنى ابو عثمان گويد : « الادب سند الفقراء و زين الاغنياء » ( طبقات ص 173 ) .\r\nسوم ادب در صحبت با خلق اندر سفر و حضر بحسن معاملت و حفظ سنت و اين هر سه نوع را از يكديگر جدا نتوان كرد .\r\nابو نصر سراج گويد : مردم در حفظ آداب سه طبقه‌اند يكى اهل دنيا كه ادب آنها در فصاحت و بلاغت و حفظ علوم و حكايات ملوك و اشعار عرب باشد .\r\nدوم اهل دين كه ادب آنها در رياضت نفس و تأديب جوارح و حفظ حدود و ترك شهوات است .\r\nسوم اهل خصوصيت كه ادب آنها در طهارت قلوب و مراعات اسرار و وفاء بعهد و حفظ اوقات و قلت التفات بخواطر و استواء سرو علانيت ، و حسن ادب در مواقع طلب و اوقات حضور و مقامات است و اين مرتبت كاملانست . بعضى گويند « ادب المريد فى اربعة اشياء ، التزام حرمات المشايخ و خدمة الاخوان و الخروج عن - الاسباب و حفظ آداب الشرع على نفسه » ( طبقات ص 318 ) .\r\nبعضى گويند حضرت موسى در مقام سخن با حق چون در حال سكر و وجد بودند حدود ادب را آن طور كه مقتضاى مخاطبت با حق بود رعايت نكرده ، سر رشته تميز را از دست داد و از حدود عبوديت تجاوز نمود و گفت  « أَرِنِي أَنْظُرْ إِلَيْكَ »  خطاب عزت دست رد بر روى طلب وى زد و فرمود  لَنْ تَرانِي  يا موسى و چنين تقاضائى از عبد در مقام عبوديت شايسته نمىبود ( كشف المحجوب ص 432 - مصباح الهدايه ص 210 ) .\r\nكاشانى گويد : ادب را اقسامى است از اين قرار :\r\n1 - ادب اصغاى سمع با كلام الهى و حسن اوامر و نواهى او است چنان كه در قرآن مجيد است  وَ إِذا قُرِئَ الْقُرْآنُ فَاسْتَمِعُوا . . . \r\n2 - ادب سؤال و آن تحسين خطاب است چنان كه حضرت ابراهيم در محضر الهى گفتند  « وَ مَنْ عَصانِي فَإِنَّكَ غَفُورٌ رَحِيمٌ »  و نگفت « فاغفر » و حضرت عيسى گفت  « إِنْ تُعَذِّبْهُمْ فَإِنَّهُمْ عِبادُكَ وَ إِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ »  و نگفت « لا تعذبهم » ، و حضرت ايوب گفت  « أَنِّي مَسَّنِيَ الضُّرُّ وَ أَنْتَ أَرْحَمُ الرَّاحِمِينَ »  ضو نگفت « ارحمنى » و اقسام ديگرى كه براى وقوف كامل بدانها رجوع شود بمتون عرفانى و ( مصباح الهداية ص 233 ، 315 ) ادب از لحاظ موضوع نيز داراى اقسامى است مانند آداب نبوت و آداب مريد با شيخ و آداب شيخ با مريد كه بطور تفصيل در محل خود بيان شده است .\r\nدر رساله قشيريه است كه : حقيقت ادب اجتماع صفات خير است پس اديب كسى است كه جمع باشد درو خصال و صفات محموده .\r\nابو حفص گويد : حسن ادب در ظاهر ملاك حسن ادب در باطن است .\r\nعبد اللّه مبارك گويد : ادب براى عارف مانند توبت است براى مستأنف .\r\nو گفته شده است كه ادب محصول\r\n\r\n","description":"","footnote":"","page_name":" 119 ","page_number":167},
  {"content":"\r\n\r\nصفاى دل و حضور قلب است .\r\nو بعضى گويند ادب آنست كه هر چيزى را در محل و موضع خود بگذارند و مقتضيات احوال را بدانند ( رساله قشيريه ص 128 ) .\r\nادب پايهء تمام محاسن اخلاقى و سبب نيل به سعادت ابدى است .\r\nجامى گويد :\r\n ادبوا النفس ايها الاصحاب * طرق العشق كلها آداب\r\nمايه دولت ابد ادب است * پايهء رفعت خرد ادب است\r\nجز ادب نيست در دل ابدال * جز ادب نيست دأب اهل كمال \r\n چيست آداب بندگى كردن * بر حدود خداى ايستادن\r\nقول و فعل و شنيدن و ديدن * بموازين شرع سنجيدن \r\nباز در كلمات بزرگان آمده است :\r\nالادب صورة العقل .\r\nو من لم يؤدّبه والداه .\r\nادّبه اللّيل و النّهار .\r\nو من لم يؤدّبه الابوان يؤدّبه الملوان .\r\n( قابوسنامه ص 97 . )\r\n\r\nإِدْراك\r\n- ( اصطلاح فلسفى ) ادراك مصدر باب افعال و بمعنى دريافتن است و در مباحث المشرقيه است كه ادراك در لغت بمعنى لقاء و وصول است و مناسب با معنى منظور در حكمت است زيرا در ادراك مدرك بماهيت مدرك ميرسد بواسطهء انطباع صورت مدرك در مدرك .\r\n( از مباحث المشرقيّة ص 367 ) توضيح آنكه انسان داراى قوى و حواسى است كه بوسيلهء آنها از موجودات و اشياء محيط به خود آگاه مىشود .\r\nآنچه را انسان بوسيله حواس ظاهره خود در مىيابد مشاهده و آنچه را بواسطهء حواس باطنى درمىيابد وجدان مينامند .\r\nصدر الدين شيرازى همان تعريف مباحث را پذيرفته و گويد : ادراك عبارت از لقاء و وصول است و قوت عاقله هرگاه و اصل شود بماهيت معقول و معقولات براى او حاصل شوند اين امر ادراك قوت عاقله خواهد بود .\r\n« الادراك هو اللقاء و الوصول فالقوة العاقلة اذا وصلت الى ماهية المعقول و حصلتها كان ذلك ادراكا لها من هذه الجهة فالمعنى المقصود منه فى الحكمة مطابق للمعنى اللغوى » .\r\n( اسفار ج 1 ص 323 - مطابق با عبارت مباحث مشرقيه است ) .\r\nاو گويد ادراك و علم يكى است و اطلاق بر اقسام ادراكات مانند تعقل و تخيل و احساس مىشود .\r\n( اسفار ج 1 ص 273 ) .\r\nابن رشد گويد انواع ادراك چهار است احساس ، تخيل ، توهم و تعقل . قسم اول عبارت از ادراك بيكى از حواس پنجگانه است صدرا همين چهار نوع را ذكر كرده و گويد : احساس ادراك شيئى موجود در مادهء حاضر نزد مدرك است بر هيأت مخصوصه بدان و محسوس با آن از عوارض و لواحق و لوازم ديگر از قبيل اين متى كيف و كم و غيره .\r\nو تخيل ادراك همان چيز است با\r\n\r\n","description":"","footnote":"","page_name":" 120 ","page_number":168},
  {"content":"\r\n\r\nهيآت مخصوصهء مذكور در احساس زيرا آنچه احساس شود خيال دريابد با همان حالات و هيآت مخصوص لكن تخيل هم با حضور ماده و هم با حالت عدم حضور آن محقق مىشود .\r\nتوهم ادراك معنى محسوس معقول است بنحو اضافه به جزئيات نه كليات و تعقل ادراك معانى و مفاهيم و ماهيات كلى است .\r\nو بالجمله حصول احساس را سه شرط است يكى حضور ماده نزد آلت ادراك و ديگر اكتناف هيأت مخصوصه و جزئى بودن مدرك و لكن در تخيل وجود شرط اول لزومى ندارد و در توهم شرط اول و دوم نيست .\r\n( اسفار ج 1 ص 290 - رسائل صدرا ص 135 ) در تهافت التهافت است كه « الادراك هو شىء يوجد بين فاعل و منفعل و هو المدرك و المدرك » .\r\n( تهافت التهافت ص 463 ) « العلّة فى الادراك هو المدرك نفسه » .\r\n( تهافت التهافت ص 460 ) « علة الادراك هو التبرى من الهيولى » .\r\n( تهافت التهافت ص 434 ) ادراك باصطلاح صوفيان بر دو وجه است يكى ادراك بسيط كه ادراك وجود حق است با ذهول از اين ادراك و از آنكه ادراك وجود حق است و ديگر ادراك مركب و آن عبارت از ادراك وجود حق است با شعور به آن ادراك و به آنكه مدرك حق تعالى است و اين ادراك محل فكر و خطا و صواب است و حكم ايمان و كفر راجع بدان مىباشد و فضيلت اهل معرفت به آن است ( كشاف ص 484 ) .\r\nو بالجمله ادراك مركب ، هو عبارة عن ادراك وجود الحق مع الشعور بهذا الادراك و بان المدرك هو الوجود الحق ، و ادراك بسيط ، هو عبارة عن الوجود الحق سبحانه مع الذهول عن هذا الادراك و عن ان المدرك هو الوجود الحق سبحانه .\r\n( أشعة اللمعات ص 17 ) .\r\nدر مصباح الانس است كه مراتب ادراكات يا كلىاند كه اصل در واجب و مبادى عاليه‌اند و در انسان مستنبط از جزئيات است . و يا جزوى بوده و بواسطهء آلات بدنيه‌اند در اين صورت يا بواسطهء حواس ظاهرى ميباشند و يا بواسطهء حواس باطنى . ( مصباح الانس ص 45 ) شيخ اشراق گويد : ادراك هر چيزى نسبت به نفس خود عبارت از ظهور اوست براى ذات و خود ادراك مجردات خود را بظهور خود براى خود است و ادراك آنها غير را بتمثيل صور و مثال آنها است .\r\n( ش ص 291 ، 297 )\r\n\r\nإِدْراكِ بَسِيْط\r\n- ( اصطلاح فلسفى ) ادراك بر دو قسم است يكى ادراك بسيط و ديگرى ادراك مركب . ادراك مركب عبارت از ادراك با علم به آن ادراك است چنان كه جهل مركب عبارت از جهل با عدم توجه و علم به آن جهل است كه در حقيقت مركب از دو جهل يكى جهل و ديگرى جهل به جهل مىباشد و ادراك بسيط علم باشياء با عدم توجه و علم بدان علم است .\r\nصدرا گويد : تمام موجودات عالم\r\n\r\n","description":"","footnote":"","page_name":" 121 ","page_number":169},
  {"content":"\r\n\r\nبذات آفريننده خود عالمند بعضى بعلم بسيط يعنى غافل از علم و ادراك خود ميباشند بعضى بعلم مركب .\r\n( اسفار ج 1 ص 26 ) اين اصطلاح يعنى علم بسيط و مركب در اصل اصطلاح عرفانى است و معنى آن نزد عرفا ادراك وجود حق است با ذهول از اين ادراك و از آنكه مدرك وجود حق است ادراك مركب عبارت از ادراك وجود حق است با شعور به آن ادراك و آنكه مدرك حق تعالى است و اين ادراك محل فكر و خطا و صواب است و حكم ايمان و كفر راجع به آن مىباشد .\r\n( كشاف ج 1 ص 484 )\r\n\r\nإِدْراكِ مُرَكّب\r\n- رجوع شود بادراك بسيط .\r\n\r\nإِدْراكِ مَسْتُور\r\n- مراد ادراك نفسى است .\r\n\r\nإِدْراكِ مَشْهُوْد\r\n- مراد همان ادراك حسى است .\r\n( واردات قلبيه از رسائل صدرا ص 254 )\r\n\r\nإِدْراكِ عَقْلِىّ\r\n- مقابل ادراكات حسى\r\n\r\nإِدْراكِ مُسْتَحَبّه\r\n- ( اصطلاح فقهى ) رجوع به مستحبات نماز شود .\r\n\r\nإِدْغام\r\n- اين اصطلاح ادبى است و در لغت ادخال چيزى است در چيزى ديگر و در اصطلاح ادراج و ادخال حرف اول است در دوم كه حرف اول را مدغم و دوم را مدغم فيه نامند و بالجمله دو حرف كه از يك جنس باشند و اول آنها ساكن و دوم متحرك داخل و ادغام شود .\r\nچنان كه « مد و مدد » ( از دستور ج 1 ص 62 - كشاف ج 1 ص 551 ) .\r\n\r\nأَدِلّة\r\n- جمع دليل يعنى راهنما باشد و در اصطلاح اهل معقول ( رجوع به فرهنگ علوم عقلى تأليف نگارنده در زير عنوان دليل شود ) و در اصطلاح اصول مستندات و مأخذ احكام شرعى و فرعى را گويد « الادلة عبارة عن الخطابات المفصلة » ( قوانين الاصول ج 1 ص 5 ) . در اثبات مسائل فقهى گويند ادله مقدمند بر اصول زيرا اصول موقعى مستنداند كه دليلى نباشد و بدين جهت است كه گويند ادله رافع اصولند .\r\n( از رسائل ص 195 ) .\r\n( و رجوع شود به الموافقات ج 3 ص 27 ) .\r\n\r\nأَدِلّهء ارْبَعَة\r\n- اين اصطلاح اصولى است و مراد كتاب يعنى قرآن ، اخبار ، اجماع و عقل است كه مأخذ احكام اسلامى است رجوع شود بهر يك ازين كلمات .\r\n\r\nأَدلّهء شَرْعِيّة\r\n- اين اصطلاح اصولى است . ادلهء شرعيه در برابر ادله عقليه و ادله لفظيه است « الادلة الشرعية لا تنافى قضايا العقول » كه احكام عقول سليمهء راجحه منافى با مقتضاى ادلهء شرعيه نمىباشند .\r\n( الموافقات ج 3 ص 13 ) « الادلة الشرعية ضربان احدهما ان يكون على طريقة البرهان العقلى فيستدل به على مطلوب الذى جعل دليلا عليه و كان تعليما للامّة كيف يستدلون على المخالفين . . . كقوله .  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  و الثانى مبنى على الموافقه\r\n\r\n","description":"","footnote":"","page_name":" 122 ","page_number":170},
  {"content":"\r\n\r\nفى الجملة و ذلك الادلة الدالة على الاحكام التكليفية كدلالة الاوامر و النواهى على الطلب . . . » ( الموافقات ج 3 ص 29 ) .\r\n« الادلة الشرعية ضربان احدهما ما يرجع الى اصول الادلة . . . » ( الموافقات ج 3 ص 21 ) .\r\n\r\nادِلَهء ظَنِيّة\r\n- ( اين اصطلاح اصولى است ) رجوع به ظن و اصول عمليه شود .\r\n( و نيز رجوع به التلويح ص 611 شود ) .\r\n\r\nادِلّهء عَقْلِيّة\r\n- اين اصطلاح اصولى است مراد بدليل عقلى حكمى عقلى است كه بوسيله آن بحكمى شرعى ميرسيم « و المراد بالدليل العقلى هو حكم عقلى يتصول به الى الحكم الشرعى و ينتقل من العلم بالحكم العقلى الى العلم بالحكم الشرعى » .\r\n( قوانين الاصول ج 2 ص 2 ) ادلهء عقليه بر چند قسم‌اند 1 - آنكه عقل بدون واسطهء خطاب شرع به ان حكم كند مانند قبح ظلم و تعدى و حسن نيكو - كارى و تعاون 2 - آنكه عقل با واسطه خطاب شرع بدان حكم كند مانند مفاهيم و استلزامات . . . ( از الموافقات ج 1 ص 35 ) .\r\nدر كتاب اصول الرشاد آمده است .\r\n1 - معانى منطوقى كلمات شارع را هر مستمعى كه واقف باصطلاح و عارف بمعانى لغوى و عرفى الفاظ باشد بىدرنگ - درك مىكند ولى درك معانى مفهومى و استلزامى آنها محتاج به تعقل و امعان نظر است .\r\nمثلا از متن آيهء  وَ أَقِيمُوا الصَّلاةَ  هر مخاطبى كه آشنا بمعانى وضعى الفاظ باشد معنى وجوب صلاة را بلا تأمل درك مينمايد - لكن دانستن اينكه ايجاب صلاة كه معنى تحت اللفظى آيهء مزبوره است آيا مستلزم ايجاب مقدمهء صلاة نيز مىباشد يا خير ؟ محتاج به تعقل و استدلال منطقى است .\r\nو همچنين موضوع اينكه ايجاب زكات در غنم غير سائمه هست يا نه ؟ مسأله‌ايست كه فقط عقل آن را درك مينمايد - يعنى عقل در متون الفاظ اين خطابات كه اولى منحصرا راجع بوجوب نفس صلاة است و دومى منحصرا راجع بوجوب زكات در غنم سائمه است تأمل و امعان نظر نموده و از مفاهيم و معانى استلزامى آنها وجوب مقدمهء صلاة و يا عدم وجوب زكات در غنم غير سائمه را ( كه بر ما مجهول هستند ) كشف مينمايد .\r\n2 - عقل علاوه بر اينكه احكامى را بشرح فوق از بطون خطابات شارع و لوازم كلمات وى استخراج مىكند - گاهى خود مستقلا و بنفسه ، بعضى از امور مبتلى بها را من حيث هى و با قطع نظر از خطاب شارع تحت مطالعه قرار داده و بوسيلهء تشخيص حسن و قبح ذاتى آنها به حكم شرعى آنها پى ميبرد .\r\nپس حاكميت عقل گاهى بمناسبت خطاباتى است كه از ناحيهء شارع صادر گرديده و گاهى بر سبيل استقلال و با قطع نظر از خطاب شارع .\r\nاحكام عقليهء كه بمناسبت خطابات شارع بدست مىآيند استلزامات عقليّة و احكامى كه عقل آنها را مستقلا و من عنده بدست مىآورد مستقلات عقليّة ناميده ميشوند .\r\n\r\n","description":"","footnote":"","page_name":" 123 ","page_number":171},
  {"content":"\r\n\r\nراجع باستلزامات عقليه چون در ضمن مباحث گذشته ، از قبيل مبحث مربوط بمقدمهء واجب - حجيت مفاهيم - دلالت امر بر نهى از اضداد و غيره به حد كافى بحث شده لذا در اين فصل فقط دربارهء مستقلات عقليه گفتگو خواهد شد .\r\n3 - بعضى از امور مانند احسان و امانت و راستگوئى ذاتا نيكو و پسنديده هستند و بعضى ديگر مانند ظلم و خيانت و دروغ‌گوئى ذاتا و با قطع نظر از خطاب شارع قبيح و مستهجن ميباشند - و عقل سليم اين حسن و قبح را بالضروره تشخيص داده و امور اوليه را من حيث الذات تحسين و امور اخيره را من حيث الذات تقبيح مينمايد .\r\n4 - عقل پس از اينكه حسن و قبح اشياء را بر حسب فطرت تشخيص و آنها را از يكديگر تميز داد طبعا و بالملازمه به حكم شرعى آنها نيز پى ميبرد - زيرا بالبداهه مسلم است كه احكام شرعيه تماما موافق حكمت و ميزان عقل ميباشند و شارع حكيم هيچ گاه دستورى بر خلاف عقل صادر نمىفرمايد و فى المثل هرگز احسان را تحريم و يا ظلم را تجويز نمىكند - پس هر امرى كه ذاتا مستحسن باشد آن امر مطلوب شارع و هر امرى كه عقلا مستهجن باشد مبغوض وى خواهد بود - و بعبارة ديگر هر آنچه را كه عقل نيكو و يا نيكوتر بشمارد شرع نيز ان را مستحب و يا واجب ميشمرد - و هر آنچه را كه عقل ناپسند و يا قبيح بشمارد شرع نيز آن را مكروه و يا حرام ميشمرد .\r\nپس يك رابطهء معنوى بين عقل و شرع برقرار مىباشد كه بهر آنچه كه عقل فتوى دهد شرع نيز بر آن فتوى خواهد داد و به همين جهت از حكم عقل ميتوان به حكم شرع پى برد - و در واقع عقل سليم و عارى از شوائب اوهام با درك حسن و قبح اشياء ، استلزاما بر وجوب و يا حرمت و يا ساير احكام شرعيه آنها واقف شده و آن احكام را در مواقع ضرورت يعنى در هنگام سكوت رسول ظاهرى و نبودن نص و خطاب صريح ، براى ما بيان مينمايد .\r\nخلاصهء كلام آنكه بارى تعالى احكام و دستورهاى خود را گاهى بوسيلهء نبى ظاهرى و زمانى بلسان عقل كه نبى باطنى مىباشد بمكلفين ابلاغ ميفرمايد - و همان طورى كه اقوال و افعال و تقريرات نبى ظاهرى حجت و لازم العمل است همين طور تشخيصات عقل نيز حجت و لازم العمل مىباشد . - 5 - توسل به عقل و استناد بادله عقليه و اصول و قواعدى كه در اين باب تأسيس گشته و در فصول آينده اين كتاب بيان خواهند شد در صورتى جائز است كه مكلف نسبت بچگونگى حكمى كه اجمالا از طرف شارع بر وى متوجه شده است شاك و مردد باشد - و الا اگر نسبت بچگونگى آن قاطع و يا ظان باشد مسلم است كه بر حسب اقتضاى مورد ، بقطع و يا به ظن خود عمل خواهد كرد .\r\n( اصول رشاد 229 - 226 )\r\n\r\nأدِلّه فِقْه\r\n- ( اصطلاح اصولى ) مراد ادلهء اربعه است باضافهء اصول عمليه در مقام فقد دليل ( از خزائن ص 73 - قوانين ج 2 ص 219 ) .\r\n\r\n","description":"","footnote":"","page_name":" 124 ","page_number":172},
  {"content":"\r\n\r\n\r\nادِلّهء لَفْظِيّة\r\n- اين اصطلاح اصولى است ادلهء لفظيه مقابل ادلهء عقليه است و مبحث ادلهء لفظيه يا مبحث الفاظ يكى از دو مبحث اصول است كه بحث در دلالت الفاظ از ترادف اشتراك ، مجاز ، نقل ، اضمار و جز آن كند ( از الموافقات ج 1 ص 41 - قوانين ص 218 ) .\r\n\r\nادِلّهء نقْلِيّه\r\n- اين اصطلاح اصولى است . ادلهء نقليه مقابل ادلهء عقليه است و آن دلالت خطاب شرع و امارات و قرائن شرعى است . ( از الموافقات ج 2 ص 49 التلويح ص 584 ) .\r\n\r\nادْماج\r\n- بكسر دال پيچيدن و به تشديد دال دخول در چيزى و استتار در آنست و در اصطلاح اهل بديع يكى از محسنات معنويه است و آن باشد كه متكلم در طى اداى مقصود خود از مدح يا ذم يا ساير اغراض مطلبى ديگر درج نمايد چنان كه در اين بيت رشيد الدين وطواط گويد :\r\n ميرفت و گلاب از سمنش ميباريد * مشك از خط عنبر شكنش ميباريد\r\nاز گفتهء من دو بيتى در حق خويش * ميخواند و شكر از دهنش ميباريد \r\n اقلّب فيه اجفانى كأنّى * اعدّ بها على\r\nالدّهر الذّنوبا \r\nكه متنى در اين بيت شب و رنجهائى كه در آن ديده است توصيف كند و گويد بسيار چشمهاى خود را باز و بسته كردم يعنى بيتوته كردم شب را در حال كه بيدار بودم و چشمان خود را باز و بسته مىكردم كه گويا بدان وسيله گناهان و جنايات روزگار را كه به من روا داشته بود بر ميشمردم كه در اين بيت ادماج شده است ( از كشاف ج 1 ص 509 - مطول ص 371 - ابدع البدائع ص 24 ) .\r\n\r\nادْنَى اْلبَسائط\r\n- مراد هيولاى اولى است .\r\n\r\nادْنَى وَ اكْوار\r\n\r\nادْوار وُجُود\r\n\r\nادْنَى كَوْن\r\n- اين اصطلاحات تقريبا همه بيك معنى به كار برده شده‌اند و لكن در طول تاريخ اطلاقات خاصى پيدا كرده‌اند و مقصود اوليه از ادوار و اكوار دوران و حركات مستديره افلاك بوده است .\r\nاخوان الصفا گويند : افلاك را در حول و اطراف اركان اربعه ادوار زيادى است كه به حساب نيايد و ادوار آنها را كورى است و هر يك از كواكب را در ادوار و اكوار خود قراناتى است كه در هر كور و دورى در عالم كون و فساد حوادثى پديد آيد كه به حساب نيايد و ادوار پنج است .\r\nادوار كواكب سياره ، ادوار مراكز افلاك تداوير در افلاك حامله ، ادوار افلاك حامله در فلك بروج ، ادوار كواكب ثابته در فلك بروج و ادوار فلك محيط در اطراف اركان اربعه . ( اخوان ج 3 ص 243 - 244 ) شيخ الرئيس گويد هر موجودى در جريان وجودى خود مدتى در حال نشو و مدتى در توقف و مدتى در حال اضمحلال است تا منتهى شود باجل معلوم .\r\n( شفا ج 1 ص 223 ) از نظر عرفا مراد از ادوار وجود گردش وجود است در مراحل كمالات ممكن خود و عودت آن بسوى مبدأ المبادى .\r\nلاهيجى گويد از اول مراتب\r\n\r\n","description":"","footnote":"","page_name":" 125 ","page_number":173},
  {"content":"\r\n\r\nموجودات كه خلق اول است تا آخر تنزلات كه مرتبت انسانى است و از مرتبت انسانى تا مرتبت الهيت كه نقطهء آخرين دائره به اول متصل مىشود يك خط مستدير موهومست كه از تجدد تعينات نقطهء وحدت نموده مىشود و بر او خلق جهان گشته مسافر و بر اين خط مذكور خلق عالم مسافرند كه از بطون بظهور مىآيند و از ظهور به بطون ميروند . ( شرح گلشن ص 20 )\r\n سوى هستى از عدم در هر زمان * هست دائم كاروان در كاروان\r\nباز از هستى روان سوى عدم * ميروند اين كاروانها دمبدم\r\nجزوها را رويها سوى كل است * بلبلان را عشق بازى با گل است\r\nآنچه از دريا به دريا ميرود * از همان جا كامد آنجا ميرود \r\nصدرا گويد سير موجودات را در مراحل وجودى خود از مبدأ وجود تا فناء محض ادوار كون و ادوار وجود و ادوار و اكوار مينامند .\r\nو گاه اين اصطلاح را به اين معنى گرفته‌اند كه موجودات عالم بعد از طى مدارج كمال و سير وجودى خود فانى شده و مجددا دور ديگري را آغاز ميكنند .\r\nبعضى از تناسخيه مانند بوذاسف اين امر را در تمام موجودات عالم جريان داده و گويند بعد از گذشت قرون متمادى و سنوات زياد ( هزار و سيصد و شصت هزار سال ) موجودات عالم طبيعت و جهان هستى مراحل و مدارج كمال خود را طى و آنچه مقدر شده است در لوح قدر كائن شود و بگذرد و فانى گردد و بنا بر اين جهان محو و نابود گردد و مجددا دور ديگري را شروع مىكند .\r\nآنها قيامت و پايان دنيا را همين ميدانند و گويند : صور موجودهء در لوح قدر و محو و اثبات پايان يابد و مجددا آنچه بايد در جهان وجود از حوادث و وقايع تحقق يابد در لوح قدر و محو و اثبات منقوش و دنيا دور ديگري را شروع مىكند .\r\n( رسائل ملا صدرا ص 237 )\r\n\r\nادْهَمِيّة\r\n- ( اصطلاح عرفانى ) از فرق متصوفه است :\r\nمنسوب بابراهيم ادهم ، پارهء از اهل نظر اساس اين فرقه را به امام زين العابدين رسانند بعضى به امام صادق و گويند از آن حضرت اجازه ارشاد دريافته‌اند .\r\nابراهيم ادهم بقول زمخشرى از مردم خراسان بود از فرزندان ملوك بود در ناز و نعمت بسر ميبرد ، روزى سر از قصر بيرون آورد چشمش بدرويشى افتاد و حركات او را بديد در انديشه فرو رفت ناگهان تحولى سخت درو پديد آمد ، پس طريق سياحت پيش گرفت . و از همهء مقامات و مناصب موروث خود صرف نظر كرد ، پارهء گويند با درويشى برخورد كرد از انفاس قدسى او دگرگون گرديد و بهر - حال داستان ابراهيم ادهم از هر جهت شبيه به داستان بودا است .\r\n( از طرائق جزء دوم ص 51 )\r\n\r\nإِذْ\r\n- كلمهء اذ از لحاظ دستور عربيت بر چهار وجه است 1 - آنكه اسم براى زمان ماضى باشد و در اين صورت در چهار مورد استعمال مىشود . الف - آنكه ظرف باشد\r\n\r\n","description":"","footnote":"","page_name":" 126 ","page_number":174},
  {"content":"\r\n\r\nو آن غالب است مانند  « فَقَدْ نَصَرَهُ اللَّهُ إِذْ أَخْرَجَهُ الَّذِينَ كَفَرُوا »  .\r\nب - آنكه مفعول به باشد مانند  « وَ اذْكُرُوا إِذْ كُنْتُمْ قَلِيلًا فَكَثَّرَكُمْ »  كه اغلب اذهاى مذكور در اوائل قصص قرآن مفعول به است بتقدير « اذكر » مانند  إِذْ قُلْنا لِلْمَلائِكَةِ اسْجُدُوا  و مانند  إِذْ فَرَقْنا بِكُمُ الْبَحْرَ  ج - آنكه بدل باشد از مفعول مانند  وَ اذْكُرْ فِي الْكِتابِ مَرْيَمَ إِذِ انْتَبَذَتْ مِنْ أَهْلِها  كه كلمهء اذ بدل است بدل اشتمال از مريم د - آنكه مضاف اليه اسم زمانى باشد مانند « يومئذ . حينئذ » و مانند  « بَعْدَ إِذْ هَدَيْتَنا »  2 - آنكه اسم براى زمان مستقبل باشد مانند  « يَوْمَئِذٍ تُحَدِّثُ أَخْبارَها »  3 - آنكه مفيد تعليل باشد مثل  وَ لَنْ يَنْفَعَكُمُ الْيَوْمَ إِذْ ظَلَمْتُمْ أَنَّكُمْ فِي الْعَذابِ مُشْتَرِكُونَ  يعنى سود نرساند شما را اشتراك شما در عذاب زيرا شما با آنها در ستم‌كارى مشترك بوده‌ايد 4 - آنكه براى مفاجاة باشد مانند اذا و آن در صورتى است كه واقع شود بعد از بينما يا بينا مانند « استقدر اللّه خيرا و ارضين به فبينما العسر اذ دارت مياسره . . . » و معانى ديگر نيز براى « اذ » آمده است و بايد دانست كه « اذ » از كلماتى است كه همواره اضافه به جمله شود اعم از جمله اسميه مانند  وَ اذْكُرُوا إِذْ أَنْتُمْ قَلِيلٌ  يا فعليه مانند  وَ إِذْ قالَ رَبُّكَ لِلْمَلائِكَةِ  -  وَ إِذِ ابْتَلى إِبْراهِيمَ رَبُّهُ بِكَلِماتٍ  -  وَ إِذْ يَرْفَعُ إِبْراهِيمُ الْقَواعِدَ  -  وَ إِذْ يَمْكُرُ بِكَ الَّذِينَ كَفَرُوا  و آيات بسيارى ديگر . ( از مغنى اللبيب باب اول ص 42 - 45 ) .\r\n\r\nاذا\r\n- ( اصطلاح ادبى ) اين كلمه در زبان عرب از لحاظ دستورى بر دو وجه استعمال مىشود . 1 - آنكه براى مفاجاة است و در اين صورت مختص به جمله اسميه است و نيازى به جواب ندارد و در ابتداء هم واقع نمىشود مانند « خرجت فاذا الاسد بالباب » و بدين معنى است  « فَإِذا هِيَ حَيَّةٌ تَسْعى »  و « اذا لهم مكر » 2 - اذا غير مفاجاتى كه اغلب ظرف براى مستقبل است و متضمن معنى شرط است و بر جملهء فعليه نيز داخل شود بر عكس اذا مفاجاتيه مانند  ثُمَّ إِذا دَعاكُمْ دَعْوَةً مِنَ الْأَرْضِ إِذا أَنْتُمْ تَخْرُجُونَ  كه اذا دوم مفاجات و اول غير مفاجات است و مانند  فَإِذا أَصابَ بِهِ مَنْ يَشاءُ مِنْ عِبادِهِ إِذا هُمْ يَسْتَبْشِرُونَ  و موارد استعمال و معانى ديگرى نيز دارد ( از مغنى باب اول ص 57 ) .\r\nتفتازانى گويد : اذا براى تعليق امرى است كه آن حصول مضمون جزا است به غير آن و اصل اين است كه شرط و جزاء « اذا » مضارع باشد و گاه لفظا اين قاعده تخلف مىپذيرد و اين تخلف لفظى براى افادهء معنى خاص باشد از جمله ابراز غير حاصل در صورت حاصل از جهت قوت اسباب آن كه گويا حاصل است چنان كه در مقام فراهم شدن و تهيه تمام مقدمات معامله خريدار گويد « اذا اشتريت كان كذا » و يا براى تنزيل آنچه واقع‌شونده است در مقام واقع يا براى اظهار رغبت در وقوع آن و جز آن چنان كه در آن شرطيه . ( رجوع شود به مطول ص 136 - 138 ) .\r\n\r\n","description":"","footnote":"","page_name":" 127 ","page_number":175},
  {"content":"\r\n\r\n\r\nاذان\r\n- اين اصطلاح فقهى است و اسم است از تأذين يعنى اعلام و شرعا اعلام بوقت صلاة باشد بكلمات معلومهء مأثوره و آن پانزده كلمه و 18 فصل است به اين ترتيب چهار تكبيرة و چهار شهادتين ( دو شهادت بر واحد نيت خدا و دو شهادت بر رسالت حضرت محمد ) دو حى على الصلاة و دو حى على الفلاح و دو حى على خير العمل و دو تكبير دوم .\r\nو اقامت در تمام فصول دو به دو است باضافه دو مرتبت قد قامت الصلاة بعد از حى على خير العمل و يك تحليل در آخر و بنا بر اين فصول آن 17 است . ( از عروة ص 230 ، شرح لمعه ج 1 ص 59 ، دستور ج 1 ص 64 ، كشاف ج 1 ص 104 ) .\r\nمعتقد الاماميه در اين باب گويد :\r\nبانگ نماز و اقامت هر دو سنت است ، و در نماز جماعت بر مردمان واجب است بروايتى ، در نمازهايى كه قرائت بلند خوانند تاكيد بيشتر است ، و تاكيد استحباب در قامت بيشتر است از بانگ نماز .\r\nو زنان را روا بود كه بانگ نماز و قامت گويند ، اما نچنان كه آواز ايشان مردان شنوند .\r\nبانگ نماز هجده فصل است : در اولش « اللّه اكبر » چهار بار ، آنگه « اشهد ان لا إله الا اللّه » دو بار ، « اشهد ان محمدا رسول اللّه » دو بار ، « حى على الصلاة » دو بار ، « حى على الفلاح » ، دو بار ، « حى على خير - العمل » ، دو بار ، « اللّه اكبر » دو بار ، « لا إله الا اللّه » دو بار .\r\nو قامت هفده فصل است : دو تكبير از اول بيفتد ، و بعد از « حى على خير العمل » دو بار « قد قامت الصلاة » گويد ، و در آخر يك بار « لا إله الا اللّه » بيفتد .\r\nو ترتيب در هر دو واجب است . و بانگ نماز به ترتيل بايد گفت ، و قامت بشتاب . و بر آخر وقف بايد كرد ، چنان كه :\r\n« اللّه اكبر » .\r\nو سنت است كه با طهارت باشد ، و بر پاى و روى به قبله آورده باشد ، و در ميانه سخن نگويد .\r\nو در ميان بانگ نماز « الصلاة خير من النوم » ، گفتن مكروه است . و ترتيب در بانگ نماز اينست . و بنزد شافعى در بانگ نماز بامداد سنت است ، و در ديگر نمازها مكروه ، و قولى ديگر شافعى را آنست كه در همهء نمازها مكروهست ، و اين در كتاب خويش كه آن را « ام » نام نهاده است آورده است . و گفته كه ابو مخدوره كه مؤذن پيغمبر ص بود ذكر اين نكرد ، و اگر سنت بودى ذكر آن كردى ، چنان كه فصول ديگر را ذكر كرده است .\r\nو ترجيع مكروه است و آن آنست كه شهادتين را دو بار آهسته گويند ، و آنگه بازگردند ، و دو بار ديگر بآواز بلند گويند .\r\n( رجوع شود به معتقد الاماميه ص 217 ، 218 )\r\n\r\nاذْعان\r\n- ( اصطلاح منطقى و فلسفى ) اذعان بمعنى اعتقاد و عزم قلب و جزم اراده را گويند كه بعد از تردد و تحير و دو دلى حاصل مىشود و آن را مراتبى است\r\n\r\n","description":"","footnote":"","page_name":" 128 ","page_number":176},
  {"content":"\r\n\r\nكه ادنى مراتب آن ظن و اعلاى آن يقين است . ( كشاف ج 1 ص 516 ) « و العلم ان كان اذعانا للنسبة تصديق و الا فتصور » .\r\n( متن تهذيب المنطق تفتازانى )\r\n\r\nارائِك تَوْحِيد\r\n- ارائك توحيد عبارت از اسماء ذاتى است از آن جهت كه مظهر ذاتند اولا در حضرت و احديت .\r\nظاهرا اين اصطلاح مأخوذ از قرآن مجيد باشد كه فرمايد :\r\n مُتَّكِئِينَ فِيها عَلَى الْأَرائِكِ لا يَرَوْنَ فِيها شَمْساً وَ لا زَمْهَرِيراً . \r\n\r\nاذْ ما\r\n- ( اصطلاح ادبى ) اين كلمه از اداة شرط است كه دو فعل را جزم ميدهد و آن نزد سيبويه حرف است بمنزلهء ان شرطيه و نزد مبرد ظرف است .\r\n( از مغنى ص 46 )\r\n\r\nاذْن\r\n- بكسر همزه و سكون ذال ( اصطلاح اصولى و فقهى ) است و در لغت اعلام باشد و اعلام باجازهء در تصرفات است و اطلاق و رهائى است و اذن مملوك باشد در تجارت و اسقاط حجر باشد ازو « هو فك الحجر و اسقاط الحق » ( دستور ج 2 ص 64 ) .\r\nو بالجمله اذن در هر موردى اطلاق خاص دارد و آن بر دو قسم است صريح و غير صريح كه اذن فحوى گويند و اذن شاهد حال هم گويند قسم اول كه مدلول لفظ است بدلالت مطابقى مانند آنكه بگويد در خانه من نماز بخوان و از آب منزل بياشام . . . و قسم دوم مفاد مدلول التزامى است از باب مفهوم موافقت چنان كه كسى بگويد امروز مهمان من ميباشى كه اذن ضمنى است براى انجام كليه فرائض در منزل او و اذن شاهد حال مثل آنكه ميان دو نفر دوستى كاملى باشد بطورى كه شاهد حال حكم كند كه هر يك مىتوانند از منزل و غذا . . . ديگرى استفاده نمايند ( عوائد الايام ص 12 ، 15 ) .\r\nاذن شاهد حال رجوع باذن شود اذن صريح رجوع باذن شود اذن فحوى رجوع باذن شود\r\n\r\nاذَنْ\r\n- كلمهء اذن بكسر همزه و فتح ذال از نواصب فعل مضارع است جمهور نحويان گويند اين كلمه اسم است و گويند اصل در « اذن اكرمك ، اذا جئتنى اكرمك » بوده است . جملهء « جئتنى » حذف شده است و عوض آن تنوين آمده است و بجاى تنوين نون نويسند و بنا بر اين مركب از إذ و إن است و بنا بر حرفيت بسيط است و بر فرض حرف بودن از حروف ناصبه است و معناى آن جواب و جزا است و گاه فقط براى جواب است مانند « احبك اذن اظنّك صادقا » .\r\nكه در اين مثال مجازاتى نيست در رسم الخط آن بعضى گويند با الف « اذا » نوشته شود و برخى ديگر گويند با نون « اذن » نوشته مىشود . ( از مغنى ص 8 / 9 )\r\n\r\nاذكار صَلاة\r\n- ( اصطلاح فقهى ) رجوع به مستحبات نماز شود .\r\n\r\nاذكارِ مُسْتَحَبّهء نَماز\r\n- ( اصطلاح فقهى ) رجوع به مستحبات نماز شود .\r\n\r\nارادَة\r\n- ( اصطلاح فلسفى و عرفانى ) اراده از نظر لغوى به معناى خواستن و قصد\r\n\r\n","description":"","footnote":"","page_name":" 129 ","page_number":177},
  {"content":"\r\n\r\nكردن و توجه كردن آمده است و حكماء عزم راسخ را كه بعد از مقدمات فعل كه تصور و ميل و عشق و شوق باشد حاصل مىشود اراده گويند كه مقدمه قريب فعل است .\r\nمريد از نظر اشتقاقى كسى است كه او را اراده باشد چنان كه عالم كسى است كه او را علم باشد .\r\nو از نظر اصطلاحى عبارت از صفتى است كه مخصوص به بعضى از موجودات زنده و مخصص وقوع بعضى اضداد دون ديگر و در وقتى دون وقتى ديگر است با يكسان بودن توانائى او بر تمام اضداد و اطراف و اوقات .\r\nصدرا گويد اراده و كراهت در ما و در حيوانات از آن جهت كه حيوان هستيم كيفيت نفسانى است مانند ساير كيفيات نفسانيه و از امور وجدانى است مانند ساير وجدانيات و لكن علم بكنه‌اند و بس دشوار است . « الا ارادة و الكراهة فى الحيوان و فينا بما نحن حيوان كيفية نفسانية كسائر الكيفيات النفسانية و هى من الامور الوجدانية كسائر الوجدانيات مثل اللذّة و الالم بحيث يسهل معرفة جزئياتها لكون العلم بها نفس حقيقتها الظاهرة عند كل مريد و مكره و لكن يعسر العلم بماهيتها و ذلك كالعلم فان العلم بانيّة العلم حاصل لكل ذى نفس لحضوره بهويّته الوحدانية عند النفس و يعسر العلم بماهيته الكلية لانه كالوجود لا ماهية له بل هو عين الوجود هوية » .\r\nو لذا وقع الخلاف بين المتكلمين فى معنى الارادة و الكراهة فالاشاعرة فسروا الارادة بانها صفة مخصصة لاحد المقدورين و هى مغايرة للعلم و القدرة لان خاصية القدرة صحة الايجاد و اللاايجاد و ذلك بالنسبة الى جميع الاوقات و الى طرفى الفعل و الترك على السواء و المعتزلة فسروا الارادة به اعتقاد النفع و الكراهة به اعتقاد الضرر . . . و ذهب بعض آخر منهم الى انها ميل يتبع اعتقاد النفع و هو الشوق المفسّر بتوقان النفس الى تحصيل شىء » .\r\n( اسفار ج 3 ص 78 ) و بعد در مقام بيان مراتب آن و اينكه افعال ما چگونه و بعد از چند مقدمه صادر مىشود گويد « انا تتصور و صدقنا بفائدته العائد الينا تصديقا ظنيا او جهليا او علميا بان فيه منفعة ما او خيرا ما من الخيرات الحقيقية او الظنية عائدا الى جوهر ذاتنا و الى قوة من قوانا فينبعث من ذلك العلم التصورى و ذلك الحكم التصديقى شوق اليه فاذا قوى الشوق النفسانى و اشتدت و اهتزت القوة الارادية حصلت الارادة المسماة بالاجماع و هذه الارادة فى الانسان من قوة هى فوق القوة الشوقية الحيوانية » .\r\n( اسفار ج 3 ص 74 ) اراده در تمام موجودات ذى اراده بيك معنى نيست و بلكه تابع وجود آنها است و همانطور كه حقيقت وجود مختلف است اراده و كراهت سارى در موجودات نيز مختلف است .\r\n( اسفار ج 3 ص 73 ) و اراده در ما كه انسان هستيم شوق متأكد است كه بدنبال داعى كه تصور شىء ملايم است حاصل ميگردد « الارادة فينا شوق متأكد يحصل عقيب داع هو تصور\r\n\r\n","description":"","footnote":"","page_name":" 130 ","page_number":178},
  {"content":"\r\n\r\nالشيء الملائم تصورا علميا او ظنيا او تخيليا موجب لتحريك الاعضاء الآلية لاجل تحصيل ذلك الشيء و فى الواجب تعالى لبراءته عن الكثرة و النقص و لكونه تاما و فوق التمام يكون عين الداعى و هو نفس علمه الذى هو عين ذاته بنظام الخير فى نفس الامر المقتضى له » . ( مبدأ و معاد صدرا ص 99 ) قطب الدين گويد : « اراده عبارت است از آنكه فاعل عالم باشد بفعل خود چون آن علم سبب صدور آن باشد از او با آنكه مغلوب و مكره نباشد » .\r\n( درة التاج جزء سوم از بخش اول ص 91 از اسفار ج 2 ص 36 - 37 و ج 3 ص 69 و ج 1 ص 213 ) .\r\nابن رشد گويد : « الارادة هى شوق الفاعل الى فعل اذا فعله كف الشوق و حصل المراد و هذه الشوق و الفعل هو متعلق بالمتقابلين على السواء » .\r\n( تهافت التهافت ص 90 ) « و معنى الارادة فى الحيوان هى الشهوة الباعثة على الحركة و هى فى الحيوان و الانسان عارضة لتمام ما ينقصهما فى ذاتهما » .\r\n( تهافت التهافت ص 426 ) « الارادة التى هذا شأنها هى الشوق الى التمام عند وجود النقصان فى ذات المريد » .\r\n( تهافت التهافت ص 39 و از ص 38 و 499 ) در نزد عارفان اراده عبارت از صفت قديم است كه زائد بر ذات است و قائم بدان است و شأن آن تخصيص ممكنات است به بعضى از آنچه جائز است وقوع آن ( حاشيه بر شرح قشيرى ص 24 ) . ما حصل آنكه اراده از نظر لغوى به معناى خواستن و قصد كردن و توجه كردن آمده است و حكماء عزم راسخ را كه بعد از مقدمات فعل كه تصور ، ميل ، عشق و شوق باشد حاصل مىشود اراده ميگويند كه مقدمهء قريب فعل است .\r\nمريد از نظر اشتقاقى كسى است كه او را اراده باشد چنان كه عالم كسى است كه او را علم باشد .\r\nاين اصطلاح در سخنان عارفان و سالكان مأخوذ از روايات و آياتى چند است كه از جمله آيه‌ايست كه بعضى بدان استناد جسته‌اند كه فرمايد  « وَ لا تَطْرُدِ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ »  و روايتى است كه حضرت رسول فرمودند : « اذا اراد اللّه بعبد خيرا استعمله » از حضرت سؤال شد كه معنى استعمال حق چيست ؟ فرمودند اين است كه خداى متعال بندهء خود را قبل از مرگ توفيق عمل صالح دهد .\r\nو بالجمله مريد در اصطلاح سالكان كسى است كه او را اراده نباشد و تا كسى از ارادهء خود عارى نشود مريد نباشد .\r\nو بدين طريق معنائى كه عارفان از مريد خواهند مقابل معناى لغوى آنست .\r\nاراده ابتداء طريق سالكان راه طريقت است از آن جهت كه اراده مقدمهء هر كارى است و مادام كه بنده چيزى را اراده نكرده است انجام نمىدهد و بدين ترتيب نخستين پايهء سلوك طريقت اراده است .\r\nابو محمد مرتعش گويد « الارادة حبس النفس عن مرادتها و الاقبال على\r\n\r\n","description":"","footnote":"","page_name":" 131 ","page_number":179},
  {"content":"\r\n\r\nاو امر اللّه و الرضا بموارد القضاء عليه » .\r\n( طبقات صوفيه ص 475 ) اكثر مشايخ گويند : اراده ترك چيزى است كه عادت بر آن قرار گرفته باشد و عادت مردم اغلب غواصى در شهوات و غفلت از حق و توجه بامور دنيوى است .\r\nو گفته شده است مريد كسى است كه منسلخ از تمام علايق دنيوى و مهالك شهوانى باشد كه علامت اراده او همين است و بنا بر اين خروج از عادات اراده باشد و ترك عادت دليل اراده است و گفته شده است كه حقيقت اراده حركت دل است در طلب حق .\r\nو بعضى گفته‌اند كه از صفات مريد تحبب بسوى مراد است بواسطه انجام نوافل و خلوص در اعمال و انس بخلوت و صبر بر سختيها و ايثار و بذل مجهود در راه محبوب و توسل به هر سببى كه او را بمحبوب خود نزديك گرداند .\r\nواسطى گويد : اولين مقام مريد اراده حق است باسقاط ارادهء مريد .\r\nيحيى بن معاذ گويد : مريد مبتدى است و مراد منتهى .\r\n( رساله قشيرى ص 92 - 93 ) انصارى گويد : اراده عبارت از اجابت دواعى حقيقت است از روى ميل و رغبت . ( شرح منازل ص 159 ) در شرح كلمات بابا طاهر است كه آنها كه اهل اراده‌اند زندگى آنها در طلب مراد است و كسى كه بخواهد خود را بمراد برساند در حال هستى بموت اختيارى مىميرد و خود را هلاك مىكند تا بمراد برسد . او گويد : اگر خدا مرا بمراد خود واگذارد واى بر من كه بمراد نفس رفتار كنم و بخذلان ابدى گرفتار شوم و كسى كه بخواهد بمراد خود رسد بايد باصول و عقايد دينى تعلق خاطر داشته باشد .\r\nو گويد : آنكه اراده كند از خلق ببرد .\r\nو گويد : مريد مطلوب باراده است و مراد مطلوب بحقيقت است .\r\nو گويد : توسل بعلم در مقام اراده علامت ناتوانى مريد است و توسل بمعرفت علامت قوت عارف است يعنى سكون و آرامش مريد بواسطهء علم خود دليل عجز اوست از شهود حق تعالى و وصول بمراد ( شرح كلمات بابا ص 155 - 175 ، 158 ) .\r\nاراده اخگرى از آتش محبت است در قلب سالك كه او را مستعد دواعى حق و حقيقت ميسازد ( كشف المحجوب ص 388 - شرح گلشن راز ص 569 ) .\r\nاراده عبارت از تجرد است در مقام سلوك بسوى كمال توحيد و كسى كه كوشش كند در راه نيل به مقصود حقيقى كه توحيد باشد عادات خود را واگذارد ، و از اين جهت است كه گفته‌اند ترك عادت علامت اراده است .\r\nخواجه عبد اللّه گويد : الهى دانى بچه شادم ؟ به آنكه نه بخويشتن به تو افتادم . الهى تو خواستى نه من خواستم ، دوست بر بالين ديدم چو از خواب برخاستم .\r\n( عده ح 5 ص 475 ) .\r\nاى درويش اصل ارادت او است ارادت بنده موافق ارادت حق تعالى افتاد ، آنچه مقصود بود به تحصيل پيوست « و الا الرضاء بالقضاء » آدم صفى را ارادت آن\r\n\r\n","description":"","footnote":"","page_name":" 132 ","page_number":180},
  {"content":"\r\n\r\nبود كه در جنت جاودانى باشد و ما را ارادت چنان كه وى در زمين بر مسند خلافت مستند باشد چنان باشد كه ميخواستيم ، ابليس عليه اللعنة ميخواست كه مقتداى سفره و برره باشد و ما ميخواستيم كه او پيشواى كفره و فجره باشد اراده ما غالب آمد و حكم ما نافذ گشت .\r\nآدم خواست تا هابيل اشرف اولاد او باشد و اراده ما تعلق بر تفضيل وى بر باقى اولاد گرفته بود و آخر الامر فرمان ما راجح آمد ، نوح را مراد آن بود كه كنعان اعز اولاد وى باشد و ما را نظر عنايت متوجه احوال سام بود همچنان شد كه ارادهء ما بود ، ابراهيم . . ميخواست و اراده ما تعلق به آن نپذيرفت هر چند جد و اهتمام نمود سعى وى مشكور نيفتاد موسى در طلب ديدار ما هر چند جد و اهتمام نمود چون موافق بر اراده ما نبود مقرون به اجابت نگشت ، فرعون بىعون هلاك موسى ميخواست ، سيصد هزار كودك بنى اسرائيل را الا ما شاء اللّه درين آرزو بقتل رسانيد اما چون ارادهء ما حيات موسى و هلاك فرعون بود لاجرم آنچه مخالف مراد او بود بر طبق ارادهء ما تحقق پذيرفت . داود را اراده چنان بود كه پسر بزرگتر وى ميثا خليفه و قائم مقام وى باشد و ما را خواست آن بود كه فرزند خوردترين وى سليمان بر مسند خلافتش بنشيند ، ارادهء او مغلوب افتاد و خواست ما غالب آمد ، حضرت مصطفى ( ص ) خواست كه ابو طالب را بخلعت ايمان و زينت عرفان محلى و مزين گرداند و وحشى را به زخم تيغ بىدريغ بقعر جهنم رساند چون خواست آن حضرت با ارادهء ما موافق نيفتاد لاجرم بتوقيع  « إِنَّكَ لا تَهْدِي مَنْ أَحْبَبْتَ »  او را از تصرف در ممالك ربوبيت معذور داشتيم و رقم معذرت  « لَيْسَ لَكَ مِنَ الْأَمْرِ شَيْءٌ »  بر عنوان منشور معاملتش بنگاشتيم ارادات ايشان در برابر ارادهء ما بخير بر نمىآيد ، عاقل آنست كه در جنب ارادهء الهى خواست خود در باقى كند و در مقام رضا به قضاى خداوندى جل و علا ثبات و استقامت ورزد تا همه كارها بمراد وى شود و بسعادت دارين مشرف گردد .\r\nدر خبر است كه در هر صباح كه صبح مستطير از دريچه فلك اثير چهرهء منير بسكان قطان اين خاكدان دنيا بنمايد و بمقداح نور و ضياء مهرهاى كواكب سيم سيما را از روى اين نطع فلك لاجوردى مسلك در ربايد ، ملكى از طارم فلك بسمع هر يك از معتكفان زواياى اين بسيط غبرا اين ندا در دهد .\r\nو از جناب قدس خداوندى جل ذكره چنين خطاب گرداند كه « عبدى تريد و انا اريد و لا يكون الا ما اريد » بنده من تو ميخواهى و من ميخواهم و نباشد مگر آنچه من ميخواهم اگر راضى نشوى به آنچه من ميخواهم ترا در رنج افكنم بدان چه تو ميخواهى و بحصول نپيوندد مگر آنچه من ميخواهم .\r\nمعين الدين هروى گويد :\r\n بيا ساقى و مستان را بميخانه صلا در ده * من دردى كش ديرينه را جام صفا در ده\r\nنمىخواهم مى باقى كه در آخر خمار آرد * اگر مى ميدهى ، بارى از آن جام بقا در ده\r\nچه ساقى در خور هر كس مى اندر جام مىريزد \r\n\r\n","description":"","footnote":"","page_name":" 133 ","page_number":181},
  {"content":"\r\n\r\n اگر درد است اگر صافى بدان قسمت رضا در ده * گل شادى همىخواهي ز خار غم مكش دامن\r\nقدم گر طالب گنجى بكام اژدها در ده \r\n\r\nارادهء تَشْرِيْعِيّه\r\n- ( اين اصطلاح اصولى است ) و ارادهء تشريعى مقابل ارادهء تكوينى است و آن علم بمصلحت در فعل مكلف است و اراده تكوينى علم بنظام است بر نحو اتم و اكمل . « فهو ان استحالة التخلف انما تكون فى الارادة التكوينية و هو العلم بالنظام على النحو الكامل التام دون التشريعيه و هو العلم بالمصلحة فى فعل المكلف و ما لا محيص عنه فى التكليف انما هو هذا لارادة التشريعية لا التكوينية » ( كفاية الاصول ج 1 ص 99 ) .\r\n« اذا كانت الارادة التشريعية منه تعالى عين علمه بصلاح الفعل » ( كفايه ج 1 ص 101 ) .\r\n\r\nاراضِى\r\n- ( اصطلاح فقهى ) مسأله تملك اراضى از نظر اسلام مسأله خاصى است كه از صدر اسلام مورد توجه قانونگذاران و متشرعين آن قرار گرفته است و در طى قرون و اعصار مختلف حالات و صورى به خود گرفته است بطور كلى نظر شارع اسلام از تملك ارضى آبادى و عمران و بهره‌بردارى از آن بوده است و بدين جهت است كه مسأله احياء اراضى موات و عدم امكان تملك مباحات عمومى و اراضى كه خود معموره است مانند مراتع و جنگلها پيش آمده است .\r\nدر هر حال اراضى بر دو قسم‌اند يكى اراضى بلاد اسلامى و آن هم بر دو قسم است اراضى معموره و اراضى مغموره و موات ، اراضى معموره ملك صاحبان يد و متصرفين آن مىباشد و تصرف غير در آنها روا نباشد مگر به اجازه مالك آن و اراضى موات را هر كس آباد كند مالك آن مىشود و آباد كردن اراضى موات بزرع يا غرس درخت يا ايجاد بنا است و بمحض تحجير و سنگ‌چينى يا خطكشى و جدولبندى كسى مالك نمىشود و بلكه براى مدتى اولويت و اولويت در تصرف پيدا مىكند و اراضى بلاد كفر بر سه قسم است 1 - آنچه بواسطهء غنيمت و به قهر و غلبه در دست مسلمين افتاده باشد كه اراضى مفتوحة عنوه است و اين گونه اراضى عامرا و غامرا مال تمام مسلمين بوده و كسى را نرسد كه مالك آن شود و امام ميتواند اجاره دهد و در موات آن قول تحقيق آنست كه مانند ساير موات است كه احياكنندهء آن مالك مىشود . 2 - اراضى كه مال كفار بوده و مردمش از روى رغبت و بدون توسل بجنگ و مغلوب شدن در آن تسليم شده‌اند اين گونه اراضى در دست آنها باقى مانده و از آنان عشريه . . . بعنوان زكات گرفته ميشده است و در صورتى كه در عمران آن كوتاهى كنند باز جزء بيت المال مسلمين درمىآيد . و امام را رسد كه جهت ادامه عمران آن به ديگرى واگذار كند 3 - اراضى صلح و آن زمينهائى است كه مردم آن پس از قتال حاضر به صلح شده باشند و آنها را اراضى جزيه گويند كه امام مسلمين بر طبق مصالح با آنها رفتار مىكند و ثلث يا نصف يا جز آن از آنها ميگيرد ( از قاطعة اللجاج فى حل الخراج ص 171 و از ادوار فقه ) . رجوع بانفال شود .\r\n\r\n","description":"","footnote":"","page_name":" 134 ","page_number":182},
  {"content":"\r\n\r\n\r\nاراضِى انْفال\r\n- رجوع بانفال و ( قاطعة اللجاج ص 24 ) شود .\r\n\r\nاراضِى عامِر\r\n- ( اصطلاح فقهى ) مراد اراضى معموره است در مقابل اراضى غامر رجوع به موات و انفال شود . و رجوع به ( سراج الوهاج ص 104 ) شود .\r\n\r\nارْباب\r\n- ( اصطلاح عرفانى ) ارباب جمع رب بمعنى صاحب و پروردگار است .\r\nرجوع بارباب اصنام شود .\r\n\r\nارْبابِ اذْواق\r\n- ( اصطلاح عرفانى ) پيروان حكمت ذوقيه و كسانى كه براى رسيدن به حقايق طريق شهود و اشراق در پيش گيرند ارباب اذواق گويند .\r\n( مبدأ و معاد صدرا ص 111 )\r\n\r\nارْبابِ اصْنام\r\n- ( اصطلاح فلسفهء ذوقى ) كلمهء ارباب را اخوان الصفا بر قواى آليه حيوان نيز اطلاق كرده و گويند « و اما القوى التى هى كالارباب فهي القوة الشهوانية و القوة الغضبية و القوة الناطقة » .\r\n( رسائل اخوال ج 2 ص 328 ) لكن اين اصطلاح اشراقى است و بر ارباب انواع افلاطون كه مثل نوعيه باشد اطلاق شده است در ترتيب و نظام وجود در فلسفهء اشراق ابتدا انوار قاهرهء طوليه و بعد عرضيه است و ارباب اصنام آخرين مرتبت طبقهء انوار و مجرداتند كه افلاطون آنها را انواع طبيعيه و مثل نوعيه گفته است و بالاخره در فلسفهء اشراق مبدأ اول نور الانوار و بعد قواهر اعلون‌اند كه عقول طوليه‌اند و ديگر عقول عرضيه كه گاه از آنها تعبير بارباب اصنام شده است و آنها آخرين مرتبت طبقات انوار مجرده‌اند كه افلاطون انواع طبيعيه و مثل نوريه ناميده است و آخرين عقل از عقول زواهر طلسم ارض است و بعد از ختام سلسله عقول در مراحل نزول نفوس شروع مىشود از نفس فلك اقصى و بعد نفوس شريفهء كواكب و بعد نفس كل كوكب كوكب و فلك فلك تا نفس ادون افلاك .\r\nطبقهء سوم طبقهء صور فلكيه و نجوميه است به ترتيب الافضل فالافضل و الاهم فالاهم .\r\nتحقيق در مسأله ارباب انواع از نظر تاريخى از عهدهء اين رساله خارج است همين اندازه اشاره مىشود از زمان سقراط اين مسأله از نظر فلسفى مورد توجه فلاسفه قرار گرفته و رنگ فلسفى بدان داده‌اند .\r\nابن سينا ميگويد : فلاسفه نخستين كه از محسوسات بمعقولات توجه كردند اذهان آنان مشوش گرديد و چنان پنداشتند كه تقسيم امور به محسوسات و معقولات ايجاب مىكند كه هر چيزى مركب از دو چيز باشد مثلا انسان دو وجود داشته باشد يكى انسان فاسد متحول و متغير كه در معرض فنا و نيستى و زوال مىباشد و در عالم حس است و ديگر انسان معقول مفارق ثابت ابدى و بالجمله براى هر شيئى دو وجود قائل شدند يكى وجود عينى حسى و ديگرى وجود مفارق مثالى كه در معرض فنا و زوال نمىباشد .\r\nافلاطون و استاد او سقراط در اين رأى راه مبالغه را پيموده و گويند براى انسان معناى واحدى است كه همهء\r\n\r\n","description":"","footnote":"","page_name":" 135 ","page_number":183},
  {"content":"\r\n\r\nاشخاص انسانى در آن معنى مشترك‌اند و آن امر واحد همواره باقى و ابدى است و امرى است معقول و مفارق از ماده .\r\nبعد در مقام بيان عقيدهء افلاطون گويد : افلاطون چنين ميپنداشت كه چون موجودات و حوادث جزئى خارجى همواره در معرض خلع و لبس و كون و فسادند و از طرفى افراد متحدهء نوعى و يا جنسى را امرى ثابت بايد كه حافظ نوع خود بوده و بدانها فيض دهد و روى اين اصل محسوسات از نظر افلاطون مولود مثل مفارقه‌اند او مثل را بسيط ميداند و اشخاص و افراد محسوسه را مركب .\r\nموجودات مادى از نظر او آثار مثل‌اند و از اين جهت ميگويد : كه چون اثر بايد مشابه با مؤثر خود باشد افراد محسوس هر نوعى با فرد عقلانى خود مشابه و همانند ميباشند .\r\nاو قائل به دو عالم است يكى عالم عقل كه مقر مُثُل و روحانيات بوده و ديگرى عالم حس كه محل اشخاص حسيه و صور جسمانيه است او ميگويد عنصر جهان حس بمانند آئينه است كه در آن جميع اشياء و صور حسيه و خياليه منطبع شده است .\r\nاين صور همواره در حركت و ايجاد و اعدام‌اند و چنين تصور مىشود كه اين صور موجودات حقيقى ميباشند در صورتى كه حقايق موجودات همان مثل ميباشند كه ثابت و دائم و برقرارند و همانطور كه صور منطبعهء در آينه حقيقتى ندارند موجودات حسيه هم صورى هستند از موجودات مفارقه و حقيقتى ندارند و پرتوى هستند از ارباب خود .\r\nاو براى عدهء از مثل نيز مثل ديگر قائل است بدين ترتيب كه براى مثل بطريق تصاعدى مراتبى قائل شده است كه بعضى فوق بعضى ديگر قرار دارند تا برسد به مثل الامثال و مثل اعلى و عاليترين مثل را ذات خدا ميداند .\r\nبدين بيان معلوم مىشود كه مسألهء ارباب انواع را كه از معتقدات يونانيان بوده است و بطور سطحى در عقايد و آراء رائج عوام جلوه‌گرى ميكرده است صورت فلسفى خاصى به آنها داده است و اطلاق ارباب اصنام هم كه در فلسفهء اشراق بر آنها شده است به ظن قوى مأخوذ از همان عقايد عاميانه مىباشد يعنى صنم كه نام بت بوده است و آن را از جهت مظهريت امرى روحانى و ربانى ستايش ميكرده‌اند بعدا فلاسفهء يونان به آن جنبه علمى و فلسفى داده و گفته‌اند كه موجودات مادى همه اصنام و نمونه‌هائى از موجودات روحانى و مجردات هستند و بعبارت ديگر مربوب روحانيات‌اند .\r\nما حصل كلام آنكه فلاسفه هر يك با اختلاف خاصى كه در تعبيرات خود دارند گفته‌اند كه براى هر نوعى از انواع موجودات ماديهء كونيه فردى است عقلانى و نورانى و روحانى كه حافظ نوع خود بوده و در معرض تحولات و تغييرات و كون و فساد نيست و افراد مادى تابع و مقهور و پرتوى از آنها ميباشند و آنها را بنام ارباب انواع و . . . ناميده‌اند .\r\nشيخ اشراق آنچه را افلاطون مثل ناميده است و ديگران ارباب انواع ارباب اصنام و اصحاب طلسمات و انواع قائم\r\n\r\n","description":"","footnote":"","page_name":" 136 ","page_number":184},
  {"content":"\r\n\r\nنورى ناميده است « و المناسبات العجيبة بين الاشعة الشديدة الكاملة و البواقى يحصل الاصنام النوعية الفلكية و طلسمات البسائط و المركبات العنصرية فمبدأ كل من هذه الطلسمات هو نور قاهر هو صاحب الطلسم و النوع القائم النورى و هذا هو المسمى بالمثل الافلاطونية » .\r\n( ش ص 348 ) و بهر حال چون سخنان فلاسفه در مورد مثل نوريهء افلاطون و صور مجردهء ارسطو و مثل معلّقه و عالم مثال مشوش است و در اكثر موارد مخلوط شده است و بيان امتياز هر يك از اين آراء و عقايد و نظريات بدرستى نشده است نمىتوان بطور قطع گفت كه مراد شيخ اشراق و ديگران از تعبيرات خاص خود همان مثل افلاطونيه باشد و بهر حال از اصطلاح ارباب اصنام يا ربات الاصنام عقول مجردهء عرضيه را اراده كرده است .\r\nآخوند از جملهء ارباب الصور النوعيه كه در بعضى موارد به كار برده است اسماء اللّه را اراده كرده است كه مرتبت ظهور عالم الهىاند چنان كه ميگويد آنچه در يكى از عوالم يافت شود در عالم اعلاى الهى مثل و حقيقت آن بر وجه اعلى و ابسط و اقدس موجود است و به اين بيان مثل افلاطونى را عبارت از مثل نوريه موجود در علم حق تعالى ميداند .\r\n( اسفار ج ص 123 - ج 3 ص 125 )\r\n\r\nأَرْبابِ اصْنامِ نَوْعِيّه\r\n- رجوع به ارباب شود .\r\n\r\nارْباب الْبَحْث\r\n- رجوع شود به حكمت ذوقيّة .\r\n\r\nارْباب احوال\r\n- ( اصطلاح عرفانى ) ارباب احوال و حال گاه در مقابل ارباب مقال به كار برده شده است و گاه در مقابل ارباب علم به كار برده‌اند و طريق اول كشف و مشاهده است و طريق دوم استدلال و برهان است .\r\n\r\nارْبابِ اختِصاص\r\n- خواص اهل اللّه و اولياء اللّه را گويند .\r\n\r\nارْبابِ ايّام\r\n- ( اين اصطلاح نجومى و گاه‌شمارى است ) روزهاى هفته را قدما با كواكب هفتگانه انطباق داده‌اند و براى هر روزى ربى قرار داده‌اند از اين قرار :\r\nرب روز يكشنبه آفتاب .\r\nرب روز دوشنبه ماهتاب .\r\nرب روز سه شنبه مريخ .\r\nرب روز چهارشنبه عطارد .\r\nرب روز پنج شنبه مشترى .\r\nرب روز جمعه زهره .\r\nرب روز شنبه زحل .\r\n( از رساله يازدهم ناموسيات اخوان الصفا ص 375 ) .\r\nو هر كوكبى را با عضوى از اعضاى حيوان انطباق داده‌اند بدين قرار :\r\nگوش راست زحل .\r\nگوش چپ مشترى .\r\nمنخر راست مريخ .\r\nچشم راست آفتاب .\r\nچشم چپ قمر .\r\nروى ( وجه ) زهره .\r\nسينه و قلب عطارد .\r\n\r\nارباب تَصَوّف\r\n- ( اصطلاح عرفانى ) متصوفه و اهل حال را گويند .\r\n\r\n","description":"","footnote":"","page_name":" 137 ","page_number":185},
  {"content":"\r\n\r\n\r\nارْبابِ تَقْوَى\r\n- ( اصطلاح عرفانى ) رجوع به تقوى شود .\r\n\r\nارْبابِ حالات\r\n- در مقابل مقال و علم و رسوم است .\r\n\r\nارْبابِ حُدوُد\r\n- ( اين اصطلاح نجومى است . ) و بدين ترتيب معين كنند كه هر يك از بروج 12 گانه را به پنج قسمت نمايند كه البته مختلف الدرجه بود اين پاره‌ها كه كوچكترين جزء دو درجه است و بزرگترين 12 درجه ، هر يك از آنها را « حد » نامند كه از آن باخلاق مولود پى برند . البته ماه و آفتاب را در آن نصيبى نبود و بالاخره از روى جدول خاص نام صاحب آن جزء را بيابند و سپس حكم كنند .\r\n( از رسالهء سوم رسائل اخوان در نجوم ص 81 ) تركيبات ديگر در معانى عرفانى :\r\n\r\nارْبابِ راز\r\n- صاحبان سر و اسرار الهىاند .\r\n\r\nارْبابِ رايات\r\n- صاحبان پرچم ولايات و اولياء اللّه‌اند .\r\n\r\nارْبابِ رُخْصَت\r\n- عوام مؤمنان را گويند ( مصباح الهدايه ص 49 ) .\r\n\r\nارْبابِ رِوايات\r\n- در مقابل ارباب درايات است كه ارباب حديث‌اند و پاى بند به احكام شريعت‌اند و در مقابل ارباب طريقت و حال‌اند .\r\n\r\nارْبابِ رُسُوم\r\n- صاحبان و پيروان شريعت‌اند « و ارباب الرسوم و العلوم فعليهم واجب التزام الادب » ( طبقات ص 491 ) .\r\n\r\nارْبابِ رِياضَت\r\n- كسانى را گويند كه ترك شهوات كرده و كم خورند و نوشند و مجاهدت با نفس كنند و دائما ذكر كنند و خود را از قيود مادى و حجب ظلمانى دنيوى مستخلص گردانند و در نتيجه بر آنها انوار روحانى ظاهر گردد و امور غريبهء غيبى براى آنان آشكار گردد و بواسطهء مشاهدهء اشباح روحانى انواع حوادث و معلومات را دريابند و آنچه را بخواهند بدانند ( از رساله در اعتقادات حكما ص 271 ) .\r\n\r\nارْبابِ ساعات\r\n- ( اين اصطلاح نجومى است ) و بدين حساب اين اصطلاح را وضع كرده‌اند كه گويند عدد تمامى ساعات هفته 168 ساعت است و هر ساعتى را به كوكبى اختصاص داده‌اند از كواكب هفتگانه ساعت اول را منسوب به شمس كنند كه سبب وجود روز و شب است و ساعت دوم را از آن روز منسوب به زهره كنند و سوم به عطارد و به همين ترتيب بافلاك تا برسد به قمر و چون نوبت به قمر رسيد از زحل گيرند تا بآفتاب به ترتيب و همين طور از بالا به پائين و از پائين به بالا برشمرند و ساعاتى را به كواكب نسبت دهند تا آخر ساعت كه ساعت دوازدهم شب يكشنبه بود از هفتهء ديگر كه منسوب بمريخ شود و مجددا دور از سر گرفته مىشود بنا بر اين :\r\nرب ساعت اول يكشنبه آفتاب است و رب ساعت اول دوشنبه كه ساعت 25 است قمر است .\r\nرب ساعت اول روز سه‌شنبه مريخ است .\r\n\r\n","description":"","footnote":"","page_name":" 138 ","page_number":186},
  {"content":"\r\n\r\nرب ساعت اول چهارشنبه عطارد است .\r\nرب ساعت اول 5 شنبه مشترى است .\r\nرب ساعت اول جمعه زهره است .\r\nرب ساعت اول شنبه زحل است .\r\nپس رب ساعت اول شب يكشنبه كه ساعت 157 بود عطارد است .\r\nرب ساعت اول شب دوشنبه كه ساعت 13 است مشترى است .\r\nو رب ساعت اول از شب سه شنبه كه ساعت 37 است زهره است .\r\nو رب ساعت اول از شب چهارشنبه كه ساعت 61 است زحل است .\r\nو رب ساعت اول از شب 5 جمعه كه ساعت 109 است قمر است .\r\nو رب ساعت اول از شب شنبه كه ساعت 133 بود مريخ است .\r\nو رب ساعت دوم هر روز و شبى كوكبى باشد كه فلك آن تحت فلك كوكبى است كه رب ساعت مقدم باشد و همين طور رب ساعت سوم كوكبى باشد كه فلك آن تحت فلك كوكب رب ساعت دوم بود و همين طور پس چون نوبت بقمر ميرسد باز از زحل گيرند .\r\nو رب هر روز همان رب ساعت اول همان روز باشد و بنا بر اين رب روز يكشنبه شمس بود و دوشنبه قمر و سه شنبه مريخ و چهارشنبه عطارد و 5 شنبه مشترى و جمعه زهره و شنبه زحل و همين طور رب هر شبى رب ساعت اول همان شب بود و بنا بر اين رب شب يكشنبه عطارد است . ( از بيست باب ملا مظفر ) تركيبات ديگر در معانى عرفانى :\r\n\r\nارْبابِ طَريقت\r\n- سالكان راه حقيقت را گويند و گفته‌اند كه طريقت ابتداى سير است و حقيقت پايان آنست ( شرح گلشن راز 262 - 299 ) .\r\n\r\nارْبابِ طَلَب\r\n- رجوع به طلب شود .\r\n\r\nارْبابِ عِبارَت\r\n- در مقابل ارباب اشارت و راز است .\r\n\r\nارْبابِ عَزائِم\r\n- خواص مؤمنان و صوفيانند چنان كه ارباب رخص عوام مؤمنانند ( از مصباح الهدايه ص 48 ، 71 ، 361 ) .\r\n\r\nارْبابِ عِشْق\r\n- رجوع به عشق شود .\r\n\r\nارْبابِ عِصْيان\r\n- متجريان در شريعت و طريقت .\r\n\r\nارْبابِ غَرامَت\r\n- عاصيان و تباه روزگارانند و آنان كه سعادت طريقت را در نيافته‌اند و قدم در راه نگذارده‌اند .\r\n\r\nارْبابِ فَراسَت\r\n- رجوع شود بفراست .\r\n\r\nارْبابِ قُلُوب\r\n- صاحبان حال نه مقال و زنده دلان راه حقيقت كه گهى در قبض باشند ، گهى در بسط ، گهى در هيبت ، گهى در انس ، ساعتى غيبت بر ايشان غالب ساعتى حضور ، ساعتى سكر ، ساعتى صحو ، ساعتى بقا ، ساعتى فنا .\r\nپير طريقت گفت : الهى بر هزاران عقبه بگذرانيدى و يكى ماند ، دل من خجل ماند از بس كه ترا خواند ، الهى بر هزاران آب بشستى ناآشنا كردى .\r\n\r\n","description":"","footnote":"","page_name":" 139 ","page_number":187},
  {"content":"\r\n\r\n( از عده ح 7 ص 397 ) .\r\n\r\nارْبابِ كَرَمْ\r\n- رجوع به كرم و كرامت شود .\r\n\r\nارْبابِ كَشْف و شُهُود\r\n- كسانى ميباشند كه حق را مشاهده مىكنند در هر نفسى كه متجلى بتجلى ديگر شود و تجلى او را تكرار نيست ، بواسطهء مجاهدات و رياضيات و تزكيه نفس و تهذيب باطن ، از ظاهر به باطن رفته و حق را در تمام مجالى موجودات مشاهده كند ( از لوايح جامى ص 117 ) .\r\n\r\nارْبابِ مُجاهَدات\r\n- كسانى هستند كه در طريق مجاهدات و رياضيات و تزكيهء نفوس ، مدارج كمال را طى كرده و در سير الى اللّه مراحلى پيموده باشند .\r\n\r\nارْبابِ مَحَبّت\r\n- رجوع به محبت شود .\r\n\r\nارْبابِ مُعاملات\r\n- كسانى هستند كه خود را براى عبادات مهيا كرده و همواره صائم النهار و قائم الليل باشند و لكن قصد آنها از عبادات ثواب اخروى باشد كه اينان معامله‌گرانند ( شرح منازل السائرين ) .\r\n\r\nارْبابِ مَعْرِفَت\r\n- رجوع به معرفت شود .\r\n\r\nارْبابِ مَواجِيْد\r\n- كسانى هستند كه بر سبيل حال بحالات و مقامات رسيده‌اند نه بر سبيل تقليد عبارات و مقال ( شرح گلشن راز ص 563 ) .\r\n\r\nارْبابِ وَجْد\r\n- كسانى هستند كه بر سبيل حال بحالات و مقامات رسيده‌اند نه بر سبيل عبارات و مقال .\r\n\r\nارْبابِ هِمّت و مُرُوّت\r\n- كسانى را كه همت آنها همواره حق تعالى باشد و توجهى به ما سوى اللّه نداشته باشند ارباب همت نامند .\r\n\r\nارْبابِ مُثَلّثات\r\n- ( اين اصطلاح نجومى است ) . اخوان الصفا گويند : پارهء از كوكب سياره را در خانه‌هاى پارهء از بروج شركتى است كه ربوبية المثلثات نامند و اقسامى دارد كه وجوه نامند و در آنها خطوطى بود كه حدود نامند بدين طريق كه هر سه برجى از بروج 12 گانه بر طبيعتى است كه مثلثات نامند هر سه برج به سه برج تقسيم مىشود و در هر سه ، سه كوكب دور مىزند كه ارباب مثلثات نامند از اين سه بر عمر مولود پى برند .\r\nبنا بر اين ارباب مثلثات ناريه روز ، شمس و مشترى ، و شب مشترى و شمس بود ، و شريك آنها در شب و روز زحل بود و ارباب مثلثات خاكى در روز نخست زهره است سپس ماه و در شب نخست ماه است سپس زهره و شريك هر دو در شب و روز مريخ است و ارباب مثلثات هوائى در روز زحل و سپس عطارد است و در شب عطارد سپس زحل است و شريك آن دو در شب و روز مشترى است و ارباب مثلثات آبى در روز نخست زهره و بعد مريخ است و در شب ، نخست مريخ و بعد زهره است و شريك آن دو در شب و روز ماه است .\r\n( از رسائل اخوان رساله سوم در نجوم ص 80 ، 81 )\r\n\r\nارْبابِ وُجُوه\r\n- ( اين اصطلاح نجومى\r\n\r\n","description":"","footnote":"","page_name":" 140 ","page_number":188},
  {"content":"\r\n\r\nاست . ) اصحاب نجوم هر يك از بروج را به سه قسمت كرده‌اند كه هر ثلثى را ده درجه بود آن ده درجه را وجه ناميده‌اند و آن ده درجه نسبت به همان ستاره داده مىشود و مثلا گفته مىشود كه فلان ستاره رب الوجه است و از آن بامورى مانند مولود و چگونگى آن پى مىبرند از باب مثال ده درجهء اول از برج حمل را وجه مريخ نامند و ده درجهء دوم را وجه آفتاب و ده درجه سوم را وجه زهره نامند و همين طور ده درجهء اول برج ثور را وجه عطارد و ده درجهء دوم آن را وجه ماه و ده درجهء سوم را وجه زحل نامند . و همين طور تا دوازده برج كه هر ده درجهء وجهى بود براى ستارهء .\r\n\r\nارْبابُ اْلهِمَمِ الْعالِيَة\r\n- ( اين اصطلاح عرفانى است ) و كسانى را گويند كه همت آنها همواره حق تعالى باشد و توجهى بما سوى اللّه نداشته باشند .\r\n( اصطلاحات شاه نعمت اللّه خطى )\r\n\r\nارْبابِ مُعاملات\r\n- ( اين اصطلاح عرفانى است ) و كسانى را گويند كه خود را براى عبادات مهيا كرده باشند باميد ثواب .\r\n( شرح منازل خطى ث 854 )\r\n\r\nارْبابِ مَواجِيد\r\n- ( اين اصطلاح عرفانى است ) و كسانى را گويند كه بر سبيل حال بحالات و مقامات رسيده‌اند .\r\n( شرح گلشن ص 563 )\r\n\r\nارْباعُ السّنَة\r\n- ( اين اصطلاح هيوى است . ) منظور از ارباع سنه ، فصول چهارگانه است . گويند فلك محيط دائم - الدوران است مانند دولاب كه از مشرق به مغرب دور مىزند در فوق ارض و از مغرب به مشرق در تحت ارض پس دائما نصف فلك بر جهت فوق است كه شش برج مىشود . يعنى 180 درجه و نصف ديگر كه تحت الارض است آن هم 180 درجه است . قسمت فوق الارض را يمنه گويند و تحت الارض را يسرة گويند .\r\nدر همان درجهء از مشرق كه طلوع مىكند در نظير آن در طرف مغرب غروب مىكند پس دائما ميتوان چهار نقطهء براى آن فرض كرد : نقطهء مشرق ، نقطهء مغرب و نقطهء در كبد آسمان و نقطهء نظير آن در تحت الارض . نقطهء كبد السماء را وتد عاشر نامند و نقطهء نظير آن را وتد الرابع نامند .\r\nبنا بر اين با اين چهار نقطه دائما فلك منقسم به چهار قسم شده كه هر ربع آن را 90 درجه بود از افق مشرق تا وتد السماء 90 درجه كه آن را ربع شرقى صاعد نامند و از وتد السماء تا وتد مغرب 90 درجه بود كه ربع جنوبى هابط گويند و از وتد مغرب تا وتد ارض 90 درجه است كه ربع غربى هابط گويند و از وتد ارض تا وتد مشرق 90 درجه است كه ربع شمالى صاعد نامند .\r\nآفتاب اين بروج 12 گانه را در هر دورى 4 / 1 365 روز طى مىكند كه تقريبا در هر برجى سى روز و اندى از روز توقف دارد و در هر درجه يك روز و يك شب و كسرى .\r\nقهرا در روز ، فوق زمين است و در شب زير .\r\nو باز قهرا در فصل تابستان در\r\n\r\n","description":"","footnote":"","page_name":" 141 ","page_number":189},
  {"content":"\r\n\r\nبروج شمالى صاعد است و به سمت بالاى ما همواره نزديك مىشود و در فصل زمستان در بروج جنوبى است و هابط است و از سمت رءوس ما همواره دور مىشود .\r\nو باز بايد گفت كه در اوج خود از زمين دور مىشود و در حضيض خود نزديك بنا بر اين :\r\nهرگاه آفتاب در نخستين دقيقهء برج اول ( فروردين ) قرار گيرد شبانه‌روز يكى مىشود و زمان معتدل شود و زمستان ميگذرد يا گذشته است و بهار شروع مىشود .\r\nهرگاه آفتاب به آخر جوزا برسد و وارد نخستين دقائق سرطان شود دراز شدن روزها پايان پذيرد و روزها شروع كند به نقصان و بالاخره تابستان شروع مىشود .\r\nهرگاه آفتاب به آخر برج سنبله رسد و اول ميزان مجددا شبانه‌روز مساوى مىشود و پائيز شروع مىشود .\r\nو هرگاه آفتاب به آخر برج قوس رسد و اول جدى شب رو بفزايش گذارد و روز نقصان گيرد . و زمستان شروع شود .\r\nدر دوران سيارات در بروج و مسير آنها و حالات آنها با آفتاب محاسباتى شده است كه بدين شرح در هيئت و نجوم قديم آمده است :\r\nحركت دورانى زحل در بروج دوازده‌گانه در هر سى سال تقريبا يك دور كه تقريبا در هر برجى 2 / 1 2 توقف دارد و در هر يك درجه يك ماه و در هر دقيقه 12 ساعت .\r\nدر هر سال آفتاب يك مرتبه با آن روبرو و ( مقابله ) مىشود و در هر سال يك مرتبه مقارنه .\r\nحركت مشترى در بروج تقريبا دوازده سال است كه در هر برجى تقريبا يك سال توقف دارد .\r\nدر هر سال يك دفعه آفتاب با او مقابل و يك دفعه مقارن مىشود .\r\nحركت مريخ در بروج دوازده‌گانه تقريبا 23 ماه است كه در اين مدت با آفتاب يك بار مقابل شده و يك بار مقارن .\r\nحركت زهره در بروج 12 گانه عينا بمانند خورشيد بود لكن حركت او نامنظم است گاهى سريع‌تر از آفتاب است گاهى بطىتر ، لكن در جمع يك دور برابرند .\r\nحركت عطارد مانند حالات زهره است . حركت ماه در هر سال عربى 12 دور است در هر ماهى يك دور است در هر ماهى مقابله و مقارنهء دارد با آفتاب .\r\n( از رسائل اخوان رساله سوم در نجوم ص 85 ، 90 ) .\r\n\r\nارْتِباطِ حادث بِقَدِيْم\r\n- ( اصطلاح فلسفى ) يكى از مسائل مهم فلسفى كه مورد توجه فلاسفه بوده است كيفيت ربط حادث بقديم است .\r\nاين اشكال بدين طريق است كه با توجه به اين كه ميان علت و معلول سنخيت لازم است چگونه ممكن است حوادث كه در معرض فنا و زوال و تغيير و تبدل و تحولند مستند بذات قديم ازلى باشند و معلول ذات لا يتغير باشند .\r\nميدانيم كه افلاطون فرضيهء مثل را\r\n\r\n","description":"","footnote":"","page_name":" 142 ","page_number":190},
  {"content":"\r\n\r\nبه ترتيب خاص خود چنان گسترش داد كه اين مسأله خودبخود حل و اشكالات مرتفع گرديد زيرا وى اصولا عالم جسمانى را ظل و شبح عالم مثل ميداند و آنها را نيز ذو طبقات و مراتب ميدانست كه هر طبقهء فوق طبقهء ديگر و رب طبقهء زيرين است و بدين ترتيب براى عالم ماده حقيقتى نيست كه اشكالاتى پيش آيد .\r\nو فلاسفهء ديگرى مانند طالس و انكسيمندر و ذيمقراطيس بطور كلى منكر وجود عالم لاهوت و مجردات بودند و بنا بر اين طرح اين مسأله بر مبناى فلاسفه‌ايست كه قائل بعالم ما وراء بوده و خواسته ميان جهان طبيعت و ما وراء رابطهء برقرار كنند و فرضيه عالم عقول و نفوس بر همين مبنا بوجود آمده است .\r\nدر هر حال اصل ديگرى كه اين اشكال را دشوارتر كرده است توحيد ميان علت و معلول است . به اين معنى كه از واحد من جميع الجهات نتواند جز معلول واحد صادر شود .\r\nبر مبناى اصل اول اشكال ربط حادث بقديم پيش آمده و بر مبناى اصل دوم اشكال صدور كثير و موجودات متعدد از واحد من جميع الجهات پيش آمده است .\r\nبراى حل اشكال اول و فرار از آن فلاسفه هر يك راهى را پيش گرفته و مسأله را به نحوى خاص مورد توجه قرار داده و در حل آن كوشيده‌اند .\r\nبعضى واسطه و رابط را حركت دوريه فلكيه دانسته و گويند تمام حركات و متحركات منتهى ميشوند به حركت دوريه فلكيه و معلول و مستند بدان ميباشند و حركت دوريه فلكيه بالذات ثابت است و بحسب اتصال و ثباتش در متن دهر مستند بثابت است و بر حسب وجود سريانى و غير قادر بودنش منتسب بحوادث زمانى است و بالجمله حركت دوريه فلكيه ذاتى است و آن را دو نسبت هست يكى نسبت بذات يعنى ذات حركت كه ثابت و مستمر است و حركت به معناى توسط است كه راسم امر ممتدى است كه حركت به معناى قطع باشد .\r\nحركت به معناى توسط امرى است ثابت و دائم باعتبار ذاتش و تجدد و سيلان او به نسبت و اعتبارش بحدود مفروضه است در ما فيه الحركة .\r\nحركت دوريه فلكى دائمى است و ابتدائى ندارد و همان جنبهء دوام و ثباتش موجب رابط بودنش شده است .\r\nبعضى ديگر نفس حركت را رابط و واسطه ميدانند و گويند تمام متحركات بواسطهء حركت متحرك‌اند و حركت خود متجدد بالذات است .\r\nبعضى ديگر واسطه و رابط زمان را ميدانند . صدرا رابط حركت در طبيعت و حركت جوهريه را ميداند رجوع شود به حركت جوهريه .\r\n( رسائل ملا صدرا ص 52 )\r\n\r\nارْتِجال\r\n- رجوع به مرتجل و علم مرتجل شود .\r\n\r\nارْتِداد\r\n- ( اصطلاح فقهى ) مرتد شدن و روگردانيدن از مذهب اسلام بعد از اسلام است « و هو الكفر بعد الاسلام » و يكى از اسباب فسخ و برهم خوردن نكاح\r\n\r\n","description":"","footnote":"","page_name":" 143 ","page_number":191},
  {"content":"\r\n\r\nارتداد است و آن بر دو قسم است يكى ارتداد از فطرت و ديگر ارتداد ملى . رجوع بمرتد و ( شرح لمعه ج 2 ص 322 - الفقه على مذهب الاربعه ج 4 ص 233 ) شود .\r\n\r\nارتفاع\r\n- ( اين اصطلاح هيوى است ) دايره ارتفاع يكى از دوائر بزرگ است كه آن را دايرهء سمتيه هم گويند ، البته دايرهء موهومى كه به دو سمت رأس و قدم عبور كند به طرف خطى كه از مركز عالم به سطح فلك اعلى خارج مىشود عبور كند و دايرهء افق را بر زواياى قائمه قطع نمايد در دو نقطهء غير ثابت و هر يك از آن دو نقطه را سمت نامند و هر يك از قوسهاى واقع بين هر يك از آن دو نقطه را كه يكى مشرق و ديگر مغرب بود قوس سمت نامند ، بين هر يك از آن دو نقطه يكى شمال و يكى جنوب بود .\r\nاين دايره در دو موضع با دايرهء نصف النهار انطباق يابد يكى در تقاطع اسفل ديگر در تقاطع اعلى .\r\n( از التفهيم ص 181 ) ابو ريحان بيرونى در باب ارتفاع گويد :\r\nآفتاب يا ستاره يا هر كدام نقطهء مفروض كه نهى و به روى و بر قطب افق دايرهء بزرگ بوهم بگذارى ، ارتفاع آن چيز قوسى بود كه از اين دايره ميان او و ميان افق افتد . و هميشه عمودى بود بر افق ايستاده . و تمام اين ارتفاع ، آن قوس بود كه از سمت الرأس كه يكى قطب است از آن افق ، تا بدان چيز [ افتد 
  ] . و اگر او زير افق باشد و همان دايره بر وى انديشى ، آن قوس كه ميان او و ميان افق اوفتد ازين دايره ، انحطاطش خوانند . و آنچه ميان او و ميان سمت الرجل [ بود 
  ] كه ديگر قطب افق است تمام انحطاط خوانند و ارتفاع اوسط آن قوس بود كه از دايرهء ارتفاع كه گفتيم ميان تقاطع او با معدل النهار بود تا بافق .\r\n( رجوع شود به التفهيم ص 181 و 182 )\r\n\r\nارْتِفاعِ سَمْتِ قِبْلَة\r\n- ( از اصطلاحات هيوى است ) و عبارت از رسيدن آفتاب بود بارتفاعى كه در آن ارتفاع ظل ، مقياس مسامت مكهء معظمه باشد .\r\n( از بيست باب ملا مظفر )\r\n\r\nارْتِفاعِ كَوْكَب\r\n- ( اين اصطلاح هيوى و نجومى است ) و ارتفاع كوكب عبارت از بعد آن كوكب بود از افق يعنى قوسى است كه از دايرهء ارتفاع ميان خط تقويم كوكب ( نقطهء كه كوكب واقع است ) و افق در فوق زمين ( اصولا دوائر ارتفاع در فوق و قسمت مرئى است ) و البته همين فاصله و بعد را در طرف تحت الارض و قسمت نامرئى ، مقابل ارتفاع يعنى انحطاط در صورتى گويند كه آن قوس ما بين زياده از 4 / 1 نباشد و آن نقطهء كه كوكب در آن واقع است كه درجات ارتفاع بدان مقياس شود اگر در حد نهايى باشد غايت ارتفاع گويند يعنى 4 / 1 تمام باشد .\r\n( رجوع به دوائر ارتفاع شود )\r\n\r\nارْتِفاع نِصْفُ النّهار\r\n- ( اين اصطلاح هيوى است ) رجوع بارتفاع و دوائر ارتفاع شود .\r\n\r\nارْتِفاع نَقِيْضَيْن\r\n- ( اصطلاح منطقى ) اهل معقول گويند اجتماع و ارتفاع\r\n\r\n","description":"","footnote":"","page_name":" 144 ","page_number":192},
  {"content":"\r\n\r\nنقيضين محال است يعنى ممكن نيست كه امرى هم موجود باشد و هم معدوم از جهت واحد و يا نه موجود باشد و نه معدوم رجوع شود به تناقض و تقابل .\r\n\r\nارْتِماس\r\n- ( اصطلاح فقهى ) رجوع به غسل ارتماسى شود و نيز رجوع به ( شرح لمعه ج 1 ص 24 ) شود .\r\n\r\nارْث\r\n- ( اين اصطلاح فقهى است ) و عبارت از چيزى و مالى است كه از شخصى پس از مرگ باقى مانده « ما يخلفه الميت لورثته » در اصطلاح عبارت از استحقاق انسانى است مالى را بمرگ ديگرى بواسطهء نسب يا سبب و آن يا بفرض است يا برد ، ارث بفرض كه فرائض گويند ارثى است كه مطابق آيات قرآنى براى اقربا معين شده است و هر يك را سهمى معين است و برد در صورتى است كه پس از مرگ شخصى از صاحبان فروض وجود نداشته باشند يا آنكه باشند و لكن علاوه بر فروض معين سهمى ديگر باقى بماند كه به حكم آيه  أُولُوا الْأَرْحامِ بَعْضُهُمْ أَوْلى بِبَعْضٍ  به آنها ميرسد . رجوع شود به ذوى الفروض و سهام ارث و طبقات ارث و موانع ارث و موجبات ارث و ( شرح لمعهء ج 2 ص 245 ) .\r\nدر كليات حقوقى آمده است :\r\n- در بعض مواضع عنوان اين مبحث ارث است و بعض از فقهاء از آن به مواريث و بعضى بفرائض و بعضى بهر دو تعبير كرده‌اند . ارث در اصطلاح حقى است كه از مردهء حقيقى يا حكمى بالاصاله بزندهء حقيقى يا حكمى انتقال يابد مثل غائب مفقود الاثر يا جماعتى كه با هم غرق شوند .\r\n( كليات حقوق ص 355 )\r\n\r\nارْث اعمام و اجْداد\r\n- رجوع به فرائض شود .\r\n\r\nارْث حَمْل\r\n- ( از اصطلاحات فقهى است ) هرگاه در حين موت مورث حملى باشد كه اگر قابل وراثت متولد شود مانع از ارث تمام يا بعض از وراث ديگر ميگردد ، تقسيم ارث به عمل نمىآيد تا حال حمل معلوم شود و اگر حمل مانع از ارث هيچ يك از ساير وراث نباشد و آنها بخواهند تركه را تقسيم كنند براى حمل حصهء كه مساوى حصهء دو پسر از همان طبقه باشد كنار مىگذارند و حصه هر يك از ورثه مراعى است تا حال حمل معلوم شود .\r\nبمقتضاى اخبار مستفيضه كه قاعدهء مذكور از آنها اتخاذ شده است حمل در صورتى كه زنده منفصل شده باشد ارث ميبرد . و از آن جمله دو خبر صحيح كه در يكى از آنها حكم بن عتبه از امام محمد باقر عليه السلام پرسيده از بچه‌ئى كه سقط شده است از مادرش در حالتى كه غير مستهل بوده يعنى داد و فريادى نداشته است آيا ارث ميبرد ؟ حضرت به او جوابى نداده تا دوباره سؤال خود را تكرار كرده حضرت در جواب فرموده همين كه بچه حركت بينى از او پديدار گردد ارث ميبرد . و خبر ديگر مىفرمايد : هرگاه حركت احياء از او سر زند ارث خواهد برد .\r\n( كليات حقوقى ص 381 )\r\n\r\n","description":"","footnote":"","page_name":" 145 ","page_number":193},
  {"content":"\r\n\r\n\r\nارْثِ خُنْثَى\r\n- از اصطلاحات فقهى است .\r\nدر كليات حقوقى آمده است :\r\nنسبت بخنثاى مشكل قول شيخ در خلاف اين است كه بايد بقرعه عمل نمود و دليلش اجماع است و سنت . و در نهايه و ايجاز و مبسوط قائل شده است به اين كه بايد به او نصف ميراث مرد و نصف ميراث زن داده شود . اين قول مشهور و در غنيه دعوى اجماع بر آن شده است و روايت هشام بن سالم در قضاء على عليه السلام نيز بر آن دلالت دارد . بعلاوه مقتضاى قاعده در مال مشتبه تنصيف است .\r\nقول مفيد در اعلام و سيد مرتضى در انتصار و حلى در سرائر بر اين است كه اضلاع يعنى دنده‌هاى خنثى شمرده شود اگر اضلاع راست و چپ او با هم مساوى باشند معلوم مىشود زن است و اگر اختلاف داشته باشند معلوم مىشود مرد است .\r\nو روايت شريح قاضى نقلا از على عليه السلام بر آن دلالت دارد . و لكن اين روايت ضعيف است .\r\n( كليات حقوقى ص 439 )\r\n\r\nارْثِ زَنْ\r\n- ( از اصطلاحات فقهى است . ) در كليات حقوقى آمده است :\r\nشوهر از همه متروكات زنش از زمين و بناء و غير اينها ارث ميبرد و در اين مسأله اختلافى بين مسلمين نيست .\r\nاما زن فى الجمله از بعض متروكات شوهر ارث نمىبرد . و در اين مسأله نقل خلاف از اسكافى و ابن جنيد شده كه قائل شده‌اند به اين كه زن از همه متروكات شوهر ارث ميبرد . و نظر آنها بعمومات ادله ارث و خصوص خبرى است كه روات آن ابن ابى يعفور و فضل بن عبد الملك است .\r\nامام در جواب سؤالى كه از او شده فرموده است :\r\nيرثها و ترثه من كل شيء\r\n( زن و مرد از همه متروكات همديگر ارث مىبرند ) .\r\nعمومات ارث بموجب رواياتى كه فوق حد تواتر است و مستفاد از آنها محروميت زن است از ارث نسبت ببعض متروكات تخصيص يافته . و نظر به همين روايات خبر مزبور را بايد حمل بر تقيه نمود .\r\nبالجمله طريقهء علماء اماميه بر حرمان زن است از بعض متروكات . و عدم تعرض به اين مسأله در بعض كتب ممكن است من باب وضوح و ظهور حكم بوده .\r\nآيا حرمان از ميراث شوهر اختصاص به صورتى دارد كه زن از آن مرد فرزند نداشته باشد يا مطلقا محروم است ؟\r\nو ديگر آنكه از عين و قيمت هر دو محروم است و يا محروميتش اختصاص به عين دارد ؟\r\nمختار محقق در شرايع اين است :\r\nهرگاه زن از شوهرش فرزندى داشته باشد از جميع ما ترك او ارث ميبرد و اگر فرزندى از او نداشته باشد از زمين چيزى نمىبرد و از قيمت آلات و ابنيه حصهء او داده مىشود .\r\nو بعضى قائل شده‌اند به اين كه زن فقط از خانه و مسكن شوهر خود ارث ميبرد .\r\nو سيد مرتضى طريقهء ديگرى اتخاذ نموده و آن حرمان زن است از عين زمين\r\n\r\n","description":"","footnote":"","page_name":" 146 ","page_number":194},
  {"content":"\r\n\r\nنه از قيمت آن .\r\nبراى هيچ يك از اين اقوال دليلى كه قابل اعتناء باشد و بتوان بموجب آن بين ذات ولد و غير ذات ولد و بين خانه و مسكن و غير آنها فرقى گذارد وجود ندارد .\r\nبلكه بمقتضاى ظواهر روايات مستفيضه و معاقد اجماعات زن از زمين عينا و قيمة از ارث محروم است و مستفاد از اخبار محروميت مطلق اوست از زمين اعم از عين و قيمت .\r\n( كليات حقوق 428 ، 429 )\r\n\r\nارْث زَوج وَ زَوجه\r\n- ( از اصطلاحات فقهى است ) .\r\nدر كليات حقوقى آمده است :\r\nزوجه مادامى كه در حبالهء زوج بوده و خالى از موانع ارث باشد ، ارث ميبرد اگر چه زن غير مدخول بها باشد زيرا اسم زوجه بر او صادق و مشمول ادله‌ايست كه استحقاق زوجه مستفاد از آن ادله است .\r\nو همچنين زوج از زوجه ارث ميبرد اگر چه زن مدخول بها باشد .\r\nهرگاه شخص در حال مرض زنى را بحبالهء خود درآورده و قبل از دخول و بهبودى از مرض فوت شود در اين صورت از زن ارث نمىبرد . اما در غير اين صورت اشكالى در توارث بين مرد و زن غير مدخول بها نيست .\r\nاگر زن مطلقه بطلاق رجعى باشد و يكى از مرد و زن در عده طلاق فوت شود ديگرى از او ارث خواهد برد زيرا مطلقه رجعى در حكم زوجه است .\r\nمطلقه بطلاق بائن مثل مطلقهء بطلاق سوم و مثل زن غير مدخول بها و مثل زن يائسه يعنى زنى كه رسيده باشد بسنى كه در آن سن حائض نمىشود ، از شوهرى كه داشته است ارث نمىبرد .\r\nو همچنين است زنى كه مطلقه بطلاق خلع يا مباراة شده باشد زيرا با وقوع يك چنين طلاقى ديگر بر آن مرد و زن ، زوج و زوجه صادق نيست .\r\nاگر مردى زنش را در حال مرض طلاق داده باشد و لو بطلاق بائن ، زن از آن مرد تا يك سال ارث خواهد برد به شرط اينكه شوهر نكرده باشد .\r\nاگر در مورد طلاق خلع يا مباراة زن رجوع به بذل كرده و براى مرد رجوع ممكن باشد به اين كه خواهر آن زن را نگرفته و مانع ديگرى هم براى رجوع نداشته باشد آيا حكم توارث جارى است يا نه ؟ مسأله خالى از اشكال نيست . و منشأ اشكال اين است كه از يك طرف بينونتى كه قبلا حاصل شده مادامى كه خلاف آن محقق نگرديده مستصحب است . و از طرف ديگر بواسطهء رجوع زن ببذل طلاق بائن منقلب برجعى شده . پس احكام رجعى كه از آن جمله توارث است بر آن مترتب مىشود . و همين اشكال در مورد طلاق رجعى كه بالعرض از جهت اسقاط حق رجوع يا از جهت ديگرى بائن شده باشد نيز جارى است .\r\nسهم زوجه در صورتى كه فرزندى براى متوفى از اين زن و يا از غير او نباشد ربع است . و اگر زوجه زيادتر از يكى باشد همه آنها نظر باصل تساوى بالسويه شريك در ارث خواهند بود .\r\nهرگاه براى متوفى فرزندى از اين زن و يا از غير او باشد مستحق ثمن خواهد\r\n\r\n","description":"","footnote":"","page_name":" 147 ","page_number":195},
  {"content":"\r\n\r\nبود . و اگر زوجه از يكى زيادتر باشد ثمن مساويا مشترك بين همه آنها خواهد بود .\r\nبهر حال زوجه مستحق زائد بر ربع يا ثمن نبوده و در اين حكم فرقى نيست بين اينكه يكى باشد يا زيادتر . حتى اگر هشت نفر يا زيادتر باشند مثل اينكه مردى چهار زن داشته و آنها را در حال مرض طلاق داده و پس از گذشتن عدهء آنها چهار زن ديگر گرفته و بعد از دخول طلاقشان داده و پس از آنكه از عده خارج شده‌اند با چهار زن ديگر ازدواج كرده و همان معاملهء كه با زنهاى اول نموده بوده با اينها هم به عمل آورده است و قبل از گذشتن يك سال در حالتى كه مرضش باقى بوده فوت شده است در اين صورت همهء زنها در ربع يا ثمن سهيم بوده و آن را بطور تساوى بين خود تقسيم خواهند نمود .\r\n( كليات حقوق ص 425 ، 426 )\r\n\r\nارِثْماطِيْقِى\r\n- ( اصطلاح منطقى ) لفظ يونانى است و بمعنى مبحث معرفت است .\r\n« فالرياضيات اربعة انواع اولها الارثماطيقى و هو معرفة العدد و كمية اجناسه و خواصه و انواعه و خواص تلك الانواع » .\r\n( اخوان ج 1 ص 49 )\r\n\r\nارْحامِ امّهات\r\n- مراد عناصر اربعه است ( از تفسير حدائق ص 639 ) .\r\n\r\nارْداف\r\n- ( اين اصطلاح اهل بيان است ) و آن باشد كه گوينده معناى خاصى را خواهد و لكن آن را با لفظى كه براى آن وضع شده است بيان نكند و بعبارت ديگر از لفظى در اداى مقصود عدول نمايد بلفظ ديگرى كه در حاصل مطلب مرادف او باشد مانند  وَ ما أَنْتَ بِمُسْمِعٍ مَنْ فِي الْقُبُورِ  كه بجاى اموات « من فى القبور » آمده است . و مانند « و هلك من قضى اللّه هلاكه و نجى من قضى اللّه نجاته » كه تنبيه است كه هلاك هالك و نجاة ناجى بامر آمر مطاع است و از لفظ موضوع خود عدول كرده و مرادف آن را آورده است و علاوه بر ارداف صنعت ايجاز در مثال اخير نمايان است .\r\n( از ابدع البدائع ص 26 - كشاف ج 1 - 646 ) .\r\n\r\nاردِيبِهِشْت\r\n- ( اصطلاح فلسفى ) اردى بهشت در پارسى كنونى نام ماه دوم سال شمسى است و در قديم نيز نام برخى از برجهاى پارسى بوده است .\r\nشيخ اشراق گويد : اسامى ارباب انواع را حكماء فرس از اسامى برجها گرفته‌اند و نام هر برجى را براى رب النوع خاص انتخاب كرده‌اند و كلمهء اردى بهشت كه نام يكى از بروج است براى رب النوع آتش برگزيده‌اند « و حكماء الفرس كلهم متفقون على هذا الى على ان لكل نوع من الافلاك و الكواكب و البسائط العنصرية و مركباتها ربا فى عالم النور و هو عقل مجرد مدبر لذلك النوع . . . حتى ان الماء كان عندهم له صاحب صنم من الملكوت و سموه خرداد و ما للاشجار سموه ارديبهشت و هو العقل المدبر لنوع النار و الحافظ لها و المنور اياها » . ( ش ص 372 - 373 )\r\n\r\nارْديبهشتگان\r\n- ( از اصطلاحات گاه‌شمارى است ) و روز سوم اردى بهشت بود كه با نام ماه موافق افتاده است و يكى\r\n\r\n","description":"","footnote":"","page_name":" 148 ","page_number":196},
  {"content":"\r\n\r\nاز اعياد فارسيان است و گويند معنى اين كلمه صدق و خير بود و نيز اردى بهشت ملك موكل نار و نور بود .\r\n( از آثار الباقيه ص 219 ) .\r\n\r\nارْسال\r\n- ( اصطلاح حديث ) عدم اسناد را گويند مثل آنكه راوى گويد قال رسول اللّه ( دستور ج 1 ص 75 ) . رجوع به مرسل شود .\r\n\r\nارسالُ الْمَثَل\r\n- اين اصطلاح اهل بيان است و آن باشد كه گوينده در سخن خود مثل مشهورى درج كند و يا عبارتى از حكمت و جز آن آورد كه تمثيل به او نمايد مثال آن در فارسى و عربى بسيار است .\r\n\r\nارْش\r\n- اين اصطلاح فقهى است و در لغت ديه و رشوه باشد و جمع آن اروش است و در اصطلاح فقها ، بدل ما دون نفس « قتل نفس » است يعنى بدل جرح و نقص و جز آن و گاه بر بدل نفس يعنى ديه قتل اطلاق مىشود و ديه جراحات باشد و بالجمله مالى است كه بدل باشد از نقص مضمون در مال يا بدن و براى آن اندازهء معين نشده است و در هر حال . اطلاقات آن يكى قيمت جنايت انسان است بر برده ديگرى و ديگر ثمن متاع تلف شده است كه بدست غير مالك تلف شود مانند آنكه شخصى مال كسى را غصب كرده باشد و در دست غاصب تلف شود و سه ديگر تفاوت صحيح و معيوب است مثلا كسى مالى معيوب را بفروشد و يا قبل از تسليم به مشترى معيوب شود كه بايد تفاوت آن را ما بين صحيح و فاسد بدهد و آن ارش است . ( از شرح لمعه ج 1 ص 289 - دستور ج 1 ص 75 - كشاف ج 1 ص 87 )\r\n\r\nارْصاد\r\n- اين اصطلاح اهل بيان است و از محسنات معنويه است و آن در لغت « نصب الرقيب فى الطريق » باشد و تسهيم نيز خوانند و آن باشد كه قبل از كلمه آخر از نظم يا نثرى چيزى آرند كه دلالت بر آن كند و يا قبل از عجز فقره و عبارتى روى را تكرار كنند مانند  « وَ ما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ »  كه شخصى كه بداند روى در فقرات گذشته نور است ميداند كه بعد از ليظلمهم بايد يظلمون باشد و در اين بيت عمر بن معديكرب « اذا لم تستطع امرا فدعه . و جاوزه الى ما تستطيع » است كه هر كه روى اين بيت را بداند بمحض آنكه و جاوزه خوانده شد ميداند كه آخر آن تستطيع است امثله آن در فارسى و عربى بسيار است .\r\n( از مطول 353 - دستور ج 1 ص 65 - كشاف ج 1 ص 8 - 6 )\r\n\r\nارْض\r\n- ارض يعنى زمين و مراد از ارض عنصر خاك است و آن جسمىايست بسيط كه طبيعت آن بارد و خشك است و متحرك به طرف مكان ذاتى خود است كه زير كرهء آب باشد .\r\n( دستور ج 1 ص 75 ) مركز زمين مركز عالم است كه بين مشرق و مغرب و شمال و جنوب و فوق و تحت است .\r\nهيويان قديم بعضى زمين را متحرك به حركت دورانى ميدانستند و بعضى ديگر آن را ثابت ميپنداشتند .\r\n( دستور ج 1 ص 76 )\r\n\r\n","description":"","footnote":"","page_name":" 149 ","page_number":197},
  {"content":"\r\n\r\nحكما براى زمين سه طبقه قائل بودند از اين قرار :\r\n1 - طبقهء ترابيه محضه .\r\n2 - طبقهء مخلوط با آب .\r\n3 - طبقهء كه از زير آب بيرون آمده و بيابانها و دشت و دمن را تشكيل داده است .\r\n« اعلم ان الارض جسم كرى بجميع ما عليه من الجبال و البحار و العمران و الخراب و هى واقعة فى مركز العالم و ليست مستديرة » .\r\n( اخوان ج 3 ص 310 ) .\r\n\r\nارْضُ الْبَدَن\r\n- ( اصطلاح عرفانى ) كنايت از كالبد انسانى است . ( تلويحات ص 108 ) .\r\n\r\nارْضُ ارْبَعَه\r\n- ( اصطلاح فلسفى ) عناصر اربعه را باعتبار آنكه اركان تركيبى و وجودى موجودات طبيعيه‌اند اركان اربعه مينامند .\r\n« اعلم انه لما كان تحت فلك القمر اربعة اركان و هى امهات التى بها قوام الأشياء المولودات التى هى الحيوان و النبات و المعادن » .\r\n( اخوان ج 3 ص 12 و از رسائل ملا صدرا ص 248 ) « و الاركان اربعة المزدوجات الطبايع المتناسبات القوى هى النار و الهواء و الماء و الارض » ( اخوان ج 2 ص 321 )\r\n\r\nارْكانِ ارْبَعهء تَمَدّن\r\n- ( اصطلاح اجتماعات و تركيبات مدينهء فاضله و بيان اجتماعات و تركيبات مدينهء فاضله و بيان اقسام مدن گويد هر تمدن درستى را چهار ركن بوجود آورد كه عبارت از 1 - اهل علم و فضلاء 2 - اهل شمشير و لشكريان 3 - اهل معامله و تجارت 4 - اهل زراعت و فلاحت ميباشند .\r\n( اخلاق جلالى ص 277 ) خواجه طوسى گويد : اركان مدينهء فاضله پنج صنف‌اند اول جماعتى باشند كه بتدبير مدنيه موسوم باشند و ايشان اهل فضائل و حكماى كامل باشند كه به قوت تعقل و آراء صائبه در امور از ابناء نوع خود ممتاز باشند و اين دسته را فاضل خوانند .\r\n2 - جماعتى باشند كه عوام و فروتر آن را بمراتب كمال اضافى ميرسانند و عموم اهل مدينه را به آنچه معتقد طايفهء اول بود دعوت ميكنند تا هر كه مستعد بود بمواعظ و نصائح ايشان از درجهء خود ترقى ميكنند . . . و ايشان را ذو الالسنه گويند .\r\n3 - جماعتى كه قوانين عدالت در ميان مدينه نگاه ميدارند و در اخذ و اعطا تقدير واجب رعايت ميكنند و بر تساوى و تكافى تحريص ميدهند و ايشان را مقدران خوانند .\r\n4 - جماعتى باشند كه بحفظ حريم حمايت بيضهء اهل مدينه مرسوم باشند و ارباب مدن غير فاضله را از ايشان منع ميكنند و در مقاتله و محافظت شرايط شجاعت و حميت مرعى ميدارند و ايشان را مجاهدان خوانند .\r\n5 - جماعتى كه ارزاق و اقوات اين اصناف را ترتيب ميسازند چه از وجوه معاملات و صناعات و . . . و ايشان را ماليان\r\n\r\n","description":"","footnote":"","page_name":" 150 ","page_number":198},
  {"content":"\r\n\r\nخوانند .\r\n( اخلاق ناصرى ص 205 و از اخلاق جلالى ص 265 ) .\r\n\r\nارْكانِ ارْبَعَهء فِقْه\r\n- ( اين اصطلاح اصولى است ) و مراد ادلهء اربعه و مأخذ فقه است كه كتاب ، سنت ، اجماع و عقل باشد و در مذهب اهل تسنن و قياس باشد .\r\n( التلويح ص 49 ) .\r\n\r\nارْكانِ سُلُوكْ\r\n- ( اصطلاح عرفانى ) اركان سلوك عبارتند از هدايت‌كنندگان سالكان طريق و نيز صاحبان ارادت و محبت كه مريدان را لازم است در مقابل آنان ترك رأى و انديشه و نيز اركان سلوك ، هدايت ، ارادت ، محبت ، اطاعت ، انقياد محض است .\r\nو ارواح الانبياء فى حال الكشف و المشاهدة و ارواح الصديقين فى القربة و الاطلاع ( طبقات ص 318 ) .\r\nابو بكر سعدان گويد « خلقت الارواح من النور و اسكنت ظلم الهياكل فاذا قوى - الروح جانس العقل و تواترت الانوار و ازالت عن الهياكل ظلمتها فصارت الهياكل روحانية بانوار الروح و العقل فانقادت و لزمت طريقتها و رجعت الارواح الى معدنها من الغيب تطالع مجارى الاقدار فهذه تطالع المجارى من الاقدار و هذه ترضى بموارد القضاء و القدر و هذا من لطائف الاحوال » ( طبقات ص 422 ) .\r\nشبلى گويد « الارواح تلطفت فتعلقت عند لذعات الحقيقة فلم تر غير الحق معبودا يستحق العبادة فايقنت ان المحدث لا يدرك القديم بصفات معلولة فاذا صفاه الحق اوصله اليه » ( طبقات ص 339 ) .\r\n\r\nارْكانِ عُقُود\r\n- اركان عقود عبارتند از ايجاب و قبول ، عاقد و معقود عليه ( بايع و مشترى ، ثمن و مثمن ) و شرائط عمومى آن رضايت طرفين ، اختيار ، بلوغ و عقل و جز آن مىباشد ( از الفقه على مذاهب الاربعه قسم معاملات ص 155 ) .\r\n\r\nارْكانِ نَماز\r\n- اركان نماز نيت ، قيام متصل به ركوع ، تكبيرة الاحرام ، ركوع و دو سجده است . ( از شرح لمعه ج 1 ص 72 ) .\r\n\r\nارنب\r\n- ( اين اصطلاح نجومى است ) و نام يكى از صور جنوبى كواكب است واقع در تحت رجل جبار كه عربان آن را عرش الجوزاء و كرسى الجوزاء نامند و از ستارگان آن نيز نيز الارنب بود .\r\nاين صورت شامل 12 ستاره است واقع در نيمكرهء جنوبى و در اطراف آن كواكبى نبود كه خارج صورت بود .\r\n( از صور الكواكب ص 282 ) .\r\n\r\nارْواح بُخارِىّ\r\n- مراد از ارواح بخارى ارواح حيوانى است كه ناشى از قلب صنوبرى الشكل است و سارى در تمام اعضاء و اجزاء حيوان است رجوع شود بروح بخارى .\r\n( اسفار ج 3 ص 74 )\r\n\r\nارْواحِ سِتّه\r\n- ( از اصطلاحات علوم غريبه است ) منظور زيبق ، زرنيخ ، كبريت ، نوشادر ، كافور و روغن است گويند اين اشياء از آتش فرار نمايند و بر سه دسته‌اند بعضى ممازج و غير محترقند و از آتش گريزانند ، بعضى نه محترق‌اند و نه ممازج و از آتش گريزانند و بعضى\r\n\r\n","description":"","footnote":"","page_name":" 151 ","page_number":199},
  {"content":"\r\n\r\nمحترق و ممازج‌اند و از آتش گريزانند .\r\nاول مانند زيبق دوم مانند نوشادر و كافور ، سوم كبريت و زرنيخ و دهن .\r\n( از رسائل جابر ص 61 )\r\n\r\nارْواحِ قُدْسِىّ - ارواح مقدس\r\n- ( اصطلاحات فلسفى ) مراد از ارواح مقدس يا ارواح قدسى ارواح مهذب انسانى است و گاه مراد ارواح مجردهء ملكوتيه‌اند كه ارواح عاليه هم مينامند .\r\n( مصباح الانس ص 230 اخلاق ناصرى 425 ) .\r\n\r\nارُون\r\n- بضم همزه و راء ( از اصطلاحات نجومى است ) و نام ديگر ستاره جدى بود .\r\n( از رسائل اخوان رساله 11 از ناموسيات ص 336 ) .\r\n\r\nارْهاص\r\n- ( اصطلاح كلامى ) ارهاص در لغت ديوار بنياد نهادن و در اصطلاح عبارت از امر خارق عادت است كه از طرف نبى اظهار شود قبل از بعثت و از آن جهت ارهاص نامند كه بدان تأسيس قاعدهء نبوت شود كه دلالت كند كه در آينده وى مبعوث شود .\r\nو بالاخره ارهاص نوعى از خوارق عادت بود كه از انبياء قبل از بعثت آنها صادر شود .\r\n( دستور ج 1 ص 65 )\r\n\r\nازار\r\n- از اصطلاحات نجومى است .\r\nو ازار يا مراق الازار ستارهء بود واقع در صورت عوا .\r\n\r\nازارِقَة\r\n- از اصطلاحات كلامى است پيروان نافع بن الازرق را گويند كه در بصره خروج كرد و در زمان عبد اللّه بن زبير مغلوب شد ازارقه بدعتها بوجود آوردند على ( ع ) را كافر ميدانند ، قتل اطفال را مباح ميدانند در صورتى كه مخالف با آنان باشند همين طور زنان را ، گويند اطفال هم معاقب‌اند و اطفال مشركان مشرك‌اند .\r\n( از ملل و نحل شهرستانى ص 55 ، 56 و مختصر الفرق بين الفرق ص 72 ) .\r\n\r\nازْدِحام حُقُوق\r\n- ( اين اصطلاح فقهى است ) و در صورتى ازدحام حقوق گويند كه مثلا دو حق الناس يا حق الناس با حق اللّه يا حق اللّه با حق اللّه تزاحم كنند و يا تداخل كنند ( از قواعد ص 182 ) .\r\n\r\nازْدِواج\r\n- اصطلاح اهل بديع است و آن باشد كه در وسط نظم يا نثر كلماتى آورند كه در روى مطابق باشند و سجع يا قافيه بدون آن تمام باشد مانند  جِئْتُكَ مِنْ سَبَإٍ بِنَبَإٍ يَقِينٍ  و مانند « بالباعث الوارث الاموات قد ضمنت اياهم الارض فى دهر الدهارير » .\r\n\r\nازْدِواجات\r\n- ( اصطلاح فلسفى ) تركيب خاص عناصر را با يكديگر كه محصل مزاج و سبب تكوين مواليد است ازدواجات ناميده‌اند و در زير عنوان كلمهء آباء بيان شد كه اجرام علوى را بمنزلهء آباء و عناصر را بمنزلهء امهات دانسته‌اند و ميگويند از ازدواج آباء علوى با عناصر اربعهء سفلى مواليد ثلث تكوين يافته است و بنا بر اين اصطلاح ازدواجات بعضى موارد بمعنى\r\n\r\n","description":"","footnote":"","page_name":" 152 ","page_number":200},
  {"content":"\r\n\r\nتأثير و تأثر و فعل و انفعال اجسام علوى با عناصر اربعه كه محصل مواليد است آمده است و لكن اطلاق آن اغلب بمعنى همان تركيبات و امتزاج عناصر است .\r\n( شفا ج 1 ص 214 )\r\n\r\nازَل\r\n- ( اصطلاح فلسفى ) كلمهء ازل در لغت يعنى بدون اول ازلى يعنى آنچه اولى ندارد و يا آنچه وجودش دائم و مستمر است در طرف گذشته و در زمانهاى مقدر غير متناهى . ( دستور ج 1 ص 79 ) مير داماد گويد : وجود ازلى مخصوص اشيائى است كه در امتداد زمان مسبوق به زمان و حركتى نباشد و در مقابل آن ابديت زمانى است يعنى چيزى كه وجود آن زمانى متأخر نداشته باشد و ازليت سرمديه وجود مبدأ المبادى است .\r\n( قبسات ص 116 ) ناصر خسرو گويد : « و ازل اثبات وحدت خدايست و ازلى آنست كه وجود او را علت نيست بلكه موجود است بىعلتى و بر ضد اين صفت محدث است و محدث آنست كه مر وجود او را علت است » .\r\nو باز گويد : « ازل اثبات وحدت خدايست كه عقل را همى بدان بازيابد خواندن و ازليت آن معنى كه ازلى را ثبوت از او است و آن ابداعست و آنكه ميان ازل و ازليت و ازلى فرق نداند كردن اين معنى را اندر نيابد » .\r\n( زاد المسافرين ص 195 و از 144 و از جامع الحكمتين ص 188 ) .\r\nبابا افضل گويد : و بىآغازيش را ازل خوانند . ( مصنفات ج 1 رساله 3 ص 80 و رجوع شود به تفسير ما بعد الطبيعه ابن رشد ص 239 ) .\r\nدر لمع است كه ازل بمعنى قدم است و ازليت مخصوص خداوند است و ازل نامى از نامهاى خداست و ازليت صفتى از صفات اوست و آنچه را اول نيست ازلى گويند چنان كه ابدى چيزى است كه او را آخر نباشد .\r\n( لمع ص 364 ) و در اصطلاحات صوفيه است كه ازل امتداد فيض را گويند از مطلق معنى و ظهور ذات احديت است در مجالى اسماء بر وجهى كه مسبوق بمادت و مدت نباشد .\r\n( اصطلاحات صوفيه خطى ثبت 326 ) امور ازلى عقول و نفوس را گويند .\r\n( تهافت التهافت ص 36 و 198 ) و بالاخره ازل بمعنى قدم است و ازليت مخصوص خداوند است ، و ازل نامى از نامهاى خداست و ازليت صفتى از صفات اوست و آنچه را اول نيست ازل گويند چنان كه ، ابدى چيزى است كه او را آخر نباشد .\r\nدر اصطلاحات صوفيه است كه ازل امتداد فيض را گويد از مطلق معنى و ظهور ذات احديت در مجالى اسماء بر وجهى كه مسبوق بر ماده و مدت نباشد .\r\n( لمع ص 364 ) .\r\nو ازل آزال عبارت از امتداد ظهور معنى است با صور اسماء و صفات به اعتبار سقوط اضافات .\r\n\r\nازْمنهء ارْبَعَة\r\n- ( اصطلاح هيوى و\r\n\r\n","description":"","footnote":"","page_name":" 153 ","page_number":201},
  {"content":"\r\n\r\nعرفانى ) مراد فصول چهارگانه است و نيز منظور زمانهائى است كه نطفه در رحم حالات و صورتهاى مختلف به خود گيرد اول زمانى كه نطفه وارد رحم شود ، دوم زمانى كه صورت انسانى يابد سوم زمانى كه حيات در كالبد آن پديد آيد ، چهارم زمانى كه در وضع و سرنوشت آيندهء فرزند اثر خواهد داشت كه آخر مرحله است .\r\n( از انسان كامل عزيز الدين نسفى ص 29 ) .\r\nو از ( اخوان الصفا ص 205 )\r\n\r\nاسارَتْ\r\n- ( اصطلاح عرفانى ) اسارت يعنى گرفتارى و در بند بودن و مراد در اينجا گرفتارى و اسارت و در بند ظواهر است كه مانع وصول بحقايق است :\r\nبابا طاهر گويد : كسى كه اسير و گرفتار علم خود گردد بر همان دانائى خود كه فرض كرده است بماند و از آن خلاص نشود و بمرتبت اعلا نرسد و موقعى كه از قيد اسارت علم بيرون آيد و محو موهوم شود و انانيت خود را رها كند و از قيد اسارت علم رها شود به حق برسد .\r\nو گويند گرفتار علم طالب ثواب آخرت است و گرفتار حقيقت از حظوظ نفسانى اعراض كند ، و گرفتار حق از تمام حظوظ رو گرداند ( شرح كلمات بابا ص 153 - 154 - 155 ) .\r\n\r\nاساطِينُ اْلِحْكَمة\r\n- ( اصطلاح فلسفى است ) و اطلاق به بزرگان حكمت در يونان باستان شود و اغلب اطلاق بر هفت حكيم شود كه كرارا از آنان در كتب فلسفيه نام برده شده است ، صدر الدين شيرازى و شهاب الدين از اين هفت تن بعنوان پيامبران نام برده‌اند و آنان عبارتند از : سولون ، بيوس ، فارياندروس ، تالس ، كيلون ، فيطيقوس و قيليبوس ؟\r\nابو ريحان گويد : اينان از حكماء اقدم‌اند و قبل از ظهور ستارهء حكمت در سرزمين يونان ظهور كرده‌اند .\r\n( رجوع شود به تحقيق ما للهند ص 24 ، 25 ) .\r\n\r\nاسامَى\r\n- ( اصطلاح عرفانى ) مراد اسماء الهى است ، رودبارى گويد « اظهر الحق الاسامى و ابداها للحق ليسكن بها شوق المحبين اليه و تأنس بها قلوب العارفين له » كه عبارت از اعيان و حقايق موجودات عالم است چنان كه فرموده « و علم آدم الاسماء كلها » ( طبقات 360 ) .\r\n\r\nاسْباب\r\n- ( اصطلاح فلسفى ، اصولى ، و عرفانى ) اسباب جمع سبب است و سبب چيزى است كه وجود مسبب به دو و از اوست .\r\nاسباب چهارند مايه ، صورت ، فاعل و غايت رجوع شود بعلل اربعه .\r\n( مصنفات بابا افضل ج 1 رساله 2 ص 22 ) .\r\nبهر حال در فلسفه مرادف با علت است و در اصول فقه نيز گاه مرادف با علت آيد و گاه مرادف با شرط آيد و گاه اطلاق شود بر مستندات حكم كه خطابات ( اوامر و نواهى ) و ادلهء حكم باشد و گويند اسباب حجر يعنى عللى كه موجب منع از تصرف شخص در اموال و امور مربوط به\r\n\r\n","description":"","footnote":"","page_name":" 154 ","page_number":202},
  {"content":"\r\n\r\nخود شود و گويند حدث موجب طهارات است يا سبب آنست بديهى است كه در اين گونه موارد مراد اسباب فلسفى كه مرادف با علل باشد نيست و گويند تداخل اسباب شد مثل كفر و قتل نفس كه هر دو سبب قتل است يا زناء محصنه و قتل نفس همين طور مس ميت و جنايت كه موجب غسل‌اند و در اين گونه موارد تحقق يك سبب موجب سقوط اسباب ديگر شود ( از موافقات ج 1 ص 238 - قواعد شهيد ص 292 و 10 ) رجوع به سبب شود .\r\nو نزد صوفيان وسائل و وسائط را گويند كه رؤيت اسباب و وسائط از نظر اهل اللّه از موانع سلوك است .\r\nممشاد گويد « الاسباب علائق و فى - التعريج موانع و الاستناد الى مسبوق القضاء فراغة و احسن الناس حالا من اسقط عن نفسه رؤية الخلق و رعى سره فى الخلوات و اعتمد على اللّه تعالى فى جميع اموره » ( طبقات ص 318 ) .\r\nو گفته‌اند « رؤية الاسباب على الدوام قاطعة عن مشاهدة المسبب و الاعراض عن الاسباب جملة يؤدى بصاحبه الى ركوب البواطل » ( طبقات ص 294 ) .\r\nابو محمد مرتعش گويد « السكون الى الاسباب يقطع القلوب عن الاعتماد على المسبب » ( طبقات ص 353 ) .\r\n\r\nاسْبابِ ارْث\r\nاسباب ارث سه است نسبت ، نكاح و ولاء - ( از قواعد شهيد ص 313 ) .\r\n\r\nاسْبابِ تَحْرِيْم مُؤَبّد\r\n- از اصطلاحات فقهى است . در كليات حقوقى آمده است . 1 - زنى را كه شوهرش نه بار طلاق داده و در خلال طلقات با دو مرد ديگر ازدواج كرده باشد به اين طور كه هر سه طلاقى متخلل بمحللى شده باشد پس از وقوع طلاق نهم آن زن بر شوهرش حرام مؤبد خواهد شد .\r\n2 - وقوع ملاعنه بين زوج و زوجه موجب تحريم مؤبد است .\r\n3 - مادر ملوط هر چه قدر بالا رود و دخترش هر چه پائين آيد و خواهرش بر لاطى بدون فرقى بين بزرگ و كوچك مؤبدا حرام است . در صورتى كه عمل نامشروع قبلا واقع شده باشد .\r\nاما اگر بعد از وقوع عقد اتفاق افتد لاحق تأثير در سابق ننموده و موجب تحريم نخواهد شد .\r\n4 - افضاء دختر معقوده قبل از رسيدن بسن نه سالگى موجب تحريم ابدى بوده و تا دختر زنده است افضاءكننده بايد نفقه او را بدهد .\r\n5 - عقد در عده با مقاربت مطلقا بدون فرقى بين علم و جهل و عده رجعى و غير رجعى موجب حرمت ابدى است .\r\nاما در صورتى كه همان عقد محض بوده و مقاربتى نشده باشد اگر با علم به اين كه در عده ديگرى است او را عقد كرده بر او مؤبدا حرام خواهد بود .\r\nو در صورت جهل بر او حرام نيست و ميتواند بعد از خروج از عده با او ازدواج كند .\r\n6 - عقد زن ذات بعل يعنى زن شوهردار و زناى با او و زناى در عده همهء اينها موجب حرمت ابدى است .\r\n\r\n","description":"","footnote":"","page_name":" 155 ","page_number":203},
  {"content":"\r\n\r\n7 - حرام است بر محرم كه در حال احرام زنى را عقد كند خواه آن زن محل باشد يا محرم .\r\nو همچنين حرام است بر زن در حال احرام كه خود را به عقد محل يا محرم درآورد .\r\nوقوع عقد در حال احرام موجب حرمت ابدى است در صورتى كه با علم بحرمت عقد واقع شده باشد اما در صورت جهل مىشود عقد را بعد از احرام تجديد نمود .\r\n( كليات حقوق ص 286 )\r\n\r\nاسْبابَ تَسَلّطِ بَر مُلْك غير\r\n- ( اصطلاح فقهى ) اسباب تسلط بر ملك غير عبارتند از 1 تسلط قهرى مانند شفعه و مقاصه از مماطل و ولايت قهرى 2 تسلط بر تصرف از جهت مصلت متصرف مانند - عاريه 3 تسلط بر تصرف از جهت مصلحت مالك مانند وديعهء ماذونه كه در موقع مصلحت و بيم تلف تصرف مىكند براى حفظ آن و وكالت تبرعى 4 تسلط براى مصلحت طرفين مانند شركت و قراض و وكالت و غيره 5 تسلط از باب وضع يد مانند وديعهء غير ماذونه كه نوع تسلط در آن مجرد وضع بد است ( از قواعد شهيد ص 5 ) . رجوع بوكالت ، وديعه ، شفعه ، عاريه . . . شود .\r\n\r\nاسْبابِ حُرْمَتِ نِكاح\r\n- ( از اصطلاحات فقهى است ) در كليات حقوقى آمده است :\r\nمهمترين شروط صحت عقد نكاح اين است كه سببى از اسباب حرمت بين زن و مرد وجود نداشته باشد . و اسباب تحريم زياد است و مهمترين آنها سه چيز است : نسب و مصاهره و رضاع .\r\nخداوند عز و جل در قرآن مجيد ميفرمايد :  وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً  .\r\nنسب علاقه‌ايست كه بين دو نفر بسبب تولد يكى از آنها از ديگرى يا تولدشان از شخص ثالثى حادث مىشود .\r\nمحرمات نسبى عناوين - هفتگانه‌ايست كه در اين آيه شريفه مذكور است :\r\n حُرِّمَتْ عَلَيْكُمْ أُمَّهاتُكُمْ وَ بَناتُكُمْ وَ أَخَواتُكُمْ وَ عَمَّاتُكُمْ وَ خالاتُكُمْ وَ بَناتُ الْأَخِ وَ بَناتُ الْأُخْتِ . \r\nو جامع اين عناوين آن است كه گفته شود نزديكان شخص باستثناى دختران عمو و عمه و دختران دائى و خاله بر او حرامند .\r\nدر تحقق نسب در باب تحريم مجرد ولادت كافى است و لو اينكه از زنا باشد .\r\nپس اگر شخص دخترى از حلال بر او حرام است . همچنين است ساير عناوين .\r\nو از آثار نسب سواى حرمت نكاح چيزى بر آن مترتب نيست .\r\n( كليات حقوق ص 280 ) و بواسطه مصاهرت نيز در بعضى از افراد علقه زناشوئى جايز نيست .\r\nمصاهره علاقه‌ايست كه بسبب عقد بين زوجين و جمعى ديگر حادث مىشود .\r\nمحرمات بمصاهره بطور دائم سه صنفند :\r\n1 - زن پدر هر چه قدر بالا رود خواه پدرى باشد يا مادرى بر پسر حرام است .\r\n\r\n","description":"","footnote":"","page_name":" 156 ","page_number":204},
  {"content":"\r\n\r\nو هر چه قدر پائين آيد خواه پسرى باشد يا دخترى .\r\n2 - زن پسر بر پدرش حرام است چنان كه در قرآن مجيد است  وَ حَلائِلُ أَبْنائِكُمُ الَّذِينَ مِنْ أَصْلابِكُمْ .  ولى پسر خواندهء زنش بر كسى كه او را بفرزندى قبول كرده حرام نيست . اين عادتى بود كه اسلام آن را ابطال نمود .\r\n3 - مادر زن اگر چه بالا رود خواه پدرى باشد يا مادرى .\r\nكسى كه با زنى عمل نامشروع كرده باشد نمىتواند با مادر يا دختر او ازدواج كند . و پسر و پدرش هم نمىتوانند با آن ازدواج نمايند .\r\nو در حكم تحريم فرقى بين زنا و شبهه نيست . و همچنين فرقى نيست بين اينكه عمل به اختيار واقع شده باشد يا از روى اضطرار .\r\nخلاصه آنكه اصل عمل خواه از پس باشد يا پيش موجب تحريم است و حالات مختلفهء عامل يا معمول تغييرى در حكم نخواهد داد .\r\nمقاربت وقتى موجب تحريم است كه سابق بر عقد باشد . اما اگر پس از وقوع عقد اتفاق افتاده باشد اثرى نخواهد داشت .\r\nبنا بر اين اگر شخصى با زنى ازدواج كرده باشد سپس پدرش يا پسرش با آن زن نزديكى نمايد يا بين او و مادرزنش يا ربيبه و يا برادر زنش اين عمل زشت اتفاق افتد نظر بقاعده الحرام لا يحرم - الحلال زنش بر او حرام نخواهد شد .\r\n( كليات حقوق ص 280 ، 281 )\r\n\r\nاسْباب خاصّه\r\n- از اصطلاحات فقهى است . در كليات حقوقى آمده است .\r\nهر چيزى كه در وجود ، محتاج بسبب مخصوصى است بدون وجود آن سبب حاصل نخواهد شد .\r\nشارع مقدس محض حفظ نظام هيئت اجتماع بشرى و اينكه بهمديگر كمك نمايند روابط حقوقى بين آنها برقرار نموده و آن روابط را تابع وجود اسباب مخصوص و اوضاع معينى قرار داده است .\r\nبنا بر اين ملكيت و زوجيت و امثال اينها در نظر شرع جز به اسبابى كه براى آنها مقرر گرديده تحقق نخواهد يافت .\r\nهمچنين زوال آنها نيز تابع وجود اسباب معينى خواهد بود مثلا اسباب نقل ملكيت بيع و اجاره و صلح و امثال اينهاست .\r\nپس وقتى اين عناوين بموجب اسباب مخصوصى كه دارند انعقاد يافتند جز باسباب مخصوصى از قبيل خيار فسخ يا تقايل ، عقده آنها حل نخواهد شد .\r\nو همچنين شارع براى زوجيت اسباب محدودى قرار داده كه عبارت از عقد ازدواج باشد و براى حل و فك آن اسبابى از قبيل فسخ و طلاق و لعان و موت و رده تعيين كرده . پس عقد نكاح بدون وجود يكى از اسباب مخصوصه منحل نخواهد شد .\r\nبنا بر اين ، اينكه گفته‌اند اعراض موجب زوال ملكيت و صحت تملك غير است با قواعد تطبيق نمىشود . اعراض نه مزيل ملكيت است نه مثبت آن و منتهى اثرى كه براى آن ممكن است فرض نمود اين است كه با دلالت قرائن و احوال مفيد\r\n\r\n","description":"","footnote":"","page_name":" 157 ","page_number":205},
  {"content":"\r\n\r\nاباحهء انتفاع غير باشد اما زوال ملكيت از آن بطورى كه داخل در مباحات شود و هر كس آن را بدست آورد مالك آن گردد ، با قواعد وفق نمىدهد .\r\nسلطنت هر شخصى نسبت به دارائى خود دلالت ندارد بر اينكه اين سلطنت را از خود سلب نمايد بلكه معقول نيست چيزى مقتضى عدم خود باشد .\r\nپس مجرد اعراض كافى در انتزاع ملكيت از شخص نخواهد بود . و هر چند مقتضاى قاعده سلطنت اين است كه شخص بتواند مالى را از ملكيت خود منتزع نمايد ولى چون انتزاع ملكيت نتيجه عقود و معاملات است بايد بطريق تبديل و تحول صورت گيرد .\r\nاما التزامات ضمنى مثل شرط نتيجه در ضمن عقد و التزامات استقلالى مثل نذر غايب ، آيا به آنها اثبات ملكيت يا رفع ملكيت مىشود و يا آنكه اين التزامات بدون شرط اسباب و نذر مبادى صحيح نيست ؟\r\nظاهرا فقهاء اتفاق داشته باشند بر اينكه شروط و نذور از اسباب مثبت ملكيت و رافع ميباشند و مستندشان ظاهرا عموم ادلهء شروط و نذور باشد و مسأله در مورد نذور اگر اجماعى نباشد جاى تأمل است .\r\nبهر حال شروط و نذور تأثيرى در حصول زوجيت يا طلاق يا فسخ نداشته و به اين طور شرط نتيجه حاصل نخواهد شد .\r\nبلكه صحت تعلق نذر يا شرط بايجاد اسباب خاصه آنها است .\r\n( كليات ص 52 ، 53 )\r\n\r\nاسْبابِ شِرْكَتْ\r\n- از اصطلاحات فقهى است . در كليات حقوقى آمده است :\r\nتحقق شركت به اين است كه دو نفر يا بيشتر حقوقشان در شيئى واحدى جمع شود .\r\nشركت يا قهرى است يا اختيارى و شركت قهرى يا بجعل شارع است مثل شركت در ميراث يا باسباب ديگرى است مثل مخلوط شدن دو مال بطورى كه از همديگر امتيازى نداشته باشند .\r\nو از اين قبيل است وصيت به ثلث براى جماعتى يا وقف ملكى بر آنها .\r\nشركت اختيارى نيز داراى اسبابى است :\r\n1 - ممزوج كردن دو مال است بهمديگر بطورى كه بين آنها امتيازى نباشد .\r\n2 - عقد - مثل اين كه دو نفر ملكى را باتفاق همديگر خريدارى نموده يا اجاره كرده باشند .\r\n( كليات حقوقى ص 199 )\r\n\r\nاسْبابِ شَرْعِىّ\r\n- ( اصطلاح اصولى و فقهى ) آنچه شرع براى امرى قرار داده باشد چنان كه وضوء براى طهارت .\r\n\r\nاسْبابِ عادى\r\n- ( اصطلاح اصولى و فلسفى ) آنچه عادتا سبب باشد مانند بريدن اوداج اربعه كه سبب قتل است ( از قوانين ص 42 - خزائن ص 26 ) و رجوع به مقدمات شرعى ، عرفى و عادى شود .\r\n\r\nاسباب عالية\r\n- ( اصطلاح فلسفى و عرفانى ) علل اوليه را از آن جهت كه غايت عقليه و غايت الغايات كائنات‌اند اسباب قصوى و عاليه و قاصيه ناميده‌اند\r\n\r\n","description":"","footnote":"","page_name":" 158 ","page_number":206},
  {"content":"\r\n\r\nو از آن جهت كه مبادى وجود عالم آفرينش‌اند مبادى اوليه نامند . ( شفا ج 2 ص 514 ) .\r\n\r\nاسْباب عَقْلِىّ\r\n- آنچه عقلا سبب باشد مانند تعلم كه سبب علم است .\r\n\r\nاسْباب عِلْم\r\n- اين اصطلاح كلامى است . متكلمان اسباب دانش را سه امر ميدانند يكى نقل كه اخبار متواتر بود و آيات و دوم حواس سالم و سوم عقل .\r\n( رجوع شود به عقايد نسفيه ص 26 )\r\n\r\nاسْبابِ فُرقَت نِكاح\r\n- ( اصطلاح اصول و قواعد فقه ) اسباب جدائى زن و شوى و قطع علقهء نكاح عبارتند از خلع ، طلاق ، مبارات ، فسخ ، عيب ، كفر ، تجدد عتق ، رضاع ، مصاهره ، استرقاق زوج ، تجدد اسلام و لعان . ( از قواعد شهيد ص 182 ) .\r\n\r\nاسْبابِ فَسْخ نِكاح\r\n- ( از اصطلاحات فقهى و قواعد فقه است ) در كليات آمده است :\r\nدر صورتى كه زوج مرتد گردد و ارتدادش ملى باشد زن بايد از او جدا شده و عده نگاه بدارد ، پس اگر قبل از انقضاء عده مرد باسلام بازگشت نمود رابطهء زوجيت بين آنها برقرار خواهد بود .\r\nدر صورتى كه ارتدادش فطرى باشد به مجرد ارتداد ، افتراق قطعى بين آنها حاصل خواهد شد . و عده زن بر اين تقدير عده وفات است .\r\nدر صورتى كه ارتداد از طرف زن باشد حصول افتراق قطعى موقوف بانقضاء عده است و عده زن عده طلاق است . پس اگر زن در اثناء عده توبه كرد و باسلام عودت نمود زوجيت باقى و برقرار خواهد بود .\r\nعيوبى كه مشترك است بين مرد و زن يعنى در هر كدام باشد ديگرى حق فسخ نكاح را خواهد داشت بدين قرار است : 1 - جنون و لو ادوارى باشد 2 - جذام 3 - برص .\r\n1 - كوبيدگى انثيين كه مقصود از آن خايه است بطورى كه بالمره از كار افتاده باشد و يك چنين حالتى را به عربى خصاء و وجاء گويند .\r\n2 - عنن و آن ضعفى است مخصوص آلت رجوليت خواه اصلى باشد يا عرضى .\r\n3 - جب و آن قطع آلت رجوليت است .\r\n4 - افضاء و آن عبارت است از اينكه مسلك بول و حيض يكى شده باشد .\r\n5 - قرن آن استخوانى است در رحم مانع از وقاع و زنى را كه داراى اين عيب باشد قرناء گويند .\r\n6 - رتق و آن التحام رحم است بطورى كه مانع از وطى باشد و زنى كه اين عيب را دارا باشد رتقاء گويند .\r\n7 - لنگى بطورى كه زمين‌گير شده باشد .\r\nعيوب مذكوره باستثناى جنون و عنن وقتى موجب حق فسخ خواهند بود كه مجهول بوده و موجود قبل از عقد باشند .\r\nدر مورد عنن ، زن قبل از ارجاع امر به حاكم شرع حق فسخ ندارد .\r\nو پس از ارجاع امر به حاكم ، حاكم يك سال براى اينكه مرد مجال معالجه داشته\r\n\r\n","description":"","footnote":"","page_name":" 159 ","page_number":207},
  {"content":"\r\n\r\nباشد مهلت ميدهد كه در تمام فصول چهارگانه با هم باشند و چنانچه پس از گذشتن سال ، مرد به همان حال باقى بود زن حق فسخ خواهد داشت .\r\nاگر فسخ قبل از دخول باشد زن مستحق مهرى نخواهد بود مگر در عنن كه مستحق نصف است و اگر بعد از دخول باشد استحقاق تمام مهر را خواهد داشت .\r\nدر عيوب مذكوره هر كدام بموقع خود خيار فسخ فورى است .\r\nعيوب مذكوره كه موجبات فسخ را فراهم ميسازند اختصاص به عقد دائم نداشته بلكه در عقد منقطع نيز جارى خواهد بود . پس هر عيبى كه در عقد دائم موجب فسخ باشد در منقطع نيز موجب فسخ است .\r\n( كليات حقوقى ص 293 ، 295 )\r\n\r\nاسْباب مُفِيد مُلْك\r\n- ( اصطلاح فقه و قواعد فقهى ) اسباب مفيد ملك يا اسباب مفيد ملك عين‌اند به عقد معاوضه مانند بيع ، صلح ، مزارعه ، مساقات ، مضاربه اسبابى كه مفيد ملك عين‌اند به عقد غير معاوضه مانند هبه ، صدقه ، وقف ، وصيت به عين ، اسبابى كه مفيد ملك عين‌اند بدون عقد مانند حيازت ، ارث ، احياء موات و اغتنام .\r\nاسبابى كه مفيد ملك منفعت است به عقد معاوضه مانند اجاره اسبابى كه مفيد ملك منفعت است به عقد غير معاوضه مانند وصيت به منفعت و عمرى ، اسبابى كه مفيد ملك منفعت است بدون عقد مانند ارث منافع . ( از قواعد شهيد ص 5 ) .\r\n\r\nاسْبابِ مَنْع صَرْف\r\n- ( اصطلاح ادبى ) اسباب منع صرف عبارتند از خصوصياتى كه موجب شوند اسم معرب غير منصرف شود يعنى از جر و تنوين معاف و ممنوع شود و بالجمله هرگاه در اسمى دو سبب از اسباب زير يا يك سبب كه قائم مقام دو سبب است باشد آن اسم غير منصرف مىشود يعنى مجرور نشود و بجاى جر فتحه داده شود و تنوين هم نپذيرد آن اسباب عبارتند از : 1 - عدل يعنى عدول كردن لفظى از وضع و صيغهء اصلى خود 2 - وصف مانند اسود و ارقم كه در اصل وصف بوده‌اند و آن با علميت جمع نشود 3 - وزن فعل مانند شمر 4 - معرفه يا علميت 5 - الف و نون زائدتان 6 - جمع يعنى وزن جمع منتهى الجموع 7 - تركيب 8 - تأنيث بتا 9 - عجمة رجوع به منبع صرف شود - و نيز رجوع به ( الهدايه فى النحو ضميمه جامع المقدمات ص 184 - سيوطى 183 ) شود .\r\n\r\nاسْبابِ وَلايَت\r\n- ( اين اصطلاح اصولى و فقهى است ) و اسباب ولايت ابوت و جدودت است كه ولايت آنها اجبارى است و ديگر ملك يمين و وصايت و ولايت حاكم است .\r\n\r\nاسْبابِ قاصِيَه - اسبابَ قُصْوَى\r\n- علل اوليه را از آن جهت كه غايت عقليه و غايت الغايات كائنات‌اند اسباب قصوى و عاليه و قاصيه نامند و از آن جهت كه مبادى وجود و آفرينش‌اند مبادى اوليه نامند .\r\n( اسفار ج 2 ص 103 - شفا ج 2\r\n\r\n","description":"","footnote":"","page_name":" 160 ","page_number":208},
  {"content":"\r\n\r\nص 4 ، 5 ، 166 ، 157 ، 282 ) .\r\n\r\nاسْتِبْرا\r\n- ( اين اصطلاح فقهى است ) و طلب برء و پاكى كردن است و آن را اطلاقاتى است 1 - در مورد برائت آلت ( بول ) است پس از ادرار و آن به فشار دادن سر قضيب است پس از ادرار بدين طريق كه بايد صبر كرد تا ادرار تمام شود و ابتدا از زير آن از نزديك مخرج غايط با دست ميكشد به طرف قضيب اين عمل را سه مرتبه تكرار مىكند و بعد انگشت سبابه را از روى ذكر و انگشت ابهام را زير ذكر گذارده و با قوت فشار ميدهد تا سر حشفه و اين عمل را نيز سه مرتبه تكرار مىكند و بعد سر حشفه را نيز سه مرتبه فشار ميدهد ( از شرح لمعه ج 1 ص 22 - عروه ص 59 ) . مورد اطلاق ديگر آن مدتى است كه بايد كنيز صبر كند و ولى با او همبسترى نكند تا بتواند او را شوى دهد يا بفروشد و آن 45 روز است و بالجمله هرگاه صاحب كنيزى بخواهد او را بفروشد يا به ديگرى شوى دهد بايد مدت چهل و پنج روز با او مقاربت نكند و آن را استبرا گويند .\r\nو مورد ديگر اطلاق آن مدتى است كه حيوان جلال را بايد از حيث غذا و علوفه مراقبت كنند يعنى هرگاه حيوانى جلال شود به اين كه كثافت و عذره خورد او را نتوانند ذبح كنند مگر پس از مدتى كه او را از خوردن عذرات باز دارند و همين طور است طيور مانند مرغهاى خانگى و جز آن ( از شرح لمعه ج 1 ص 258 ) - دستور ج 1 ص 86 - شرح لمعه ج 2 ص 223 - الفقه على مذاهب الاربعه قسم طهارات ص 37 )\r\n\r\nاسْتِبْهام تارِيخ\r\n- ( اصطلاح ادبى ) استبهام تاريخ يعنى مبهم و نامعلوم بودن تاريخ است و آن در اصطلاح فقها عدم علم به ترتيب مرگ وارث يا مورث است و آن يكى از موانع ارث است . ( از دستور ج 1 ص 96 ) .\r\n\r\nاسْتِتار\r\n- ( اصطلاح عرفانى ) مراد از استتار احتجاب نور حقيقت بظهور صفات بشرى و تراكم ظلمات آن مىباشد « الاستتار آن يكون البشرية حالة بينك و بين شهود الغيب » و از آن جهت است كه گويند استغفار حضرت رسول عبارت از ستر بود ، تا مستغرق عين شهود نگردد و بواسطه وجود بشريت ، مردم از او منقطع نگردند :\r\n( مصباح الهدايه ص 129 - 133 ) .\r\n ذات او را صفات اوست حجاب * صفتش را ز صورتست نقاب\r\nصورتش پردهء صفات آمد * صفتش سر عين ذات آمد\r\nهستى دوست پيش ديده دوست * پردهء بارگاه اوئى او است\r\nهيچ دل را بكنه او ره نيست * عقل و جان از كمالش آگه نيست \r\n\r\nاستِتْباع\r\n- اين اصطلاح اهل بديع است و يكى از محسنات معنويه است كه مدح موجه هم نامند و آن مدح به چيزى باشد بر وجهى كه بتبع مدح و ستايش به چيزى ديگر نيز باشد يا دنباله آن مطلبى ديگر از همان جنس بيان شود . امثلهء آن در\r\n\r\n","description":"","footnote":"","page_name":" 161 ","page_number":209},
  {"content":"\r\n\r\nعربى و فارسى بسيار است . ( از مطول ص 371 - دستور ج 1 ص 109 ) .\r\n\r\nاسْتِثْنا\r\n- ( اين اصطلاح دستورى و قواعد زبان عرب است ) و اخراج چيزى از حكم ما قبل خود باشد يا تخصيص برخى باشد از جملهء كه داخل آن باشد . مانند « فسجد الملائكة كلهم الا ابليس » در سيوطى است كه استثناء عبارت از اخراج بواسطهء الا يا امرى است كه بمعنى الا است ( اخوات الا كه غير ، سواء ، سواء ، عدا ، حاشا و خلا است ) و بطور خلاصه مستثنى بر دو قسم است 1 - مستثنى به الا 2 - مستثنى به غير الا .\r\nمستثنى به إلا هم يا در كلام موجب است و تام يعنى مستثنى منه آن مذكور است در اين صورت مستثنى منصوب خواهد بود مانند مثال بالا و يا در كلام منفى است و تام يعنى بعد از نفى و نهى و استفهام در اين صورت اعراب آن اعراب مستثنى منه مىباشد بنا بر بدليت بدل بعض از كل مانند  وَ لَمْ يَكُنْ لَهُمْ شُهَداءُ إِلَّا أَنْفُسُهُمْ  و مانند  وَ مَنْ يَقْنَطُ مِنْ رَحْمَةِ رَبِّهِ إِلَّا الضَّالُّونَ  و روا باشد كه منصوب شود بنا بر استثنا و يا مستثنى منقطع مىباشد يعنى مستثنى از جنس مستثنى منه نمىباشد در اين صورت دو وجه جايز باشد نصب و رفع مانند  ما لَهُمْ بِهِ مِنْ عِلْمٍ إِلَّا اتِّباعَ الظَّنِّ  به رفع اتباع يا نصب آن و مانند « و بلدة ليس لها انيس الا اليعافير و الا - العيس » و يا مفرغ است يعنى مستثنى منه آن مذكور نمىباشد در اين صورت اعرابى كه مقتضى ما قبل « الا » است بدان دهيم يعنى فرض كنيم كه الا وجود ندارد و آن بعد از نفى و شبه آن واقع شود مانند « ما فعلوه الا قليل » و مانند « لا يتّبع الا - الهدى » .\r\nمستثناى مفرغ مقابل تام است و منقطع مقابل متصل است .\r\nو اگر مستثنى به الا نباشد اگر به كلمهء غير باشد مجرور خواهد شد باضافه و خود غير معرب شود باعراب مستثنى بالا بر حسب موارد مانند « ما جاءني القوم غير زيد » به نصب غير و مستثنى به سوا بفتح سين و سوى بضم سين نيز مانند كلمهء غير باشند و در استثناء بليس مستثنى منصوب شود بنا بر آنكه خبر ليس باشد و اسم آن در تقدير گرفته شود مانند « جاء القوم ليس زيدا » و استثناء به كلمات خلا ، عدا يا منصوب شوند بنا بر آنكه فعل متعدى باشند و مستثنى مفعول آنها باشد چنان كه در استثناء به حاشا و كان اگر منفى بلا باشد مانند « قاموا الا يكون زيدا » .\r\nو در استثناء به عدا و خلا روا باشد كه مستثنى مجرور شود مانند « ما خلا اللّه لا انجو سواك » بنا بر آنكه حرف جر باشد و اگر با ما استعمال شوند « ما عدا ، ما خلا » بطور حتم منصوب شوند زيرا در اين صورت فعل خواهند بود زيرا ما در آنها مصدريه است كه مخصوص به فعل است .\r\nمانند « الا كل شىء ما خلا اللّه باطل » و اگر ما را زائده بدانيم جر داده مىشود ( از سيوطى ص - 11 - 113 - الاحكام فى اصول الاحكام ص 10 - ابدع البدائع ص\r\n\r\n","description":"","footnote":"","page_name":" 162 ","page_number":210},
  {"content":"\r\n\r\n35 ) در اصول فقه نيز بحث شود كه آيا استثنا دلالت كند بر اختصاص حكم سلبا و ايجابا بمستثنى منه و شامل مستثنى نشود و بدين جهت است كه استثنا از نفى اثبات است مانند « لا صلاة الا بطهور » ( از كفايه ج 2 ص 327 ) .\r\nاستثناء تام استثناء متصل استثناء منقطع استثناء مفرغ استثناء منفى استثناء موجب رجوع به استثناء شود\r\n\r\nاسْتِثنائى\r\n- ( اصطلاح منطق ) رجوع به قياس استثنائى شود .\r\n\r\nاسْتِجابَت\r\n- ( اصطلاح عرفانى ) استجابت بر لسان اهل اشارت بر دو وجه است يكى استجابت توحيد ديگر استجابت تحقيق ، توحيد يكتا گرفتن مؤمنانست ، تحقيق يكتا بودن عارفان است ، توحيد صفت روندگان است ، تحقيق حال ربودگان است ، آن صفت خليل است و اين صفت حبيب است . خليل رونده بود بر درگاه عزت ، بر مقام خدمت ايستاده كه فرمود  « وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ »  .\r\nروش سالكان در استجابت ظواهر است بر متابعت رسول و كيش ربودگان در استجابت سرائر است بر مشاهدة علام الغيوب . پير طريقت گفت  « اسْتَجِيبُوا لِلَّهِ  بسرائركم  وَ لِلرَّسُولِ  بظواهركم  إِذا دَعاكُمْ لِما يُحْيِيكُمْ  حيوة النفوس بمتابعة الرسول و حيوة القلوب بمشاهدة الغيوب » .\r\nالهى نه جز از شناخت تو شاديست .\r\nنه جز از يافت تو زندگانى ، زندهء بىتو چون مردهء زندانى است ، زندگانى بىتو مرگست و زنده به تو زندهء جاودانيست .\r\nبىجان گردم كه تو زمن برگردى * اى جان جهان تو كفر و ايمان منى سالكان راه حقيقت دو فرقه‌اند ، عالمانند و عارفان « فالعالمون وجدوا قلوبهم و العارفون فقدوا قلوبهم « دل را - هست و دوست وطن ، چون به وطن رسيد او را چه بايد راه رفتن ، در بدايت از دل ناچارست و در نهايت دل حجابست ، تا بدل است مريد است و بيدل مراد است .\r\nاز اول دل بايد كه دل راه شريعت بريدن نتوان ، و در نهايت با دل ماندن دوگانگى است و دوگانگى از حق دورى است . ( عده ج 4 ص 35 ) .\r\n\r\nاسْتِحاضَة\r\n- اين اصطلاح فقهى است و آن خونى باشد كه از رحم زنان خارج شود و زياده از ده روز باشد كه حد اكثر حيض است و يا زياده بر عادت مستمره باشد بعد از تجاوز از ده روز كه معلوم مىشود زياده بر عادت مستمره استحاضه بوده است و نيز خون بعد از سن يائسگى و خونى كه بعد از نفاس است و رنگ خون استحاضه زرد باشد و سرد و رقيق و سست يعنى به سستى و\r\n\r\n","description":"","footnote":"","page_name":" 163 ","page_number":211},
  {"content":"\r\n\r\nكندى خارج شود ( از شرح لمعه ج 1 ص 27 ) . رجوع به حيض شود .\r\nو آن بر سه قسم است قليله ، متوسطه و كثيره و در هر حال خون استحاضه موجب وضوء و غسل است ( از عروة ص 117 - دستور ج 1 ص 101 ) .\r\n\r\nاسْتِحالَة\r\n- ( اصطلاح فلسفى ) استحاله تغيير و تحول از حالتى به حالت ديگر است كه حركت در كيف است چنان كه آب گرم شود و از تركيب چند عنصر كيفيت خاصى بوجود آيد كه مزاج باشد چنان كه گويند مبدأ مزاج استحاله است و در تعريف آن گفته‌اند : « فما كان من هذه الجملة يبقى نوع الجوهر من حيث هذا المشار اليه ثابتا كالماء يسخن و هو ثابت بشخصه فهو استحالة و اگر نوع آن باقى نماند فساد است .\r\nارسطو گويد : « انواع الحركة ستة الكون و مقابله الفساد و النمو و مقابله النقص و الاستحالة و التغيير فى المكان » .\r\n( مقولات ص 117 ) « و الاستحالة موجودة فى جميع أجناس الكيفيات الاربع التى عددناها او فى اكثرها » .\r\n( مقولات ص 117 ) « يجب ان يكون حركة الاستحالة غير واحدة من سائر الحركات » .\r\n( مقولات ص 118 و رجوع شود به تفسير ما بعد الطبيعه ابن رشد ص 89 ) و بالجمله استحاله بمعنى خاص فلسفى خود عبارت از حركت در كيف است مانند تسخن و تبرد و هر تغييرى كه موجب زوال صورت نوعيه نوع نگردد استحاله و در موقعى كه موجب زوال صورت نوعيه اشياء شود فساد است .\r\nو در كشاف است كه مراد از استحاله تغيير صور نوعيه است و در اين صورت موافق با عبارات كسانى است كه استحاله را مرادف با انقلاب گرفته‌اند .\r\n( كشاف ج 1 ص 437 ) تغييرات و تحولاتى كه در اشياء حاصل مىشود مادام كه بسرحد تحول از صورتى به صورت ديگر نرسيده باشد استحاله گويند و موقعى كه منجر بزوال صورت نوعيهء آن شود مثل آنكه آب هوا شود فساد صورتى و كون صورتى ديگر است و اين است معنى كون و فساد در كلمات فلاسفه .\r\n( رجوع شود به شفا ج 1 ص 27 - اسفار ج 2 ص 170 ، 207 )\r\n\r\nاسْتحسان\r\n- ( اين اصطلاح اصولى و عرفانى است ) و در لغت نيكو شمردن چيزى يا نيكو دانستن آن باشد و عدهء از علماء اسلام عمل باستحسانات كنند و گويند هر حكمى كه به نظر فقيه مستحسن آمد روا باشد بدان عمل كند بموجب  « يَسْتَمِعُونَ الْقَوْلَ فَيَتَّبِعُونَ أَحْسَنَهُ »  و\r\nقال النبى « ما رآه المؤمنون حسنا فهو عند اللّه حسن »\r\nو بالجمله استحسان دليلى است خفى كه در نفس مجتهد خلجان كند و نتواند از آن تعبير كند و برخى در تعريف آن گويند « هو العدول عن قياس الى قياس اقوى و قيل العدول الى خلاف الظن لدليل اقوى » ( از التلويح ص 571 - الموافقات ج 3 ص 22 ) .\r\n\r\n","description":"","footnote":"","page_name":" 164 ","page_number":212},
  {"content":"\r\n\r\nو در اصول رشاد آمده است :\r\nيكى از مبانى فقه عامه استحسان و ديگرى مصالح مرسله است .\r\nالف - استحسان : در عرف اهل سنت استحسان حجت است يعنى هر امرى را كه مفتى بر حسب طبع و ذوق و سليقهء خود نيكو و مستحسن پندارى آن امر واجب ميگردد و اگر قبيح و مستهجن شود آن امر حرام مىشود .\r\nمستند حجيت استحسان روايت مرويه از ( ص ) است كه فرموده ما رآه - المسلمون حسنا فهو عند اللّه حسن لكن فقهاى ما گفته‌اند كه مراد از آن اتفاق ، جميع مسلمين بر مستحسن بودن يك امر است نه فتواى يك فرد .\r\nب - مصالح مرسله : مقصود از مصالح مرسله رعايت آن چنان مصالحى است كه تكليف آنها در شرع تعيين نگرديده است مثلا در بارهء مريضى كه دوام حياتش موجب سرايت مرض و هلاكت عموم خواهد گرديد از طرف شارع تكليفى معين نشده لذا بموجب قاعدهء مصالح مرسله و رعايت جانب مصلحت عامه واجب ميگردد كه آن مريض را به محل دور دستى منتقل نموده و يا اينكه به كلى وى را از بين برد .\r\nاستدلال اكثر فقهاى عامه بر حجيت آن خلاصه آن است كه اگر اين اصل معتبر نگردد لازم ميآيد كه اكثر وقايعى كه عارى از حكم شرع ميباشند بلا تكليف بمانند - ولى اين استدلال باطل است - زيرا تكليف آن قبيل وقايع بوسيله قواعد و اصول عقليه تعيين گرديده است .\r\n( اصول رشاد ص 284 ) در اصطلاح عرفا مراد از استحسان استحباب امرى و اختيار چيزى است كه متصوفه آن را باجتهاد خود وضع كرده‌اند از آن جهت كه صلاح حال طالبان بوده بدون آنكه برهان واضح و دليل محكمى از سنت بر آن باشد مانند الباس خرقه و بناى خانقاه و اجتماع از براى سماع و چهله نشستن و غير آن كه نص صريحى بر آنها موجود نيست اين گونه بدعتها را مذموم نمىدانند و ميگويند بدعت دو نوع است يكى بدعت مذموم و ديگرى بدعت ممدوح كه مفاسدى بر آن مترتب نباشد و متضمن مصالح و محاسنى هم باشد از آن جهت متصوفه خود آنها را وضع كرده‌اند از جهت فوائد و منافعى كه در بر دارد و سالكان را مفيد واقع شود چنان كه بيايد ( مصباح الهدايه ص 111 ) .\r\n\r\nاسْتِخْبار\r\n- ( اصطلاح ادبى ) استخبار طلب فهم و خبر باشد ( از كشاف ج 1 ص 454 ) . و رجوع باستفهام شود .\r\n\r\nاسْتِخْدام\r\n- اين اصطلاح اهل بديع است و استخدام طلب خدمت باشد از كسى و چيزى و از محسنات معنويه است و آن باشد كه از لفظى كه داراى معانى متعدد است و بالجمله لفظى كه داراى دو معنى حقيقى و مجازى يا مختلف است ذكر شود و از آن لفظ يكى از آن معانى اراده شود و از ضمير آن معنى ديگر و يا دو ضمير به او بازگشت كند كه از يك ضمير يك معنى و از ضمير ديگر معنى ديگر خواسته شود مثال اول « اذا نزل - السماء بارض قوم رعيناه و ان كانوا\r\n\r\n","description":"","footnote":"","page_name":" 165 ","page_number":213},
  {"content":"\r\n\r\nغضابا » كه كلمهء آسمان را دو معنى است مجازى يكى باران و ديگر گياه كه از لفظ آن باران اراده شده است و از ضمير آن كه ضمير رعيناه باشد گياه خواسته شده است . و آن را امثله در عربى و فارسى بسيار است . ( از مطول ص 357 - ابدع البدائع ص 36 - كشاف ج 1 ص 499 - دستور ج 1 ص 109 ) .\r\n\r\nاسْتِدْراج\r\n- ( اصطلاح عرفانى و كلامى ) استدراج در لغت بمعنى تقرب و ارتقاء از درجه‌اى بدرجهء بالاتر آمده است و در سخنان متكلمان و متشرعان به معناى امر خارق العادة است كه از دست كافر مدعى صادر شود ، موافق با آنچه ادعا كرده است .\r\n« و من علامة الاستدراج العمى عن عيوب النفس » ( طبقات ص 54 ) .\r\nمشهور آنست كه امر خارق عادت اگر از مدعى رسالت و نبوت ظاهر شود اگر موافق با ادعاى او باشد معجزه ناميده مىشود و اگر مخالف ادعاى او باشد اهانت نامند .\r\nاستدراج نزد اهل معانى شنوانيدن كلامى است كه متضمن بيان حقيقت باشد به نحوى كه موجب خشم و غضب مخاطب نشود ( كشاف ص 443 - 444 ) .\r\nو بالجمله استدراج به اين معنى آمده است كه شيطان اشخاص فاسد مدعى را على التدريج بفساد نزديك كند تا آنكه كارهاى خارق عادت از آنها ظاهر شود .\r\nو در كلام عارفان به معناى مكر آمده است و مكر و استدراج هر دو به معناى اخفاء شر باشد در صورت خير كه در مقام شهود مكر است در مقام علم استدراج .\r\nو بهر حال ادعاى صدور امر خارق عادت نزد عارفان كفر است و عارف حقيقى هيچ گاه ادعاى انجام كارهاى خارق عادت نمىكند ( شرح كلمات بابا ص 338 ) .\r\n\r\nاسْتِدْراك\r\n- ( اين اصطلاح قواعد عرب است ) و در لغت طلب تدارك سابق باشد و رفع توهم ناشى از كلام سابق باشد كه بلفظ « لكن » دو جمله متغاير را از يكديگر جدا نمايند و نزديك باضراب است مانند « جاءني القوم لكن زيدا لم يجيء » و فرق آن با اضراب آنكه اضراب اعراض از چيزى است پس از اقبال بر آن بر خلاف استدراك .\r\n( از كشاف ج 1 ص 530 - و نفائس الفنون ص 44 - دستور ج 1 ص 109 ) .\r\n\r\nاسْتِدْلال\r\n- ( اصطلاح منطقى ) استدلال يعنى تقرير دليل براى اثبات مطلوب .\r\nاستدلال بر دو نوع است 1 - استدلال يا دليل « انى » 2 - استدلال يا دليل « لمى » در نوع اول از اثر پى بمؤثر مىبرند و بعبارت ديگر از وجود اثر اثبات وجود مؤثر ميكنند و از نوع دوم و يا طريقه دوم از مؤثر وجود اثر را ثابت ميكنند .\r\n( دستور ج 1 ص 100 ) استدلال از علت بمعلول را تعليل گويند و از معلول بر علت را استدلال نامند .\r\n\r\nاسْتِدلالِ مُرْسَل\r\n- ( اصطلاح اصولى ) و مراد مصالح مرسله است كه آن را اصل\r\n\r\n","description":"","footnote":"","page_name":" 166 ","page_number":214},
  {"content":"\r\n\r\nشرعى از اجماع و جز آن نباشد .\r\n( از الموافقات ج 1 ص 39 )\r\n\r\nاسْتِراحَت\r\n- ( اصطلاح عرفانى ) آرام گرفتن در كنف حمايت و الطاف الهى است كه از شرائط سلوك و طريقت است .\r\nابو الحسين هند الفارسى گويد : « استرح مع اللّه و لا تسترح عن اللّه فان من استراح مع اللّه نجا و من استراح عن اللّه هلك و - الاستراحة مع اللّه تروح القلب بذكره و - الاستراحة عن اللّه مداومة الغفلة » .\r\n( طبقات ص 299 )\r\n\r\nاسْتِرْضاع\r\n- اين اصطلاح فقهى است و دايه ( طايه ) خواستن و گرفتن باشد ( از شرح لمعه ج 2 ص 65 ) .\r\n\r\nاسْتِسْقا\r\n- اين اصطلاح فقهى است و در لغت آب خواستن و اعطاء چيزى باشد كه مىآشامند و در اصطلاح باران خواستن و طلب باران باشد از خداى متعال بر وجه مخصوص در موقع حاجت و لزوم و خشك سالى بدين طريق كه نمازى با جماعت خوانند و بعد دعا و خطبه لازم خوانده شود .\r\n( دستور ج 1 ص 97 ) ( كشاف ج 1 ص 801 رجوع به صلاة استسقاء شود )\r\n\r\nاسْتِسْلام\r\n- ( اصطلاح عرفانى ) تسليم شدن و خواستن و خود را يك بار فراموش كردن  « قالَ أَسْلَمْتُ لِرَبِّ الْعالَمِينَ »  .\r\nو گفته‌اند كه از ابراهيم استسلام خواستند و آن از اعمال بنده است و غايت آن پيدا و حد آن نامعلوم ازين جهت گفت  « أَسْلَمْتُ لِرَبِّ الْعالَمِينَ »  و از مصطفى علم خواستند و علم از احوال بنده بيرون است و حد آن نامفهوم و غايت آن ناپيدا .\r\n( از عده ج 1 ص 371 )\r\n\r\nاسْتِصْحاب\r\n- ( اصطلاح اصولى ) طلب مصاحبت و صحبت باشد و در اصطلاح اصوليان اجراء حكم سابق باشد در حال و « هو الحكم ببقاء حكم او موضوع ذى حكم شك فى بقائه » .\r\n( كفايه ج 2 ص 273 ) و در هر حال استصحاب عبارت است از آنكه در وقتى حكمى ثابت باشد براى امرى و در وقت ديگر كه دليلى بر انتفاء آن حكم نباشد همان حكم سابق در لاحق اجرا شود مثلا كسى در اثر نبودن آب تيمم كند و شروع به خواندن نماز كند و در اثناء آن آبى پيدا شود مسلم است كه قبل از پديد آمدن آب واجب بود بر او نماز با تيمم و اكنون آب پيدا شده است ، به حكم استصحاب صحبت و بقاء حكم سابق ، نمازش را تمام مىكند و يا آنكه قطع دارد كه آبى در سابق پاك بوده است و اكنون مدتى گذشته است شك دارد كه آيا به همان حالت پاكى مانده است يا نجس شده است ، به حكم استصحاب پاك است و بديهى است كه استصحاب در مواردى كه امارات معتبره شرعى باشد اجرا نشود و بالاخره مورد استصحاب قطع بثبوت چيزى ( اعم از حكم يا موضوع ) و شك در بقاء آنست كه تعبير كنند به يقين سابق با شك لاحق و دلائل حجيت آن رواياتى است از جمله\r\n« لا تنقض اليقين بالشك و انما تنقضه بيقين آخر »\r\nشيخ انصارى گويد استصحاب حكمى است عقلى و از\r\n\r\n","description":"","footnote":"","page_name":" 167 ","page_number":215},
  {"content":"\r\n\r\nاحكام ظاهريه ثانويه است مانند قاعده اشتغال و اصل برائت و دليل ظنى اجتهادى است و نظير قياس و استقراء است و برخى گويند مستند آن اخبار و روايات است .\r\nو بالجمله استصحاب مفيد ظن است و حكمى است عقلى كه وسيلهء نيل و توصل به حكمى شرعى است بواسطهء خطاب شارع و مسأله‌اى است اصولى و تمسك بدان در مورد عدم علم است بزوال حالت سابقه و استصحاب باعتبار امر مستصحب بر چند قسم است زيرا گاه وجودى است مانند شك در وجود شىء يا طهارت آن و گاه عدمى است و آن يا عدم اشتغال ذمه است به تكليف شرعى كه برائت اصليه گويند و اصالت نفى گويند مانند اصالت عدم حدوث موجب طهارت در امور عدميه كه بلا شك استصحاب اجرا مىشود و در استصحاب وجودى اختلاف است و ديگر آنكه مستصحب گاه حكم شرعى است مانند طهارت مستصحبه بعد از خروج مذى و نجاست مستصحبه بعد از زوال تغيير به نفسه و گاه غير حكم شرعيست مانند استصحاب كريت آب كه در هر دو مورد استصحاب جارى شود و نيز مستصحب گاه حكم شرعى است و گاه وضعى است مانند اسباب و شروط و موانع كه عدهء گويند استصحاب در احكام وضعى جارى شود و در تكليفى نشود و نيز استصحاب را باعتبار دليل اقسامى است به اين طريق كه دليل آن يا اجماع است و گاه دليل عقلى است و دليل استصحاب گاه دلالت كند بر استمرار حكم تا حصول رافع آن يا حصول غايت آن و آن گاه دلالت بر اين امور نكند و نيز استصحاب تقسيم شود باعتبار آنكه شك گاه ناشى از اشتباه امر خارجى است مثل شك در حدوث بول يا مذى كه شبهه در موضوع نامند چه آنكه مستصحب حكم شرعى باشد مانند طهارت يا موضوع باشد مانند رطوبت و كريت و گاه منشأ اشتباه حكم شرعى است كه صادر از شارع است مانند شك در بقاء نجاست متغير بعد از زوال تغيير و طهارت مكلف بعد از حدوث مذى و گاه شك در مستصحب از جهت مقتضى است چنان كه شك در بقاء ليل يا نهار و خيار غبن شود و گاه از جهت طرد رافع است .\r\nما حصل اقوال 1 - حجيت بطور مطلق 2 - عدم حجيت بطور مطلق 3 - تفصيل بين استصحاب در امور عدمى و وجودى 4 - تفصيل بين امور خارجيه و بين حكم شرعى 5 - تفصيل بين احكام كلى شرعى و جزئى 6 - تفصيل بين احكام شرعى تكليفى و احكام وضعى 7 - تفصيل در موضوعات و احكام 8 - تفصيل در حكم جزئى و كلى .\r\nآنان كه استصحاب را بطور مطلق حجت دانند مأخذ آنها اخبارى است از جمله خبر مزبور و روايت\r\n« فليس ينبغى تنقض اليقين ، بالشك »\r\nديگر\r\n« و لا يدخل اليقين بالشك و لا يدخل الشك فى اليقين و لا يخلط احدهما بالآخر » .\r\nو روايت ديگر\r\n« من كان على يقين فشك فليمحض على يقينه فان اليقين لا يرفع بالشك » .\r\nو بديهى است كه عدم تغيير موضوع\r\n\r\n","description":"","footnote":"","page_name":" 168 ","page_number":216},
  {"content":"\r\n\r\nدر عمل باستصحاب شرط است و آنچه محقق و تقريبا اتفاقى است حجيت استصحاب است در احكام شرعيه نه در موضوعات خارجيه و در امور وجودى و عدميه محقق حجيت است و آن با دليل معارضه نكند ( از خزائن ص 320 ، قوانين ص 53 ، 49 - معالم ص 227 - كفايه ص 350 ، 273 و 282 - عوائد الايام ص 27 - رسائل 330 - 397 - كشاف ج 1 ص 890 رجوع به شبهه و شبهات شود . ) در كليات حقوق اسلامى در مورد استصحاب آمده است كه بايد هر چيزى را بحالتى كه سابقا داشته ابقاء نمود و نبايد از متيقن سابق بسبب عروض شك رفع يد كرد و از اين اصل باستصحاب تعبير مىشود - و مرجع اصالت تأخر حادث نيز به اين اصل است - مثلا وقتى شخصى فوت شده باشد و شك كنيم كه آيا امسال فوت شده تا از پدرش كه سال قبل فوت نموده ارث ببرد يا قبل از آن فوت شده است تا از او ارث نبرد به حكم اصالت تأخر حادث حكم باستحقاق ارثش خواهيم نمود .\r\n( كليات حقوقى ص 1 ) در اصول رشاد آمده است :\r\nدر شبهات اثنائيه يعنى در شبهاتى كه در اثناء يقين پديد ميآيند استصحاب جارى مىشود .\r\nاستصحاب بنا بر جامعترين تعريفى كه از آن شده عبارت است از ابقاء ما كان مراد از ابقاء ما كان حكم بر بقاى آن چيزى است كه وجودش در سابق متيقن گرديده است .\r\nهرگاه وجود چيزى در سابق متيقن باشد و بعد به جهتى از جهات بقاء آن مشكوك گردد بچنين شكى اعتناء نمىشود و بلكه وجود آن كما كان باقى فرض شده و مستصحب ميگردد - و همچنين اگر فقدان چيزى در زمان سابق متيقن باشد در زمان لاحق نيز معدوم فرض شده و فقدانش مستصحب ميگردد - و بطور كلى هر حالتى كه متيقنا در زمان سابق بوده در حين شك طارى نيز همان حالت ( اعم از حالت وجودى و حالت عدمى ) مستصحب شده و باقى فرض ميگردد على هذا استصحاب عبارت مىشود از التزام بيقين سابق و طرد شك لاحق .\r\nپس هرگاه يقين سابق موجود نباشد و يا اينكه موجود بوده ولى شكى بر آن طارى نگردد استصحاب در آن جارى نمىشود - چه آنكه بنا بفرض اول اساسا حالت متيقنهء در زمان سابق وجود نداشته تا بر بقاء آن در زمان لاحق حكم شود و بنا بفرض دوم هم چون بقاء حالت سابقه قطعى مىباشد لذا ديگر شكى در ميان نيست تا استصحاب در آن جارى شود چه آنكه استصحاب هم مانند تمام اصول عمليه فقط در مواضع شك جارى مىشود .\r\nو بالاخره اساس استصحاب مبتنى بر دو أمر مىباشد يكى يقين بر وجود حالت سابقه - دوم شك در بقاء آن و همين كه اين دو امر به يكديگر پيوستند قهرا اين بحث را بميان مىآورند كه آيا بيقين سابق بايد عمل كرد و يا به شك لاحق ؟\r\nقائلين بر حجيت استصحاب ميگويند كه شك لاحق در خور اعتنا نيست لذا بايد آن را كأن لم يكن پنداشته و همچنان بر يقين\r\n\r\n","description":"","footnote":"","page_name":" 169 ","page_number":217},
  {"content":"\r\n\r\nسابق عمل كرد - يعنى حالت متيقنه سابقه را كما كان موجود و باقى فرض نموده و آثار وجود بر آن مترتب ساخت .\r\nولى مخالفين آنها ميگويند كه يقين سابق باطريان شك مزبور منتفى و به ظن غير معتبر و يا به شك بدوى مردد بين نفى و اثبات تبديل گرديده لذا بايد آن را مانند شكوك ابتدائيه تلقى كرده و بر حسب اقتضاى مقام ، اصل برائت يا احتياط يا تخيير در آن جارى نمود .\r\nدر اينجا تكرار مجدد اين نكته را لازم ميدانيم كه مجراى اصول عمليه سه‌گانه يعنى اصل برائت و اشتغال و تخيير شكوك ابتدائيه و مجراى قاعدهء استصحاب شكوك اثنائيه است .\r\nبراى اينكه تفاوت شك ابتدائى با شك اثنائى واضحتر شود از مايعى كه فى المثل در برابر ما قرار گرفته و مشكوك بين خمر و خل است مثال مىزنيم :\r\nهرگاه ما بدون اينكه مايع مزبور را قبلا ديده و بر چگونگى حالت گذشته آن وقوف و اطلاع داشته باشيم در خمر و خل بودن آن شك كنيم - اين شك ، شك ابتدائى و مجراى اصول سه‌گانه مزبور است ولى اگر قبلا آن را ديده و بر خل بودنش در سابق يقين داشته باشيم و اكنون شك كنيم كه آيا حالت خليت سابقه هنوز در آن باقى مانده و يا اينكه در اثر تغييراتى مبدل بخمريت گرديده است ؟ اين شك - شك اثنائى و مجراى قاعدهء استصحاب است .\r\nپس از توضيح اين مطلب اينك به بيان اقسام استصحاب ميپردازيم .\r\nاستصحاب را باعتبارات متعدده كه از جملهء آنها اعتبارات ذيل است تقسيم كرده‌اند :\r\nاول باعتبار نفس مستصحب : يعنى باعتبار خود آن حالتى كه سابقا متيقن بوده و اكنون بقايش مشكوك گرديده است .\r\nاستصحاب بدين اعتبار به چندين قسمت تقسيم و هر قسمتى هم به چندين بخش منقسم ميگردد زيرا حالت مستصحبه ممكن است حكم باشد يا موضوع - در صورت اول هم ممكن است حكم تكليفى باشد يا وضعى - كلى باشد يا جزئى و همچنين در صورت دوم هم ممكن است وجودى باشد يا عدمى و هكذا . . .\r\nپس هر يك از اين فروض قسمتى از اقسام عديده و فزون از شمار استصحاب را تشكيل ميدهد و چون بيان تفصيلى يكايك آنها مستلزم اطناب كلام مىباشد لذا در توضيح اجمالى آنها بذكر امثلهء زيرين اكتفاء ميورزيم .\r\n1 - هرگاه ثبوت حكمى از احكام تكليفيه قبلا متيقن باشد و بعد بواسطهء ورود ناسخ غير معتبرى بقاء آن مشكوك شود - در اين صورت استصحاب حكم مزبور و التزام بر بقاى آن - استصحاب حكم كلى تكليفى خواهد بود .\r\n2 - مكلفى كه باتيان صوم واجب آغاز نمود و شرعا موظف با تمام آن تا پايان روز مىباشد هرگاه در اثناء روز در اثر عروض مرضى احتمال جواز شكستن روزه را بدهد ولى باحتمال مزبور اعتناء ننموده\r\n\r\n","description":"","footnote":"","page_name":" 170 ","page_number":218},
  {"content":"\r\n\r\nو بلكه حالت سابقه متيقنه را كه عبارت از وجوب اتمام صوم تا پايان روز باشد همچنان باقى فرض نمايد - اين استصحاب - استصحاب حكم جزئى تكليفى خواهد بود .\r\n3 - آبى كه قبلا طاهر بوده و بعد بمناسبت تلاقى احتمالى آن با متنجس بقاء طهارتش مشكوك شود استصحاب طهارت سابقه در آن استصحاب حكم وضعى است .\r\n4 - حكم بر بقاء ملكيت متيقنه سابقه در صورتى كه معاملهء مشكوكة الصحة بر آن متعقب شود استصحاب موضوعى وجودى و حكم بر عدم بلوغ طفل مشكوك - البلوغ استصحاب موضوعى عدمى مىباشد .\r\nدوم باعتبار دليل : استصحاب باعتبار دليلى كه حكم مستصحب بوسيلهء آن به ثبوت پيوسته بسه قسمت تقسيم مىشود .\r\nاسْتِصحاب حالَ النّص - اسْتِصحاب حال الفعل - اسْتِصحاب حال الاجماع - الف - استصحاب حال النصّ :\r\nاستصحاب احكامى كه بوسيلهء كتاب و يا سنت ثابت شده‌اند استصحاب حال النص ناميده ميشوند مانند استصحاب وجوب اتيان صلاة در صورتى كه بقاء آن بواسطهء احتمال طرو حيض مشكوك شود و يا استصحاب حرمت اكل ميته در صورتى كه بقاء آن بواسطه عروض حالت مخمصهء احتمالى مشكوك گردد .\r\nب - استصحاب حال العقل : استصحاب احكامى كه بوسيله عقل به ثبوت پيوسته‌اند استصحاب حال العقل خوانده مىشود - مانند استصحاب وجوب احسان و يا استصحاب حرمت عدوان در صورتى كه بواسطه حصول بيم خطر و پيش آمدن اوضاع غير عادى بقاء آن وجوب يا آن حرمت مشكوك گرديده باشد .\r\nج - استصحاب احكام ثابته از طريق اجماع استصحاب حال الاجماع مىباشد مانند استصحاب حيوة غائب مفقود الاثر .\r\nچه آنكه اين حكم از جملهء احكامى است كه فقط بوسيلهء اجماع ثابت شده است .\r\nسوم - باعتبار منشأ شك : شكى كه عارض يقين گرديده از دو حال خارج نيست يا ناشى از شك در بقاء مقتضى است يا ناشى از احتمال طرو رافع است بدين توضيح :\r\nبراى اينكه چيزى در حالت اصليه خود باقى بماند مشروط به اجتماع دو شرط است يكى بقاء مقتضى و ديگرى عدم عروض مانع .\r\nمقصود از مقتضى ، آن چيزى است كه باعث بقاء و دوام حالت مزبور مىباشد و مقصود از رافع آن چيزى است كه مانع از بقاء آن حالت شده ولدى الورود ، آن را مرتفع ميسازد .\r\n( اصول رشاد ص 258 - 253 ) .\r\n\r\nاسْتِصْناع\r\n- ( اصطلاح فقهى ) استصناع عبارت از طلب عمل بود و در شرع عبارت از بيع چيزى است كه صانع سازد چنان كه مثلا به نجارى سفارش دهند براى در و پنجره ساختن .\r\n\r\nاسْتِطاعَت\r\n- ( اين اصطلاح كلامى است ) و بحث در استطاعت بنزد متكلمان يكى از امور مهم است و البته ميدانيم كه يكى از شرايط تكليف و وجوب انجام\r\n\r\n","description":"","footnote":"","page_name":" 171 ","page_number":219},
  {"content":"\r\n\r\nمكلف به استطاعت مكلف بود در قرآن مجيد آمده است  « وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ »  و بديهى است كه استطاعت تنها مربوط باستطاعت جسمانى نيست و كليه اسباب و شرايطى كه براى انجام هر فعلى لازم است جزء استطاعت محسوب مىشود اعم از امور مالى و جز آن از حضرت رسول روايت شده است كه فرمودند\r\n« اذا امرتكم بشيء فأتوا به ما استطعتم »\r\nو نيز در قرآن مجيد آمده است  فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ   فَمَنْ لَمْ يَسْتَطِعْ فَإِطْعامُ سِتِّينَ مِسْكِيناً  و  وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  . و  ما جَعَلَ عَلَيْكُمْ فِي الدِّينِ مِنْ حَرَجٍ  و  لا يُكَلِّفُ اللَّهُ نَفْساً إِلَّا وُسْعَها  .\r\nدر هر حال استطاعت و قدرت بر انجام فعل قبل از فعل از شرايط وجوب فعل و انجام حكم الهى بود و در اين مورد بحث و جدال بسيار است و آنچه محقق است تكليف بما لا يطاق و تكليف ما لا يطاق و تكليف شاق از امور قبيحه است و هيچ گاه حكيم على الاطلاق امرى كه شرايط آن موجود نباشد به بندگان روا ندارد و اين امر عقلى است و عقل سليم حاكم بدان بود و اختلاف اقوال و آرائى كه مخالف با اين اصل باشد ارزش ندارد .\r\n( رجوع شود به ملل و نحل ابن حزم ج 3 ص 26 - 35 )\r\n\r\nاسْتِطْراد\r\n- ( اين اصطلاح اهل معانى است ) و آن باشد كه گوينده در سياق كلام عبارتى آورد كه نوعى از تعلق و ارتباط بغرض داشته باشد و بعبارت ديگر متكلم از غرض خود مثل مدح يا هجا خارج شده مطلبى ديگر آورد و باز رجوع به غرض سابق كند مانند  « يا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ وَ رِيشاً وَ لِباسُ التَّقْوى ذلِكَ خَيْرٌ . . . »  حافظ گويد :\r\n عشق ميورزم و اميد كه اين فن شريف * چون هنرهاى دگر موجب حرمان نشود . \r\n( از كشاف ج 1 ص 906 - ابدع البدائع ص 44 ) .\r\n\r\nاسْتِعارَة\r\n- ( اين اصطلاح اهل معانى و بيان است ) و استعارت در لغت طلب عاريت باشد و نزد علماء بيان عبارت از مجازى است كه در غير ما وضع له به كار برده شود و علاقهء استعمال ، مشابهت باشد « اعلم ان الاستعارة فى الجمله ان يكون للفظ اصل فى الوضع اللغوى معروف تدل الشواهد على انه اختص به حين وضع ثم يستعمله الشاعر او غير الشاعر فى غير ذلك الاصل و ينقله اليه نقلا غير لازم فيكون هناك كالعارية » .\r\n( اسرار البلاغة ص 29 ) و بديهى است نقل لفظ از معنى اصلى خود و استعمال در معنى ديگر براى غرض و فايده باشد كه اگر آن استعارت حاصل نشود آن غرض حاصل نگردد و جامع مجوز اين استعمال مشابهت معنى اصل با مستعار فيه است .\r\nچنان كه لفظ اسد در جملهء « رأيت اسدا يرمى » .\r\nو بالجمله استعارت نوع مجازى را گويند كه علاقهء ميان آن و معنى حقيقى علاقه مشابهت باشد و نيز استعارت به اين حاصل شود كه يكى از دو طرف تشبيه را\r\n\r\n","description":"","footnote":"","page_name":" 172 ","page_number":220},
  {"content":"\r\n\r\n( مشبه و مشبه به ) گفته و طرف ديگر را اراده كنند بادعاى آنكه مشبه از جنس مشبه به است و آن بر سه قسم است استعاره تحقيقى ، تخيلى و استعاره بالكنايه .\r\nاستعاره تحقيقيه آنست كه مشبه به را بياورند و مشبه را كه امرى محسوس يا غير محسوس است ذكر نكنند مانند  « فَأَذاقَهَا اللَّهُ لِباسَ الْجُوعِ وَ الْخَوْفِ »  يعنى صدمهء كه از هراس و گرسنگى حاصل شده است و اگر به عكس اين كنند يعنى مشبه را آورند و مشبه به را ترك نمايند تشبيه در نفس متكلم پوشيده و مضمر باشد و ناچار است از اثبات لوازم و مختصات مشبه به براى مشبه پس آن تشبيه در نفس استعاره بالكنايه است و اثبات لوازم و مختصات مشبه به براى مشبه استعاره تخييليه است و مثال آن در فارسى و عربى بسيار است .\r\nاستعارت را محققان مجاز لغوى دانند و برخى مجاز عقلى دانند و گويند تصرف در امرى عقلى است .\r\n( از مختصر المعانى ص 146 - 149 - اسرار البلاغه ص 29 - دستور ج 1 ص 104 ) .\r\nاستعاره باعتبار جامع يعنى وجه اشتراك در طرفين ( مستعار له و مستعار منه ) بر دو قسم است زيرا جامع يا داخل در مفهوم طرفين است مانند حديث و\r\n« خير الناس رجل ممسك بعنان فرسه كلما سمع هيعة طار اليها » .\r\n( هيعة يعنى صيحه و فرياد و آواز ) معنى : بهترين مرد كسى است كه عنان اسب خود را در دست گيرد و مهياى جهاد باشد در راه خدا كه « طار اليها » محل شاهد است كه رفتن به طرف جهاد است و جامع آن تيز روى است با اسب و طيران قطع مسافت باشد با شتاب و بال كه سرعت لازمهء آنست ، و يا جامع داخل در مفهوم طرفين نيست مانند استعارت اسد براى مرد شجاع .\r\nو باز استعارت يا عامى است كه مبتذله هم گويند كه جامع ميان مستعار له و مستعار منه معلوم و آشكار باشد مانند « رأيت اسدا يرمى » و يا استعارت خاصى است كه جامع غريب و غير آشكار باشد .\r\nو تقسيم ديگر استعارت باعتبار مستعار منه و له و جامع شش قسم است زيرا مستعار له و منه يا حسىاند يا عقلى و يا مستعار منه حسى و مستعار له عقلى است و يا بالعكس و جامع در سه حال عقلى است و در آنجا كه مستعار منه و له عقلى است جامع يا حسى است يا عقلى و در هر حال مثال براى آنكه مستعار منه و له حسى باشند و جامع هم حسى باشد  « فَأَخْرَجَ لَهُمْ عِجْلًا جَسَداً لَهُ خُوارٌ »  كه « منه » گوساله و « له » حيوانى است كه خدا آفريده و جامع شكل آن حيوان ساخته شده است با گوساله و تمام حسىاند يعنى مدرك به بصر و گاه جامع عقلى است مانند  « وَ آيَةٌ لَهُمُ اللَّيْلُ نَسْلَخُ مِنْهُ النَّهارَ »  كه مستعار منه سلخ است و مستعار له كشف ضوء است از شب و هر دو حسىاند و جامع كه ترتب امرى است بر امرى ديگر عقلى است كه ظهور ظلمت بر كشف ضوء از مكان ليل باشد . و مثال براى آنكه يك طرف حسى و طرف ديگر\r\n\r\n","description":"","footnote":"","page_name":" 173 ","page_number":221},
  {"content":"\r\n\r\nعقلى است چنان كه كسى انسانى را ديده و گويد : « رأيت شمسا » كه شمس حسى است و نباهت و شرف شأن او عقلى است مثال براى دو طرف عقلى مانند  « يا وَيْلَنا مَنْ بَعَثَنا مِنْ مَرْقَدِنا »  كه مستعار منه رقادت و مستعار - له موت است و جامع عدم ظهور فعل است از نائم و مائت و هر سه عقلىاند و باز باعتبار طرفين يا اجتماع آن دو ممكن است در يك چيز مانند  أَ وَ مَنْ كانَ مَيْتاً فَأَحْيَيْناهُ  كه كلمه احياء استعارت از هدايت است و اجتماع هدايت و حياة ممكن است اين استعارت را وفاقيه گويند و يا محال است مانند استعارت معدوم براى موجود و شكى نيست كه اجتماع عدم و وجود ممكن نيست اين نوع استعارت را عناديه گويند مانند  فَبَشِّرْهُمْ بِعَذابٍ أَلِيمٍ  كه بشارت كه اخبار به خوبى است استعارت شده است از انذار كه ضد آنست .\r\n( از مختصر المعانى ص 151 - 52 ) در كشاف است كه استعارت بعاريت خواستن چيزى است و نزد فارسيان عبارت از اضافت مشبه ، به مشبه به باشد و اين خلاف اصطلاح عربان است و بر دو قسم است ، حقيقت و مجاز حقيقت آن باشد كه مستعار و مستعار منه ثابت و معلوم باشد و آن هم يا ترشيح است يا تجريد .\r\nسكاكى گويد استعارت ذكر كردن يكى از دو طرف تشبيه باشد كه اراده شود از او ديگر بادعاء آنكه مشبه داخل در مشبه به است و آن يا مصرح باشد كه استعاره تحقيقى يا تخييلى باشد يا غير مصرح كه استعارت بالكنايت است . ( از كشاف ج 1 ص 966 - 964 ) تفتازانى نيز گويد استعارت استعمال لفظ باشد در معنائى كه شبيه به معناى اصلى آنست مانند « رأيت اسدا يرمى » و اكثر اطلاق شود بر نفس استعمال مشبه به در مشبه و يا تحقيقى است كه معنى آن تحقق باشد حسا يا عقلا . . و استعارت عامى آن باشد كه جامع غريب باشد و غير از خواص بر آن اطلاع نيابند كه استعارهء غريبه گويند و استعارهء مطلقه آن باشد كه مقترن نباشد امر ملائمى با مستعار له و منه مانند « عندى اسد » و هرگاه مقارن و مقترن باشد بامرى كه ملائم است آن را مجرده گويند ( مطول ص 321 )\r\n\r\nاسْتِعارَهء اصْلِيّه\r\n- ( اصطلاح ادبى ) استعاره باعتبار لفظ مستعار بر دو قسم است زيرا لفظ مستعار اگر اسم جنس باشد استعاره اصليه است چنان كه اسد استعاره شود براى مرد شجاع و قتل براى ضرب شديد و حاتم براى مرد سخى و اگر لفظ مستعار اسم جنس نباشد استعاره تبعى است مانند حروف و افعال ( از مختصر المعانى ص 155 - دستور ج 1 ص 107 )\r\n\r\nاسْتِعارَه بِالْكِنايَة\r\n- ( اصطلاح ادبى ) هرگاه تشبيه مصرح در آن نباشد و بلكه در نفس متكلم مقدر باشد و بالجمله سواى مشبه هيچ يك از اركان آن مصرح نباشد استعاره بالكنايه گويند مانند « و اذ المنية انشبت اظفارها » كه گوينده در نفس خود منيه را تشبيه كرده است به حيوان درنده در حيله‌گرى و درندگى بقهر و غلبه و بعد\r\n\r\n","description":"","footnote":"","page_name":" 174 ","page_number":222},
  {"content":"\r\n\r\nبراى منيه اظفارى ثابت دانسته كه اغتيال به آنست و تشبيه منيه بسبع استعارت بكنايت باشد و اثبات اظفار براى آن استعارت تخييليه است . ( از مطول ص 324 - دستور ج 1 ص 105 )\r\n\r\nاسْتِعارَت تَبَعِيّه\r\n- ( اصطلاح ادبى ) استعارت در افعال و صفات مشتقهء از آنها را گويند « لانها تجرى اولا فى المصادر ثم بتبعيته فى الفعل » ( التلويح ص 185 ) رجوع باستعارت اصليه شود .\r\n\r\nاسْتِعارَة تَحْقِيقِيَّة\r\n- رجوع به استعارت شود . و رجوع ( بمطول ص 264 ) شود .\r\n\r\nاسْتِعارَت تَخَيّليه\r\n- ( اصطلاح ادبى ) عبارت از اثبات امرى باشد كه مخصوص مشبه به است براى مشبه در مقام حذف مشبه به كه در استعارت بكنايه است رجوع باستعارت بكنايت و ( دستور ج 1 ص 106 ) شود .\r\n\r\nاسْتِعارَت تَمْثِيلِيّه\r\n- استعارت را تمثيليه گويند كه هيأت منتزعه از چند امر تشبيه شود به هيأت منتزعه از چند امر ديگر ( نخبة ص 20 ) .\r\n\r\nاسْتِعارَت تَمْلِيحِيّه\r\n- ( اصطلاح ادبى ) استعارت را تمليحيه گويند در صورتى كه الفاظ آن استعمال شوند در ضد معناى حقيقى خود يا نقيض آن از باب تنزيل تضاد و تناقض منزلهء تناسب بواسطهء تمليح يا تهكم مانند  « فَبَشِّرْهُمْ بِعَذابٍ أَلِيمٍ »  كه بشارت كه اخبار به خوبى است براى انذار كه ضد آنست آمده است از باب ادخال انذار در بشارت بر سبيل تهكم و مانند « رأيت اسدا » در حال كه منظور مرد ترسو باشد بر سبيل تمليح و ظرافت و استهزاء . ( از مطول ص 312 )\r\n\r\nاسْتِعارَهء تَهَكّميّه\r\n- رجوع باستعارت تمليحيه شود .\r\n\r\nاسْتِعارَهء خاصِيَّه\r\n- ( اصطلاح ادبى ) در صورتى استعاره را خاصى گويند كه مستعار له و منه واضح نباشد مگر براى خاصه از مردم و وجه جامع غريب باشد رجوع باستعارت و ( مختصر المعانى ص 153 ) شود .\r\n\r\nاسْتِعارَهء عِنادِيّه\r\n- ( اصطلاح ادبى ) آن باشد كه طرفين در شىء واحد جمع نشوند رجوع باستعارت و ( نخبه ص 13 ) شود و نيز رجوع به ( مطول ص 312 ) شود .\r\n\r\nاسْتِعارَهء غَريْبَه\r\n- رجوع باستعارت شود .\r\n\r\nاسْتِعارَهء مُجَرّدة\r\n- ( اصطلاح ادبى ) در صورتى استعارت را مجرده گويند كه مقرون باشد بامرى كه ملائم با مستعار له باشد و يا ملائمات مستعار له ذكر شود مانند « رأيت اسدا ضاحكا » كه ضحك ملائم با مستعار له است و ذكر شده است ( از مطول ص 317 نخبه ص 17 - مختصر - المعانى ص 158 ) .\r\n\r\nاسْتِعارَهء مُرَشّحَه\r\n- ( اصطلاح ادبى ) در صورتى استعاره را مرشحه گويند كه در آن ملائمات مستعار منه مذكور باشد مانند  « أُولئِكَ الَّذِينَ اشْتَرَوُا الضَّلالَةَ بِالْهُدى \r\n\r\n","description":"","footnote":"","page_name":" 175 ","page_number":223},
  {"content":"\r\n\r\n فَما رَبِحَتْ تِجارَتُهُمْ »  كه اشتراء استعارت شده است براى استبدال كه مستعار له است و ربح و تجارت از ملايمات مستعار منه‌اند ( از مختصر المعانى ص 158 - نخبه ص 16 ) .\r\n\r\nاسْتِعارَهء مُصَرّحَة\r\n- ( اصطلاح ادبى ) آن باشد كه مشبه ذكر و مشبه به با مستعار له مذكور نباشد مانند « رأيت اسدا فى الحمام » كه استعارهء تحقيقى هم گويند . رجوع باستعارت و ( نخبه ص 17 - دستور ج 1 ص 105 ) شود .\r\n\r\nاسْتِعارَهء مُطْلَقَة\r\n- ( اصطلاح ادبى ) استعارت مطلقه آن باشد كه مستعار له و منه مقترن نباشد بامرى كه ملائم با او است .\r\nمانند « عندى اسد » ( از دستور ج 1 ص 106 - نخبه ص 16 - مختصر المعانى ص 157 - مطول ص 321 ) .\r\n\r\nاسْتِعارَهء مُكَنِيّة\r\n- رجوع باستعارت بكنايه شود .\r\n\r\nاسْتِعارَهء وِفاقِيّه\r\n- ( اصطلاح ادبى ) در صورتى استعاره را وفاقيه گويند كه جمع طرفين آن در يك چيز ممكن باشد مانند  « أَ وَ مَنْ كانَ مَيْتاً فَأَحْيَيْناهُ »  رجوع باستعارت و ( مطول ص 311 - مختصر ص 152 نخبه ص 12 ) شود .\r\n\r\nاسْتِعانَت\r\n- از اصطلاحات بديع است و تضمين بيت غير باشد تا از آن كمك گيرد براى اتمام مرادش رجوع به تضمين و ( كشاف ج 2 ص 1073 ) شود .\r\n\r\nاسْتِعْداد\r\n- ( اصطلاح فلسفى ) استعداد عبارت از كيفيتى است در مستعد كه مبدأ تكامل مستعد است به طرف كمال ممكن و در موجودات مختلف بر حسب مراتب اختلاف آنها از لحاظ شدت و ضعف متفاوت است .\r\nموجودات عالم كلا بر حسب استعدادات متعاقبهء غير متناهيه در تكامل بوده و از نقص بكمال ميگرايند .\r\nابن رشد گويد « و هذه الاستعدادات هى تابعة للكيفيات الجوهرية » وى استعدادات را از امور تابعه كيفيات جوهريه ميداند و آنها را ذاتا از اعدام ميشمارد .\r\n( تفسير ص 608 ) خواجه طوسى گويد : استعداد يكى از كيفيات است و آن چنان بود كه چون چيزى در موضوعى به قوت بود و طرف حصول و لا حصول را ترجيحى نه بعد از آنكه يك طرف را استعدادى حاصل آيد كه مقتضى رجحان آن طرف باشد و لا محاله آن استعداد هيئتى باشد در موضوع مانند صلابت كه در جسم قوت باشد و مانند هيآت انفعالى مانند ممراض و لين كه لاقوت خوانند .\r\n( اساس الاقتباس ص 44 ) در كشاف است كه استعداد عبارت از چيزى است كه حاصل مىشود براى چيزى بواسطهء تحقق بعضى از اسباب و شرائط و ارتفاع بعضى از موانع .\r\nصاحب مواقف گويد كيفيات استعداديه يا استعداد نحوه قبول و انفعال است كه ضعف و لا قوت گويند و يا استعداد به طرف رفع .\r\n\r\n","description":"","footnote":"","page_name":" 176 ","page_number":224},
  {"content":"\r\n\r\n( كشاف ج 2 ص 952 و رجوع شود به رسائل ص 155 )\r\n\r\nاسْتِعْمال مَجاز\r\n- ( اصطلاح ادبى ) در علم معانى و بيان و اصول بخشى مفرد جهت وضع الفاظ و استعمالات آنها در معانى حقيقى و مجازى باز شده است ، استعمال لفظ در آنچه مناسب با موضوع له است بنا بر قولى به وضع است و بنا بر قولى بطبع و قول محقق آنست كه بطبع است يعنى آنچه را طبع پذيرد ، در آن استعمال مىشود و گر چه واضع هم راضى نباشد رجوع شود بحقيقت و مجاز و نيز رجوع شود به ( كفايه ج 1 ص 19 ) .\r\n\r\nاسْتِغاثَة\r\n- ( اصطلاح ادبى و عرفانى ) در لغت طلب بفرياد رسيدن است و گاه منادى ، مستغاث شود براى جلب آسايش و راحتى و دفع مضرت و رنج و مشقت ، مناداى مستغاث بوسيله لام استغاثه مجرور شود و خود لام مفتوح باشد مانند يا « للمريض » و « يا لقومى » .\r\n( رجوع شود به حرف ندا و مناداى مستغاث ) نزد عارفان طلب اجابت باشد از خدا .\r\nكه فرمودند :  ادْعُونِي أَسْتَجِبْ لَكُمْ  و « ان اللّه لا يستجيب دعاء من لا قلب له » .\r\nاستغاثت سه قسم است يكى از حق بخلق ، نشان بيگانگى است ، و از اجابت نوميدى ، يكى از خلق به حق است كه راه مسلمانى است و شرط بندگى ، يكى از حق به حق كه وسيلت دوستى است و اجابت دستورى .\r\nاو كه از حق بخلق نالد درد افزايد ، او كه از خلق به حق نالد ، درمان يابد ، او كه از حق به حق نالد حق بيند .\r\nپير طريقت گفت : شبلى در منازلات خويش بنعت حيرت از روى استغاثت از حضرت عزت اين كلمات ميگفت : الهى ارت بخوانم برانى ، ور بروم بخوانى ، پس من چه كنم بدين حيرانى ؟ نه با تو مرا آرام نه بىتو كارم بسامان ، نه جاى بريدن ، نه اميد رسيدن . فرياد از تو كه اين هم تو مگر سامان كنى ، را هم به خود آسان كنى درد مرا درمان كنى ، زان مرحم و احسان كنى ، الهى اين سوز ما امروز دردآميز است ، نه طاقت بسر بردن ، نه جاى گريز است وقت عارف تيغى تيز است ، نه جاى آرام نه روى پرهيز است ( عده ج 4 ص 23 ) .\r\n\r\nاسْتِغْراق\r\n- ( اصطلاح عرفانى و ادبى ) يعنى غرق شدن و فرو رفتن و در اصطلاح عارفان به معناى توجه مفرط و غوطه‌ور شدن در بحر توحيد است و به اين معنى است كه دل عارف ذاكر در حال ذكر متوجه و ملتفت بذكر باشد و متوجه به خود نشود كه اين حالت را فناء گويند .\r\nكاشانى گويد : استغراق توغل در ذكر حضور حضرت حق است . ( كشاف ص 1097 مصباح الهدايه ص 138 ) .\r\nعراقى گويد :\r\n تا كه مستغرق شدم در قعر بحر بيخودى * سر بسر دريا شدم نى جوى ماند و نى غدير \r\nدر ادب عربى الف و لام استغراق نوعى از الف و لام بمعنى كل است رجوع بالف و لام استغراق و ( دستور ج 1 ص 108 ) شود .\r\n\r\n","description":"","footnote":"","page_name":" 177 ","page_number":225},
  {"content":"\r\n\r\n\r\nاسْتِغْناء\r\n- ( اصطلاح عرفانى ) بىنيازى و قطع علاقه از حطام و بهرهاى دنيا از جاه و مقام و منال :\r\nحافظ گويد :\r\n بيار باده كه در بارگاه استغنا * چه پاسبان و چه سلطان چه هوشيار و چه مست\r\nازين رباط دو در ، چون ضرورتست رحيل * رواق و طاق معيشت چه سربلند و چه پست \r\n\r\nاسْتِفْتا\r\n- ( اصطلاح فقهى ) فتواى خواستن و مقابل اجتهاد است و مستفتى مقابل مفتى است و مفتى همان فقيه صاحب فتوى است و مستفتى كسى باشد كه از فقيه در مسائل فتوى و رأى خواهد ( كشاف ج 2 ص 1156 ) .\r\n\r\nاستِفْسار\r\n- ( اصطلاح ادبى ) در نزد ادباء طلب بيان معنى لفظ باشد در آنجا كه لفظ را اجمال يا غرابتى باشد ( كشاف ج 2 ص 1117 ) .\r\n\r\nاسْتِفْهام\r\n- ( اصطلاح ادبى ) پرسش باشد و طلب فهم باشد از امرى كه سائل ، جاهل بدان است و يا طلب حصول صورت چيزى است در ذهن . الفاظ موضوعه براى افاده استفهام همزه هل ، ما ، من ، اى ، كم ، كيف ، اين ، انى ، متى ، ايان است ، اين كلمات بجز هل گاه براى معانى ديگر هم آيند رجوع شود بهر يك از اين كلمات و ( كشاف ج 2 ص 1155 - تلخيص ص 85 - دستور ج 1 ص 101 - فروق اللغة ص 24 ) .\r\n\r\nاسْتِقامَتْ\r\n- ( اصطلاح فلسفى و عرفانى ) استقامت بمعنى اعتدال و محكم و پابرجا بودن و ثبات آمده است « استقام استقامة » يعنى « اعتدل » و گفته مىشود « استقام له الامر » يعنى كار او درست آمد و پابرجا شد « مستقيم القامة » انسان را گويند از آن جهت كه بر خلاف حيوانات ديگر مستوى القامة بوده و بر روى دو پاى خود راه ميرود .\r\nاستقامت از نظر فلسفى عبارت از كيفيت مختصهء بكمية است يعنى يكى از كيفيات مختصهء بكميات است . چنان كه استدارات و انحناء نيز از كيفيات مختصهء بكميات است و در تعريف آن گويند : استقامت خط عبارت از بودن آنست به نحوى كه هر نقطهء كه در آن فرض شود تماما بر سمت واحد باشد و يا كوتاهترين خطوط واصلهء بين دو نقطه است و مستقيم چيزى است كه اجزاء بعضى از آن با بعضى از اجزاء ديگر آن تطابق داشته باشد بر تمام اوضاع و در مقابل انحناء و استدارات مىباشد .\r\n( اسفار ج 2 ص 12 ، 54 - دستور ج 1 ص 102 ) و نزد صوفيه استقامت اداء طاعات و اجتناب از معاصى است و يا ترك اختيار است بعضى گويند مفارقت از رسوم و خروج از معهودات و قيام در اطاعت اوامر الهى است بواسطهء انجام فرائض و نوافل .\r\n( دستور ج 1 ص 102 ) و گفته شده است كه استقامت عبارت از ترك اختيار است .\r\nو بعضى گويند عبارت از خوف خدا و حب نبى است .\r\nحاتم اصم گويد : « من اصبح و هو مستقيم فى اربعة اشياء فهو يتقلب فى رضا اللّه : اولها الثقة باللّه ثم التوكل ثم\r\n\r\n","description":"","footnote":"","page_name":" 178 ","page_number":226},
  {"content":"\r\n\r\nالاخلاص ثم المعرفة و الأشياء كلها تتم بالمعرفة » .\r\nبازگويد : يعرف الاخلاص بالاستقامة و الاستقامة بالرجاء و الرجاء بالارادة و الا رادة بالمعرفة . ( طبقات ص 94 ) .\r\nبعضى گفته‌اند مفارقت از رسوم و خروج از معهودات و قيام در اطاعت اوامر الهى است بواسطه انجام فرائض و نوافل .\r\nاستقامت بر سه قسم است يكى استقامت زبان بر كلمهء شهادت و دوم استقامت خيال و دل است بر صدق ارادت و سوم استقامت اركان است بر جهد و كوشش در عبادات .\r\nدر شرح منازل است كه استقامت روح عبادت است و روحى است كه احوال بدان زنده شود و اعمال و عبادات عامه بدان احياء گردد و حالت نشاطى است كه قلب بدان زنده باشد كه موجب استقامت حال او با مولاى خود گردد و حقيقت استقامت عبارت از اعتدال بر طريق حق است به حكم « فاستقيموا اليه » ( كشاف ص 1227 - شرح منازل ص 68 ) .\r\nو به معناى پايدارى در عقايد و انجام عبادت است چنان كه قرآن مجيد فرمايد  إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا  و در جاى ديگر فرمايد  فَاسْتَقِمْ كَما أُمِرْتَ  .\r\nدر رساله قشريه است كه استقامت مرتبت و درجه‌ايست كه بواسطه آن كمال و تماميت امرست و حصول خيرات و نظام آنها باستقامت راست آيد و كسى كه در حال خود مستقيم نباشد سعى او  هَباءً مَنْثُوراً  است و به حكم  « وَ لا تَكُونُوا كَالَّتِي نَقَضَتْ غَزْلَها مِنْ بَعْدِ قُوَّةٍ أَنْكاثاً »  مساعى خود را بدون فائده گردانيده « و حبطت اعمالها » و اگر مستقيم نباشد و از مقام خود . بمقام بالاتر نائل نگردد و سلوك او بر مبناى درست نباشد و از شرائط مستانف ، استقامت در احكام بدايت است چنان كه عارف را استقامت از آداب نهايت است و از علائم استقامت اهل بدايات ، اين است كه در منازل خود توقف نكنند و از علائم استقامت اهل نهايات آنكه در مواصلات خود حجابى نيارند ( رساله قشيريه ص 94 ) .\r\n\r\nاسْتِقْبال\r\n- ( اصطلاح ادبى ، عرفانى و نجومى است ) رجوع به مستقبل شود .\r\nدر معناى ادبى و رجوع شود به اجتماع در معنى نجومى و رجوع شود به استقبال دولت در معنى عرفانى .\r\n\r\nاسْتِقْبال دَوْلَت\r\n- ( اصطلاح عرفانى ) توفيق الهى است كه شامل حال عارف سالك شود :\r\nاما نشان استقبال دولت و آثار يافت رتبت و منازل آنست كه بنده حجاب غفلت از راه خود بردارد و نفس خود را بآداب شريعت رياضت دهد و داد دين از روزگار خود بستاند و جهد كند كه اعمال و اقوال خود را بمعيار شريعت و مقتضى حقيقت راست كند . ( از عده ج 6 ص 169 ) .\r\n\r\nاسْتِقْراء\r\n- ( اصطلاح منطقى ) استقراء به معناى تتبع و در اصطلاح منطقيان نوع حجتى است كه از تتبع احوال جزئيات حكم كلى استخراج و استنباط مىشود .\r\n\r\n","description":"","footnote":"","page_name":" 179 ","page_number":227},
  {"content":"\r\n\r\nهر گاه تتبع و تفحص در تمام جزئيات مشابه انجام شود آن استقراء تام خواهد بود و الا ناقص و مسلم است كه حكم مستخرج و مستنبط از استقراء تام ارزش زيادترى خواهد داشت تا محصول استقراء ناقص .\r\n( از كشاف ص 1229 و اساس الاقتباس ص 331 ) .\r\n\r\nاسْتِقْراض\r\n- ( اصطلاح فقهى ) قرض خواستن رجوع به قرض شود .\r\n\r\nاسْتِقْصاء\r\n- ( اصطلاح بلاغى ) نهايت خواستن و طلب اقصى و دورترين آن را كردن و از اصطلاحات معانى بيان است و از انواع اطناب است كه گوينده به معانى كه مورد توجه او است بطور شايسته توجه كرده و كليهء عوارض و لواحق آن را ايراد كند مانند  « أَ يَوَدُّ أَحَدُكُمْ أَنْ تَكُونَ لَهُ جَنَّةٌ . . . »  تا آخر آيه كه در اين آيه بنحو مستوفى خصوصيات و فوائد آن باغ را بيان كرده است .\r\n( از كشاف ج 2 ص 1233 ) .\r\n\r\nاسْتِكْمال\r\n- ( اصطلاح فلسفى ) استكمال يعنى حركت به طرف كمال و طلب كمال كردن . حركت تدريجى اشياء را به طرف كمال كه مستلزم و لازمهء خروج از قوت بفعل است استكمال ميگويند و بطور كلى تمام موجودات ( غير از مجردات ) در نظام وجود از مرتبت نازلهء هيولى شروع و به حركت تدريجى مداوم از قوت بفعل و از نقص بكمال ميگرايند و از قوت محض بر حسب مراتب شدت و ضعف كيفيت استعدادى خود به حركت كيفى و كمى و اينى و وضعى و بقول صدرا حركت جوهرى به طرف كمال مطلوب در جريان و سيلان‌اند .\r\n\r\nاسْتِلامُ الْحَجَرِ\r\n- اين اصطلاح فقهى است و يكى از اصطلاحاتى است كه در مبحث مناسك حج به كار برده مىشود و آن دست ماليدن به حجر الاسود باشد در ضمن مناسك حج در وقت و موقع خاص رجوع به ( شرح لمعه ج 1 ص 158 ) شود .\r\n\r\nاسْتِمْرار قَبْض\r\n- ( اصطلاح فقهى ) رجوع به قبض شود .\r\n\r\nاسْتِمْناء\r\n- ( اصطلاح فقهى ) طلب منى و خروج منى باشد به نحوى از انحا و آن حرام است و حكمش تعزير است ( شرح لمعه ج 2 ص 221 ) .\r\n\r\nاسْتِنْجاء\r\n- ( اصطلاح فقهى ) طلب پاكى كردن و پاكى خواستن است و آن عبارت از طهارت و پاك كردن موضع مخصوص بول و غايط است بوسيله آب يا سنگ و كلوخ بدين طريق كه پس از فراغت از بول و غائط و استبراء لازم مواضع مخصوص را با آب بايد شست البته محل غايط و جزء آن را با سنگ و كلوخ هم ميتوان پاك كرد لكن در مورد بول شستن با آب لازم است اين عمل را استنجاء و استنقاء گويند و موقعى كه عين نجاست بر طرف شد پاك است و طهارت خبثيه حاصل شده است رجوع شود به ( شرح لمعه ص 22 - الفقه ص 38 - عروة ص 59 - دستور ج 1 ص 86 ) .\r\n\r\n","description":"","footnote":"","page_name":" 180 ","page_number":228},
  {"content":"\r\n\r\nرجوع به طهارت شود .\r\n\r\nاسْتِواء\r\n- ( اين اصطلاح كلامى است ) و از اين جهت مورد بحث مسلمانان واقع شده است كه در قرآن مجيد آمده است  الرَّحْمنُ عَلَى الْعَرْشِ اسْتَوى  و بدين امر توجه شده است كه منظور از عرش چيست ؟ و منظور از استواء چه باشد در حال كه خدا لا مكان است .\r\n( رجوع شود به ملل و نحل ابن حزم ج 2 ص 122 ) .\r\nاز لحاظ عرفانى اهل ذوق تأويلاتى كرده‌اند و منظور از عرش الرحمن را قدرت كاملهء حق دانسته‌اند و يا جهان وجود در كلمهء استواء نيز بعضى تصرف كرده‌اند .\r\n\r\nاسْتُوارِى\r\n- ( اصطلاح عرفانى ) استيلاى اسرار الهى را گويند بر محبت سالك ( اصطلاحات صوفيه ضميمهء ديوان عراقى ) .\r\n\r\nاسْتِيْجار\r\n- ( اصطلاح فقهى ) به اجاره خواستن و اجير گرفتن و اجاره كردن در عمل باشد كه منافع مال ديگر باشد ، و صلاة استيجارى يعنى اجاره كردن و يا اجير كردن شخصى براى نماز بنيابت مرده و آن در واجبات بدنيه مانند نماز و روزه در حال حيات روا نباشد .\r\nاستيفاء منفعت در مورد اجاره نسبت بهر نوع از انتفاع از سكونت و كسب و صنعت تابع ترتيب معمول و متعارف است .\r\nمصارفى كه بقاء عين مستأجره با انتفاع از آن موقوف بر آن باشد به عهده موجر است مگر اينكه قرارداد بين طرفين يا عرف و عادت طور ديگرى باشد .\r\nاستحقاق مال الاجاره منوط به استيفاء منفعت نيست بلكه بمحض اينكه موجر عين مستأجره را به مستأجر تسليم نمود ملزم بپرداخت مال الاجاره خواهد بود خواه استيفاء منفعت كرده باشد يا نه .\r\n( كليات ص 140 ) و قهرا اجاره وقتى صحيح است كه استيفاء منفعت مقدور باشد .\r\nمنافع عين مستأجره و همچنين اجير بايد طورى تعيين شوند كه رافع هر گونه غرر و جهالتى بوده و منجر به تنازع و تشاجر نشود .\r\nچون اجاره مبنى بر تعويض منافع است و منافع از اعراض غير قاره و متدرجا حاصل مىشود لذا تسليم منافع عين به تسليم عين مستأجره است كه مستأجر استيفاء منفعت كند .\r\n( كليات حقوقى ص 132 )\r\n\r\nاسْتِيْلاد\r\n- ( اصطلاح فقهى ) ولد خواستن و طلب ولد و بچه كردن از كنيز را گويند و جريان بدين طريق بوده است كه صاحب كنيز با وى معاشرت و همبسترى ميكرد و چون كنيز ازو حمل بر ميداشت آن كنيز « ام ولد » محسوب ميشد و ديگر صاحبش از فروش آن ممنوع ميشد و همين طور از كليهء تصرفات مالكانه ديگر نسبت به او ممنوع ميشد زيرا فرزندى كه از ام - ولد مىشود آزاد است و چون فرزند نتواند مالك پدر و مادر شود اين كنيز بعد از\r\n\r\n","description":"","footnote":"","page_name":" 181 ","page_number":229},
  {"content":"\r\n\r\nمرگ شوهر ( پدر فرزند ) از سهم الارث فرزندش آزاد مىشود . رجوع شود به ( شرح لمعه ج 2 ص 175 - ج 1 ص 213 - كشاف ج 2 ص 1470 - دستور - ج 1 ص 111 ) .\r\n\r\nاسْتِيْناف\r\n- ( اصطلاح ادبى و حقوقى ) در لغت ابتدا باشد و شروع باشد .\r\nدر ادب جمله و كلامى را گويند كه منقطع الارتباط از ما قبل خود باشد و جمله مستانفه جمله‌ايست كه مقطوع از ما قبل خود شود در مقابل جملهء مبتدئه كه آن باشد كه كلام بدان شروع شود و فرقش اين است كه مستأنفه كلام مجددى است كه ارتباط آن با كلام قبل قطع شده است بر خلاف مبتدئه و اقسامى دارد .\r\nدر فقه اعادهء فرائض است كه بيكى از اسباب و علل فساد باطل شود . رجوع شود به ( كشاف ج 1 ص 89 - مطول ص 218 ) .\r\n\r\nاسْجاع\r\n- ( اصطلاح ادبى ) بفتح همزه جمع سجع و اصطلاح عروض است و آن بر سه قسم است متوازى ، مطرف و متوازن رجوع به سجع شود و رجوع به ( حدايق ص 14 ) شود .\r\n\r\nاسْجال\r\n- ( اصطلاح ادبى ) در ادب ايراد الفاظى است كه بر مخاطب مسجل كند كه مورد خطاب واقع است مانند  « رَبَّنا وَ آتِنا ما وَعَدْتَنا عَلى رُسُلِكَ   رَبَّنا وَ أَدْخِلْهُمْ جَنَّاتِ عَدْنٍ الَّتِي وَعَدْتَهُمْ »  زيرا كه تخلفى در وعد خدا نيست ( از كشاف ج 1 ص 761 ) .\r\n\r\nاسْحاقِيَّه\r\n- ( اصطلاح كلامى و ملل و نحل ) فرقه از غلات‌اند كه نصيريه هم گويند عقيده آنها اين است كه خداى در حضرت على حلول كرده است ( از كشاف ج 1 ص 749 ) .\r\n\r\nاسَد\r\n- ( از اصطلاحات نجومى و هيوى و گاه‌شمارى است . ) و يكى از بروج دوازده‌گانه را اسد گويند و بالاخره يكى از صور بروج است و شامل 17 ستاره است داخل صورت و 8 ستاره است خارج صورت و بدين جهت اسد نامند كه مجموع آن به شكل شير بود و پارهء به صورت قلب الاسداند و پارهء به صورت رأس و . . .\r\nبرج اسد را نارى و مذكر دانند و نهارى شرقى و ثابت صيفى نامند و در آن شرفى و هبوطى نبود و آن و بال زحل بود ( از صور كواكب ص 171 و رسائل اخوان رساله نجوم ص 89 ) .\r\n\r\nاسَدِ اصْغَر\r\n- ( اين اصطلاح نجومى و هيوى است ) و نام يكى از صور كواكب بود واقع بين دب اكبر و اسد .\r\n\r\nاسْراء\r\n- ( اصطلاح عرفانى ) ( بضم همزه و فتح سين ) آنان كه در بند تعلقات نفسانى و تمتعات مادى ميباشند . ابو بكر واسطى گويد « الإسراء على وجوه ، اسير نفسه و شهوته و اسير شيطانه و هواه و اسير ما لا معنى له ، لفظة او لحظة ، هم الفساق و مادام للشواهد على الاسرار اثر و للا - عراض عن القلب خطر فهو محجوب بعيد من عين الحقيقة و ما تورع المتورعون و لا تزهد المتزهدون الا بعظم الاعراض فى -\r\n\r\n","description":"","footnote":"","page_name":" 182 ","page_number":230},
  {"content":"\r\n\r\nاسرارهم فمن اعرض عنها ادبا او تورع عنها ظرفا فذلك الصادق فى ورعه و الحكيم فى ادبه » ( طبقات ص 353 ) .\r\nحظ نفس خود در باقى كن و مراد خود فداى مراد ازلى كن .\r\nتو بندهء و بنده را مراد نيست ، و حظ خود ديدن سيرت جوانمردان نيست ، و از خود باز رستن جز كار صديقان نيست : تا با تو توئى تو را به خود ره ندهند ، چون بىتو شدى ز ديده بيرون ننهند . ( از عده ج 5 ص 516 )\r\n\r\nأَسْرار\r\n- ( اصطلاح عرفانى ) مقام فناء سالك است در حق و در موقع وصول تام بسوى او به حكم « لى مع اللّه وقت » ( كشاف ص 655 ) .\r\n\r\nاسْرار طَرِيقَت\r\n- ( اين اصطلاح عرفانى است ) و عبارت از احوال حقيقت است زيرا طريقت مقدمهء حصول حقيقت است و چنان كه طريقت سر شريعت است حقيقت سر طريقت است و طريقت - بىشريعت وسوسه است و حقيقت بىطريقت زندقه و الحاد است .\r\n( از كشاف ص 655 )\r\n\r\nاسْراف\r\n- ( اصطلاح اخلاقى ) اسراف يعنى زياده‌روى . و اصطلاح اخلاقى است و آن چنان بود كه در اموال وجوه بد مانند شهوات و لذات صرف شود و يا زياده از حد واجب در وجه واجب خرج شود .\r\n( اخلاق ناصرى ص 174 ) و نزد فقهاء عبارت از زياده‌روى در كارهاست و زياده‌روى در هر امرى را گويند و آن حرام است ، چنان كه فرمود  « إِنَّهُ لا يُحِبُّ الْمُسْرِفِينَ »  .\r\nو بر ذوق جوانمردان ، اسراف آنست كه حظ نفس در آنست و گر چه حبه بود يا ذره .\r\nو بموسى خطاب آمد : خواهى كه همه آن رود كه مراد تو بود و . . .\r\n\r\nاسرافِيْل\r\n- ( از اصطلاحات علوم غريبه است . ) اين كلمه نام يكى از فرشتگان خداست و در قرآن هم نام آن برده شده است و فرشتهء احياء است چنان كه عزرائيل فرشته موت و اماتت است ، از اسرائيليات است و در اصطلاح اصحاب طلسمات و اوراد و ادعيه رمزى از طلسمى خاص بود كه نمايندهء آن طلسم مربع بود و روز او روز 5 شنبه است و آن از لحاظ طبع حار و رطب است .\r\n( از شمس المعارف الكبرى ص 33 )\r\n\r\nاسْرارِ مَكْنُون\r\n- ( اين اصطلاح ذوقى است ) . منظور اسرار الهى است كه در نهاد موجودات نهاده شده است و فيوضات حق است در روحانيات كه بر حسب اقتضاى زمان آشكار گردد و از كمون به بروز آيد و رموزى است كه بجز اهل اللّه بدان دست نيابند .\r\n( از رسائل اخوان رساله هيولى و صورت ص 7 )\r\n\r\nاسْطُرْلاب\r\n- ( از اصطلاحات علوم غريبه است ) و آن آلتى بود كه دوائر كره را بدان مقياس نمايند و آن را در علوم غريبه و تفال و ادعيه زياد به كار دارند\r\n\r\n","description":"","footnote":"","page_name":" 183 ","page_number":231},
  {"content":"\r\n\r\nو آينده را بدان پيش گوئى نمايند و احوال بنى نوع انسانى را بدان نمايند .\r\n\r\nاسْطُرْنُومْيا\r\n- اين كلمهء يونانى الاصل است و بمعنى مبحث و علم نجوم است .\r\n( رسائل اخوان ج 1 ص 49 )\r\n\r\nاسْطُقُسّ\r\n- ( اصطلاح فلسفى ) اين كلمه يونانى است و بمعنى اصل و جمع آن اسطقسات است و اغلب بمعنى عناصر اربعه آمده است و معادل كلمهء عناصر عربى است لكن بمعنى عام كلمهء اسطقس بر اصول تركيب‌كننده هر موجودى اطلاق شده است و ما حصل اصول تركيباتى هر موجودى مادى را اسطقس ميگويند و مراد از اين جملات « البدن جوهر اسطقسى » و « الصور الاسطقسية » و « الاسطقسات الممتزجة » و يا « الاسطقسات القابلة للكون و الفساد » و يا « الاجسام الاسطقسية » و غيره كه در كلمات فلاسفه ديده مىشود عناصر اربعه و اصول كائنات است .\r\n( اسفار ج 2 ص 6 شفا ج 1 ص 114 - اسفار ج 3 ص 19 - رسائل متفرقهء فارابى ص 19 - تفسير ما بعد الطبيعه ابن رشد ص 1517 ) ابن رشد آرد كه بعضى از فلاسفه باسطقسات اربعه گويند و بعضى باسطقسات ثلثه قائلند و بعضى يك اسطقس قائل‌اند مانند طالس و غيره و بعضى گويند يكى از سه يعنى آب يا آتش و يا هوا است .\r\nو بعضى نار و بعضى آب و بعضى هوا را به تنهائى اسطقس عالم وجود ميدانند بعضى مانند ذيمقراطيس اجزاء لا يتجزا را اسطقس موجودات پندارد و گويد اساس كون تخلخل و تكاثف است . آنها كه اسطقس را سه دانند مرادشان آب ، نار و هوا است .\r\n( تفسير ص 80 - 82 ) « الاسطقس يقال على ثلثه معان يجمها كلها انها غير منقسم » .\r\n( تفسير ص 505 ) شيخ الرئيس گويد « الاسطقس هو - الذى منه و من غيره تركيب الشيء » .\r\n( شفا ج 2 ص 536 و رجوع شود به ص 83 ) خواجه طوسى گويد « و اما المركبات فهذه الاربعة اسطقساتها » كه مراد عناصر اربعه است . ( كشف المراد ص 84 )\r\n\r\nاسْطُقُسّات ازلية\r\n- ( اصطلاح فلسفى ) مراد عناصر اربعه است بنا بر قولى كه هيولاى عالم را ازلى ميداند .\r\n( شفا ج 1 ص 187 )\r\n\r\nاسْطُقُس اوّل\r\n- ( اصطلاح فلسفى ) مراد عقل اول است بنا بر آنكه اسطقس بمعنى مطلق اصول باشد و گاه اطلاق مىشود بر هيولاى اولى .\r\n( رسائل جابر ص 499 )\r\n\r\nاسْطُقِسّى\r\n- ( اصطلاح فلسفى ) منسوب باسطقس يعنى موجودات مادى و مركبات و مواليد طبيعى رجوع باسطقس شود .\r\n\r\nاسْفارِ ارْبَعَه\r\n- ( اصطلاح عرفانى ) اسفار جمع سفر و هم جمع سفر بكسر آمده است .\r\nصدر الدين گويد : براى سالكان راه حقيقت چهار سفر قائل شده‌اند اول\r\n\r\n","description":"","footnote":"","page_name":" 184 ","page_number":232},
  {"content":"\r\n\r\nسفر از خلق به حق دوم سفر به حق در حق سوم سفر از حق به خلق چهارم سفر به حق در خلق .\r\n( اسفار ج 1 ص 2 ، 200 ) در نفحات آمده است كه نخستين سفر از خلق بسوى حق است و در اين سفر سالك از كثرات موجودات روى گردانيده بسوى حقيقت و عالم وحدت توجه كند و آن را مراحلى است دوم سفر از حق است كه در اين سفر سالك در اوصاف و اسماء الهى سير مىكند و اندك اندك خود را چون قطرهء آبى در درياى مواج عظمت احديت غرق مىبيند سوم سفر از حق به خلق است كه فناء در حق است چهارم سفر آخرت است به حق در خلق .\r\n( از نفحات ص 108 ) سفر از خلق به حق هشت است :\r\nاول مرحلهء طلب ، دوم تهذيب اخلاق سوم پديد آمدن احوال چهارم شوق و اضطراب ، پنجم عشق و محبت ، ششم سكر و حيرت ، هفتم فناء و بقاء ، هشتم توحيد .\r\nب - سفر از حق بسوى حق است كه درين سفر سالك در اوصاف و اسماء الهى سير مىكند و اندك اندك خود را چون قطرهء آبى در درياى مواج عظمت و جلال احديت غرق مىبيند و پردهء منيت برداشته مىشود .\r\nج - سفر از حق به خلق كه فناء در حق است .\r\nد - سفر آخرتست به حق در خلق ( مقدمه نفحات ص 108 ) .\r\n\r\nاسْقاطِ خِيار غَبْن\r\n- ( از اصطلاحات فقهى است ) در كليات حقوقى آمده است :\r\nاسقاط خيار غبن بعد از عقد در صورتى كه بعد از علم مغبون بغبن باشد خالى از اشكال است .\r\nاما قبل از علم بغبن ممكن است اشكال شود كه هنوز غبنى محقق نشده تا بتوان آن را اسقاط نمود .\r\nو اين اشكال وارد نيست زيرا همين كه احتمال وجود آن داده شود عقد اقتضاء آن را خواهد داشت و مىشود آن را اسقاط نمود .\r\nچنان كه ممكن است در ضمن عقد شرط تبرى از عيب نمود و يا قبل از تبين عيب آن را اسقاط كرد ، نظير طلاق زنى كه زوجيت او مشكوك باشد .\r\nو به همين جهت ممكن است خيار غبن را مورد مصالحه قرار داد اگر چه هنوز تحقق نيافته باشد . هر چند در اين صورت صلح آن با ضميمه بهتر است .\r\n( كليات حقوقى 124 )\r\n\r\nاسْكافِيّه\r\n- ( اصطلاح كلامى ) فرقهء از معتزليانند و ياران ابو جعفر اسكافند كه گويند خدا بر مردان عاقل نتواند ستم كند و لكن بر اطفال ستم كند و بر مجانين ظلم روا دارد . ( از دستور ج 1 ص 112 - - كشاف ج 1 ص 747 و از مختصر الفرق ص 115 )\r\n\r\nاسْكان\r\n- ( اصطلاح ادبى ) ساكن كردن و حذف حركت باشد و بالجمله اسكان هر زبان عرب يا بنقل باشد يا به حذف ؟ ؟ ؟ ؟\r\nبه سكون و جزم شود .\r\n\r\n","description":"","footnote":"","page_name":" 185 ","page_number":233},
  {"content":"\r\n\r\n\r\nاسْكَنْدَر\r\n- ( تاريخ فلاسفه و عرفان ) نام شاگرد ارسطو و حاكم يونان است و نام ذو القرنينى است كه در قرآن از آن ياد شده است در اصطلاح عرفا كنايت از سالك طريق و انسان كامل است كه بتواند از ظلمات طبيعت خود را نجات دهد و بگذرد و به درياى نور كه آب زندگانى و عالم اصل و ملكوت است و اصل شود و از آن درياى نور سيراب شود .\r\nالبته ميدانيد كه در افسانه‌هاى تاريخى نام اسكندر ذو القرنين ممثل اراده است كه براى بدست آوردن آب زندگانى سير آفاق كرد و به ظلمات رسيد و همراهان وى همه در راه و نيمه راه بماندند و يا هلاك شدند تا . . . همانطور كه داستان منطق الطير و راه يافتن به دربار سيمرغ است .\r\n( رجوع شود به انسان كامل ص 163 )\r\n\r\nاسْلام\r\n- ( اصطلاح فقهى و عرفانى ) اسلام در لغت ، خضوع و انقياد است در ظاهر ( رساله قشيريه ص 9 ) .\r\nابو سعيد گويد « الاسلام ان يموت عنك نفسك » آنكه نفس تو بميرد و ترك اميال و هواهاى خود را كند و مسلمانى گردن نهادن بود ، حكمهاى ازلى را ( اسرار التوحيد ص 297 ) .\r\nكاشانى گويد اسلام ايمان را بمنزلهء جسد است و ايمان اسلام را بجاى روح و علوم اسلامى قشور علوم ايمانيند كه علوم دراست است و علوم ايمانى لب و خلاصهء آن كه علوم وراثت است و گفته‌اند « الاسلام مشاهدة الحق بكل ما انت به » و به حكم  « قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ »  ايمان روح و حقيقت اسلام است ( مصباح الهدايه ص 67 ) .\r\nبابا افضل گويد :\r\n از كفر باسلام برون صحرائى است * ما را بميان آن فضا سودائيست\r\nعارف چو به آن رسيد سر را بنهاد * نه كفر و نه اسلام نه آنجا جائيست \r\nو همانطور كه گفته شد اسلام حكم ظاهر است و ايمان روح باطن .\r\nشبسترى گويد :\r\n بدان كاسلام باشد حكم ظاهر * بود ايمان نصيب جان طاهر\r\nتو شرح صدر از اسلام ميدان * كه مكتوب است اندر قلب ايمان\r\nدر اسلام باشد سوى دنيا * در ايمان بود در كوى عقبى \r\nدر شرع اجراى شهادت ( شهادتين ) و خوددارى از اعمال زشت است .\r\nاطلاق بر دين محمد بن عبد اللّه پيامبر خاتم نيز شود به حكم  « إِنَّ الدِّينَ عِنْدَ اللَّهِ الْإِسْلامُ »  كه دين حضرت محمد ( ص ) را اسلام نامند در اينكه اسلام و ايمان مترادف و متوافق‌اند بحث است لكن آنچه از آيات قرآن مستفاد مىشود فرق است بين اسلام و ايمان چنان كه در اين آيت  قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا  و ديگر در ايمان اعتقاد قلبى هم هست و بدين جهت است كه گويند ايمان سه ركن دارد اقرار به زبان عمل به اركان و اعتقاد بجنان ( از كشاف ج 1 ص 769 )\r\n\r\n","description":"","footnote":"","page_name":" 186 ","page_number":234},
  {"content":"\r\n\r\nرجوع شود به فرهنگ مصطلحات عرفا تأليف نگارنده .\r\n\r\nاسْلُوبُ اْلحَكِيْم\r\n- ( اصطلاح بلاغى ) از اصطلاحات اهل معانى است و تعريفات آنها در اين مورد مختلف است و حمل كلام باشد بر خلاف مراد متكلم و آن اقسامى دارد از جمله ذكر اهم است از جهت تحريص و تحريض متكلم بر ترك اهم رجوع شود به ( كشاف ج 1 ص 697 دره نجفى ص 108 ) .\r\nو پاسخ است به غير آنچه سؤال مىشود مانند  « يَسْئَلُونَكَ عَنِ الْأَهِلَّةِ قُلْ هِيَ مَواقِيتُ لِلنَّاسِ وَ الْحَجِّ » \r\n\r\nاسْم\r\n- ( اصطلاح ادبى ، عرفانى ) در لغت نام باشد و لفظ دال بر چيزى باشد  « وَ عَلَّمَ آدَمَ الْأَسْماءَ كُلَّها »  و مقابل مهمل باشد و بالجمله لفظ مفرد موضوع بازاء معنى مستقل است كه مقرون به زمان نباشد و مسمى عبارت از آن معنائى است كه لفظ بر آن دلالت كند و علامت اسم اينست كه مسند و مسند اليه واقع شود و لام تعريف در آن داخل شود و تنوين پذيرد و تثنيه و جمع شود و مصغر و منادى واقع شود ( از كشاف ج 1 ص 781 - الهدايه ص 128 ) .\r\nو نزد اهل اللّه عبارت از ذات الهيه باشد با اعيان صفتى از صفات و تجلى از تجليات رجوع بفرهنگ مصطلحات عرفا شود . و اسم را حالات و انواع مختلف است .\r\nو بالاخره در اصطلاحات صوفيه آمده است كه اسم عبارت از ذات است باعتبار اتصاف بوصفى از اوصاف و نعتى از نعوت و اسماء ذاتيه عبارت از ذاتست بوصفى كه اعتبار اتصاف ذات به آن وصف موقوف بر امرى غير از محض ذات نباشد ( كنز الحقائق ص 15 ) .\r\nدر لمع است كه اسم حرفى است كه براى راهنمائى معنى وضع شده است و مقصود از اسم بالعرض است نه بالذات و آنچه بالذات منظور است مسمى است نه اسم .\r\nقيصرى گويد : حق تعالى را اسماء و صفاتى است بر حسب آنكه  « كُلَّ يَوْمٍ هُوَ فِي شَأْنٍ »  و مظهر « لا يشغله شأن عن شأن » و شئونات و تجلياتى است در مراتب الهيت و او را بر حسب شئون و مراتب آن صفات ، اسمائى است ( و از لمع ص 350 ) .\r\nذات با صفت معينى از صفات و اعتبار خاصى از تجليات خود بنام اسم ناميده مىشود ، مثلا رحمن ذاتى است كه براى آن رحمت است و قهار ذاتى است كه براى آن قهر است و اسماء ملفوظ عبارت از اسماء آنهاست ، و اسم عين مسمى است و گاهى اسم بر صفت اطلاق مىشود .\r\nقيصرى گويد : اسماء از جهتى منقسم به چهار قسمت ميشوند كه آنها را امهات اسماء گويند و عبارتند از اول و آخر و ظاهر و باطن كه جامع آنها « اللّه » و « رحمن » است و هر اسمى مظهرى از ذات حق است يا مظهر ازليت اوست و يا مظهر ابديت چنان كه اول مظهر ازليت است و آخر مظهر ابديت است ظهور او از اسم « الظاهر » است و بطون از اسم\r\n\r\n","description":"","footnote":"","page_name":" 187 ","page_number":235},
  {"content":"\r\n\r\n« الباطن » است .\r\nمظفر كرمانى گويد :\r\n ذات ازلى جلوه‌گر از حضرت اسماست * هر اسم يكى آينه زان چهره وضاح\r\nاسماء الهى متجلى است در اعيان * اعيان ثبوتى متجلى است در ارواح \r\nو از جهت ديگر اسماء منقسم ميشوند باسماء ذات و اسماء صفات و اسماء افعال گر چه همه آنها اسماء ذاتند و لكن باعتبار ظهور ذات در آنها بنام اسماء ذات نامند و باعتبار ظهور صفات در آنها اسماء صفات نامند و باعتبار ظهور افعال ، اسماء افعال نامند .\r\nاسماء ذات عبارتند از : اللّه ، الرب ، الملك ، القدوس ، السلام ، المؤمن ، المهيمن ، العزيز ، الجبار ، المتكبر ، العليم ، العظيم ، الظاهر ، الباطن ، الاول ، الاخر ، الكبير ، الجليل ، المجيد ، الحق ، المبين ، الواجد ، الماجد ، الصمد ، المتعالى .\r\nاسماء صفات عبارتند از : الحى ، الشكور ، القهار ، القاهر ، المقتدر ، القوى ، القادر ، الكريم .\r\nاسماء افعال عبارتند از : المبدأ ، المعيد ، الوكيل ، الباعث ، المجيب ، الواسع ، الحسيب ، المنيب ، الحافظ ، المعز ، المذل ، الحكيم ، العدل ، اللطيف ، المحيى ، المميت ، الوالى ، التواب ، المنتقم .\r\nصدر الدين گويد : اطلاق اسم ذات بر حق درست نباشد مگر باعتبار تعين اول ( و شرح فصوص قيصرى ص 12 - 13 ) .\r\nميبدى گويد : اسماء الهيه صور متميزهء در علم حق‌اند و اين صور متميزه در ازل فائض شده‌اند از ذات حق بواسطه فيض اقدس و آن صور علميه در مقام تقرر در عين كه با تمام توابع و لوازم در عين ميآيند اعيان نامند و اعيان ثابته نسبت باسما ابدان و نسبت باعيان خارجيه ارواحند و واسطا در ايصال فيض‌اند باعيان خارجيه .\r\nاو گويد و حق اين است كه اسم ، عين مسمى است از وجهى و از وجهى ديگر غير آن ( شرح فصوص ص 12 - 13 ، مصباح الانس ص 113 - رسائل نعمت اللّه ص 14 ، 15 ، 19 ) .\r\nكاشانى گويد : خداوند عالم را اسماء حسنى است نامعدود و صفات او نيز نامحصور است و هر اسمى دليل صفتى و هر صفتى سبيل معرفتى و هر معرفتى معرف ربوبيتى و هر ربوبيتى مطالب عبوديتى و از جملهء اسماء نامتناهى مشيت الهى نود و نه اسم و هزار و يك بحسب استعداد فهم و طاقت بشرى از پرده غيب بصحراى ظهور آيند و جمال صفات را در آن مظاهر بر ديده عاشقان و مشتاقان لقاء و بقاء لقاى خود جلوه‌گر كرده و همچنانكه اسما را نهايت نيست معانى و بطون هر اسمى را غايت نيست ( مصباح - الهدايه ص 23 ) .\r\nمظفر كرمانى گويد :\r\n مسما فاتح و اعيان خزائن * بود هر يك ز اسما همچو مفتاح\r\nمفاتيح الغيوب اسماء حسنى * غيوب اعيان و غيب الغيب فتاح \r\n\r\n","description":"","footnote":"","page_name":" 188 ","page_number":236},
  {"content":"\r\n\r\nمختوم نيشابورى گويد\r\n الف از نقطه شد پيدا ، در و دانا و بينا شد ، * بهر اسمى مسمى شد به حكم علم الأسماء \r\nقيصرى گويد براى اسماء دو اعتبارست يكى اعتبار كثرت آنها و ديگرى اعتبار وحدت ذات ، باعتبار كثرت محتاج به فيض مىباشد از جانب حضر الهيت كه جامع آنهاست ( شرح قيصرى ص 19 ) .\r\nمغربى گويد :\r\n اسماء چه بود ظهور خورشيد * خورشيد جمال ذات و الا \r\nو تمام موجودات جهان مظهر ذات حق و اسماء الهى و كلمات ذات نامتناهىاند مغربى گويد\r\n اى جمله جهان در رخ جان بخش تو پيدا * اى روى تو در آينه كون هويدا\r\nاى حسن تو بر ديده خود كرده تجلى * در ديدهء خود ديد عيان چهرهء خود را\r\nچون ناظر و منظور توئى غير تو كس نيست * پس از چه سبب گشت پديد اين همه غوغا \r\nقيصرى گويد تمام اشياء موجود در خارج ، داخل در تحت اسم الظاهر است از جهت وجود خارجى آنها و حق تعالى از جهت ظهورش عين الظاهر است و از جهت بطونش عين الباطن و تمام ظواهر و بواطن شئونات و تجليات ذات‌اند « و كل الى ذاك الجمال يشير »\r\n ارواح مجرد جبروتى ملكوتى * دائم متجلى است در آئينهء اشباح\r\nاشباح چو مشكاة شد ، ارواح زجاجات * اعيان چو مصابيح بود روشن و لواح\r\nاعيان چو مصابيح فروزندهء اسماء * چون نار كز احجار برآرند بمقداح \r\nو باندازهء موجودات عالم از ملكوتى و جبروتى و لاهوتى و سفلى و علوى اسماء الهى موجودست و اينكه بعضى از آنها مأثور و وارد است جهت آنست كه بندگان بدانند كه قدوسيت حق را حفظ كرده و از حدود خود تجاوز نكنند و كلمات و الفاظ ناروا به دو نسبت ندهند .\r\n( رياض العارفين ص 523 - مصباح الهدايه ص 17 ) .\r\nمولوى گويد :\r\n از صفت از نام چه زايد خيال * و ان خيالش هست دلال وصال \r\n*\r\n هيچ نامى بىحقيقت ديدهء * يا ز كاف و لام گل گل چيدهء\r\nاسم خواندى رو مسما را بجو * مه به بالا دان نه اندر آب جو\r\nگر ز نام و حرف خواهى بگذرى * پاك كن خود را ز خود هان يكسرى \r\n*\r\n اسم هر چيزى تو از دانا شنو * رمز سر علم الاسماء شنو\r\nاسم هر چيزى بر ما ظاهرش * اسم هر چيزى بر خالق سرش\r\nنزد موسى نام چوبش بد عصا * نزد خالق بود نامش اژدها\r\nبد عمر را نام اينجا بت‌پرست * ليك مؤمن بود نامش در الست . \r\n\r\n","description":"","footnote":"","page_name":" 189 ","page_number":237},
  {"content":"\r\n\r\n نيست اينها بر خدا اسم علم * كه سيه كافور دارد نام هم\r\nاسم مشتق است ز اوصاف قديم * نى مثال علت اولى سقيم \r\n\r\nاسْمِ آلة\r\n- ( اصطلاح ادبى ) آنچه بواسطهء آن اثر فاعل بمفعول رسد مانند « منحت ، مفتاح » و جز آن ( از شرح تصريف ص 133 ) . و آن اسمى است مر ابزار كار را و آن بر دو قسم بود اسم آلت مشتق و اسم آلت جامد و جامد آن بود كه به خودىخود نام افزارى بود مانند انبر ، كلنگ و شمشير و مشتق آن بود كه باضافه « هاى » غير ملفوظ از بعضى افعال ساخته شود مانند سنبه ، نشانه و تا به در پارسى .\r\n( دستورنامه ص 22 )\r\n\r\nاسْماءِ اسماء\r\n- ( اين اصطلاح عرفانى است ) .\r\nصوفيه گويند : وجود حق را اسماء و صفاتى است كه لوازم ذات او است و مراد از اسماء در كلمات آنها الفاظ نيست مثلا الفاظ عالم و قادر و غيره مراد از اسماء در كلمات آنها الفاظ و بلكه مراد آنها از اسماء حق مثلا معنى عالم و قادر است همانطور كه مراد از صفات اعراض زائده بر ذات نمىباشند .\r\n( اسفار ج 3 ص 59 )\r\n\r\nاسْم اشارَه\r\n- ( اصطلاح ادبى ) اسمى است كه براى اشارت به چيزى يا شخصى نهاده شده است ، اشاره حسيه به جوارح و اعضاء يا ذهنيه و در عربى پنج لفظ باشد براى شش معنى « ذا ، ذان ، ذين ، تا تى ، ته ، ذه ، تهى ، ذهى ، تان ، تين ، هولا » مفرد مذكر ذا ، ذى ، ذه ، ذهى و تثنيه آن تان و تين و جمع هر دو اولاء و براى اشاره به متوسط « ذاك » گويند و براى دور « ذالك و تالك » براى مكان قريب « هنا » و « هاهنا » و براى دور « هناك » و « هاهناك » .\r\n( از الهدايه ص 195 - سيوطى ص 30 )\r\n\r\nاسْمِ اعْظَمْ\r\n- ( اصطلاح عرفانى ) بزرگترين نام خدا را اسم اعظم گويند .\r\nو در مورد اسم اعظم و اينكه كداميك از اسماء اللّه اسم اعظمند و در چه سورهء از سور قرآن است و آيا آنكه اسم خاصى از اسماء اللّه اعظمست يا نه اختلاف آراء است .\r\nبعضى ميگويند : تمام اسامى خدا اعظمند .\r\nميبدى گويد : اسم اعظم در غايت خفاء است و اطلاع بر آن موقوف بر صفا است .\r\nمحى الدين گويد : اسم اعظم مدلول عين الجمع است و در اوست حى و قيوم .\r\nو در باب 277 گويد يك اسم در ميان اسماء اللّه اعظمست و آن در آية الكرسى و اول سورهء آل عمران است .\r\n( فتوحات مكيه - رسائل شاه نعمت اللّه ص 17 ) .\r\nبعضى گويند اسم اعظم كلمهء اللّه است .\r\nشاه نعمت اللّه گويد :\r\n اسم اعظم نزد ما باشد قديم * يعنى بسم اللّه الرحمن الرحيم \r\n\r\n","description":"","footnote":"","page_name":" 190 ","page_number":238},
  {"content":"\r\n\r\n اسم اعظم كارساز ذات اوست * عقل كل يك نقطه از آيات اوست\r\nاسم اعظم مينمايد صورتش * اين معمى ميگشايد صورتش\r\nصورتش آئينهء گيتىنماست * معنى او پرده‌دار كبرياست \r\nو باز گويد تمام اسماء خدا اسم اعظمند .\r\n جملهء اسماء او از اسم اعظم خوانده‌ايم * اسم او گر بايدت اسماى او اسماى ما \r\nشاه نعمت اللّه ولى بعضى از اسماء اللّه را به صورت نظم درآورده است ازين قرار اسم الباطن طبيعت را نگه دارد مدام\r\n لاجرم در جمله عالم يار ياران يافتم * رق منشور هيولا نقش بستم در خيال\r\nآن محل در صورت زيباى خوبان يافتم * اسم الاخر در و مستور و او مستور ازو\r\nيافتم عنقا ولى از خلق پنهان يافتم * عنبر و كافور با هم ساخته جسم خوشى\r\nاسم الظاهر درو با چار اركان يافتم * بر جبين مشترى به نوشته اسم العليم\r\nدر سرا بستان او موسى عمران يافتم * بر فراز مسند بهرام هارون ديده‌ام\r\nاسم القاهر بخواندم قهر خاقان يافتم * اسم المحيى ز ديوان عطار خوانده‌ام\r\nعيسى مريم در آنجا مير ديوان يافتم * نور عالم ديده‌ام در آسمان اين جهان\r\nروشن از اسم مبين چون ماه تابان يافتم * الشكور از كرسى حق خوانده‌ام بىاشتباه\r\nاز تو جنت ديدم و انعام و احسان يافتم * اسم القابض ز آتش جوى و محيى از هوا\r\nتا بيابى همچو من زيرا كه ايشان يافتم * حى بجواز آب و باز از خاك اسم المميت\r\nشش جهات اين سرا از چار اركان يافتم * در معادن خوش تجلى كرده اسم العزيز\r\nعزت هر خواجه را از آن عزيزان يافتم * اسم الرزاق اگر خواهى طلب كن از نبات\r\nالمذل در شأن مسكينان حيوان يافتم * جنيان را يافتم نازك ز اسم اللطيف\r\nبشنو از من اين لطيفه كز لطيفان يافتم \r\n\r\nاسْماءُ اْلحُسْنَى\r\n- نامهاى خدا است .\r\n( اسفار ج 3 ص 89 )\r\n\r\nاسماء سبعه\r\n- ( اصطلاح عرفانى ) عبارت از : حيوة ، علم ، قدرت ، ارادت ، سمع ، بصر و كلام .\r\n( اصطلاحات صوفيه خطى 326 )\r\n\r\nاسْمِ انّ\r\n- ( اصطلاح ادبى ) رجوع به حرف مشبهه شود .\r\n\r\nاسْماءِ شَرْعِيّه\r\n- ( اصطلاح اصولى و كلامى ) ابن حزم گويد : اكثر اسماء شرعيه موضوع‌له‌هاى خاص پيدا كرده‌اند كه عرب تا آن تاريخ آنها را نمىدانسته است و اين كار بموجب وحى الهى شده است مانند صلاة كه در اصل بمعنى دعا بوده است و در شرع اسلام باوضاع و هيات و سكنات خاصى اطلاق شده است با ركوع و سجود مخصوص و با لباس و مكان و اذكار محدود و با طهارت مخصوص كه هرگاه به غير از آن اوضاع و احوال انجام شود باطل و بلا اثر است .\r\n( رجوع به ملل و نحل ابن حزم ج 3 ص 196 شود )\r\n\r\n","description":"","footnote":"","page_name":" 191 ","page_number":239},
  {"content":"\r\n\r\n\r\nاسماعِيليّه\r\n- ( اصطلاح كلامى و ملل و نحل ) فرقهء اسماعيليه يكى از فرق مهم اسلامى است كه در تاريخ سياسى و مذهبى و اجتماعى اسلام بسيار مؤثر بوده‌اند و در اساس فلسفهء باطنى و يا كلام باطنى اثر تام داشته‌اند در وضع اصطلاحات خاص استاد بوده‌اند و كسانى بمانند ناصر خسرو قباديانى و حميد الدين كرمانى و ابو حاتم رازى از اعلام آنها بوده‌اند كه در تمام شئون فرهنگى و ادبى اسلامى و هم در تمام شئون ادبى فارسى اثرى كامل داشته‌اند . اين فرقه قائل بامامت اسماعيل فرزند حضرت صادق‌اند البته در تاريخ اسلام مىخوانيم كه حضرت صادق پيشواى مذهب جعفرى نسبت به فرزند خود اسماعيل محبت خاصى مبذول ميفرمودند تا آنجا كه شيعيان گمان كردند كه پس از آن حضرت اسماعيل جانشين او خواهد شد .\r\nو لكن اسماعيل در زمان حيات پدر فوت مىكند و امامت به حضرت موسى الكاظم منتقل مىشود . مع ذلك گروهى از شيعيان گمان بردند كه اسماعيل در قيد حيات است نهايت از ديدها غايب شده است .\r\nو قهرا از وى امامت به پسرش محمد نقل شده است اين گروه دو دسته‌اند يك دسته گويند كه امامت در زمان حضرت صادق به اسماعيل منتقل شد و بعد از فوت پدر به محمد و گروهى ديگر گويند اصولا اسماعيل نمرد و غايب گرديد و بهر حال از بطن اين فرقه فرقه‌هاى ديگرى مانند قرامطه و باطنيه بوجود آمدند و يا اينكه خود اين فرقه را به اين نامها خواندند چنان كه ملاحده و زنادقه هم ناميدند عقايد جالبى در باب تفسير و تأويل دارند و همين‌ها هستند كه گويند :\r\nبراى قرآن ظاهرى است و باطنى و براى هر باطنى هم باطن است تا هفتاد بطن ، بناى كار آنها در احكام و آيات و اخبار بر تأويل است چنان كه از كتب ناصر خسرو و حميد الدين اين امر به خوبى مشهود است .\r\nدر باب علم ، قدرت و اراده و ساير صفات خدا عقايدى خاص دارند كه نزديك به عقايد معتزلى است .\r\n( از ملل و نحل شهرستانى ص 78 ، 79 ، 94 ، 190 و طرائق الحقائق ص 104 )\r\n\r\nاسْماءِ مُتَبايِنَه\r\n- ( اصطلاح منطقى ) در مقابل اسماء مترادفه است .\r\nخواجه طوسى گويد : اگر الفاظ بسيار بر معناى بسيار دلالت كند و هر لفظى بر معنى ديگر بدون اشتراك آن را اسماء متباينه خوانند مانند انسان و فرس .\r\n( اساس الاقتباس ص 9 )\r\n\r\nاسْماءِ مُتَواطِيَة\r\n- ( اصطلاح منطقى ) مقابل اسماء مشككه است خواجه طوسى گويد : اگر معنى لفظى خاص بيك شخص نباشد بلكه وجودش در اشخاص بسيار ممكن باشد و در همه يكسان بود اسماء متواطيه خوانند و اگر در همه يكسان نبود بلكه در بعضى اولى و اقدم از بعضى ديگر باشد مشككه خوانند . قسم اول مانند انسان باشد كه در همه يكسانست و قسم دوم مانند روشنائى كه در افراد و موضوعات يكسان نباشد و لفظ ابيض بر برف و عاج .\r\n( اساس الاقتباس ص 12 )\r\n\r\n","description":"","footnote":"","page_name":" 192 ","page_number":240},
  {"content":"\r\n\r\n\r\nاسْماءِ مُشَكَّكَه\r\n- رجوع شود باسماء متواطيه .\r\n\r\nاسْماءِ مَنْقُولَة\r\n- ( اصطلاح ادبى و منطقى ) اسمائى كه از اصل معناى لغوى خود نقل و در معناى دومى به كار برده شده باشند تا آنكه بدون استعانت قرينه و يا با قرينه معنى دوم از اطلاق آنها دانسته شود اسماء منقوله گويند .\r\nخواجه طوسى گويد : اگر لفظى در اصل وضع براى معناى خاصى شده باشد و بعد از آن از آن معنى نقل و در معنى ديگر به كار برند و بر آن اطلاق كنند و در وقت اطلاق مناسبتى ميان معنى منقول و منقول اليه رعايت نكنند آن را اسماء منقوله نامند مانند اطلاق ماه بر غير جرم سماوى .\r\n( اساس الاقتباس ص 11 )\r\n\r\nاسْمِ تامّ\r\n- ( اصطلاح ادبى ) هر اسمى كه قابل اضافه شدن نباشد در آن حال اسم تام است مثل آنكه تنوين يا نون تثنيه و جمع داشته باشد ( از دستور ج 1 ص 85 ) در كشاف است كه اسم تام اسمى است كه بيكى از چهار امر ( تنوين ، اضافه ، نون تثنيه و جمع ) تمام شده باشد .\r\n( از كشاف ج 1 ص 789 )\r\n\r\nاسْمِ جامِدْ\r\n- ( اصطلاح ادبى ) اسم جامد آن است كه از كلمهء ديگرى گرفته نشده باشد مانند « علم و زيد » در فارسى « سر ، كوه ، دشت » . ( دستورنامه ص 15 )\r\n\r\nاسْمِ جَمْع\r\n- ( اصطلاح ادبى ) اسم هر گاه به صورت مفرد و در معنى جمع باشد آن را اسم جمع گويند مانند قوم و طائفه و در فارسى لشكر ، گروه و دسته ، و گاه اسم جمع را جمع بندند و علامت آن در فارسى « ها » است مانند دسته‌ها . . . و در عربى مانند اقوام ، افواج . . .\r\n( دستورنامه ص 21 )\r\n\r\nاسْمِ جِنْس\r\n- ( اصطلاح ادبى ) اسم بر چهار نوع است جنس ، اسم جنس ، علم جنس و اسم نكره . جنس اسمى است كه بر زياده و كم اطلاق شود مانند « آب » اسم جنس ماهيت را مىرساند مثل انسان . علم جنس معمولا نقل شده است از اصلى ديگر مانند « اسامه » و نكره فرد نامعلوم است مانند « رجل » پس علم جنس موضوع است بر فردى باعتبار حضور ذهنى و بدين جهت معرفه است .\r\n( از دستور ج 1 ص 83 - از كشاف ج 1 ص 790 ) .\r\n\r\nاسْمِ خاصّ\r\n- ( اصطلاح ادبى ) اسمى است كه بر فرد معين دلالت كند مانند كورش و رخش . ( دستورنامه ص 15 )\r\n\r\nاسْمِ ذات\r\n- ( اصطلاح ادبى ) در مقابل اسم معنى است و اسمى است كه بر ذات خارجى عينى دلالت كند بر خلاف اسم معنى .\r\n( از دستورنامه ص 16 )\r\n\r\nاسْمِ زَمان\r\n- ( اصطلاح ادبى ) اسم زمان و مكان كلماتى كه بر مكان و زمان دلالت كنند و اوزانى دارند ، از يفعل بكسر عين صحيح الفاء و اللام بر وزن مفعل بكسر عين آيد مانند مجلس ، مبيت و از يفعل بفتح عين و يفعل بكسر عين در معتل بر وزن مفعل بفتح عين آيد مانند مذهب مقتل مشرب ، مقوم ( مقام ) » و « مشرق مغرب مسقط »\r\n\r\n","description":"","footnote":"","page_name":" 193 ","page_number":241},
  {"content":"\r\n\r\nبكسر عين نادرست و بر خلاف قياس است و در غير صحيح الفاء و اللام در معتل الفاء مكسور العين آيد مانند « موضع ، موعد ، موجل » و در معتل اللام مفتوح العين آيد مانند « مأوى ، مرمى ، مثوى » و گاه در آخر اسم زمان و مكان « ة » اضافه شود براى تأكيد مانند « مقبرة ، منطقة » .\r\nو اسم مكان و زمان از غير ثلاثى مجرد بر وزن مفعول آن باشد مانند « منطق ، مستخرج محرنجم ، مدحرج » .\r\n( از شرح تصريف ص 131 )\r\n\r\nاسْمِ سادِه\r\n- ( اصطلاح ادبى ) ساده يا بسيط آنست كه تنها يك كلمه باشد مانند « خرد ، هوش و دانش » و اسم مركب مقابل آن مىباشد و آن كلمه‌ايست كه از دو يا بيشتر آميخته باشد مانند « كاروانسرا سرايدار » مركب از دو اسم باشد مانند « سرا پرده و صاحبدل » از اسم مفعول و اسمى ديگر باشد مانند « شكسته‌دل خميده قد » از اسم و صفت باشد مانند « دل تنگ ، دلسرد » از حرف و اسم باشد مانند « بخرد ، بدست » از عدد و اسم باشد مانند « چارپا ، چارسو ، چارباغ » از دو مصدر مرخم باشد مانند « برد و باخت ، رفت و آمد و . . . » .\r\n( از دستورنامه ص 16 )\r\n\r\nاسْمِ عامّ\r\n- ( اصطلاح ادبى ) اسم عام آنست كه همه افراد هم جنس و هم نوع خود را در برگيرد و بر يكايك آنها دلالت كند مانند « مرد » و در عربى « رجل » .\r\n( از دستورنامه ص 15 )\r\n\r\nاسْمِ فاعِل\r\n- ( اصطلاح ادبى ) اسم فاعل در عربى از افعال ثلاثى مجرد بر وزن فاعل آيد چنان كه از ضرب اسم فاعل « ضارب » است و از نصر « ناصر » و از كتب « كاتب » و كنندهء كار را رساند و از مشتقات است و آن جز فاعل است كه از مرفوعات فعل است و از افعال ثلاثى مزيد و رباعى مجرد و مزيد از فعل مضارع آن درست مىشود بدين ترتيب كه حرف مضارعه را بيندازند و ميم مضمومه بجاى آن گذارند و در اسم فاعل ما قبل آخر را مكسور گردانند و در اسم مفعول مفتوح مانند ( مستخرج ، مدحرج ) و اسم فاعل و مفعول از معتلات پس از اعلال بصورت‌هاى ديگر در ميآيد . اسم فاعل از افعال متعدى و قاصر هر دو آيد مانند « ذاهب و قائم و ضارب » و شش صيغه دارد سه مذكر و سه مؤنث و آن مشابه با مضارع است از لحاظ حركات و سكنات و عمل آن را مىكند . اگر از افعال لازم باشد فقط فاعل مىگيرد و اگر از افعال متعدى باشد مفعول هم مىگيرد و علامت اسم فاعل در فارسى « نده » است مانند « دونده ، خواهنده » چنان كه علامت اسم مفعول فارسى « ها » غير ملفوظ است مانند « رفته ، خورده ، كوفته » .\r\nو فرقش با صفت مشبه اين است كه اسم فاعل صدورى است و صفت مشبه ثبوتى است و فرق ديگر آنكه اسم فاعل هم از فعل لازم آيد و هم متعدى و صفت مشبه از فعل لازم آيد و ديگر آنكه صفات مشبه بطور لزوم مشابه مضارع نمىباشند و ديگر آنكه منصوب اسم فاعل مقدم مىشود\r\n\r\n","description":"","footnote":"","page_name":" 194 ","page_number":242},
  {"content":"\r\n\r\nو در صفات مشبه جائز نيست .\r\n( از مغنى ص 237 - دستورنامه ص 93 - سيوطى ص 149 - 142 ) .\r\n\r\nاسْمِ مُتَمَكِّن\r\n- ( اصطلاح ادبى ) اسم را متمكن گويند در صورتى كه آخر آن بواسطهء اختلاف عوامل تغيير يابد و مشابه مبنى الاصل هم نباشد ( ماضى ، امر ، حروف ) از ( كشاف ج 2 ص 1045 و 789 )\r\n\r\nاسْمِ مُشْتَق\r\n- ( اصطلاح ادبى ) اسم مشتق مقابل اسم جامد است و آنست كه از كلمهء ديگر گرفته شده باشد در عربى اسم فاعل و مفعول و صفات مشبه و جز آنها مشتق‌اند در فارسى كلماتى مانند « گفتار ، كردار » مشتق‌اند از گفتن و كردن ( از دستورنامه ص 15 )\r\n\r\nاسْمِ مَصْدَر\r\n- ( اصطلاح ادبى ) اسم مصدر عبارت از اسمى است كه دلالت كند بر حدث غير جارى بر فعل و آن را حاصل مصدر هم گويند . مانند غسل بضم غين و فجار و وضوء .\r\n( از سيوطى ص 141 - كشاف ج 1 ص 908 ) .\r\n\r\nاسْمِ مُعْرَب\r\n- ( اصطلاح ادبى ) اسم معرب اسمى است كه با غيرش تركيب يافته باشد و شبيه بمبنى الاصل هم نباشد يعنى حرف و فعل ماضى و امر .\r\n( از الهدايه ص 183 )\r\n\r\nاسْمِ مَعْرِفَة\r\n- ( اصطلاح ادبى ) اسم معرفه يا نام شناخته آنست كه شنونده آن را بشناسد مانند « طهران ، اصفهان ، على ، حسن ، تقى . . » و جز آنها .\r\n\r\nاسْمِ مَعْنى\r\n- ( اصطلاح ادبى ) اسم معنى اسمى است كه قائم بذات خود نباشد اعم از آنكه معنى وجودى باشد يا عدمى مانند « علم و جهل » و جز آن در مقابل اسم ذات .\r\n( از دستور ج 1 ص 79 )\r\n\r\nاسْمِ مُفْرَد\r\n- ( اصطلاح ادبى ) اسم مفرد آنست كه بر يكى دلالت كند مانند « مرد ، اسب ، دست ، » و جز آنها .\r\n( دستورنامه ص ب 1 )\r\n\r\nاسْمِ مَفْعُول\r\n- ( اصطلاح ادبى ) اسم مفعول از ثلاثى مجرد بر وزن مفعول آيد مانند « مقصود » و « مضروب » و گاه صفتى آيد بر وزنى ديگر كه معنى مفعول دهد مانند « كحيل » به معنى مكحول و قبض بمعنى « مقبوض » و ذبح بمعنى « مذبوح » رجوع باسم فاعل شود ، اسم مفعول را در فارسى از مصدر بنا كنند و « ن » مصدرى را از او بردارند و بجاى آن « ها » غير ملفوظ اضافه نمايند مانند « رفتن » كه مىشود رفته و ديدن كه مىشود « ديده » ( از دستورنامه ص 30 ) .\r\n\r\nاسْمِ مَنْسُوب\r\n- ( اصطلاح ادبى ) اسم منسوب اسمى است كه به آخر آن ياء مشدد كه ما قبل آن مكسور باشد اضافه شده باشد مانند ، « هاشمى ، اصفهانى » ( كشاف ج 1 ص 789 ) .\r\n\r\nاسْمِ ناقِصْ\r\n- ( اصطلاح ادبى ) اطلاق بر اسمى شود كه اعراب آن ظاهر نمىشود مانند ( ما ، من ) و بر اسمى كه آخر آن يا باشد نيز اطلاق شده است مانند « قاضى ، راضى » .\r\n\r\nاسْمِ نَكرة\r\n- ( اصطلاح ادبى ) يا\r\n\r\n","description":"","footnote":"","page_name":" 195 ","page_number":243},
  {"content":"\r\n\r\nناشناخته آنست كه شنونده آن را نشناسد مانند « كتابى خريدم » و در عربى مانند « جاء رجل » . ( از دستورنامه ص 17 )\r\n\r\nاسْماء اصْوات\r\n- ( اصطلاح ادبى ) اسماء اصوات آنها هستند كه حكايت از صوت نمايند مانند « قاق » كه حكايت از آواز كلاغ كند و « نخ » از آواز شتر و « طاق » از ضرب و جز آنها .\r\n( از سيوطى ص 195 ) .\r\n\r\nاسْماء اعداد\r\n- ( اصطلاح ادبى ) اسمائى كه نهاده شده‌اند براى دلالت بر كميت و اندازه‌گيرى منفصل ، اصول اعداد دوازده كلمه‌اند از يك تا ده و يكصد و يك هزار .\r\nاز لحاظ مذكر و مؤنث بودن عددها « واحد و اثنين » بر قياس است در مؤنث با تا و در مذكر بدون تا آرند مانند « واحد .\r\nاثنين ، واحدة و اثنتين » و از سه تا ده بر خلاف قياس براى مذكر مؤنث و براى مؤنث مذكر « ثلثه رجال » و « ثلث نسوة » و در تركيب ده با عددهاى كوچك ديگر يكى و دو تا را بر اصل قاعده و قياس آرند و از 13 تا 20 عدد كوچك به عكس معدود شود و عدد عشر را بر قياس آرند و « در ثلثين . عشرين ، تا تسعين » نيز بر اصل قياس است لكن اعداد كوچك از سه تا نه بر خلاف قياس است در معدود آنها و از لحاظ مفرد و جمع از سه تا ده معدودها جمع و مجرورند مانند « ثلثه رجال » و از ده تا صد فرد و منصوب است مانند « احد عشر كوكبا » و از صد به بالا همه مفرد و مجرور است مانند « مائة رجل » .\r\n( از الهدايه ص 197 )\r\n\r\nاسْماء افْعال\r\n- ( اصطلاح ادبى ) اسماء افعال عبارت از چند اسمند كه معنى فعل دارند و بر چند دسته‌اند ، دستهء از آنها معنى فعل امر دارند مانند « عليك الزم » و « دونك خذ » و « صه اسكت » و « آمين استجب » و دسته‌اى بمعنى فعل مضارعند مانند « وى - واها اعجب » و « اف اتضجر » و دستهء ديگر بمعنى ماضىاند - مانند « هيهات بعد » و بالجمله اسمائى كه بمعنى فعل امرند عبارتند از آمين ، صه و مه يعنى مگو و رويد يعنى امهل ، هيت ، و هيتا يعنى اسرع و إيه يعنى امض و حيهل يعنى ائت و ها يعنى خذ و هلم يعنى اقبل و احضر و عليك يعنى الزم و دونك يعنى خذ و ماضى مانند شتان يعنى افترق و سرعان يعنى اسرع يا سرع هيهات يعنى بعد . مضارع مانند اف يعنى اتضجر و اوه و وى و واها يعنى « اعجب منك » .\r\n\r\nاسْماء سِتَّة\r\n- ( اصطلاح ادبى ) عبارتند از « اب ، اخ ، حم ، هن ، ذو ، و فو » يعنى ( پدر - برادر - خويش زن يا مرد - فرج - صاحب - دهن ) اين اسماء در حال رفع بواو و در حال نصب بالف و در حال جر بياء خوانده ميشوند به شرط آنكه اضافه شده باشند به غير از ياء متكلم و مصغر هم نشوند و در غير اين دو صورت اعرابشان به حركت است مثال « جاء اخوه - رأيت اخاه مررت باخيه » . ( از سيوطى ص 14 )\r\n\r\nاسْماء مُبْهَمَة\r\n- ( اصطلاح ادبى ) مبهمات : اشارات ، كنايات ، موصولات ، اسماء شرط . . . اند .\r\n\r\nاسْماء مَنْقُولَة\r\n- ( اصطلاح ادبى )\r\n\r\n","description":"","footnote":"","page_name":" 196 ","page_number":244},
  {"content":"\r\n\r\nكلماتى است كه در اصل وضع لغت براى امرى بوده‌اند و ليكن از آن نقل شده و در معنى ديگر به كار رفته‌اند .\r\n( از تلويح ص 179 )\r\n\r\nاسْناد\r\n- ( اصطلاح ادبى ) در لغت تكيه دادن چيزى را بر چيزى و نسبت دادن چيزى را بسوى چيزى ديگر گويند و بمعنى ضميمه كردن چيزى است به چيزى ديگر به نحوى كه مفيد فائده تامه باشد و گاه اطلاق بر نسبت بطور مطلق شود و در نحو و معانى عبارت از نسبت فعل است يا آنچه معناى فعل را دارد به اسمى مانند اسناد فعل به فاعل يا اسناد اسم فاعل و مفعول به مرفوع خود و يا اسناد خبر بمبتداء در هر حال اسناد گاه نسبت فعل به فاعل است و گاه نسبت خبر بمبتدا است به نحوى كه افادهء معنى كامل كند مانند « زيد مات » و مانند « زيد قائم » و « ضرب على » .\r\nكه منسوب را مسند و منسوب اليه را مسند اليه نامند و آن گاه خبرى است و گاه انشائى و در هر دو صورت يا حقيقى است يا عقلى رجوع شود به ( مطول ص 49 ) و نيز رجوع شود به ( كشاف ج 1 ص 714 ) .\r\n\r\nاسْناد تامّ\r\n- ( اصطلاح ادبى ) اسناد تام را اسناد اصلى گويند و عبارت از اين است كه لفظ موضوع براى آن باشد و اسناد هم بالذات مفهوم از آن باشد نه بالعرض مانند « ضرب زيد » كه ضرب وضع شده است براى افاده زدن واقع بر زيد و مفهوم هم همين است و غير تام مانند غلام زيد . . .\r\n\r\nاسْنادِ حَقِيقِى عَقْلِىّ\r\n- ( اصطلاح ادبى ) عبارت از اسناد فعل يا شبه فعل است به ما هو له مانند اسناد فعل معلوم بفاعل و مجهول به مفعول رجوع به مطول ( ص 49 ) شود .\r\n\r\nاسْنادِ خَبَرِىّ\r\n- عبارت از ضميمه كردن كلمه‌ايست به كلمهء ديگر به نحوى كه مفيد حكم تام باشد ، حكم حملى موجب يا سالب اعم از آنكه از باب فائدهء خبر باشد يا لازم آن ( مختصر المعانى ص 19 ) رجوع شود به ( مطول ص 43 ) .\r\n\r\nاسْنادِ مَجازِ عَقْلِىّ\r\n- ( اصطلاح بلاغى ) اسناد مجاز عقلى آن باشد كه اسناد بملابس ما هو له باشد مانند  « عِيشَةٍ راضِيَةٍ »  كه عيش مرضى است و صاحب آن راضى است يا « نهاره صائم » رجوع شود به ( مختصر - المعانى ص 23 ) .\r\n\r\nاسْوارِيَّه\r\n- ( اصطلاح كلامى ) فرقه از معتزله‌اند آنها با نظاميه در بعضى از عقايد موافقند و گويند خداوند قادر به معدومات نيست ( از كشاف ج 1 ص 730 ) .\r\n\r\nاسْهاب\r\n- ( اصطلاح بلاغى ) اين اصطلاح معانى است و آن مطلق اطناب باشد براى فائدهء يا لا لفائدة . ( از كشاف ج 1 ص 698 ) .\r\n\r\nاشارَة\r\n- ( اصطلاح ادبى و عرفانى ) در اصطلاح كلمهء كه بدان اشاره بدور يا نزديك يا متوسط شود رجوع باسماء اشارت شود ، در اصطلاح اصول فقه اشاره\r\n\r\n","description":"","footnote":"","page_name":" 197 ","page_number":245},
  {"content":"\r\n\r\nنص بدلالات سه‌گانه ( تضمن ، مطابقه ، التزام ) را گويند كه به نفس صيغه و عبارت ثابت شود مثل «  لِلْفُقَراءِ الْمُهاجِرِينَ  تا آخر آيه » كه كلام سياقا دال بر بيان سهام غنيمت است براى فقراء و اشارتست كه ملك صاحبان قبلى آنها زائل شده است و مثل  « وَ عَلَى الْمَوْلُودِ لَهُ رِزْقُهُنَّ وَ كِسْوَتُهُنَّ »  كه سياقا براى اثبات نفقه است و اشارت است به آنكه بر آباء واجب است .\r\nدر بديع ايراد كلامى است قليل براى معانى زياد كه ايجاز قصر هم نامند .\r\nرجوع شود به ( دستور ج 1 ص 120 - كشاف ج 1 ص 825 - الاحكام ص 27 ) در نزد اهل اللّه عبارت از خبر دادن از مراد است بدون عبارت و الفاظ ( تاريخ تصوف ص 500 ) .\r\nابن فارض گويد :\r\n سأجلو اشارات عليك خفية * بها كعبارات لديك جلية \r\nصاحب لمع گويد : اشارت چيزى است كه پنهان باشد بدون عبارت و الفاظ ( لمع ص 337 ) و مكشوف نباشد بواسطهء عبارت يعنى نتوان آن را بواسطه لفظ و عبارت آشكار كرد از جهت دقت و لطافت معنى ( لمع 337 ) .\r\nجنيد گويد :\r\n« كلام الانبياء انباء عن حضور و كلام الصديقين إشارات عن مشاهدات » .\r\n( طبقات ص 162 ) ابو على رودبارى گويد : « الاشارة ، الابانة عما يتضمنه الوجد من المشار اليه لا غير و فى الحقيقة ان الاشارة تصحبها العلل و العلل بعيدة عن عين الحقائق » .\r\nدر شرح كلمات بابا طاهر است كه مراد از اشارة ، اشارة قلبيه است و گويد عبارات از عوام است و اشارت از خواص ( شرح كلمات بابا )\r\n\r\nاشارَهء حِسّيَّه\r\n- ( اصطلاح فلسفى ، ادبى ) اشارهء حسيه نزد اهل نظرگاه عبارت از امتداد خط موهومى است كه از مشيرى شروع و به نقطهء از مشار اليه خاتمه يابد و گاه بمعنى امتداد سطح است كه منطبق كند خطى كه طرف آن است بر خط مشار - اليه و يا بر خطى از مشار اليه و گاه امتداد جسمى است كه منطبق كند سطحى كه طرف اوست بر سطح مشار اليه و يا نافذ در اقطار او شود به نحوى كه منطبق شود هر قطعهء از او بر هر قطعهء از جسم مشار اليه بنحو انطباق و همى .\r\n( دستور ج 1 ص 121 و رجوع شود به اشاره )\r\n\r\nاشْباح بَرْزَخِيّة\r\n- رجوع باشباح جسميه شود .\r\n\r\nاشْباحِ جِسْمِيَّة\r\n- ( اصطلاح اشراقى ) اشباح جمع شبح است و به سكون باء « شبح » بمعنى امتداد و دو نيمه كردن و بفتح باء ظهور و مثال و پوست و قشر است .\r\nخلاصه كلام افلاطون و استاد وى سقراط اين است كه هر موجودى مادى و كائنى فاسد را ربى است و مثالى است كه حافظ نوع آن مىباشد و انواع كلى و مثل اصلند و موجودات مادى نمونهء از آنها ميباشند .\r\nاين نظر و فرضيه پايه و اساس كار\r\n\r\n","description":"","footnote":"","page_name":" 198 ","page_number":246},
  {"content":"\r\n\r\nفرضيهء شبح است لكن آن دو فرضيه و نظر با يكديگر توافق كلى ندارند .\r\nدر هر حال بعضى از فلاسفه ميگويند ميان مجردات محضه و ماديات عالمى است كه آن را عالم اشباح مينامند كه برزخ ميان روحانيات و جسمانيات است .\r\nو از آن جهت اشباح گويند كه داراى مقدار و شكل بوده و شبح و قشر اجسام‌اند و چون داراى ماده نمىباشند فوق اجسامند و مانند صورى هستند كه از اشياء در مرآت منعكس ميشوند و بالاخره عالمى كه محل صور مقداريه است عالم اشباح مينامند و عالم اشباح مثاليه و اشباح جسميه هم ناميده‌اند .\r\nصدرا شيرازى از كسانى است كه صريحا اعتراف كرده است كه نه تنها مؤمن و معتقد بوجود اين عالم مىباشد بلكه بنحو خاص و با برهان مخصوصى وجود چنين عالمى را ثابت كرده است .\r\nاو گويد عالم اشباح غير از عالم خيال منفصل است كه مؤمن به آن ميباشم و بنا بر اين صدرا غير از عالم مثل نوريهء افلاطونى و غير از عالم اشباح مثاليه قائل بعالم ديگرى است كه عالم خيال منفصل مىباشد .\r\nو بالجمله گويد : « فانما ثبت بالادلة الوجود العلى للاشياء الصورية وجود عالم آخر و ان لهذا الصور و الاشباح وجودا آخر سوى ما يظهر على الحواس الظاهرة و بذلك الوجود ينكشف و يظهر عند القوى الباطنة . . . و بالجمله يستدل النفس المجرد بادراك قوى الظاهرة على وجود هذا العالم و بادراك قوى الباطنة على ثبوت عالم آخر شبحي مقدارى » .\r\n( اسفار ج 1 ص 73 - 74 ) لاهيجانى گويد و ميان جبروت و ملكوت برزخى است كه عالم ارواح و مثل نوريه و صور مجردهء از ماده و عالم رقائق است و ميان ملكوت و ملك برزخى است كه آن عالم مثال و اشباح ماديه است .\r\n( شرح نهج البلاغه لاهيجانى ص 3 ) و در بيان ترتيب عوالم گويد : « اول عالم جبروت و آن باصطلاح اصح اول وجود مقيد و عالم عقول مجرد از ماده و صورت و مدت است و باصطلاح ديگر مجموع عالم ملكوت و ملك است دوم عالم ملكوت و عالم قدر و عالم نفوس مجرده از ماده و مدت است نه مجرد از صورت . سوم عالم ملك است و آن عالم اجسام است و بالجمله عالم اشباح برزخ ميان روحانيات و جسمانيات است » .\r\n( از اسفار ج 1 ص 73 ج 3 ص 102 ) از موجودات عالم اشباح گاه تعبير باشباح برزخيه مىشود و بعدا بيان خواهد شد كه قول باشباح در وجود ذهنى به اين معنى است كه آنچه از اشياء در ذهن حاصل مىشود شبح و مثال اشياء است كه منطبع در ذهن ميشوند .\r\n( اسفار ج 4 ص 107 ج 1 ص 72 )\r\n\r\nاشْباحِ مِثالِيَّة\r\n- رجوع باشباح جسميه شود .\r\n\r\nاشْباحِ مُجَرَّدَة\r\n- رجوع باشباح جسميه شود .\r\n\r\n","description":"","footnote":"","page_name":" 199 ","page_number":247},
  {"content":"\r\n\r\nتركيبات :\r\n\r\nمُصَوِّرِ اشْباح\r\n- ( تفسير حدائق ص 273 ) .\r\n\r\nاشْباحِ مَغْلُوبْ\r\n- ( تفسير حدايق ص 217 ) .\r\n\r\nاشْتِداد\r\n- ( اصطلاح فلسفى ) اشتداد بمعنى قوت و شدت يعنى سرعت در سير است . شدت در مقابل و نقيض لين و رخا است « شدت ارض » صلابت و محكمى آن را گويند « شديد » به معناى شجاع و قوى است .\r\n« شدائد » بمعنى سختيها و دشواريها است .\r\n« تشديد » بمعنى قدرت و قوت نشان دادن در كار است .\r\nاشتداد از نظر مفهوم فلسفى آن مناسب با معناى لغوى آن « قوت » است و مقابل ضعف است و نوعى از حركت در كيف است . كه بنام استحالت خوانده مىشود و اشتداد جوهرى را بنام تكوين مينامند .\r\nاين مسأله كه آيا جوهر هم قابل اشتداد هست يا نه مورد اختلاف است همانطور كه بعضى وجود را قابل اشتداد و ضعف ميدانند و بعضى منكر وقوع شدت و ضعف در وجودند .\r\nكسانى كه منكر وقوع حركت در جوهرند اشتداد جوهرى را قبول ندارند و كسانى كه مانند صدر الدين شيرازى قائل به حركت جوهريه‌اند گويند همانطور كه اشتداد در كيف واقع است جوهر اشياء نيز قابل شدت و ضعف است و حركت اشتدادى در جوهر نيز جريان دارد چنان كه آب در اثر حركت اشتدادى موجود در جوهر و كيف متدرجا تبديل به هوا مىشود . « و لا فرق بين اشتداد الجوهرى المسمى بالكون و بين اشتداد الكيفى المسمى بالاستحالة » .\r\n( رسائل ملا صدرا ص 32 ) وى در مورد اشتداد در وجود گويد :\r\nوجود اصل در موجوديت بوده و ماهيات تابع انحاء وجودات‌اند و افراد وجود بعضى اشد و بعضى اضعف‌اند و بالجمله اشتداد چه آنكه در هيآت كيفيه باشد يا در صور جوهريه عبارت از حركت در وجود شىء است نه در ماهيت آن .\r\n( اسفار ج 2 ص 90 و 91 )\r\n\r\nاشْتِدادِ جَوْهَرِى\r\n- رجوع باشتداد شود .\r\n\r\nاشْتِراك\r\n- ( اصطلاح ادبى و اصولى ) اشتراك در نزد ادباء عرب و اصول و ميزان اطلاق بر دو معنى شود يكى آنكه لفظ مفرد موضوع براى مفهوم عام مشترك بين چند فرد شود و آن را اشتراك معنوى گويند و اين قسم خود منقسم شود به متواطى و مشكك و ديگر آنكه لفظ مفرد موضوع براى دو معنى با هم باشد بر سبيل بدليت بدون ترجيح يكى بر ديگرى و آن را اشتراك لفظى نامند و لفظ را مشترك نامند در مقابل منقول كه نقل لفظ باشد از معنى بمعنى ديگر كه يكى از آن دو معنى حقيقت اوليه است و ديگر مجاز يا حقيقت عرفى و شرعى ، ما بين اصوليان و ادباء اختلاف است كه آيا اشتراك در لغت واقع است يا نه بعضى گويند وقوع اشتراك در لغت واجب و لازم است زيرا الفاظ متناهىاند و معانى نامحدود و لازم است كه لفظ واحد را معانى بسيار باشد و بعضى ديگر محال\r\n\r\n","description":"","footnote":"","page_name":" 200 ","page_number":248},
  {"content":"\r\n\r\nدانند زيرا به فهم معانى لطمه وارد آيد و برخى ديگر جايز دانند و واقع و گويند چون واضعان الفاظ براى معانى ، متعدد بوده‌اند ممكن است لفظى را شخصى براى معنائى و شخص ديگر براى معناى ديگر وضع كرده باشد .\r\nو در قرآن هم اشتراك الفاظ آمده است و تشبيهات مشتركاتند و در اخبار و روايات نيز آمده است و حتى در معانى متعدد هم ممكن است حقيقت باشند .\r\nاشتراك بين دو معنى اگر بنوع باشد مماثلت و اگر بجنس باشد مجانست و اگر در كيف باشد مشابهت و اگر در كم باشد موازنت و اگر در شكل باشد مشاكلت نامند . ( از كشاف ج 1 ص 854 - قوانين ص 24 - معالم 32 - كفايه ص 52 - نفائس ص 17 - موافقات ص 36 ) حاصل اينكه اشتراك در منطق اين است كه دو يا چند امر در مفهوم و معنى و يا در جهتى ديگر مشترك باشند چنان كه گوئيم انسان و ساير حيوانات در حيوانيت مشترك‌اند و يا انسان و حيوان و نبات در ناميت مشتركند .\r\nاشتراك بر دو نوع است يا لفظى است كه دو يا چند امر در لفظ و نام با يكديگر مشترك باشند مانند چشمه و چشم كه در لفظ كه كلمه « عين » باشد با يكديگر مشترك‌اند و مشترك معنوى آنست كه چند معنى تحت عنوان مفهوم و معنى كلى باشد مانند چند فرد انسانى كه همه مشمول مفهوم انسانند .\r\n( دستور ج 1 ص 118 - تفسير ص 802 ) در تحت عنوان كلمهء وجود بيان خواهد شد كه يكى از مسائل مهم فلسفى كه مورد اختلاف فلاسفه است مسأله وجود است اختلاف بر اين مبنى است كه آيا وجود متحقق در خارج است يا نه .\r\nتوضيح آنكه وجود « هست » مقابل عدم « نيست » است و اين مفهوم هست و هستى بر تمام موجودات متقررهء در خارج صادق است يعنى تمام اشياء خارجى كه تكون و تقرر يافته‌اند بر آنها هست و موجود اطلاق مىشود و اين يك معنى رابطى و مفهوم اعتبارى است و مورد اختلاف همين است كه آيا اين مفهوم اعتبارى را مصداق متقرر خارجى هست كه وجود خارجى عينى باشد يا آنكه در خارج آنچه متقرر است ماهيت است و چيزى بنام وجود در خارج نيست .\r\nالبته در محل خود توضيح داده مىشود كه در خارج و عالم عين يك چيز زيادتر نيست يعنى هر موجودى در خارج يك چيز است نه دو چيز و اختلاف در اين است كه آن يك چيز آيا وجود است يا ماهيت و بر فرض كه وجود است آيا اختلاف وجودات متخالفه به چيست « و ما به الاختلاف و ما به الاشتراك » آنها چيست و اطلاق مفهوم وجود بر آنها از چه باب است و آن وجود خارجى متقرر متحقق چه وضعى دارد آيا يك وجود است ذو مراتب و يا وجودات متخالفه‌اند و مصاديق متعددهء متخالفهء الهويات بذات خود و همه افراد وجودند يعنى صدق مفهوم وجود بر آنها از باب صدق نوع است بر افراد و يا اصولا مصداق يكى است ذو مراتب و آن مراتب همان حدود اشياء است كه ماهيات ناميده ميشوند آراء و عقايد و\r\n\r\n","description":"","footnote":"","page_name":" 201 ","page_number":249},
  {"content":"\r\n\r\nانظار زياد است .\r\nصدرا گويد : سواى مفهوم عام اعتبارى انتزاعى كه صادق بر تمام اشياء است كه مفهوم هست باشد وجود را حقيقتى است در خارج كه مشترك باشتراك معنوى است .\r\nميان افراد و وجودات متعدده و حقايق متكثره كه بذواته متعدد و متكثرند نه « مجرد عارض الاضافه » كه متماثل باشند و اختلاف وجودات بكمال و نقص است در نفس طبيعت وجود و وجودات مختلف متفق الاصلند و از سنخ حقيقت بسيطه‌اند مانند نور كه مشترك ميان انوار قويه و ضعيفه است و اشتراك وجود ميان موجودات مانند اشتراك كلى بين افرادش نيست بلكه نوعى ديگر از اشتراك است .\r\nو بالجمله چهار امر متصور و متحقق است .\r\n1 - مفهوم عام اعتبارى انتزاعى .\r\n2 - حقيقت واحد بسيط عينى .\r\n3 - موجودات متعددهء متكثره كه حصص‌اند .\r\n4 - وجودات خاصه .\r\nمراد از اشتراك معنوى وجود بمعنى دوم است كه حقيقت عينيه باشد كه افرادش عبارت از وجودات خاصه‌اند .\r\nمفهوم عام اعتبارى انتزاعى منتزع از موجودات است بسبب وجودات خاصه كه مقوم آن هستند و آن مفهوم را حصص متكثر است بواسطهء اضافه مفهوم عام اعتبارى بخارج و وجودات خاصه و آن حصص و آن مفهوم هر دو از امور عقلى بوده و زائد بر ماهيات و بر موجودات خاصه‌اند اما وجودات خاصه مختلف‌اند بشدت و ضعف و ماهيات متخالفة المعانىاند .\r\n( رسائل ملا صدرا ص 119 - شواهد الربوبيه ص 5 ) .\r\n\r\nاشْتِراك لَفْظِىّ\r\n- رجوع باشتراك شود .\r\n\r\nاشْتِراك مَعْنَوِىّ\r\n- رجوع باشتراك شود .\r\n\r\nاشْتِراكِ وُجُود\r\n- رجوع باشتراك شود .\r\n\r\nاشْتِغال\r\n- ( اصطلاح و اصولى ) از اشتغال ذمه است و در اصول منظور اين است كه مادام كه برائت يقينى از كارى و چيزى حاصل نشود بوظائف سابق اشتغال باقى است و بايد بموجب آن عمل كند و اشتغال يقينى مستلزم برائت يقينى است « اذا تردد المكلف به بين امور معلومة محصورة و لا حرج فى فعل الجميع فالعمل على الاصل الاشتغال اذا لم يكن بين هذا الامور قدر مشترك و على الاصل البراءة . . . » و به حكم قاعده « لا تنقض اليقين بالشك - لا تنقض اليقين الا بيقين آخر » بايد خود را شاغل داند تا يقين به برائت حاصل شود .\r\n( از قوانين ص 29 - عوائد الايام ص 108 - از خزائن ص 180 )\r\n\r\nاشْتِقاق\r\n- ( اصطلاح ادبى ) اشتقاق عبارت از آن باشد كه بين دو لفظ تناسبى در اصل معنى و تركيب باشد كه يكى به ديگرى برگردد كه يكى را مشتق و ديگرى را مشتق منه نامند مثلا ضارب مناسب ضرب و مشتق از آنست و اگر در اشتقاق موافقت در حروف اصول هم رعايت شود با ترتيب\r\n\r\n","description":"","footnote":"","page_name":" 202 ","page_number":250},
  {"content":"\r\n\r\nبين آن دو اشتقاق اصغر باشد و اگر تنها موافقت در حروف باشد نه در ترتيب اشتقاق صغير نامند و اگر موافقت در حروف اصول در نوعيت باشد اشتقاق اكبر باشد ، مثال اصغر « ضارب از ضرب » و مثال صغير « كنى ازناك » و اكبر « ثلم از ثلب » كه در جميع حروف موافقت حاصل نيست .\r\nدر اصطلاح اهل عروض و قافيه صنعت اشتقاق از جمله محسنات است و چنين است كه دبير يا شاعرى در نثر يا نظم الفاظى آرد كه حروف ايشان متقارب و متجانس باشد در گفتار . مثال آن در آيات بسيار است مانند  « فَأَقِمْ وَجْهَكَ لِلدِّينِ الْقَيِّمِ »  و  « يا أَسَفى عَلى يُوسُفَ »  و  « أَسْلَمْتُ مَعَ سُلَيْمانَ لِلَّهِ رَبِّ الْعالَمِينَ »  و  « جَنَى الْجَنَّتَيْنِ دانٍ »  شاعر گويد :\r\n نواى تو اى خوب ترك نو آئين * در آورد در صبر من بىنوائى \r\n( از دستور ج 1 ص 119 - كشاف ج 1 ص 844 - دره نجفى ص 109 - حدائق ص 12 )\r\n\r\nاشْتِياق\r\n- ( اصطلاح عرفانى ) عبارت از انجذاب محب است بمحبوب در حال وصال براى نيل بلذات مدام .\r\nشاعر گويد :\r\n دلبرى دارم كه در فرمان او باشد دلم * همچو گوئى در خم ، چوگان او باشد دلم\r\nزان سبب پيوسته سرگردان او باشد دلم * و إله و آشفته و حيران او باشد دلم \r\nو كمال انزعاج را گويند در ميل كلى و طلبى تمام و عشقى مدام بطريقهء كه يافت و نايافت يكسان شوند نه دريافت ساكن و نه در نايافت در جوش بلكه حالى « مسرمدا الى الابد » و اين مرتبه‌ايست نه در اتصال مشاهده و نه در افتراق مجاهده .\r\nتركيبات آن - صورت اشتياق ، محنت اشتياق ، سوز اشتياق ، سوخته نيران اشتياق ، نايرهء اشتياق ، آتش اشتياق .\r\n( از تفسير حدائق ص 735 ، 358 ، 628 ، 499 ، 633 ) .\r\n\r\nاشْراقاتِ عَقْلِيّة - اشْراقاتِ عِلْوِيَّة ( عُلْوِيَّة )\r\n- تابش عقول و فيوضات آنها را بر عالم افلاك و عناصر و مواليد اشراقات عقليه و علويه نامند .\r\n( واردات قلبيه ص 246 و رجوع شود به ش ص 342 و 252 و رجوع باشراقيون شود )\r\n\r\nاشراقِيُّون\r\n- ( اصطلاح فلسفى ) انسان داراى دو قوت است . يكى قوهء نظرى كه كمال آن معرفت حقايق عالم است آن طورى كه هست باندازهء قدرت و وسعت فكر بشرى و ديگر قوت عمليه كه كمال آن قيام بامور و انجام تكاليف است آن طور كه شايسته است .\r\nدين و فلسفه همواره در تكميل نفوس بشرى براى نيل بسعادت دارين و تكميل دو قوت مذكور متفق ميباشند و بالجمله معرفت بمبدأ و معاد از دو راه حاصل مىشود كه يكى طريقهء اهل نظر و استدلال است و ديگر طريقهء اهل رياضت و مجاهدت .\r\nسالكان طريقهء اول هر گاه پيرو ملت و دينى باشند متكلم ميگويند و اگر دنبال مذهب و دينى نروند حكيم و فيلسوف\r\n\r\n","description":"","footnote":"","page_name":" 203 ","page_number":251},
  {"content":"\r\n\r\nمشاء نامند و سالكان طريقهء دوم اگر موافق با شريعتى باشند صوفيهء متشرعه خوانند و اگر موافق با شريعتى نباشند يعنى طريقهء بحث علمى آنان با قطع نظر از شريعتى باشد حكماء اشراق مينامند .\r\n( دستور ج 1 ص 117 ) .\r\nاين نكته قابل ذكر است كه در وجه تسميه فلسفه اشراق و مناسبت آن با روش اشراقى شيخ شهاب الدين علامه قطب الدين گويد كه فلسفهء مشرق همان فلسفهء اشراق است يعنى فلسفهء مشرق زمين و حكمت رايج ميان حكماء فرس كه شيخ شهاب زنده‌كنندهء آن مىباشد همان فلسفهء اشراق است و وجه نامگذارى شيخ فلسفهء خود را بحكمت اشراق مناسب با حكمت مشرق زمين است .\r\n« فى تحرير الحكمة الاشراق اى الحكمة المؤسسة على الاشراق الذى هو الكشف او حكمة المشارقة الذين هم اهل فارس و هو ايضا يرجع الى الاول لان حكمتهم كشفية ذوقية فنسب الى الاشراق الذى هو ظهور الانوار العقلية و لمعانها و فيضانها بالاشراقات على الانفس عند تجردها و كان اعتماد الفارسين فى الحكمة على الذوق و الكشف و كذا قدماء يونان خلا ارسطو و شيعته فان اعتمادهم كان على البحث و البرهان لا غير و نعنى بحكمة - الإشراق اى حكمة الكشف و يجوزان يكون حكمة المشارقة الذين هم اهل فارس » .\r\n( ش ص 9 )\r\n\r\nاشْرِبَهء مُحَرَّمَة\r\n- ( اصطلاح فقهى ) رجوع به صيد و ذباحه شود .\r\n\r\nاشْعرِيَّه\r\n- ( اين اصطلاح كلامى است ) و يكى از فرق مهم كلامى اشعريه‌اند و يا يكى از دو فرقهء اصلى و مهم كلامى است .\r\nبنيان‌گذار مذهب اشعرى ابو الحسن على بن اسماعيل اشعرى است . عقايد است اينان از تمام جهات و در تمام مسائل درست مقابل و ضد عقايد معتزله است .\r\nاينان پس از سالها كه توجه مسلمين معطوف به مسائل عقلى و فلسفى شده بود و مسائل مذهبى را با توجيهات فلسفى مورد بحث قرار ميدادند يكباره علم مخالفت را با اين گونه افكار برافراشته عقل را در مسائل شرعى و مذهبى نارسا دانسته و باطل و بيهوده شمردند و رجوع بوحى كردند حسن و قبح عقلى را كه اساس كار معتزلى بود باطل دانسته و منكر اين امر شدند كه عقل شرع باطن است و ميتواند حقايق دينى را دريابد .\r\nوى گويد حسن و قبح تابع شرع است آنچه را شرع خوب شمارد خوب است و آنچه را بد شمارد بد و اصولا ادراك ما از اين گونه مسائل قاصر است ، عدالت همانست كه خدا ميخواهد ما را نرسد كه ضابطه و قاعده براى اعمال و كارهاى خدا قرار بدهيم اينان صفات خدا را زائد بر ذات دانند ، به ظواهر سنت و آيات عمل كنند و بدين جهت در بسيارى از موارد دچار اشكال و تناقض شدند لكن بهر حال مورد حمايت پارهء از خلفاء زمان خود واقع گرديدند . البته اين نكته را بايد گفت كه پيدا شدن فرقهء اشعرى نوعى از عكس العمل خاص بوده است در برابر زياده‌رويهاى\r\n\r\n","description":"","footnote":"","page_name":" 204 ","page_number":252},
  {"content":"\r\n\r\nمعتزله در باب توغل زياده از حد در عقل و توجه به مسائل فلسفى در باب توجيهات احكام . ( از ملل و نحل ص 41 )\r\n\r\nاشِعَّهء بَرْزَخِيّه\r\n- ( اصطلاح اشراقى ) اشعهء انوار و اجسام و اجرام مانند نور خورشيد را اشعهء برزخيه گويند .\r\n( حكمة الاشراق ص 141 )\r\n\r\nاشْفاق\r\n- ( اصطلاح عرفانى ) عبارت از دوام حذر است كه مقرون به ترحم باشد و آن يا بر نفس خود است و يا بر غير :\r\nاشفاق بر غير را خليقه گويند و اشفاق بر نفس يا از جهت فساد اخلاق است و يا از جهت فساد افعال : فساد اخلاق بمخالفت با حق است و فساد افعال ، اخلال بر شرائط صحت عمل است .\r\n( شرح منازل ص 43 )\r\n\r\nاشْكالِ ارْبَعَه\r\n- ( اصطلاح منطق ) در تحت عنوان كلمهء قياس بيان خواهد شد كه قياس عبارت از قول و گفتارى است كه مركب از دو مقدمه باشد كه بالالزام منتج نتيجه خاص باشد مانند « عالم متغير است .\r\nهر متغيرى حادث است كه نتيجه ميدهد عالم حادث است » .\r\nمقدمه اول را صغرى و مقدمه دوم را كبرى گويند و ناچار هر يك از دو مقدمه را موضوع و محمول است كه موضوع و محمول در هر كدام مكرر است چنان كه « متغير » در صغرى و كبراى قياس فوق تكرار شده است مكرر در دو مقدمه را حد وسط يا اوسط گويند و آن اگر محمول در صغرى و موضوع در كبرى باشد شكل اول گويند و اگر به عكس موضوع در صغرى و محمول در كبرى باشد شكل چهارم گويند و اگر موضوع در هر دو باشد شكل دوم و اگر محمول در هر دو باشد شكل سوم كه هر يك را شرائط خاصى است از لحاظ كميت و كيفيت تا منتج نتيجه باشد .\r\n( اساس الاقتباس ص 191 )\r\n\r\nاشْمام\r\n- ( اصطلاح ادبى ) اشمام نزد قراء و نحويان عبارت از اشارت به حركت بدون تصويت باشد و آن باشد كه دو لب را بر صورت خود قرار داده و كسره را بضمه مايل كرده و بعد از او بياء ساكنه مايل نمايد مانند « قيل » و « بيع » .\r\n\r\nاشْياء بَسِيْطَة\r\n- ( اصطلاح فلسفى ) اشياء بسيطه يعنى موجودات بسيط و مراد از بسائط گاه عناصرى است در حال خلوص و محوضت و گاه عقول و نفوس است و گاه اجزاء لا ينجزى است .\r\nو گاه اطلاق بر صور عقليه شده است و اشياء مركبه در مقابل بر صور جسمانيه اطلاق شده است .\r\n( اسفار ج 2 ص 173 و رجوع شود به بسيط )\r\n\r\nاشْياء ثُلاثِىّ\r\n- ( اصطلاح فلسفى ) فيثاغورثيان مسألهء اعداد را مورد توجه قرار داده و اساس كار آنها در توجيه موجودات عالم بر اعداد بوده است و از اين جهت هر يك از مسائل علمى و اخلاقى را نمودار عددى و مرتبتى از اعداد ميدانستند و گفته‌اند « طبيعة الموجودات بحسب طبيعة الاعداد فمن عرف العدد و احكامه و طبيعته و اجناسه و انواعه و\r\n\r\n","description":"","footnote":"","page_name":" 205 ","page_number":253},
  {"content":"\r\n\r\nخواصه امكنه أن يعرف كمية اجناس الموجودات و انواعها و ما الحكمة فى - كمياتها على ما هى عليه الان » .\r\n( اخوان ج 3 ص 182 - 183 ) و گويند خداى متعال علت موجودات را ابداع كرد در حال كه واحد حقيقى و واحد من جميع الجهات است .\r\nو حكمت بالغه او ايجاب كرد كه همه اشياء را واحد بالهيولى و متكثر بالصورت بيافريند و باز حكمت او ايجاب كرد كه همهء اشياء را ثنائى يا ثلاثى و يا رباعى نيافريند و بلكه حكمت او ايجاب كرد كه اشياء را « على ما هى عليه » بر حسب اعداد و مقادير موجود بيافريند آن طور كه اكنون هست و بعد گويند از اين جهت بعضى اشياء را ثنائى آفريد مانند هيولى و صورت و جوهر و عرض و علت و معلول و . . و بعضى را ثلاثى آفريد مانند ابعاد ثلثه ، مقادير ثلثه ، ازمان ثلاثة ( ماضى ، حاضر و مستقبل ) و بعضى را رباعى بيافريد مانند طبايع اربع ( حرارت ، يرودت : يبوست و رطوبت ) و اخلاط اربعه ( صفراء دم ، بلغم و سودا ) و ازمان اربعه ( فصول ) و جهات اربعه و غيره و بعضى را خماسى و بعضى را سداسى . . .\r\n( اخوان ج 3 ص 183 - 185 )\r\n\r\nاشْياء ثُنَائِىّ\r\n- رجوع شود باشياء ثلاثى .\r\n\r\nاصابِعُ الرَّحْمن\r\n- ( از اصطلاحات عرفانى است ) و منظور اراده و قدرت بىپايان احديت است كه فرمود قلب المؤمن بين الاصبعين من أصابع الرحمن .\r\n( از رسائل خواجه عبد اللّه ص 36 ) مولوى گويد :\r\n شد مناسب و صفها در خوب و زشت * شد مناسب حرفها كه حق نوشت\r\nديده و دل هست بين الاصبعين * چون قلم در دست آيد اى حنين\r\nاصبع لطفست و قهر اندر ميان * كلك دل با قبض و بسطى زين بنان \r\n\r\nاشْياءِ رُباعِىّ\r\n- ( اصطلاح فلسفى ) رجوع شود باشياء ثلاثى .\r\n\r\nاشْياءِ مُتَدَرِّجَةُ الْكَونْ\r\n- مراد حركت و زمان و مقولاتى است كه حركت در آنها واقع است . ( اسفار ج 2 ص 187 )\r\n\r\nاصالَةُ الْبَراءَة\r\n- اين اصطلاح اصولى است .\r\nو « من جملة الادلة العقلية اصالة البراءة » رجوع باصل برائت شود .\r\n2 - در مورد شك در تكليف مقتضاى اصل ، برائت است زيرا به حكم عقل مؤاخذه بدون بيان قبيح است .\r\n( از كليات حقوقى ص 1 )\r\n\r\nاصالَةُ الْحَقِيقَة\r\n- ( از اصطلاحات اصولى است ) .\r\nدر كليات حقوقى آمده است :\r\nبناء عقلا بر اين است كه لفظ حمل بر معنى حقيقى شود پس هر گاه احتمال دهيم كه متكلم از لفظ غير معنى حقيقى را اراده كرده و قرينه ظاهرى بر آن نباشد ميگوئيم نظر باصالة الحقيقة كه مبناى آن بناء عقلا است معنى حقيقى را اراده كرده و اگر متكلم بعد از اين ادعا كند كه مرادش از لفظ ، معنى حقيقى آن نبوده بلكه معنى\r\n\r\n","description":"","footnote":"","page_name":" 206 ","page_number":254},
  {"content":"\r\n\r\nمجازى آن را اراده كرده است از او قبول نخواهد شد .\r\nپس اگر شخصى اعتراف كرد كه زيد را بقتل رسانيده سپس بگويد مقصودم از قتل ، قتل ادبى بوده قصاص يا ديه از او ساقط نخواهد شد مگر اينكه قرينه حاليه با مقاليه بر اين دعوى موجود باشد - و اصالت عموم و اصالت عدم تخصيص در مورد عام راجع به همين اصل است .\r\nو بالجمله بناء عقلاء بر اخذ به ظاهر و تقديم الاظهر فالاظهر است - پس اگر كسى سخنى گويد كه براى آن بحسب وضع يا بسبب قرينه ظهورى باشد و مدعى شود كه غير آن را اراده كرده است از او قبول نخواهد شد - بلكه مأخوذ است به ظاهر لفظ خود زيرا طريق عقلائى براى كشف اراده و قصد متكلم از الفاظ و عبارات منحصر است به همين .\r\nو مبنى بر اين قاعده است عدم جواز اجتهاد در مقابل نص مثلا البيّعان بالخيار ما لم يفترقا ظاهر بلكه نص است در ثبوت خيار بعد از ايجاب و قبول تا وقتى كه متبايعين از همديگر جدا نشده باشند و اين همان است كه آن را خيار مجلس ناميده و مطابق مذهب اماميه است و فقه شافعى با اماميه موافقت كرده - بنا بر اين قول حنفى به اين كه مراد تفرق متبايعين است در كلام ، يعنى وقتى از كلام فارغ شدند و ايجاب و قبول تمام شد ديگر خيارى براى آنها نيست و به اين سبب منكر خيار مجلس شده‌اند عين اجتهاد در مقابل نص است .\r\n( كليات حقوق ص 2 ) در اصول رشاد آمده است :\r\nمقصود از اصول لفظيه قواعدى است كه به منظور معرفت الفاظ و تميز انواع آنها از يكديگر تأسيس گرديده‌اند .\r\nاز اين اصول يكى اصالة الحقيقة و ديگرى اصالة عدم النقل است :\r\n1 - مراد از اصالة الحقيقه آن است ، كه هر گاه لفظى مجردا از قرائن استعمال گردد ، و معلوم نشود كه مراد قائل از آن ، معنى حقيقى كلمه است يا معنى مجازى در اين صورت گفته مىشود كه مراد وى معنى حقيقى است زيرا اصل در استعمال حقيقت است .\r\n2 - اصالة عدم النّقل ، اين اصل كه باستصحاب قهقهرائى نيز ناميده مىشود در مواقعى مورد استناد قرار ميگيرد كه بنا بدلائلى ثابت شود ، لفظى كه در مقابل معنائى استعمال شده دلالتش بر آن معنى در برههء از زمان دلالت حقيقى بوده است ، در اين صورت استعمال آن در زمان‌هاى ديگر نيز محمول بر حقيقت ميگردد زيرا اصل عدم نقل است .\r\nمثلا صيغه امر چون در عرف معاصر حقيقت در وجوب مىباشد لذا صيغهء مزبوره در استعمال‌هاى اهل لغت و اهل شرع نيز كه در زمان‌هاى پيشين بوقوع پيوسته حمل بر وجوب مىشود زيرا اصل اين است كه لفظ از معنى حقيقى بمعنى مجازى نقل نشده باشد .\r\n( اصول رشاد ص 20 )\r\n\r\nاصالَةُ الْحُلوُل\r\n- از اصطلاحات اصولى است :\r\n\r\n","description":"","footnote":"","page_name":" 207 ","page_number":255},
  {"content":"\r\n\r\nدر كليات حقوقى آمده است :\r\nاصل در عقود حلول است به اين معنى كه متعامل بايد ثمن معامله را نقد بپردازد مگر اينكه موعدى معين شده باشد .\r\nبنا بر اين در عقد اجاره هر گاه اقساطى براى پرداخت مال الاجاره معين نشده باشد مستأجر بايد تمام مال الاجاره را بموجر نقد بپردازد . و همچنين است اگر شخصى خانه خود را بفروشد مقتضاى اصل اين است كه مشترى ثمن را نقدا ببايع تسليم كند مگر اينكه موعدى براى تأديه ثمن تعيين شده باشد آن هم در غير ربويات .\r\nپس اگر شخص يك خروار گندم را به همين مقدار گندم فروخته باشد به اين شرط كه يك ماه ديگر ثمن آن را تحويل دهد معامله صحيح نيست زيرا با اين شرط چون براى اجل قسطى است از ثمن معامله ربوى خواهد بود .\r\nو همچنين است بيع صرف و نظاير آن و هر معامله كه تقابض در مجلس در آن شرط باشد .\r\n( كليات حقوقى ص 31 ، 32 )\r\n\r\nاصالَةِ صِحَّت\r\n- ( اصطلاحات اصولى ) در كليات حقوقى آمده است :\r\nاصالت صحت در مطلق عقود جارى است خواه شبهه حكميه باشد يا شبهه موضوعيه .\r\nپس اگر شك كنيم در اينكه عقد مسابقه كه متداول بين مردم مىباشد آيا شرعا صحيح است يا نه بنا بر صحت آن گذاريم .\r\nو همچنين اگر معامله بين دو نفر واقع شده و معلوم نباشد بطور صحيح بوده يا نه ؟ بايد آن را نيز حمل بر صحيح نمود .\r\nممكن است اصالت صحت را باصلى كه دامنه آن وسيعتر از اين اصل است ارجاع نمود . و آن عبارتست از حمل فعل مسلم ، بلكه عمل هر عاقلى را بر صحت ، زيرا اصل در هر عاقلى اين است كه كار بد از او سر نزند و جز عمل صحيح بجا نياورد .\r\nاين اصل با اينكه بناء عقلاء بر آن جارى است شريعت اسلام نيز آن را بموجب اخبار كثيرى تأييد كرده و از آن جمله است اين حديث :\r\n« احمل اخاك على احسن الوجوه و لا تظنّ به الّا خيرا » .\r\nسيره مستمرهء نيز بر آن جارى است زيرا وقتى معامله از قبيل بيع و اجاره و نكاح و طلاق و غير اينها واقع شده باشد و طرف ابتلاء شخص ثالثى واقع گردد تفتيش از صحت و فساد آن نخواهد نمود بلكه بنا بر صحت آن گذارده و ترتيب آثار صحت بر آن ميدهد .\r\nفقط جائى كه خصومتى در بين باشد اصل جارى نيست و امر آن به بينه و يمين راجع خواهد شد .\r\nپس اصالت صحت اصلى است دامنه‌دار و در عبادات هم جارى است چه رسد بعقود و معاملات ، نهايت آنكه حدود و قيود و مقدار مفاد و موارد آنها قابل بحث است .\r\n( كليات حقوقى ص 27 )\r\n\r\n","description":"","footnote":"","page_name":" 208 ","page_number":256},
  {"content":"\r\n\r\n\r\nاصالَتِ لُزُوم\r\n- ( اصطلاحات اصولى ) در كليات حقوقى آمده است :\r\nدر مورد شك در لزوم و جواز عقد ، مقتضاى اصل لزوم است . هر گاه عقدى داراى دو نوع باشد و عقدى كه واقع شده مشكوك باشد كه از نوع لازم است يا جائز ، بايد آن را حمل بر لزوم نمود .\r\nپس اگر بيعى وقوع يافته و معلوم نباشد كه قطعى بوده يا خيارى بايد به حكم اصالت لزوم آن را قطعى قرار داد تا بموجب دليلى خلاف آن ثابت شود .\r\nمأخذ اصالت لزوم امثال آيه شريفه :\r\n  أَوْفُوا بِالْعُقُودِ   او  تِجارَةً عَنْ تَراضٍ  مىباشد .\r\n( كليات حقوقى ص 26 )\r\n\r\nاصالَت وُجُود\r\n- ( اصطلاح فلسفى ) يكى از مسائل مهم فلسفى كه مخصوصا مورد توجه فلاسفهء اسلامى قرار گرفته است مسأله اصالت وجود است .\r\nدر مسأله اصالت و اشتراك وجود عقايد و آراء عرفا و صوفيان اثر زيادى در فلاسفه گذارده است و از فروع مسأله وحدت وجود است كه اساس عقايد و آراء عرفا است و در اين امر هيچ گونه ترديدى روا نمىباشد بحث و فحص فلاسفه اين است كه آيا آنچه متحقق و متقرر در خارج است و تقررش بالاصالة است و مجعول بالذات است چيست وجود است يا ماهيت اين بحث بعد از فراغ و اتفاق در اينكه هر موجود ممكنى مركب از وجود و ماهيت است مطرح گرديده و اشاره شد كه وجود بمعنى هستى امرى است اعتبارى و عام و شامل كليهء موجودات مىشود به اين معنى كه تمام اشياء و موجودات مشمول عنوان وجود و هستى و هست ميشوند و بر آنها اطلاق موجود و وجود مىشود . و لكن در اين مسأله كه آيا آن امر اعتبارى كه مفهوم بديهى است مصداقى كه منشأ انتزاع آن باشد بنام وجود ، وجود دارد يا نه و بعبارت ديگر اشياء متخالفه هر يك در دار تحقق و تقرر وجودند يا ماهيت بنا بر اين اختلاف در مورد اصالت وجود و عدم آن مربوط بوجود بمعنى مفهوم مصدرى نيست كه شامل همهء موجودات مىشود و در آنكه آن امر اعتبارى مصدرى اصالت ندارد شكى و ترديدى نيست آنچه مسلم است در دار تقرر و تحقق و بالاخره عين هر امرى مركب از دو امر نيست بلكه يك امر است و امور متخالفه و اشياء متكثرهء موجوده هر يك مركب از دو چيز منفك از يكديگر نمىباشند مورد اختلاف هم همان يك چيز است .\r\nكسانى كه قائل باصالت وجودند گويند :\r\nآنچه در عالم خارج و عين متقرر و متحقق است وجود است و اشياء خاصهء متخالفه عبارت از وجودات متخالفهء خاصه‌اند و ماهيات امرى هستند كه از وجود عينى انتزاع ميشوند و تقرر ماهيات تقرر اعتبارى است و متحقق و متأصل نمىباشند و بلكه آنچه در خارج است يك امر است بنام وجود و داراى مراتب و حدودى است كه از هر حد و مرتبهء ماهيتى انتزاع مىشود و بعبارت ديگر ماهيات حدود وجودند .\r\nبعضى ديگر مانند شيخ شهاب الدين گويند : آنچه در عالم خارج تقرر دارد ماهيات است و وجود امرى است انتزاعى و اعتبارى و غير از همان وجود بمعنى\r\n\r\n","description":"","footnote":"","page_name":" 209 ","page_number":257},
  {"content":"\r\n\r\nهست كه معناى مصدرى و امر اعتبارى و رابطى است چيز ديگرى نيست بنام وجود و آنچه متقرر است ماهيات است كه وجود از آنها انتزاع مىشود و اگر وجود متاصل در خارج باشد بايد موجود باشد و براى او وجودى باشد نقل كلام در آن وجود شود و تسلسل لازم آيد و بالاخره هر يك از پيروان اصالت وجود و ماهيت دلائلى براى اثبات نظر خود اقامه كرده‌اند كه در محل خود بيان شده است .\r\n( رسائل صدرا ص 117 - اسفار ج 1 ص 10 )\r\n\r\nاصْحاب اسْطُقُسّ واحد\r\n- ( اصطلاح فلسفى ) مراد از اصحاب اسطقس واحد گاه كسانى هستند كه گويند اصل و مبدأ كائنات يكى است و آن آب و يا هواء و يا آتش و يا خاك است . و گاه مراد ذيمقراطيس و پيروان اويند كه گويند واحد تركيب‌كننده موجودات جهان اجزاء ريز و اتمها هستند كه آنها را اجرام نيز ناميده‌اند .\r\nاز اسفار ج 1 ص 187 رجوع شود به اسطقس و اسطقسات ) .\r\n\r\nاصْحابِ تَناسُخ\r\n- ( اصطلاح كلامى ) اصحاب تناسخ از فرق كلامى و فلسفى كسانى را گويند كه قائل به تناسخ ارواحند . اين عقيده از قديم الايام رايج شده است پارهء از حكماء هندى و يونانى معتقدند كه ارواح آدمى پس از خروج از كالبد وارد در كالبدهائى شود كه مناسب با خلق و خوى آن شخص است ، ارواح بعضى در كالبد انسانها رود و از بعضى در كالبد حيوانات با رعايت تناسب خلق و خوى او اين نوع عقيده در طول تاريخ رنگهاى مختلفى به خود گرفته است . در جهان اسلام نيز پارهء از حكماء و متكلمان پيرو اين عقيده شده‌اند بلونى ديگر از جمله فرقهء قدريه كه پيرو احمد بن حائطاند و پيرو مذهب معتزلى و قائل بامامت نظام‌اند .\r\n( از ملل و نحل 164 و مختصر الفرق بين - الفرق )\r\n\r\nاصْحابِ اشارَت\r\n- ( اصطلاح عرفانى ) در مقابل ارباب عبارت و لفظ است رجوع به اشارت شود .\r\n\r\nاصْحابِ اعْتِبار\r\n- ( اصطلاح فلسفى ) مراد كسانى هستند كه قائل باعتباريت وجود و اصالت ماهيت‌اند رجوع شود به اصالت وجود . ( اسفار ج 1 ص 10 ، 12 )\r\n\r\nاصْحابِ بُعْد\r\n- ( اصطلاح فلسفى ) مراد از اصحاب بعد كسانى هستند كه در تعريف مكان گفته‌اند بين غايات ظرف حاوى ابعاد ثابته‌ايست كه اجسام متعاقب و متوارد بر آنها ميشوند و مكان همان است و بعبارت ديگر كسانى كه گويند مكان عبارت از بعد مجرد است كه منطبق بر مقدار جسم است اصحاب بعد گويند .\r\n( مباحث المشرقيه ص 222 - اسفار ج 2 ص 14 ) .\r\n\r\nاصْحابِ تَعَرُّف\r\n- ( اصطلاح عرفانى ) اهل عرفان و سير و سلوك‌اند .\r\n\r\nاصْحابِ جَدَل\r\n- كسانى كه رويهء جدل و مناظره را در استدلال گزيده‌اند مانند سوفسطائيان رجوع شود بجدل .\r\n( اخوان ج 3 ص 161 )\r\n\r\n","description":"","footnote":"","page_name":" 210 ","page_number":258},
  {"content":"\r\n\r\n\r\nاصْحابِ حُدُوث\r\n- كسانى كه قائل به حدوث عالم‌اند .\r\n( رسائل فلسفيه زكرياى رازى ص 208 ) رجوع بحدوث شود .\r\n\r\nاصْحابِ خَلَاء\r\n- كسانى كه گويند مكان عبارت از بعد غير شاغل است و يا بعد غير شاغل و فارع را جايز دانند .\r\n( مباحث المشرقيه ص 222 )\r\n\r\nاصْحابِ دِلْ\r\n- ( اصطلاح عرفانى ) كنايت از مردان خدا و سالكان الى اللّه‌اند .\r\n\r\nاصْحابِ رُهُون\r\n- ( اصطلاح عرفانى ) كسانى هستند كه مانند اهل تجارت اعمال خود را گرو پاداش گرفته و در مقابل اجر و مزد انجام دهند .\r\n( الهداية الى فرائض القلوب ص 221 )\r\n\r\nاصْحابِ سِرّ\r\n- ( اصطلاح عرفانى ) كسانى هستند كه از انظار پنهان بوده و در شأن آنها است كه « اذا حضروا لم يعرفوا و اذا غابوا لم يفقدوا و اذا شهدوا لم يستشاروا ، و هم اخفياء اتقياء » .\r\n( شرح منازل ص 178 ) .\r\n\r\nاصْحابِ سَكِيْنَتِ كُبْرى\r\n- ( اصطلاح عرفانى ) كسانى هستند كه دلهاى آنان منور است بانوار ملكوتى و بروق لامعه به نحوى كه ملكهء آنها شده باشد و قلوب آنان آرامش يافته باشد در پرتو تجليات و فيوضات الهى . ( حكمة الاشراق ص 250 ) اصحاب شريعت - ( اصطلاح عرفانى ) پيروان شريعت را گويند ، اصحاب شريعت ديگرانند و اصحاب طريقت ديگر ، خادمان راه شرع جدايند . خلوتيان قرب و مشاهدات جدا . ( عده ج 4 ص 187 )\r\n\r\nاصْحابِ شُعاع\r\n- ( اصطلاح فلسفى ) كسانى كه در مورد چگونگى حصول و ماهيت ابصار گويند . ابصار بواسطهء خروج شعاع از بصر و وقوع آن بر سطح مبصرات حاصل مىشود .\r\n( اسفار ج 4 ص 47 ) رجوع بابصار شود .\r\n\r\nاصْحابِ شَقَاوَت ( شِقَاوَت )\r\n- ( اصطلاح عرفانى ) اهل جهنم را گويند .\r\n( از حكمة الاشراق ص 230 )\r\n\r\nاصْحابِ شمال ( شِمال )\r\n- ( اصطلاح عرفانى ) اصحاب شمال كسانىاند كه قلوب آنها مشحون باشد باخلاق پست و شهوات مهلكه .\r\n\r\nاصْحاب صُفَّه\r\n- ( اصطلاح عرفانى ) به فقرائى ميگفتند كه در مسجد النبى سكونت ورزيده به عبادت خدا اشتغال داشتند . و اينان فقراء امت‌اند و يا افرادى بودند كه در جنگها عضوى از اعضاء خود را از دست داده بودند و مهاجرانى كه از كار افتاده بودند .\r\nدر روايت آمده است كه : حضرت رسول اكرم در برابر اهل صفه بايستادند و نظرى به فقر و زحمت و رنج آنان از طرفى و پاك‌دلى آنان ز طرفى ديگر افكندند پس فرمودند اى اصحاب صفه شما را بشارت مىدهم ، هر كس از امت من كه در وضع و حال و اوصاف نيك شما پا بر جا بماند و به وضع خود راضى بود در بهشت از همراهان من باشد .\r\n\r\n","description":"","footnote":"","page_name":" 211 ","page_number":259},
  {"content":"\r\n\r\n( رجوع شود به كشف المحجوب ص 150 )\r\n\r\nاصْحابِ عَدَد\r\n- ( اصطلاح فلسفى و رياضى ) كسانى كه مانند فيثاغوريان عدد را منشأ عالم وجود ميدانستند و تمام موجودات مادى و حتى معنويات را بوسيلهء اعداد توجيه و تفسير ميكردند اصحاب عدد ميگويند رجوع باشياء ثلاثى شود .\r\n\r\nاصْحابِ عَدل و تَوْحِيد\r\n- ( اصطلاح كلامى ) معتزله را گويند كه قائل بعدل خدا و توحيد او مىباشند .\r\n( از دستور ج 1 ص 130 )\r\n\r\nاصْحابِ فَرائِض\r\n- ( اصطلاح فقهى ) ورثهء كه آنها را سهمى معين باشد نه سهم بالرد بلكه بالفرض .\r\n( از كشاف ج 2 ص 1124 ) اصحاب فرائض 12 نفرند پدر و پدر پدر و برادر مادرى و زوج و زن و دختر و دختر دختر و پسر و خواهر پدر و مادرى و خواهر پدرى و خواهر مادرى و مادر كه آنها را به حكم آيات و اخبار و اجماع سهمى معين است .\r\n( از دستور ج 1 ص 129 )\r\n\r\nاصْحابِ فِيْل\r\n- ( اصطلاح كلامى ) مردمى بودند كه به همراهى ابرهه جهت سرنگون كردن خانهء كعبه به مكه رفتند داستانهاى آنها معروف است و در قرآن نيز بطور خلاصه آمده است .\r\n\r\nاصْحابِ فُتُوح\r\n- ( اصطلاح عرفانى ) متوكلان را اصحاب فتوح گويند از جهت آنكه تناول ايشان از فتوح غيبى بود ، رجوع شود به متوكلان و ( مصباح الهداية ص 250 )\r\n\r\nاصْحابِ قُرْبِ فَرائِض\r\n- ( اصطلاح عرفانى ) كسانى كه بواسطهء فرائض و عبادات واجبه تقرب به حق جويند .\r\n\r\nاصْحابِ قُرْبِ نَوافِل\r\n- ( اصطلاح عرفانى ) كسانى كه بواسطهء مستحبات و نوافل تقرب به حق جويند كه فرمودند :\r\nلا يزال عبدى يتقرب الى بالنوافل حتى احبه فاذا احببته كنت له سمعا و بصرا و لسانا و يدا . بى يسمع و بى ينطق و بى يبطش » .\r\n( دستور العلماء ص 65 )\r\n\r\nاصْحابِ كُمُون\r\n- ( اصطلاح فلسفى ) عدهء از فلاسفه گويند : كليهء اشياء و موجوداتى كه در عالم پديد مىآيند قبل از ظهور و پديدار شدن موجود بوده‌اند و از كمون يعنى مرتبت نهانى بمرحلهء ظهور و بروز درآمده‌اند و چنين نيست كه اشياء از لا شىء محض بوجود آمده باشند و اصولا چنين امرى معقول نيست بلكه همه چيز در همه وقت موجود است نهايت بعضى در مرتبهء ظهورند و بعضى ديگر در مرحلهء نهانى ميباشند كه در شرائط معينى ظاهر ميشوند .\r\n« و من المستحيل ان يتكون الشيء عن شىء اذا شىء لا يكون موضوعا للشىء فاذا كان كذلك فالمتكون ان كان موجودا فتكونه عن شىء فقد كان الشيء قبل تكونه فالمتكون هو ما لم يكن قبل تكونه فالمتكون غير متكون هف فاذا قد صح بالعيان انه قد يكون شىء عن شىء فليس التكون مما يذهب . . . » .\r\n\r\nاصْحابِ كَهْف\r\n- ( اصطلاح كلامى )\r\n\r\n","description":"","footnote":"","page_name":" 212 ","page_number":260},
  {"content":"\r\n\r\nداستان اصحاب كهف معروف است و در قرآن نسبتا مفصل اين داستان بيان شده است  أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً  .\r\nخلاصهء داستان اينكه در عهد پادشاهى دقيانوس پادشاه جبار چند تن از مردان نيك از دار و ديار خود جلاى وطن كردند و قصد سرزمينى كردند كه در آن كفر و فسق و فجور نباشد تا بتوانند خداى را عبادت كنند در ضمن طى طريق خستگى بدانها راه يافت در تنگهء كوهى در غارى خوابيدند و خواب آنها چندين صد يا هزاران سال به طول انجاميد ( مردند و پوسيدند بنا بر قولى ) هنگامى كه بيدار شدند كس فرستادند ببازار كه براى آنها آذوقه تهيه نمايد معلوم شد كه سالها است در خواب بوده‌اند ( يا مرده بوده‌اند ) اين عده سه نفر بودند كه با سگى كه همراه آنها بود چهار نفر ميشدند .\r\nاين داستان را عارفان تأويلاتى كرده‌اند .\r\n\r\nاصْحابِ كِياسَت\r\n- ( اصطلاح عرفانى ) اوليا اللّه را گويند .\r\n\r\nاصْحابِ مُجاهَدَت\r\n- ( اصطلاح عرفانى ) اصحاب مجاهدت كسانىاند كه در تبديل اخلاق بد خود باخلاق نيكو كوشش ميكنند و به تزكيهء نفس مشغولند و شب و روز بساز و سوز بسوهان « لا » نفى و بصيقل « اثبات » رنگ زنگ كثرت بشريت بعشق دلبر از مرآت دل برمىدارند .\r\n گر زنگ تو ز آيينهء دل پاك كنى * چون در نگرى جمال دلبر بينى \r\n« قلب المؤمن كمرآة اذا نظر فيها تجلى ربه » .\r\nو\r\n« المؤمن مرآة المؤمن »\r\nجام جهان نماى من روى طرب فزاى تست گر چه حقيقت منست ، جام جهان نماى تست ( رسائل شاه نعمت اللّه ج 1 ص 9 )\r\n\r\nاصْحابِ مَحَبّت وَ غَلَبَتْ\r\n- ( اصطلاح فلسفى ) كسانى كه گويند : جهان وجود مركب از عناصر مادى است و دو نيروى متضاد هست كه آنها را پراكنده كرده و التيام دهد اصحاب محبت و غلبه‌اند .\r\nتوضيح آنكه بعضى از فلاسفه مانند امپدوكلوس گويد اصول كون ، عناصر اربعه است و نظم‌دهنده جهان كون و فساد دو نيرويى است بنام محبت و غلبه كه در اثر نيروى محبت اجتماع و التيام حاصل ميكنند و بواسطهء غلبه متفرق و پراكنده ميشوند از آميزش و اختلاط عناصر چهارگانه بدون آنكه ساخت عنصرى آنها ضايع گردد اجسام و موجودات پديد آيند و غرض از آميزش مزج واقعى نيست بلكه در اثر نزديكى عناصر ، اشياء پديد مىآيند . اين نزديكى و آميزش در اثر نيروى محبت است و بعضى از عناصر با يكديگر الفت و انسى ندارند و قهرا ميان آنها اختلاط و آميزش و نزديكى حاصل نمىشود .\r\nدو جوهرى كه با يكديگر نزديك شده و آميزش پيدا ميكنند دوست يكديگرند و دو جوهرى كه آميزش حاصل نمىكنند دشمن يكديگرند او اولين كسى است كه كون و فساد را به دو قوت مختلف مربوط ساخته است و آنها را مهر و كين و يا حب و نفور نيز ناميده‌اند « ان للمحبة سلطانا عليها\r\n\r\n","description":"","footnote":"","page_name":" 213 ","page_number":261},
  {"content":"\r\n\r\n( عناصر ) يجمعها الى طبيعة واحدة فلا تكون نارا و لا ارضا و لا هواء و لا ماء ثم اذا عادت الغلبة متسلطة فرقت و احدثت العناصر فيكون صور هذه العناصر من شأنها ان ينسلخ عنها باستيلاء المحبة » .\r\n( شفا ج 2 ص 198 ) « و اول هذا العالم هو المحبة و المنازعة و وافق فى هذا الرأى انباذقلس حيث قال الاول الذى ابدع اولا هو المحبة و الغلبة » . ( رسائل ملا صدرا ص 99 ) و بالاخره وى گويد عشق و كين پيوسته بوده‌اند و خواهند بود و تمام حركات و فعل و انفعالات عالم وجود بواسطهء حب و نفور است .\r\n\r\nاصْحابِ نَبِىّ\r\n- ( اصطلاح رجال و درايه ) كسانى كه صحبت رسول را درك كرده‌اند با ايمان به دو و بر همان ايمان مرده باشند بعضى گويند كسانى كه حضرت رسول را در حيات ملاقات كرده باشند و گر چه بعد از رحلت او ايمان آورده باشند .\r\n( از دستور ج 1 ص 10 )\r\n\r\nاصْحابِ نَقْل\r\n- ( اصطلاح فلسفى ) تناسخيه را اصحاب نقل گويند كه قابل بانتقال نفوس انسانى بعد از مرگ به ابدان و اجساد ديگرند رجوع به تناسخ شود . ( اسفار ج 4 ص 130 )\r\n\r\nاصْحابِ مُكاشَفات\r\n- اصحاب مكاشفات را ارباب اذواق و اشراقات گويند و آنان كسانى هستند كه بواسطهء رياضات و مجاهدات بمقام مكاشفات رسيده باشند .\r\n\r\nاصْحابِ وَحْى\r\n- انبياء را گويند . ( حكمت اشراق ص 305 ) رجوع بوحى شود .\r\n\r\nاصْحابِ هَيُولى\r\n- ( اصطلاح فلسفى ) كسانى كه قائل بقدم هيولى ميباشند اصحاب هيولى گويند زيرا آنان گويند هيولى قديم است و صورتش مبدع است .\r\n( جامع الحكمتين ص 211 )\r\n\r\nاصْحابِ يَمين\r\n- اين اصطلاح عرفانى است و كسانى را گويند كه در انجام عبادات موفق به توفيق الهى ميباشند و لكن به مقام و حال دوام مراقبت نرسيده‌اند .\r\n( حاشيه بر شرح قشيريه ص 35 )\r\n\r\nاصْدَاعُ الْجَمْع\r\n- اين اصطلاح عرفانى است و فرق بعد از جمع است بظهور كثرت در وحدت .\r\n\r\nاصْطِفاء\r\n- اين اصطلاح عرفانى است و آن بود كه حق تعالى دل بنده را براى معرفت خود فارغ گرداند تا صفا يابد .\r\n( از لمع ص 370 )\r\n\r\nاصْطِلام\r\n- اين اصطلاح عرفانى است و غلبات حق بود كه بكليت بنده را مقهور خود گرداند بامتحان لطف اندر نفى ارادتش و آن ارق از امتحان است .\r\n( از كشف المحجوب ص 506 )\r\n\r\nاصْطِفاء وَ اجْتِباء\r\n- ( اصطلاح عرفانى ) اصطفاء در لغت به معنى اختيار كردن است .\r\nهجويرى گويند : اصطفاء آن بود كه حق تعالى دل بنده را براى معرفت خود فارغ گرداند تا معرفت وى ، صفاء خود را اندر آن بگستراند و اندرين درجت خاص و عام مؤمنان همه يكىاند از عاصى و\r\n\r\n","description":"","footnote":"","page_name":" 214 ","page_number":262},
  {"content":"\r\n\r\nمطيع و ولى و نبى . چنان كه خدا ميفرمايند  ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ  . ( لمع ص 370 ) صاحب لمع گويد : اصطفاء بمعنى اجتباء در سابق علم است چنان كه خدا ميفرمايد :  وَ اجْتَبَيْناهُمْ وَ هَدَيْناهُمْ  .\r\n( لمع ص 307 ) اين اصطلاح از قرآن مجيد گرفته شده است كه فرموده :   إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ ذُرِّيَّةً بَعْضُها مِنْ بَعْضٍ وَ اللَّهُ سَمِيعٌ عَلِيمٌ   .\r\n\r\nاصْطِلام وَ هَيَمَاْن\r\n- ( اصطلاح عرفانى ) اصطلام در لغت به معناى استيصال و شدائد است ، و در اصطلاح صوفيان غلبات حق بود كه به كليت بنده را مقهور خود گرداند ، بامتحان لطف اندر نفى ارادتش ، و قلب ممتحن و مصطلم هر دو بيك معنى نباشد چه آنكه اصطلام اخفى و ارق از امتحان است اندر جريان عبارات .\r\n( كشف المحجوب ص 506 ) ابن فارض گويد :\r\n يفرقنى لبّى التزاما بمحضرى * و يجمعنى سلبى اصطلاما بغيبتى \r\nاصطلام « و له » غالب بر قلب است و آن قريب المعنى با هيمان است ( كشاف ص 856 ) .\r\nاصطلام غلبه‌ايست كه بر عقول وارد شده و آن را مقهور سلطان و قهر خود گرداند .\r\nو بعضى گفته‌اند « قلوب مصطلمة و قلوب ممتحنة و ان وقع الاصطلام فهو ذهابه و طمسه » ( لمع ص 372 ) .\r\n\r\nاصْطِناع\r\n- ( اصطلاح ذوقى ) طلب مصنوعى را كردن « اصطنع » يعنى امر كرد كه چيزى را براى او بسازند .\r\n« اصطنعته » يعنى او را تربيت كردم براى صنعت و بالاخره بمعنى برگزيدن آمده است و در اصطلاح بدين سخن آن خواهند كه خداوند تعالى بنده را مهذب گرداند بفناء جمله نصيب‌ها از وى و زوال جمله حظها و اوصاف نفسانى وى را اندر وى مبدل گرداند تا بزوال نعوت و تبديل اوصاف از خود بى خود شود و اين درجت مخصوص انبياست نه اولياء ( كشف المحجوب ص 505 ) .\r\nصاحب لمع گويد : اصطناع - مرتبه‌ايست كه مخصوص انبياء و صديقانست .\r\nو بعضى گويند اصطناع مخصوص بموسى است به حكم  « وَ اصْطَنَعْتُكَ لِنَفْسِي »  و دستهء ديگر گويند مخصوص بانبياء است بطور مطلق ( لمع ص 370 ) .\r\n\r\nاصْغَر\r\n- ( اصطلاح منطقى ) موضوع مطلوب نتيجه را اصغر نامند مثلا در قياس « عالم متغيرات است و هر متغيرى حادث است » نتيجه مطلوب كه عالم حادث است باشد خود مركب از موضوعى « عالم » و محمولى « متغير » است كه موضوع را اصغر و محمول را اكبر نامند . .\r\n( اساس الاقتباس خواجه طوسى ص 191 و رجوع شود به دستور ج 1 ص 124 )\r\n\r\nاصْل\r\n- ( اصطلاح اصولى ، ادبى ، فلسفى ، عرفانى ) اصل در لغت ريشه و بيخ چيزى را گويند و در اصطلاح اصوليين بر چندين معنى اطلاق شود كه مرجع همه چهار\r\n\r\n","description":"","footnote":"","page_name":" 215 ","page_number":263},
  {"content":"\r\n\r\nاست « دليل ، قاعده ، استصحاب و راجح » باشد و حالت سابقه هر چيزى و حكمى را اصل گويند و كتاب ، سنت و كتاب مورد اعتماد را نيز اصل گويند و در اصول مواردى دارد كه بتناسب آن مورد متفاوت مىشود از اين قرار :\r\n1 - اصل اباحه يا اصالة الاباحة كه اصل اوليه در هر چيزى مباح بودن است و نفى حكم تحريم يا وجوب است نسبت بموردى كه شك در حرمت يا وجوبش هست .\r\n2 - اصل عدم حادث كه اصل اين است كه حكمى حادث نشده باشد مگر آنكه بدليل ، وجود حكمى ثابت شود يعنى در موردى كه شك در حدوث حكمى است اصل عدم حدوث حكم است .\r\n3 - اصالت عموم در موردى كه شك باشد كه آيا عامى تخصيص خورده است يا نه ، اصل عدم تخصيص است و اصالت عموم جارى است .\r\n4 - اصالت سلامت در جائى كه شك در فساد معامله باشد اصل سلامت آنست .\r\n5 - اصل اشتغال در موردى كه شك در برائت باشد يقين در اشتغال اصل اشتغال ذمه است .\r\n6 - اصل برائت در جائى كه نصى بر حكمى نباشد و بالجمله حكمى نسبت به موضوعى و يا عملى نباشد و يا شك در وجود و حدوث حكمى باشد اصل برائت اوليه است البته بعد از فحص و بحث از دليل و از جمله ادله عقليه است اين اصل را اصالت نفى هم گويند و آن بر چند وجه است از جمله استصحاب برائت سابقه به حكم « لا تكليف الا بعد البيان » و به حكم قبح تكليف ما لا يطاق و يا بلا بيان و به حكم « كل شىء مطلق حتى يرد فيه نهى » و « رفع عن امتى تسع » كه خطا ، نسيان ، كراهت ، غير مقدور ، غير معلوم ، حالت اضطرار ، حسد . . . باشد . و در اين مورد رواياتى است از جمله\r\n« ما حجب اللّه علمه عن العباد فهو موضوع عنهم »\r\nو\r\n« كل شىء يكون فيه حلال و حرام فهو حلال لك ابدا حتى تعرف الحرام منه بعينه »\r\nو\r\n« ايما المرء ركب امرا بجهالة فليس عليه شىء »\r\nاين اصل يعنى اصل برائت در بسيارى از كارها و احكام بايد جارى شود و الا نظام جامعه در هم ريزد ، در اين مورد اقوال و انظار و شرائطى هست مثل آنكه شبهه حكمى باشد يا موضوعى ، اجراء اصالت برائت موجب تعطيل احكام و نظام كارها نشود . موضوع شبهه محصور باشد يا غير محصور در جهت وجود باشد يا عدم رجوع شود به ( كفايه ج 2 ص 182 - 209 رسائل ص 310 - 323 - خزائن ص 17 - قوانين ص 45 و 256 و 258 - كشاف ج 1 ص 95 - الموافقات ص 39 - عوائد الايام ص 21 ) 7 - اصالت حجية اخبار آحاد كه برخى از علما گويند .\r\n8 - اصالت عدم حجية ظن ، كه اصل اوليه آنست كه اعتنا و اعتبار به ظن و گمان نشود به حكم  « إِنَّ بَعْضَ الظَّنِّ إِثْمٌ »  و قبح عقلى و جز آن مگر بعد از فقدان علم و اثبات انسداد باب علم .\r\n9 - اصل حقيقت كه شك شود كه مستعمل فيه لفظى معنى مجازى است يا حقيقى كه اصل حقيقت است . در صورتى كه\r\n\r\n","description":"","footnote":"","page_name":" 216 ","page_number":264},
  {"content":"\r\n\r\nقرينه حاليه يا مقاليهء نباشد كه بموجب آن معناى مجازى اراده شده باشد .\r\n10 - اصل الحلول كه اصل در عقود حال بودن است .\r\n11 - اصالت حليت كه اصل در لحوم حليت است يا حرمت . در اين مساله اختلاف است يا اصل تذكيه است يا عدم تذكيه است در هر حال بحث است و محققان گفته‌اند اصل در اشياء حليت است به حكم  « قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُهُ إِلَّا أَنْ يَكُونَ مَيْتَةً أَوْ دَماً مَسْفُوحاً »  يا  « الْيَوْمَ أُحِلَّ لَكُمُ الطَّيِّباتُ وَ طَعامُ الَّذِينَ أُوتُوا - الْكِتابَ حِلٌّ لَكُمْ وَ طَعامُكُمْ حِلٌّ لَهُمْ »   « يَسْئَلُونَكَ ما ذا أُحِلَّ لَهُمْ قُلْ أُحِلَّ لَكُمُ الطَّيِّباتُ   وَ يُحَرِّمُ عَلَيْهِمُ الْخَبائِثَ »  ( از قواعد شهيد ص 83 و 304 - رسائل ص 41 - قوانين ص 29 و 11 - كفايه ص 65 ) .\r\n12 - اصالت عدم جزئيت در عبادات و معاملات ( عوائد الايام ص 116 ) .\r\n13 - اصالت ركنية يا اصالت عدم ركنية كه مقتضى قاعدهء حكم به عدم ركنيت باشد مگر آنچه بدليل ركنيت او ثابت شود و مانند اجزاء وضوء و غسل و تيمم و در مشكوك الجزئيه قول محقق بنا بر جزئيت و ركنيت است بنا بر قول باشتغال ، از ( عوائد الايام ص 117 - خزائن ص 31 ) .\r\n14 - اصالت سلامت در عقود و معاملات .\r\n15 - اصالت صحت از باب حمل فعل مسلم بر صحت به حكم « ضع فعل اخيك على احسنه حتى يأتيك ما يقلبك منه » ( از عوائد الايام ص 73 ) . 16 - اصالت ضمان به حكم ( على اليد ما اخذت حتى تؤديه ) كه اصل ضمان يد است نسبت به آنچه گرفته است ( از عوائد - الايام ص 109 ) .\r\n17 - اصالت طهارت كه گفته‌اند « كل الاجسام على الطهارة الا العشرة - المشهورة و كل حيوان على الطهارة الا - الكلب و الخنزير ) ( از قواعد شهيد ص 286 - الفقه على مذاهب الاربع ص 10 ) .\r\n18 - اصالت عدم دليل در آنجا كه مشكوك الحكم است از لحاظ حرمت - وجوب - نجاست و طهارت .\r\n19 - اصالت اخذ باقل در دوران امر بين اقل و اكثر استقلالى يا ارتباطى .\r\n20 - اصالت عدم تخصيص در آنجا كه شك شود كه فلان امر از مصاديق عام است يا خارج شده است در اين مسأله فروضى است ( از كفايه ج 1 ص 350 ) و بدين معنى اصالت عدم تقيد است . ( رجوع شود به خزائن ص 49 ) .\r\n21 - اصالت عدم تداخل به حكم آنكه اجتماع دو علت تامه بر يك معلول محال است پس اصل عدم تداخل اسباب شرعيه است ( از عوائد الايام ص 100 ) .\r\n22 - اصالت عدم ترتب اثر مگر در موردى كه علم بترتب آن باشد شرعا بجعل شارع اثر شرعى را ( از عوائد الايام ص 52 ) .\r\n23 - اصالت عدم تذكيه كه اصل ابتدائى در هر حيوان ، مأكول اللحم بودن است مادام كه خلاف آن ثابت نشود و لكن در مقام ديگر گويند اصل عدم تذكيه است كه نتيجه آن حرمت است و تعارض اصول\r\n\r\n","description":"","footnote":"","page_name":" 217 ","page_number":265},
  {"content":"\r\n\r\nمىشود .\r\n24 - اصالت عدم زائد و اكثر در چيزى كه مشكوك باشد كه آيا غير از اين امور معلومه امور ديگرى هم جز آن مىباشد يا نه .\r\n25 - اصالت عدم طهارت در موردى كه شك در طهارت و يقين به حدث باشد ( شرح لمعه ص 21 ) .\r\n26 - اصالت عدم عقاب در موردى كه بيان نشده باشد به حكم قبح عقاب بلا - بيان ( از خزائن ص 31 ) .\r\n27 - اصالت عدم قرينه در موردى كه شك در وجود قرينهء صارفه باشد .\r\n28 - اصالت عدم نقل در موردى كه شك در اين باشد كه اين معنى حقيقت لغوى است يا شرعى و يا عرفى .\r\n29 - اصالت عدم نسخ در موردى كه شك در نسخ حكمى باشد ( از خزائن ص 49 ) .\r\n30 - اصالت فساد در عبادات و معاملات بنا بر قولى چون احكام شرعيه كلا توقيفى است و اصل عدم صحت است مگر آنها كه مطابق اصول انجام شود در اينجا بحث زياد است ( از قوانين ص 155 ) .\r\n31 - اصل قياس كه اجراء حكم مورد منصوص العلة باشد در غير منصوصة - العلة بواسطه وجود همان علت ، چنان كه بيع ربوى در گندم منصوص است كه حرام است و برنج هم به آن قياس شود .\r\n( از كشاف ج 1 ص 95 ) .\r\n32 - اصالت لزوم كه گويند اصل در بيع لزوم است و همين طور است ساير عقود مگر مواردى كه خارج شده است بدليل خاصى و بعضى از عقود لازم - الطرفين‌اند مانند نكاح ، اجاره ، صلح و بعضى جائز الطرفين مانند وديعه ، عاريه ، قرض ، شركت ، وكالت ، وصيت ، جعاله و هبهء غير معوضه .\r\nبرخى از عقود از يك طرف لازمند مانند رهن ، كفالت ذمه ، هبه باقرباء و آنچه ابتدا جايز بوده بعدا منتهى بلزوم شود مانند هبهء بعد از قبض و وصيت قبل از مرگ ( از قواعد شهيد ص 296 - مكاسب شيخ انصارى ) .\r\n33 - اصالت نجاست در ميت كه گفته‌اند « كل الميتات على النجاسة الا ما لا نفس له سائلة » ( از قواعد شهيد ص 286 ) .\r\n34 - اصالت نفى عسر و حرج كه امورى كه انسان را در عسر و حرج و دشوارى اندازد از نظر اسلام مرفوع است بموجب قاعدهء كليه كه مستفاد از اخبار و آيات است « لم يكلف اللّه هذه الامة بالتكليف الشاقة و انما كلفهم بما دون الطاقة » و آيهء  وَ لا عَلَى الْمَرِيضِ حَرَجٌ   وَ لا عَلَى - الْأَعْرَجِ حَرَجٌ  و  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ  و لازم در تعيين عسر و حرج عادت و ملاحظه اوقات و حالات و اشخاص و عرف و تداول است ( از خزائن ص 293 و 300 و 42 و 144 ) .\r\n35 - اصالت نفى وجوب يا تحريم فعل وجودى در مورد مشكوك تا آنكه بدليل ثابت شود كه بازگشت باصالت اباحه كند .\r\n36 - اصالت نفى مجاز كه اصل در استعمال حقيقت است « الحقيقة خير من - المجاز » .\r\n\r\n","description":"","footnote":"","page_name":" 218 ","page_number":266},
  {"content":"\r\n\r\n37 - اصالت عدم اضمار كه اصل عدم تقدير است « الذكر خير من الاضمار » 38 - اصالت عدم حذف كه همان عدم اضمار است .\r\n39 - اصالت عدم اشتراك « المجاز خير من الاشتراك » .\r\nدر عرفان : اصل الاصول در لسان اهل معنى عبارت از هدايت است و اصول ، اصول ، دين است مثل توحيد و معرفت و ايمان و يقين و صدق و اخلاص ( لمع ص 357 ) .\r\nاصول جمع اصل است و در بيان آن از نظر عرفا اقوالى چند آمده است .\r\nهجويرى گويد ظاهر اصول قول شهادت و باطنش تحقيق معرفت و ظاهر و فروع آن برزش معاملات و باطن تصحيح نيت و قيام هر يك از اين دو بى ديگر محال باشد .\r\nقسم اصول چنان كه فهرست شد يكى از مقامات است و آن را ده باب است كه گذشت ( كشف المحجوب ص 14 - مصباح الانس ص 19 ) .\r\n\r\nاصْلِ مُثْبَت\r\n- ( اصطلاحات اصولى ) در اصول رشاد آمده است :\r\nاستصحاب همان طورى كه مقتضى ابقاء نفس ما كان است مقتضى اثبات آثار شرعيه مترتبه بر آن نيز مىباشد .\r\nمقصود از آثار شرعيه ، كليهء آن آثارى است كه بوسيلهء شارع بر حالت سابقه مترتب گرديده‌اند بنا بر اين آثار طبيعيه و يا آثارى كه بر حسب عرف و عادت بر آن مترتب شده و يا ميشوند بوسيلهء استصحاب اثبات نمىگردند - مثلا استصحاب حيوة غائب مفقود الاثر مقتضى آن است كه حكم بر بقاء حيوة وى شده و كليه آثارى كه شرعا بر حيوة واقعى يك شخص بار مىشود بر حيوة تنزيلى وى نيز بار شود - و فى المثل از تقسيم اموال وى بين ورثه و يا از ازدواج با زوجه‌اش خوددارى گردد ولى ديگر نمىتوان آثار عادى و يا طبيعى حيوة واقعى را هم بر آن مترتب نموده و فى المثل بر ازدياد تجارب و يا سپيد شدن موى او كه آثار عادى و طبيعى بقاء حيوة ميباشند نيز حكم كرد .\r\n( اصول رشاد ص 265 ) رجوع به اصل شود .\r\nدر فلسفه اين اصطلاح بدين صورت به كار ميرود كه گاه اصل گويند و حقيقت موجودات را خواهند و گاه اطلاق بر هيولى شود و گاه اطلاق بر عناصر شود . ( رجوع شود به مصنفات بابا افضل ج 1 رساله 5 ص 11 و دستور ج 1 ص 125 ) .\r\n\r\nاصْلُ الْهُوِيَّة\r\n- مراد ذات حق تعالى است كه بطور جمع « اصل الهويات » هم گفته شده است .\r\n( رسائل صدرا ص 64 )\r\n\r\nاصوات\r\n- ( اصطلاح ادبى ) اصوات يا آواها الفاظى ميباشند كه بر تحسين ، شادى ، رنج ، بيم و اميد دلالت نمايند مانند « آفرين ، به به ، تبارك اللّه ، خه خه ، زه زه » و جز آنها ( از دستورنامه ص 14 ) .\r\n\r\nاصُول\r\n- ( اصطلاح اصولى و ادبى ) اصول جمع اصل است و در عروض اصول\r\n\r\n","description":"","footnote":"","page_name":" 219 ","page_number":267},
  {"content":"\r\n\r\nسه‌گانه ، وتد ، سبب و فاصله باشد ( از كشاف ج 1 ص 96 ) .\r\nدر فقه ، اصول انسان ابوين و آبااند هر چه بالا روند « و لا يستقر للرجال ملك - الاصول و هم الابوان و آبائهما و ان علوا » و فروع در اينجا اولادند ( از شرح لمعه ص 257 ) .\r\nاصول در اصطلاح علماء اصول فقه :\r\nعلم بقواعدى است كه ممهد و مهيا كند انسان را براى استنباط احكام شرعيه و يا احكام شرعيهء فرعيه باستناد ادلهء تفصيليه كه قرآن ، سنت ، اجماع و عقل باشد و يا صناعتى است كه بدان قواعدى شناخته شود كه در طريق استنباط احكام واقع شود و تعاريفى ديگر از ( قوانين ص و كفايه ج 1 ص 9 ) . رجوع باصول فقه شود .\r\n\r\nاصْنام\r\n- ( اصطلاح كلامى ) اصنام جمع صنم است يعنى بت يكى از اصول اوليه اسلام بت‌شكنى است كه در حديث است كه حضرت امير بر دوش پيغمبر اسلام قرار گرفت و بت‌هاى خانه كعبه را شكست مسأله بت و بت‌پرستى در دوران جاهليت در بين اعراب و ساير ملل متمدن هند و چين رواج داشت و باحتمال قوى در يونان باستان هم رواج داشته است بطورى كه ابو ريحان بيرونى در كتاب آثار الباقيه گويد در بين همهء ملتها بت‌پرستى رواج داشته نهايت بصورتهاى گوناگون ، بهر - حال دين اسلام كه اصل اوليه‌اش بر توحيد و يكتاپرستى است قهرا با همهء انواع بت‌ها اعم از سمبل‌هاى انسانى و يا بت‌هايى - كه به عنوان تقرب به خدا مىپرستيدند مخالفت ورزيد در قرآن مجيد از - بت‌پرستى سخت نكوهش شده است چنان كه ميفرمايند :\r\n قالَ أَ فَتَعْبُدُونَ مِنْ دُونِ اللَّهِ ما لا - يَنْفَعُكُمْ شَيْئاً وَ لا يَضُرُّكُمْ   لَقَدْ عَلِمْتَ ما هؤُلاءِ يَنْطِقُونَ   بَلْ فَعَلَهُ كَبِيرُهُمْ هذا فَسْئَلُوهُمْ إِنْ - كانُوا يَنْطِقُونَ   أَ أَنْتَ فَعَلْتَ هذا بِآلِهَتِنا يا إِبْراهِيمُ  .\r\nحضرت ابراهيم خليل به عنوان سمبل بت‌شكنى معرفى شده است :\r\nاز قول وى در قرآن آمده است :\r\n تَاللَّهِ لَأَكِيدَنَّ أَصْنامَكُمْ  و به همين جهت است كه حضرت رسول پيرو ملت ابراهيم شناخته شده است .\r\nدر نزد اهل ذوق صنم و بت معنى ديگرى كه در كلمهء بت توضيح داده شده است دارد .\r\nمولانا گويد :\r\n بت‌پرستى گر بمانى در صور * صورتش بگذار و در معنى نگر\r\nمرد حجى همره حاجى طلب * خواه هندو خواه ترك و يا عرب\r\nمنگر اندر نقش و اندر رنگ او * بنگر اندر عزم و در آهنگ او\r\nگر سياهست و هماهنگ تو است * تو سفيدش خوان كه همرنگ تو است \r\n*\r\n آن جهود سگ به بين چه رأى كرد * پهلوى آتش بتى بر پاى كرد\r\nكان كه اين بت را سجود آورد برست * ور نيارد در دل آتش نشست \r\n\r\n","description":"","footnote":"","page_name":" 220 ","page_number":268},
  {"content":"\r\n\r\n چون سزاى اين بت نفس او نداد * از بت نفسش بتى ديگر بزاد\r\nمادر بت‌ها بت نفس شما است * زانكه آن بت مار و اين بت اژدها است\r\nآهنگ و سنگ است نفس و بت شرار * آن شرار از آب مىگيرد قرار\r\nسنگ و آهن ز آب كى ساكن شود * آدمى با اين دو كى ايمن شود\r\nسنگ و آهن در درون دارند نار * آب را بر نارشان نبود گذار\r\nز آب و نار برون كشته شود * در درون سنگ و آهن كى رود\r\nآهن و سنگ است اصل نار و دود * فرع هر دو كفر ترسا و جهود\r\nبت سياه آبيست در كوزه نهان * نفس مر آب سيه را چشمه دان\r\nآن بت منحوت چون سيل سياه * نفس بت گر چشمهء بر شاهراه\r\nبت درون كوزه چون آب كدر * نفس شومت چشمهء آن اى مصر\r\nصد سبو را بشكند يك پاره سنگ * و آب چشمه ميرهاند بىدرنگ\r\nآب خم و كوزه‌گر فانى شود * آب چشمه تازه و باقى بود\r\nبت شكستن سهل باشد نيك سهل * سهل دين نفس را جهل است جهل\r\nصورت نفس ار بجوئى اى پسر * قصهء دوزخ بخوان با هفت در\r\nهر نفس مكرى و در هر مكرى از آن * غرق صد فرعون يا فرعونيان \r\n*\r\n بت‌شكن بود است اصل اصل ما * چون خليل حق و جمله انبيا\r\nگر درآئيم اى رهى در بتكده * بت سجود آرد بما در معبده\r\nاحمد و بو جهل در بت خانه رفت * وين شدن تا آن شد فرقيست زفت\r\nآن در آيد سر نهند او را بتان * وين درآيد سر نهد چون امتان\r\nاين جهان شهوتى بتخانه‌ايست * انبياء و كافران را لانه‌ايست\r\nليك شهوت بندهء پاكان بود * زر نسوزد زانكه نقد كان بود\r\nكافران قلبند و پاكان همچو زر * اندرين بوته درند اين دو نفر\r\nقلب چون آمد سيه شد در زمان * زر در آمد زردى او شد عيان \r\nكلمهء اصنام در عبارات شيخ اشراق به معناى انواع جسميه در عالم حس به كار برده شده است كه اضلال و نمونهء مثل نوريه و اصحاب اصنام است ( رجوع شود بارباب اصنام و اصنام ) .\r\nابو ريحان گويد : مردم يونان باستان اصنام را واسطهء بين خود و علت اولى ميدانستند و بدين جهت اين گونه بت‌ها را بنام ستارگان و جواهر عقليهء عاليه پرستش ميكردند و مردم عرب از سرزمين شام اين عقيده را يعنى عقيدهء بت‌پرستى را به سرزمين خود بردند و به تقليد يونانيان همين عنوان را به بتها دادند .\r\nالبته بايد دانست كه بت‌پرستى در ميان ملتها رنگهاى مختلفى داشته است و منشأ آن را مختلف نقل كرده‌اند ، در بين ملل عرب گويند منشأ آن پرستش حجر الاسود بوده است كه هر قومى به تقليد از حجر الاسود كعبه سنگى را پرستش\r\n\r\n","description":"","footnote":"","page_name":" 221 ","page_number":269},
  {"content":"\r\n\r\nميكرد .\r\nپارهء گويند منشأ بت‌پرستى را در اعراب بايد در ملل هند و يونان جستجو كرد . صابئيان نيز در بناى بت‌پرستى ملل مختلف اثرى تام داشته‌اند آنان ستاره‌هاى - نورانى را پرستش ميكردند و بهر حال در هر ملتى اين موضوع به نحوى خودنمائى كرده است بعضى جنبه وساطت بين بنده و خدا بدانها داده‌اند و پارهء بطور مستقل آنها را مؤثر در وجود ميدانستند و هيچ ملتى از نوعى از - بت‌پرستى عارى نبوده است اساس كار مذهب يهود بر توحيد و سپس مذهب اسلام بر توحيد كامل گذاشته شد . ابو ريحان شرح مفصلى در اين باب آورده و گويد : بديهى است كه طبيعت عامى مردم متوجه به محسوسات است و از معقولات دورى ميجويد و از همين جهت است كه بسيارى از ملل در مسائل معقوله متوسل به تصويرات و مجسمه‌ها شده‌اند و حتى يهوديان نيز متوسل به هياكل و تصويرات گرديده‌اند و در درجهء بعد نصارى و بعد منانيه .\r\nوى گويد حتى در بين مسلمانان هر گاه حضرت رسول را به صورت تصويرى بنمايند و يا كعبه و مراكز مقدسه را مصور كنند از ديدن آنها خوشحالى خاص در آنها حاصل مىشود و آن را بوسيده ستايش مينمايند و اين خود يك عامل اساسى است در اينكه اسامى انبياء بزرگ را در مكانهاى مختلف مكه مىبينيم كه هر جائى را مقامى از پيامبران و مقدسان ميدانند مانند مقام ابراهيم و ملائكه و . . .\r\nو بالاخره گويد روايات و اخبار در باب بت‌پرستى از قديم الايام زياد است هم در يهود و هم در ملل ديگر مثلا در رم بت‌پرستى اساسى استوار داشته است براى آفتاب چهار مجسمه قرار داده بودند بر چهار اسب يكى براى زمين ، يكى براى هوا يكى براى نار و يكى براى آب كه هنوز هم اين چهار مجسمه در روم وجود دارد ، سپس بطور تفصيل بت‌پرستى و بت‌هاى هندى را شرح داده است .\r\nو نام بت‌هائى مانند بت‌هاى سومنات و بت كشمير و هياكل آنها را ذكر كرده است . ( رجوع شود به تحقيق ما للهند ص 88 ، 95 )\r\n\r\nاصُولِ احاديث\r\n- ( اصطلاح درايه ) در علم درايه ، اصول احاديث عبارتند از خبر صحيح ، حسن ، موثق و ضعيف » ( از معالم ص 216 )\r\n\r\nاصُولِ اعْتِقاد\r\n- در مقابل اصول فقه و فروع دين است .\r\n\r\nاصُولُ اْلَاعْلَوْن\r\n- ( اصطلاح اشراقى ) مراد صور مفارق در علم حق تعالى است رجوع به مثل نوريه و ( اسفار ج 1 ص 161 ) شود .\r\n\r\nاصُول افاعيل\r\n- ( اصطلاح ادبى ) در عروض عبارت از اجزاء و اوزان عروضى است .\r\n\r\nاصُولِ دين\r\n- ( اين اصطلاح كلامى است ) و منظور اصول دين اسلام است .\r\nدر هر شريعتى اصولى هست و فروعى منظور از اصول پايه‌هاى اساسى دين است كه نخست بايد بدانها پاى بند بود و سپس\r\n\r\n","description":"","footnote":"","page_name":" 222 ","page_number":270},
  {"content":"\r\n\r\nبه فروعى كه بر اساس آن اصول است .\r\nاصول دين معمولا مربوط به اعتقاد است و فروع دين مربوط به عمل است اصول دين اسلام را بعضى 5 اصل دانسته‌اند يعنى توحيد خداى متعال ، عدل خداى متعال ، نبوت ، امامت ، معاد .\r\nپاره سه اصل دانسته‌اند كه توحيد ، عدل ، نبوت باشد بعضى توحيد ، نبوت و امامت را از اصول دانسته‌اند و عقايدى ديگر .\r\nدر كتاب معتقد الاماميه آمده است كه :\r\nبدان كه اعتقاد ايشان آنست كه اصول دين سه جزء است : معرفت خداى ، و معرفت رسول ، و معرفت امام .\r\nدر توحيد و نبوت همگنان را با ايشان اتفاق است كه از اصول دينست ، و در امامت خلافست . بنزديك ايشان از اصولست ، و بنزديك ديگران از اصول نيست .\r\nدليل بر صحت مذهب خود درين مسأله اين ميگويند كه طاعت امام واجب است ، و طاعت وى نتوان داشت تا وى را نشناسى ، پس شناختن وى واجب بود .\r\nگفتيم كه طاعت امام واجبست لقوله تعالى :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  . پس خداى تعالى طاعت اولى الامر را با طاعت خويش و طاعت رسول خويش قرين گردانيده است . پس بمقتضى عطف ، چنان كه طاعت خداى و رسول واجب است ، طاعت اولى الامر واجب باشد . و اولو الامر كه خداوندان فرمانند ، امامان معصومند از فرزندان رسول ، كه خداى تعالى بطاعت ايشان و پيروى ايشان فرمود .\r\nو دليل برين آنست كه اگر اين اولو - الامر امامان معصوم نباشند ، علما و امرا باشند كه خطا و معصيت از ايشان صادر شود . چون ايشان معصيت كنند شايد كه به معصيت فرمايند ، و اين ممكن است .\r\nپس اگر فرمان ايشان برند معصيت كرده باشند ، و خداى تعالى از معصيت نهى كرده است .\r\nو اگر فرمان ايشان نبرند خلاف امر خداى كرده باشند ، و خلاف امر خداى معصيت باشد .\r\nو چون حمل كردن اولو الامر بر علماء و امراى نامعصوم و جائز الخطا ادا به اين فساد مىكند ، نشايد كه اولو الامر ايشان باشند .\r\nدليلى ديگر بر آنكه شناختن امام واجبست ، آنست كه رسول ص فرموده است :\r\n« من مات و لم يعرف امام زمانه فقد مات ميتة جاهلية »\r\n. يعنى : هر كه بميرد و امام زمان خود را نشناسد ، مردن وى چون مردن كسانى باشد كه در جاهليت پيش از آمدن پيغمبر برسالت مرده باشند ، يعنى :\r\nكافر مرده باشد ، و هر كه بنا شناختن وى كافر شود شناختن آن از اصول دين باشد چون شناختن خداى و رسول او . و اللّه - الموفق .\r\n( رجوع شود به معتقد الاماميه ص 13 - 14 ) .\r\n\r\nاصُولِ عقلائى\r\n- ( اصطلاح اصولى ) در كليات حقوقى آمده است :\r\nبناء عرف و عادت در محاورات بر\r\n\r\n","description":"","footnote":"","page_name":" 223 ","page_number":271},
  {"content":"\r\n\r\nاصولى است كه باصول عقلائى ناميده مىشود مثل اصالت عدم خطاء و اصالت عدم سهو و نسيان و اصالت عدم لغو و عبث و اصالت عدم هزل و مزاح همه اينها اصولى است كه بناء عقلاء در اقوال و اعمال بر اعتماد به آنها است .\r\nپس هر گاه شخصى كلامى گويد و احتمال برود كه متكلم سهو و يا غفلتى كرده و يا قصدش از اين كلام هزل و مزاح بوده به هيچ يك از اين احتمالات اعتناء نمىشود و بايد كلام او را حمل بر ارادهء جدى نمود خواه خبر باشد يا انشاء مثل بيع و هبه پس معنى اهمال كلام حمل آن است بر لغو يا سهو و شبه آن هر آنچه مخالف با اصول عقلائى است .\r\nبنا بر اين بايد كلام را حمل بر ظاهرش نموده خواه حقيقت باشد يا مجاز .\r\nپس اگر كلام ظهور در يكى از دو معنى داشته باشد همان متبع است و اگر براى كلام ظهورى در هيچ يك از دو معنى نباشد و امر مردد بين حقيقت و مجاز باشد به حكم اصالت حقيقت حمل بر معنى حقيقى خواهد شد و اگر حمل بر معنى حقيقى متعذر باشد لفظ حمل بر معنى مجازى مىشود و اگر حمل بر معنى مجازى نيز متعذر باشد لا محاله لفظ مجمل و چارهء جز اهمال كلام نيست . ( كليات ص 12 )\r\n\r\nاصُولِ عَمَلِيَّه\r\n- اين اصطلاح اصولى است و اصول عمليه آنها ميباشند كه مكلف در مقام عمل ناچار است بدانها متوسل شود و براى رفع اضطرار و عدم تعطيل در تكليف است و گر نه هيچ كدام حكم نمىباشند و بعد از فحص و يأس از دليل و حكمى متوسل به آنها ميشوند و آنها عبارتند از استصحاب ، اشتغال ، تخيير و احتياط . شيخ انصارى گويد : مكلف ملتف به احكام شرعى يا شاك در حكم است يا قاطع و يا ظان است ، هر گاه شاك در حكمى باشد بايد رجوع باصول عمليه كند و آن چهار است زيرا در شك او يا حالت سابقه ملحوظ است يا نه بنا بر شق دوم كه حالت سابقه ملحوظ نباشد يا احتياط ممكن است يا نه بنا بر شق اول كه حالت سابقه ملحوظ باشد يا شك در تكليف است يا مكلف به .\r\nدر صورتى كه حالت سابقه ملحوظ باشد و شك در تكليف باشد استصحاب است و در صورتى كه شك در مكلف به باشد تخيير است و در صورتى كه ملحوظ نباشد و احتياط ممكن باشد احتياط است و اگر ممكن نباشد برائت است و در صورتى كه قاطع باشد بايد به قطع خود عمل كند و در صورت ظن اگر قائل بانسداد شويم كه به ظن عمل مىكند . رجوع شود به ( رسائل ص 192 و 302 - كفايه ج 2 ص 6165 ) .\r\nدر اصول رشاد آمده است :\r\nاصول عمليه منحصر در چهار اصل مىباشد .\r\n1 - اصل برائت .\r\n2 - اصل احتياط يا قاعدهء اشتغال .\r\n3 - اصل تخيير .\r\n4 - اصل استصحاب .\r\nدر شك ، اگر حالت سابقه ملحوظ باشد يعنى مكلف قبلا بوجود آن حالت يقين داشته و بعدا در بقاء و زوال آن\r\n\r\n","description":"","footnote":"","page_name":" 224 ","page_number":272},
  {"content":"\r\n\r\nشك كند - در اين صورت اصل استصحاب جارى شده و گفته مىشود : اصل بقاء آن حالت است .\r\nو اگر حالت سابقه وجود نداشته باشد و يا اينكه وجود داشته لكن ملحوظ نگردد در اين صورت اصل برائت يا اشتغال يا تخيير جارى مىشود .\r\nپس مجراى قاعدهء استصحاب شك طارى بر يقين سابق و مجراى اصل برائت و اشتغال و تخيير شك ابتدائى است .\r\nشك ابتدائى گاهى در حكم حاصل مىشود و زمانى در موضوع .\r\nاگر در حكم پديد آيد در اين صورت شبههء حاصله را شبههء حكميه گويند و اگر در موضوع پديد آيد در اين صورت شبهه را شبههء موضوعيه خوانند .\r\nمثلا شك در اينكه حكم مترتب بر فقاع حرمت است يا اباحه ؟ شبهه حكميه است ولى شك در اينكه مايع موجود در اناء حاضر فقاع است يا ماء مطلق ؟ شبهه موضوعيه مىباشد .\r\nشبهه حكميه يا از فقدان نص ناشى ميگردد يا از اجمال نص و يا از تعارض نصين .\r\nمثلا شك در حرمت فقاع يا از اين جهت حاصل مىشود كه نص معتبرى كه دلالت بر حرمت آن بنمايد وارد نشده و يا نصى كه وارد شده مجمل و قابل توجيه بوجوه متعدده است و يا اينكه دو يا چندين نص متعارض وارد شده كه يكى از آنها مثلا دال بر حرمت و ديگرى دال بر كراهت و سومى دال بر اباحه مىباشد . ولى شبههء موضوعيه فقط از اشتباه حواس ظاهريه و باطنيه بوجود مىآيد مثلا شك در اينكه مايع حاضر فقاع است .\r\nيا مايع ديگر ؟ از خطاى باصره و يا شك در اينكه فريضهء فوت شده فريضهء عصر است يا ظهر ؟ از اشتباه حافظه حاصل مىشود .\r\nدر شبههء حكميّه حاصله از شك ابتدائى سه حالت تصور مىشود :\r\n1 - شك بين حرمت و غير وجوب 2 - شك بين وجوب و غير حرمت 3 - شك بين وجوب و حرمت الف - اگر يك طرف شك حكم تحريمى و طرف ديگر آن حكم غير وجوبى باشد يعنى معلوم نشود كه حكم مسألهء مبتلى بها حرمت است يا كراهت - حرمت است يا اباحه - حرمت است يا استحباب ، در اين صورت بنا بر عقيده اصوليين اصل برائت جارى شده و بعدم حرمت بنا گذارده مىشود ولى بنا بعقيده اخباريين عمل به احتياط شده و از ارتكاب آن اجتناب مىشود .\r\nب - اگر يك طرف شك حكم ايجابى و طرف ديگر آن حكم غير تحريمى ( اعم از كراهت - اباحه - استحباب ) باشد در اين صورت اجماعا يعنى هم بعقيدهء اصوليين و هم بعقيدهء جمهور اخباريون اصل برائت جارى شده و بعدم وجوب حكم مىشود .\r\nج - اگر يك طرف شك حكم ايجابى و طرف ديگر آن حكم تحريمى باشد در اين صورت اگر منشأ آن فقدان نص و يا اجمال نص باشد باز بعقيدهء هر دو فريق\r\n\r\n","description":"","footnote":"","page_name":" 225 ","page_number":273},
  {"content":"\r\n\r\nاصل برائت جارى مىشود - يعنى هم نسبت به حكم ايجابى و هم نسبت به حكم تحريمى اصالة العدم جارى گرديده و باباحهء آن حكم مىشود ولى اگر منشأ آن تعارض نصين باشد اصل تخيير جارى شده و مكلف در عمل بهر يك از طرفين شك مخير ميگردد .\r\nزيرا اجراى اصل برائت در اين مورد موجب ميگردد كه از مفاد هر دو نص اعراض شده و با تكليف يقينى مخالفت گردد .\r\nدر شبههء موضوعيّه ناشيه از شك ابتدائى : مطلقا اصل برائت جارى مىشود خواه شبههء مزبور دائر مدار وجوب و حرمت - يا وجوب و غير حرمت - يا حرمت و غير وجوب باشد يعنى در كليهء موارد بوسيلهء اجراى اصل برائت احكام الزاميه ( وجوب - حرمت ) منتفى ميگردند مگر آنكه اصل معارضى در بين باشد كه در اين صورت حكومت با اصل معارض خواهد بود .\r\nمثلا در شبهات راجعه بلحوم چون اصل كلى در آنها حرمت است لذا چنانچه مكلف در مذكى و ميته بودن لاشهء گوسفندى شك نمايد يعنى در حرمت و اباحه آن مردد شود در اين صورت نمىتواند اصل برائت جارى نموده و بحليت آن حكم كند - چه آنكه در اين مورد اصل كلى مزبور معارض با اصل برائت مىباشد .\r\nاما در شبههء موضوعيّه مسبوقه بعلم اجمالى :\r\nشبهه اگر مسبوق بعلم اجمالى باشد يعنى مكلف اجمالا بر حرمت يكى از اطراف شبهه قطع نموده ليكن تفصيلا نداند كه آن فرد كدام يك از افراد مشتبهه است - در اين صورت اگر آن فرد در ميان افراد قليلى مشتبه شده باشد شبهه را شبههء محصوره و اگر در بين افراد كثيره و بيشمارى مشتبه شود شبهه را شبههء غير محصوره گويند .\r\nدر شبههء محصوره چون اجراى اصل برائت و نفى هر دو جانب شبهه مستلزم طرح علم اجمالى و مخالفت قطعيه با تكليف يقينى است لذا نمىتوان اصل مزبور را جارى كرد مثلا در مورد انائين مشتبهين كه يكى از آنها مسلما حاوى خمر است چنانچه در هر دو آنها اصل برائت جارى شده و حرمت يكى پس از ديگرى نفى گردد بطور قطع با تكليف يقينى مخالفت به عمل آمده است و به همين جهت در اين مورد عمال به احتياط شده و از هر دو جانب آن اجتناب ميگردد .\r\nولى در شبههء غير محصوره چون فرد متقين الحرمه در ميان افراد كثيره و بيشمارى مشتبه شده است لذا اجراى اصل برائت در يك يا چند فرد مبتلى به مستلزم نفى حرمت از عموم افراد بيشمار و طرح علم اجمالى نمىباشد و به همين جهت در اين مورد مانعى براى اجراى اصل برائت متصور نيست .\r\n( اصول رشاد ص 243 - 239 )\r\n\r\nاصُوْل فَحْل\r\n- ( اصطلاح فقهى ) پدر ، مادر ، جد و جده‌اند كه آنان در باب رضاع در بچهء شيرخوار اصل‌اند .\r\n\r\nاصُوْل فِقه\r\n- ( اصطلاح اصولى ) علم به قواعدى است كه در راه استنباط احكام\r\n\r\n","description":"","footnote":"","page_name":" 226 ","page_number":274},
  {"content":"\r\n\r\nشرعى به كار آيد و آنها قطعىاند نه ظنى و راجع به كلياتند نه جزئيات و اطلاق شود بكليات منصوصه در كتاب و سنت مانند قاعدهء لا ضرر و لا ضرار و اطلاق بر قواعد مستنبطه از كتاب و سنت شود .\r\n( از دستور ج 1 ص 127 - الموافقات ج 1 ص 29 ) .\r\nو ديگر اصول فقه اطلاق بر كتاب و سنت و اجماع و عقل شود كه آنها اساس فقه‌اند .\r\nدر كتاب معتقد الاماميه آمده است :\r\nبدان كه اصول آن بود كه بناى چيزى برو بود . و فقه علم باشد به احكام شرع . و اصول الفقه عبارت است از ادلهء فقه كه بدانستن آن و نظر كردن در آن صحيح بود كه فقه بر سبيل جمله بدانند .\r\nبدان كه مدار اصول بر خطاب خداست ، و بر خطاب رسول خداى ، يا به آنچه او متعلق باشد بخطاب يا طريق به آن .\r\nاما خطاب كتاب و سنت است و آنچه به آن تعلق دارد ، اعتبار رتبه است ميان آمر و مأمور ، و آنكه امر حقيقت است در قول يا در فعل .\r\nو طريق بخطاب استعمال عرب است كلام را ، و استعمال كردن ايشان كلام را مجرد ، دليل است بر حقيقت آن .\r\nو حقيقت هر آن لفظى باشد كه مراد به او آن باشد كه وى را از براى آن وضع كرده باشند در لغت يا در عرف يا در شرع .\r\nو حقيقت را واجب باشد حمل كردن بر ظاهرش ، و آنكه عدول نكنند از ظاهرش بىدليلى ، از براى آنكه قبيح باشد از حكيم كه با قومى سخن گويد بلغت ايشان ، و مرادش آن نباشد كه لغت ايشان آن اقتضا كند .\r\nو اگر خطابى باشد كه در وى جز وضع نباشد واجب باشد كه بر آن حمل كنند .\r\nو اگر وضع باشد و عرف بر عرف حمل كنند . و اگر وضع و عرف و شرع باشد بر شرع حمل كنند ، براى آنكه شرع طارى است بر هر دو ، و بمنزلهء ناسخ ايشان است .\r\nو مجاز لفظى باشد كه نخواهند به او آنچه وى را از براى آن وضع كرده باشند .\r\nو مجاز به زيادت باشد :  « لَيْسَ كَمِثْلِهِ شَيْءٌ »  و بنقصان چنان كه :  « وَ سْئَلِ الْقَرْيَةَ »  ، و بنقل چنان كه مردى شجاع را اسد گفتن .\r\n( رجوع شود به معتقد الاماميه ص 143 - 142 ) .\r\n\r\nاصُوْل كُليّه\r\n- ( اصطلاح اصولى ) آنها هستند كه در شريعت بحفظ آنها اهتمام داده شده است مانند دين ، نفس ، عقل و مال بموجب آيات و اخبار .\r\n( از الموافقات ج 1 ص 24 )\r\n\r\nاصُوْل مُرْتَضِع\r\n- ( اصطلاح فقهى ) همان اصول فحل باشد « لا تحرم اصول المرتضع على الاصول المرضعه » كه اصول - شيرخوارنده بر اصول شيردهنده حرام نمىشوند - .\r\n\r\nاصُوْل كَشْفِيَّه\r\n- ( اصطلاح فلسفى ) در مقابل اصول بحثيه است مراد حكمت ذوقى است در مقابل حكمت بحثى رجوع به حكمت ذوقى شود .\r\n\r\n","description":"","footnote":"","page_name":" 227 ","page_number":275},
  {"content":"\r\n\r\n( از شرح حكمت اشراق ص 307 )\r\n\r\nاصُولُ الْمَنازِل\r\n- اين اصطلاح نجومى و هيوى است .\r\nرجوع به منازل شود .\r\n\r\nاصْلَيْن\r\n- ( اين اصطلاح فلسفى است ) و مبين ثنويت است بدين معنى كه پارهء از ملتها در مبدأ آفرينش و انتساب موجودات به آفرينش نخستين قائل به دو اصل شده‌اند مانند اعتقاد بنور و ظلمت كه به قول اخوان الصفا از اصول اعتقاد به مذهب زردشت است و همين طور اعتقاد به خير و شر و اعتقاد به اهورامزدا و اهرمن .\r\n( رجوع شود به رسالهء اول آراء و ديانات اخوان ص 421 ) .\r\n\r\nاضافَة\r\n- ( اين اصطلاح ادبى و فلسفى است ) در ادب آن باشد كه كلمهء را نسبت دهند بكلمهء ديگر ( نفس نسبت را اضافه گويند ) نه بطور نسبت اسنادى تام و بلكه بطورى كه آن دو كلمه در حكم يك كلمه شوند اول را مضاف دوم را مضاف اليه نامند . اضافه بر دو قسم است يكى اضافهء لفظى و ديگرى اضافهء معنوى اضافهء لفظى اضافت صفات ( اسم فاعل ، مفعول ، صفات مشبهه و مصدر ) باشد به معمول خود كه مفيد تخفيف است يعنى در مفردها تنوين حذف شود و در تثنيه و جمع‌ها نونهاى عوض رفع ، مثل « ضارب زيد و ضاربا زيد » و اضافت معنوى جز اينها باشد و در اين گونه اضافه‌ها مضاف از مضاف اليه گاه كسب تعريف كند و آن در صورتى باشد كه مضاف اليه معرفه باشد و مضاف نكره مانند « كتاب على » و گاه كسب تخصيص كند و آن در صورتى باشد كه هر دو نكره باشند مانند « غلام رجل » و گاه كسب تذكير كند مانند « انارة العقل مكسوف بطوع الهوى » كه مكسوفة نگفته است و يا به عكس كسب تأنيث كند مانند « كما شرقت صدر القناة من الدم » و فوائدى ديگر رجوع شود به ( مغنى اللبيب ص 245 - سيوطى ص 129 - 134 ) .\r\nاضافت يا ملكى است به تقدير لام مانند « كتاب على » كه در معنى « كتاب هو لعلى » است يا بيانى است به تقدير من مانند « خاتم فضة » يعنى « خاتم من فضة » و « ثوب خز » يعنى « ثوب من الخز » و گاه ظرفى است به تقدير « فى » مانند « مكر الليل و النهار » . يعنى « مكر فى الليل و فى النهار » بايد دانست كه مضاف اليه بواسطهء مضاف همواره مجرور مىشود .\r\nو نزد اهل نظر و فلسفه يكى از مقولات نه‌گانهء عرضى است و نسبت مكررهء ميان دو امر است كه تعقل هر يك مستلزم تعقل ديگر مىباشد مانند ابوت و بنوت كه همواره متلازم يكديگرند اعم از خارج يا ذهن و بالجمله نسبت ميان دو امر است كه وجودا ملازم يكديگر باشند به اين معنى كه تعقل هر يك ديگري را ايجاب كند و يا در وجود خارجى وجود هر يك مستلزم وجود ديگرى باشد اين اضافه را اضافهء مقولى گويند .\r\n( اسفار ج 2 ص 62 - دستور ج 1 ص 132 )\r\n\r\n","description":"","footnote":"","page_name":" 228 ","page_number":276},
  {"content":"\r\n\r\n« الاضافة صفة زائدة على المتضايفين من خارج النفس فى الموجودات و اما الاضافة التى فى المقولات فهي ان تكون حالا اولى منها من ان تكون صفة زائدة على المتضايفين » .\r\n( تهافت التهافت ص 350 ) « الاضافة تلحق الكمية و ساير المقولات » .\r\n( تفسير ص 183 ) و بنا بر اين ابن رشد اضافه مقولى را حال در مقولات و اضافهء غير مقولى را صفت زائدهء بر متضايفين ميداند .\r\nخواجه طوسى اضافه را از مورد ذهنى ميداند و گويد « و ثبوته ذهنى و الا تسلسل و لا ينتفع تعلق الاضافة بذاتها » و گويد مضاف يا حقيقى است و يا مشهورى مضاف حقيقى عبارت از نفس اضافه است مانند ابوت و بنوت و مضاف مشهورى ذاتى است كه معروض اضافه است مانند اب و ابن . ( كشف المراد ص 141 ) در مقولات ارسطو است كه « المضاف هى الأشياء التى ماهياتها تقال بالقياس الى غيرها . . . الأشياء المضافة هى التى تقال ماهياتها و ذواتها بالقياس الى شىء آخر اما بذاتها و اما به حرف من حروف النسبة . . .\r\nو من خواص المضافين ان كل واحد منهما يرجع بالتكافؤ على الاخر » . ( مقولات ص 65 ) و بالاخره در تعريف آن گويد مضافان دو امرى ميباشند كه ماهيت هر يك از آنها از لحاظ وجودى بقياس به ديگرى گفته و حمل مىشود و از خواص آنها اين است كه با هم يافت ميشوند و هر گاه يكى از آنها مرتفع شود ديگرى نيز مرتفع خواهد شد .\r\n( مقولات ص 51 ، 53 ، 55 ، 64 ) در شرح حكمت اشراق آرد كه « الاضافات ايضا اعتبارات عقلية فان - الاخوة مثلا ان كانت هيئة فى شخص فلها اضافة الى شخص آخر و اضافة الى محلها » . ( ش ص 7 ) بابا افضل گويد : اضافت حال گوهر بود بقياس با گوهرى ديگر و تا دو چيز نبود اضافت موجود نشود .\r\n( مصنفات بابا ج 2 ص 25 و رجوع شود باسفار ج 3 ص 65 ) .\r\n\r\nاضافَة اشْراقِىّ\r\n- ( اصطلاح فلسفى ) بيان شد كه اضافهء مقولى نياز به دو طرف دارد بر خلاف اضافهء اشراقى كه اضافهء يك طرفى است و مضاف اليه نفس اضافه است چنان كه گويند علم خدا باشياء بنحو اضافهء اشراقى است يعنى علم او عين وجود اشياء است و از اضافهء علم او در عالم ابداع موجودات از كتم عدم بوجود آمده‌اند و چنين نيست كه اشيائى باشند و ميان آنها و ذات حق اضافه و نسبت علمى حاصل شود مانند علم انسان باشياء خارج از خود بلكه علم او عين وجود اشياء و از بسط علم و فيض حق اشياء موجود شده‌اند .\r\n( شرح منظومه ص 163 )\r\n\r\nاضافِهء لَفْظِيَّه\r\n- ( اصطلاح فلسفى ) اضافهء صفات است به معمول خود رجوع باضافه شود .\r\n\r\nاضافِهء مَعْنَوِيَّه\r\n- اضافه غير صفت باشد به معمول خود رجوع باضافه شود .\r\n\r\n","description":"","footnote":"","page_name":" 229 ","page_number":277},
  {"content":"\r\n\r\n\r\nاضْحِيَه\r\n- اين اصطلاح فقهى است و گوسفندى است كه در ايام نحر در وقت ظهر حاجيان در مكه قربانى كنند ( ايام نحر دهم تا دوازدهم ذى الحجة است ) .\r\n( از دستور ج 1 ص 133 - الفقه 5930 عبادات )\r\n\r\nاضْراب\r\n- اين اصطلاح ادبى است اضراب اعراض باشد از چيزى بعد از اقبال بر آن و حروف اضراب ( بل ، ام و او ) مىباشد مانند  قالُوا اتَّخَذَ الرَّحْمنُ وَلَداً ، سُبْحانَهُ بَلْ عِبادٌ ، مُكْرَمُونَ  رجوع به بل و حروف اضراب شود .\r\n( از كشاف ج 1 ص 873 - دستور ج 1 ص 133 ) و در بديع آنست كه سخن در مفردات يا جمل متناسبه را در مدح يا هجا يا غير آن به حرف اضراب ( بل ) عطف كند .\r\nمثال در فارسى :\r\n اى ميوهء دل من لا بل دل * وى آرزوى جانم لا بل جان \r\nمثال ديگر :\r\n عارضش باغى دهانش غنچهء * بل بهشتى در ميانش كوثرى \r\n( از ابدع . . ص 57 )\r\n\r\nاضْطِرار\r\n- ( اصطلاح فقهى ، كلامى ) اضطرار يعنى ناچارى و ناعلاجى و سختى در امرى و از مواردى است كه محرمات بدان مباح مىشود و واجبات حرام چنان كه اكل مية در مورد اضطرار مباح و بعضا واجب مىشود و در موردى تقيه واجب مىشود و حالت اضطرار در موردى است كه مسأله ضايع شدن نفس محرمه در ميان باشد .\r\nدر كليات حقوقى آمده است :\r\nاين قاعده كه از آن تعبير مىشود به اين عبارت : الضّرورات تبيح المحذورات از قواعد مسلمه بين فريقين بشمار ميآيد و مستفاد است از امثال اين روايت :\r\nما من شىء حرّمه اللّه الّا و قد احلّه لمن اضطر اليه\r\nو اصل مأخذ آيه كريمه  إِلَّا مَا اضْطُرِرْتُمْ إِلَيْهِ   فَمَنِ اضْطُرَّ غَيْرَ باغٍ  زيرا بقاء حرمت مال غير و حرمت اكل ميته مستلزم تلف نفس محترم خواهد بود و به اين لحاظ حرمت مرتفع و تناول طعام غير بدون اذن او جائز است نهايت آنكه ضمان آن بعهدهء اوست .\r\nو به همين قاعده راجع مىشود قاعدهء الضّرورة تتقدّر بقدرها - بلكه مرجع همه اين قواعد بقاعدهء لا ضرر و لا ضرار است .\r\n( كليات حقوق ص 6 ) در علم كلام مضطر در مقابل مختار است يعنى كسى كه در اعمال و رفتار و افعال خود ناچار باشد و زير كلمهء جبر توضيح داده مىشود كه عمل اختيارى معمولا به عملى ميگويند كه از شخص عالم شاعر بدنبال مقدمات عامه فعل كه عبارت از علم ، ميل و شوق و اراده باشد سر بزند و بيش از اين از كلمهء مختار نمىتوان تصور كرد .\r\nو از كلمهء مضطر اين معنى را ميفهميم كه شخص در افعال و رفتار خود تابع اراده و اختيار خود نباشد و فعل اضطرارى فعلى است كه در تحت شرائطى\r\n\r\n","description":"","footnote":"","page_name":" 230 ","page_number":278},
  {"content":"\r\n\r\nبدون اراده و اختيار انجام شود و گاه اطلاق بر فعل ضرورى شود مانند تنفس كه اضطرارى انسان است و گاه اطلاق بر قسر مىشود « و يقال مضطر للشىء القاهر و هذا هو الذى يمنع كون الارادة و النهوض فان الشيء القاهر يقال مضطر و يقال الاضطرار على فعل المقهور عليه لان الشيء القاهر هو الذى اضطره الى ذلك الفعل و يقال الاضطرار على الاعتقاد الصحيح الذى لا يمكن ان يرجع عنه صاحبه و يقال موجود ضرورى » .\r\n( تفسير ص 518 ، 34 ) « و الاضطرار يقال بحسب هذه الانحاء فمنه ما هو بالقسر » . ( تفسير ص 1909 ) و خلاصه كلام ابن رشد آنكه اضطرار را معانى متعددى است از جمله آنچه ممكن نباشد حفظ و وجود شىء مگر بدان مانند آنكه علت بقاء او باشد مانند تنفس براى حيوان و غذا براى آن كه حيوان در بقائش نياز به تنفس دارد .\r\n( تفسير ص 1908 ) اين مسأله كه آيا افراد انسانى در اعمال و حركات و كارهاى خود مختارند و يا اصولا اختيارى در عالم وجود هست يا نه مورد بحث و اختلاف است . رجوع شود به كلمهء جبر . و ( اسفار ج 3 ص 67 )\r\n\r\nاضْغاثُ و احلام\r\n- اين اصطلاح صرفا جنبهء اسلامى دارد و مأخوذ از قرآن كريم است و به معناى نوعى رؤيا است . فلاسفه اسلامى گويند : خوابهائى كه صرفا بر مبناى تركيبات خيالى باشد و اساس آن فعاليت و سازندگى قوت متخيله باشد و از راه اتصال نفس بعقل فعال نباشد اضغاث و احلام است زيرا قوت متخيله مدام در فعاليت است حتى در حال خواب و از اين جهت صورى را كه در خزانهء خود دارد گرفته و از تركيب و تأليف آنها امورى را ميسازد و مىآفريند و اين گونه رؤياها را رؤياى كاذبه گويند و گاه هم آنچه را نفس در اثر اتصالش بعقل فعال در مىيابد در اثر غلبهء قوت متخيله مورد تصرف او واقع مىشود و امورى بر آن ميافزايد و يا كم مىكند اين رؤيا نيز كاذبند و اگر قوت متخيله غالب نباشد و نفس صاف و مصفا باشد و آنچه را در اثر اتصال بعقل فعال دريافته است بدون كم و كاست تحويل حافظه داده و در تذكار واقع گردد رؤياى صادقه خواهد بود . ( مبدأ و معاد ص 347 )\r\n\r\nاضْلال\r\n- ( اين اصطلاح كلامى است ) اضلال بكسر ضاء يعنى گمراه كردن مأخوذ از اصول شرعى است در قرآن مجيد آمده است  إِنَّ اللَّهَ يُضِلُّ مَنْ يَشاءُ  و روايت\r\n« ان اللّه اضل من شاء من خلقه و جعل صدورهم ضيقه » .\r\nبدين جهت اهل كلام بحث كرده‌اند كه آيا اين مطلب منافات با ارسال رسل و انزال كتب ندارد .\r\nو بالاخره بحث در كلمهء اضلال كرده و گاهى متوسل به تأويلات شده‌اند .\r\n( رجوع شود به هدايت و ملل و نحل ابن حزم ج 3 ص 47 )\r\n\r\nاضْمار\r\n- اين اصطلاح ادبى است و اضمار در تقدير گرفتن و ضمير آوردن و حذف كلمه را گويند و در عروض ساكن\r\n\r\n","description":"","footnote":"","page_name":" 231 ","page_number":279},
  {"content":"\r\n\r\nكردن تا متفاعلن است .\r\n( از كشاف ج 1 ص 883 - دره نجفى ص 19 ) .\r\nو اضمار على شريطه تفسير عبارت از حذف عامل اسم است به شرط تفسير آن عامل محذوف به فعلى كه بعد از آن اسم واقع شده باشد و باب اشتغال هم گويند و آن اسم مرفوع و يا منصوب شود بفعل مقدرى كه فعل ظاهر حاكى از آنست رجوع شود به ( كشاف ج 1 ص 885 ) و نيز رجوع به باب اشتغال شود .\r\n\r\nاضْواء قَيُّومِىّ\r\n- اصطلاح اشراقى است و مراد افاضات مبدأ اول و در مرتبت بعد عقول و انوار مجرده است .\r\n( تعليقات دوانى بر هياكل ص 99 ، 98 )\r\n\r\nاضْوِاء مِيْنَوِيَّه\r\n- اصطلاح اشراقى است و مراد اضواء و افاضات روحانيه است . ( ش ص 372 )\r\n\r\nاطاعَة عِلْمِيَّه\r\n- اين اصطلاح اصولى است و مقابل اطاعت ظنى ، وهمى و شكى است . ( از كفايه ج 2 ص 122 ) رجوع به قطع و ظن و اصول عمليه شود .\r\n\r\nاطِبّاء نُفُوس\r\n- انبياء و اولياء و خلفاء اللّه‌اند .\r\n( اخوان الصفا ج 4 ص 84 )\r\n\r\nاطراد\r\n- ( اصطلاح منطق ، ادب ) اطراد يعنى شايع و جامع بودن ، تعريف مطرد باشد يعنى جامع باشد و معرف « بكسر » آن چنان باشد كه مساوى با معرف « بفتح » باشد و بالجمله اطراد در لغت شيوع و كثرت باشد و اطراد معرف شمول او است معرف را در وجود و ثبوت در مقابل انعكاس كه مانع بودن از اغيار است و در بديع آن باشد كه اسماء ممدوح و متعلقات و آباء او آورده شود به ترتيب ولادت بدون تكلف در سبك مانند « الكريم بن الكريم بن يوسف بن يعقوب بن اسحاق بن ابراهيم » ( از كشاف ج 1 ص 905 - دستور ج 1 ص 134 - قوانين ص 22 - مطول ص 373 ) .\r\nو بالجمله متكلم نام يا لقب كسى را با نسبت وى بىتكلف و تخلل بلفظ خارج بياورد .\r\nمثال فارسى :\r\n كيخسرو سياوش كاوس و كيقباد * گويند چون ز دختر افراسياب زاد \r\nمثال ديگر :\r\n الحمد للّه على معدلة السلطان * احمد شيخ اويس حسن ايلكانى \r\nمثال ديگر :\r\n ترتيب ملك و قاعدهء دين و رسم داد * عبد الحميد احمد عبد الصمد نهاد \r\nمثال ديگر :\r\n خسرو ملك عجم اتابك اعظم * سعد ابو بكر سعد زنگى مودود \r\n( از ابدع ص 61 ) اطراد و عدم الاطراد . در اصول يكى از علائم حقيقت و مجاز است « فالاول علامة للحقيقة و الثانى للمجاز فنقول هيئة الفاعل حقيقة لذات ثبت له المبدأ فالعالم يصدق\r\n\r\n","description":"","footnote":"","page_name":" 232 ","page_number":280},
  {"content":"\r\n\r\nعلى كل ذات ثبت له العلم و كذا لجاهل و الفاسق و كذلك اسأل موضوع لطلب شىء عمن شأنه ذالك فيقال اسأل زيدا او اسأل عمرا الى غير ذلك بخلاف مثل اسأل الدار فنسبة السؤال مجاز الى شىء و ارادة اهلها غير مطرد . فلا يقال اسأل البساط و اسأل الجدار » .\r\n( از قوانين ج 1 ص 22 )\r\n\r\nاطرافِيَّة\r\n- ( اصطلاح كلامى ) فرقهء از خوارج عجارده‌اند كه بدنبال مذهب حمزيه‌اند . ( از كشاف ج 1 ص 916 )\r\n\r\nاطْعِمَه وَ اشْرِبَه\r\n- يكى از ابواب فقه است ، در نظر اسلام برخى از خوردنيها و نوشيدنيها حرام و بعضى مباح است و برخى مكروه ، از حيوانات بحرى بطور كلى ماهى فلس‌دار حلال است و مارماهى و لاك‌پشت و وزغ و خرچنگ حرام است و از حيوانات برى گاو ، گوسفند ، شتر ، گاو وحشى ، الاغ وحشى ، قوچ كوهى و آهو حلالند ، اسب ، الاغ و قاطر مكروه‌اند و گربه و حيوانات سباع و روباه و خرگوش حرام است و از پرندگان آنچه را چنگال باشد مانند عقاب باز . . . حرام است .\r\nرجوع شود به ( شرح لمعه ج 2 ص 229 ) ( انما يحل من الحيوان البحر سمك له فلس و ان زال عنه . . . و لا يحل الجرى و المار ماهى و الزهو و لا السلحفاة و الضفدع و السرطان و غيرها و لا الجلال من السمك حتى يستبرء بان يطعم علفا طاهرا فى الماء الطاهر يوما و ليلة و البيض تابع للسمك و يؤكل من الحيوان البر الانعام الثلاثة و بقر - الوحش و حماره و كبش الجبل و الظبي و اليحموره و يكره الخيل و البغال و الحمير الاهلية و اكدها البغل ثم الحمار و قيل بالعكس و يحرم الكلب و الخنزير و السنور و ان كان وحشيا و الاسد و النمر و الفهد و الثعلب و الارنب و الضبع و ابن آوى و الضب و - الحشرات كلها كالحية و الفارة و العقرب و الخنافس و الصراصر و البراغث و اليربوع و القنفذان و الفنك و السمور و السنجاب و - الغطاءة و يحرم من الطير ماله مخالب كالبازى و العقاب و الصقر و النسر و الرخم و البغاث و الغراب الكبير الاسود و يحل غراب الزرع و يحرم ما كان ضفيفه اكثر من دفيفه و كذا يحرم ما ليس له قانصة و لا - حوصلة و الخفاش . . . و الطاووس و يكره الهدهد و الخطاف و يكره الفاختة و القبرة . . .\r\nو يحل الحمام كله كالقمارى . . . ( از شرح لمعه ج 2 ص 228 - 234 )\r\n\r\nاطلاق مُسَبَّب بر سَبَبْ\r\n- ( اصطلاح بلاغى ) يكى از انواع مجاز است و همين طور است اطلاق جزء بر كل در صورتى كه جزء مستلزم كل باشد مانند رقبه رجوع شود به ( تلويح ص 148 و توضيح التلويح ص 145 )\r\n\r\nاطْناب\r\n- اين اصطلاح ادبى است و اطناب طولانى كردن ، مفصل كردن و دراز سخن گفتن باشد ، اهل بلاغت گويند اطناب و ايجاز از اعظم انواع بلاغت باشد و در موقعى كه سخن در امرى و يا شخصى محبوب باشد اطناب كلام لازم است و در امرى يا شخصى مكروه ايجاز مطلوب است و بالجمله اطناب ملال‌آور و ايجازى كه اخلال در مقصود كند هر دو قبيح و مخالف اصول\r\n\r\n","description":"","footnote":"","page_name":" 233 ","page_number":281},
  {"content":"\r\n\r\nبلاغت است و بامورى چند اطناب محقق شود 1 - ايضاح بعد از ابهام 2 - تكرار براى افاده معنى خاص و نكته مخصوص مانند افاده معنى خاص و نكته مخصوص مانند تأكيد انذار در   « كَلَّا سَوْفَ تَعْلَمُونَ ثُمَّ كَلَّا - سَوْفَ تَعْلَمُونَ »   و بايد دانست كه اطناب و ايجاز از امورى اعتباريند و هر كلامى ممكن است نسبت به كلامى دراز باشد و نسبت بكلامى ديگر كوتاه ( از مطول ص 247 - كشاف ج 1 ص 901 ) رجوع بايجاز شود .\r\n\r\nاطْوارِ دِل\r\n- ( اصطلاح عرفانى ) جلوه‌ها و مظاهر دلرا گويند : و هر طورى از اطوار دل معدن گوهر ديگر است كه\r\n« الناس معادن كمعادن الذهب و الفضة »\r\nاما طور اول را صدر گويند و آن معدن گوهر اسلام است\r\n « أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ » \r\nو اگر عياذ باللّه از نور اسلام محروم ماند معدن ظلم و ظلمت كفر گردد . كه  « وَ لكِنْ مَنْ شَرَحَ بِالْكُفْرِ صَدْراً »  و محل وسواس شيطان صدر است و صدر بر مثال پوستى است مر دل را ، و در درون دل وسواس را راه نيست زيرا كه دل حريم خاص حق تعالى است و هيچ كس را در حرم خود راه ندهد .\r\nبيت\r\n مرا در دل به غير از دوست چيزى در نمىگنجد * بخلوتخانهء سلطان كس ديگر نمىگنجد\r\nدرون قصر دل دارم يكى شاهى كه گر گاهى * ز دل بيرون زند خيمه به بحر و بر نمىگنجد \r\nآسمان كه حرم ملائكه است شيطان را در وى راه نيست  « وَ حَفِظْناها مِنْ كُلِّ شَيْطانٍ رَجِيمٍ »  . دل كه حريم حق جل و علاست ، شيطان در وى چگونه راه يابد  « إِنَّ عِبادِي لَيْسَ لَكَ عَلَيْهِمْ سُلْطانٌ » \r\n\r\nطور دويم\r\n- طور دوم را قلب خوانند و آن معدن ايمان است  « أُولئِكَ كَتَبَ فِي - قُلُوبِهِمُ الْإِيمانَ »  . و محل نور عقلست « كه  لَهُمْ قُلُوبٌ يَعْقِلُونَ بِها  » .\r\n\r\nطور سيم\r\n- شغافست و آن معدن محبت و شفقت بر خلق است و محبت خلق از شغاف در نگذرد  « قَدْ شَغَفَها حُبًّا » \r\n\r\nطور چهارم\r\n- طور چهارم را فؤاد گويند كه معدن مشاهده و محل رؤيت است  « ما كَذَبَ الْفُؤادُ ما رَأى » \r\n\r\nطور پنجم\r\n- طور پنجم را حبة القلب گويند كه معدن محبت حضرت الوهيت جل و علا است و اين دل خاصان راست كه محبت هيچ كس را از مخلوقات ، در وى گنجايش نيست .\r\nبيت\r\n واى ديگرى در ما نگنجد * درين سر بيش از اين سودا نگنجد \r\n\r\nطور ششم\r\n- طور ششم را سويدا گويند كه معدن مكاشفات غيبى و علوم لدنى است و منبع حكمت و گنجينه اسرار الهى است سبحانه و تعالى و محل علم اسماء  « وَ عَلَّمَ آدَمَ الْأَسْماءَ كُلَّها »  است و در وى انواع علوم كشف شود كه ملائكه از آن محرومند .\r\nرباعى\r\n اى كرده غمت غارت هوش دل ما * درد تو زده نيش بنوش دل ما \r\n\r\n","description":"","footnote":"","page_name":" 234 ","page_number":282},
  {"content":"\r\n\r\n سرى كه مقدسان از آن محرومند * عشق تو فرو گفته به گوش دل ما \r\n\r\nطور هفتم\r\n- طور هفتم را مهجة - القلب گويند و آن معدن ظهور انوار تجلى است و صفات الوهيت به تمام در وى تجلى كند و او را از آفات مرض  « فِي قُلُوبِهِمْ مَرَضٌ »  نگاه دارد و شأن صحت دل آنست كه هر يك ازين اطوار حق عبوديت خود را بجا آورند و بخاصيت معانى كه در ايشان مودعست مخصوص گردند ، يعنى رو از همه مخلوقات بگردانند و از تمتعات دنيويه و توسلات اخرويه اعراض كرده بهمگى وجود ، توجه به جناب قدس خداوندى نمايند ( رجوع شود به تفسير حدايق - الحقايق ) اين اطوار هفتگانه مأخوذ از آيات و اخبار است مثلا صدر كه يكى از اطوار دل است مأخوذ از آيهء   أَ لَمْ نَشْرَحْ لَكَ صَدْرَكَ   مىباشد و كلمهء قلب در قرآن نيز مكرر آمده است همانطور كه كلمهء فؤاد و افئدة و بطور كلى بايد گفت كه هم در اخلاق و هم در حكمت ذوقى و عرفان به دل و حالات آن اهميت زيادى داده شده است و مدار انسانيت و عواطف انسانى محسوب شده است . ( رجوع به قلب شود ) .\r\nمولوى گويد\r\n ز عقل خود سفر كردم سوى دل * نديدم هيچ خالى زو مكانى\r\nميان عارف و معروف اى دل * همىگردد بسان ترجمانى\r\nخداوندان دل دانند دل چيست * چه داند قدر دل هر بىروانى \r\n\r\nاطْوارِ سَبْعَه\r\n- مراد از اطوار سبعه نزد صوفيان عبارت از : طبع ، نفس ، قلب روح ، سر ، خفى و اخفى است ( كشاف - ص 7 - 9 )\r\n\r\nاطْوارِ كَوْنِيّه\r\n- اين اصطلاح از مختصات فلاسفه اسلامى است كه متأثر از ذوق عرفانى شده است و بمعنى تجليات و تطورات وجود و مراتب وجود است .\r\n( مشاعر ص 68 )\r\n\r\nاعادَه\r\n- اين اصطلاح فقهى است و عودت دادن و بازگردانيدن است و انجام عبادتى را گويند كه در وقت اداء انجام داده باشد و بعللى كه از جمله فساد آن عبادت است مجددا انجام دهد « و الاعادة - ما فعل فى وقت الاداء ثانيا لخلل فى الاول و قيل لعذر فالصلاة بالجماعة بعد الصلاة منفردا يكون اعادة على الثانى لان طلب الفضيلة عذر لا على الاول لعدم الخلل » ( التلويح ص 305 ) و رجوع شود به ( كشاف ج 2 ص 958 - دستور ج 1 ص 6 ) و رجوع باداء شود .\r\n\r\nاعارَت\r\n- اين اصطلاح فقهى است و عاريه دادن باشد و آن تمليك بلا عوض مالى است رجوع بعاريت و به ( دستور ج 1 ص 139 ) شود .\r\n\r\nاعادَهء مَعْدُوم\r\n- ( اصطلاح فلسفى ) در زير كلمهء معاد و معدوم بيان خواهد شد كه يكى از مباحث مهم فلسفى اين است كه آيا بازگشت امورى كه نيست و معدوم ميشوند ممكن است يا نه و يا اصولا چيزى معدوم مىشود يا نه و آيا\r\n\r\n","description":"","footnote":"","page_name":" 235 ","page_number":283},
  {"content":"\r\n\r\nفنا و عدم چيست و چه امرى از اشياء باقى و چه امرى از بين ميرود .\r\nاغلب فلاسفه گويند موجودات بكل معدوم نشده و فنا عبارت از زوال صورت و پذيرش صورت ديگر است و اعاده معدوم را هم محال ميدانند به شرحى كه بعدا بيان خواهد شد .\r\nابن رشد گويد : « المعدوم لا يعود بالشخص و انما الموجود لمثل ما عدم » .\r\n( تهافت التهافت ص 586 و رجوع شود باسفار ج 1 ص 87 )\r\n\r\nاعْتِبارِىّ\r\n- ( اصطلاح فلسفى ) مفاهيمى كه در خارج ما بازائى ندارد امور اعتبارى مينامند در فلسفه كلمهء اعتبارى و انتزاعى هر دو بيك معنى است و بطور كلى آنچه در عالم خارج تقررى نداشته باشد نام اعتبارى و انتزاعى بر آن اطلاق شده است چنان كه قائلين باصالت وجود گويند ماهيت امرى است اعتبارى يا انتزاعى يعنى در خارج امرى كه مصداق ماهيت باشد نيست يعنى غير از وجود ذهنى و مفهوم اعتبارى چيزى نيست كه متقرر و متحقق در خارج باشد و پيروان اصالت ماهيت گويند :\r\nوجود امرى است اعتبارى و انتزاعى يعنى غير از همان مفهوم عام بديهى مصدرى كه از ماهيات متخالفه انتزاع مىشود امرى ديگر متقرر و متحقق در خارج نيست كه مصداق آن مفهوم باشد و بالجمله اعتباريات و يا انتزاعيات بر امورى اطلاق ميشوند كه قائم بوجود انتزاع و اعتباركنندگان باشند مانند كليت و جزئيت و شيئيت و غيره كه ذهن فعال بشرى يك امورى را فرض و اعتبار و انتزاع مىكند اعم از آنكه در خارج امورى متقرر و متحقق باشند كه منشأ انتزاع آنها باشند يا نه و بعبارت ديگر اعتباريات و انتزاعيات در خارج ما بازائى ندارند و لكن منشأ انتزاع خارجى ممكن است داشته باشند و ممكن است نداشته باشند و چنين نيست كه هر امر اعتبارى در خارج منشأ انتزاعى داشته باشد چه آنكه ممكن است ذهن فعال بشرى امورى را فرض و اعتبار كند . رجوع شود باصالت وجود .\r\n\r\nاعْتاق\r\n- اين اصطلاح فقهى است و اعتاق در لغت آزاد كردن و اثبات قوت است ، در شرع اثبات قوت شرعيه است بزوال و ازالهء ملك ( از كشاف ج 2 ص 1011 ) و بالجمله آزاد كردن باشد و آن در اسلام از مستحبات مؤكده است رجوع به عتق شود .\r\n\r\nاعْتِدالان\r\n- ( اين اصطلاح هيوى است ) و منظور اعتدال ربيعى و خريفى است يعنى اول برج حمل و اول برج ميزان كه آنها را ستواآن هم گويند .\r\n\r\nاعْتِدالِ بَهارِىّ\r\n- ( از اصطلاحات هيوى است ) رجوع به مقنطرات و اعتدالان شود .\r\n\r\nاعْتِدال تِيْرماهِى\r\n- ( اين اصطلاح هيوى است ) در بيان آن گويند : چون منطقة البروج از معدل مايل است و بيضى شكل است بناچار معدل النهار را بر دو نقطهء برابر قطع مىكند و در دو نقطهء مقابل نيز از معدل دور مىشود دو نقطهء\r\n\r\n","description":"","footnote":"","page_name":" 236 ","page_number":284},
  {"content":"\r\n\r\nتقاطع را اعتدال گويند كه قهرا يكى از آنها اول بهار است و اعتدال ربيعى گويند و يكى ديگر در رأس نود درجه است يعنى اول تير ماه كه اعتدال تيرماهى نامند و آن دو نقطهء مقابل كه غايت دورى دارند از معدل يكى را انقلاب تابستانى و آن ديگر را انقلاب زمستانى خوانند ( از التفهيم ص 73 )\r\n\r\nاعتِدالِ رَبيعىّ\r\n- ( اين اصطلاح هيوى است ) و آن نقطهء بود از فلك البروج به طرف شمال يعنى به طرف قطب شمال نزديك به ستارهء جدى و بدين جهت اعتدال ربيعى گويند كه در قسمت مهمى از معموره بهار شود يعنى در هنگام رسيدن آفتاب بدان نقطه بهار شود در مقابل اعتدال خريفى كه نقطهء مقابل آن بود كه هر گاه آفتاب بدان نقطه رسيد پائيز شروع مىشود .\r\nو غايت دورى دايرة البروج از معدل النهار در دو نقطه بود يكى از آن دو نقطه در طرف قطب شمال بود كه نقطهء انقلاب صيفى بود و ديگر نزديك قطب جنوب بود كه نقطهء انقلاب شتوى بود .\r\nو بنا بر اين دائرة البروج را چهار نقطه بود كه فصول چهارگانه را بوجود ميآورد .\r\n( رجوع به اعتدال تيرماهى شود )\r\n\r\nاعتِدالِ مَزاج\r\n- ( اصطلاح فلسفى ) مراد از اعتدال مزاج تعادل اخلاط اربعهء تركيب‌كننده مزاج بدن حيوانات است .\r\nناصر خسرو گويد : اعتدال آن باشد كه از طبايع اندر يك جسد جزوهاى متكافى جمع شود بىهيچ تفاوتى و اگر جزوى از اين چهار جزو اندر جسد بيشتر يا كمتر از ياران خويش باشد آنجا اعتدال نباشد و از اين حكم واجب آيد كه مزاجهاى همه مردمان بلكه جانوران يك مزاج باشد و از اينجا معلوم مىشود كه نفس اعتدال ، مزاج نيست .\r\n( زاد المسافرين ص 58 ، 64 و 59 )\r\n\r\nاعتِراض\r\n- اين اصطلاح ادبى است و در لغت مزاحمت باشد و در اصطلاح جمله معترضه است كه در بين دو كلام مستقل آيد . ( از دستور ج 1 ص 140 ) و نزد اهل بديع يكى از اقسام اطناب باشد كه جملهء معترضه را آرند و كلام را دراز كنند براى افاده معنى خاص مانند تنزيه در  « وَ يَجْعَلُونَ لِلَّهِ الْبَناتِ سُبْحانَهُ وَ لَهُمْ ما يَشْتَهُونَ »  .\r\nو براى افاده دعا و تنبيه و جز آن ، جمله معترضه را محلى از اعراب نباشد ( از كشاف ج 2 ص 989 - تلخيص العمانى 119 ) . و در عروض آن باشد كه شاعر در اثناء بيت لفظى آرد براى تمامى شعر كه معنى شعر بدان محتاج نباشد و آن را حشو هم خوانند و آن يا حشو مليح باشد يا متوسط يا قبيح رجوع شود به المعجم و جمله معترضه .\r\n\r\nاعتِصام\r\n- ( اصطلاح عرفانى ) يعنى پناه بردن و تمسك جستن و توسل بردن بلطف خدا جهت تجنب و حفظ از معصيت ، ابو بكر بن سعدان گويد « الاعتصام باللّه هو - الاستعاذة به من الغفلة و المعاصى و البدع و الاضلالات ( طبقات ص 422 )\r\n اگر لافى زنى هم لاف دين زن * هميشه دست در حبل المتين زن \r\nو نزد اهل اللّه اعتصام عبارت از\r\n\r\n","description":"","footnote":"","page_name":" 237 ","page_number":285},
  {"content":"\r\n\r\nاعتصام بحبل اللّه است كه تصديق وعد و وعيد الهى و تعظيم اوامر خدا و انجام معاملات از روى يقين و انصاف است كه اعتصام عامه است كه مخصوص بدسته و طائفهء نباشد و انقطاع از خلق و تمالك اراده و خوش‌رفتارى با خلق و ترك علائق دنيوى كه تمسك بعروة الوثقى و اعتصام خاصه است و مخصوص بخواص مؤمنان و اهل اللّه مىباشد نه عامهء ناس و اشتغال به حق و باتصال و شهود او و تقرب جستن بذات احديت كه اعتصام خاص الخاص است زيرا اولين پايه ايمان تصديق بما جاء به الرسول و اطاعت اوامر و نواهى الهى است ، و مرتبت دوم خدمت بخلق و توجه بعنايت حق كه مقام توحيد است و مرتبت سوم ، قطع كمال علاقه از مردم دنيا و شهود حق است كه مرتبت فنا است كه در اين مرتبت ميان حق و عبد چيزى واسطه نماند .\r\n\r\nاعتِقاد\r\n- ( اصطلاح فلسفى و كلامى ) كلمهء اعتقاد عبارت از اذعان قلبى و علم و يقين جازم است و در كشاف است كه اعتقاد را دو معنى است يكى حكم جازم كه قابل تشكيك است و ديگر حكم ذهنى جازم يا راجح كه شامل علم هم مىشود و قابل تشكيك نيست و در شرح بر تجريد خواجه است كه اعتقاد اطلاق بر تصديق بطور مطلق مىشود اعم از آنكه جازم باشد يا نه مطابق با واقع باشد يا نه ثابت باشد يا نه .\r\n( كشف المراد ص 128 - كشاف ج 2 ص 954 ) ابن رشد گويد اعتقاد مردم تابع موجود است نه آنكه موجود تابع اعتقاد آنها باشد .\r\n( تفسير ص 384 )\r\n\r\nاعتِكاف\r\n- ( اصطلاح فقهى و عرفانى ) اعتكاف در لغت احتباس است و عكوف ، اقبال بر چيزى است و در اصطلاح شرع وقوف در مسجد نبى و جامع و بيت اللّه است براى عبادت و آن را شرائط و احكامى چند است .\r\nاعتكاف قيام بسر است بر حقيقت مراقبت كه سالك ايستادگى كند بسبب سر خود بر حقيقت مراقبت كه ديده‌بانى كردن حقايق است .\r\nاعتكاف عبارت از تخليه كردن خانه دل است از كثافات و رذائل و همانطور كه اگر مسجد پاك نباشد اعتكاف معتكف درست نباشد خانهء دل هم اگر پاك نباشد اعتكاف درست نخواهد بود و حقيقت اعتكاف امساك و اثبات و اهلاك است كه وقوف با حق و امساك از جملهء اغراض و اثبات حق و اهلاك باطل باشد .\r\n( شرح كلمات بابا ص 173 - 174 ) عطار گويد :\r\n كه معتكفان كوى لاهوتيم * گه مستمعان استجاباتيم \r\nمغربى گويد :\r\n آنكه عمرى در پى او ميدويدم دمبدم * ناگهانش يافتم با دل نشسته روبرو\r\nآخر الامرش بديدم معتكف در كوى دل * گر چه بسيارى دويدم از پى او كو بكو\r\nدل ، گرفت آرام ، چون آرام جان در برگرفت \r\n\r\n","description":"","footnote":"","page_name":" 238 ","page_number":286},
  {"content":"\r\n\r\n جان چو جانان را بديد آسوده گشت از جستجو \r\nترتيب آن در اصطلاح فقها توقف كردن مرد باشد در مسجد جامع و زن در خانه خود با نيت درنگ براى عبادت خاص و آن شخص را معتكف گويند عمل اعتكاف مستحب مؤكد است خصوصا در ده روز آخر ماه رمضان و اقل آن سه روز است و روز سوم روزه بر او واجب شود و اساس اعتكاف در حرمين است و بعد از او مسجد جامع بدين ترتيب كه بايد نيت كرده و روزه بگيرد و سه روز از مسجد خارج نشود مگر براى انجام حوائج ضرورى رجوع شود به فرهنگ مصطلحات عرفا تأليف نگارنده و نيز رجوع شود به ( شرح لمعه ج 1 ص 133 - دستور ج 1 ص 135 ) در معتقد الاماميه آمده است :\r\nو از شرائط اعتكاف روزه داشتن است ، براى آنكه خلافى نيست در آنكه هر كه ذمت وى باعتكاف مشغول باشد ، چون روزه دارد . ذمت وى بيقين برى گردد . و نه چنين است ، اگر روزه ندارد .\r\nديگر آنكه خداى تعالى فرموده :\r\n « وَ لا تُبَاشِرُوهُنَّ وَ أَنْتُمْ عاكِفُونَ فِي الْمَساجِدِ » ،  يعنى : با زنان خود مباشرت مكنيد و حال آنكه شما اعتكاف ميداريد در مسجدها ! و اعتكاف لفظى شرعى است محتاج بيان باشد . و چون خداى تعالى آن را بيانى نكرد ، و رسول را ص ديدند كه اعتكاف نگرفت الا با روزه ، پس فعل وى بيانى باشد .\r\nو از وى روايت كرده‌اند كه عمر خطاب را گفت :\r\n« اعتكف و صم »\r\nيعنى :\r\nاعتكاف گير و روزه دار . فرموده است :\r\n« لا اعتكاف الا بصوم »\r\n، يعنى : اعتكاف نباشد الا به روزه .\r\nو شرطى ديگر آنست كه اعتكاف در يكى از چهار مسجد بايد گرفت : در مسجد حرام ، و مسجد نبى ص ، و مسجد كوفه ، و مسجد بصره . اجماع است كه اعتكاف [ اين 
  ] مسجدها صحيح است و منعقد ، و بر صحت و انعقادش در مسجدهاى ديگر دليلى نيست ، و هر كه دعوى كند كه صحيح است بر وى دليل بود .\r\nو بايد كه سه روز بود ، و در صحت اين خلافى نيست ، كمتر از سه روز را دليل بايد ، و ملازم بودن در مسجد هم شرط است در صحت اعتكاف ، مگر كه عذرى بود بيرون رفتن را ، و بنزد اين طائفه روا بود كه از براى پرسيدن بيمار و تشييع جنازه بيرون رود .\r\nو دليلش آنست كه حث رسول ص يعنى : دعوى كردن وى با اين ، و تحريص وى عام است همهء احوال مكلف را .\r\nو چون بيرون رود در زير سقف به اختيار بنه‌ايستد . و اگر بروز افطار كند ، يا بشب جماع كند ، اعتكافش باطل شود ، با سر بايد گرفت و كفارت ماه رمضان ببايد داد .\r\nدليلش :  « وَ لا تُبَاشِرُوهُنَّ وَ أَنْتُمْ عاكِفُونَ فِي الْمَساجِدِ »  ، از مباشرت مطلق نهى كرده است ، و فرقى نه نهاده است ميان روز و شب .\r\nو اگر در روز جماع كند ، دو كفارت لازم آيد : يكى از براى روزه ، و يكى براى اعتكاف .\r\nو اگر زن نيز اعتكاف گرفته بود ، و\r\n\r\n","description":"","footnote":"","page_name":" 239 ","page_number":287},
  {"content":"\r\n\r\nباكراه وى را جماع كند ، كفارت زنش بر وى لازم آيد . و اعتكاف تطوع چون شروع كند در وى ، باتمام رسانيدن واجب بود احتياط را .\r\n( معتقد الاماميه ص 295 ، 296 )\r\n\r\nاعتِلال\r\n- ( اصطلاح ادبى ) رجوع بابدال و اعلال شود .\r\n\r\nاعجاب\r\n- ( اصطلاح عرفانى ) عجب و خودبينى است و از صفات رذيله است و « يتولد الاعجاب بالعمل من نسيان رؤية اللّه فيما يجرى للّه من الطاعات » .\r\n( طبقات ص 188 )\r\n\r\nاعجاز\r\n- ( اصطلاح كلامى ) عاجز گردانيدن باشد و اعجاز در كلام يعنى كسى نتواند سخنى بمانند آن گويد و بدين معنى گويند قرآن را سخن اعجازآميز است يعنى كسى نتواند بمانند آن آورد .\r\n( از دستور ج 1 ص 139 ) متكلمان اسلامى در اين امر بحث‌هاى وافر كرده‌اند كه آيا اين قرآن كه بين دفتين است و بر پيامبر اسلام نازل شده صرفا . به منظور بيان احكام است يا صرفا بعنوان اعجاز نازل شده است .\r\nعمدهء متكلمان گويند قرآن معجزه است و اصل اوليه اين را قرار داده‌اند كه قرآن بعنوان اعجاز نازل شده است و در مرتبهء دوم براى بيان احكام شرعى است .\r\nاعجاز آن هم هم از لحاظ الفاظ است و هم از لحاظ معانى و آياتى از قرآن خود دلالت بر اين امر ميكنند مانند  « لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ »  و  « إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ »  .\r\nبحث ديگر اين است كه آيا همهء قرآن اعجاز است يا پارهء از آيات آن و اخبار ديگر كه همه دلالت دارد كه اصولا قرآن هم از لحاظ انتظام و هم از لحاظ بيان احكام در حد اعجاز است . . .\r\n( رجوع شود به ملل و نحل ابن حزم ج 3 ص 16 ، 30 )\r\n\r\nاعجُوبه\r\n- ( اصطلاحات نجومى ) و آن ستارهء بود واقع در صورت قيطس .\r\n( رجوع به قيطس شود و رجوع به صور كواكب شود )\r\n\r\nاعراب\r\n- اين اصطلاح دستورى است و اعراب در لغت اظهار باشد و از الت فساد باشد و در نحو حركات آخر كلمات معربه را اعراب گويند و حركات اعرابى سه‌اند ، رفع ، نصب و جر .\r\n« دو بالا ، دو زير و دو پيش » و كلمات معربه اعراب پذيرند يعنى رفع و نصب و جر گيرند بر حسب اختلاف عوامل آنها ، و برخى گويند جزم هم اعراب است براى فعل مضارع كه بواسطه حروف جازمه مجزوم شود . اعراب گاه به حركت است در اسم صحيح الاخر و گاه بحروف است در اسماء ستة و ناقص و گاه لفظى است آنجا كه بتواند ظاهر شود و گاه تقديرى است و گاه محلى .\r\n( از كشاف ج 2 ص 942 . سيوطى ص 14 الهداية فى النحو ص 201 - دستور ج 1 ص 139 )\r\n\r\nاعرابِ بِحُرُوف\r\n- ( اصطلاح ادبى )\r\n\r\n","description":"","footnote":"","page_name":" 240 ","page_number":288},
  {"content":"\r\n\r\nتثنيه در حالت رفع بالف و نون و در حالت نصب و جر بيا و نون ما قبل مفتوح آيد و همچنين است كلا و كلتا و اثنان و اثنتا مانند « جاء رجلان و رأيت رجلين و مررت برجلين و كلا و كلتا و كلين و كلتين و اثنان و اثنين و اثنتان و اثنتين » و اعراب جمع مصحح مذكر در حال رفع بواو و نون و در حال نصب و جر بياء و نون ما قبل مكسور است مانند « جاء رجلون : و رأيت رجلين و مررت برجلين و مسلمون و مسلمين » و اعراب جمع مؤنث بالف و تاء است مانند « جاء عالمات رأيت عالمات و مررت بعالمات » و اعراب شبه جمع مانند « اولو ، عالمون و عليون » و بندهاى اعداد مثل « عشرون - ثلثون تا تسعون » در حال رفع بواو و نون و در حال نصب و جر بياء و نون است مثل « جاء عالمون ( در رفع ) و اولو و عليون و عشرون رجلا و رأيت عالمين ، اولى : عليين و عشرين رجلا » .\r\nو ديگر اسماءست ( اب ، اخ ، حم ، فو ، ذو و هن ) كه در حال رفع بواو و در حال نصب بالف و در حال جر بيا است به شرط آنكه مفرد مكبر و مضاف باشند البته اضافه به غير ياء متكلم .\r\n( از سيوطى ص 14 ، 21 )\r\n\r\nاعراب تَقديرى\r\n- ( اصطلاح ادبى ) هر فعلى كه آخر او الف يا واو يا ياء باشد ( فعل مضارع ) معتل شناخته شده و اعراب او در حال رفع تقديرى است و در حال جزم بحذف است و در ناقص واوى و يائى نصب ظاهر شود و رفع تقديرى است مانند « يرمى ، يغزو و يرضى » كه در هر سه حال رفعشان تقديرى و مانند « ان يرمى ان يغزو ، ان يرضى » كه نصبشان ظاهر مىشود و مانند « لم يرض لم يغز . » كه جزمشان بحذف حرف آخر است .\r\nو در اسمى كه مقصور باشد يعنى الف مقصوره داشته باشد در هر سه حالت اعرابش تقديرى است مانند « جاء مصطفى ، رأيت مصطفى مررت بمصطفى » . و در اسم منقوص نصب ظاهر شود مانند « رأيت قاضى » ( از سيوطى ص 21 )\r\n\r\nاعرابِ مَحَلّى\r\n- ( اصطلاح دستورى ) كلمات مبنيه يا جمله هر گاه فاعل يا مفعول يا مضاف اليه يا معمول يكى از صد عامل واقع شوند اعرابشان محلى است يعنى در محل اسم معرب مرفوع يا منصوب و يا مجرورند مانند « له به ، فيك » كه اين ضمائر محلا مجرورند به حروف جاره كه « ل ب فى » باشد و « انك » كه « ك » محلا منصوب است تا اسم ان باشد و « اللّه يعلم » كه يعلم فعل و فاعل است و محلا مرفوع است كه خبر اللّه باشد .\r\n\r\nاعرابِى\r\n- ( اصطلاح ادبى ) منسوب باعراب و آنان سكنه باديه باشند و مقابل مدنىاند .\r\n( از شرح لمعه ج 1 ص 100 )\r\n\r\nاعراض\r\n- ( اصطلاح فلسفى ) رجوع به عرض شود .\r\n\r\nاعراضِ روحانِى\r\n- ( اصطلاح فلسفى ) و اخوان الصفا به كار دارند و غرض آنها از اين اصطلاح اعراضى بود مانند شجاعت قدرت ، سخا ، عدل و جز آنها از صفاتى كه\r\n\r\n","description":"","footnote":"","page_name":" 241 ","page_number":289},
  {"content":"\r\n\r\nاز عوارض نفس است و بهر حال منظور همان صفات نفسانى است كه در كتب و رسائل فلسفى ديگر ديده مىشود .\r\n( رجوع شود به رسالهء پنجم از رسائل اخوان ص 201 )\r\n\r\nاعراف\r\n- ( اصطلاح فلسفى ، عرفانى ) اعراف نوعى از خرما است و ديوارى است بين بهشت و دوزخ اين اصطلاح در اصل از اصطلاحات مذهبى بوده كه عرفا و بعد فلاسفه جنبه عقلى و ذوقى به آن داده‌اند .\r\nصدرا گويد كلمهء اعراف مشتق از عرفان است و سورى است ميان بهشت و دوزخ كه يك طرف آن عذاب و طرف ديگر آن رحمت است و اهل اعراف كامل در علم و معرفت‌اند كه هم دوزخيان و هم اهل بهشت آنها را شناسند .\r\n( رساله عرشيه ضميمه مشاعر ص 188 ) و نزد صوفيان اعراف عبارت از اطاعت است كه آن مقام شهود حق است در هر شىء از اعيان ممكنات و اوصاف آن ممكنات و يا عبارت از مقام شهود حق است در هر چيزى كه متجلى به صفات حق باشد و اهل اعراف عبارت از كاملون در علم و معرفت‌اند و نيز مقام شهود ذات را گويند .\r\n( كشاف ج 2 ص 994 و على الاعراف رجال قرآن كريم ) .\r\n\r\nاعسار\r\n- اين اصطلاح فقهى است و ناتوانى از اداء حقوق باشد از جهت فقر و اعسار در موقعى محقق مىشود كه زائد بر خانه و لباس و خادم و اسب و لوازم ديگر كه مطابق شئون و وضع خانوادگى و شخصيت او باشد نداشته باشد و مدعى اعسار بايد زندان شود تا آنكه بدلائلى صحت ادعايش ثابت شود يا شخصا طلبكاران بگويند معسر است رجوع شود به ( شرح لمعه ج 1 ص 305 )\r\n\r\nاعصاب\r\n- ( اصطلاح فلسفى ) و در طبيعيات فلسفهء قديم مورد بحث واقع شده است ، آنان بنا بر قاعده خود كه همهء امور را از نظر عناصر و اخلاط اربعه و خواص عنصرى مورد بحث قرار ميدادند اعصاب و مزاجهاى آنها را هم بر همان نظام و قاعدهء خود بررسى كرده و گويند چون عنصر اعصاب حس و هم عنصر اعصاب حركت بالطبع زمينى بود قهرا با سرعت قبول جفاف و خشكى كند و بناچار در بقاء رطوبت خود محتاج به نرمى خاصى است .\r\n( ترجمه آراء اهل مدينه فاضله ترجمهء نگارنده ص 220 - 225 )\r\n\r\nاعضاء اربَعَه\r\n- ( اصطلاح فلسفى ) مراد از اعضاء اربعه رأس ، صدر ، بطن و جوف است . بازاء اركان اربعه و اخلاط اربعه و طبايع اربعه .\r\n( اخوان ج 3 ص 183 ) و گاه از كلمهء اعضاء اعضاء و جوارح ظاهرى اراده مىشود مانند دست و پا و غيره ، صدرا گويد : روح بخارى از لطائف اخلاط اربعه حاصل مىشود و از جنه‌هاى كثافت اخلاط اربعه بدن و اعضاء آن پديد آيد .\r\n( مبدأ و معاد ص 183 )\r\n\r\n","description":"","footnote":"","page_name":" 242 ","page_number":290},
  {"content":"\r\n\r\n\r\nاعلال\r\n- ( اصطلاح ادبى ) اعلال نزد صوفيان تغيير و تبديل حرف عله باشد بقلب مانند ( قال ) از ( قول ) و يا باسكان مانند « لم يرض » از يرضى .\r\n( رجوع به شرح تصريف شود )\r\n\r\nاعلام\r\n- ( اصطلاح ادبى ) بكسر در لغت اخبار است و اعم از الهام است و اعلام بفتح جمع علم است و آن يكى از معارف است در مقابل نكرات .\r\n\r\nاعلامِ مُرَكَّبَه\r\n- ( اصطلاح ادبى ) برخى از اعلام مركب‌اند به نحو تركيب مزجى مانند « بعلبك و سيبويه » كه بعل و بك و سيب و ويه بوده‌اند و هر دو تركيب يافته و اكنون يك كلمه شده‌اند كلمه « سيبويه » روى هم يك كلمه است و « بعلبك » روى هم يك كلمه و يا مركب بتركيب اضافى است مانند « عبد شمس » كه علم براى برادر هاشم و « ابو قحافه » پدر ابو بكر كه هر يك از اين كلمات گر چه درست است كه علم براى يك فرد خاص مىباشد لكن جزء اول و دوم آنها هم به تنها معنى دارند و جزء اول اضافه شده است به او .\r\n\r\nاعلامِ مَنُقولَه\r\n- ( اصطلاح ادبى ) برخى از اعلام در اصل معناى ديگرى داشته‌اند و از آن معنى نقل شده‌اند و علم شده‌اند براى امورى ديگر مانند « يزيد » كه در اصل فعل مضارع است و نقل شده است و نام شخصى « يزيد بن معاويه » شده است و « الفضل » و « الحارث » كه صفت بوده‌اند و به نقل اسم براى اشخاص شده‌اند در مقابل علم‌هاى مرتجل كه سابقه صفتى يا فعلى يا غيره نداشته‌اند و ابتدا و مرتجلا ، نام براى اشخاص شده‌اند .\r\n( از سيوطى ص 42 )\r\n\r\nاعْلَى الْقِيَم\r\n- ( اين اصطلاح فقهى است ) يعنى بالاترين قيمتها مثلا گويند غاصب هر گاه مال مغصوب را تلف كرد يا تلف شد وى بايد از روزى كه ملزم به پرداخت غرامت مىشود ، تا روز تلف و اتلاف بالا ترين نرخها را بپردازد يعنى قيمت روزى را حساب ميكنند كه از لحاظ بازار در گرانترين قيمتهاى مدت غصب و تلف و روز پرداخت بوده است .\r\n\r\nاعَمّ جِهات\r\n- ( اين اصطلاح منطقى است ) .\r\nخواجه طوسى گويد : اعم جهات امكان عام بود زيرا آنچه محال نبود امكان عام بود و امكان عام از اطلاق عام عام‌تر بود چه اطلاق عام مشتمل بر جهات فعلى بود و دائم و لا ضرورى مخالف از او خارج بود رجوع شود به امكان عام و ممكن .\r\n( اساس الاقتباس ص 148 )\r\n\r\nاعمِدَة\r\n- اعمدهء انسان و حيوان عظام ، و رباط آنها اعصاب آنها است .\r\n( اخوان ج 2 ص 321 )\r\n\r\nاعناب\r\n- ( اين اصطلاح ادبى است ) و عبارت از تضمين است كه التزام و لزوم ما لا يلزم هم نامند و آن بود كه شاعر و دبير تكلفى كند و اندر نظم و نثر چيزى را كه آن چيز وجودش لازم نبود و بىوجود آن سخن تمام باشد آورد ، رجوع به ( ترجمان البلاغه ص 36 و كشاف ج 2 ص 947 ) شود .\r\n\r\n","description":"","footnote":"","page_name":" 243 ","page_number":291},
  {"content":"\r\n\r\n\r\nاعياد\r\n- از اصطلاحات هيوى و گاه‌شناسى - است اخوان الصفا گويند در سالى چهار عيد بود البته در هنگام برشمردن اين چهار عيد سه عيد را نام برده‌اند و شايد هم در استنساخها از قلم افتاده باشد لكن در رساله نهم همه چهار عيد را برشمرده‌اند .\r\nبهر حال نخستين عيد را هنگام نزول آفتاب ببرج حمل ميدانند كه همان عيد معروف پارسيان است در اين عيد شبانه‌روز برابر شود و زمان معتدل شود و هوا خوش شود و نسيم‌هاى روح‌افزا بوزد ، برفها آب شود ، واديها جريان يابد چشمه‌ها بجوشد رطوبات بسوى درختان صعود كند ، گياهان برويد و مزروعات رشد كند شكوفه‌ها درخشندگى گيرد ، حيوانات بزايند و نعمت‌ها فراوان شود .\r\nعيد دوم هنگامى است كه آفتاب به اول سرطان رسد كه البته تابستان بود و درازى روز به نهايت رسد و بهار سپرى شود و حكيمان در اين روز گرداگرد هياكل آيند همان هياكلى كه ويژهء هر عيدى بساخته‌اند و در فصل خود به داخل آن هيكل شوند و البته موافق با طبع آن برج بپوشند و طعام و شراب موافق با طبع آن بنوشند و بخورند و از ميوه‌هاى آن فصل بخورند و شاديها كنند و مراسمى بجاى آرند .\r\nعيد سوم اول نزول آفتاب بود ببرج ميزان كه شبانه‌روز دوباره برابر شود و فصل پائيز شروع شود و هوا خوش شود .\r\nعيد چهارم آن گاه بود كه طول شب به نهايت رسد و شروع به نقصان كند و فصل زمستان شروع شود و هوا سرد شود بطورى كه ملاحظه مىشود در ابتداى شروع هر يك از فصول چهارگانه عيدى بوده است .\r\n( رجوع شود به رسالهء هشتم از ناموسيات ص 304 و رسالهء نهم از ناموسيات ص 306 ) ابو ريحان بيرونى در باب اعياد ملتها شرحى داده و گويد :\r\nعيد تعميد ، سيم روز است از كانون آخر . و بدين روز يحيى بن زكريا مر عيسى بن مريم را بجوى اردن تعميد كرد اى بشست .\r\nو يحيى مردمان را تعميد همىكردى از بهر گناهان . و او را ازين جهت يوحنا معمدان گفتندى . و آب معمودى آنست كه ترسايان مر فرزندان خويش را بدان بشويند ، و يا كسى بروم از مسلمانى مرتد خواهد شدن يا از ديگر ملتى ، بدان آب بشويندش با شرطهاء كه با آن است ، پس ترسا شود و چون عيسى از آب اردن بيرون آمد روح القدس به دو پيوست بر كردار كبوتر .\r\nروزه يا عيد نينوى - نينوى نام شهركى است بشام . و اين شهر يونس پيغامبر عليه السلام است . و نام يونس يونان است . و نزديك ترسا آن چنانست كه او به شكم ماهى سه شبانه‌روز بوده است . و آن علامتى بود ببودن عيسى زير زمين سه شبانروز . وين صوم نينوى نيز سه روز باشد پيش از روزهء بزرگ ترسايان بسه هفته . و اول او روز دوشنبه و فطرش روز پنجشنبه .\r\nروزه و عيد بزرگ ترسايان - ايشان هفت هفته روزه دارند ، و آغاز روزه از دوشنبه كنند هميشه و آخرش روز شنبه .\r\nوز ميان آن روزها ، شنبه و يكشنبه برداشته\r\n\r\n","description":"","footnote":"","page_name":" 244 ","page_number":292},
  {"content":"\r\n\r\nاست . زيرا ك بدين دو روز روزه نشايد داشتن جز شنبه آخرين و بس . و به روزه اندر گوشت نخورند و آنچ بجانور پيوندد .\r\nو شرط اين صوم آنست كه پيش از دوم روز شباط نشايد ، و نه نيز از پس هشتم آذار . و دانستن او را راهى است كه با غالب راست آيد . و اين آنست كه اولش نزديكترين دوشنبه است بدان اجتماع كه اندر شباط باشد ، بدان شرط كه از دوم روز شباط پيش نيفتد ، و گر افتد آن اجتماع را يله بايد كنند و سوى ديگر اجتماع شوند كز پس او آيد . و همچنان بايد نگريستن كه كدام دوشنبه بوى نزديكتر است ، پيشين يا پسين ، آنك به اجتماع نزديكتر بود اول صوم بود . اما سعانين آخرين يكشنبه است اندر روزهء بزرگ ايشان . و تفسير او تسبيح باشد .\r\nو بدين روز مسيح عليه السلام به بيت المقدس اندر آمد بر ماده خرى نشسته ، و خر كره از پس وى همىدويد و مردمان پيش او تسبيح همىكردند تا بمزكت اندر آمد ، و امر معروف كرد و ز منكر بازداشت ، و كاهنان را كه دانشمندان جهودان‌اند سرزنش كرد ، ايشان كين‌ور شدند و آهنگ او كردند تا پنهان شد . و روز چهارشنبه پايهاى حواريان كه شاگردان و ياران وى بودند بشست از بهر تواضع .\r\nو روز پنجشنبه فسح كرد ، و قربانش نان و سيكى بود . و آگاه كرد ايشان را از نزديكى اجلش . آنگاه شب آدينه سوى كوه بيرون شد . . .\r\nدربارهء اعياد و ماه‌هاى يهودان و اقوام مختلف گويد : چون سالها و ماه‌هاى ايشان مختلف‌اند ، همچنان آن روزها كه اندر آن به كار همىدارند مختلف باشد . و هر گروهى را اندر ماه‌هاى خويش روزگارهاست پيدا . و از آن برخى عيدهاست كه اندر آن شادى كنند و زينت پيدا آرند و گوناگون رسمها بنمايند . اما از پدران يافته ، اما از دين يا از كيش برگرفته . و ز آن برخى صومهاست كه بدان اميد ثواب دارند . يا بفرمان شريعت كه فضايل آن روزها پيدا كرد ، و يا از بهر حالها كه اندر آن باتفاق افتاده است ، كه اندوه و حزن واجب كرد و روزه به دو داشته آمد . و ز آن برخى ذكر آنهاست و خاصه ترسا آن را ، كه اندر آن روزهاى شهيدان را و صديقان را اندر نماز و كليسا ياد كنند و بشفاعت ايشان تقرب خواهند .\r\nو حال اين روزها از جهت فصلهاى سال همچون حال سال بود از فصلها . اگر سال اندر چهار فصل گردنده باشد ، آن روزها نيز اندر چهار فصل بگردد . و گر سال ايستاده بود و نگردد ، آن روزها نيز نگردند . و گر سال جنبان بود گاه پيشتر شود و گاه از پستر چون سالهاى جهودان و هندوان ، آن روزها بحسب آن جنبان باشند .\r\nو آن گروهان را كه سال ايشان ايستاده است ، ديگر گونه روزگار است نيز كشت و ورز را و نهال نشاندن را و بر رسيدن و برافكندن و گشن و زه كردن را و نشانها مر گرما و سرما و بادها را و گوناگون گشتها را اندر هوا كه آن را نظام بود اندر سال بيشترين حال .\r\nو همين روزگارها آن گروهان به كار دارند كه سال ايشان جنبان است . زيرا\r\n\r\n","description":"","footnote":"","page_name":" 245 ","page_number":293},
  {"content":"\r\n\r\nكه پيش شدن و سپس شدن او چندان نيست كه حس را پديد آيد .\r\nپانزدهم روز از ماه نيسن فُسحا خوانند . و اين آن روز است كه بنى اسرائيل از مصر بيرون آمدند و گريختند و رسته شدند از بندگى ، و قربانها كردند چنانك ايشان را فرموده آمد . و اين نخستين روز است از هفت روزى كه فطيرخواران خوانند . و جهودان را نشايد كه بدين هفت روز خمير خورند يا ببنگاه دارند . و به آخرين روز ازين هفت ، فرعون بدرياى سوب كه او را قلزم خوانند غرقه شد . و اين روز را كس خوانند .\r\nششم روز از ماه سيوان را عنصرتا خوانند . و حجى است از حجهاى جهودان بر تو را . و اين روز است كه خداى عز و جل تورات فرستاد .\r\nو كبّور دهم روز است از تشرى .\r\nو زين جهت گاه‌گاه او را عاشور خوانند . فاما نام كبور اندر زبان عبرى از كفارت گناهان است . و اين يك روز است بس كه بر جهودان روزه داشتن فريضه كرده آمد و هر ك روزه ندارد كشتن بر وى واجب شود . و اندازهء اين روزه بيست و پنج ساعت است . و ابتدا كنند روز نهم پيش از آفتاب فرو شدن بنيم ساعت . و تمام شود چون آفتاب فرو شود روز دهم و نيم ساعت بگذرد ، آنگه روزه بگشايند . و نشايد كه اين كبور روز يكشنبه افتد يا روز 3 شنبه يا روز آدينه .\r\nو مظله كه تفسير او سايه بود و بعبرى مطلى گويند هفت روز بود نخستينشان پانزدهم ماه تشرى . و هر هفت روز عيد كنند . و اندر آن روزها به زير سايهء شاخها همىنشينند چون بيد و زيتون و نى و مانندهء آن . زيرا ك ايشان را فرموده آمد كه منشينيد زير بامهاى خانه وز شاخ سايه داريد تا يادگار باشد از سايهء ايزدى كه شما را با برداشت اندر بيابان تيه .\r\nو عرابا كه تفسيرش بيد بود . و اين آخر روز است از هفتهء عيد مظال و بيست و يكم باشد از ماه تشرى . و اين نيز حجى است از حج‌هاى جهودان .\r\nو تبريك عيدى است نام او از بركه بيرون آورده و سپس عرابا باشد به دو روز .\r\nو عيد حنكه معنى آن بعبرى از پاك كردن و آراستن بيرون آمده است . و اين عيد هشت روز است . نخستين روزش بيست و پنجم ماه كسليو . و بنخستين شب يكى چراغ بيفروزند بر در خانه . و بدوم شب دو . و همچنان تا بهشتم شب هشت چراغ افروزند . و اين يادگارى است از آنكه ملكى بر ايشان غلبه گرفت و عروسشان را دوشيزگى ببردى پيش از اندر آمدن شوى . و آنجا هشت تن برادر يكديگر بودند كه خواهر ايشان را بشوى خواستند بردن . پس خردترين برادر ازين هشت برادر خود را زن ساخت و بدين ملك اندر آمد و او را بكشت و بيت المقدس را پاك كرد از فعل اوى .\r\nو بورى نام او از قرعه و فال بيرون آورده است ، و چهاردهم روز بود از آذار كه از پس او نيسن آيد . و نيز او را عيد مجله خوانند . و سبب او آنست كه هامان وزير احشويرش اى خسرو ، بدراى بوده\r\n\r\n","description":"","footnote":"","page_name":" 246 ","page_number":294},
  {"content":"\r\n\r\nاست بايشان اندر آن روزگار كه اسير بودند ببابل . پس وقتى تدبير بسگاليد بهلاك كردن جهودان ، و چنان افتاد كه تدبير بر وى بازگشت و بدين روز كشته شد و بر دار كرده . اكنون جهودان بدين روز صورتها كنند بدار كرده و پس بسوزانند و بدان شادى كنند و او را هامان سوز خوانند از بهر اين .\r\nو جهودان را اندر ماه‌هاى خويش صومهاست بروزهائى كه كارهاى اندهمند افتاد تا از طعام باز ايستادند . و لكن همه افزونىاند نه فريضت .\r\nو عيد ميلاد آن شب زادن عيسى بن مريم است عليه السلام ، و بيست و پنجم است از كانون الاول . و زادن او بديهى بوده است كه او را ناصرة الجليل خوانند نزديك اورشليم كه بيت المقدس است . و مردمان او را ايشوع ناصرى خواندندى و ترساآن را بدين نسبت نصرانى خوانند .\r\n( رجوع شود به التفهيم ص 245 ، 247 )\r\n\r\nاعْيان\r\n- ( اصطلاح فلسفى ، عرفانى ، فقهى ) اعيان بفتح جمع عين است ، بزرگان و برادران و همچشمان و ذاتها را گويند و در اصطلاح سالكان اعيان صور علميه را گويند ، و در اصطلاح حكما ماهيات اشيا را گويند و اعيان صور اسماء الهيه‌اند و ارواح مظاهر اعيان‌اند و اشباح مظاهر ارواحند و حقيقت انسان ، اول در اعيان ثابته تجلى كرد ، و بعد از آن در ارواح مجرده تجلى كرد و بالاخره اعيان ثابته در اصطلاح سالكان صور اسماء الهى را گويند كه صور معقولهء در علم حق‌اند و اعيان ثابته دو اعتبار دارند يكى آنكه صور اسماءاند دوم آنكه حقايق اعيان خارجىاند و باعتبار اول مانند ابدانند نسبت به ارواح و به اعتبار دوم مانند ارواح‌اند نسبت به ابدان ( كشاف ص 1075 ) .\r\nلاهيجى گويد : بدان كه هر عينى از اعيان موجودهء در خارج را دو اعتبار است يكى اعتبار « من حيث الحقيقة » كه عبارت از ظهور حق در صور مظاهر ممكنات مىباشد كه تجلى شهودى ميخوانند و اعتبار دوم « من حيث التعين و التشخص » است و از اين اعتبار است كه اشياء را خلق و ممكن مينامند و جميع نقائص بموجودات ممكنه از اين وجه منسوبست ( شرح گلشن راز ص 9 ) .\r\n وجودى در همه اعيان عيانست * ولى از ديدهء مردم نهانست \r\nنعمت اللّه كهستانى گويد :\r\n بهر آئينه حسنى نو نمايد * زهر برجى به شكل نو برآيد \r\nقيصرى گويد : اسماء الهى را صورى است معقول در حق ، زيرا كه حق تعالى عالم بذات خود و عالم باسماء و صفات خود مىباشد ، صور عقليه را از آن جهت كه عين ذات متجلى بتعين خاص و نسبت معينه است ، اعيان ثابته نامند ، اعم از آنكه در مقام تعين كلى باشند يا جزئى و حكما كليات را ماهيات و حقايق و جزئيات را هويات نامند .\r\nبنا بر اين ماهيات عبارتند از صور كليهء اسماء كه متعين در حضرت علميه‌اند بر حسب تعين اول ، و بواسطهء فيض اقدس\r\n\r\n","description":"","footnote":"","page_name":" 247 ","page_number":295},
  {"content":"\r\n\r\nاعيان ثابته و استعدادات اصلى آنها ، در علم حاصل مىشود و بواسطهء فيض مقدس آن اعيان در خارج تحصل يابند ، با لوازم و توابع خود و اشياء مادام كه موجود در علم نشوند موجود در عين نخواهند شد ( شرح فصوص قيصرى ) .\r\nشاه نعمت اللّه گويد :\r\n عين ثابت عالم علمست و فيض منبسط * عين موجود آنكه اشيا را بجمع آراستى \r\nو باز گويد :\r\n باز اعيان ظل اسماء حقند * باز اسماء ظل ذات مطلقند\r\nذات او در اسم پيدا آمده * اسم در اعيان هويدا آمده\r\nاسم و عين و روح و جسم اين هر چهار * ظل يك ذاتند نيكو ياد دار \r\nباز قيصرى گويد : اعيان بر حسب امكان وجود آنها در خارج و امتناع آن بر دو قسم‌اند يكى ممكنات و ديگر ممتنعات ، و ممتنعات نيز بر دو قسم‌اند يكى آنكه منحصر بفرض عقل است ، مانند شريك بارى و اجتماع نقيضين و ضدين در موضوع خاص و محل معين و واحد كه امور متوهمه است كه نتيجه عقل مشوب بوهم است .\r\nو قسم ديگر از ممتنعات خارجى امور ثابته‌اند در نفس الامر و موجود در علم حق‌اند و از لوازم ذات اويند زيرا صور غيبى مختص بباطن‌اند از آن جهت كه ضد ظاهرند زيرا براى باطن وجهى است كه با ظاهر جمع مىشود و وجهى ديگر است كه با ظاهر جمع نمىشود ، ممكنات از قسم اول‌اند و ممتنعات از قسم دوم .\r\nو چون اين اسماء طالب باطن و هارب از ظاهرند وجودى در خارج ندارند و صور آنها وجودات علميه‌اند و ممتنعة - الاتصاف بوجود خارجى عينىاند و عقلا را شعورى به اين قسم نباشد و آن را مدخليتى در آن نه و اطلاع بر آن امور از مشكاة نبوت و ولايت و ايمان است ، پس ممتنعات حقايق الهيه‌اند كه از شأن آنها عدم ظهور در خارج است چنان كه شأن ممكنات ظهور در خارج است .\r\nو لكن باعتبار مظاهر خارجى همه آنها موجودند در خارج زيرا بلسان استعداد خود طالب وجود عينىاند ، و اعيان ممكنه منقسم ميشوند باعيان جوهريه و اعيان عرضيه و اعيان جوهريه تمامى متبوع‌اند و اعيان عرضيه تابع‌اند .\r\nو اعيان ثابته از آن جهت كه صور علميه‌اند موصوف بمجعوليت نمىباشند زيرا آنها در اين هنگام معدومند در خارج و مجعول بايد موجود در خارج باشد چنان كه صور علميه و خياليهء ما متصف به مجعوليت نمىباشند مادام كه در خارج موجود نشوند زيرا اگر بتوان گفت كه آنها مجعول‌اند ممتنعات خارجى نيز مجعول خواهند بود زيرا آنها نيز صور علميه‌اند پس تعلق جعل به آنها از لحاظ انتساب بخارج است و جعل آنها نيست مگر ايجاد آنها در خارج و به اين معنى متعلق جعل‌اند .\r\nو هر يك از اعيان مانند جنس‌اند نسبت به مادون خود و واسطهء در ايصال فيض‌اند بما تحت خود از وجهى تا آنكه منتهى شود به اشخاص مانند واسطهء عقول\r\n\r\n","description":"","footnote":"","page_name":" 248 ","page_number":296},
  {"content":"\r\n\r\nو نفوس مجرده نسبت به مادون خود از آنچه در عالم كون و فساد است گر چه بلا واسطه نيز از فيض حق استفاضه مينمايند .\r\nاسماء مفاتيح غيب و شهادت مطلق‌اند و اعيان ممكنه مفاتيح شهادت‌اند ، اعيان ثابته در علم از جهت باطن ، اسماء حق تعالى هستند ، و موجودات خارجى مظاهر آنها هستند ، و همين طور طبايع اعيان موجودهء در خارج از جهت ظاهر ، اسماء حق‌اند و اشخاص مظاهر آنهااند و بنا بر اين هر حقيقت خارجيه اعم از آنكه جنس باشد يا نوع ، اسمى است از امهات اسماء و كلى است مشتمل بر جزئيات ( شرح فصوص ص 15 - 17 - 19 - 20 ) .\r\nشاه نعمت اللّه گويد :\r\n گرد اعيان مدتى گرديده‌ام * عين اعيان عين او را ديده‌ام\r\nاين اضافات از ظهور ما بجاست * ور نه بىما اين اضافات از كجاست\r\nاز اضافت بگذر و از عين هم * تا نماند جسم و روح و عين هم\r\nشد هلاك اين عين ما در عين او * كل شىء هالك الا وجهه هو \r\nمغربى گويد :\r\n هست يك عين اين همه اعيان * يا مسمى است اين همه اسماء\r\nذات و وجه است و اسم و نعت و صفت * عقل و نفس است و طبع و شكل و هوا\r\nجمله نقش معينات ويند * هر چه هست از زمين و هم ز سما\r\nبهزاران هزار نقش غريب * مينمايد به خويشتن خود را\r\nهست اندر جهان كهنه و نو * آخرين نامش آدم و حوا \r\nبهر حال اعيان در فلسفه به معناى خارج است وجود در اعيان يعنى وجود در خارج و بطور كلى موجودات خارجى را اعم از جواهر و اعراض اعيان گويند .\r\nو گاهى كلمهء اعيان اطلاق بر موجوداتى كه قائم بنفس خودند مىشود كه مرادف با ذوات است و شامل جواهر ميشوند چنان كه گويند اعيان موجودات و مراد ذوات آنها مىباشد .\r\n( دستور ج 1 ص 137 - كشاف ج 2 ص 1075 ) و بالاخره در اصطلاح سالكان اعيان صور علميه را گويند و در اصطلاح حكما ماهيات اشياء را گويند . و بالجمله از نظر عرفا اعيان صور اسماء الهيه‌اند و ارواح مظاهر اعيانند و اشباح مظاهر ارواحند .\r\n\r\nاعْيانِ ثابِتَه\r\n- اصطلاح اعيان ثابته از مصطلحات اصيل فلسفى نيست لكن منشأ آن در كلمات افلاطون و پيروانش كه قائل به مثل نوريه و صور علميه‌اند ديده مىشود اين اصطلاح تحولات خاصى پيدا كرده و در كلمات متكلمان به صورت ثابتات ازليه درآمده و در سخنان عرفا به صورت صور علميه و اعيان ثابته درآمده و همين اصطلاح را نيز فلاسفهء اسلامى مورد توجه قرار داده‌اند .\r\nسيد شريف گويد اعيان ثابته در كلمات عرفا به معناى حقايق ممكنات است در علم حق تعالى و بعبارت ديگر صور\r\n\r\n","description":"","footnote":"","page_name":" 249 ","page_number":297},
  {"content":"\r\n\r\nممكنات را در علم حق كه حقايق موجودات است اعيان ثابته گويند . ( تعريفات ص 19 ) حكما كليات را ماهيات و حقايق و جزئيات آنها را هويات نامند و بنا بر اين ماهيات عبارت از صور كليهء اسمائيه‌اند كه متعين در حضرت علميه‌اند و بواسطهء فيض اقدس اعيان ثابته و استعدادات اصلى آنها در علم حاصل ميشوند و بواسطهء فيض مقدس آن اعيان در خارج تحصل يابند با لوازم و توابع خود و هر يك از اعيان مانند جنس‌اند نسبت بمادون خود و واسطه در وصول فيض‌اند بمادون خود تا آنكه منتهى شود به اشخاص مانند واسطهء عقول و نفوس مجرده نسبت بمادون خود از آنچه در عالم كون و فساد است .\r\nبعضى از متكلمان حد فاصلى ميان موجودات و معدومات قائل بوده و گويند :\r\nممكنات قبل از وجود يعنى معدومات ممكنه نه موجودند و نه معدوم بلكه ثابت‌اند و بنا برين آنان از كلمه و اصطلاح اعيان ثابته و ثابتات واسطهء ميان وجود و عدم را ميخواهند و گويند ميان معدومات ممكنه و معدومات غير ممكنه ( محالات و ممتنعات ) فرقى هست به اين معنى كه معدومات ممكنه معدوم محض نمىباشند و معدومات غير ممكنه معدوم محض‌اند و چون ميان آن دو اين فرق هست و از طرفى معدومات ممكنه موجود هم نيستند بنا بر اين ثابت‌اند و آنها را اعيان ثابته ناميده‌اند و گويند اعيان ثابته در ظرف ثبوت رائى و مرئى و سامع و مسموعند بصفات ثبوتيه يعنى به سمع ثبوتى و غيره . « و نسبة معينه هى المسماة بالاعيان الثابتة سواء كانت جزئية او كلية » .\r\n( شرح فصوص ص 17 ) « اعيان الممكنات رائية مرئية و سامعة مسموعة برؤية ثبوتية و سمع ثبوتى فعين الحق ما شاء من تلك الاعيان و وجه عليه دون غيره » .\r\n( اسفار ج 3 ص 38 و رجوع شود به شرح قيصرى بر فصوص 15 - 16 و 19 ) « ذهب جماعة من المتكلمين الى ان المعدوم الممكن ثابت فى الخارج و بينوه على ان الوجود ليس هو الثبوت فى الخارج بل أمرا مغايرا له و جوزوا خلو الماهية عن الوجودين الخارجى و الذهنى حال كونه ثابتا فى الاعيان » .\r\n( شرح حكمة العين ص 120 و رجوع شود باسفار ج 1 ص 102 و رسائل ص 188 و 194 )\r\n\r\nاعْيانِ خارِجِيَّه\r\n- ( اصطلاح فلسفى ، عرفانى ) مراد موجودات خارجىاند در مقابل موجودات ذهنيه و صور علميه حق كه اعيان ثابته‌اند رجوع شود باعيان ثابته .\r\n\r\nاعيانِ مُتَقَرِّره\r\n- مراد موجودات خارجى است . ( اسفار ج 1 ص 52 )\r\n\r\nاعيانِ نَجِسَه\r\n- ( اصطلاح فقهى ) و آن ذواتى است كه نجس‌اند و يا اشيائى كه بالذات نجس‌اند نه متنجس كه بواسطه برخورد با نجاسات نجس شده باشند مانند « بول - غايط ، مردار ، سگ ، خوك و . . . » كه ذاتا نجس‌اند و لكن « لباس ، فرش ، ظرف » و جز آنها اگر نجس شوند متنجس‌اند اين قسم از نجاسات قابل تطهيرند و قسم اول يعنى اعيان نجسه پاك نمىشوند ( از الفقه . . . ص 14 )\r\n.\r\n\r\n","description":"","footnote":"","page_name":" 250 ","page_number":298},
  {"content":"\r\n\r\n\r\nاغراق\r\n- ( اصطلاح ادبى ) در لغت مبالغت در هر چيزى و سخنى باشد و در اصطلاح ادباء آنست كه در اوصاف مدح و هجا و جز آنها غلو كنند و مبالغت نمايند ( از المعجم ص 265 ) .\r\nدر ابدع است كه اغراق زياده‌روى و افراط است در وصف چيزى كه در عادت بعيد الوقوع باشد در حال كه غلو عادة محال باشد .\r\nمثال در فارسى : كمال اسماعيل گويد :\r\n هرگز كسى نديده بدينسان نشان برف * گوئى كه لقمه‌ايست زمين در دهان برف \r\nجوهرى گويد :\r\n نخورده كاه و نديده جو و نكنده گياه * به غير بال وباليش نيست در گردن\r\nرود چو آب در زمين ز بار گران * اگر كند گذر از زير نخل سايه فكن\r\nاگر گره زنم بر دمش ز كثرت ضعف * بسان رشته تواند گذشتن از سوزن \r\n( از ابدع ص 63 )\r\n\r\nاغسالِ مَنْدُوبَه\r\n( اصطلاح فقهى ) اغسال جمع غسل است و در اسلام يكى از طهارات است و بعضى از آنها براى اداء تكاليف واجبه مثل نماز و روزه و حج واجب مىشود مثل غسل جنابت و مس ميت و لكن همهء اين اغسال بالذات مستحب‌اند و عبارتند از « غسل‌هاى جمعه ، شب فطر ، عيد اضحى ، عيد فطر ، نيمه رجب ، روز 27 رجب ، نيمه شعبان ، روز غدير ، 24 ذى الحجة ، غسل احرام ، زيارت ، دخول حرم و مسجد الحرام ، كعبه ، مدينه ، مسجد النبى ، و . . . » و غسل‌هاى واجب هفت است « جنابت ، حيض ، نفاس ، استحاضه ، مس ميت ، اموات ، واجب به نذر و نحوه » . ( از عروة ص 93 - 166 ) .\r\n\r\nاغنام\r\n- ( اين اصطلاح نجومى است ) و اغنام يا غرانيق نام كواكب صغارى بود واقع بين كلب راعى و قطب .\r\n( رجوع به صور كواكب شود . )\r\n\r\nافاضَه\r\n- ( اصطلاح فلسفى ، عرفانى ) اين كلمهء مشتق از فيض است يعنى ريزش و ريزش آب ، در قرآن مجيد آمده است .\r\n أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّهُ قالُوا إِنَّ اللَّهَ حَرَّمَهُما عَلَى الْكافِرِينَ  ، كه اهل ذوق تأويل كنند بدين كه فيض و رحمت حق بر كافران حرام شده است .\r\nافاضه در اصطلاح فلاسفه مرادف با جعل است و آن تراوش فيض است كه باعث وجود ممكنات باشد رجوع شود به فيض ( و شواهد ص 62 ) .\r\n\r\nافاعِيل عَرُوضى\r\n- ( اين اصطلاح ادبى است ) و از تركيب اركان عروض « اسباب ، اوتاد فواصل » . افاعيل عروضى پديد آيد و افاعيل عروضى سه نوع‌اند « سببى ، وتدى ، دو سبب و وتدى و وتدى و فاصله‌اى » و از تقديم و تأخير اركان در تركيب ده جزو بر هشت وزن بيرون آيد كه بنياد جمله اشعار عرب و عجم بر آنست و عروضيان آن اجزا را افاعيل عروضى خوانند و خليل كه واضع اين فن است آن را فواصل سالمه خوانده است ( از المعجم ص 30 ) .\r\n\r\nافتاء\r\n- ( اصطلاح فقهى ) افتاء از\r\n\r\n","description":"","footnote":"","page_name":" 251 ","page_number":299},
  {"content":"\r\n\r\nباب افعال و بمعنى خبر دادن باشد و در اصطلاح فقهى بيان حكم مسأله باشد رجوع به فتوى شود .\r\n\r\nافئِدَة\r\n- ( اصطلاح ذوقى ) جمع فؤاد است يعنى دل اهل ذوق بين فوائد و قلب است و در مراحل آن تفاوت گذارده‌اند كه در تحت كلمهء فؤاد توضيح آن آمده است .\r\nاين اصطلاح مأخوذ از قرآن است .\r\nكه فرمودند :  وَ لَقَدْ مَكَّنَّاهُمْ فِيما إِنْ مَكَّنَّاكُمْ فِيهِ وَ جَعَلْنا لَهُمْ سَمْعاً وَ أَبْصاراً وَ أَفْئِدَةً فَما أَغْنى عَنْهُمْ سَمْعُهُمْ وَ لا أَبْصارُهُمْ وَ لا أَفْئِدَتُهُمْ مِنْ شَيْءٍ إِذْ كانُوا يَجْحَدُونَ بِآياتِ اللَّهِ وَ حاقَ بِهِمْ ما كانُوا بِهِ يَسْتَهْزِؤُنَ  .\r\n( رجوع به دل ، سويدا شود )\r\n\r\nافاقَه\r\n- ( اصطلاح ذوقى ) اول درجه افاقه همت است و اين همت باعث بر طلب باقى و ترك فانى است .\r\n\r\nافتادِگى\r\n- افتادگى ظهور حالت را گويند و عدم قدرت بر عبوديت را آن طور كه بايد و ظهور جلالت الهى را گويند .\r\n( اصطلاحات عراقى )\r\n\r\nافتِنان\r\n- اين اصطلاح ادبى است و آنست كه در سخن يك يا دو بيت جمع كند ميان دو معنى متباين مانند غزل و حماسه يا تهنيت و تعزيت يا مدح و هجا .\r\n*\r\n گر آفتاب خزان گلبن شكوفه بريخت * بقاى سرو روان باد و قامت شمشاد .\r\nهنوز روى سلامت بكشور است و عبيد * هنوز پشت سعادت بمسند است و معاذ\r\nكلاه دولت و شوكت به زور بازو نيست * به هفت ساله دهد دور گيتى از هفتاد\r\nبخدمتش سر طاعت نهند خرد و بزرگ * در آن قبيله كه خردى بود بزرگ نهاد \r\n( از ابدع ص 65 )\r\n\r\nافْراد\r\n- افراد بفتح اصطلاح عرفانى است و در اصطلاح سالكان سه تن‌اند كه به تجلى فرديت و بواسطهء حسن متابعت از غايت كمال كه ايشان راست خارج از دائرهء قطب الاقطاب‌اند .\r\n( كشاف ص 1107 ) خلاصه افراد در اصطلاح سالكان سه تن‌اند كه بتجلى فرديت بواسطهء حسن متابعت حضرت رسالت پناه محقق شده‌اند و از غايت كمال كه ايشان راست خارج از دائره قطب الاقطابند ، رجوع شود بولى و اولياء و ( كشاف ص 1107 ) .\r\n\r\nافْراد\r\n- ( اصطلاح فقهى ، ادبى ) افراد بكسر يعنى فرد آوردن و مفرد آوردن و در اصطلاح فقهاء اطلاق بر نوع حجى شود كه در عمل مقرون با عمره نباشد و بالجمله حج و عمره بطور افراد باشد رجوع به حج شود و نيز رجوع به ( كشاف ج 2 ص 1108 ) شود .\r\n\r\nافْراط\r\n- ( اصطلاح اخلاقى ) افراط مقابل تفريط است و هر دو خروج از اعتدال است رجوع شود به تفريط .\r\n\r\nافْضا\r\n- ( اصطلاح فقهى ) افضا يعنى باز كردن و گشاد كردن و در اصطلاح فقهاء آن باشد كه مسلك بول و حيض در زنان يكى شود و برخى گويند مسلك بول و غائط يكى شود از جهت بزرگى آلت مرد\r\n\r\n","description":"","footnote":"","page_name":" 252 ","page_number":300},
  {"content":"\r\n\r\nيا جز آن و حكم آن وجوب نفقه است بر مرد مادام العمر و حرمت نزديكى براى هميشه ( از شرح لمعه ج 2 ص 365 ) .\r\n\r\nافْطار\r\n- ( اصطلاح فقهى ) خوردن و موقع افطار روزه رمضان كه ميتوان از روزه خارج شد كه وقت غروب يا مغرب است رجوع به صوم شود .\r\n\r\nافْطَحِيَّه\r\n- ( اين اصطلاح كلامى است ) و يكى از فرق اسلامى و كلامى را گويند اينان بامامت عبد اللّه افطح گويند بعد از حضرت صادق و گويند امامت از حضرت صادق نه به اسماعيل نقل يافت و نه حضرت موسى و بلكه به افطح انتقال يافت در منشأ اين عقيده و اينكه اصولا فرزندى بدين نام بوده است يا نه اختلاف زياد است .\r\n( ملل و نحل شهرستانى ص 78 )\r\n\r\nافْعال\r\n- ( اين اصطلاح كلامى است ) افعال جمع فعل است متكلمان اين اصطلاح را از اين روى به كار دارند و مورد بحث قرار دهند كه روشن كنند كه افعال خداى متعال چگونه بود ، از نوع فعل بندگان بود يا نه و او را در افعال خود هدفى بود يا نه و اگر هدفى بود عايد به دو شود و يا به بندگان و اصولا فعل او از نوع ابداع است يا تخليق .\r\nدر كتاب معتقد الاماميه آمده است كه اماميه اعتقاد كرده‌اند كه افعال خداى تعالى همه حسن است ، و هيچ چيزى - بىغرض و حكمتى نيست ، و آن نفع خلقان است يا نفع آنچه بدان خلقان نفع گيرند ، يا از براى دفع ضرر است از ايشان . و روا نباشد كه بىغرض بود ، از براى آنكه فعل بىغرض عبث باشد . و آن غرض با وى راجع نباشد ، زيرا كه نفع و ضر و حاجت بر وى روا نيست ، پس بنماند الا آنكه راجع با خلقان باشد .\r\n( رجوع شود به معتقد الاماميه ص 37 )\r\n\r\nافْعال تَعَجّب\r\n- ( اصطلاح ادبى ) افعال تعجب آنها هستند كه در مقام شگفتى از امرى ايراد شوند و آنها « ما افعل و افعل به » است و از فعل درست شود با شرائط زير .\r\n1 - فعل ثلاثى باشد . 2 - قابل تصرف باشد . 3 - قابل فضل و برترى باشد . 4 - از افعال منفى نباشد . 5 - از افعالى كه وزن افعل داشته باشند نباشند و در مورد فقدان اين شرائط متوسل « باشد و اكثر » شوند چنان كه در افعل تفضيل مانند « ما احسن زيدا » و « ما احسن بزيد » و جمله‌هاى ديگرى براى تعجب آمده است كه از سياق كلام دانسته مىشود و قاعده‌اى ندارد مانند  « كَيْفَ تَكْفُرُونَ بِاللَّهِ وَ كُنْتُمْ أَمْواتاً فَأَحْياكُمْ  - سبحان اللّه ان المؤمن لا ينجس - واها لليل ثم واها » .\r\n( از سيوطى ص 135 - 154 )\r\n\r\nافعالِ رَسُول\r\n- ( اصطلاح كلامى ، فقهى ) يكى از مستندات فقه مسلمانان عمل حضرت رسول است در معتقد الاماميه آمده است :\r\nفعل آن باشد كه موجود شود پس از آنكه معدوم باشد . و افعال رسول را ص از جهت عقل واجب نيست متابعت كردن ، زيرا كه وى ص مخصوص باشد بعبادتى كه ما را در آن مصلحت نباشد ، ليكن از\r\n\r\n","description":"","footnote":"","page_name":" 253 ","page_number":301},
  {"content":"\r\n\r\nجهت شرع واجب باشد متابعت افعال وى كردن ، و برين اجماع است .\r\nو اعتبار در تأسى و اقتدا صورت فعل راست و جهت وى را ، زيرا كه رسول ص از يكى ، نيم دينار بر وجه زكات بستاند ، ديگرى كه نيم دينار از وى بوجه قرض بستاند ، متأسى نباشد بوى . و حكم نتوان كرد كه افعال رسول همه بر وجوب است ، زيرا كه افعال او هم بيان است و هم حكم است . و چون بيان باشد ، حكم او مبين بود در وجوب و ندب . و اگر امتثال باشد بحسب ممتثل باشد ، و اگر ابتداى شرع باشد منقسم باشد بر وجوب و ندب و اباحت . و تعارض در افعال وى صحيح نباشد ، زيرا كه اين بوقوع فعل باشد ، و تركش در يك حال ، يا بوقوع فعلى و ضدش در يك حال . و اين ممكن نيست . و آنچه واقع باشد ، بخلاف اين دو ، تعارض نباشد .\r\n( رجوع شود به معتقد الاماميه ص 161 ، 163 )\r\n\r\nافعالِ عَقْلِىّ\r\n- ( اين اصطلاح كلامى است . ) و منظور افعال و اعمالى بود كه بفرمان خرد بود نه احساس و نه چيزى ديگر ، و البته اين مطلب مورد بحث متكلمان است كه عقل هم ميتواند مورد استناد اصحاب شرع واقع شود يا نه اساس اختلاف معتزلى و اشعرى هم همين است كه معتزلى گويد پارهء از افعال را بايد به مقتضاى عقل انجام داد و اصولا شرع را بايد بر عقل عرضه كرد و مسائل شرعى را بايد با عقل به سنجيد .\r\n( رجوع شود به اشعريه و معتزله )\r\n\r\nافعالِ عُمُوم\r\n- ( اصطلاح ادبى ) افعال عموم ، : كان ، ثبت ، وجد و حصل را گويند كه معنى هستى و رابطى دارند و در هر جمله در تقدير ميباشند و تمام افعال خارجى و ذهنى و در علم حق موصوف به آنها ميباشند اين افعال اگر در تقدير باشند و متعلق ( بفتح ) ظرف و جار و مجرور باشند ، ظرف مستقر نامند و جز آن را ظرف لغو .\r\n\r\nافعالِ قاصِرَه\r\n- ( اصطلاح ادبى ) مراد از افعال قاصره افعال لازم است بعضى افعال كه قاصرند عبارتند از فعل ( مضموم العين ) مانند شرف كه دال بر سجايا كند و فعل ( مكسور العين ) و باب افعلال مانند اقشعَّر اقشِعراراً و افعِنلال مانند انكَسَرَ و استِفعال كه براى تحول باشد و افعالى ديگر رجوع به فعل لازم شود .\r\n\r\nافعالِ قُلُوب\r\n- ( اصطلاح ادبى ) نحويان افعالى را كه دلالت بر عمليات و كارهاى قلبى كند و صادر از اعضاء و جوارح نباشد افعال قلوب نامند و عده‌اى از آنها عبارتند از ( علم ، ظنّ ، وجد ، حسب ، زعم ، خال ، راى ، اوجد و درى ) و جز آنها و اين افعال دو مفعولى ميباشند مانند « رأيت اللّه اكبر كل شىء » و  « عَلَّمَ آدَمَ الْأَسْماءَ كُلَّها »  كه بباب تفعيل رفته‌اند و سه مفعولى شده‌اند و  « إِنَّا وَجَدْناهُ صابِراً »  پس اين افعال اگر بباب افعال و تفعيل روند سه مفعولى شوند .\r\n( از سيوطى ص 73 ) - در اصطلاح عرفا افعال قلوب مانند : تصديق و يقين و صدق و توكل و محبت و رضا و ذكر و شكر و خشيت و تقوى و مراقبت و فكر و اعتبار و خوف و\r\n\r\n","description":"","footnote":"","page_name":" 254 ","page_number":302},
  {"content":"\r\n\r\nرجاء و صبر و قناعت و تسليم و تفويض و غيره را گويند كه مربوط بجوارح و اعضاء ظاهرى نيست . ( لمع ص 23 )\r\n\r\nافعالِ مَدْح وَ ذَمّ\r\n- ( اصطلاح ادبى ) نحويان افعالى را كه براى مذمت و ستايش به كار رود ، افعال مدح و ذم ناميده‌اند و آنها چهار فعل ميباشند « نعم ، بئس ، ساء و حبذا » كه نعم و حبذا براى مدح ميباشند ، ساء و بئس براى مذمت اين افعال غير متصرفند و بدين جهت نعمة و بئسة گفته ميشوند برخى از نحويان آنها را اسم دانند مثال « نعم الرجل زيد و بئس الرجل زيد » اسمهائى كه بعد از اين افعال واقع ميشوند مرفوعند بنا بر فاعليت و بايد با الف و لام ذكر شوند مانند  « نِعْمَ الْمَوْلى وَ نِعْمَ النَّصِيرُ »  و يا آنكه مضاف باشند مانند « نعم ابن اخت القوم » و اسم بعد از فاعل را مخصوص بمدح يا ذم نامند و آن هم مرفوع است برخى از نحويان گويند بنا بر ابتدائيت براى خبر محذوف يا بالعكس رجوع شود به ( سيوطى ص 156 - 157 ) .\r\n\r\nافعالِ مُعين\r\n- ( اصطلاح ادبى ) در زبان پارسى بعضى افعال را معين گويند كه بكمك آنها فعل‌هاى ديگر صرف شوند مانند « بودن ، شدن ، خواستن ، شايستن ، توانستن » از ( دستورنامه ص 96 ) .\r\n\r\nافعالِ مطاوَعَه\r\n- ( اصطلاح ادبى ) افعال مطاوعه فعل‌هائى را گويند كه متعدى بوده و اثر از فعل ديگرى پذيرند و علت وقوعشان را غالبا به جهتى ذكر نكنند و آنها را به صورت لازم به كار برند مانند « درخت شكست ، خانه سوخت » .\r\n( از دستورنامه ص 77 )\r\n\r\nافعالِ مُقارَبَه\r\n- ( اصطلاح ادبى ) نحويان چند فعل را كه معنى آنها نزديكى و قرب است مقاربت ناميده‌اند و بعضا معنى رجا و اميد هم ميدهند و عمل آنها بمانند عمل افعال ناقصه است كه رفع باسم و نصب به خبر ميدهند و اين افعال « كاد - عسى - كرب و اوشك » ميباشند و « اخذ ، جعل ، علق ، انشأ و طفق » را بدانها افزوده‌اند و اغلب خبر آنها فعل مضارع است مانند « كاد الشّمس ان تغرب » ( نزديك است آفتاب غروب كند ) و « انى عسيت صائما » ( من اميد دارم كه روزه باشم ) .\r\nدر عسى زيادتر خبرش مبدو به ان مىباشد مانند  « عَسى رَبُّكُمْ أَنْ يَرْحَمَكُمْ »  ( اميد است كه خداى رحمت كند بر شما ) و در كاد به عكس است مانند  « وَ ما كادُوا يَفْعَلُونَ »  و جعل لازم است كه خبرش مصدر به ان باشد و حرى از اين جهت مانند عسى مىباشد و كرب مانند كاد است مانند « كرب القلب من هواه يذوب » ( نزديك است كه قلب از عشق او ذوب شود ) .\r\nو افعالى كه بمعنى شروع و اخذ آمده‌اند نيز ملحق بافعال مقاربت شوند و بدون ان به كار روند مانند « انشأ السائق يحدوا » و « طفق زيد يدعوا » و همين طور است اخلولق و حرى .\r\n( از سيوطى ص 60 - 61 )\r\n\r\nافعالِ ناقِصَه\r\n- ( اصطلاح ادبى ) نحويان چندين فعل را ناقص گويند يكى بدان جهت كه بفاعل تنها اكتفا نكنند و\r\n\r\n","description":"","footnote":"","page_name":" 255 ","page_number":303},
  {"content":"\r\n\r\nديگر بدان جهت كه ناقص التصرف‌اند و اين افعال عبارتند از ( كان ، صار ، اصبح ، امسى ، ظلّ ، بات ، فتى ، انفكّ ، ما زال ، ما برح ، ما انفكّ ، ما دام ، ليس ) و عمل آنها رفع باسم و نصب به خبر است مانند  « كانَ اللَّهُ غَفُوراً رَحِيماً »  ( خدا بخشنده و مهربان است ) و  « لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ »  و « بات زيد قائما » .\r\nمعانى افعال « كان بود - صار گرديد - اصبح داخل در صبح شد - امسى داخل در شب شد - اضحى داخل در ظهر شد - ليس نيست - زال بر طرف شد - ما زال بر طرف نشد .\r\nهميشه - برح زائل گشت - فتى - انفك جدا شد . زائل شد - ما فتى - ما زال - ما برح - ما انفك بر طرف نشد هميشه . دائما . همواره - بات شب را بروز آورد - ظل روز را بشب آورد » .\r\nو اين افعال گاه تمام استعمال ميشوند و بفاعل يا مرفوع تنها اكتفا مينمايند مانند « و ان كان ذو عبرة » و « ظلّ اليوم » و « بات فلان بالقوم » - اى نزل بهم ، گاه خبر آنها مقدم بر آنها شوند در غير افعالى كه منفى ميباشند به حرف يا وضعا رجوع شود به ( سيوطى ص 54 - 58 ) .\r\n\r\nافْعَلُ التَّفضيل\r\n- ( اصطلاح ادبى ) نحويان افعالى كه معنى برترى دارند و زيادتى صفتى را در چيزى و شخصى نسبت به چيزى و شخصى ديگر رسانند افعل - التفضيل نامند و آنها دو فعل مىباشد براى مذكر « افعل » و براى مؤنث « فعلى » و اين افعال هم عينا از لحاظ شرائط مثل افعال تعجب‌اند مانند « هو اعلم من زيد » و « هو افضل من عمرو » و « هى فضلى الناس » و در صورتى كه بخواهند از افعالى كه فاقد شرائط ميباشند مثل اينكه ثلاثى نباشند يا قابل زيادتى نباشند يا وزن افعل براى غير تفضيل داشته باشند يا دلالت بر رنگ و عيب نمايند افعل تفضيل درست نمايند بايد متوسل باكثر و اشد شوند بدين طريق كه مصدر افعال ممنوعه را بعد از اشد و اكثر آرند مانند « زيد اشد حمقا من عمرو » و « هذا اشد احمرارا من الدم » .\r\nبعد از افعل التفضيل يعنى مفضل منه يا با من تمام شود مانند « هو اعلم من زيد » يا اضافه شود مانند « هو افضل النّاس » يا خود با الف و لام آيد مانند « زيد الاعلم » و « هند الفضلى » و در هر صورت در افعل - التفضيل معنى من لحاظ مىشود و لو تقديرا .\r\nاما در تركيب فعل تفضيلى رفع بضمير مستتر دهد و گاه هم رفع باسم ظاهر دهد در صورتى كه بجاى او فعل تواند نشيند رجوع شود به ( سيوطى ص 159 - 160 ) .\r\n\r\nافْلاس\r\n- ( از اصطلاحات فقهى است ) در كليات حقوقى آمده است :\r\nشرائط فلس بدين قرار است :\r\nاول - آنكه مديون بودن شخص به كسانى كه خود را طلبكار معرفى كرده‌اند نزد حاكم ثابت باشد .\r\nدوم - اموال او كمتر از ديونش باشد ، پس اگر مساوى يا زيادتر شد\r\n\r\n","description":"","footnote":"","page_name":" 256 ","page_number":304},
  {"content":"\r\n\r\nنمىشود او را محجور نمود .\r\nسوم - ديونش حال باشد پس اگر ديونش مؤجل يعنى وعده‌دار بوده يا مقدار حال از ديون زائد بر اموالش نباشد نبايد محجور شود .\r\nچهارم - آنكه غرماء از حاكم حجر او را درخواست كرده باشند و حاكم بدون درخواست ، حق مداخله ندارد و لو اينكه مفلس خود اين درخواست را كرده باشد .\r\nو بدرخواست بعض غرماء وقتى حاكم ميتواند حكم حجر دهد كه مقدار طلب آنها زائد بر دارائى مديون باشد .\r\n( كليات حقوقى ص 191 رجوع به مفلس شود . )\r\n\r\nافُق\r\n- ( اين اصطلاح هيوى و نجومى است ) افق عبارت از دايرهءايست كه گرداگرد زمين در سطح مرئى زمين وجود دارد بعبارت ديگر ما آسمان را به صورت قبهء مشاهده كنيم كه نيم آن ديده شود و كرانهء اين قبه به زمين ميرسد و مانند دايرهء ديده مىشود گرداگرد مردم قهرا قسمت بالا مرئى بود در هر حال اين دايره كه مماس با سطح زمين ديده مىشود افق بود و البته افق بر دو قسم است يكى حقيقى و آن دگر حسى اين دايره كه گفته شد حسى است و البته اين دايره كره را به دو نيم نكند و قطعا آن قسمت كه مورد ديد ما نيست بزرگتر است و لكن افق حقيقى كره را درست به دو نيم كند . پس افق حسى دايرهءايست كوچك مماس با سطح زمين .\r\n( رجوع شود به التفهيم و حاشيهء آن ص 62 )\r\n\r\nافُقِ اعْلى\r\n- ( اصطلاح ذوقى ) نهايت مقام روح است و آن عبارت از حضرت الوهيت است .\r\n\r\nافِقِ حِسّى\r\n- ( اين اصطلاح هيوى است ) رجوع بافق شود .\r\n\r\nافُقِ حَقيقىّ\r\n- ( اين اصطلاح هيوى است . ) رجوع بافق شود .\r\n\r\nافُقِ غَيْب\r\n- ( اصطلاح عرفانى ) جهان غيب .\r\nعطار گويد :\r\n هر دل كه در حظيرهء حضرت حضور يافت * سرش سرير خود ز سراى سرور يافت\r\nطيار گشت در افق غيب تا ابد * هر كو ازين سراى حوادث عبور يافت \r\n\r\nافُقِ مُبين\r\n- ( اصطلاح عرفانى ) نهايت مقام قلب را گويند .\r\n( تاريخ تصوف ص 738 ) شاعر گويد :\r\n روح و دل تو اگر كمالى يابد * در هر دو افق ترا مجالى يابد \r\n\r\nافْلاك\r\n- ( اصطلاح فلسفى ) حكما عالم جسمانى را مركب از نه فلك تو در تو ميدانستند كه فلك بالائين محيط بفلك زيرين است آخرين فلك كه محيط بافلاك است فلك الافلاك و فلك اطلس و فلك اقصى و محدد الجهات ناميده‌اند و فلك زيرين آن يا فلك دوم را فلك ثوابت ناميده‌اند از آن جهت كه محل كواكب ثابته است و هفت فلك ديگر كه هر يك حامل سيارهء خاصى است كه به ترتيب مذكور در محل خود هر يك محاط به ديگر است و بعد از\r\n\r\n","description":"","footnote":"","page_name":" 257 ","page_number":305},
  {"content":"\r\n\r\nافلاك عناصر است كه هر يك را مكان خاصى است از تركيب عناصر اربعه عالم كون و فساد كه محل مواليد ثلث ( معدن ، نبات و حيوان ) است بوجود آمده است افلاك سبعهء سيارات را بنام آباء سبعه و عناصر اربعه را امهات اربعه خوانند كه از ازدواج آنها مواليد ثلث بوجود مىآيد .\r\nفلاسفه عنصر فلكى را جدا و ممتاز از عناصر زمينى ( عناصر اربعه ) ميدانند و افلاك را قابل خرق و التيام نمىدانند و حركت آنها را حركت وضعى دائم و مستدير ميدانند و براى آنها دو نفس قائل‌اند يكى نفس منطبعه و ديگرى نفس ناطقه و آنها را متحرك باراده ميدانند .\r\nو گويند كه طبايع آنها مختلف‌اند و هر يك را نوع خاصى است و مانند موجودات عالم كون و فساد داراى هيولاى مشترك نمىباشند زيرا اگر متفق الطبع بودند و هر يك از نوع ديگرى بود لازم مىآمد كه مثلا فلك اسفل به طرف مكان فلك اعلى رود و به عكس و لازم مىآمد كه قابل حركت مستقيم باشند و همه متصل بهم شوند نه آنكه بعضى حاوى و بعضى محوى باشند .\r\n( مبدأ و معاد صدرا ص 131 و رجوع به واردات قلبيه ص 246 شود . ) تركيبات عرفانى كه با كلمهء افلاك آمده است مانند طارم افلاك ، سراپردهء افلاك ، صومعهء افلاك ، زاويهء افلاك ، بام افلاك ، قبهء افلاك ، قنديل افلاك ، دكانداران افلاك .\r\n( تفسير حدائق ص 77 - 315 ، 317 746 ، 735 ، 492 ، 784 ) .\r\n\r\nاقالِيْم\r\n- اين اصطلاح هيوى و جغرافيائى است . قدما سطح كرهء زمين را به چند اقليم تقسيم كرده‌اند و گاه قسمت معمورهء زمين را كه مسكونى است به اقاليم مختلف تقسيم كرده‌اند . يعنى ربع مسكون را كه آنچه مشهور است هفت اقليم است به ترتيب از مشرق به مغرب موازى خط استواء ( رجوع شود به التفهيم ص 189 ، 192 ) اصطلاحات اقاليم سبعه را در علوم غريبه هم به كار دارند در علم جفر نيز اصطلاح اقاليم سبعه آمده است كه بر حسب كواكب تقسيم كرده‌اند و گفته‌اند اقليم اول فؤاد است كه اقليم زحل است . و اقليم دوم اقليم سودا است كه آن مشترى است و ابواب آن علماءاند چنان كه ابواب اقليم اول مشايخ‌اند و اقليم سوم اقليم مريخ است و ابواب آن امراءاند .\r\nچهارم اقليم محبت است كه آن آفتاب است و ابواب آن ملوك‌اند . پنجم اقليم مصر است كه اقليم زهره است و ابواب آن شعرائند ششم اقليم عقل است كه آن عطارد است و ابواب آن كتاب‌اند و اقليم هفتم اقليم قلب است كه آن قمر است و ابواب آن وزراءاند و براى هر يك از اين اقاليم بابى بود اول باب ابراهيم دوم باب هارون سوم باب موسى ، چهارم باب يوسف ، پنجم باب عيسى ، ششم باب آدم . هفتم باب حضرت محمد .\r\n( از شمس المعارف الكبرى ص 64 )\r\n\r\nاقاليم كَواكِب\r\n- اين اصطلاح نجومى است ابو ريحان گويد : نخستين اقليم از\r\n\r\n","description":"","footnote":"","page_name":" 258 ","page_number":306},
  {"content":"\r\n\r\nخط استوا تا بآخرش زحل را دادند كه بلندترين ستارگان است و نخستين ، و فلك او از فلكهاى ايشان فراختر . زيرا ك اقليم اول از همه اقليمها فراخ‌زمين‌تر است و بمعيشت فراختر و مردمانش بر آن لون و خوى كه بزحل منسوب‌اند . و سپس آن دوم اقليم كه مشترى راست . و هم برين قياس تا هفتم كه قمر را بود . و بو معشر گفت كه اين راى پارسيان است . و خداوندان اقليمها نزديك روميان بخلاف اين است . آنگه گفت نخستين اقليم زحل را و دوم اقليم آفتاب را و سيوم عطارد را و چهارم مشترى را و پنجم زهره را و ششم مريخ را و هفتم قمر را .\r\n( رجوع شود به التفهيم ص 364 )\r\n\r\nاقالَه\r\n- ( اصطلاح فقهى ) از باب افعال است از « اقال يقيل اقالة » و در لغت اسقاط و رفع باشد و شرعا رفع بيع سابق باشد و يا رفع قول سابق باشد و آن باشد كه بايع يا مشترى بدون داشتن حق فسخ بيكى از حقوق مقرره ، تقاضاى بر هم زدن معامله را نمايند و آن ديگر راضى شود اين عمل را اقاله گويند و صيغه آن ايجابا « اقلنى » و قبولا « اقلت » است و اقاله فسخ مىباشد بتراضى طرفين ( از شرح لمعه ج 1 ص 252 ، 301 - كشاف ج 2 ص 211 - دستور ج 1 ص 150 ) .\r\nدر كليات حقوقى آمده است :\r\nفقهاء مذاهب اختلاف كرده‌اند در اينكه اقاله عقد جديدى است يا فسخ عقد اول .\r\nبنا بر قول اول ، منافع مبيع از حين عقد تا حين اقاله متعلق به مشترى است و منافع ثمن به بايع . و بنا بر قول دوم ، مسأله مبنى است بر اينكه فسخ از حين فسخ است كه بر اين تقدير منافع متعلق به مشترى است . يا حل عقد است از اصل كه بر اين تقدير منافع متعلق ببايع خواهد بود .\r\nاقاله مانند اصل معامله محتاج بايجاب و قبول است و هر آنچه از قول يا فعل دلالت بر وقوع آن نمايد كافى است . پس اگر يكى از متعاملين درخواست اقاله كند و او هم قبول نمايد يا بايع ثمن را به مشترى برگردانده و مبيع را برضاى او بگيرد اقاله واقع خواهد شد .\r\nدر اقاله بيع مثل خود بيع وحدت مجلس و توالى ايجاب و قبول بطورى كه در نظر عرف هيئت اتصاليه محفوظ باشد شرط است .\r\nدر موقع اقاله بايد مبيع در دست مشترى موجود باشد پس اگر مبيع تلف شده باشد اقاله صحيح نيست زيرا اگر اقاله را عقد جديدى بدانيم بدون بقاء عين تحقق نخواهد يافت و اگر آن را فسخ عقد قرار دهيم هر چند ممكن است كه اثر آن رد عين باشد بر تقدير وجود و رد مثل يا قيمت بر تقدير تلف ، و لكن چون حكمت وضع اقاله اين است كه كسى كه از وقوع معامله پشيمان شده دست و بالش باز باشد و گشايشى براى او حاصل گردد كه از اين راه بتواند مال از دست داده خود را دوباره بچنگ آرد و مقتضاى اين حكمت استرداد عين است . و با تلف عين موضوعى براى اقاله باقى نخواهد ماند . چنانچه\r\n\r\n","description":"","footnote":"","page_name":" 259 ","page_number":307},
  {"content":"\r\n\r\nاخبار اقاله نيز ظهور در اين معنى داشته و ناظر است به جائى كه عين باقى باشد . بلى اگر بعض از عين تلف شده باشد اقاله در باقيمانده صحيح است .\r\nو حكم تلف مثمن در ثمن نيز وقتى شخصى باشد جارى است . اما در جائى كه ثمن كلى بوده تلف خصوص فردى كه بقبض درآمده مانع از اقاله نبوده و ضررى نخواهد داشت زيرا لازم نيست خصوص آن فرد بعد از اقاله مسترد گردد بلكه رد فردى كه با آن مساوى باشد كافى است .\r\n( كليات حقوقى ص 78 )\r\n\r\nاقامَة\r\n- ( اصطلاح فقهى ) به پا داشتن بود و در اصطلاح فقها اعلام شروع در نماز است با الفاظ خاص و آن را اذان دوم هم گويند و الفاظ آن بعينه همان اذان باشد باضافه « قد قامت الصلاة » دو مرتبه بعد از « حى على الفلاح » و ديگر آنكه در اقامه فصول دو به دو است رجوع به اذان شود ( از شرح لمعه ج 1 ص 59 - كشاف ج 2 ص 1222 ) .\r\n\r\nاقانِيْم\r\n- ( اصطلاح فلسفى ، كلامى ) اقانيم جمع اقنوم و به معناى اصل است جوهرى گويد : اين لغت ممكن است رومى الاصل باشد و بعضى گويند كه يونانى الاصل است در هر حال اقانيم سه‌گانه كه اكنون از اصول معتقدات نصارى است جريان تاريخى خاصى دارد كه شرح آن از عهده اين رساله خارج است .\r\nدر كشاف است كه اقانيم نزد نصارى سه صفت حق‌اند كه علم ، وجود و حيات باشد كه از وجود تعبير به آب و از حيات بروح القدس و از علم به كلمه شده است .\r\n( كشاف ج 2 ص 1225 و رجوع شود بدستور ج 1 ص 151 ) فلوطن احديت و عقل و نفس را اقانيم سه‌گانه ميداند و در قول باقانيم سه‌گانه جمع ميان افلاطون و ارسطو و رواقيان كرده است زيرا آنچه را فلوطن مصدر اول خوانده همان است كه افلاطون خير مطلق ناميده است و عقل را كه ارسطو مبدأ يا منتهاى كل ميداند او صادر اول ميداند و نفس را كه رواقيان پروردگار عالم ميدانستند فلوطن اقنوم سوم شمرده است .\r\n( سير حكمت در اروپا ج 1 ص 96 و 98 ) در هر حال فلوطن اين معنى و اصل يعنى اعتقاد باصول سه‌گانه را كه از اصول مذهبى است و بطور عاميانه بيان ميشده است و در نتيجه مستلزم شرك بود به صورت منطقى در آورده و گويد خدا در عين وحدت و يگانگى سه تجلى دارد كه پدر و پسر و روح القدس باشند پدر وجود مطلق و منشأ قدرت است و پسر كلام اوست يا عقل كه بواسطهء او مخلوق را آفريده است روح القدس واسطهء ميان پدر و پسر و جنبه محبت است .\r\nفيلون يهودى نيز خواست محتويات تورات را با فلسفهء يونان وفق دهد و مذهب تثليث را كه عيسويان بنياد اصول عقايد قرار داده بودند بيان كند .\r\nكربن نويسد از بيانات شيخ شهاب معلوم مىشود كه مسألهء اقنوم در اوستا نيز بوده است و گويد جهان بر سه اصل استوار است معرفت . محبت و عشق .\r\n\r\n","description":"","footnote":"","page_name":" 260 ","page_number":308},
  {"content":"\r\n\r\n( روابط حكمت اشراق ص 54 )\r\n\r\nاقْباض\r\n- ( اصطلاح فقهى ) قبض دادن باشد و اقباض در مبيع متفاوت است در منقولات نقل دادن حسى است با دست و در غير منقول خلع يد و بلا مانع قرار دادن است به نحوى كه طرف بتواند تصرف كند . ( از شرح لمعه ص 295 )\r\n\r\nاقْبال و ادْبار\r\n- ( اصطلاح نجومى است ) ابو ريحان گويد :\r\nاقبال بودنست اندر وتدها زيرا كه اوتاد دليل كون و بودنست و همچنان چون اعتدال ميان طبعها . و ادبار بودنست بخانهاء زايل كه اين خانها دليل زايل شدن و تباهىاند و بجاى بيرون آمدن طبعها از اعتدال . فاما بودن اندر مايلى وتد چون ميانه نيست اين هر دو را و لكن از ميان دو حال گذشته . زيرا كه مايلى اوتاد همچون پل و راه‌اند از ادبار هميشه سوى اقبال .\r\nو اين اقبال و ادبار يكسان‌اند همچنان كه اوتاد نيز يكسان نه‌اند و لكن برتر و فروتر هست اندر شرف و فضيلت .\r\nو نيز خانهاى زايل يكسان‌اند اندر تباهى و فرومايگى . زيرا كه خانهء سيوم و نهم زايل‌اند و لكن ششم و دوازدهم با آنك زايل‌اند ساقطاند نيز از طالع .\r\n( رجوع شود به التفهيم ص 486 ، 487 )\r\n\r\nاقتِباس\r\n- ( اصطلاح ادبى ) در لغت نور چيدن باشد و پاره‌اى از هر چيز گرفتن و در ادب آن باشد كه در كلامى نثر يا نظم چيزى از قرآن يا حديث را تضمين كند نه بر آن نحو كه آن پاره از قرآن يا حديث باشد و بالجمله اشعار نداشته باشد كه اين پاره از قرآن است يا حديث « مانند فبعد هاؤم اقرءوا كتابيه » يا « لئن اخطأت فى مدحك ما اخطأت فى مدحى . لقد انزلت حاجاتى بواد غير ذى زرع » و مانند  « وَ ما أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ »  ( از مطول ص 396 - كشاف ج 2 ص 1187 - دستور ج 1 ص 146 ) .\r\nسلمان ساوجى :\r\n صورت اقبال تو را بر جبين * انا فتحنا لك فتحا مبين \r\n\r\nاقْتِداء\r\n- ( اصطلاح فقهى ) يعنى پيروى كردن و كسى را مقتدا قرار دادن ، اقتداء در نماز جماعت به همين معنى است .\r\n\r\nاقتِدار\r\n- ( اصطلاح ادبى ) قدرت داشتن باشد و در ادب آن باشد كه معنى واحدى را اديب بتواند در صور مختلفه ظاهر كند و اين را اقتدار در سخن گويند .\r\n( از كشاف ج 2 ص 1183 )\r\n\r\nاقتِران\r\n- ( اين اصطلاح نجومى است ) هر گاه دو ستاره در يك جهت از آسمان واقع باشند و بر طول واحد قرار داشته باشند در اقترانند .\r\nو اقتران سفلى بمانند اقتران عطارد و زهره بود .\r\nو اقتران علوى . اقتران مشترى و زحل بود .\r\nو آن را اجتماع هم نامند .\r\nدر شمس المعارف الكبرى آمده است :\r\nكه منظور از اقتران اين بود كه كوكبى در\r\n\r\n","description":"","footnote":"","page_name":" 261 ","page_number":309},
  {"content":"\r\n\r\nبرجى بود و كوكبى در برجى ديگر نظير آن و اجتماع عبارت از اين بود كه دو كوكب در يك برج گرد آيند . منجمان گويند هر گاه ستارهء زحل با مشترى نزديك شوند جنگ در اقاليم عموميت يابد و در تقارن مريخ و زحل نيز چنين بود .\r\n( از شمس المعارف الكبرى ص 31 )\r\n\r\nاقترانِىّ\r\n- ( اصطلاح منطق ) قياس اقترانى رجوع شود به فرهنگ علوم عقلى تأليف نگارنده در قياس اقترانى .\r\n\r\nاقتِضاء و تَغْيير\r\n- اين اصطلاح هم اصولى و هم فقهى است و منظور از اقتضاء الزام است و تخيير اباحت است . اقتضاء بر چهار قسم است . اقتضاء در جهت مثبت ، اقتضاء در جهت منفى ، اقتضاء در جهت مثبت يا بسرحد الزام و الجاء است واجب است و يا الزام ضعيف است كه ترك آن هم رواست مستحب است و اقتضاء در جهت منفى يا بسرحد الزامست با منع از فعل كه حرامست يا بدون منع از فعل كه مكروه است ( از تلويح ص 25 - 26 ) و بالجمله اقتضاء تقاضا كردن و طلب كردن باشد و در فقه طلب فعل باشد يا طلب ترك فعل و هر يك دو قسم است ( از دستور ج 1 ص 147 - موافقات ج 3 ص 47 ) .\r\n\r\nاقتِطاع\r\n- ( اصطلاح ادبى ) اقتطاع نزد اهل معانى حذف بعضى كلمه را گويند ابن اثير گويد : در قرآن اقتطاع نباشد لكن برخى از فواتح سور را از اين قبيل دانند بنا بر آنكه هر حرفى مقطع اسمى از اسماء اللّه باشد . ( از كشاف ج 2 ص 1201 )\r\n\r\nاقْرار\r\n- اين اصطلاح فقهى است و مأخوذ از قرار و به معنى ثبات است و در شرع اخبار به حق ديگرى است بوسيله اعلام بقول در شخص سالم و در مقابل انكار است در اين مورد اخبار و رواياتى هست كه همه دال بر خوبى اقرار است در صورتى كه گناه و جرم جنبه حق الناس داشته باشد به حكم « قولوا الحقّ و لو على انفسكم » در گناهان ديگر كه حق اللّه است روا نيست بلكه توجه بايد كردن نه اقرار كه اشاعه فحشاء باشد و آن خود جرم است ، در ديون و غصب و حرق و نهب و غارت و جرح و قتل و جز آن كه حق الناس است گناهكار بهتر است اقرار نمايند تا عواقب كار او دامنگير ديگرى نشود و صاحب حق به حق خود برسد و گويند\r\n« اقرار العقلاء على انفسهم جايز »\r\nهر كس با شعور و عقل بر ضرر خود اقرار كرد مأخوذ است و مسموع ، اقراركننده را مقر و آنكه بر نفعش اقرار صورت گرفته است مقر له و امر مورد اقرار را مقر به گويند . ( رجوع شود به شرح لمعه ج 2 ص 175 - كشاف ج 2 ص 1183 ) .\r\n« و لا بد من كون المقرّ كاملا خاليا من الحجر لنفسه و اقرار المريض من الثلث . . . و فى الاقرار بالنسب يشترط فيه اهلية المقر و امكان الحاق المقربه » .\r\nدر كليات حقوقى آمده است :\r\nاقرار عبارت است از اينكه شخصى خبر دهد از حق ثابتى كه ديگرى بر او دارد .\r\nپس اخبار از حقى راجع به آينده اقرار نبوده بلكه داخل در وعده است . و وفاء\r\n\r\n","description":"","footnote":"","page_name":" 262 ","page_number":310},
  {"content":"\r\n\r\nبوعد اگر چه وجوب اخلاقى دارد و لكن از نظر فقهى واجب الوفاء نيست .\r\nاز احكام ضرورى اسلام اين است كه وقتى شخص بر ضرر خود اقرار بامرى نمود اقرارش نافذ بوده و آنچه را كه به آن اقرار كرده عهده‌دار آن خواهد بود .\r\nشروط نفوذ اقرار بقرارى است كه ذيلا ذكر مىشود :\r\n1 - اقرار از روى رضا و اختيار باشد . پس اگر شخص از روى اجبار بر ضرر خود اقرار بامرى نمايد اثرى نخواهد داشت .\r\n2 - مقر از جهت فلس يا سفاهت محجور از تصرف در اموال خود نباشد .\r\n3 - چيزى كه اقرار به آن كرده ( مقر به ) محتمل الوقوع باشد . پس اگر شخص اقرار به بلوغ كند و لكن ظاهر حال و قواى جسمانيش مكذب آن بوده و مساعد با آن نباشد اقرارش ملغى از اثر است .\r\nدليلى كه بتوان در باب حجيت اقرار به آن اعتماد نمود نبوى مشهور است\r\n( اقرار العقلاء على انفسهم جائز )\r\nمضافا با شعار جمله‌يى از آيات قرآن مجيد  كُونُوا قَوَّامِينَ بِالْقِسْطِ شُهَداءَ لِلَّهِ وَ لَوْ عَلى أَنْفُسِكُمْ  .\r\nاقرار يا دعوى نسبت بامورى كه غالبا اطلاع غير بر آن دشوار است ، قبول يا رد آن منوط به نظر حاكم است كه در قضاياى شخصى با در نظر گرفتن قرائن احوال و استنباط خود هرطور مقتضى باشد عمل خواهد نمود .\r\n( كليات حقوقى ص 22 ) كسى كه اقرار درباره ديگرى مبنى بر سبب مجهولى نمايد تفسير سبب از او قبول خواهد شد . مثلا اگر اقرار كند كه خانه‌اش بزيد انتقال يافته اگر بعد بگويد آن را بسبب جائزى مثل هبه انتقال داده و به او رجوع كرده است نه سبب لازمى مثل بيع كه حق رجوع براى او نباشد قول او نظر بقاعده مزبور قبول مىشود و حال آنكه مقتضاى استصحاب بقاء ملك مقر له است مگر اينكه مقر به بر حسب ظهور عرفى منصرف به انتقال قطعى باشد .\r\nكسى كه انشاء چيزى در حيطهء اختيار و حيز قدرت او باشد اقرارش راجع به آن نافذ خواهد بود مثلا اگر راهن از طرف مرتهن مأذون در فروش عين مرهونه بوده و آن را فروخته باشد پس از آن مرتهن ادعاء كند كه از اذن خود قبل از فروش عدول كرده پس بيع باطل است . و از طرفى راهن ادعاء كند كه آن را قبل از عدول مرتهن به فروش رسانيده و لذا بيع صحيح واقع شده .\r\nدر اين مسأله اين طور گفته‌اند اگر راهن بگويد فروختم و مرتهن او را تصديق نمايد سپس ادعاء كند كه از اذن خود قبل از فروش عدول كرده است قول راهن مقدم است و بيع صحيح خواهد بود و اگر مرتهن دعوى رجوع كند و راهن او را تصديق نمايد و سپس ادعاء كند كه قبل از رجوع مرتهن آن را فروخته بوده قول مرتهن مقدم است و بيع باطل خواهد بود .\r\nو مدرك اين تفصيل قاعده مزبور است زيرا راهن در فرض اول حق انشاء\r\n\r\n","description":"","footnote":"","page_name":" 263 ","page_number":311},
  {"content":"\r\n\r\nبيع را داشته قبل از اينكه مرتهن دعوى رجوع نمايد پس اقرار او نافذ خواهد بود بخلاف فرض دوم زيرا چون اول مرتهن دعوى رجوع كرده و راهن او را تصديق نموده راهن حق فروش آن را نداشته است زيرا رجوع محقق شده و با تحقق رجوع انشاء بيع از او صحيح نبوده لذا اقرار او هم صحيح نيست .\r\nو بقاعده مزبور راجع است قاعده من ملك شيئا ملك الاقرار به كسى كه مالك چيزى باشد مالك اقرار آن نيز خواهد بود مثل اقرار ولى صغير مبنى بر بيع يا اجاره مال صغير زيرا هم حق فروش دارد و هم حق اجاره .\r\nپس مشمول قاعده خواهد بود . و همچنين است متولى وقف در خصوص اجاره عين موقوفه كه بموجب قاعده مزبور اقرارش نافذ است .\r\nبهر حال قبول اين اقرار مخالف است با قاعده « اقرار عاقل » كه فقط در باره خود او نافذ است و در اين موارد اقرار دربارهء غير نيز نافذ شده است .\r\nپس دائره اين قاعده وسيعتر از قاعده « اقرار » است و مبنى بر ملاك اين قاعده در موارد مزبوره اقرار نافذ است .\r\nاقرار اشخاص عاقل بر ضرر خود قبول مىشود چنان كه معروف است اقرار العقلاء على انفسهم نافذ او جائز .\r\n( كليات 47 )\r\n\r\nاقرارِ بِدَيْن\r\n- ( از اصطلاحات فقهى است . ) در كليات حقوقى آمده است :\r\nاگر شخص براى ديگرى اقرار بعينى نمايد و او هم آن را مال خود بداند لا محاله آن را خواهد گرفت و اگر آن را مال خود ندانسته و قبولش نكند حكم مجهول - المالك بر آن جارى خواهد بود .\r\nو اگر شخصى براى ديگرى اقرار بدينى كند و او هم آن را تصديق نمايد لا محاله آن را خواهد گرفت و الا دين ساقط و اقرارش اثرى نخواهد داشت . و اين سقوط بر حسب ظاهر است اما اگر در واقع بين خود و خدا به او مديون باشد بايد بهر طريقى كه امكان دارد تحصيل برائت ذمه نمايد .\r\n( كليات حقوقى ص 230 )\r\n\r\nاقْرار بَعْد از انكار\r\n- ( از اصطلاحات فقهى است . ) در كليات حقوقى آمده است :\r\nاقرار بعد از انكار مسموع است .\r\nجريان اين قاعده كه مبناى آن ملزم بودن شخص است باعتراف خود در ابواب نكاح وعده ، خالى از اشكال نيست . پس اگر زنى دعوى زوجيت نسبت بشخصى بنمايد و آن شخص منكر شود سپس اقرار كند آيا اقرار او قبول مىشود يا نه ؟\r\nو همچنين هر گاه زن در مقابل دعوى زوجيت مردى بر او منكر بوده و سپس به آن اقرار كرده باشد در مقابل دعوى مرد مبنى بر رجوع در عده اول انكار و پس از آن اقرار كند كه قبل از انقضاء عده مرد به او رجوع كرده است آيا در اين مورد اقرار بعد از انكار قبول مىشود يا نه ؟\r\nمسأله محتاج به تأمل است .\r\n( كليات ص 47 ، 48 )\r\n\r\n","description":"","footnote":"","page_name":" 264 ","page_number":312},
  {"content":"\r\n\r\n\r\nاقرار به نَسَب\r\n- ( از اصطلاحات فقهى است ) در كليات حقوقى آمده است :\r\nدر اقرار به نسب علاوه بر شرائط عمومى امور ذيل معتبر است :\r\n1 - آنچه را كه شخص به آن اقرار نموده عادة ممكن باشد . پس اگر اقرار كند بفرزندى كسى كه از حيث سن از او بزرگتر يا مساوى بوده و يا كوچكتر از او باشد به مقدارى كه تولدش از او ممكن نباشد اقرارش لغو است .\r\n2 - شرع آن را تكذيب نكرده باشد .\r\nپس اگر شخص اقرار كند بفرزندى كسى كه تولدش از غير به بينه يا شياع و يا شواهد ديگرى ثابت شده باشد اقرارش ملغى از اثر خواهد بود .\r\n3 - بلا معارض باشد . پس اگر در قبال اقرار بفرزندى يكى ، شخص ديگرى مدعى فرزندى او بوده و لحوقش به او هم ممكن باشد جز ببينه به هيچ كدام ملحق نخواهد شد و با تعارض ، تعيين آن بقرعه خواهد بود .\r\n4 - تصديق كسى است كه اقرار راجع به اوست .\r\nو اين شرط در مورد صغير و مجنون و ميت جارى نيست . پس اگر شخصى اقرار بفرزندى يكى از آنها كرده باشد اين اقرار درباره او و اقاربش مؤثر است و چنانچه بعدا آن را انكار كند از او مسموع نخواهد بود .\r\nو اين حكم مخصوص است به جائى كه مقر مرد بوده و اقرار به فرزند صلبى كرده باشد پس اگر اقراركننده زن بوده يا مرد اقرار به فرزند غير صلبى نموده باشد حكم مزبور در آن جارى نخواهد بود .\r\n( كليات حقوقى ص 229 )\r\n\r\nاقرارِ مَريض\r\n- ( از اصطلاحات فقهى است ) در كليات حقوقى آمده است :\r\nاقرار مريض در مرض موت دربارهء غير موقوف باجازهء ورثه نيست مگر اينكه زائد بر ثلث بوده يا در معرض تهمت باشد و قرائن احوال بر آن دلالت كند مثل اينكه مقر له كسى است كه مقر به او دلبندى و علاقهء مخصوصى داشته و خواسته است مال را به او اختصاص دهد .\r\nو در غير اين دو صورت عمل باقرار در مرض موت لازم است خواه اقرار براى وارث باشد يا غير وارث و حاجتى باجازهء ورثه ندارد .\r\n( كليات حقوقى ص 233 )\r\n\r\nاقْران\r\n- ( اصطلاح فقهى ) بفتح همزه هم شأن و امثال و در اصطلاح حديث آن باشد كه راويان روايتى در سن يكسان باشند و در تلقى و اسناد هم يكى و مانند باشند . رجوع شود به ( كشاف ج 2 ص 1228 )\r\n\r\nالْاقَرَبُ يَمْنَعُ الْابعَد\r\n- اين قاعده و اصطلاح فقهى است كه در ارث به كار ميرود مفاد آن اين است كه طبقه نزديك‌تر مانع از ارث طبقه دور تر است پدر مانع از پسر است و پسر از پسر پسر ( از قواعد شهيد ص 316 ) .\r\n\r\nاقَلّ و اكْثر ارتِباطِيّ\r\n- اين اصطلاح اصولى است و آن باشد كه دوران و شك باشد بين دو امر يكى كمتر و ديگرى\r\n\r\n","description":"","footnote":"","page_name":" 265 ","page_number":313},
  {"content":"\r\n\r\nزيادتر و اين دو صورت دارد يا آن دو يعنى كمتر و زيادتر با يكديگر مربوط و متصل‌اند يا هر يك مستقل است اگر دوران بين اقل و اكثر ارتباطى باشد و تكليف معلوم باشد احتياط لازم است بآوردن اكثر و برخى گويند اصالت برائت نسبت باكثر جارى شود و در اقل و اكثر استقلالى قول محقق برائت از اكثر است .\r\n( از خزائن ص 17 - كفايه ج 2 ص 227 ) .\r\n\r\nاقِليم\r\n- ( اين اصطلاح اهل هيئت است ) ، ابو ريحان در تقسيم و تعريف آن گويد : مردمان اين صناعت قسمت كردند آن را كه آبادان است از ربع مسكون بهفت پارهء دراز از اول و اقليم نام كردند . و هر يكى از مشرق همىگيرد تا به مغرب موازى مر خط استوا را ، بر آن قانون كه فضلهء درازترين روز تابستانى ميان هر دو اقليمى كه به پهلوى يكديگرند نيم ساعت بود . زيرا كه گردش حالها از عرض افتد .\r\nو ز طول جز اختلاف اول روز و شب نبود .\r\nو اين خود حس را بىقياس پيدا نيست .\r\nپس ساعتهاى روز درازترين بميان ميانگى اقليمها و آن چهارم است ، چهارده ساعت و نيم باشد . و بميان اقليم نخستين سيزده .\r\nو بميان هفتم شانزده . و ز قبل آنك عرض اقليمها اندر كتب مخالف يكديگر يافته همىشود بسبب خلاف كه اندر ميل بزرگ افتاد ، و ز بهر گوناگون راهها كه اندر بريدن جيب است ، و نادانستن شمارگران حق آن را از باطل ، من خود شمار كردم .\r\n( رجوع شود به التفهيم ص 190 - 191 ) بطلميوس گفته است كه ذكر آبادانى بجزيرهء ثولس يافته شد . و اين - جزيره‌ايست ز آنسوى زمين سقلاب بدرياى و رنگ ، و عرض او قريب تمام ميل بزرگ است . و تمام ميل بزرگ شست و شش درجه است بتقريب و لكن آن مردمان كه ميان آخر هفت اقليم‌اند تا جزيرهء ثولى بدده و بستوريه مانند از آنك بمردم . و بمعيشت سخت تنگ و از مردم رمنده و مستوحش بوند . و هميشه اختلاف آن حالها كه گفتيم اندر اقليمها همىفزايد هر چند سوى شمال پيشتر اندر آيى . و هر دو مشرق تابستانى و زمستانى فراختر همىشوند و به مغرب خويش نزديكتر همىشوند تا بهم آيند [ در 
  ] آن عرض كه با تمام ميل بزرگ راست است . آن هنگام مدار سر سرطان همه پديد شود و درازترين روز بيست و چهار ساعت باشد بىشب . و مدار سر جدى همه ناپيدا شود و دراز - ترين شب بيست و چهار ساعت باشد بىروز . و بدين جاى قطب فلك البروج شمالى بشبانه روزى كه بگذرد [ يك بار 
  ] به سمت - الرأس رسد و افق با منطقة البروج يكى شود و بر وى نشيند و هيچ چيز اندر وى پيدا نبود . چون قطب از سمت الرأس بگذرد ناگاه شش برج جمله برآيند و پيدا شوند . و اين جاى آغاز آن جايهاست كه سايهء مقياس گرد بر گردش گردد و منقطع نشود ، چون آفتاب بسر سرطان بود . و هر چند بشمال پيشتر اندر آئى عدد مدارها كه اين حال اندر آن موجود شود همىفزايد . 3 ( از التفهيم ص 190 - 192 ) از افريدون كه از جباران پارسيان\r\n\r\n","description":"","footnote":"","page_name":" 266 ","page_number":314},
  {"content":"\r\n\r\nبوده است حكايت كنند كه زمين را بخشش بسه قسم كرده است بميان سه فرزند .\r\nپارهء مشرقى كه اندر او ترك و چين است پسرش را داد تور . و پارهء مغربى كه اندر او روم است پسرش را داد آنكه سلم نام بود . و پارهء ميانگين كه ايرانشهر است ايرج را داد و اين قسمت بدرازا است .\r\nو قسمت نوح پيغامبر عليه السلام سه فرزندش را هم بر سه است ، و ليكن بپهنا . نخستين از سوى جنوب كجا سياهان‌اند پسرش را حام . و ديگر شمالى كجا سپيدان‌اند پسرش را يافت . و سيوم ميانگى كجا گندم‌گونانند پسرش را سام .\r\nو يونانيان را قسمتى است سه‌گانه بخلاف . و آن ، چنانست كه بر زمين [ مصر 
  ] او را دو پاره كردند . و آنچ سوى مشرق بود باطلاق ، ايسيا نام كردند . و آنچ سوى مغرب بود درياى شام او را به دو پاره كرده ، يكى سوى جنوب نامش لوبيه ، و اندر او سياهان و گندم‌گونانند . و ديگر سوى شمال نامش اوربى ، و اندر او سپيدان و سرخان‌اند . و چون ايسيا كه پارهء مشرقى است بسيار بار چند دو پارهء مغربى بود ، عراق و پارس و خراسان از آن جدا كردند و ايسياء خرد نام كردند ، و آنچ بماند ايسياء بزرگ . و پارسيان بحسب مملكت‌ها بهفت كشور قسمت كردند . و اين نيز از هرمس حكايت كنند . و هندوان بنه پاره قسمت كردند ، هر يكى كند نام ، بحسب چهار سوى جهان و آنچ ميانشان است . و اين است صورت نو كند و نامهاى سويها بلغت ايشان .\r\nچون عرض شهرى معلوم بود ، و ما بجدول اندر عرض هر اقليمى اول و آخرش پيدا كرديم ، پوشيده نشود كه آن شهر بكدام اقليم است . و لكن عرض شهرها بيشترين در كتابها با خلل‌اند و نه راست . و تا كنون ما را اتفاق درست كردن نيفتاد از آن مگر اندك مايه . پس از اين جهت چون شهرهاى اقليم بشمريم به روى تقريب بود نه بتحقيق . با آنك آنچ ما ياد كنيم بصواب زمين چين بمشرق آغازد اندر دريا و بر پس بگوئيم كه خط استوا از جنوب زر خوانند و بميان دو جزيرهء كله و جزيره‌هاى زاوه بگذرد آنك او را زمين زر خوانند و بميان دو جزيرهء كله و سربزه كشد بر جنوب جزيرهء [ سرنديب و ميان جزيرهاى ديوه و بر شمال جزيرهاى 
  ] زنگيان اندر جزيرهاى لب دريا و سفالة الزنج . و بگذرد بر شمال كوههاى قمر تا بدرياى محيط رسد به مغرب .\r\nو اما اقليم اول از مشرق زمين چين آغازد و بر دره‌هاى چين بگذرد ، و اين جويهاست كه از دريا كشتيها برآرند ببارگاهها چون خانجو و خانفو و مانند آن . و اندر او جزيرهء سرنديب است . وز زمين يمن آنچ از شهرهاى صنعاء جنوبى است چون ظفار و حضر موت و عدن و دنقله شهر نوبيان و غانه از شهرهاى سياهان مغرب و آنگاه بدرياى محيط رسد به مغرب .\r\nو اقليم دوم از شهرهاى چين آغازد وز زمين هندوان بر كوههاى قامرون گذرد و بر بارانسى و گنوج و اوزين و آنچ به دريا بار است چون تانه و جيمور و سندان . وز شهرهاى سند ، بر منصوره و\r\n\r\n","description":"","footnote":"","page_name":" 267 ","page_number":315},
  {"content":"\r\n\r\nدبيل آنگه بعمان رسد . و اندر او از زمين تازيان هجر است و بحرين و يمامه و مهره و سبا و تباله و طايف و مكه و جده و مدينه و دار مملكت حبشيان و زمين بجه و شهر اسوان و قوص و صعيد اعلى و جنوب شهرهاى مغرب و افريقيه تا بدرياى محيط رسد به مغرب .\r\nو اقليم سيوم از مشرق زمين چين آغازد . و اندر او دار مملكت چينيان است و ميانهء مملكت هندوان و تانيشر و قندهار و زمين سند و شهرهاى مولتان و بهاتيه و كرور و كوههاى افغانان تا زاولستان و والشتان و سيستان و كرمان و پارس و سپاهان و اهواز و بصره و كوفه و عراق و شهرهاى جزيره شام و فلسطين و بيت - المقدس و قلزم و زمين مصر و اسكندريه و شهرهاى برقه و افريقيه و قبيله‌هاى بربريان اندر زمين مغرب و تا هرت و سوس و شهرهاى طنجه و بدرياى محيط رسد .\r\nو اقليم چهارم آغازد از زمين چين و تبت وقتا و ختن و شهرهاى كه بميان آنست و بر كوههاى كشمير و بلور و وخان و بدخشان بگذرد سوى كابل و غور و هرى و بلخ و طخارستان و مرو و كوهستان و نشابور [ و طوس 
  ] و كومش و گرگان و طبرستان و رى و قم و همدان و موصل و آذربادگان و منبج و طرسوس و حران و ثغرهاى ترسا آن و انطاكيه و جزيرهاى قبرس و رودس و سقليه تا بدرياى محيط رسد بر خليجى كه ميان شهرهاى مغرب و اندلس است ، و او را زقاق خوانند . و اقليم پنجم از زمين تركان مشرقى ابتدا كند و جاى يأجوج اندر سد بسته و بر گروههاى تركان و قبيله‌هاى معروف از آن ايشان بگذرد تا بكاشغر و بلاساغون رسد و ژاشت و فرغانه و اسبيجاب و چاچ و سروشنه و سمرقند و بخارا و خوارزم و درياى خزران كه به آبسكون معروف است . و بگذرد سوى دربند خزران و بردعه و ميافارقين و ارمنيه . و در كوههاى روميان و شهرهاى ايشان و بر روميه بزرگ بگذرد و زمين جليكا و شهرهاى اندلس و بدرياى محيط رسد .\r\nو اما اقليم ششم از خرگاههاى قاىقون آغازد و بر خرخيز و تغرغر بگذرد سوى زمين تركمانان و پاراب و شهر خزران و شمال درياى ايشان و الان و سرير ميان اين دريا و ميان درياى طرابزنده . و بر قسطنطنيه بگذرد و زمين بر جان و فرنجه و شمال اندلس و بدرياى محيط رسد .\r\nو اندر اقليم هفتم بس آبادانى نيست . و بوى اندر سوى مشرق مردمانىاند وحشىگونه اندر كوه و بيشه‌ها از جمله تركان . و بكوههاى باشخرت رسد و حدهاى - غز و بجناك و هر دو شهر سوار و بلغار و روس و سقلاب و بلغر و مجغر و بدرياى محيط رسد . و ز آن سوى اين اقليم كم كسى هست مگر از گروههاى چون آسيو و ورانك و بوره و مانند ايشان .\r\n( رجوع شود به التفهيم ص 196 - 200 )\r\n\r\nاقليم ثامِن\r\n- ( اصطلاح فلسفى ، كلامى ) عالم مثال را اقليم ثامن گويند\r\n\r\n","description":"","footnote":"","page_name":" 268 ","page_number":316},
  {"content":"\r\n\r\nرجوع شود بعالم مثال و مقادير .\r\n\r\nاقناعىّ\r\n- ( اصطلاح منطقى ) قياس خطابى را كه مقدمات آن از مشهورات و مظنونات است و موجب اقناع و اسكات مخاطب مىشود قياس اقناعى گويند رجوع شود به صناعات خمس .\r\n( كشاف ص 1230 )\r\n\r\nاقْواء\r\n- اين اصطلاح ادبى است و از عيوب قافيه است و اختلاف حركت ما قبل ردف اصلى و ردف زائد مىباشد كه آن را حذو گويند مانند حركت « بخت و دخت » رجوع شود به ( دره نجفى ص 84 ) .\r\n\r\nاكْبَر\r\n- ( اصطلاح منطقى ) محمول نتيجه و مطلوب را كه در قياس از كبرى گرفته مىشود اكبر و حد اكبر خوانند رجوع شود باصغر .\r\nو ( اساس الاقتباس ص 191 )\r\n\r\nاكْتِساب\r\n- ( اصطلاح منطقى ) معلومات اكتسابى معلومات ميباشند كه از راه تحقيق و تتبع و استدلال بدست آيند .\r\nخواجه طوسى گويد اكتساب اخراج چيزى بود از قوت بفعل .\r\n( اساس الاقتباس ص 344 ) در محل خود بيان شده است كه معلومات و معارف بشرى بر دو نوعند يكى معلوماتى كه براى هر فردى بدون تأمل و فكر و بواسطهء حواس ظاهرى كه منشأ تمام معلومات سطحى و در مرحلهء بعدى علمى است حاصل شده و بواسطهء قواى باطنى در مرتبت بعد تجزيه و تحليل شده و به صورت معلومات عمقى درمىآيد اين معارف و معلومات كه منشأ آن حواس ظاهرى است و كودك و بزرگ و عالم و جاهل در آن يكسان‌اند و بواسطهء تأثرات و تأثيرات حوادث و برخورد اعصاب با وقايع و حوادث جوى و ارضى حاصل مىشود معلومات بديهى گويند و معلوماتى كه با تجزيه و تحليل عقلى و تفكر و تعمق حاصل ميشوند معارف اكتسابى گويند .\r\nتمام معلومات و معارف اكتسابى بشر بر مبناى همان معارف بديهى و ضرورى استوار است و بايد دانست كه بديهى و اكتسابى بودن معارف و معلومات از امور نسبى است به اين معنى كه هر امرى كه براى فردى معلوم شود و جزء معارف او قرار گيرد براى او بديهى محسوب مىشود در صورتى كه ممكن است براى فرد ديگرى بديهى نباشد و از راه اكتساب حاصل شود نهايت بعضى از معارف هست كه براى تمام افراد بديهى است مانند ادراك حرارت ، و برودت و غيره كه از راه تأثرات عضوى حاصل ميشوند و با اختلاف بسيار كمى كه از لحاظ ساختمان اعصاب افراد هست تقريبا تمام افراد بشر در نحوهء ادراك اين قبيل امور در به دو امر يكسانند .\r\n( رجوع شود بدستور ج 1 ص 154 و كلمهء تصور و تصديق ) .\r\n\r\nاكْتِفاء\r\n- ( اصطلاح ادبى ) كافى بودن و كفايت كردن و نزد اهل معانى نوعى از حذف باشد و آن باشد كه مقامى مقتضى ذكر دو چيز باشد كه ميان آن دو تلازم و ارتباط باشد و لكن بواسطه ايراد\r\n\r\n","description":"","footnote":"","page_name":" 269 ","page_number":317},
  {"content":"\r\n\r\nيكى از ديگرى بىنياز شوند و اغلب اختصاص بارتباط عطفى دارد مانند  « سَرابِيلَ تَقِيكُمُ الْحَرَّ »  كه در تقدير است « اى و البرد » ( از كشاف ج 2 ص 1282 ) .\r\n\r\nاكسير\r\n- اين اصطلاح عرفانى است و مراد انسان كامل است .\r\n( رياض العارفين ص 40 ) عراقى گويد :\r\n ساقى بده آب زندگانى * اكسير حيات جاودانى\r\nمى ده كه نمىشود ميسر * بىآب حيات ، زندگانى \r\n\r\nاكْراه\r\n- ( اصطلاح فقهى ) مجبور كردن باشد در فقه وادار كردن شخصى باشد بر امرى كه طبع او موافق آن نباشد و يا شرعا ممنوع باشد .\r\n( از دستور ج 1 ص 152 ) و يكى از محرمات و مفسدات عقود و عهود و معاملات است زيرا در هر معامله و عقدى رضايت طرفين از اركان است و بايد قصد وقوع عقد را داشته باشند و در اكراه رضايت و قصد متمشى نمىشود و روايتى است كه\r\n« لا يحل مال امرئ إلا عن طيب نفسه »\r\nو\r\n« رفع عن امتى تسع »\r\nكه يكى اكراه باشد .\r\n\r\nاكْفاء\r\n- اين اصطلاح ادبى است و اختلاف حرف روى است يعنى حرفهائى كه در مخرج نزديك باشند مثلا صلاه و پناه و مانند حرف عربى و فارسى چون شك و سگ ، چپ و طرب ، خواجه و پاچه .\r\nدر ابدع آرد كه اكفاء آنست كه گوينده از آخر كلام چيزى حذف كند به جهت دلالت مذكور بر حذف ، مثال در فارسى .\r\nربانى گويد :\r\n واعظ به پسر گفت بتوبيخ و عتاب * خوردى تو شراب دوش گفتا و كباب\r\nگفت اين همه زشت‌كارى و پرده‌درى * از مادرت آموختهء ؟ گفت و باب \r\nحافظ گويد :\r\n اى صبا سوختگان بر سر ره منتظرند * اگر از يار سفر كرده پيامى دارى \r\nفرخى :\r\n توحيدگوى او نه بنى آدمند و بس * هر بلبلى كه زمزمه بر شاخسار كرد \r\n( از ابدع ص 73 )\r\n\r\nاكْليل\r\n- ( از اصطلاحات نجومى است . ) سه ستارهء بود كه در صورت برج عقرب واقع بر جبههء آن بود و گفته‌اند هفدهمين منزل از منازل قمر است و علامت آن سه ستاره است از جنوب تا شمال كشيده بر خطى كه كمى كج بود و هر سه از قدر سوم‌اند و چون بر پيشانى عقرب واقعند اكليل گويند چون اكليل در لغت عصابه‌اى را گويند مزين به جوهر كه بر پيشانى بندند .\r\n( از بيست باب ملا مظفر )\r\n\r\nاكليلِ شَمالىّ\r\n- ( اصطلاح نجومى ) نامى براى فكه است رجوع به فكه شود و رجوع به صور كواكب شود .\r\n\r\nاكمَل\r\n- ( اصطلاح عرفانى ) اكمل\r\n\r\n","description":"","footnote":"","page_name":" 270 ","page_number":318},
  {"content":"\r\n\r\nنزد صوفيه كسى است كه در وى جمعيت الهيه به جميع اسماء و صفات اكثر بود و هر كه را حظ كمتر بود انقص از او باشد .\r\n( كشاف ص 1267 ) شاعر گويد :\r\n اكمليت چيست دانى اى رفيق * منزل سير الى اللّه اى عشيق\r\nدر مرايا همچو حق ظاهر شدن * در همه بر خويشتن ناظر شدن \r\n\r\nاكْوار و ادْوار\r\n- رجوع شود بادوار و اكوار و ادوار وجود .\r\n( اسفار ج 4 ص 98 )\r\n\r\nاكوان اربَعَه\r\n- ( از اصطلاحات كلامى است ) هر موجودى داراى تقرر و كون و حصول خاصى است كه بر حسب تحقيق استقرائى ، مجموع اكوان ، چهارند و بعبارت ديگر اكوان وجودى اشياء چهار است . كون سكونى ، كون حركتى ، كون افتراقى و كون اجتماعى .\r\nتوضيح آنكه اگر موجودات را بنگريم يا در حال حركت‌اند يا در حال سكون يا در اجتماعند يا در افتراق و با توجه زيادتر در ميابيم كه كون اجتماعى و افتراقى در كون سكونى و يا حركتى ميباشند لكن چون فلاسفه حالات موجودات را از اين جهت بر چهار قسم كرده‌اند ما نيز عينا ذكر كرديم .\r\n( از عقايد نسفيه ص 53 و دستور ج 1 ص 154 )\r\n\r\nاكْوان عُنْصُرى\r\n- ( اصطلاح عقلى ) وجود و موجودات عنصرى است كه كون آنها عبارت از خلع و لبس و كون و فساد است .\r\n( اسفار ج 2 ص 210 )\r\n\r\nاكْوانِ مَحْسُوسَه\r\n- در مقابل اكوان خيالى است .\r\n( رجوع به اسفار ج 2 ص 211 شود )\r\n\r\nال\r\n- ( اصطلاح ادبى ) يكى از اداتى كه در زبان عرب كثير الدوران و مهم است الف و لام « ال » است و معمولا آن را ادباء حرف تعريف شناسند و گويند هر كلمهء كه نكره باشد بوسيلهء الف و لام ميتوان معرفه كرد مانند « الرّجل » يعنى مرد معين و معلوم و « رجل » يعنى مردى نامعلوم در آنكه ال در اصل چه بوده است بعضى گويند « اهل » بوده است كه در تصغير « اهيل » گفته شود . پس از آنكه حرف « ال » را حرف تعريف دانند معانى ديگرى نيز براى آن پيدا كرده‌اند ازين قرار 1 - استغراق صفات افراد بجاى كل مانند  « خُلِقَ الْإِنْسانُ ضَعِيفاً »  و  « إِنَّ الْإِنْسانَ لَفِي خُسْرٍ »  يعنى كلّ انسان و يا  ذلِكَ الْكِتابُ لا رَيْبَ فِيهِ  2 - تعريف ماهيت مانند  وَ جَعَلْنا مِنَ الْماءِ كُلَّ شَيْءٍ حَيٍّ  يعنى ماهيت و جنس آب سبب حيات است 3 - عهد ذكرى مانند   كَما أَرْسَلْنا إِلى فِرْعَوْنَ رَسُولًا فَعَصى فِرْعَوْنُ الرَّسُولَ   كه الف و لام الرسول اشاره است به آن رسول مذكور قبل و  « فِيها مِصْباحٌ الْمِصْباحُ فِي زُجاجَةٍ الزُّجاجَةُ »  4 - عهد ذهنى مانند  « إِذْ هُما فِي الْغارِ »  كه الف و لام اشاره است به آن غار ذهنى كه حضرت رسول با ابا بكر بدان پناه بردند و  « إِذْ يُبايِعُونَكَ تَحْتَ الشَّجَرَةِ »  5 - عهد\r\n\r\n","description":"","footnote":"","page_name":" 271 ","page_number":319},
  {"content":"\r\n\r\nحضورى مانند « جاءني هذا الرجل » يعنى مرد حاضر 6 - كمال مانند « الرجل خير من المرة » يعنى مرد كامل 7 - زائده مانند الف و لام اللات و الف و لام الان 8 - الف و لام موصول كه بمعنى الذى باشد و آن داخل بر اسم فاعل و مفعول شود 9 - الف و لام كه در ابتداء اعلام منقول يا اعلام بالغلبه درآيند كه دلالت نمايند كه اصل اين كلمه معنى ديگر داشته و نقل شده يا غلبه پيدا كرده است در اين معنى ( از مغنى ص 26 - سيوطى ص 41 - تلخيص ص 23 ) .\r\n\r\nالا\r\n- ( اصطلاح ادبى ) الا بفتح همزه بر پنج نوع است 1 - تنبيه كه دلالت بر تحقق ما بعدش كند و داخل بر دو جمله شود مانند  أَلا إِنَّهُمْ هُمُ السُّفَهاءُ  يعنى حتما سفيه‌اند 2 - توبيخ و انكار مانند « الا طعان الافرسان عادية » 3 - تمنى 4 - استفهام از نفى 5 - عرض و تحضيض ، عرض طلب با نرمى است و تحضيض با درشتى مانند  أَ لا تُحِبُّونَ أَنْ يَغْفِرَ اللَّهُ لَكُمْ  و  أَ لا تُقاتِلُونَ قَوْماً نَكَثُوا أَيْمانَهُمْ  . ( از مغنى ص 35 )\r\n\r\nالّا\r\n- ( اصطلاح ادبى ) بكسر همزه و تشديد لام بر چهار وجه است 1 - استثناء مانند : فشربوا منه الا قليلا رجوع به مستثنى شود . 2 - صفت به معنى غير مانند  لَوْ كانَ فِيهِما آلِهَةٌ إِلَّا اللَّهُ لَفَسَدَتا  كه بمعنى غير است يعنى اگر بودند « غير اللّه » خداهائى كه اين صفت داشته باشند غير از خداى يكتا باشد زمين و آسمان فاسد شوند . 3 - عاطفه بجاى و او مانند  إِلَّا الَّذِينَ ظَلَمُوا مِنْهُمْ    لا يَخافُ لَدَيَّ الْمُرْسَلُونَ إِلَّا مَنْ ظَلَمَ ثُمَّ بَدَّلَ حُسْناً »   اى لا الذين ظلموا و لا من ظلم 4 - زائده .\r\n\r\nاللّه\r\n- اللّه اسم ذات واجب الوجود است باعتبار جامعيت صفات ذاتيه و نعوت كماليه در حضرت علم و عين و در مرتبت افعال و آثار ، در قرآن دو هزار و پانصد و شصت و سه جايگاه نام « اللّه » است ( از عده ج 10 ص 120 ) شاه نعمت اللّه گويد : « الف » اشارت به ذات خداست و « لام اول » صورت عقل است و « لام دوم » انجيل است كه صورت روح است و « ها » صورت فرقانست كه طرف نفس است .\r\nپير طريقت گفت : الهى در الهيت يكتائى و در احديت بىهمتائى و در ذات و صفات از خلق جدائى ، متصف ببهائى ، متحد به كبريائى ، مايهء هر بينوا و پناه هر گدائى ، همه را خدايى ، تا دوست گرايى ،\r\n در چشم منى روى به من ننمائى * اى جان و دل و ديده و اى بينايى\r\nو اندر دلمى و هيچ به من نگرايى * چون از دل و ديده در كنارم نايى \r\n( عده ج 10 ص 243 )\r\n\r\nالهِىّ\r\n- يعنى امورى كه منسوب به اله‌اند و فلسفهء الهى بر دو قسم است قسمى كه در آن بحث از الهيات بمعنى اعم مىشود كه موضوع آن وجود من حيث وجود است و ديگر الهى اخص كه بحث در ذات و صفات خدا مىكند .\r\nعلم باحوال و حقايق و موجوداتى كه در وجود خارجى و ذهنى احتياج به ماده\r\n\r\n","description":"","footnote":"","page_name":" 272 ","page_number":320},
  {"content":"\r\n\r\nنداشته باشند مانند وجود خدا و عقول و ساير مجردات محضه را علم الهى و علم اعلى ناميده‌اند از باب نامگذارى شىء باسم شريفترين جزء آن كه بحث از إله باشد فلسفهء اولى هم ناميده‌اند زيرا كه بحث از مبدأ و علت اولى مىكند و ما قبل طبيعت هم ناميده‌اند از آن جهت كه از فلسفهء طبيعى تأخر وضعى دارد .\r\nو بالاخره فلاسفه از جمله و اصطلاح الهيات بمعنى اعم معناى ديگري را ميخواهند كه بحث از امور عامه باشد كه موضوع آن موجود مطلق است و از حالات و عوارض موجود بطور عموم و كلى بحث مىكند در مقابل الهيات بمعنى اخص كه بحث از حالات و موجودات خاص مينمايد مانند بحث از إله و صفات و اسماء آن و غيره .\r\n( دستور ج 1 ص 154 )\r\n\r\nالْباس خِرْقَه\r\n- ( اصطلاح عرفانى ) از جمله رسوم صوفيه كه رسم موضوع است ، يكى الباس خرقه است و تغيير لباس معهود كه مشايخ در بدايت تصرف احوال مريدان آن را نيكو داشته‌اند و از سنت و اخبار آن را سندى نيست مگر حديث مشهور ام خالد و لكن چون متضمن فوائدى است و مزاحم سنتى نيست نيكو بود .\r\nاز جمله فوائد آن ، يكى تغيير عادت است و فطام از مألوفات طبيعى و حظوظ نفسانى چه نفس را همچنانكه در مطعومات و مشروبات و منكوحات حظى است در ملبوسات نيز حظى است .\r\nاز جمله فوائد ، آنكه مريد بواسطه خرقه پوشيدن از دست شيخ ، بداند كه حق او را قبول كرده است .\r\nخرقه بر دو قسم است يكى خرقهء ارادت كه چون شيخ بنفوذ نور بصيرت و حسن فراست در باطن احوال مريد نگرد در او آثار حسن سابقه تفرس كند و صدق ارادت او در طلب حق مشاهده نمايد ، وى را خرقه پوشاند تا مبشر او گردد و بحسن عنايت الهى در حق او ديدهء دلش باستنشاق نسيم هدايت ربانى كه خرقه متحمل آن بود روشن گردد .\r\nديگر خرقهء تبرك است كه كسى بر سبيل حسن ظن و نيت تبرك به خرقهء مشايخ ، آن را طلب كند و اين چنين طالب بشرائط اهل ارادت و انسلاخ از ارادت خود بارادت شيخ مطالب نبود ، و او را به دو چيز وصيت كند يكى ملازمت احكام شريعت دوم مخالطت با اهل طريقت .\r\nخرقهء ارادت ممنوع بود مگر از اهل ارادت و ارباب صدق عزيمت .\r\nخرقهء تبرك مبذول باشد در حق هر كه با مشايخ حسن ظنى دارد .\r\nبعضى بر اين دو خرقه خرقهء ولايت را افزوده‌اند و آن آنست كه چون شيخ در مريد آثار ولايت و علامت وصول بدرجهء كمال مشاهده كرد و خواهد كه او را بنيابت و خلافت خود نصب كند و براى تربيت خلق به طرفى فرستد مأذون گرداند وى را ، خلعت ولايت ، رجوع شود به كلمهء خرقه .\r\n( مصباح الهدايه ص 212 ، 215 )\r\n\r\nالْتِزام\r\n- ( اصطلاح ادبى ) التزام يعنى خود را ملزم كردن به امرى و متعهد شدن در كارى و نزد اهل بديع عبارت از\r\n\r\n","description":"","footnote":"","page_name":" 273 ","page_number":321},
  {"content":"\r\n\r\nلزوم ما لا يلزم باشد كه تضمين هم گويند .\r\n( از كشاف ج 2 ص 1305 ) رجوع شود به تضمين و رجوع شود به ( دره نجفى ص 111 ) .\r\nدر ابدع آرد كه التزام را اعنات هم گويند و لزوم ما لا يلزم خوانند و آنست كه متكلم قبل از حرف روى حرفى يا چند حرف و حركتى را تكرار كند كه قافيه يا سجع بدون آن تمام باشد .\r\nمانند  أَمَّا السَّائِلَ فَلا تَنْهَرْ   فَأَمَّا الْيَتِيمَ فَلا تَقْهَرْ  . ( از ابدع ص 75 )\r\n\r\nالْتِفات\r\n- ( اصطلاح ادبى ) وانگريستن باشد و توجه بامرى و سخنى و چيزى و در اصطلاح ادب آنست كه شاعر از معنى خويش فارغ شده در تمام بيت اشارت بمعنى ديگر كند هر چند بنفس خويش مستقل باشد اما هم بمعنى اول تعلقى دارد .\r\n( از المعجم ص 281 ) و در نزد ادباء التفات از سخنى بر سخن ديگر و از نوعى سخن بنوعى ديگر براى افاده امرى و دقتى باشد چنان كه از خطاب به غيبت روند و از غيبت بخطاب .\r\nبطور كلى هر گاه نقل و التفات از اسلوبى باسلوبى ديگر موجب نشاط سامع شود و موجب آگاهى زيادترى گردد التفات خوب است و گاه براى تحريك سامع باشد بر اقبال بر او . از غيبت بخطاب مانند   مالِكِ يَوْمِ الدِّينِ إِيَّاكَ نَعْبُدُ   كه مقتضاى ظاهر اياه مىباشد .\r\nاز تكلم به خطاب مانند  وَ ما لِيَ لا أَعْبُدُ الَّذِي فَطَرَنِي وَ إِلَيْهِ تُرْجَعُونَ  كه مقتضى ظاهر و اليه ارجع است و اين رساتر است و از تكلم به غيبت مانند    إِنَّا أَعْطَيْناكَ الْكَوْثَرَ فَصَلِّ لِرَبِّكَ وَ انْحَرْ    كه مقتضى ظاهر « فصلّ لنا » است از خطاب به غيبت مانند «  حَتَّى إِذا كُنْتُمْ فِي الْفُلْكِ  و از غيبت به تكلم مانند  اللَّهُ الَّذِي أَرْسَلَ الرِّياحَ   وَ جَرَيْنَ بِهِمْ  كه بايد و جرين بكم باشد از غيبت به تكلم مانند  « اللَّهُ الَّذِي أَرْسَلَ الرِّياحَ فَتُثِيرُ سَحاباً فَسُقْناهُ »  كه مقتضى ظاهر فساقه بايد باشد گاه از مضارع بماضى روند و گاه بر عكس و هر يك را فوائد و دقائقى است .\r\n( از مختصر المعانى ص 5 - 51 كشاف ج 1 ص 1288 - هنجار گفتار ص 60 - 61 - دستور ج 1 ص 159 ) .\r\nدر ابدع آرد التفات انتقال است از يكى از طرق ثلاثة كلام ، از تكلم به غيبت و از غيبت بخطاب و تكلم و بالعكس . . .\r\nمثال براى اين صنعت در عربى و فارسى بسيار است در عربى بمانند احمدك يا من يرفع العمل الصالح .\r\nدر پارسى :\r\n ما را جگر ز تيغ فراق تو خسته شد * اى صبر بر فراق بتان سخت جوشنى \r\n*\r\n چنان بگريم ازين پس كه مرد نتواند * در آب ديدهء سعدى شناورى آموخت \r\n( از ابدع ص 77 )\r\n\r\nالتِقاءِ خاطِرَيْن\r\n- نزد اديبان و شعراء آن باشد كه دو شاعر در شعرى موافق يكديگر گويند بدون آنكه شعر يكديگر\r\n\r\n","description":"","footnote":"","page_name":" 274 ","page_number":322},
  {"content":"\r\n\r\nرا ديده باشند .\r\n( از كشاف ج 2 ص 1311 )\r\n\r\nالْتِقاءِ ساكِنَيْن\r\n- ( اصطلاح ادبى ) يعنى برخورد دو ساكن ، در زبان عرب دو ساكن اگر با يكديگر برخورد كردند يا يكى حذف مىشود و يا در ديگر ادغام مىشود .\r\nدر صورتى ادغام جائز است كه حرف اول از دو حرف ساكن از حروف مد و لين « الف ، واو و يا » باشد و اگر چنين نباشد يكى حذف شود و اگر حرف آخر يك كلمه ساكن باشد و حرف اول كلمهء ديگر بعد از او ساكن باشد و از لحاظى اين دو كلمه در تلفظ متصل بهم شوند حرف ساكن كلمهء اول بكسر خوانده شود .\r\n( از شرح تصريف ص 90 - دستور ج 1 ص 157 )\r\n\r\nالْتِقاط\r\n- ( اصطلاح فقهى ) برچيدن ، برداشتن ، حفظ ، حضانت و لقطه برداشتن رجوع به لقطه شود .\r\n\r\nالتِماس\r\n- ( اصطلاح اصولى ) التماس طلب فعل باشد با تساوى و در عرف خواستن با نوعى فروتنى باشد نه به حد دعا .\r\n( از كشاف ج 1 ص 1296 )\r\n\r\nالْجاء\r\n- ( اصطلاح ادبى و كلامى ) وادار كردن بر كارى و اكراه كردن بر آن .\r\n( از دستور ج 1 ص 156 )\r\n\r\nالْحاق\r\n- ( اصطلاح ادبى ) الحاق در لغت ملحق كردن و پيوستن باشد و نزد صرفيان زياد كردن يك يا دو حرف است به تركيب بطور زيادت غير مطرده .\r\n( از كشاف ج 2 ص 1302 )\r\n\r\nالحانِ مُوسيقى\r\n- اين اصطلاح را اخوان الصفا در رسالهء موسيقار خود به كار برده‌اند و از اصطلاحات فن موسيقى است و بطور كلى اطلاق بر نغمه‌هاى مختلف شود .\r\nاخوان الصفا گويند طبايع انسانها و حيوانات مختلف است و در هر مزاجى نغمهء خاص اثر كند آن نغمهء كه ملايم با طبع او بود و چه بسا پارهء از انسانها و حيوانات از الحانى لذت برند كه پارهء ديگر نبرند و بلكه رنج كشند .\r\nاخوان گويند : مردمان در هنگام دعا و تسبيح و قرائت كتب آسمانى الحانى از موسيقى را مينواختند و آن الحان را بنام « محزن » ميناميدند و آن لحنى است كه قلوب را لطيف و رقيق كند و چشمان را بگريه آرد و نفوس را به توبت و انابت دارد و درون را صاف گرداند .\r\nآنها گويند اصولا فن موسيقى را حكما براى همين امور استخراج كرده‌اند كه در نزديك هياكل و در هنگام قربانيها و دعاها بنوازند .\r\nو لحنى ديگر استخراج كرده‌اند كه در هنگام جنگها و سوق نظاميان مينواختند بنام « مشجع » كه در نفوس نظاميان دليرى برانگيخته آنها را بسوى جنگ سوق ميداد و لحن ديگر را استخراج كردند كه در بيمارستانها به كار ميبردند و در هنگام نيمه شبها براى تخفيف درد و رنج و پايدارى در امراض و حتى بسيارى از امراض را بواسطهء آن شفا ميدادند .\r\nو لحنى ديگر كه براى مصائب و احزان و در ماتم‌ها به كار ميبردند براى تسكين غم و اندوه .\r\n\r\n","description":"","footnote":"","page_name":" 275 ","page_number":323},
  {"content":"\r\n\r\nو لحنى ديگر كه در هنگام كارهاى دشوار و صنعت‌هاى دشوار مانند كارهاى حمالى و بنائى و ملاحى به كار ميبردند و لحنى ديگر كه در عروسيها و شاديها به كار ميبردند .\r\nبراى حيوانات نيز الحانى استخراج كردند مانند حدى شتربانان كه در سفرها و تاريكيهاى شب مىسرودند و چوپانان در هنگام چراى گوسفند و گاو و در هنگام آب دادن به آنها به كار مىبردند .\r\nو لحنى ديگر كه در هنگام تلقيح و هنگام شير دوشيدن به كار مىبردند .\r\nو شكارچيان الحانى را هر يك براى شكار خاصى به كار مىبردند .\r\nالحانى را زنان براى اطفال خود و تسكين گريه آنها به كار مىبردند .\r\nو بالاخره صناعت موسيقى را هر كس و هر ملتى به كار مىبرد و همهء حيوانات هم از الحانى خاص از آن لذت مىبرند .\r\nدر تعريف موسيقى گويند : عبارت از غنا خاصى است و موسيقار عبارت از سرود خوان است و موسيقات عبارت از آلت موسيقى است . و غنا عبارت از الحان مركب است و لحن عبارت از نغمات پى در پى بود و نغمه عبارت از صوت بود . . .\r\nدر باب اصوات گويند : اصوات بر دو نوعند . يكى اصوات حيوانى و ديگر اصوات غير حيوانى اصوات غير حيوانى هم بر دو نوع بود يكى اصوات طبيعى و آن ديگر اصوات آلى ، طبيعى ، مانند آواز سنگ و آهن و چوب و رعد و باد و ساير اجسامى كه از نوع جمادات باشد .\r\nو اصوات آلى مانند اصوات طبل ، بوق ، زمر ، اوتار . و امثال آنها .\r\nاصوات حيوانى هم دو نوع است يكى نطقى و يا منطقى و ديگر غير منطقى .\r\nغير منطقى مانند اصوات حيوانات غير ناطقه و اصوات منطقى مانند اصوات مردم .\r\nاصوات مردم هم بر دو نوع بود آنچه دال بر معانى است بطور قراردادى و آنچه اين طور نيست . نوع دوم مانند خنده ، گريه ، فرياد و بالاخره هر آوازى كه بدون هجاء باشد .\r\nو نوع اول مانند سخنان مردم كه داراى هجاء است .\r\nو بالاخره هر آوازى از آوازها بطور مطلق داراى نغمه‌ايست ويژهء آن .\r\nاعظم اصوات صورت رعد است .\r\n( رجوع شود به رسائل اخوان الصفا رسالهء پنجم در موسيقى از ص 138 تا 150 )\r\n\r\nالْطافِ غَيْبى\r\n- ( اصطلاح عرفانى ) رجوع به لطف شود .\r\n\r\nالْفَتْ\r\n- يعنى انس گرفتن . عبد اللّه خبيق انطاكى گويد : « علاقه الالفة قلة الخلاف و بذل المعروف » . ( طبقات ص 145 )\r\n\r\nالْغاء\r\n- ( اصطلاح اصولى و ادبى ) باطل كردن و لغو كردن و بيهوده و مهمل گردانيدن باشد و در نزد نحويان ابطال عمل باشد لفظا و معنا چنان كه گويند افعال قلوب گاه ملغى از عمل شوند و گاه معلق و تعليق ابطال عمل است لفظا نه معنا . رجوع به تعليق شود . و نزد اصوليان وجود حكم باشد بدون وصف يعنى عدم تأثير وصف بنحو تأثير على .\r\n\r\n","description":"","footnote":"","page_name":" 276 ","page_number":324},
  {"content":"\r\n\r\nو ادباء زيادت بىفائده را در عيوب شعر ، الغاء گويند يعنى لغو و بىفائده و باطل آوردن و نوعى از ايغال است و ايغال دور برفتن در شهرها باشد رجوع شود به ايغال و رجوع شود به ( المعجم ص 284 - كشاف ج 2 ص 1312 - دستور ج 1 ص 162 ) .\r\n\r\nالْغاز\r\n- ( اصطلاح ادبى ) در ابدع آرد كه الغاز اشاره بسوى موصوف مجهول است ببيان صفات او يا اشاره باسم مقصود است به قلب و تصحيف و تبديل و امثال اين تصرفات كه تعميه هم مندرج در اين قسم است .\r\n\r\nالْفاظ\r\n- ( اصطلاح فلسفى ، ادبى ، اصولى ) الفاظى كه فلاسفه در طى گفتار خود به كار برند بر شش نوعند سه نوع آنها دلالت بر اعيان دارند كه موصوفاتند و سه نوع آنها دال بر صفاتند سه نوع اول نوع ، جنس و شخص‌اند و سه نوع دوم فصل ، خاصه و عرضند .\r\n( اخوان ج 1 ص 313 )\r\n\r\nالْفاظِ خَمْسَه\r\n- ( اصطلاح منطقى ) مراد كليات خمس است رجوع به كليات شود .\r\n\r\nالْفاظ ذَمّ و قَدْح\r\n- ( اصطلاح ادبى ) اين اصطلاح اهل درايه و حديث است كه ما بين آنها الفاظى است كه دلالت بر مدح راوى دارد و الفاظى است كه دلالت بر ذم دارد ، الفاظ ذم و قدح مانند « فاسق ، شارب الخمر ، وضاع للحديث ملعون ، ليس بعادل ، متهم فى دينه ، ضعيف ، متعصب ، ضعيف الحديث . منكر الحديث ، لين الحديث ، ساقط الحديث ، متروك الحديث . واهى - الحديث ، ليس بذالك الثقة و العدل ، مخلط و مختلط ، مرتفع العقول ، متهم بالكذب » .\r\nالفاظى كه مشعر بمدح راوى است مانند « ثقة فى الحديث ، صحيح الحديث ، حجة ، اجمعت العصابة على تصحيح ما يصح عنه ، من اصحابنا ، عين و وجه ، ممدوح ، من اولياء المؤمنين ، هو من مشايخ الاجازه ، لا بأس به ، شيخ الطائفه ، اسند عنه ، خاص متقن ، حافظ ، ثبت ، ضابط ، يحتج بحديثه ، صدوق ، يكتب حديثه ، شيخ ، جليل ، صالح بصير بالحديث ، سكون الى روايته ، مشكور ، خير ، مرضى ، دين ، فاضل ، صالح الحديث ، قريب الامر ، معتمد الكتاب ، صاحب الامام ، وكيلا للائمة » .\r\n( از درايه ص 137 )\r\n\r\nالْفاظ سِتَّه\r\n- ( اين اصطلاح منطقى است ) اخوان الصفا گويند : الفاظى كه فلاسفه در سخنان و اشارات خود به كار برند شش قسم بود كه سه قسم آنها دلالت بر اعيان و موصوفات كند و سه قسم ديگر دلالت بر معانى و اوصاف كند .\r\nسه قسم اول شخص ، نوع و جنس بود ، سه قسم دوم فصل ، خاصه و عرض بود رجوع شود به رسالهء دهم از رسائل اخوان ص 313 .\r\n\r\nالْفاظ عامّ\r\n- ( اصطلاح اصولى ) الفاظى كه عموم را رسانند مانند « رجال ، نساء ، رهط ، قوم ، طائفه » و جمع معرف بالف و لام و جمع منكر و مفرد محلى\r\n\r\n","description":"","footnote":"","page_name":" 277 ","page_number":325},
  {"content":"\r\n\r\nبالف و لام نكره در موضع شرط رجوع شود به ( تلويح ص 106 ، 93 ) .\r\nدر اصول رشاد آمده است :\r\nشكى نيست در اينكه بعضى از الفاظ مانند لفظ جمع ( جاءني جميع الناس ) لفظ كلّ ( جاءني كلّ الناس ) جمع محلّى با لام ( جاءني الرجال ) نكره منفيه ( ما جاءني رجال ) و امثال آنها به شرحى كه در فصول آينده خواهيم ديد عرفا دلالت بر عموم ميكنند - ولى آيا اين دلالت‌ها من باب دلالت حقيقى است يا مجازى و يا بر سبيل اشتراك ؟ مسألهء است كه دربارهء آن نظريات مختلفى ابراز گرديده است ، يعنى گروهى آنها را حقيقت در عام و مجاز در خاص - و گروهى ديگر حقيقت در خاص و مجاز در عام - و ثالثى بين خاص و عام مشترك دانسته‌اند ولى چون عملا فائدهء زيادى بر اين بحث مترتب نيست لذا ما از شرح و بسط آن در اين كتاب خوددارى مىنمائيم - زيرا بالاخره هر سه گروه ، الفاظ مزبوره را عرفا و در لسان شرع و متشرعين مفيد عموم دانسته‌اند بنا بر اين بحث در اينكه اين افاده بر حسب دلالت لغوى نيز مىباشد يا خير ؟ و يا اينكه آن الفاظ لغتا بر معنى ديگرى نيز دلالت ميكنند يا نه ؟ از نظر يك فقيهى كه مرادش از غور در عالم الفاظ ادراك معانى عرفيه و شرعيه كلمات شارع و فهم مقاصد واقعيه وى مىباشد بحث زائدى خواهد بود .\r\nجمع محلى با لام اجماعا مفيد عموم است مانند جاءني الرجال كه بر ، آمدن عموم رجال دلالت مىكند - ولى دلالت مفرد محلى با لام بر عموم مختلف فيه است : مستند اشخاصى كه آن را مفيد عموم ميدانند يكى كلام معروف اهلك النّاس الدّرهم البيض و الدّينار الصفر است كه آنجا كلمهء الدرهم و الدينار كه مفردهاى محلى با لام هستند با صفت جمع البيض و الصفر موصوف شده‌اند - لذا با در نظر گرفتن لزوم مطابقت صفت با موصوف مسلم ميگردد كه آن الفاظ مفيد عموم ميباشند و الا نمىتوانستند صفت جمع بر خود بگيرند - و ديگر آيهء   إِنَّ الْإِنْسانَ لَفِي خُسْرٍ إِلَّا الَّذِينَ آمَنُوا   است كه در اينجا كلمهء الانسان كه مفرد محلى با لام است بوسيلهء جملهء الا الذين آمنوا قبول استثناء كرده است و بديهى است كه قبول استثناء دليل افادهء عموم مىباشد و الا اگر دال بر واحد ميبود هرگز نمىتوانست استثناء قبول نمايد .\r\nمخالفين اين نظريه پس از رد اين دلائل و اثبات اينكه معنى عموم از مفرد محلى با لام متبادر نيست مئالا چنين بيان كرده‌اند .\r\nهر چند مفردات مزبوره بر حسب وضع مفيد عموم نيستند ولى بموجب قرائن حاليه مسلم است كه شارع تقريبا در همه موارد از آنها ارادهء عموم كرده است كما اينكه در آيهء  أَحَلَّ اللَّهُ الْبَيْعَ وَ حَرَّمَ الرِّبا  حليت عموم دادوستدهاى تجارتى و حرمت عموم معاملات ربوى را اراده نموده و همچنين در حديث\r\nالماء اذا بلغ قدر كرّ لم ينجسه شىء\r\nعدم تنجس عموم آب‌هاى كر را اراده فرموده است انتهى . . .\r\nنتيجهء كه از مجموع بيانات طرفين حاصل مىشود آن است كه مفرد محلى\r\n\r\n","description":"","footnote":"","page_name":" 278 ","page_number":326},
  {"content":"\r\n\r\nبا لام نيز مانند جمع محلى با لام در عرف شرع و متشرعين مفيد عموم مىباشد .\r\nجمع منكر مفيد عموم نيست بلكه فقط دلالت مىكند بر اينكه مدلولش زيادتر از اثنين مىباشد مثلا جاءني رجال بر ، آمدن عموم رجال دلالت نمىكند بلكه فقط بر زيادتر از دو نفر بودن عده وافدين دلالت مينمايد لكن مفرد منكر : هر گاه در سياق اثبات باشد مفيد وحدت و چنانچه در سياق نفى قرار گيرد مفيد عموم خواهد بود مثلا جاءني رجل دلالت مىكند بر ، آمدن يك فرد ولى ما جاءني رجل دلالت مىكند بر ، نيامدن عموم رجال .\r\n( اصول رشاد ص 149 - 146 )\r\n\r\nالْفاظ عُقُود\r\n- ( از اصطلاحات فقهى است ) . و ( منظور عقود لفظى است ) در كليات حقوقى آمده است :\r\nچون عقد از معانى ايجاديه است كه براى آن در خارج تحققى نبوده و تحقق آن بانشاء است و مجرد رضاى باطنى بدون وجود كاشفى كه مظهر انشاء باشد عقد تحقق نخواهد يافت لذا بايد در جائى كه مظهر آن لفظ باشد به هيئت فعل ماضى كه صريحا دلالت بر وقوع و تحقق معنى دارد اظهار شود .\r\nو بمناسبت صراحت مفاد فعل ماضى در تحقق است كه در مثل   أَتى أَمْرُ اللَّهِ   و -   اقْتَرَبَتِ السَّاعَةُ   در معنى مستقبل محقق - الوقوع استعمال شده است .\r\nاما مضارع ، مدلول آن نسبت فعل است بفاعل و مثل اسم فاعل است و به همين لحاظ آن را مضارع كه بمعنى مشابه است ناميده‌اند . فرقى كه با هم دارند اينست كه فعل مضارع دلالت دارد بر نسبت مبدأ ذات و مدلول اسم فاعل تلبس ذات است به مبدأ . پس مدلول اسم فاعل مترتب است بر مضارع و متأخر است از آن ، مثل اينكه بگويند فلان كس تحصيل مىكند پس او محصل است . بهر حال مضارع بالصراحه دلالت بر انشاء ندارد و حال آنكه معتبر در عقود ، صراحت است .\r\nامر و طلب ، مثل استدعاء بيع يا تزويج از طرف مقابل از حيث دلالت بر انشاء بعد از مضارع و اسم فاعل است زيرا مدلول امر فروش نبوده بلكه طلب انشاء فروش است از غير ، نهايت آنكه طلب اگر از عالى و بر سبيل استيلاء باشد امرش نامند . و الا التماسش خوانند .\r\nپس اگر كسى از شخصى بخواهد كه مالى را به او بفروشد و او بگويد فروختم تا متعقب بقبول نباشد عقد واقع نخواهد شد . و بعض اخبار كه موهم كافى بودن طلب است محمول بر مقاوله فعلى است نه اكتفاء به اين قول .\r\n( كليات ص 73 ، 74 ) اگر قائل شويم به اين كه عقد به غير الفاظ صادق نيست و خود را مقيد سازيم به آنچه سيره بر آن دلالت دارد و روش عرف و عادت بر آن جارى است سواى آن را مؤثر قرار ندهيم ، در موردى كه شك در تأثير داشته باشيم مرجع اصالت عدم تأثير خواهد بود . و بر اين تقدير اطلاقى در بين نيست تا به آن رجوع شود .\r\nبر عكس اگر قائل شديم كه عقد اختصاص بالفاظ نداشته و به غير الفاظ\r\n\r\n","description":"","footnote":"","page_name":" 279 ","page_number":327},
  {"content":"\r\n\r\nهر آنچه كاشف از قصد باشد نيز صادق است در اين صورت مرجع به حكم اطلاق اصالت صحت است . و اين اصل ناشى است از عدم اعتبار خصوص لفظ .\r\nبنا بر اينكه الفاظ در صدق طبيعت عقود معتبر باشند آيا اختصاص به الفاظ مخصوصى خواهند داشت يا هر لفظى كه دلالت بر طبيعت عقد كند و لو بطور غلط و يا از روى مجاز و بنصب قرينه بر مراد كافى خواهد بود ؟ و آيا همان طورى كه طبيعت بيع بانشاء آن بالفاظ مخصوصى از قبيل بيع و شراء واقع مىشود بالفاظى هم كه دلالت التزامى بر اين معنى داشته و از لوازم اين عنوان باشند واقع خواهد شد ؟\r\nو آيا مىشود لفظى را كه اختصاص بعنوان مخصوصى از عقود دارد بجاى عقد ديگرى به كار برد مثل اينكه شخصى بجاى استعمال بيع بگويد منفعت خانه خود را به تو واگذار كردم يا اجاره را بجاى بيع به كار برد يا تعبير به هبه نموده و قصدش از آن بيع باشد يا بالعكس و در همه احوال قرينه بر تعيين مراد آورد و خواه علاقه و مناسبتى كه مصحح استعمال مجازى است وجود داشته باشد يا نه ؟\r\n( كليات ص 70 )\r\n\r\nالفاظ مُتَّفقَه\r\n- ( اصطلاح منطقى ) مراد اشتراك لفظى است ، خواجهء طوسى گويد : اگر يك لفظ بر معانى بسيار دلالت كند آن را الفاظ متفقه خوانند .\r\n( اساس الاقتباس ص 9 )\r\n\r\nالْفاظِ مَدْح\r\n- رجوع شود بالفاظ ذم و قدح .\r\n\r\nالْفَت\r\n- اين اصطلاح اخلاقى و اجتماعى است خواجه طوسى گويد : و اما الفت آن بود كه رأىها و اعتقادات گروهى در معاونت يكديگر به جهت تدبير معيشت متفق شوند . ( اخلاق ناصرى ص 79 و رجوع باخلاق جلالى ص 69 شود )\r\n\r\nالقاآت\r\n- ( اصطلاح عرفانى ) القاآت در نزد عارفان بمعنى خطابات و واردات آمده است ، القاء عبارتست از واردى ربانى رحمانى كه بواسطهء آن بنده از عالم غيب آگاهى يابد و حقايق روحانى را دريابد .\r\nو آن يا صحيح است يا فاسد و القاء صحيح هم يا الهى ربانى است كه متعلق به علوم و معارف است و يا ملكى روحانى است كه باعث بر طاعت است .\r\nالقاء فاسد هم يا نفسانى است كه در آن حظ نفس باشد كه هاجس ناميده مىشود و يا شيطانى است كه دعوت به معصيت كند كه  « الشَّيْطانُ يَعِدُكُمُ الْفَقْرَ وَ - يَأْمُرُكُمْ بِالْفَحْشاءِ »  كه وسواس ناميده مىشود .\r\nجامى گويد : القاء الهى را لذتى بزرگ بدنبال آيد كه تمام وجود انسان را فرا گيرد و صاحب آن را براى مدتى از طعام و شراب بىنياز گرداند و القاء روحى را غير از همان لذت القاء لذت ديگرى نباشد ( مصباح الانس ص 15 ) .\r\nقيصرى گويد : بدان كه القاء بر دو قسم است يكى القاء رحمانى ديگرى القاء شيطانى و هر يك از آنها بلا واسطه است يا بواسطه ، قسم اول القائى است كه حاصل مىشود از وجه خاص رحمانى كه مراد از القاء سبوحى همانست يعنى القاء\r\n\r\n","description":"","footnote":"","page_name":" 280 ","page_number":328},
  {"content":"\r\n\r\nرحمانى ربانى كه منزه باشد از آنچه مقتضى اسم المضل است از القاآت شيطانى .\r\nدوم القاء رحمانى با واسطه است كه عبارت از القائيست كه ابتدا افاضه مىشود بر عقل اول و بعد بر ارواح قدسيه و بعد بر نفوس حيوانيهء منطبعه و مراد از نفث روحى همان است كه آنچه حاصل از روح قدس است به حكم « ان روح القدس نفث فى روعى » ( شرح فصوص ص 55 ) .\r\n\r\nالَم\r\n- ( اصطلاح فلسفى ) لذت و الم از كيفيات نفسانيه‌اند و در تعريف آن دو گفته شده است كه لذت عبارت از ادراك ملايم طبع است و الم ادراك منافر و منافى با طبع است . و بعبارت ديگر الم ادراك منافر با طبع است از آن جهت كه منافر است زيرا هر امر منافرى ممكن است از جهتى يا در زمانى ملائم باشد و لذت عبارت از ادراك ملائم با طبع است از آن جهت كه ملائم با طبع است زيرا هر امر ملائمى ممكن است از جهتى يا در زمانى و نزد شخصى منافر باشد .\r\nمحمد زكرياى رازى گويد : الم خروج از حال طبيعى است و لذت بازگشت به حالت طبيعى بنا بر اين لذت و الم از امور حقيقى و متأصل در خارج نيستند .\r\n( دستور ج 1 ص 162 ) قطب الدين گويد : لذت و الم از امور اعتبارىاند و عبارت او چنين است :\r\nالم ادراك نيلى باشد و لكن وصول چيزى را كه عند المدرك آفت باشد از آن روى كه آن چنان باشد .\r\n( درة التاج جزء سوم از بخش اول ص 90 و رجوع شود به مبدأ و معاد صدرا ص 108 و اسفار ج 2 ص 38 - 39 و اخوان ج 3 ص 68 و زاد المسافرين ص 231 ) صدر الدين شيرازى گويد و بنا بر - اين تعاريف لذت و الم دو امر ثابت و دائمى نمىباشند و تجربه نيز همين امر را تأييد مىكند زيرا ما مشاهده ميكنيم كه هر امرى در مراحل اوليه و به دو حدوث بىنهايت لذت دارد و كم كم از لذت آن كاسته مىشود و همين طور است در طرف آلام كه امور مولمه در به دو حدوث نهايت الم و رنج را دارند و لكن بعد از مدتى عادى شده و ديگر مولم نمىباشند بعضى از چيزها براى بعضى از اشخاص در مواقع خاصى مولمند و همانها براى اشخاص ديگرى ملذند .\r\nوى گويد سبب اين وضع اين است كه لذت و الم در اثر ادراك حاصل ميشوند و لذات حسيه بواسطهء ادراكات حسى بوجود مىآيند و ادراك حسى بويژه لمسى در اثر انفعال پديد مىآيد و موقعى كه كيفيت وارده بر عضو مستقر و مستمر شود انفعال جديد حاصل نمىشود و در نتيجه شعور جديدى پديد نمىآيد و لذت ادراك نمىشود و همين طور است در طرف آلام .\r\nو لفظ لذت و الم نزد عامه بر ملائمات و منافيات حسى اطلاق مىشود .\r\nلذات و آلام بر حسب قواى مدركه تقسيم ميشوند بلذات و آلام عقلى و وهمى و حسى . لذت و الم حسى عبارت از تكيف عضو لامس است بكيفيت ملموسه\r\n\r\n","description":"","footnote":"","page_name":" 281 ","page_number":329},
  {"content":"\r\n\r\nو خيالى عبارت از تخيل لذات و آلام مرجوة الحصول است و وهمى عبارت از ظنون نافعه و ضاره است و عقلى عبارت از تعقل كمال است در لذت و ضد آن در الم .\r\n( اسفار ج 2 ص 39 ، 44 و رجوع به مبدأ و معاد ص 108 شود )\r\n\r\nالَمِ حِسِّى - الَمِ عَقليّ - الَمِ وَهْمِىّ\r\nرجوع به الم و لذت شود .\r\n\r\nالْواحِ سَماوِيَّه - الْواحِ عالِيَه\r\nاين اصطلاحات اسلامى است در زير عنوان كلمهء لوح و لوح قضا و قدر بيان مىشود كه لوح عبارت از صحيفه‌ايست كه « يكتب و يرتسم فيه الصور و الخطوط » و از اين جهت است كه نفوس فلكيه را لوح گويند كه صور تمام موجودات كائنه در عالم كون و فساد در آنها منقوش و مرتسم است .\r\nصدرا گويد نفوس فلكيه و عقول مفارقه هر يك بنوبهء خود لوحى ميباشند كه محل صور موجودات كائنهء جهانند و مراد از الواح سماويه همان نفوس فلكيه‌اند كه الواح قدريه ناميده‌اند و الواح عاليه هم نامند و صحائف قدريه هم خوانند كه بعد از قضاء سابق حق كه مكتوب بقلم اعلى است در لوح محفوظ از محو و اثبات مكتوب حق است « كل كتابة فى الالواح السماوية و الصحائف القدرية فهو ايضا مكتوب الحق الاول بعد قضائه السابق المكتوب بالقلم الاعلى فى اللوح المحفوظ عن المحو و الاثبات و هذه الصحائف السماوية و - الألواح القدرية اعنى قلوب الملائكة العمالة و نفوس المدبرات العلوية كلها كتاب المحو و الاثبات » .\r\n( اسفار ج 3 ص 90 ، 101 و رجوع شود به ش چاپ جديد ص 237 و شواهد - الربوبيه ص 216 )\r\n\r\nالْوان\r\n- ( اين اصطلاح عرفانى است ) صوفيان در طى سلوك الى اللّه و مراتب سير رنگهائى را برشمارند كه خرقه و لباس آنها در هر زمانى بر آن رنگ درآيد و گاه از آن رنگها معانى خاص را اراده ميكنند چنان كه رنگ سياه اشارت بمقام كثرت و رنگ ارزق اشارت به تعينات ارواح و صور مثالى است .\r\n\r\nالُوهِيَّت\r\n- ( اصطلاح عرفانى ) الوهيت اسم مرتبهء الهى است و آن حضرت اسماء ذات و صفات و افعال است با سرها و جملتها اما ربوبيت عبارتست از حضرت اسماء و صفات و افعال به تفاصيل پس مرتبت ربوبيت و فروتر از مرتبت الوهيت باشد ( رسائل ج 1 ص 111 ) خواجه عبد اللّه گويد : مردى در الوهيت ميسوخت و از وراء پردهء عزت آمدند تا شهادت برو عرضه كنند ( عده ج 5 ص 485 ) .\r\n\r\nالْهام\r\n- ( اصطلاح عرفانى ) الهام در لغت بمعنى اعلام مطلق است و شرعا عبارت از القاء معنى خاص است در قلب بطريق فيض بدون اكتساب و فكر و بدون استفاضه بلكه وارد غيبى است كه وارد بر قلب شود . و بعضى گويند عبارت از\r\n\r\n","description":"","footnote":"","page_name":" 282 ","page_number":330},
  {"content":"\r\n\r\nالقاء خير است در قلوب ( كشاف ص 1308 ) .\r\nالهام مقام مبتديان است و برتر از فراست است كه گاه بطور وحى و مقرون بسماع است و گاه بواسطه رؤياء حاصل مىشود و گاه بمشاهده واقع مىشود ( شرح منازل ص 138 ) .\r\nدر شرح كلمات باباطاهر گويد :\r\nالهام عبارت از القاء خير و يا شر است در باطن و خفى امور است در قلب بنده و كسى كه نور الهام در قلب او تابش كند امور غيبى را با فراست خود دريابد ( شرح كلمات بابا ص 66 ) قيصرى گويد : ميان الهام و وحى فرق است .\r\nو گويد بدان كه الهام گاه حاصل مىشود از حق بدون واسطهء ملك بواسطهء وجه خاص كه او راست با هر موجودى از موجودات عالم و وحى حاصل مىشود بواسطه و از اين جهت است كه احاديث قدسى را وحى نناميده‌اند و قرآن مجيد را نيز با آنكه كلام حق است وحى ننامند ( شرح فصوص ص 35 ) .\r\nضمنا در مثنوى اطلاق وحى بر قرآن شده است و كتاب وحى هم از همين جهت گويند و نيز الهام را عام و شامل موجودات غير انسانى دانسته و گاه وحى را شامل موجودات غير انسانى دانسته است و خود قرآن مجيد هم بدين معنى ناظر هست .\r\nچنان كه گويد :  أَوْحى رَبُّكَ إِلَى النَّحْلِ . . . \r\nمولوى گويد :\r\nچونكه اوحى الرب الى النحل آمده خانهء وحىاش پر از حلوا شده ( مثنوى دفتر اول ص 29 ، 82 ) .\r\nباز قيصرى گويد الهام از خواص ولايت است و وحى اعم از الهام است زيرا وحى از راه شهود ملك و شنيدن سخن او حاصل مىشود كه از باب كشف شهودى است كه متضمن كشف معنوى است و هم از راه كشف معنوى بدون شهود فرشته و وساطت ملك حاصل مىشود و از خواص نبوت است .\r\n( شرح قيصرى بر فصوص ص 35 و كشاف ج 1 ص 1308 و شرح منازل السائرين ص 66 ) .\r\nناصر خسرو گويد آنگاه گوئيم كه الهام كه آن وحى است آغاز تعليم است يعنى نخست معلمى آن كس باشد كه وحى به دو آيد .\r\n( زاد المسافرين ص 345 )\r\n\r\nالهامِيّه\r\n- ( اصطلاح عرفانى ) فرقهء از متصوفه را كه از لحاظ عقايد موافق با قرامطه‌اند و از خواندن قرآن و آموختن و عمل بدان اعراض كنند الهاميه گويند .\r\n\r\nالى\r\n- ( اصطلاح ادبى ) الى از حروف جاره است و آن را چند معنى است 1 - انتهاء غايت زمان مانند  « أَتِمُّوا الصِّيامَ إِلَى اللَّيْلِ »  2 - انتهاء غايت مكان مانند   « سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى »   3 - معيت مانند  « مَنْ أَنْصارِي إِلَى اللَّهِ »  اى مع اللّه . و  « فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ »  4 - تبيين مانند  « رَبِّ السِّجْنُ أَحَبُّ إِلَيَّ »  اى من هذا 5 - مرادف لام مانند « و الامر اليك » اى لك 6 -\r\n\r\n","description":"","footnote":"","page_name":" 283 ","page_number":331},
  {"content":"\r\n\r\nبمعنى فى مانند « فلا تتركننى بالوعيد كاننى الى الناس مطلى به القار اجرت » اى فى الناس 7 - ابتدا 8 - مرادف عند مانند « ام لا سبيل الى الشباب » 9 - توكيد كه الى زائده باشد و معانى ديگر رجوع شود به ( مغنى اللبيب ص 39 ) .\r\n\r\nامْ\r\n- ( اصطلاح ادبى ) كلمهء ام در عربى بر چند معنى آمده است 1 - ام متصله و آن بر دو نوع است يا بر او همزهء تسويه مقدم شود مانند  سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ  و  سَواءٌ عَلَيْنا أَ جَزِعْنا أَمْ صَبَرْنا  يا همزه غير تسويه مانند « ا زيد فى الدار ام عمرو » در هر دو صورت « ام » را متصله و معادله گويند 2 - ام منقطعه كه سه نوعست يكى مسبوق به خبر است مانند   تَنْزِيلُ الْكِتابِ لا رَيْبَ فِيهِ مِنْ رَبِّ الْعالَمِينَ ، أَمْ يَقُولُونَ افْتَراهُ   و دوم مسبوق باشد به همزه غير استفهام مانند  أَ لَهُمْ أَرْجُلٌ يَمْشُونَ بِها أَمْ لَهُمْ أَيْدٍ يَبْطِشُونَ بِها  كه همزه انكارى است و بمنزلهء نفى است و سوم مسبوق باستفهام غير همزه باشد مانند  هَلْ يَسْتَوِي الْأَعْمى وَ الْبَصِيرُ أَمْ هَلْ تَسْتَوِي الظُّلُماتُ وَ النُّورُ  3 - ام زائده مانند   « أَ فَلا تُبْصِرُونَ أَمْ أَنَا خَيْرٌ »   كه ام زائد است 4 - ام تعريف بنا بر قولى در لغت بنى طى ( از مغنى ص 20 - كشاف ج 1 ص 100 - سيوطى ص 172 )\r\n\r\nامّا\r\n- ( اصطلاح ادبى ) اما بكسر همزه و تشديد ميم در زبان عرب داراى چند معنى است 1 - شك و ترديد مانند « جاءني امّا زيد و امّا عمرو » كه ترديد دارد ، زيد آمده است يا عمرو 2 - ابهام مانند  « وَ - آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ »  كه معلوم نيست كه خداى آنها را كه اميدوار به رحمت اويند و گناه كنند عذاب كند يا رحمت 3 - تخيير مانند  « إِمَّا أَنْ تُعَذِّبَ وَ إِمَّا أَنْ تَتَّخِذَ فِيهِمْ حُسْناً »  يعنى در عذاب و عفو هر دو مخيرى و  « إِمَّا أَنْ تُلْقِيَ وَ إِمَّا أَنْ نَكُونَ أَوَّلَ مَنْ أَلْقى »  كه حضرت موسى گويد يا تو اول ابزار و وسائل كارت را رها كن يا من عصايم را رها ميكنم . 4 - اباحه مانند « تعلم امّا فقها و اما نحوا » 5 - تفصيل مانند  « إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً »  ( از مغنى ص 31 ) و اماى دوم حتما عاطفه است .\r\n\r\nامّا\r\n- ( اصطلاح ادبى ) اما بفتح همزه و تشديد ميم بر چند وجه است : 1 - حرف شرط است مانند  فَأَمَّا الَّذِينَ آمَنُوا فَيَعْلَمُونَ أَنَّهُ الْحَقُّ مِنْ رَبِّهِمْ وَ أَمَّا الَّذِينَ كَفَرُوا - فَيَقُولُونَ  2 - تفصيل حال مانند  أَمَّا السَّفِينَةُ فَكانَتْ لِمَساكِينَ  «  وَ أَمَّا الْغُلامُ  -  وَ أَمَّا الْجِدارُ  » 3 - توكيد مانند « اما زيد فذاهب » رجوع شود به ( مغنى ص 28 - 30 )\r\n\r\nاما\r\n- ( اصطلاح ادبى ) اما بفتح همزه و تخفيف ميم بر دو وجه است 1 - حرف استفتاح بمنزله « الا » كه اكثر قبل از قسم واقع مىشود مانند « اما و الذى ابكى و اضحك و الذى امات و احيى و الذى امره الامر » 2 - بمعنى حقا ( رجوع شود به مغنى ص 28 )\r\n\r\nاماء\r\n- ( اصطلاح فقهى ) بكسر همز جمع امه است يعنى كنيزان رجوع به عتق شود و رجوع به شرح لمعه ( ج 2 ص 85\r\n\r\n","description":"","footnote":"","page_name":" 284 ","page_number":332},
  {"content":"\r\n\r\nشود .\r\n\r\nامارَتْ\r\n- ( اصطلاح اصولى ) بفتح همزه در لغت علامت باشد و در اصطلاح اصول چيزى باشد كه از علم بدان گمان بوجود مدلول حاصل شود مانند ابر نسبت بباران و گاه اطلاق بر دليل قطعى نيز شود . « الامارة هو الظن الذى يعول عليه » ( خزائن ص 12 - و از دستور ج 1 ص 177 ) و بالجمله دليل ظنى را اصوليان و متكلمان امارت گويند ( از كشاف ج 1 ص 80 و 542 ) . امارات غير علميه يعنى دلائل ظنى .\r\n\r\nامارات\r\n- قرائن رجوع بامارت شود .\r\nدر كليات حقوقى آمده است :\r\nامارات شرعى مثل بينه و خبر واحد و اقرار دائر مدار وثوق و حصول ظن بمؤداى امارات است و لو ظن نوعى باشد و لااقل منوط است بعدم حصول ظن بخلاف ، پس وقتى ظن بخلاف حاصل شد مشكل است ديگر اعتماد بامارات شرعى نمود زيرا ادله حجيت امارات نسبت بشمول اين قبيل از موارد قاصر است مثلا اقرار با وجود قرينه بر قصد حرمان معتبر نخواهد بود و همچنين است شهادت وكيل بنفع موكل و اجير بنفع مستأجر و شهادت والد بنفع ولد زيرا اطلاق ادله اگر چه در ظاهر شامل همه اينها است و لكن ممكن است دعوى نمود كه اطلاق ادله منصرف از امثال اين موارد است كه در مظان تهمت مىباشد .\r\nو اين مطالب بر حسب اختلاف موارد از حيث شدت و ضعف متفاوت است و منوط است به نظر حاكم و وجدان و وثوقش در موارد خاصه .\r\n( كليات حقوق ص 15 )\r\n\r\nاماله\r\n- ( اصطلاح ادبى ) اماله بكسر همزه . ميل دادن باشد و ميل دادن حرفى بحرفى ديگر باشد چنان كه الف را به يا متمايل كنند و يا فتحه را بكسره ميل دهند . الف مبدل از يا را بياء ميل دهند و گويند « هدى و بيع و قيل » « بويع و قويل »\r\n\r\nامام\r\n- ( اصطلاح كلامى ، عرفانى ) امام بكسر همزه يعنى پيشوا ، راه روشن ، قرآن و لوح محفوظ و متكلمان خليفه رسول را امام گويند و نزد محدثان محدث و شيخ را گويند و نزد قراء مصحف اصلى را گويند كه ساير مصاحف ازو نوشته شده است و يا نسخى كه از روى نسخه عثمان برداشته و از آن به بلاد ديگر فرستادند امام گويند و امام جماعت پيشواى نماز است كه بايد عادل و صحيح القرائة باشد ( از كشاف ج 1 ص 102 ) و اماميه پيروان ائمه را گويند ، و « اماميه اثنا عشريه » پيروان مذهب جعفرى هستند كه معتقد به دوازده امامند بعد از حضرت رسول .\r\nو گويند : امامت رياست عامه دينى است مشتمل بر تربيت مردم در حفظ مصالح دينى و دنيوى آنها و جلوگيرى آنها از آنچه آنها را زيان دارد و نزد عرفاء مقام امام ، مقام والايى است كه مقام خلافت است و جانشين قطب است .\r\nدر معتقد الاماميه آمده است :\r\nاعتقاد كرده‌اند كه امام بايد معصوم\r\n\r\n","description":"","footnote":"","page_name":" 285 ","page_number":333},
  {"content":"\r\n\r\nبود از جملهء گناهان ، پيش از امامت و بعد از امامت . از براى آنكه علت احتياج خلق به امام از نامعصومى ايشانست ، پس اگر وى نيز نامعصوم و جائز الخطا باشد ، محتاج امام ديگر باشد ، و همچنين تا ادا كند بامامان نامتناهى ، و اين باطل است ، تا بمعصومى رسد ، و مطلوب اوست .\r\nبيان اين آنست كه اگر امام معصوم نباشد ، روا بود كه گناهى كند ، كه بدان مستحق حد گردد . آن كس كه اين حد بر وى راند اگر معصوم بود مقصود او بود ، و مطلوب ازو حاصل . و اگر معصوم نباشد ، وى نيز اگر گناهى كند كه مستحق حد باشد ، محتاج ديگرى باشد تا بما لا يتناهى رسد ، و اين باطل است . و اگر محتاج اول است ، دورست ، زيرا كه اول محتاج دوم در حكمى كه آن دوم هم در آن حكم محتاج اولست ، و اين « احتياج الشيء الى نفسه » باشد ، و اين باطل است .\r\nباز آنكه اجماع امت است كه امام واجب العصمة مىبايد .\r\nو اعتقاد كرده‌اند كه امام بايد عالمترين امت باشد ، و فاضلترين رعيت باشد ، زيرا كه تقديم مفضول بر فاضل نزد عقلا قبيح است . چنان كه مبتدى را در فقه بر ابو حنيفه و شافعى مقدم گردانيدن ، يا در تعظيم و تبجيل با ايشان برابر داشتن ، همهء عقلا آن را قبيح دانند .\r\nو بايد كه شجاعترين امت باشد زيرا امت را بجهاد فرموده‌اند ، و امام مقدم و مقتداى ايشان باشد ، واجب باشد كه شجاعترين و قويترين ايشان باشد ، كه اگر نباشد بگريزد ، و در گريختن وى دمار و هلاك امت باشد .\r\nو بايد كه سخىترين و جوانمردترين ايشان باشد ، كه اگر نباشد بيت المال مسلمانان كه در دست وى بود ، بر وى وثوق و اعتماد نماند .\r\nو بايد كه به صورت بر وجهى باشد كه خلق را از ديدن وى و نشستن با وى نفرت نباشد ، كه اگر باشد پيش وى نروند ، و سخن وى نشنوند ، و درين نقض غرض امامت باشد .\r\nو بايد كه زاهد و عابدترين ايشان باشد ، كه اگر نباشد تقديم مفضول بر فاضل لازم آيد .\r\n( معتقد الاماميه ص 383 ) و بايد كه زبان همهء امت و لغت ايشان داند . تا با هر يكى به زبان وى سخن گويد ، تا ترجمانى در ميان نباشد ، كه اگر باشد اعتماد برخيزد .\r\nو بايد كه چنان كه پيغمبر ص رسول پريان و آدميان بود ، وى نيز امام پريان و آدميان باشد . و چون چنين باشد ، بايد كه پريان را تواند ديدن ، و با ايشان به زبان ايشان سخن تواند گفتن ، و در ميان ايشان حكم تواند كردن ، كه اگر نه چنين باشد امامى ايشان را نشايد .\r\nو بايد كه امام صاحب معجز باشد ، زيرا كه درست شده است كه امام معصوم ، مىبايد ، و عصمت نتوان شناختن مگر به نص يا بمعجزه .\r\nو چون امام پيغمبر نباشد كه ما را خبر دهد از غيب ، بايد وى را معجزه باشد تا دليل بر عصمت و امامت وى .\r\nو بايد كه منصوص عليه باشد از قبل\r\n\r\n","description":"","footnote":"","page_name":" 286 ","page_number":334},
  {"content":"\r\n\r\nخداى تعالى كه اگر نباشد ، به اختيار خلق باشد ، و اختيار خلق باطل است ، چنان كه گفته آيد . پس بايد كه امامت وى بنص باشد .\r\n( رجوع شود به معتقد الاماميه ص 101 - 103 در اخلاق ناصرى آمده است : سلطان كه سياست فاضله پيش گيرد و بناى كار او بر تدبير صحيح امور ناس باشد و مدنيهء فاضله سازد و زمام امور بدست خردمندان دهد و اراذل را بر افاضل حاكم نگرداند سمت امامت دارد .\r\n( رجوع شود باخلاق جلالى ص 269 )\r\n\r\nامامُ الأَصْل\r\n- منظور خود امام معصوم است . ( از شرح لمعه ص 99 )\r\n\r\nامامت\r\n- يعنى پيشوائى و پيشنمازى است و خليفه را گويند و گويند « الامامة رئاسة عامة » و امامت جماعت بايد بالغ ، عاقل ، مؤمن ، عادل ، پاك‌زاد باشد و براى مأموم مرد بايد مرد باشد و براى زن هم مرد تواند هم زن و قدرت خواندن حمد و سوره را بطور درست داشته باشد .\r\n( از عروة ص 322 كشاف ج 1 ص 102 - شرح لمعه ص 101 )\r\n\r\nامامِ راتِب\r\n- ( اصطلاح فقهى ) پيشنماز هميشگى مسجد را گويند .\r\n( شرح لمعه ص 101 )\r\n\r\nامامان\r\n- دو نفرى كه يكى از آنان در يمين قطب و نظر او در ملكوت و ديگرى در يسار قطب و نظرش در ملك است ، امامان گويند كه نفر دوم از لحاظ مقام بالاتر از امام يمين است و اوست كه خليفهء قطب مىشود .\r\n\r\nامامِيَّه\r\n- ( اصطلاح كلامى ) شيعه را اماميه گويند كه قائل به نص جلى بر امامت حضرت على ميباشند و امامت را تا حضرت صادق بيك نحو قائل باشند و بعد از او اختلاف كرده‌اند فرقهء اسماعيلى كه . . . و فرقهء اثنا عشريه كه پيرو موسى الكاظم شدند ميباشند و باز فرقه‌هاى ديگرى جدا شدند رجوع شود بهر يك از آنها .\r\n( از كشاف ج 1 ص 103 - دستور ج 1 ص 188 ) .\r\nدر ملل و نحل آمده است :\r\nكلمهء اماميه اغلب اطلاق بر پيروان حضرت صادق تا دوازدهمين امام شود و لكن گاه اطلاق بر اسماعيليه ، زيديه و . . .\r\nهم مىشود و بالجمله كلمهء اماميه بطور مطلق اطلاق بر فرقه و دستهء مىشود كه قائل به امامت اولاد على باشد و با قيد دوازده امامى ، 7 امامى ، 8 امامى فرقه‌ها ممتاز ميگردند . بهر حال اماميه قائل بامامت بلا فصل حضرت على بوده و گويند وى جانشين بلا فصل اوست نصا .\r\n( ملل و نحل شهرستانى ص 75 ، 76 و رجوع به امام و امامت شود )\r\n\r\nامانات\r\n- ( از اصطلاحات فقهى است ) در كليات حقوقى آمده است :\r\nامانات سه قسمند : اول مال امانتى كه بمصلحت مالك صورت گرفته باشد مثل وديعه و وكالت بىاجرت .\r\nدر اين نوع از امانات يد گيرنده مال مثل يد صاحب مال است . وقتى صاحب مال قبول داشته باشد كه مالش تلف شده و مدعى شود كه تلف آن مستند به تسامح\r\n\r\n","description":"","footnote":"","page_name":" 287 ","page_number":335},
  {"content":"\r\n\r\nو سهل‌انگارى كسى است كه مال نزد او امانت بوده جز يمين حقى بامين نخواهد داشت .\r\nو بموجب قاعدهء احسان همين حكم جارى است در جائى كه امين ، مدعى سرقت مال يا رد آن شود .\r\nدوم - امانتى است كه بمصلحت قابض يعنى گيرنده مال صورت گرفته باشد در اين قسم از امانات قول مالك مقدم است .\r\nبنا بر اين اگر كسى كه مالى را عاريه گرفته ( مستعير ) در آن مال خيانتى كند و لو اينكه بعدا پشيمان شده باشد ضمان او از ميان نخواهد رفت زيرا بسبب خيانت حكم غاصب را پيدا كرده و يد او به يد ضمانى تبديل گرديده و موجبى براى عود يد سابق نيست . الزّائل لا يعود .\r\nسوم - امانتى است كه بمصلحت طرفين قبض شده باشد مثل اجاره و مضاربه و وكالت با اجرت و امثال اينها .\r\nپس اگر مستأجر در عين مستأجره تعدى كرده باشد سپس عود كند و روش خود را مطابق عقد قرارداد و عمل بشروط مقرره نمايد و بعد از آن بدون اينكه مجددا تعدى و اهمالى از او سر زده باشد ، عين مستأجره تلف شود آيا نظر به اين كه بسبب تعدى اول در حكم غاصب گرديده ضامن خواهد بود يا دوباره بامانت عودت خواهد كرد ؟\r\nآنچه از كلمات فقهاء بر مىآيد در هيچ كدام از اين دو قسم حكم امانت جارى نيست ، بنا بر اين قول مالك مقدم است و قول امين فقط در قسم اول قبول مىشود .\r\n( كليات ص 165 )\r\n\r\nاماناتِ شَرْعِيّه\r\n- ( از اصطلاحات فقهى است ) .\r\nدر كليات حقوقى آمده است :\r\nدر مورد امانات شرعيه مثل لقطه و مجهول المالك و قبض مال يتيم به منظور حفظ مال و مصلحت يتيم و امثال اين موارد كه قبض آن مأذون از قبل شارع باشد اگر مال بدون تعدى و تفريط تلف شود بر متصرف ضمانى نخواهد بود زيرا اذن شارع اگر مزيت بر اذن مالك نداشته باشد كمتر از آن نيست .\r\nو بالجمله وضع يد ، بر مال غير در مورد امانات مقتضى ضمان است و لكن اذن شرعى يا مالكى رافع ضمان خواهد بود .\r\nاز بيانات فوق چنين نتيجه ميگيريم كه جواز شرعى ، منافى با ضمان است .\r\n( كليات حقوقى ص 23 )\r\n\r\nامانَت\r\n- ( اصطلاح فقهى ، عرفانى ) حفظ و نگه‌دارى چيزى و عدم تصرف در آن باشد اعم از آنكه مال باشد يا جز آن و اعم از وديعه است . نگه‌دارنده را امين و صاحب مال را مستأمن نامند و امين نتواند در مال امانت تصرف كند و گاه امانت قهرى است مثل آنكه مالى را پيدا كند و يا بوجهى از وجوه بدست كسى افتد كه در اين صورت هم بايد بعنوان امين آن را حفظ و نگه‌دارى كنند و امين بايد مال را صحيحا تحويل صاحبش دهد به حكم  « إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها »  و در\r\n\r\n","description":"","footnote":"","page_name":" 288 ","page_number":336},
  {"content":"\r\n\r\nصورت تلف چيزى بر او نيست به حكم « ليس على الامين الا اليمين » .\r\n( از دستور ج 1 ص 177 ) و در اصطلاح عرفاء بعضى گفته‌اند امانت عبارت از طاعت حق است .\r\nاصل اين اصطلاح مأخوذ از قرآن مجيد است كه فرمودند  إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا  .\r\nو  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  .\r\nو گفته‌اند عدالت است و بعضى گفته‌اند ولايت است و بعضى گفته‌اند امامت است .\r\n( رياض العارفين ص 27 ) و امانت‌گذاردن بمعنى نمازگزاردن هم آمده است . ( نفحات ص 37 ) تركيبات ، امانت ربانى ، بار امانت ، بار امانت محبوب لم يزلى ، سلسلهء امانت ( تفسير حدائق ص 202 ، 748 ، 479 ، 517 ) .\r\nدر طبقات است كه « اربع خصال ترفع العبد : العلم ، و الادب ، الامانة ، و العفة » .\r\n( طبقات ص 51 ) خواجه عبد اللّه گويد : مراد در آيهء  إِنَّا عَرَضْنَا الْأَمانَةَ  از امانت محبت و عشق است ما آدم را از خاك و گل در وجود آورديم حكمت در آن بود كه تا مهر امانت بر گل دل او نهيم ، مشتى خاك و گل در وجود آورد و به آتش محبت بسوخت و او را بر بساط انبساط جاى داد ، آنگه امانت بر عالم صورت عرض داد . آسمانها و زمينها و كوهها سر وازدند ، آدم مردانه درآمد و دست پيش كرد . گفتند : اى آدم بر تو عرضه نمىكنند . تو چرا در ميگيرى ؟\r\nگفت زيرا كه سوخته منم و سوخته را جز درگرفتن روى نيست ، آن روز كه آتش در سنگ وديعت مىنهادند ، عهد گرفتند كه تا سوخته نبيند سر فرود نياورد ، تو پندارى كه آتش به قوت بازوى تو بصحرا مىآيد ، نى نى اين گمان مبر كه آن بشفاعت سوختهء بدر آيد .\r\nاى جوانمرد ، جهد آن كن كه عهد اول هم بر مهر اول نگاه‌دارى تا فرشتگان بر تو ثنا كنند ، امانتى بنزد تو نهادند از عهد ربوبيت  « أَ لَسْتُ بِرَبِّكُمْ »  .\r\nاى مسكين از فرق تا قدم تو مهر بر نهاده‌اند و مهر از مهر بود .\r\nمهر بر آنجا نهند كه مهر در آنجا دارند .\r\nاين بار امانت نه كوه طاقت آن داشت نه زمين ، نه عرش و نه كرسى .\r\n لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً  .\r\nو آن بيچاره آدميزاد را بين ، پوستى در استخوان كشيده ، بىباك‌وار شربت بلا در قدح « لا » كشيد و در وى هيچ تغيير ناآمده آن چراست ؟ زيرا صاحب دلست و « القلب يحمل ما لا يحمل البدن » .\r\n( عده ج 8 ص 151 ) *\r\n آسمان بار امانت نتوانست كشيد * قرعهء فال بنام من ديوانه زدند \r\nو امانتها كه كتاب و سنت بدان ناطق است سه چيز است . يكى طاعت دين كه رب العالمين آن را امانت خواند ، و گفت\r\n\r\n","description":"","footnote":"","page_name":" 289 ","page_number":337},
  {"content":"\r\n\r\n إِنَّا عَرَضْنَا الْأَمانَةَ  ديگر زنان نزديك مردان امانت‌اند كه حضرت رسول فرمود\r\n« اخذتموهن بامانة اللّه »\r\n. سه ديگر مالى كه نزد وى بنهى يا سرى كه با وى بگوئى كه فرمود  « فَلْيُؤَدِّ الَّذِي اؤْتُمِنَ أَمانَتَهُ »  و آن چيزى كه در آخر عهد اسلام از دين حقيقى بكاهد و روى در حجاب بىنيازى كشد امانت بود كه فرمود\r\n« اول ما تفقدون من دينكم و آخر ما تفقدونه الصلاة »\r\nاين شرح از روى ظاهر است اما از روى اشارت و بر مذاق جوانمردان طريقت :\r\nامانتها يكى اسلامست در صدر بنده نهاده ، ديگر ايمان در فؤاد بنده تعبيه كرده سوم معرفت در قلب نهاده ، چهارم محبت در سر پنهان كرده و هر يك از اين امانت خيانتى در آن گنجد .\r\nدر صدر وسوسه گنجد از جهت ديو ، در فؤاد شبهت گنجد از جهت نفس ، در قلب زيغ شود از جهت هوا ، در سر فرشته شود و ديدار فريشته در تعبيه سر خيانت است در امانت .\r\nدست ديو ، از صدر كوتاه كن بذكر حق ، دست نفس از فؤاد كوتاه كن بسلاح مجاهدت ، دست هوا از قلب كوتاه كن به تسليم ، دست فريشته از سر كوتاه كن بغيرت كه غيرت شرط دوستى است ، گهى مهر پرده بردارد تا رهى در شادى و رامش آيد ، گهى غيرت پرده فرو گذارد تا رهى در خواهش آيد ، گهى مهر در بگشايد ، تا رهى بعيان مينازد گهى غيرت در بندد ، تا رهى در آرزوى عيان .\r\n كسى كو را عيان بايد * خبر پيشش محال آيد\r\nچو سازد با عيان خلوت * كجا دل در خبر آيد \r\n( عده ج 2 ص 561 ) اين بشنو عزيزا ، آن روز كه آوازهء تو از عرصهء  « إِنَّا عَرَضْنَا الْأَمانَةَ »  كه نزديك محققان عبارت از گوهر از هر عشق و محبت است ، بدروازهء سمع معتكفان حظاير ملك و ملكوت رسانيدند و دلالان عشق و محبت در معرض من يزيدش درآوردند ، صد هزاران هزار ملك مقرب كه همه متدرعان درع عصمت و متوجهان جناب حضرت عزت جل ذكره بودند ، همه بقدم صدق و ارادت بقبول اين سعادت مبادرت مينمودند اما چون نظر عنايت الهى جل و علا متوجه اين خاك دردناك بود شرر آتش عشق از مقدحه عالم غيب بظهور آمد در حراقه دل كه سوخته نار شوق بود درآويختند كه « انا لكم شئتم ام ابيتم و انتم بي شئتم ام بيتم »\r\n مژدگانى كه مرا يار سوى خويش كشيد * دست در گردن ما كرد و مرا پيش كشيد\r\nبا وجود همه شاهان كه گدايان ويند * رقم عشق بنام من درويش كشيد \r\n*\r\n همه كس طالب يارند ولى چه توان كرد * كه دلش جانب اين خسته‌دلان بيش كند \r\n\r\nامانَتِ مُعاوِضِى\r\n- ( از اصطلاحات فقهى است )\r\n\r\n","description":"","footnote":"","page_name":" 290 ","page_number":338},
  {"content":"\r\n\r\nدر كليات حقوقى آمده است :\r\nعينى كه باجير تسليم مىشود اعم از اينكه به منظور استيفاء منفعت باشد مثل حيوان براى سوارى و يا براى اين بوده كه در آن عملى كند مثل تسليم پارچه براى خياطت ، در دست او امانت خواهد بود لكن نه مثل ساير امانات بلكه امانت معاوضى است .\r\nو لذا فروشنده ميتواند تا خريدار ثمن معامله را به او تحويل نداده از تسليم مبيع خوددارى نمايد و اگر مانند ساير امانات بود نمىبايست اين طور باشد خصوصا با مطالبهء مالك .\r\nو همچنين در مورد اجاره ، موجر مىتواند از تسليم عين مستأجره قبل از دريافت مال الاجاره خوددارى نمايد با اينكه متعلق حق ديگرى است كه عبارت از منفعت باشد و لكن چون حائز عنوان معاوضه است وقتى استحقاق آن را خواهد داشت كه مال الاجاره را بموجر داده باشد .\r\nبنا بر اين كسى كه اجير شده باشد براى اينكه در عينى عمل نمايد مثل خياطت پارچه حق دارد تا مزدش را نگرفته يعنى به او داده نشده عين را به صاحبش رد نكند و در اين صورت اگر عين بدون تعدى و تفريطى تلف شود ضمانى بر اجير نخواهد بود بلكه شايد مستحق اجرت هم باشد زيرا بواسطهء عمل ، اجرت بذمه موجر استقرار يافته و تلف مسقط آن نخواهد بود .\r\n( كليات حقوقى ص 136 )\r\n\r\nامَّت\r\n- گروه و دستهء از هر قوم را گويند و گاه اطلاق مىشود بر هر دستهء كه پيامبرى براى آنها فرستاده شده است ( از كشاف ج 1 ص 102 )\r\n\r\nامْتِثالِ عِلْمى اجمالى\r\n- اين اصطلاح اصولى است و در موارد شبهه ، امتثال علمى اجمالى به عمل به احتياط حاصل مىشود ( از رسائل ص 126 ) . رجوع باصول عمليه شود .\r\n\r\nامتِحان\r\n- ( اصطلاح عرفانى ) امتحان عبارت از ابتلاء حق است كه در دلهاى سلاك الى اللّه حلول كند يعنى خداى متعال دلهاى سائرين الى اللّه را آشفته و پراكنده مىكند بواسطهء ابتلاآت خاص تا بيازمايد آنها را  « لِيَهْلِكَ مَنْ هَلَكَ عَنْ بَيِّنَةٍ »  .\r\nدر لمع است كه از امتحان ابتلاء دل اولياء خواهند بگونه گونه بلاها كه از حق بدان آيد از خوف و خزن و قبض و هيبت و مانند آن چنان كه فرمايد  « أُولئِكَ الَّذِينَ امْتَحَنَ اللَّهُ قُلُوبَهُمْ لِلتَّقْوى لَهُمْ مَغْفِرَةٌ وَ أَجْرٌ عَظِيمٌ »  .\r\n( لمع ص 377 ، كشف المحجوب ص 503 ) .\r\nاين اصطلاح مأخوذ از آيهء قرآن است كه فرمودند :\r\n لِيَبْلُوَكُمْ أَيُّكُمْ أَحْسَنُ عَمَلًا  .\r\nمولانا گويد :\r\n چونكه حق و باطلى آميختند * نقد و قلب اندر چرمدان ريختند\r\nپس محك ميبايدش بگزيدهء * در حقايق امتحانها ديدهء\r\nتا شود فاروق اين تزويرها * تا بود دستور اين تدبيرها \r\n\r\n","description":"","footnote":"","page_name":" 291 ","page_number":339},
  {"content":"\r\n\r\n كى رسد مر بنده را كو با خدا * آزمايش پيش آرد ز ابتلا\r\nبنده را كى زهره باشد كز فضول * امتحان حق كند اى گيج‌كننده‌ايست گول\r\nآن خدا را ميرسد كه امتحان * پيش آرد هر دمى با بندگان\r\nتا بما ما را نمايد آشكار * كه چه داريم از عقيده در سرار\r\nهيچ آدم گفت حق را كه ترا * امتحان كردم درين جرم و خطا\r\nتا به‌بينم غايت حكمت شها * وه كرا باشد مجال اين كرا\r\nعقل تو از بس كه آمد خيره سر * هست عذرت از گناه تو بتر\r\nآنكه او افراشت سقف آسمان * تو چه دانى كردن او را امتحان\r\nامتحان خود چو كردى اى فلان * فارغ آيى ز امتحان ديگران \r\n\r\nامتدادات ثلث\r\n- ( اصطلاح فلسفى ) مراد طول ، عرض و عمق است و گاه اطلاق بر صورت جسميه شود كه امتداد جوهرى است .\r\nرجوع به جوهر شود .\r\n( كشاف ص 1327 )\r\n\r\nامتِدادِ جَوْهَرىّ\r\n- ( اصطلاح فلسفى ) در مقابل امتداد عرضى است و آن امتدادى است كه مقوم اجسام است نه مقادير عرضى . ( اسفار ج 2 ص 125 )\r\n\r\nامْتِزاجات\r\n- ( اصطلاح فلسفه ، نجوم ، علوم غريبه ) . در اصطلاح نجوم حالات قمر را با كواكب مزاجات و ممازجات گويند بدان سبب كه ماه را با ساير كواكب پيوستگى بسيار بود و بدين وسيله طبايع آنها با يكديگر بستگى بسيار دارد .\r\n( از بيست باب ملا مظفر . در معنى فلسفى رجوع باختلاط و تفسير ما بعد الطبيعهء ابن رشد ص 84 شود . )\r\n\r\nامتِلاء\r\n- ( نجوم ) رجوع به اجتماع شود .\r\n\r\nامتِناع\r\n- ( اصطلاح فلسفى ) امتناع مقابل امكان و وجوب است و آن سلب امكان است رجوع بامكان شود .\r\n( تهافت التهافت ص 108 - اسفار ج 1 ص 49 و رجوع بدستور ج 1 ص 192 شود )\r\n\r\nامَدْ\r\n- ( اصطلاح فلسفى ) مراد مدت و زمان است .\r\n( شفا ج 1 ص 225 )\r\n\r\nامْر\r\n- ( اصطلاح اصولى ، فلسفى ، ادبى ، عرفانى ) فرمودن و دستور دادن باشد و در اصول و ادب گفتارى است بر سبيل استعلاء و طلب علو كه آمر خود را عالى قرار دهد و كلمه « افعل » و امثال آن را صيغه امر نامند اين صيغه اغلب طلب است با لحاظ استعلاء و گاه براى طلب غير استعلائى هم آمده است مانند اباحه و گاه براى تهديد است مانند  « اعْمَلُوا ما شِئْتُمْ »  و گاه براى تعجيز است مانند  « فَأْتُوا بِسُورَةٍ مِنْ مِثْلِهِ »  و گاه براى تسخير مانند  « كُونُوا قِرَدَةً خاسِئِينَ »  و گاه براى اهانت مانند  « كُونُوا حِجارَةً أَوْ حَدِيداً »  و گاه براى تسويه مانند  « فَاصْبِرُوا أَوْ لا تَصْبِرُوا »  و گاه براى تمنى مانند « الا يا ايها الليل الطويل الا انجلى » و گاه براى دعا مانند  « رَبِّ اغْفِرْ لِي » \r\n\r\n","description":"","footnote":"","page_name":" 292 ","page_number":340},
  {"content":"\r\n\r\nو گاه براى التماس مانند « افعل » نسبت بمساوى و نزد اهل زبان امر بر سه گونه است يكى امر بلام دوم امر حاضر و سوم اسماء افعالى كه بمعنى فعل امر باشد . فعل امر حاضر را از فعل مضارع مخاطب گيرند بدين طريق كه حرف مضارعه را حذف ميكنند مانند تا كه حرف مضارعه مىباشد بعد از آن اگر متحرك بود به همان حركت رها كرده و آخر مفردها را ساكن و در تثنيه‌ها و جمع‌هاى مذكر نون را حذف كنند مانند « تعد » كه مىشود « عد » و اگر بعد از تا ساكن بود همزه مكسوره درآورند و آخر مفردها ساكن و نونهاى عوض رفع را بيندازند و اگر عين الفعل مضموم باشد همزه را مضموم گردانند و در فعل‌هاى ناقص حرف‌هاى آخر را ساقط كنند به جزمى و فعل امر حاضر شش صيغه دارد و غايب هشت صيغه و آن را با اضافه كردن لام مكسوره در اول صيغه‌هاى مضارع مغايب باضافه متكلم وحده و مع الغير درست نمايند . مانند « ليضرب ليضربا تا آخر و اضرب ، اضربا ، اضربوا » . و « انصر ، انصروا ، انصروا تا آخر » ( از مختصر - المعانى ص 93 - 94 - كشاف ج 2 ص 77 - تلويح 290 ) .\r\nدر علم اصول بحث است كه آيا صيغه امر دلالت بر وجوب دارد يا استحباب يا قدر مشترك بين وجوب و استحباب يا هيچ كدام بلكه فقط طلب فعل را مىرساند و وجوب و استحباب و جز آنها از ادلهء خارجيه فهميده مىشود و در اينكه فعل امر در معانى متعدد مانند « ترجى ، تمنى ، تهديد انذار و اهانت . » به كار رفته حرفى نيست و در استحباب هم به كار رفته است لكن بحث در اين است كه در كدام معنى حقيقت است و در كدام مجاز . عدهء گويند حقيقت در وجوب است و مجاز در معانى ديگر . عدهء ديگر گويند حقيقت در ندب است و مجاز در معانى ديگر بعضى گويند بين ندب و وجوب مشترك است باشتراك لفظى و در عرف شرع حقيقت در وجوب است و بعضى گويند مشترك ميان وجوب ، ندب و اباحه است و يا حقيقت در قدر مشترك ميان آن سه است كه مجرد اذن باشد . بعضى گويند مشترك ميان چهار امر است وجوب ، ندب ، اباحه و تهديد باشتراك لفظى يا معنوى و قول تحقيق آنست كه امر حقيقت در وجوب است و مجاز در معانى ديگر و استناد بآيات و اخبارى كرده‌اند مانند  فَلْيَحْذَرِ الَّذِينَ يُخالِفُونَ عَنْ أَمْرِهِ  و  ما مَنَعَكَ أَلَّا تَسْجُدَ إِذْ أَمَرْتُكَ  و  إِذا قِيلَ لَهُمُ ارْكَعُوا لا يَرْكَعُونَ  در اينجا بحث زياد است ( از قوانين ص 32 - 81 - معالم ص 84 ، 39 - موافقات ص 71 - كفايه ج 1 ص 92 ) .\r\nدر كتاب معتقد الاماميه در تعريف امر آمده است :\r\nامر آنست كه مهترى كهترى را گويد : افعل ! و او مريد آن باشد كه بكند .\r\nو امر حقيقت است در قول و در فعل ، زيرا كه امر را در هر دو استعمال كرده‌اند ، و ظاهر استعمال دليل حقيقت باشد .\r\nميگويند امر فلان مستقيم است ، و ازو امرى ديدم كه مرا تعجب آورد ، يعنى : كارى .\r\nو امر را صيغتى نيست خاص كه چون در غير آن استعمال كنند مجاز باشد ،\r\n\r\n","description":"","footnote":"","page_name":" 293 ","page_number":341},
  {"content":"\r\n\r\nبلكه مشترك باشد ميان امر و اباحت ، امر :  أَقِيمُوا الصَّلاةَ  ، و اباحت :  وَ إِذا حَلَلْتُمْ فَاصْطادُوا  .\r\nو ظاهر استعمال دليل است بر حقيقت .\r\nو امر ، امر نباشد الا بارادت آمر ، مامور به را ، زيرا كه از جنس او هست آنچه او امر نيست ، پس چيزى بايد زائد بر لفظ وى تا به آن بدانند كه امر است .\r\nو امر در عرف لغت اقتضاى وجوب نكند ، و اقتضاى سنت نكند ، بلكه مشتركست ميان هر دو ، و دليل برين استعمال است در هر دو ، و ظاهر استعمال دليل حقيقت كند .\r\nاما در عرف شرع واجب باشد حمل كردن بر وجوب و بر فور و اجزاء ، و همچنين نهى اقتضاى فساد منهى عنه كند و مجزى نابودن .\r\nو الفاظى كه ديگران دعوى عموم ميكنند بنزد ايشان مشترك است ميان عموم و خصوص ، اما در عرف شرع حمل بر عموم كنند .\r\nو كسانى كه ميگويند : مطلق امر اقتضاى وجوب مىكند ، حجت اين ميآرند كه عقلا مذمت كنند بنده‌اى را كه مخالفت امر خواجه خويش كند ، اگر امر اقتضاى وجوب نكردى بنده را بر مخالفت خواجه مذمت نكردندى .\r\nجواب گويند مسلم نيست كه هر بنده‌اى بمخالفت امر خواجه مستحق مذمت باشد ، زيرا كه تابنده نشناسد بشاهد حال كه خواجه كاره است مخالفت او را مستحق مذمت نگردد . و بدين آيت تمسك سازند :  « فَلْيَحْذَرِ الَّذِينَ يُخالِفُونَ عَنْ أَمْرِهِ »  . گويند : اگر امر واجب نبودى بر مخالفت آن تحذير نكردى ، و چون كرد امر واجب باشد .\r\nاين جماعت جواب گويند كه : ما دعوى كرديم كه : مطلق امر اقتضاى دليل وجوب مىكند ، و آن  « فَلْيَحْذَرِ »  است ، و ديگر آنكه اين مخالفت بر جهت جحد نبوت است ، و خلاف او برين وجه كفر باشد .\r\nاما كسانى كه مىگويند كه : مطلق امر اقتضاى ندب مىكند ، آنست كه كه كمترين فايدهء امر آنست كه آمر مريد مأمور به باشد ، و اين آنست كه ازين چاره نيست ، و آنكه تركش كاره باشد معلوم و متيقن نيست تا واجب باشد ، پس بايد كه ندب باشد .\r\nجواب گويند كه به مجرد آنكه كراهت ترك معلوم نباشد قطع نتوان كرد كه تركش كاره نيست ، تا حمل توان كرد بر ندب .\r\nاگر گويند كه تركش اگر كاره بودى بيان كرده . گويند : اگر نبودى ، بايستى كه هم بيان كردى ، چون محتمل هر دو هست ، يكى ببيان از ديگرى اولىتر نباشد .\r\nورود امر بعد از حظر اقتضاى اباحت محض نكند ، از براى آنكه آن چيز كه امر بوى امر است متغير نشود به آنكه بعد از حظر باشد ، پس دلالت امر نيز بايد كه متغير نشود . و اطلاق حظر چنان كه به اباحت باشد بايجاب و ندب نيز باشد ، پس اباحت را دليل بايد\r\n\r\n","description":"","footnote":"","page_name":" 294 ","page_number":342},
  {"content":"\r\n\r\nو امر به چيزى امر نباشد به آن چيز كه مامور به به او تمام گردد مطلقا ، زيرا كه آن چيز باشد كه سبب باشد ، و امر بسبب امر باشد بمسبب ، و باشد كه شرط وى بود و مقدمهء وى ، و امر بوى امر نباشد به شرط و مقدماتش ، زيرا كه امر اقتضاى آن كند كه لفظش متناول آن باشد ، و آنچه متناول آن نبود ، آنچه متناول آن نباشد ، نتوان دانست مگر بدليلى .\r\nو امر به چيزى ، نهى نباشد از ضدش ، نه از جهت لفظ و نه از جهت معنى . اما آنكه از جهت لفظ امر نهى نيست ، درو شبهه‌اى نيست . اما از جهت معنى شبهه درو آنست كه حكمت اقتضاى آن مىكند كه آمر به چيزى كاره ضد آن باشد ، و اين باطل است بنوافل كه خداى تعالى به آن فرموده است و آن را خواسته ، و كاره اضداد آن نيست .\r\nو چون امرى وارد شود بچيزها على سبيل التخيير ، چون كفارات سه‌گانه در حنث يمين . آن همه واجب باشد على جهه التخيير ، از براى آنكه هر يكى از آن در برائت ذمت مكلف و اسقاط حنث هم چون ديگريست ، پس همه واجب باشد بر تخيير .\r\nو مطلق امر مفيد فعل است يك بار ، و زيادت بر آن تا مراد است يا نه ، موقوف دليل باشد . و دليل بر اين حسن استفهام است كه مراد يك بار است يا تكرار است ، و حسن استفهام دليل اشتراك است .\r\nامرى كه مقيد باشد بصفتى يا شرطى ، بتكرار صفت و شرط مكرر نگردد ، زيرا كه شرط و صفت اقتضا نمىكند زيادت بر آنچه اطلاق او اقتضا مىكند ، پس واجب باشد موقوف دليلى بودن كه اقتضاى تكرار كند .\r\nو چون مقيد باشد بوقتى معين ، و در آن وقت نكند ، وجوب آن در وقت دوم ، محتاج دليل بود ، از براى آنكه امر متناول وقت اول بود . و مخالفت و عصيان ، مطلق امر را از آن چيز كه وى بر آن باشد ، بنگرداند .\r\nو امر چون مكرر باشد ، دوم غير اول باشد ، زيرا كه اگر جدا بودندى هر يكى بر مامورى ديگر دلالت كردندى ، پس بايد كه چون مجتمع باشند ، هر يكى بر مامورى ديگر دليل كند ، زيرا كه اجتماع ايشان مقتضى ايشان را بنگرداند ، و همچنين باشد چون يكى را بر ديگرى عطف كنند چنان كه : اضرب و اضرب .\r\nو از مطلق امر فور و تراخى معلوم نشود ، و هر يكى را ازين [ دو 
  ] جز بقرينه ندانند ، زيرا كه امر آمده است در قرآن ، و استعمال يك بار بر فور و يك بار بر تراخى ، و ظاهر استعمال دليل حقيقت كند .\r\nكسانى كه مطلق امر بر فور حمل كنند ، گويند كه تجويز تأخير واجب را بنوافل رساند .\r\nجواب گويند : كه با تاخير از بدل چاره‌اى نباشد ، و آن عزم است بر اداى آن در استقبال ، و نافله را تاخير بىبدل جائز است .\r\nاگر گويند بر وجوب اين بدل دليلى نيست ، و هر چه بر آن دليل نباشد باطل باشد ، پس تاخير باطل باشد .\r\n\r\n","description":"","footnote":"","page_name":" 295 ","page_number":343},
  {"content":"\r\n\r\nجواب گويند : اين بر كسى متوجه است كه مطلق امر بر تراخى حمل كند ، اما كسى كه اثبات فور و تراخى بدليلى منفصل اثبات كند برو متوجه نباشد .\r\nكسانى كه مطلق امر بر تراخى حمل كنند گويند : چون امر مقيد نباشد بوقتى ، جملهء اوقات در ايقاع آن فعل متساوى باشد ، و چون چنين باشد اقتضاى تراخى كند .\r\nجواب گويند كه : اين دليل كسانى است كه مطلق امر نه بر فور حمل كنند و نه بر تراخى ، و هر يكى از آن جز بدليلى ندانند ، زيرا كه چون بيانى نباشد ، و جملهء اوقات نسبت با مطلق امر متساوى باشد ، حمل بر يكى دون يكى ديگر كردن بىدليلى ترجيح بود بىمرجح ، و اين باطل است .\r\nو چون امر تعلق گيرد بوقتى كه فاضل باشد از عبادت ، وجوب متعلق باشد بتمامى آن وقت ، مكلف را روا بود كه تأخير كند با عزم ، كه اگر به اول وقت تعلق گرفتى آن وقت موسع را هيچ فايده نبودى ، و اگر به آخر تعلق گرفتى ، در اول وقت گذاردن آن فعل از فرض مجزى نبودى .\r\nو امر به چيزى ، اگر امر خداى باشد ، بايد كه مامور را تمكين كند بكردن آن چيز ، و بايد كه آن چيز از آن باشد كه بفعل آن مستحق ثواب شود ، و قصد او بايد كه به آن فعل رسانيدن وى باشد . و بايد كه امر مقدم بود بر فعل تا مامور را استدلال تواند ساخت بر آن كه آن فعل واجب است يا ندب .\r\nو اگر امر غير خداى باشد ، بايد كه وى را ظن آن باشد كه مامور تواند كه آن فعل بكند . و مامور بايد كه تواند كه مامور به بر آن وجه كه وى را فرموده‌اند بجاى آرد ، و مامور به بايد كه از آن جمله باشد كه ايجاد آن از مامور صحيح باشد بر وجه اختيار .\r\nدر معنى عرفانى : - عالم امر عالمى است كه « به امر » موجد كل ، بدون زمان و مدة ، موجود گشته باشد مانند عقول و نفوس و اين عالم را عالم امر و ملكوت و غيب مينامند كه بيك نفس رحمانى كه عبارت از تجلى حق است در مجالى كثرات ظهور يافته ، و همان نفس رحمانى كه فيض عالم است سارى در تمام موجودات است ، سير نزولى فرموده تا بنهايت مراتب تنزلات كه مرتبت انسانيت است رسيده باز همان نفس رحمانى از مرتبهء انسانى بسير رجوعى كه عكس سير اول است باز پس شده يعنى از نقطه آخر به اول رسيده و مطلق گشته پس عالم خلق و امر هر دو بيك نفس رحمانى موجود گشت .\r\nسنائى گويد :\r\n اى پايگه امرت سرمايهء درويشان * وى دستگه نهيت پيرايه خذلانها\r\nصد تير بلا پران بر ما زهر اطرافى * ما جمله بپوشيده از بهر تو خفتانها \r\nشبسترى گويد :\r\n جهان خلق و امر از يك نفس شد * كه هم آن دم كه آمد باز پس شد \r\n( شرح گلشن راز ص 15 ) .\r\n\r\nامْراضِ نَفْسانِىّ\r\n- ( اصطلاح اخلاقى ) اين اصطلاح اخلاقى است ، امراض نفسانى مقابل امراض جسمانى است و امورى مانند بخل ، حسد ، كبر ، عجب و جبن و\r\n\r\n","description":"","footnote":"","page_name":" 296 ","page_number":344},
  {"content":"\r\n\r\nغيره را امراض نفسانى گويند .\r\n( اخلاق ناصرى ص 134 )\r\n\r\nامرِ اضْطِرارِىّ\r\n- ( اصطلاح اصولى ) در مقابل اختيارى است و امر اضطرارى مفيد حكم ثانوى است مثل اكل مية .\r\n\r\nامرِ اعتِبارِىّ - امرِ انْتِزاعِىّ\r\n- ( اصطلاحات فلسفى ) آنچه بستگى باعتبار معتبر داشته باشد و يا از امور موجود در خارج انتزاع شده باشد امر اعتبارى و انتزاعى گويند و در مقابل امور اعتبارى امور خارجىاند كه متحقق در خارج‌اند .\r\n( رجوع شود باعتبارى - اسفار ج 3 ص 11 )\r\n\r\nامرِ بِشَيْء\r\n- ( اصطلاح اصولى ) در ميان اصوليان بحث است كه آيا امر بشىء مقتضى نهى از ضد او است يا نه .\r\nمثلا اگر گفته شود « صل » يعنى نماز بجاى آور بالملازمة يا بتضمن نهى از ضد آن كرده است كه مثلا كارهاى منافى نماز را انجام مده يا ترك نكن او را بنحو اقتضاء ضد خاص يا ضد عام يا آنكه هيچ نوع اقتضائى ندارد نه بتضمن و نه بالتزام و نه بالمطابقه و ترك امور منافى با صلاة از نواهى و دلائل خارجى فهميده مىشود نه از بطن امر بصلاة .\r\nمراد از اقتضاء اعم است از عينيت يا جزئيت يا لزوم از جهت تلازم بين طلب يكى از دو ضد و طلب ترك ديگر و اعم است از مقدمية پس بحث اين طور مىشود كه آيا امر به چيزى مقتضى نهى از ضد است بنحو عينيت يا جزئيت يا لزوم يا آنكه مقدمه نهى از ضد است و مراد از ضد هم مطلق معاندات و منافيات فعل است .\r\nوجودى باشد يا عدمى و اغلب اصوليان مرادشان از ضد ، ضد عام است چون ترك ضد عام مقدمه فعل مأمور به است پس گويند امر بشىء بنحو مقدميت مقتضى نهى از ضد است يعنى ضد عام كه ترك ترك باشد زيرا انجام هر كارى موقوف بر ترك ضد آنست زيرا ميان فعل و ترك امرى منافات كامل است و اجتماع وجود و عدم نتواند پس در اين كه انجام مأمور به مستلزم ترك مقابل آنست حرفى نيست نهايت بحث اين است كه آن نهى از بطن امر فهميده مىشود يا نه و در حقيقت هر امرى منحل به دو جزء مىشود يكى همان امر و ديگرى نهى از ضد و مراد از ضد خاص امور وجودى ديگر است كه منافات با مأمور به دارد و ضد عام ترك همان مأمور به است ، در هر حال قول تحقيق اين است كه امر بشىء مقتضى نهى از ضد آن نيست نه ضد خاص و نه عام نه بنحو عينى و نه جزئى و نه تضمين و نه التزام ، بلكه بدلائل و نواهى خارجى ترك اضداد فهميده مىشود و نهايت اين است كه از باب مقدمى ممكن است درست باشد .\r\nرجوع شود به ( الموافقات ج 3 ص 71 كفايه ص 211 )\r\n\r\nامْرِ بِصيغَه\r\n- مراد امر حاضر است رجوع بامر شود .\r\n\r\nامرِ بِمَعْرُوف\r\n- يعنى وادار كردن مردم را بر انجام كارهاى پسنديده و خوب و مشروع و اطاعت خدا قولا و فعلا و نهى\r\n\r\n","description":"","footnote":"","page_name":" 297 ","page_number":345},
  {"content":"\r\n\r\nاز منكر يعنى منع از كارهاى زشت و معاصى قولا و فعلا و هر دو واجب‌اند عقلا و نقلا بوجوب كفائى با شرائط خاصى كه آمر و ناهى اولا خود علم بمعروف و منكر داشته باشند و ثانيا طرف هم اصرار بر ارتكاب معاصى داشته باشد و ثالثا مأمون از ضرر و زيان باشد و رابعا امكان تأثير سخن او باشد و خامسا از راه نصيحت و ملايمت وارد شود تا برسد به اقامه حدود ( از شرح لمعه ج 1 ص 192 ) .\r\nدر معتقد الاماميه آمده است :\r\nبدان كه امر بمعروف و نهى از منكر از فرائض اعيان است نزد خواجه ابو جعفر طوسى ، و فرض على الكفاية است بنزد سيد مرتضى .\r\nو طريق وجوب او سمع است نزد ايشان ، زيرا كه اگر عقل [ دال 
  ] بودى بر وجوبش ، [ هر آينه بر خداى واجب ميشدى ، و چنين نيست 
  ] .\r\nو امر بواجب واجب باشد ، و امر بسنت سنت بود ، و نهى از منكر همه واجب باشد .\r\nو شرائط وجوب سه چيز است :\r\nآنكه معروف را معروف داند ، و منكر را منكر ، و غلبه ظنش آن بود كه انكار وى تأثير خواهد كرد ، و در وى مفسدتى نباشد .\r\nو امر بمعروف و نهى از منكر بدست باشد ، و به زبان ، و بدل . اگر به زبان نتواند ، بدل انكار كند . و باللّه التوفيق .\r\n( معتقد الاماميه ص 340 )\r\n\r\nامْرِ تَبَعىّ\r\n- ( اصطلاح اصولى ) وجوب مقدمى و تبعى را گويند مثل طهارت براى نماز .\r\n\r\nامرِ تَخْييرى\r\n- ( اصطلاح اصولى ) امر را تخييرى گويند در صورتى كه مأمور را ما بين دو يا چند امر مخير كند ، هر يك بر نحو وجوب بدلى مانند  « فَكَفَّارَتُهُ إِطْعامُ عَشَرَةِ مَساكِينَ   أَوْ كِسْوَتُهُمْ أَوْ تَحْرِيرُ رَقَبَةٍ »  ( رجوع شود به قوانين ص 116 )\r\n\r\nامرِ ثانَوى\r\n- ( اصطلاح اصولى ) امر ثانوى در مقابل امر اولى است مثلا طهارت مائيه براى مصلى واجب است بامر اولى و در صورت فقدان آب طهارت ترابيه بامر ثانوى است رجوع شود بامر واقعى اولى .\r\n\r\nامرِ حاضِر\r\n- ( اصطلاح ادبى ) رجوع بامر شود .\r\n\r\nامّ رِضاعى\r\n- ( اصطلاح فقهى ) يعنى علقهء مادرى كه از راه رضاع و شير دادن پديد آمده است هر زنى كه بچه‌اى را قبل از بلوغ با شرائط خاصى شير دهد مادر رضاعى است در صورتى كه شير او از نكاح باشد و باندازهء شير بدهد كه در شيرخوار گوشت بروياند يا استخوان محكم كند .\r\nمراد اين است كه اولا شيرى كه در پستان طايه ( دايه ) هست حاصل از نكاح درست باشد و ديگر مدتى شير بدهد كه فى الواقع شير او در رشد و استخوان‌بندى طفل مؤثر باشد كه حد آن را 14 ساعت پى در پى يا 15 دفعه پى در پى دانند . رجوع به رضاع شود ( از شرح لمعه ج 2 ص 63 ) .\r\n\r\nامرِ ظاهِرىّ\r\n- اين اصطلاح اصولى\r\n\r\n","description":"","footnote":"","page_name":" 298 ","page_number":346},
  {"content":"\r\n\r\nاست و امر ظاهرى مقابل امر واقعى است و مواردى خاص دارد كه يكى از آن موارد بعد از بحث و فحص و عدم دست‌رسى بامر واقعى است كه ناچار به تكليف و حكمى كه از راه دلائل و قرائن بدست ميآورد بايد عمل كند و يا عمل به ظن و گمان كند سپس اگر معلوم شد كه وظيفه او چيز ديگر بوده است و حكم واقعى معلوم شد حالاتى پيش ميآيد . . . اصول عمليه از اين قبيل‌اند چه استصحاب و تخيير و احتياط حكم واقعى نمىباشند و همين طور است امر اضطرارى كه يكى همان عدم دسترسى بامر واقعى است و ديگرى مورد ناچارى و اضطرار « فاعلم انه يمكن ان يكون التكليف الاضطرارى فى حال الاضطرار كالتكليف الاختيارى فى حال الاختيار وافيا به تمام المصلحة و كافيا فيما هو المهم » و بنا بر اين مكلف كه بامر اضطرارى عمل كند مراد و منظور حاصل شده است و پس از رفع اضطرار اعاده و قضا لازم نيست چنان كه اگر بعد از نماز آب پيدا شد چون در آن حال به تيمم مأمور بوده است ديگر طهارت مائيه لازم نمىباشد - و همين طور است در امر ظاهرى كه قول تحقيق كفايت و اجزاء است مانند توسل به قاعده طهارت و احتياط و جز آن چنان كه اتيان بامر واقعى مجزى و كافى باشد عدهء گويند تعبد بامر اضطرارى ظاهرى مجزى از قضا است نه اعاده يعنى اگر در موقع و وقت خود متوجه امر واقعى اولى شد بايد اعاده كند و بعد از وقت ، قضا لازم نيست . ( از كفايه ص 124 - 132 ) .\r\n\r\nامرِ غَيْرِىّ\r\n- ( اصطلاح اصولى ) عبارت از واجب غيرى باشد مانند امر به طهارت كه از جهت مقدمه براى نماز است گو آنكه خود مستحب است بامر استحبابى و بامر نفسى و غرض از امر غيرى توصل به آن غير است نه تعبد بدان و مقربيت آن تبعى است نه اصلى پس خود آن بنفسه موجب مثوبت نيست .\r\n\r\nامرِ مُطْلَق\r\n- ( اصطلاح اصولى ) در مقابل امر مقيد است .\r\n« ان الامر المطلق حقيقة فى الواجب المطلق » رجوع بواجب مطلق شود .\r\n\r\nامرِ مُقَدِّمِى\r\n- ( اصطلاح اصولى ) مراد از امر مقدمى همان امر تبعى و غيرى است كه امر بذى المقدمه آن را ايجاب مىكند و گر چه خود هم مستقلا مأمور به باشد از باب ديگر .\r\n\r\nامرِ نَفْسى\r\n- ( اصطلاح اصولى ) امر نفسى در مقابل امر مقدمى ، تبعى و غيرى است و آن باشد كه بنفسه متعلق امر باشد « لا يخفى عليك ان اطاعة الامر النفسى بما هو امر نفسى لا يكون الا به لحاظ متعلقه بنفسه لا بمقدماته »\r\n\r\nامْرِ واقِعىّ\r\n- ( اصطلاح اصولى ) امر واقعى مقابل امر ظاهرى است در موقع عدم علم بامر واقعى و امر اضطرارى در موقع عدم امكان انجام امر اختيارى است .\r\nرجوع بامر ظاهرى شود .\r\n\r\nامُّ الْقُرْآن\r\n- ( اصطلاح عرفانى و كلامى ) منظور سورهء فاتحة الكتاب است . رجوع به ام الكتاب شود .\r\n\r\n","description":"","footnote":"","page_name":" 299 ","page_number":347},
  {"content":"\r\n\r\n\r\nامكان\r\n- ( اصطلاح فلسفى ) كلمهء امكان از نظر مفهوم عامى آن مقابل امتناع است و عبارت از سلب ضرورت از جانب مخالف و يا از طرف عدم و يا سلب امتناع ذاتى است از جانب موافق چنان كه گويند فلان امر ممكن است يعنى ممتنع الوجود نيست و عدم براى او ضرورى نيست و معناى خاص آن كه امكان خاص باشد عبارت از سلب ضرورت هم از جانب موافق و هم از طرف مخالف است و بعبارت ديگر سلب ضرورت از طرف وجود و عدم است .\r\nمعنى آنكه گويند فلان امر ممكن است اين است كه وجود و عدم ، هيچ كدام براى آن ضرورى نيست و موصوف بلا اقتضائى محض است يعنى نه مقتضى وجود است و نه مقتضى عدم .\r\nاهل معقول از امكان همين معنى را ميخواهند و از همين جهت است كه امكان خاص گويند و يا از جهت آنكه اخص از اول است . « الفلاسفة لا يرون امكان وجود الشيء و عدمه على السواء فى وقت واحد بل زمان امكان الوجود غير زمان عدمه » .\r\n( تهافت التهافت ص 108 ) فلاسفه مفاهيم ذهنى را از جهت انتساب آنها بخارج سه قسمت كرده‌اند و بالاخره هر گاه مقسم را امر ذهنى قرار دهيم سه امر حاصل مىشود از اين قرار :\r\n1 - واجب بالذات . مراد از وجوب و واجب بالذات امرى است كه تحقق آن در خارج ضرورى بوده و عدم براى آن ممتنع باشد و بذاته و بدون لحاظ امرى ديگر خود مصداق موجوديت و وجود باشد .\r\n2 - ممتنع بالذات و آن عبارت از مفهومى است كه تحقق آن در خارج محال باشد و بعبارت ديگر مفهومى كه او را مصداق خارجى نباشد و ممتنع باشد كه براى او در خارج مصداقى باشد .\r\n3 - ممكن بالذات و آن امرى است كه تحقق و عدم آن در خارج يكسان باشد و بعبارت ديگر امكان خاص عبارت از لا اقتضائى محض است و هر يك از دو طرف وجود و عدم براى آن بايد مستند به علت باشد و محتاج بمرجح خواهد بود « الا - مكان الذى فى المنفعل مشهور حاجته الى المرجح » .\r\n( تهافت التهافت ص 5 ) و اما اگر مقسم را امور و مصاديق خارجى قرار دهيم اشياء موجوده در خارج دو قسم‌اند يكى آنچه وجودش بالذات و من ذات و لذات است كه خود من نفسه مصداق موجوديت است و آن واجب بالذات است و ديگر آنچه وجودش بالغير است كه فى - ذاته ممكن و موصوف بلا اقتضائى است .\r\nو اگر خوب بنگريم درمىيابيم كه آنچه در دار تحقق و خارج است همه واجب‌اند نهايت يا واجب بالذات‌اند و يا بالغير كه همان ممكنات باشند .\r\n( اسفار ج 1 ص 19 ، 35 و رجوع شود باساس الاقتباس ص 136 ) معنى امكان در ماهيات عبارت از سلب ضرورة وجود و عدم است از شىء و آن صفت عدمى است و در وجودات خاصه عبارت از نقصان و فقر ذاتى است .\r\n\r\n","description":"","footnote":"","page_name":" 300 ","page_number":348},
  {"content":"\r\n\r\n« اعلم ان معنى الامكان فى الماهيات سلب ضرورة الوجود و العدم عن الشيء و - هو صفة عدمية صدقها اذا كان ذاتيا لا - يستدعى وجود موصوفها و ان كان عين - الوجود فهو ثابت فى مرتبة الذات من حيث هى هى لا باعتبار الوجود » .\r\n( رسائل ص 11 ) « الامكان فى الوجودات الخاصة الفائضة عن الحق يرجع الى نقصانها و فقرها الذاتى و كونها تعلقية الذوات حيث لا يتصور حصولها منحازا عن جاعلها القيوم فلا ذات لها فى انفسها إلا مرتبطة الى الحق الاول » .\r\n( رسائل صدرا ص 12 )\r\n\r\nامكانِ اخَسّ\r\n- ( اصطلاح فلسفى ) قاعدهء امكان اخس قاعده‌ايست كه صدرا در مقابل قاعدهء امكان اشرف وضع كرده است در زير عنوان قاعدهء امكان اشرف بيان خواهد شد كه يكى از قواعدى كه در فلسفهء اشراق به منظور اثبات وجود متوسطات و مفارقات و بالاخره موجودات متوسطه ديده مىشود قاعدهء امكان اشرف است كه گويد وجود موجودات اشرف ايجاب مىكند كه موجودات اخس هم باشند يا آنكه اگر موجودات اخس موجود باشند كه ممكنات‌اند ، ممكنات اشرف هم بايد موجود باشند زيرا از اشرف بلا واسطه اخس صادر نمىشود و بايد وسائط نوريه در كار باشد « فان الممكن الاخس اذا وجد فيجب ان يكون الممكن الاشرف قد وجد قبله » .\r\n( اسفار ج 1 ص 123 ) و بالجمله اصل قضيه اين است كه همانطور كه موجودات متوسطه را از باب امكان اشرف ثابت ميكنيم ممكن است آنها را از راه امكان اخس نيز ثابت كرد .\r\n( اسفار ج 3 ص 163 ) رجوع شود به قاعدهء امكان اشرف .\r\n\r\nامكانِ اخَسّ\r\n- ( اصطلاح فلسفى ) خواجه طوسى گويد : هر چه در او هيچ ضرورت نبود نه بحسب ذات و نه بحسب شرط و نه بحسب وقت معين يا نامعين آن را ممكن اخص خوانند مثال انسان ممكن است كه كاتب بود بالفعل .\r\n( اساس الاقتباس ص 137 )\r\n\r\nامكانِ اسْتِعْدادى\r\n- ( اصطلاح فلسفى ) امكان استعدادى عبارت از كيفيت استعدادى است كه موجب تهيؤ ماده براى صور و اعراض است بطور متعاقب و قابل شدت و ضعف است .\r\n« و الاستعداد قابل للشدة و الضعف و يعدم و يوجد للممكنات و هو غير الامكان الذاتى » .\r\n( كشف المراد ص 23 ) و بالاخره امكان يا لحاظ مىشود باعتبار ماهيت و ذات خود و آن امكان ذاتى است و يا لحاظ مىشود باعتبار دورى و نزديكى او از وجود و آن امكان استعدادى است .\r\nو بعبارت ديگر امكان يا حال و وصف ذات شىء است امكان ذاتى و موصوف آن ممكن ذاتى است و يا حال و وصف شىء است بر حسب آينده و بر حسب سلب كليهء ضرورات فعلى كه امكان استقبالى است و موصوف آن را ممكن بامكان استقبالى\r\n\r\n","description":"","footnote":"","page_name":" 301 ","page_number":349},
  {"content":"\r\n\r\nگويند و يا عبارت از كيفيت استعدادى است كه تهيؤ ماده براى پذيرش صور و اعراض بطور متعاقب باشد امكان استعدادى گويند كه قابل شدت و ضعف است .\r\nو بعبارت ديگر كمال ما بالقوت را از آن جهت كه بالقوت است و باعتبار امر مستعد ، استعداد ميگويند و باعتبار مستعد له امكان استعدادى ميگويند و امكان استعدادى در ماده بازاء امكان ذاتى است در جنس .\r\nو باشد كه تهيؤ و استعداد را امكان خوانند چنان كه گويند نطفه ممكن است كه انسان شود در اين صورت عدم انسانيت در نطفه شرط باشد و هم به نظر باستقبال بود و اين معنى خاص‌تر از اصل معنى امكان باشد .\r\n( اساس الاقتباس ص 138 و رجوع شود باسفار ج 1 ص 119 - شواهد الربوبية ص 58 )\r\n\r\nامكانِ اسْتِقْبالى\r\n- ( اصطلاح منطقى ) خواجه طوسى گويد هر حكمى كه در ماضى و حال اعتبار كنند ناچار يا جانب ايجاب بالفعل حاصل شده باشد يا جانب سلب و به اين اعتبار حكم از ممكنات نبود و بنا بر اين ممكن هر آن حكمى باشد كه ضرورت طرفين از او مسلوب باشد و هنوز در حيز امكان بود يعنى حصول هر يكى از جانبين در وقت حكم متوقع بود و اين ممكن را استقبالى خوانند و حصول احد الطرفين هنوز معلوم نشده باشد .\r\n( اساس الاقتباس ص 138 ) رجوع بامكان شود .\r\n\r\nامكانِ اشْرَف\r\n- ( اصطلاح فلسفى ) بعدا در زير عنوان قاعدهء امكان اشرف بيان خواهد شد كه شيخ اشراق گويد هر گاه موجود اخسى يافت شود بالضرورة و الالتزام عقلى بايستى ممكن اشرف قبل از آن موجود شده باشد و بعبارت ديگر وجود ممكن اخس كاشف از وجود قبلى ممكن اشرف است زيرا در نظام وجود هر مرتبت مادونى ظل و سايه و شبحى از مرتبت ما فوق خود است و مرتبت اخس ظل مرتبت اشرف است و بنا بر اين اگر ممكن اخس موجود باشد كه عالم ناسوت است لازم است كه ممكن اشرف كه به ترتيب صعودى مثال ملكوت و جبروت است موجود باشد رجوع شود بقاعده امكان اشرف .\r\n( ش چاپ قديم ص 367 و رسائل صدرا ص 165 )\r\n\r\nامكانِ خاصّ\r\n- ( اصطلاح منطقى ) رجوع بامكان شود .\r\nو ( اساس الاقتباس ص 137 )\r\n\r\nامكانِ ذاتىّ\r\n- ( اصطلاح منطقى ) امكان ذاتى بنا بر قول صدرا مخصوص به مبدعات است يعنى آنها را فقط امكان ذاتى است نه استعدادى و مكونات را علاوه بر امكان ذاتى امكان استعدادى نيز هست كه در معرض تحول و تبدلند .\r\n( اسفار ج 2 ص 161 - رسائل صدرا ص 134 و رجوع شود بدستور ص 189 )\r\n\r\nامُّ الْكِتاب\r\n- اين اصطلاح عرفانى است كه فلاسفه اسلام با استفاده از كلمات قرآن و اخبار مورد بحث و دقت فلسفى\r\n\r\n","description":"","footnote":"","page_name":" 302 ","page_number":350},
  {"content":"\r\n\r\nقرار داده‌اند و بر معانى متعدد و زيادى اطلاق كرده‌اند .\r\n1 - عقل اول را از جهت احاطهء كه باشياء دارد بنحو اجمال ام الكتاب گويند .\r\n2 - نفس كليه را از جهت آنكه مظهر اشياء است در مقام تفصيل ام - الكتاب ناميده‌اند و نفس منطبعه را كتاب محو و اثبات ناميده‌اند باعتبار احوال لازمهء اعيان آنها بر حسب استعدادات اصليه آنها كه ظهور آنها مشروط باوضاع فلكيه است .\r\n3 - انسان كامل را از جهت روح و عقلش كتاب عقلى و ام الكتاب نامند و از جهت قلبش كتاب لوح محفوظ و از جهت نفسش كتاب محو و اثبات ناميده‌اند .\r\n4 - لوح محفوظ و قضاء الهى را نيز ام الكتاب ناميده‌اند .\r\n( رسائل صدرا ص 282 و شرح قيصرى بر فصوص ص 27 ) شاه نعمت اللّه گويد :\r\n معنى ام الكتاب نور محمد بود * اصل همه عين او عين همه عينها \r\nباز گويد :\r\n عقل اول نام او ام الكتاب * فهم كن و اللّه اعلم بالصواب \r\nباز گويد :\r\n عقل اول نام او ام الكتاب * فهم كن و اللّه اعلم بالصواب \r\nباز گويد :\r\n مبدع از غير سبب مبدع بقدرت آفريد * جملهء ام الكتاب از لوحش آسان يافتم \r\n\r\nامَناء\r\n- ( اصطلاح عرفانى ) كسانى هستند كه امناء اللّه‌اند و از اسرار غيب او مطلع ميباشند . در تاريخ تصوف آمده است كه امناء عبارت از ملاميه‌اند و ملاميه آنهائى هستند كه آن چيزى كه در باطن آنها است بر ظاهر آنها هويدا نيست و آنها بالاترين طبقات صوفيه‌اند و مبتديان و شاگردان ملاميه به شكل اصحاب فتوت درآيند ، رجوع شود به فتوت در كتاب ( مصباح الهدايه ص 67 ) .\r\n\r\nامْوال\r\n- از اصطلاحات فقهى است اموال جمع مال يعنى دارائى و آنچه ماليت دارد .\r\nاموال سه قسمند : اعيان - منافع .\r\nحقوق .\r\nماليت اعتبارى است عقلائى و اعتبار عقلاء از روى جزاف نيست بلكه ناشى است از اينكه براى موجودات خارجى باعتبار منافعى كه از آنها مىبرند و به نسبت ثمراتى كه بر آنها مترتب است قيمتى قرار ميدهند مثلا خوراكيها چون طرف احتياج بوده و حيات بشر بر آن توقف دارد و همچنين اراضى و حيوانات و معادن بملاك حاجت و منفعت مالند و چون ماليت هر چيزى نزد عقلاء از لحاظ منفعتى است كه در آن چيز موجود است لذا خود منفعت اولى و احق است به اين كه مال بوده و قيمتى براى آن اعتبار شود .\r\nو همچنين است حقوق ، مثل حق شرب و حق مرور و حق خيار و حق شفعه ، تمامى اينها اموالند زيرا در نظر عرف داراى منفعتى ميباشند كه در مقابل آنها بذل مال مىشود .\r\nپس اعتبار ماليت در اعيان خارجيه\r\n\r\n","description":"","footnote":"","page_name":" 303 ","page_number":351},
  {"content":"\r\n\r\nو منافع حاصله از اعيان ناشى است از حاجت و ميل طبيعى نسبت به آنها ، و لذا قيمت اشياء باختلاف مكان و زمان و تمايل و رغبتى كه منبعث از احتياج و عرضه و تقاضا است مختلف مىشود . بسا اتفاق مىافتد قيمت جنسى در شهرى با شهر مجاور آن اختلاف فاحشى داشته باشد .\r\n( كليات 65 ، 66 )\r\n\r\nامُور عامَّه\r\n- ( اصطلاح فلسفى ) امور عامه يا الهى به معناى اعم در فلسفه بحث از مسائلى مىكند كه اختصاص بيك قسم از موجودات نداشته باشد مانند وحدت ، شيئيت ، كليت ، جزئيت ، ماهيت ، عليت و غيره و بعبارت ديگر در امور عامه و الهيات به معناى اعم بحث از وجود و موجود بطور مطلق مىشود و شامل وجود واجب و ممكن و عقول و نفوس و فلكيات و عنصريات و غيره مىشود در مقابل الهيات به معناى اخص كه بحث از ذات و علم و قدرت و صفات و اسماء حق است .\r\n( دستور ج 1 ص 173 )\r\n\r\nامّ وَلَد\r\n- ( اصطلاح فقهى ) يعنى مادر فرزند و آن كنيزى باشد كه از مولايش آبستن شده باشد رجوع باستيلاد شود . - رجوع بفرائض شود .\r\n\r\nامَة\r\n- ( اصطلاح فقهى ) امه بفتح همزه و ميم يعنى كنيز محض كه چيزى از آن آزاد نشده باشد در مقابل امهء غير محضه و مكاتبه كه با قرارداد خاص بطور مكاتب مطلق يا مشروط چيزى از آن آزاد شده باشد كه قراردادى با مولايش به بندد كه هر مقدار از بهاى خود را كه پرداخت به همان اندازه آزاد شود يا هر گاه تمام بهاى خود را داد آزاد شود .\r\n( از شرح لمعه ج 1 ص 52 ) رجوع به مكاتب شود .\r\n\r\nامَّة عِشْق\r\n- ( اصطلاح عرفانى ) گم‌شدگان وادى حيرت را گويند .\r\nمولانا گويد :\r\n قصه گويم از صبا مشتاق‌وار * چون صبا آمد بسوى لاله‌زار\r\nلاقت الاشباح يوم وصلها * عادت الاولاد صوب اصلها\r\nامة العشق خفى فى الامم * مثل جود حوله لون السقم\r\nذلة الارواح من اشباحها * عزة الاشباح من ارواحها\r\nايها العشاق السقيا لكم * انتم الباقون و البقيا لكم\r\nمنطق الطير سليمانى بيا * بانك هر مرغى كه آيد مىسرا \r\n\r\nامَّةِ فاضِلَة\r\n- ( اين اصطلاح فلسفى و اجتماعى است ) .\r\nرجوع به مدينهء فاضله و جماعت عظمى شود .\r\n\r\nامَة مَسْتَوْلِدَه\r\n- كنيزى كه از مولايش حمل برداشته باشد رجوع بام ولد شود .\r\n\r\nامَةُ الْمُكاتَبَه\r\n- رجوع بكتابت و مكاتبه و عتق شود .\r\n\r\nامَّهات اربَعه\r\n- ( اصطلاح فلسفى )\r\n\r\n","description":"","footnote":"","page_name":" 304 ","page_number":352},
  {"content":"\r\n\r\nمراد عناصر اربعه است ناصر خسرو گويد :\r\nچون مواليد از نبات و حيوان اندر عالم پديد آينده است بصورتهائى كه آن صورتها بر امهات كه آن طبايع است بيش است و مواليد را حيات و امهات را ممات . . .\r\n( زاد المسافرين ص 1 ) « فتكون الامهات اعنى العناصر الاربعة ذى المواليد الاربعة » .\r\n( شرح منظومه ص 273 و رجوع باخوان ج 3 ص 12 شود ) .\r\n\r\nامَّهات اسْماء\r\n- ( اصطلاح عرفانى ) مراد از امهات اسماء در اينجا اسماء ذاتند كه متفرع مىشود از آنها اسماء صفات و افعال . ( مصباح الانس ص 14 ) قيصرى گويد : اسماء باعتبارى تقسيم ميشوند به چهار قسم كه آنها را امهات اسماء نامند .\r\nكه عبارت از اول و آخر و ظاهر و باطن باشد كه جامع آنها « اللّه و رحمن » است . ( شرح فصوص . ص 130 )\r\n\r\nامَّهاتِ حَقايِق\r\n- ( اصطلاح عرفانى ) مراد امهات اسماء است . رجوع بامهات اسماء شود .\r\n\r\nامَّهاتِ عَناصِر\r\n- ( اصطلاح فلسفى ) رجوع بامهات اربعه و اركان اربعه شود .\r\n( اسفار ج 1 ص 243 و رجوع شود به اخوان ج 2 ص 45 ) .\r\n\r\nامَّهاتِ مَطالِب\r\n- ( اصطلاح منطقى ) امهات مطالب يعنى اصول پرسشها . اهل نظر گويند در مقام تحقيق و شناسائى اشياء سه نوع پرسش به كار برده مىشود كه آنها را امهات و اصول مطالب ناميده‌اند از اين قرار .\r\n1 - مطلب « ما » يعنى سؤال و پرسش بوسيلهء « ما » و آن نيز بر دو قسم است يكى سؤال از « ما » شارحه كه مطلوب از آن شناسائى شرح اسم و معناى لغوى شىء مورد نظر است ديگر مطلب « ما » حقيقيه كه مطلوب از آن پرسش و شناسائى حقيقت و ماهيت شىء منظور است .\r\n2 - مطلب « هل » يعنى سؤال بوسيلهء « هل » و آن هم بر دو قسم است يكى مطلب « هل » بسيطه كه مطلوب پرسش از وجود شىء منظور است فى نفسه و ديگر مطلب « هل » مركبه كه مطلوب شناسائى وجود چيزى است براى شىء منظور .\r\n3 - مطلب « لم » كه عبارت از سؤال از دليل است و آن بر دو قسم است يكى مطلب « لم » ثبوتى كه مطلوب از آن شناسائى علت ثبوت موضوع است و ديگر « لم » اثباتى كه مطلوب شناسائى علت حكم است .\r\n« اس المطالب ثلاثة علم ، مطلب ما مطلب هل مطلب لم » .\r\n« اس المطالب للناس فى استعلام الشيء ثلاثة علم و كل منها اثنان فالكل ستة « فما » قسمان احدهما هو الشارح و ثانيهما هو الحقيقى فيطلب « بماء الشارحه اولا شرح مفهوم اللفظ مثل ما الخلاء و ما العنقاء » و « بما » الحقيقية تعقل ماهية النفس الامر منه مثل ما الحركة و ما المكان و « هل » بسيطا انما سمى بسيطا لان المطلوب به وجود الشيء و الوجود المطلق بسيط و\r\n\r\n","description":"","footnote":"","page_name":" 305 ","page_number":353},
  {"content":"\r\n\r\nمركبا ثبت لان المطلوب به الوجود المقيد كالكتابة و التعجب و نحوهما للانسان و الوجود المقيد مركب من الوجود و القيد .\r\n« لمية » ثبوتا اثباتا حوت اى يطلب « بلم » علة الحكم و الواسطة له و هى قسمان واسطة فى الثبوت و واسطة فى الاثبات » .\r\n( شرح منظومه ص 31 ) شيخ الرئيس گويد اصول پرسشها منحصر به همين سه اصل نيست و بواسطه من و متى و اى و ايان و كيف نيز پرسش مىشود چنان كه بواسطهء كلمهء اى پرسش از امتياز جوهرى اشياء مىشود و بوسيلهء كيف پرسش از كيفيت اشياء شده و بواسطهء اين پرسش از تعيين حصول در مكان و بواسطهء متى پرسش از حصولاتى در زمان خواهد شد .\r\n( بنقل اسفار ج 3 ص 98 )\r\n\r\nامَّهاتِ مَعاصِى\r\n- ( اين اصطلاح اخلاقى است ) اخوان الصفا امهات و اصول معاصى را سه امر دانند بدين قرار :\r\n1 - كبر 2 - حرص 3 - حسد .\r\nكه اين سه دنيا را پر از آلودگى كرده است و اساس آلودگيها از كبر ابليس و حرص آدم و حسد قابيل است . و اين سه اصل را فروعى بود از جمله : عجب ، ابا از قبول حق ، اقرارنكردن به حق ، ترك انقياد ، خروج از حد واجب ، ستم و جور در هنگام قدرت ، ترك انصاف در معاملات ، سستى در واجبات ، ترش‌روئى ، بدگوئى در كلام ، مكر ، حيله ، تحقير مردم ، جدال ، لجاج . . . است .\r\n( رجوع شود به رسالهء نهم از رسائل اخوان ص 275 )\r\n\r\nامِّىّ\r\n- ( اصطلاح كلامى ) اين كلمه مأخوذ از قرآن مجيد است و اطلاق بر كسى شود كه تعليم نيافته باشد و در قرآن اطلاق بر پيامبر اسلام شده است .\r\n هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ  .\r\nحافظ گويد :\r\n نگار من كه بمكتب نرفت و خط ننوشت * ز نكته مسألهء آموز صد مدرس شد \r\nبهر حال كلمهء رسول امى اطلاق بر پيامبر اسلام مىشود و بر هر آن كس كه از تعليمات بشرى محروم باشد نيز امى گويند و نيز اطلاق شود بر آنكه قرائت حمد و سوره را نداند ( رجوع شود به شرح لمعه ص 101 )\r\n\r\nاميرىّ\r\n- ( اصطلاح عرفانى ) اميرى عبارت از اجراء سالك است اراده حق را .\r\n\r\nامين\r\n- ( اصطلاح عرفانى ) از درجات اولياء اللّه است ، كسى كه بر اسرار الهى مطلع است ، چنان كه گويند :\r\n امين اعمال و امير اعمال و مسافران * فرشى امينان اقطارند و مسافران فرشى \r\nنديمان اسرارند ( تفسير حدائق ص 273 ) .\r\n\r\nامين مالِكىّ\r\n- ( اصطلاح فقهى ) كسى است كه بواسطهء اذن مالك بر مالى سلطه يافته باشد در مقابل امين شرعى كه تصرفاتش باذن شارع است ( ضوابط معاملات سنگلجى ص 102 )\r\n\r\nانْ\r\n- ( اصطلاح ادبى ) بفتح همزه و سكون نون در زبان عرب بر دو وجه است\r\n\r\n","description":"","footnote":"","page_name":" 306 ","page_number":354},
  {"content":"\r\n\r\nيكى حرف و ديگرى اسم و آن اسميه بر دو وجه است يكى ضمير متكلم بجاى « انا » در لهجهء و قولى كه گويد « ان فعلت » بجاى « انا فعلت » و ديگر ضمير مخاطب است بنا بر قولى در « انت انتما و انتم » كه تا حرف خطاب باشد . و ان حرفى بر چهار وجه است 1 - ان مصدريه كه ناصب فعل مضارع است مانند  أَنْ تَصُومُوا خَيْرٌ لَكُمْ  كه ما بعد خود را بتأويل مصدر برد تا فاعل باشد يا جز آن 2 - ان مخففه از مثقله كه بعد از افعال يقين واقع شود مانند  « أَ فَلا يَرَوْنَ أَلَّا يَرْجِعُ إِلَيْهِمْ قَوْلًا »  و  « عَلِمَ أَنْ سَيَكُونُ مِنْكُمْ مَرْضى »  3 - ان مفسره كه بمنزلهء « اى » است مانند  « فَأَوْحَيْنا إِلَيْهِ أَنِ اصْنَعِ الْفُلْكَ »  4 - ان زائده كه در چهار مورد به كار برده مىشود 1 - بعد از لما توقيتيه مانند  « وَ لَمَّا أَنْ جاءَتْ رُسُلُنا لُوطاً سِيءَ بِهِمْ »  2 - بعد از لو و فعل قسم مانند « فاقسم لو ان التقينا » « اما و اللّه ان لو كنت حرا » 3 - بين كاف و مجرور آن مانند « كان ظبية » 4 - بعد اذا مانند « فامهله حتى اذا كان » ( از مغنى ص 12 ) .\r\n\r\nانْ\r\n- ان بكسر همزه و تخفيف نون در زبان عرب بر چهار وجه است 1 - ان شرطية مانند  « إِنْ يَنْتَهُوا يُغْفَرْ لَهُمْ »  و  « إِنْ تَعُدُّوا نِعْمَةَ اللَّهِ لا تُحْصُوها »  2 - ان نافيه مانند  « إِنِ الْكافِرُونَ إِلَّا فِي غُرُورٍ »  و  « إِنْ أُمَّهاتُهُمْ إِلَّا اللَّائِي »  3 - ان مخففه از مثقله كه بر جمله اسميه و فعليه داخل مىشود مانند  « وَ إِنَّ كُلًّا لَمَّا لَيُوَفِّيَنَّهُمْ »  و  « إِنْ كُلُّ ذلِكَ لَمَّا مَتاعُ الْحَياةِ الدُّنْيا »  4 - ان زائده مانند « ما ان اتيت بشىء انت تكرهه » و اغلب بعد از ما نافيه زائده واقع مىشود .\r\n( از مغنى ص 10 )\r\n\r\nانَّ\r\n- ان بفتح همزه و تشديد نون در زبان عرب بر دو وجه است 1 - حرف تأكيد كه از حروف مشبهة بالفعل است و نصب باسم و رفع به خبر دهد مانند « ان زيدا قائم » 2 - لغتى است در لعل مانند « ائت السوق انّك تشترى لنا شيئا » و  « ما يُشْعِرُكُمْ أَنَّها إِذا جاءَتْ لا يُؤْمِنُونَ »  ( از مغنى ص 19 ) .\r\n\r\nانّ\r\n- ان بكسر همزه و تشديد نون در زبان عرب بر دو وجه است 1 - حرف تأكيد و يكى از حروف مشبهة بالفعل است مانند ان مشدده و نصب باسم و رفع به خبر دهد 2 - حرف جواب بمعنى نعم مانند « لعن اللّه ناقة حملتنى اليك ان و راكبها » و معانى ديگر رجوع شود به ( مغنى ص 18 ) .\r\n\r\nانَا بلا انَا و نَحْنُ بلا نَحْنُ\r\n- ( اصطلاح عرفانى ) مقصود از اين عبارت تخليهء عبد است از افعال خود و فناء ذاتى است يعنى متجلى گشتم از ديدن خود و كون در محو انانيت افتادند و از انانيت حق خبر دادند ( شطحيات ص 615 )\r\n\r\nانَا انْتَ وَ انْتَ انَا\r\n- ( اصطلاح عرفانى ) معناى اين عبارت فناء عاشق است در معشوق بطورى كه غير معشوق نه بيند حتى نفس خود را ( لمع ص 360 ) .\r\nخواجه گويد اين حرف اشارت جمع است نه مناسب هر سمع است ، اسماع ظاهر طاقت اين استماع ندارند و ابصار\r\n\r\n","description":"","footnote":"","page_name":" 307 ","page_number":355},
  {"content":"\r\n\r\nصورت اطلاع اين معانى را نشايند مردى بايد كه عين عشق بود و روزگار وى كيمياى طلق بود .\r\nتا جمال اين كلمه بر او تابد و حقيقت اين حديث بدل دريابد ، مرد تفرقه را با اين كلمه كار نيست و اين كار را عدد و شمار نيست .\r\nيك رنگى و يكتائى بايد . و آشنائى سوى روشنائى بايد ، اين كلمه از دو حال بيرون نيست و اين معنى از اين دو افزون نه ، اگر مرد بصفت اوست ، مرد « انا ، انت » اوست و چون مرد درويش باشد يا در صفت خويش باشد مرد « انا » بصفت قدم باشد بىعلت اين خواطر و بىشركت آدمى باشد .\r\nتا مرد در صفت هستى باشد ميگويد :\r\nمن منم ، من را به من راه نيست و چون مرد بصفت نيستى شود و حق ، گويد : من منم ، كس از من آگاه نيست .\r\nو گفته‌اند : اشاره باتحاد است ( شطحيات ص 615 ) .\r\nدر شرح شطحيات گويد : در انائيّت سخن از اتحاد كردند و از غير حريت حديث كردند و سخن از عبوديت نكردند لاجرم ، غير از ازل ايشان را سياست كرد و غير كبريا ايشان را بلاكش شد « سبحان - الذى شرف اوليائه بكشف الاسرار » ( شطحيات ص 6 ) .\r\nشاعر گويد :\r\n در عشق تو خوشدلى زمن بيزار است * رو شاد نشين كه بر مرادت كارست\r\nتو كشتن من ميطلبى اين سهل است * من وصل تو ميجويم اين دشوار است \r\n\r\nانَا الْحَقّ\r\n- ( اصطلاح عرفانى ) اين سخن را حلاج بگفت و سر خود بر باد داد ، اين سخن از اسرار حقيقت است كه هر كه فاش كند سر بر سر سوداى عشق گذارد .\r\nخواجه عبد اللّه گويد : اى سياح گردون كون ، اى مساح بيابان كون ، لاشهء لنگ روحت نعال عقل جان . بر محيط بر نشود بگوى ، مركب عقل را تا لگد بر هامون عدم زند و عدم را در بحر قدم اندازد .\r\nآنگه خود را  « رَبِّ أَرِنِي »  گويد و از زخم  « لَنْ تَرانِي »  نترسد .\r\nدر جبال افعال نگه كند و در آئينه وجود ، وجود را بيند ، پس آنگه از وجود متلاشى شود ، چون زخم صاعقه باشد و به نيران كبريا سوخته شود و خاكش بطوفان غيرت افشانده شود ، ابتدا « ارنى » گويد و در ميانه « انا الحق » چون دانست كه حدوث در قدم مستحيل است گويد « تب اليك » خلق را ذات چون نمايد ، او در كدام آينه درآيد ، او بنمايد در آينهء خود و هم در آينه خود درآيد   « وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ »   كه اول تنزيه است و آخر تحقيق . ( از شطحيات ص 69 ) .\r\nمولانا گويد :\r\n جسمها چون كوزه‌هاى بسته سر * تا كه در هر كوزه چبود در نگر\r\nكوزهء اين تن پر از آب حيات * كوزهء آن تن پر از زهر ممات\r\nگر به مظروفش نظر دارى شهى * ور بظرفش عاشقى تو گمرهى \r\n\r\n","description":"","footnote":"","page_name":" 308 ","page_number":356},
  {"content":"\r\n\r\n لفظ را مانندهء اين جسم دان * معنيش در اندرون مانند جان\r\nديدهء تن دائما تن بين بود * ديدهء جان جان پر فن بين بود\r\nپر خماران از دم مطرب چرند * مطربانشان سوى ميخانه برند\r\nآن سر ميدان و اين پايان اوست * دل شده چون گوى در چوگان اوست\r\nبعد از آن اين دو به بيهوشى روند * والد و مولود آنجا يك شوند\r\nچونكه كردند آشتى شادى و درد * مطربان را ترك ما بيدار كرد\r\nمطرب آغازيد بيتى خوابناك * كه ايتنى الكأس يا من لا اراك\r\nانت وجهى لا عجب أن لا اراه * غاية القرب حجاب الاشتباه\r\nانت عقلى لا عجب أن لا ارك * من وفور الالتباس المشترك\r\nحيث اقرب انت من حبل الوريد * لم اقل « يا » يا نداء للقريب \r\n*\r\n گونه‌گونه شربت و كوزه يكى * تا نماند در مى غيبت شكى\r\nباده از غيب است كوزه زين جهان * كوزه پيدا باده در وى بس نهان\r\nبس نهان از ديدهء نامحرمان * ليك بر محرم هويدا و نهان\r\nيا الهى سكّرت ابصارنا * فاعف عنا اثقلت اوزارنا\r\nيا خفيا قد ملات الخافقين * قد علوت فوق نور المشرقين\r\nانت سر كاشف اسرارنا * انت فجر مفجر انهارنا\r\nيا خفى الذات محسوس العطا * انت كالماء و نحن كالرحى\r\nانت كالريح و نحن كالغبار * يختفى الريح و غبراه جهار\r\nتو بهارى ما چو باغ سبز و خوش * او نهان و آشكارا بخشش\r\nتو چو جانى ما مثال دست و پا * قبض بسط دست از جان شد روا\r\nتو چو عقلى ما مثال اين زبان * اين زبان از عقل ميآيد بيان\r\nجنبش ما هر دمى خود اشهد است * كو گواه ذو الجلال سرمد است\r\nگردش سنگ آسيا در اضطراب * اشهد آمد بر وجود جوى آب \r\n\r\nانابَتْ\r\n- ( اصطلاح اخلاقى ، عرفانى ) انابت نزد صوفيان سالك عبارت از رجوع از غفلت بذكر است و گويند توبه در افعال ظاهرى است و انابه در امور باطن .\r\nبعضى گويند انابت عبارت از رجوع الى اللّه است از هر چيزى .\r\nو در خلاصة السلوك است كه : انابت ترك اصرار بر معاصى و ملازمت استغفار است .\r\nو بعضى گويند : انابت عبارت از فرار خلق است بسوى حق .\r\nو بعضى گويند عبارت از اشتغال به خدمت حق است و انابهء قلب خالى كردن آنست از رذائل .\r\nو بعضى گويند : انابه اخلاص است .\r\n( كشاف ص 1337 ) .\r\nدر منازل است كه انابت سه است يكى رجوع به حق از جهت اصلاح و ديگر رجوع به دو از جهت وفاء و سه ديگر رجوع\r\n\r\n","description":"","footnote":"","page_name":" 309 ","page_number":357},
  {"content":"\r\n\r\nبه دو در مقام حال ( شرح منازل ص 13 ) .\r\nنقلست كه روزى حسن بصرى در راهى ميرفت كودكى را ديد كه بر سر راهى نشسته بود و ميگريست گفت : اى كودك سبب گريه چيست ؟ گفت : اى امام مسلمانان مادرم مرا از خانه بيرون كرده و هر جا كه مىروم هيچ كس مرا در باز نمىكند حسن بصرى همان جا بنشست و بر موافقت كودك ، او نيز در گريه شد و گفت كودكى را كه مادر مىراند هيچ جا بار نميابد . كسى را كه حضرت عزت عياذا باللّه براند كجا بار يابد ؟ بعد از آن امام خواست كه از وى درگذرد و برود كودك دست در دامن امام زد و گفت :\r\nيا امام المسلمين چه شود كه اگر شفيع من گردى تا مادر از من راضى شود امام دست كودك گرفته بدر سراى آمد و زبان بشفاعت بگشاد تا از فرزند خوشنود شود مادر كودك گريان شد و گفت : يا امام « نعم الشفيع انت » اما پيش از تو نيز شفعاء بودند كه « اولادنا اكبادنا » اين فرزند مرا شفاعت كرده‌اند اما اى امام مسلمانان مدتيست كه او را از بازى منع ميكنم منزجر نمىشود اكنون اى شيخ واقف باش كه اگر بىاجازت من از خانه بيرون آيد و ببازى اشتغال نمايد از وى علقه مادر فرزندى قطع كنم شيخ گفت : بلى چنين باشد . گفت : يا امام مضمون آنچه گذشت بر مكتوبى ثبت فرماى تا ديگر با كودكان بازى نكند و اگر كند وى نه فرزند من باشد و من نه مادر وى . امام مكتوبى بنوشت و مادر دست كودك گرفته با خود به خانه برد ساعتى امام منتظر در گوشه‌اى بنشست ناگاه ديد كه كودك از در خانه بيرون دويد و با كودكان محله ببازى مشغول گشت مادر از وى روى دركشيد و در به روى وى دربست چون كودك از بازى بازپرداخت و كودكان هر كدام روى بخانهء خود آوردند و او تنها بماند بدر خانه مادر آمد هر چند در را بكوفت مادر در نگشاد ، روى بدر سراى هر يك از اهل محله نهاد و درد دل خود با يك يك بيان كرد از آنجا نيز هيچ درى نگشود متحير فرو ماند باز روى بجانب خانه مادر نهاد و هر چند در زد فتح الباب ميسر نگشت ، گفت : اى مادر اگر بر در سراى بيگانگان بار نيافتم روى بازگشتن داشتم اكنون از اين در ، روى بازگشتن ندارم ، از سر درد و سوز ، ناله و گريه آغاز كرده روى بر خاك نهاده در خواب شد مادر از سر بام منتظر فرزند است تا احوال بر چه منوال ميگذرد چون ديد كه فرزند غريب‌وار روى بر خاك رهگذار بخوارى و انكسار نهاده ، خود را از بام فرود انداخت و سر فرزند از خاك مذلت برداشت و گرد راه از روى جگر - گوشه بگوشهء مقنعه پاك كردن گرفت و كودك همچنان در خواب بود . چون از خواب بيدار شد نظرش بر جمال مادر افتاد گفت : اى مادر اگرم آب و نان ندهى روا دارم و اگرم گوشمالى دهى سزاوارم ، اگرم در گريه و سوز و گداز دارى باك ندارم همين درخواست دارم كه مرا از درگاه خود بدر غير نفرستى ، حسن چون اين واقعه مشاهده كرد جامه در تن بدريد گفت مرا در اين واقعه دو چيز معلوم شد\r\n\r\n","description":"","footnote":"","page_name":" 310 ","page_number":358},
  {"content":"\r\n\r\nيكى آنكه بنده را بجز درگاه خداوند جل ذكره در ديگر نيست . ديگر علقه محبت مادرى به هيچ چيز منفك نمىگردد .\r\nنقل است : كه يحيى بن زكريا ابليس را روزى گريان ديد شفقتش بجنبيد گفت :\r\nاى بيگانه چرا ميگريى و به اين زارى چرا مىنالى ؟ گفت چندين هزار سال حلقه برين در زدم باميد اينكه باز كنند آخر الامر ندا آمد : كه بار نيست گفتم تا كى ؟ گفت هرگز يحيى را دل بر وى بسوخت دعا كرد كه الهى اين بيگانه بدين زارى ميگريد چه بود اگر در آشتى بگشائى و توبه او قبول فرمائى . خطاب آمد كه اى يحيى وى بدروغ ميگويد ، ميخواهد كه بندگان مرا بفريبد اگر خواهى آن را بدانى بگوى تا بر سر قبر آدم رود و خاك او را سجده كند توبه‌اش قبول كنم و ابواب صلح بر روى او بگشايم . يحيى بجانب وى آمده بشارت آورد و گفت : مژدگانى بر تو كه كارت رو بصلاح دارد . . .\r\n\r\nانائِيَّت يا انانِيَّت\r\n- ( اصطلاح عرفانى و اخلاقى است ) كلمهء انائيت يا انانيت در فلسفه شيخ اشراق به معناى شخصيت و نفس و هويت است . و به معناى انوار ساطعه حق بر جهان وجود و نفس بشرى است و نفس ناطقه است « اذا تبين اى من - الابحاث السالفة انائيتك التى هى نفسك الناطقة نور مجرد و مدرك لنفسه و الانوار المجردة غير مختلفة الحقائق فيجب ان - يكون الكل اى كل الانوار المجردة عقولا كانت او نفوسا مدركا لذاته » .\r\n( ش چاپ قديم ص 305 ) اين كلمه در اخلاق به معنى خود - خواهى و خودپسندى به كار رفته است و از خصائص ناپسند انسانى است . چنان كه فرموده‌اند : من رضى عن نفسه اكثر - الساخطون عليه . و بنزد اهل ذوق انانيت يا انائيت عبارت از حقيقتى است كه هر چه بنده را شد به خود مضاف گرداند چنان كه گويد : نفس من ، روح من ، قلب من و دست من .\r\nانانيت حق ، وجودى است و انانيت بنده عدمى « به حكم العبد و ما فى يده كان لمولاه » .\r\nمولوى گويد :\r\n تو انا رب ، همىگوئى بعام * غافل از ماهيت اين هر دو نام\r\nرب بر مربوب كى لرزان بود * كى انادان بند جسم و جان بود\r\nنك انا مائيم رسته از انا * از اناى پر بلاى پر عنا \r\n( رجوع شود به شطحيات ص 6 )\r\n\r\nانْبِساط\r\n- اين اصطلاح عرفانى است و عبد منبسط كسى است كه كلام و تصرفات او بر جريان عادت باشد و كارهاى - خوب عادت او شده باشد و رعب از قلب او زائل شده باشد و ارسال سجيت و تحاشى از وحشت ، و با خلق گشاده‌روى باشد و اوامر حق را مطيع ، انبساط ايشان يكى امروز يكى فردا ، امروز بر بساط انبساط در روضهء انس و ناز آرام گرفته از شرابخانهء محبت هر ساعتى و لحظهء جام‌هاى مالامال ، از بهر ايشان روان كرده كأسات وصال متواتر ، و خلعت\r\n\r\n","description":"","footnote":"","page_name":" 311 ","page_number":359},
  {"content":"\r\n\r\nافضال متوالى ، هر دمى نواختى و قبولى ، هر لحظه فتوحى و وصولى . ( عده ج 6 ص 169 ) .\r\n خمى كه ابروى شوخ تو در كمان انداخت * به قصد جان من زار ناتوان انداخت\r\nنبود نقش دو عالم كه نقش زلف تو بود * زمانه طرح محبت نه اين زمان انداخت\r\nبيك كرشمه كه نرگس بخودفروشى كرد * فريب چشم تو صد فتنه در جهان انداخت\r\nشراب خورده و خوى كرده كى شدى بچمن * كه آب روى تو آتش در ارغوان انداخت \r\n\r\nانْبِياء\r\n- سفراء اللّه‌اند ، كه احكام شريعت را به بندگان رسانند . و داراى درجات مختلف‌اند كه فرمودند و لقد فضلنا بعض النبيين على بعض و آتينا داود زبورا ( رجوع به نبوت شود ) .\r\n\r\nانْتِباه\r\n- اين اصطلاح عرفانى و اخلاقى است و عبارت از زوال غفلت است .\r\n\r\nانْتِحال\r\n- ( اصطلاح ادبى ) انتحال نزد عروضيان آن باشد كه سخن ديگرى را بخويش بندند و شعر ديگرى را مكابره بگيرند و شعر خويش سازند بىتغييرى و تصرفى در لفظ و معنى يا با تصرفى اندك . ( از المعجم ص 340 ) .\r\n\r\nانْتِزاعِيّات ذِهْنِيَّه\r\n- ( اصطلاح فلسفى ) رجوع باعتبارى و ( رسائل صدرا ص 113 ) شود .\r\n\r\nانْتِظام\r\n- اين اصطلاح اخلاقى است و نيز از مسائل اجتماعى است خواجهء طوسى گويد : و اما انتظام آن بود كه نفس را تقدير و ترتيب امور بر وجه وجوب و حسب نگاه‌داشتن مصالح ملكه شود .\r\n( اخلاق ناصرى چاپ جديد ص 78 )\r\n\r\nانْتِفاش\r\n- رجوع به كلمهء تكاثف شود .\r\n\r\nانْتِقال\r\n- ( اصطلاح كلامى و فلسفى ) كلمهء انتقال در فلسفه به معناى نقل صورت و حالتى به صورت و حالتى ديگر آمده است مانند انتقال صورت آب به هوا و انتقال صورت نطفه به جنين و جنين به انسان و گاه اطلاق مىشود بزوال حالتى و حصول حالتى ديگر مانند آنكه انسان جاهل عالم شود و بر امرى كه مكانى را رها كرده و بمكانى ديگر رود انتقال گويند و در محل خود بيان شده است كه انتقال اعراض از محلى و موضوعى به محل و موضوع ديگر محال است به اين معنى كه عرض كه پايدار به محل خاص مىباشد بعينه به محل ديگر منتقل نمىشود ( دستور ج 1 ص 194 ) در تناسخ نيز اين اصطلاح به كار رفته است .\r\nانتقال ارواح گويند .\r\n\r\nانْتِقال ممر\r\n- اين اصطلاح نجومى است . رجوع شود به بروج مثلثه .\r\n\r\nانْتِقام\r\n- ( اصطلاح فقهى و عرفانى ) كيفر به مثل دادن و در شرع اسلام هر جنايت را كيفرى است در حدود آن به حكم  « جَزاءُ سَيِّئَةٍ سَيِّئَةٌ مِثْلُها »  و بالاتر از آن بخشش است كه فرمودند « فمن عفى و - اصلح فاجره على اللّه »  « إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَ لَئِنْ صَبَرْتُمْ لَهُوَ خَيْرٌ - لِلصَّابِرِينَ » \r\n\r\n","description":"","footnote":"","page_name":" 312 ","page_number":360},
  {"content":"\r\n\r\nنزد عرفا مكافات است به عقوبت و نقمت ، اسم است از انتقام و گروهى از مردم را صفت انتقام درگاه عزت ذو الجلال بايشان روى نمايد تا به حكم قهر پردهء تجمل از روى كار ايشان بردارند و نقاب حشمت از روى جاه ايشان فرو - گشايند و رقم مهجورى بر حاشيهء وقت ايشان كشند و قبله در همه عالم گردانند ، گهى در چنگ قبض اسير تحير گشته ، گهى از بيم قهر عين فزع شده ، نه نواختى كه دلرا زندگى دهد ، نه زهرى كه نفس به دو كشته شود  « لا يَمُوتُ فِيها وَ لا يَحْيى »  نه روى آنكه بازگردد ، نه زهرهء آنكه فرا - پيش شود ، به زبان بيچارگى از سر درماندگى گويد :\r\n از جام وجود خود نه مستم نه نيم * زير لگد فلك نه پستم نه نيم\r\nنه راحت جان ، نه درد دل واى به من * يا رب چكنم من كه نه هستم نه نيم \r\nو گروهى ديگرند كه تجلى نظر جمال لطف حق بدلهاى ايشان پيوسته ، نواختهاى ايشان يكى امروز يكى فردا ، امروز بر بساط انبساط در روضهء رضوان آرام گرفته .\r\n\r\nانْجِذاب\r\n- ( اصطلاح عرفانى ) حالت خاصى است مر سالك را و آن حالت سكر و بىخودى است ( رجوع به جذبه شود و رجوع به تفسير حدائق ص 395 شود ) .\r\n\r\nانْجِلاء\r\n- ( اين اصطلاح هيوى و نجومى است ) و آن ظهور ماه بود پس از ظلمتى كه ناشى از خسوف است .\r\nرجوع به خسوف شود .\r\n\r\nانْحِلال\r\n- ( اصطلاح فلسفى ) انحلال يعنى بر هم ريختن و متلاشى شدن . فلاسفه ميگويند انحلال هر موجودى بواسطهء بطلان صورت آن محقق مىشود و انحلال هر امر مركبىبوسيلهء بطلان صورت تركيبى آن حاصل مىشود نه بواسطهء فناء اجزاء آن زيرا اجزاء در هر حال از بين نمىروند بلكه صورتى را رها كرده و متلبس به صورت ديگرى ميشوند .\r\nحذف ادات رابط در قضايا را نيز انحلال گويند ( از كشاف ج 1 ص 386 ) .\r\n\r\nانْداد\r\n- ( اصطلاح فلسفى ) جمع ند است يعنى شريك مأخوذ از قرآن مجيد است كه به بت‌پرستان در مقام مذمت و نكوهش گويد آيا براى خدا ندى هست و آيا شما براى خدا ندى و اندادى قرار ميدهيد .\r\n\r\nانْدار\r\n- ( اصطلاح فقهى ) اندار يعنى كم كردن و در فقه كم كردن وزن ظرف را گويند كه با آن متاعى وزن شده است « يجوز ان يندر لظرف ما يوزن مع - ظرفه مقدار ما يحتمل الزيادة و النقيصه على المشهور » .\r\n\r\nانْدِراج\r\n- ( از اصطلاحات عرفانى است ) و اندراج كثرت شئون در وحدت است . نه اندراج جزو در كل و نه اندراج مظروف در ظرف ، بلكه اندراج اوصاف و لوازم است در موصوف و ملزوم .\r\n( لوايح جامى )\r\n\r\nانْذار\r\n- مأخوذ از قرآن مجيد است .\r\nكه فرمودند :  وَ أَنْذِرْ عَشِيرَتَكَ الْأَقْرَبِينَ  و    يا   \r\n\r\n","description":"","footnote":"","page_name":" 313 ","page_number":361},
  {"content":"\r\n\r\n   أَيُّهَا الْمُدَّثِّرُ قُمْ فَأَنْذِرْ    و آياتى ديگر كه همه آن حضرت را به انذار و تبشير فرمان دهد .\r\n\r\nانْذارات و مَغِيبات\r\n- ( اين اصطلاح كلامى است ) و منظور اطلاع از امور غيبيه است و اين امر ويژهء انبياء و اولياء اللّه و اهل رياضات بود .\r\nدر باب چگونگى حصول امور غيبى و توجيه عقلى آن شهاب الدين سهروردى بيان مفصل دارد . ( رجوع شود به ترجمه حكمت الاشراق ص 360 )\r\n\r\nانْزِعاج\r\n- اين اصطلاح عرفانى و فلسفى است و از نظر عرفا عبارت از تحرك دل است براى مراد به بيدارى از خواب غفلت و يا تحرك دل بود اندر حال وجد و يا تحرك قلب است بسوى خدا بتأثير وعظ و سماع و در فلسفه عبارت از حركت غير ارادى است به طرف مراد گر چه مبدأ آن اراده باشد .\r\n( از لمع ص 367 - كشاف ص 609 - مصباح الانس ص 421 )\r\n\r\nانْس\r\n- ( اصطلاح عرفانى ) انس در لغت ضد توحش و وحشت است و سكون قلب است .\r\nانس در اصطلاح عبارت است از التذاذ باطن بمطالعه كمال محبوب .\r\nشيخ الاسلام گفته است : انس التذاذ روح است بكمال جمال .\r\nجنيد گفته است انس ارتفاع حشمت است با وجود هيبت .\r\nذو النون گفته است : انس انبساط محب است با محبوب ( مصباح الهدايه ص 421 ، منازل ص 116 ) .\r\nابو حمزه خراسانى را از انس پرسيدند گفت : « ضيق الصدر عن معاشرة الخلق . . . و ليس كل من يصلح للمجالسة يصلح للمؤانسة » ( طبقات ص 499 ، 326 ) .\r\nدر تعرف گويد : آنكه با چيزى يا با كسى بسيار صحبت كند و همنشين باشد با آن انس گيرد بطورى كه آن انس را برابر عشق بيند و تبديل به محبت و عشق گردد و در مرتبتى است كه جدائى عاشق از معشوق مؤلم خواهد بود ، و حال انس حال عظيم است ، چنان كه بت‌پرستان بمعبود خود انس داشتند و از درهم ريخته شدن و از بين رفتن آنها دفاع كردند .\r\n« الانس باللّه نور ساطع و الانس بالخلق هم واقع » ( طبقات ص 23 ) .\r\nرويم گويد : « الانس ان تستوحش مما سوى محبوبك » ( طبقات ص 184 ) .\r\nسهل گويد « الانس باللّه ان تستوحش من الخلق الا من اهل ولاية اللّه فان الانس باهل ولاية اللّه هو الانس باللّه » ( طبقات ص 235 ) ممكن است كسى از چيزى متوحش باشد و كم كم بدان نزديك شود و منجر بانس گردد بطورى كه جدائى از آن دشوار گردد و از فراق او هلاك گردد « و مفارقة الاحباب و اللّه اصعب » .\r\n« الانس بالخلق وحشة و الطمأنينة اليهم حمق و السكون اليهم عجز و الاعتماد عليهم و هن و الثقة بهم ضياع و اذا اراد - اللّه بعبد خيرا جعل انسه به و بذكره » ( طبقات ص 201 )\r\n\r\n","description":"","footnote":"","page_name":" 314 ","page_number":362},
  {"content":"\r\n\r\nخداوندان بالا چون با بلا انس گيرند بلا آنها را غذا گردد و نعمت بر آنها بلا گردد .\r\n« طوبى لمن استوحش من الناس و انس بربه و بكى على خطيئته » ( طبقات ص 14 ) .\r\nابراهيم مارستانى گويد : انس فرح دل است به محبوب خود زيرا چون تساوى باشد انس حاصل شود « الانس باللّه من صفاء القلب » ( طبقات ص 19 ) .\r\nشاعر گويد :\r\n جز روى تو زلفين ترا مجلس نيست * كس جز تو درين جهان ترا مونس نيست \r\nشبلى گويد : انس تو عبارت از وحشت تست از خود و انس با حق ، و بالاترين مقام انس آن بود كه صاحب آن را در آتش اندازند و او محبوب خود را فراموش نكند و از خود غايب باشد چنان كه خليل الرحمن در آتش نمروديان خود را فراموش كرد و همواره به ياد محبوب خود بود ( شرح تعرف ج 3 ص 163 - رسائل خواجه عبد اللّه ص 122 ، 222 ) .\r\nبعضى گويند انس عبارت از اين است كه باذكار انس گيرد و غير حق را نه‌بيند ، با دوست چنان انس افتد كه غير دوست را فراموش كند چنان كه حضرت رسول فرمودند\r\n« اشد الناس بلاء الانبياء ثم الامثل فالامثل »\r\nو باز فرمودند :\r\n« آنستنى بالوداد و قد اوحشتنى من جميع ذا البشر »\r\nو حضرت يعقوب فرمودند  « يا أَسَفى عَلى يُوسُفَ »  .\r\nپير طريقت گفت : اى گشايندهء زبانهاى مناجات‌گويان و انس افزاى خلوتهاى ذاكران و حاضر نفسهاى راز - داران ، جز از ياد كرد تو ما را همراه نيست و جز از يادداشت تو ما را زاد نيست و جز از تو به تو دليل و رهنمائى نيست ، خدايا نظر كن در حاجت كسى كش جز از تو حاجت نيست ( عده ج 5 ص 587 ) .\r\n« ادنى منازل الانس آن تلقى فى النار فلا تغيب همه عن مأموله » ( طبقات ص 73 ) ابو القاسم قشيرى گويد : و حق انس ، صحو به حق است و هر مستأنسى صاحى است ( رساله قشيريه ص 32 ) .\r\nهجويرى گويد : انس و هيبت دو حالت‌اند از احوال سالكين و آن آنست كه چون حق تعالى بدل بنده تجلى كند بشاهد جلال نصيب وى اندر آن هيبت بود و باز چون بدل بنده تجلى كند بشاهد جمال نصيب وى اندر آن انس باشد ، تا اهل هيبت از جلالش بر تعب باشند و اهل انس از جمالش بر طرب ، فرق است ميان دلى كه از جلالش اندر آتش دوستى سوزان بود و آن دلى كه از جمالش در نور مشاهده فروزان ، و گروهى گويند هيبت درجه عارفان است و انس درجه مريدان .\r\nمنازل انس كى لم اكن اذكرها .\r\nبه من بعدها و القرب نارى و جنتى ؟\r\nو گروهى گويند هيبت قرينهء عذاب و فراق و عقوبت بود و انس نتيجهء وصل و رحمت باشد تا دوستان از هيبت محفوظ باشند و با انس قرين « اللّه مونس كل وحيد » سلطان هيبت با نفس باشد و از هواى آن و فنا گردانيدن بشريت ، و سلطان انس با سر بود و پروردن معرفت ،\r\n\r\n","description":"","footnote":"","page_name":" 315 ","page_number":363},
  {"content":"\r\n\r\nپس حق تعالى بتجلى جمال سر ايشان را باقى گرداند و آنان كه اهل فنا بوند هيبت را مقدم دانسته‌اند و آنان كه ارباب بقائند انس را مقدم دارند ( كشف المحجوب ص 491 )\r\n\r\nانْسان\r\n- ( اصطلاح عرفانى ) انسان را تعريف كرده‌اند به موجود سخنگوى ميرنده . ( جامع الحكمتين ) .\r\nاخوان الصفا گويند : انسان نام است براى جسد معين و نفس معين كه ساكن در آن جسد است و جسد و نفس دو جزء براى آن « يوجد الانسان على اتم وجوده كل طبع و كل جوهر ليس فيه انفعال و هو - بذاته فانه يكون قد اصاب الحال الافضل » .\r\n( تفسير ص 1678 ) « ماهية الانسان هو العلم » .\r\n( تهافت التهافت ص 127 )\r\n\r\nانْسانِ حِسّى\r\n- ( اصطلاح فلسفى ) صدرا قول بوجود انسان حسى را منسوب بمعلم اول ميداند مير داماد كه استاد صدرا بوده است و اخوان اين مطلب را نيز تأييد كرده‌اند و گويند روح و كالبد دو جزء انسان‌اند يكى از آن دو جزء شريف است و مانند لب است و جزء ديگر كه جسد باشد قشر است يكى مانند درخت است و ديگرى ( نفس ) ثمرهء آنست نفس راكب و جسد مركوب است . جسد مركب از گوشت و پوست و استخوان است و نفس جوهر سماوى روحانى است و ناطق نورانى است و باقى و دراك است .\r\n( اخوان ج 2 ص 319 ) و گويند همانطور كه بروج دوازده‌اند در بنيه انسان دوازده ثقب است كه دو گوش و دو چشم و دو منخر و دو پستان و دهن و سره و فرجين است و همانطور كه . . .\r\n( اخوان ج 3 ص 10 ) « انما يصير الناس اناسا كونهم ناطقين » .\r\n( تفسير ص 1465 ) خلاصه كلام مير داماد آنكه در باطن انسان مخلوق از عناصر و اركان كه انسان حسى طبيعى است انسانى نفسانى و حيوانى برزخى است با جميع اعضاء و حواس و قوا كه در اين دنيا در وجود انسان موجود است و حيات آن مانند حيات اين بدن نيست كه عرضى بوده و از خارج وارد بر آن شده باشد بلكه او را حيات ذاتى است .\r\nانسان نفسى جوهر متوسط ميان انسان عقلى و انسان طبيعى است و آنچه در انسان حسى است بر نحو اعلى و اشرف در انسان نفسى مىباشد و آنچه در انسان نفسى است بر نحو اعلى و اشرف در انسان عقلى مىباشد و قواى قائم به بدن و اعضاء انسان طبيعى ظلال نفوس مدبره‌اند كه انسان نفسى اخروى است و آن انسان نفسى برزخ و ظلال انسان عقلى است و در نتيجه انسان طبيعى ظلال ظلال ما فى العقل و قشر و غلاف انسان محشور در آخرت است .\r\n( اسفار ج 4 ص 14 - مشاعر ص 137 - رسائل ص 349 ) لكن در جاهاى ديگر ديده شده است كه اين قول را نسبت بافلاطون داده‌اند و\r\n\r\n","description":"","footnote":"","page_name":" 316 ","page_number":364},
  {"content":"\r\n\r\nظاهر امر اين است كه اين فرضيه از مختصات فلسفهء افلاطون باشد . چنان كه در زير عنوان ارباب اصنام بيان شد كه افلاطون و استاد او سقراط گويند : انسان حسى صنم و نمونه و پرتوى از انسان عقلى است و كليهء موجودات طبيعى اصنام موجودات عقلىاند و براى انسان فردى و افرادى است حسى و فردى است عقلانى ، افراد حسى صنم و نمونهء فرد عقلانى هستند و مير داماد انسان محشور در آخرت را انسان عقلى روحانى دانسته است و بالاخره فلاسفه براى انسان سه وجود قائل بودند .\r\n1 - انسان حسى كه در معرض فساد و فنا و زوال است .\r\n2 - انسان عقلانى كه همواره ثابت بوده و حقيقت انسان حسى است .\r\n3 - وجود شبحى برزخى كه فاصلهء ميان آن دو است كه انسان نفسى هم ناميده‌اند انسان حسى را انسان سفلى هم ناميده‌اند . ( اسفار ج 3 ص 58 - قبسات ص 113 و اسفار ج 4 ص 114 ) « الانسان الطبيعى ظلال و مثل للنفس المدبرة و هى الانسان النفسى - الاخروى » .\r\n( اسفار ج 4 ص 114 ) « الانسان الطبيعى قشر و غلاف للانسان المحشور فى الآخرة » .\r\n( اسفار ج 4 ص 114 )\r\n\r\nانْسانِ سُفْلى\r\n- رجوع شود به انسان حسى و عبارات زير .\r\n\r\nانْسانِ طَبيعىّ\r\n- رجوع شود به انسان حسى و عبارات زير .\r\n\r\nانْسانِ عَقْلىّ\r\n- رجوع شود به انسان حسى و عبارات زير .\r\n« و اعلم ان قوى القائمة بالبدن و اعضائه و هو الانسان الطبيعى ظلال و مثل للنفس المدبرة و قواها و هى الانسان النفسى الاخروى و ذلك الانسان البرزخى بقواه و اعضائه النفسانية ظلال و مثل للانسان العقلى و جهاته و اعتباراته العقلية فهذه البدن الطبيعى و اعضائه و هيئاته ظلال ظلال و مثل لما فى العقل الانسانى و اما قوى الانسان الطبيعى الذى بمنزلة قشر و غلاف للانسان الحيوانى المحشور فى الآخرة التى هى دار الحيوان » .\r\n( اسفار ج 4 ص 14 ) « ان فى باطن هذا الانسان المخلوق من العناصر و الاركان انسانا نفسيا و حيوانا برزخيا بجميع اعضائه و حواسه و قواه هو موجود الان و ليست حياته كحياة هذا البدن عرضية واردة عليه من خارج بل له حيوة ذاتية و هذه الانسان النفسى جوهر متوسط فى الوجود بين الانسان العقلى و الانسان الطبيعى » .\r\n( مشاعر ص 137 )\r\n\r\nانْسانِ كامِل\r\n- ( اصطلاح عرفانى ) قيصرى گويد : جميع مراتب الهى و كونى از عقول و نفوس كلى و جزئى و مراتب طبيعت تا آخر تنزلات وجود مرتبهء انسان كامل است و از اين جهت انسان خليفت خداست كه كتاب جامع كتب الهى و كونى است . ( شرح فصوص ص 10 ) شاه نعمت اللّه گويد : انسان اسم\r\n\r\n","description":"","footnote":"","page_name":" 317 ","page_number":365},
  {"content":"\r\n\r\nمردمك چشم است كه چون انسان كامل همه بين است اما خودبين نيست . صدرا گويد :\r\nانسان مجموع دو جوهر است نفس و جسد .\r\nدر رياض العارفين است : كه انسان مرد كامل را گويند نه صورت انسانيت .\r\n( رياض العارفين ص 37 ) اى درويش در بند آن مباش كه علم و حكمت بسيار خوانى و خود را عالم و حكيم نامى و دربند آن مباش كه طاعت و عبادت بسيار كنى و خود را عابد و شيخ نام كنى كه اينها همه بلا و عذاب سخت است از علم و حكمت به قدر ضرورت كفايت كن و آنچه نافع است بدست آر و از طاعت و عبادت به قدر ضرورت بسنده كن و آنچه ما لابد است بجاى آور ، در بند آن باش كه بعد از شناخت خداى ، طهارت نفس حاصل كنى . ( انسان كامل ص 81 ) در رياض السياحه است كه : انسان كامل را باسامى مختلف خوانند بجهات و اعتبارات مختلف از اين قرار : 1 - جبرئيل 2 - ميكائيل 3 - اسرافيل 4 - عزرائيل جبرئيل از جهت آنكه از عالم حقايق و رقايق خبر ميدهد ، و ميكائيل از جهت آنكه معارف و مكارم بطالبان روزى ميدهد ، اسرافيل از جهت آنكه از معاد و بازگشت ، مريدان را آگاه ميفرمايد ، عزرائيل كه قتل نفس امارهء مريدان مىكند 5 - سيمرغ از جهت آنكه در پس قاف قالب مخفى شده 6 - سواد اعظم و بحر محيط كه پرتو شفقت بر هر كسى مياندازد 7 - ابر و سحاب گويند كه طالبان را از معارف سيراب مىكند ، 8 - آفتاب گويند كه از پرتو انوار او جهان روشن گردد ، 9 - آدم گويند كه معلم طالبان راه هدايت است ، 10 - نوح گويند كه نجات‌دهندهء طوفان بلا است ، 11 - ابراهيم گويند كه از نار هستى گذشته و غرور خواهش را كشته و خليل خلق گشته ، 12 - موسى گويند براى آنكه فرعون هستى را به نيل نيستى غرق كرده ، 13 - خضر گويند كه آب حيوان علم لدنى خورده و بحيات جاودانى پى برده 14 - الياس گويند كه جالوت هستى را كشته و خليفهء خدا گشته است 15 - اكسير اعظم گويند و خليفه خدا ، بالغ ، دانا ، صاحب زمان ، مكمل ، ترياق فاروق . عادل ، يگانه ، كبريت احمر ، ترسا ، مرآت ، مطرب ، درويش ، صوفى ، مرشد ، شيخ ، مؤمن ، ممتحن ، محسن ، عارف ، معشوق ، عزيز ، آينه ، جام جم ، شافى ، كافى ، كون جامع ، كامل و مكمل ، جام جهان نما ، ترياق بزرگ نيز نامند .\r\n( رياض العارفين ص 23 - رياض السياحه ص 146 ) و بدان كه انسان كامل را بايد چهار چيز به كمال باشد : اقوال نيك ، افعال نيك ، اخلاق نيك و معارف .\r\n( انسان كامل ص 4 ) شاعر گويد :\r\n وجه آدم آينه اسما كند * عكس خود در صورتش پيدا كند\r\nنقش آدم را رقم نوعى زند * كه دو عالم را درو پنهان كند \r\n*\r\n جام جهان‌نما دل انسان كامل است * مرآت حق‌نما به حقيقت همين دل است \r\n\r\n","description":"","footnote":"","page_name":" 318 ","page_number":366},
  {"content":"\r\n\r\nشاه نعمت اللّه گويد :\r\n كون جامع نزد ما انسان بود * ور نباشد اين چنين ، حيوان بود\r\nجامع انسان كامل را بخوان * معنى مجموع قرآن را بدان\r\nنقش مىبندد جمال ذو الجلال * در خيال صورت او بر كمال \r\nو باز گويد :\r\n انسان كامل است كه مجلاى ذات اوست * مجموعهء كه جامع ذات و صفات اوست\r\nانسان كاملست كه او كون جامع است * تيغ ولايت است كه برهان قاطع است \r\nباز گويد :\r\n چيست انسان ديدهء بينا بود * جامع مجموعهء اسما بود\r\nمجمع الطاف و اسرار إله * آن اياز بندگى پادشاه\r\nمخزن اسرار سبحانيست او * مطلع انوار ، ربانيست او\r\nروح و جسم و عين و اسم ، اين چهار * مينمايد او بمردم آشكار \r\nمولوى گويد :\r\n پس به صورت عالم اصغر توئى * پس بمعنى عالم اكبر توئى\r\nظاهر آن اختران قوام ما * باطن ما گشته قوام سما \r\nمظفر كرمانى گويد :\r\n هر چه در عالم عيان و مظهر است * جمله در انسان كامل مضمر است\r\nهست عالم چون كتاب مستبين * كل ما فيه فى الانسان مبين\r\nليس ذا الإنسان جسم يصغر * انطوى فيه الكتاب الاكبر\r\nسورة الحمد ، صراط المستقيم * نيست جز انسان كامل اى حكيم\r\nهر كمال كاملى آمد يقين * مجتمع در شخص خير المرسلين\r\nصورت او آيت رحمت بود * معنى او صورت وحدت بود \r\n\r\nانْسانِ كَبير\r\n- جهان و ما فيها را انسان كبير گويند چنان كه انسان را عالم صغير گويند .\r\n( اخوان ج 2 ص 30 ) « لا بد ان يعرف ان نسبة العقل الاول الى العالم الكبير و حقايقها بعينها نسبة الروح الانسانى الى البدن و قواه و ان النفس الكلية قلب العالم الكبير كما ان الناطقة قلب الانسان و لذلك سمى العالم بالانسان الكبير » .\r\n( شرح منظومه ص 28 )\r\n\r\nانْسانِ مُطْلَق\r\n- ( اين اصطلاح اخلاقى و عرفانى است ) منظور همان انسان كامل است و نفس كلى انسانى بود كه فرمودند :\r\n ما خَلْقُكُمْ وَ لا بَعْثُكُمْ إِلَّا كَنَفْسٍ واحِدَةٍ  .\r\n( رجوع شود برسالهء نهم از رسائل اخوان ص 236 ) .\r\n\r\nانْسانِ نَفْسى\r\n- رجوع به انسان حسى شود .\r\n\r\nانْسِجام\r\n- ( اصطلاح ادبى ) انسجام در لغت جريان آب باشد و نزد ادبا عبارت از آن باشد كه كلامى از جهت خالى و عارى بودن از تعقيدات منحدر شود مانند انحدار\r\n\r\n","description":"","footnote":"","page_name":" 319 ","page_number":367},
  {"content":"\r\n\r\nآب و از جهت سهولت تركيب و عذوبت الفاظ نزديك باشد به سيلان و جريان و تمام قرآن مجيد بدين وصف است . اهل بديع گويند هرگاه وصف انسجام در نثر قوت گيرد فقرات آن موزون شود مانند  « فَمَنْ شاءَ فَلْيُؤْمِنْ »  و  « مَنْ شاءَ فَلْيَكْفُرْ »  و  « اصْنَعِ الْفُلْكَ بِأَعْيُنِنا »  و  « فَأَصْبَحُوا لا يُرى إِلَّا مَساكِنُهُمْ »  . ( از كشاف ج 1 ص 767 ) در ابدع آرد : انسجام روانى و بىتكلفى و لطافت كلام است كه با دقت الفاظ رشاقت معانى را شامل باشد و عارى از تصنعات بديعى باشد و فقرات آن موزون باشد مثال اين صنعت در پارسى و عربى بسيار است مثال فارسى براى نمونه :\r\n چه خوش است بوى عشق از نفس نيازمندان * دل از انتظار خونين و لب از اميد خندان\r\nنظرى مباح كردند و هزار خون معطل * دل عارفان ببردند و قرار هوشمندان\r\nسر كوى ماهرويان همه روز فتنه باشد * ز معربدان و مستان و معاشران و رندان\r\nاگر از كمند عشقت بروم كجا گريزم * كه حيات بىتو مرگ است و خلاص بىتو زندان\r\nنفسى بيا و بنشين سخنى بگوى و بشنو * كه قيامت است چندين سخن از دهان خندان \r\n\r\nانْسِداد بابِ عِلْم\r\n- ( اصطلاح اصولى ) يعنى بسته بودن راه و درهاى علم البته منظور علوم فقهى و مذهبى است در زمان غيبت امام فقها و اصوليين شيعه اكثر گويند باب علم به احكام شرعى منسد شده است زيرا مأخذ احكام ، قرآن و اخبار است ، قرآن كه قطعى الصدور و ظنى الدالة است و اخبار هم دو قسم‌اند متواتر و آحاد ، اخبار متواتر كه مفيد علم‌اند باندازهء نمىباشند كه بيان تمام احكام و حوائج را بنمايند و اخبار آحاد هم مفيد ظن و گمان‌اند پس راه علم به تمام احكام منسد است و در اين صورت بايد به قرائن و امارات و اصول مفيد ظن عمل كرد زيرا ميدانيم كه نسبت بهر امرى تكليفى هست و ما هم مكلفيم و اخبارى هم وارد است كه در تمام جزئيات حكمى هست پس آنچه از راه قطعى بدست آيد كه فبها و آنچه از راه قطع و يقين بدست نيايد عمل به ظن ميكنيم زيرا احتياط هم كه سبيل نجات است در تمام موارد امكان ندارد و موجب اخلال در انتظام جامعه مىشود . رجوع شود به حجية ظن و اصول عمليه و ( رسائل ص 24 - 12 كفاية الاصول ص 114 ) .\r\n\r\nانْسِلاخ\r\n- ( اصطلاح عرفانى ) قطع علايق مادى و رها كردن كليهء تعلقات ماديه تا آنجا كه قدرت و توانائى حاصل شود كه روح در تحت اختيار و تصرف انسان باشد و هر گاه بخواهد ماده را رها كند و در عالم روحانى صعود نمايد و اين مخصوص انسان كامل است .\r\n\r\nانشاء\r\n- ( اصطلاح ادبى و فلسفى ) انشاء نزد اهل عربيت اطلاق بر كلامى شود كه براى نسبت آن در خارج امرى نباشد كه مطابقت كند با آن و مقابل خبر است مانند « اضرب » و گاه اطلاق بر فعل متكلم شود يعنى القاء كلام انشائى و مقابل آن « اخبار » به كسر همزه است .\r\nو مراد از انشاء ، طلب ، تمنى ، ترجى ،\r\n\r\n","description":"","footnote":"","page_name":" 320 ","page_number":368},
  {"content":"\r\n\r\nعرض است . مدلول خبر محتمل صدق و كذب است بر خلاف مدلول انشاء رجوع بامر و نهى شود . و رجوع به ( مطول ص 19 - 24 - 191 - 202 ) شود .\r\n( در معنى فلسفى رجوع بايجاد شود ) .\r\n\r\nانْشِقاق عَمُود الصُّبْح\r\n- اين اصطلاح را شيخ اشراق در تلويحات به كار برده است . و منظور ظهور انوار معارف حقه است در عالم ماده و در كالبدهاى انسانهاى كامله و تابش انوار انعكاسى انسانهاى كامله است به جهان وجود .\r\n( از تلويحات ص 8 - 2 )\r\n\r\nانْصارِيَّه\r\n- يكى از فرق متصوفه است و منسوب به خواجه عبد اللّه انصارى هروى است .\r\n( از طرائق الحقائق ج 2 ص 163 )\r\n\r\nانْصِداع\r\n- اين اصطلاح عرفانى است و فرق بعد از جمع است بظهور وحدت در كثرت و اعتبار كثرت در وحدت .\r\n\r\nانْصِراف مُطْلَق بِه مُتَعارَف\r\n- از اصطلاحات فقهى و اصولى است : اگر مطلقى در بيان شارع يافته شود بايد حمل بر امر متعارف شود .\r\nاگر چه عادت كه عبارت است از تكرار عمل مثبت حكم نيست و لكن ممكن است در مقام معامله و استعمال موجب انصراف مطلق باشد به اين طور كه كلام متعاقدين از لحاظ تعيين موضوع بر آن حمل شود .\r\nمثلا اگر عادت شهرى بر اين جارى است كه حمال متاع را در خانه آورد ، صاحب متاع حق ندارد حمال را مجبور سازد كه آن را داخل خانه درآورد - بر عكس اگر قضيه معكوس باشد حق الزام او را خواهد داشت اگر چه در مقاوله شرط نشده باشد .\r\nپس عادت قرينه‌ايست قائم مقام لفظ در تعيين مراد و به همين راجع است مسألهء تعارض عرف عام و خاص كه محل اختلاف است بين اصوليين كه كدام يك مقدم است در حالى كه استعمالات بر حسب اختلاف موارد مختلفند و قاعده مطردى وجود ندارد . بلكه مرجع در تعيين مراد از الفاظ باصول لفظى است و اگر بين اصول لفظيه تعارض باشد بايد باصول عملى از قبل برائت و استصحاب رجوع نمود .\r\nبهر حال عادت به خودى خود از اصولى نيست كه بتوان از آن حكمى يا موضوعى را استنباط نمود بلكه امر آن دائر مدار ظهور عرفى است بطورى كه قرينه حاليه بر آن باشد ، مثل مطلق كه منصرف است بفرد شايع الاستعمال و مثل مجاز مشهور در صورتى كه شهرت در نظر عرف و عادت صارف از ظهور باشد .\r\nبنا بر اين عادت در صورتى معتبر است كه مطرد يا غالب باشد بلكه اگر اطراد نداشته باشد اسم عادت بر آن صادق نيست .\r\nپس به مجرد عادت نبايد لفظ را از معنى حقيقى خود صرف نمود بلكه صرف نظر نمودن از آن بسته است به اين كه در مورد خاصى از موارد استعمال عادت قرينهء صارفه از حقيقت بوده و متكلم در تعيين مراد به آن استناد كرده باشد\r\n\r\n","description":"","footnote":"","page_name":" 321 ","page_number":369},
  {"content":"\r\n\r\nكه فقط در اين صورت از معنى حقيقى صرف نظر مىشود .\r\n( كليات حقوقى ص 827 )\r\n\r\nانْضِمامِيّات\r\n- ( اصطلاح فلسفى ) انضماميات مقابل انتزاعيات است ( رجوع باعتبارى و تركيب انضمامى و رسائل صدرا ص 113 شود ) .\r\n\r\nانْطِباع\r\n- ( اصطلاح فلسفى ) كلمهء انطباع نزد اهل معقول به معناى حلول اجزاء چيزى در چيزى ديگر است و به همين معنى است قول بانطباع در مورد حصول علم و وجود ذهنى و در ابصار .\r\nدر مورد وجود ذهنى كسانى كه قائل بانطباع شده‌اند ميگويند شبح موجودات خارجى در قوت مدركه و ذهن انسان منطبع مىشود يعنى حلول مىكند و در مورد ابصار پيروان انطباع ميگويند شبح اشياء خارجى در بصر منطبع مىشود و از اين راه ابصار حاصل مىشود نهايت در مورد وجود ذهنى و ابصار بنا بر قول بانطباع حلول عين اجزاء شىء خارجى نيست بلكه شبح آنها است . و گاه انطباع را به معناى حلول عين اجزاء گرفته‌اند و در محل خود بيان شده است كه انطباع به اين معنى محال است .\r\n( شفا ج 1 ص 239 و ش ص 358 )\r\n\r\nانْظِلام\r\n- اين اصطلاح اخلاقى است و در مقابل و طرف تفريط عدالت است .\r\nخواجه طوسى گويد : و اما انظلام و آن طرف تفريط است تمكين دادن طالب اسباب معاش بود از غصب و نهب و آن انقياد نمودن در فرا گرفتن آن بىاستحقاق بل بطريق مذلت كه شخص در طرف تفريط باندازهء مهمل باشد تا آنكه اجازه دهد اشخاصى كه طالب جاه و مقامند و همواره پا از جاده عدل و انصاف فرا ميگذارند به آنها تعدى كرده و اموال و مشاغل آنها را غصب كنند و اين صفت نيز ناپسند است و بالاخره همانطور كه ظلم ناپسند است انظلام نيز مذموم است .\r\n( رجوع شود باخلاق ناصرى ص 84 )\r\n\r\nانْعام\r\n- ( اصطلاح فقهى ) انعام بفتح همزه چارپايان را گويند و در اصطلاح فقها انعام ثلاثة شتر ، گاو و گوسفند را گويند كه از حيوانات مورد زكات‌اند در صورتى كه به حد نصاب معينى برسند گاو را دو نصاب است يكى 30 عدد كه يك گاو ساله شود به ( شرح لمعه ج 1 ص 102 ) .\r\nرأس است كه يك گاو ساله 2 تا سه ساله بايد داد و همين طور است هر چه بالا رود 30 رأس به 30 رأس يا 40 رأس به 40 رأس حساب مىشود .\r\nو نصاب گوسفند 5 است اول چهل گوسفند كه زكات آن يك گوسفند است دوم 121 گوسفند كه زكاتش دو گوسفند است سوم 201 گوسفند زكواتش سه گوسفند و چهارم 301 گوسفند زكاتش چهار گوسفند و پنجم 400 به بالا در هر صد رأس يك گوسفند و ما بين نصابين معفو است .\r\nدر شتر نصاب اول 5 شتر است يك گوسفند و دوم 10 شتر است 2 گوسفند\r\n\r\n","description":"","footnote":"","page_name":" 322 ","page_number":370},
  {"content":"\r\n\r\nسوم 15 شتر است سه گوسفند چهارم 20 شتر است 4 گوسفند پنجم 25 شتر است پنج گوسفند و ششم بيست و شش شتر است يك شتر بنت مخاض كه وارد در سال دوم شده باشد و نصاب هفتم 36 شتر است كه يك بنت لبون يعنى بچه شتر دو ساله نصاب هشتم 46 شتر است زكات آن يك حقه است كه بچه شتر سه يا چهار ساله باشد و نصاب نهم 61 كه زكات آن جذعه يعنى شتر چهار يا پنج ساله است نصاب دهم 91 شتر است كه زكات دو حقه است .\r\nيازدهم 121 شتر است كه در هر پنجاه شتر يك حقه و در هر چهل شتر يك بنت لبون است . البته شرط آنها علاوه بر نصاب گذشتن سال و سائمه بودن است . ( رجوع شود به ( شرح لمعه ج 1 ص 102 ) .\r\n\r\nانْعِدام\r\n- ( اصطلاح فلسفى ) رجوع بعدم شود .\r\n\r\nانْعِكاس\r\n- ( اين اصطلاح منطقى است ) و تعريفى را گويند كه جامع باشد . رجوع شود به فرهنگ علوم عقلى تأليف نگارنده و رجوع به عكس شود .\r\n\r\nانْغِماس\r\n- ( اصطلاح عرفانى ) انغماس عبارت است از توغل و فرو رفتن در ماديات و قيود جسمانى و طلسمات ارضى كه انسان را از توجه بعالم قدس و مقامات عاليه محروم گرداند زيرا انغماس روح در قيود و تعلقات جسمانى يكى از آفات و مهالك است براى سالك و انسلاخ از آنها از شرائط سلوك و سير الى اللّه است .\r\n\r\nانْفاق\r\n- ( اصطلاح عرفانى و اخلاقى ) عبارت از بخشش و بذل مال است در راه خدا به فقراء و مستحقين به حكم  ( الَّذِينَ يُنْفِقُونَ أَمْوالَهُمْ )  و  « أَنْفِقُوا خَيْراً لِأَنْفُسِكُمْ »  .\r\nو نزد عرفا كمال بذل است ، بذل مال ، بذل منال ، بذل جان و بذل جسم در راه معبود و محبوب حقيقى :\r\n*\r\n مال و زر و چيز رايگان بايد باخت * چون كار بجان رسد جان بايد باخت \r\nمال در راه دين بر وفق شريعت خرج كردن كار مؤمنانست ، جان در مشاهدهء جلال و جمال مولى از روى حقيقت بذل كردن كار جوانمردان است ، جهد بندگى از بندگان اينست .\r\n( عده ج 1 ص 762 ) جامى گويد :\r\n مصطفى گفت هر كه كرد انفاق * ببرد مزد خود بيوم تلاق\r\nمر آن هرزه‌كار بىحاصل * كه كند سعى در عمارت گل\r\nهر چه زد در آب و خاك تلف * نايدش زان به غير ناله به كف\r\nگر تو گوئى كسى كه دست رسى * يافت سازد بناى خير بسى\r\nخانقاه و رباط و مسجد و پل * بركه و حوض بر ممر سبل\r\nچون بود قصدش از ريا منفك * مزد يابد بر آن عمل بىشك \r\n\r\nانْفال\r\n- ( اصطلاح فقهى ) انفال جمع نفل است و آن زيادت باشد و نافله و نفل امام چيزى است كه زيادى آيد و آن زمين‌هائى است كه مردمش آن را ترك\r\n\r\n","description":"","footnote":"","page_name":" 323 ","page_number":371},
  {"content":"\r\n\r\nكرده باشند و يا تسليم مسلمين شده باشند طوعا بدون قتال يا مردمش هلاك شده باشند و زمينهاى موات بطور مطلق و نيزارها و رءوس جبال و بطون اوديه و اشجار و معادن آنها و اقطاعات ملوك حربى و ميراث فاقد و ارث خاص و بيابانهاى مفاز و جز آنها و مخصوص امام است و قابل خريد و فروش نيست   « يَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ »   رجوع شود به ( شرح لمعه ج 1 ص 117 - قاطعة اللجاج ص 20 - 25 ) .\r\n\r\nانْفُ الْفَرَس\r\n- ( اين اصطلاح نجومى است ) يكى از ستارگان صورت فرس بود كه جحفلة الفرس ، فم الفرس هم نامند .\r\nرجوع به صور كواكب شود .\r\n\r\nانْفُسِ دَنِسَة\r\n- ( اصطلاح فلسفى ) يعنى نفوس پست .\r\n( اسفار ج 1 ص 164 )\r\n\r\nانْفِصال\r\n- ( اصطلاح فلسفى ) انفصال يعنى گسسته بودن در مورد چيزى كه از شأن آن اتصال و پيوسته بودن است و بعبارت ديگر انفصال در مقابل اتصال بوده و به معناى عدم اتصال است در مورد چيزى كه شأن آن اتصال است و چون انفصال مقابل اتصال است فلاسفه گويند « الانفصال لا يقبل الاتصال » زيرا شىء با مقابل خود جمع نمىشود چه آنكه انفصال را ضد اتصال بدانيم يا تقابل آن دو را تقابل عدم و ملكه بدانيم در هر دو صورت اتصال قبول انفصال نمىكند زيرا قابل بايد بعد از قبول امرى با مقبول خود جمع شود و موقعى كه اتصال باشد انفصال نيست و بالعكس اين قاعده كه يكى از فروع قاعدهء كليهء متقابلان دو امرى هستند كه از جهت واحد در محل واحد جمع نمىشوند است . فلاسفه به منظور اثبات هيولاى اولى در اجسام بيان ميكنند به اين طريق كه گويند ما جسم واحدى را ميتوانيم به اختيار خود دو نيم كنيم و بدين ترتيب دو جسم موجود مىشود در اين صورت اين پرسش پيش مىآيد كه آيا جسم واحد زائل و دو جسم ديگر حادث شده است مسلم است كه جواب اين پرسش منفى خواهد بود زيرا بالوجدان ميدانيم كه همان جسم واحد قبلى دو نيم شده است و دو جسم شده است مجددا سؤال مىشود كه آيا دو جسم بعد از انفصال عين جسم واحد قبلى است باز جواب منفى خواهد بود زيرا بالحس درمىيابيم كه اول يك جسم بوده است و اكنون دو جسم شده است و به حكم قاعدهء « الاتصال لا يقبل الانفصال » و بالعكس نمىتوانيم بگوئيم كه جسم متصل واحد قبلى منفصل شده است و قبول انفصال كرده است و بعينه همان جسم اول است باضافهء انفصالى كه عارض او شده است پس ناچار بايد در جسم يك امرى باشد كه با اتصال و انفصال هر دو موجود باشد و آن غير از صورت جسميه است زيرا گفته شد كه صورت جسميه زائل شد و دو صورت جسميه ديگر موجود شد پس صورت جسميه قابل انفصال و اتصال نيست پس آن امرى كه قابل اتصال و انفصال است و در هر حال در جسم موجود است هيولا است .\r\n( كشف المراد - شرح منظومه )\r\n\r\n","description":"","footnote":"","page_name":" 324 ","page_number":372},
  {"content":"\r\n\r\nاين اصطلاح از نظر عرفا بمعنى اتصال از مرادات نفسانى است و جدا شدن از عادات و شهوات و امور دنيوى است .\r\nو بالاخره در عرفان انفصال در بدايات عبارت از انفصال از مرادات نفسانى و عادات است و در نهايات انفصال از شهوات است و آن را سه مرحله است اول انفصال از امور دنيوى دوم انفصال از رؤيت سوم انفصال از اتصال كه انفصال از شهود است .\r\n\r\nانْقِضاء مُدَّتِ خِيار\r\n- از اصطلاحات فقهى است در كليات حقوقى آمده است وقتى مدت خيار بگذرد و صاحب خيار معامله را فسخ نكند معامله لازم مىشود و لو اينكه عدم اخذ بخيار از روى غفلت و داشتن عذرى باشد زيرا حق خيار محدود به زمان معينى بوده و با زوال آن موضوع حق منتفى خواهد شد ( كليات حقوقى ص 104 )\r\n\r\nانْقِطاع\r\n- انقطاع نزد محدثان بريدن حديث است در سلسله سند كه سند آن متصل نباشد و راوى خاص يا چند راوى از اول يا وسط و يا آخر سند ساقط شده باشد و شامل مرسل ، معلق ، معضل و مدلس شود . ( از ج 2 ص 1202 ) .\r\nو نزد عرفا قطع و بريدن از ما سوى اللّه است « الانقطاع عن الاحوال سبب للوصول » ( كشاف ج 2 ص 1202 ) .\r\n\r\nانْفِعال\r\n- ( اصطلاح فلسفى ) مقوله انفعال يا ان ينفعل يكى از مقولات نه‌گانهء عرضى است و آن عبارت از اثرى است كه از فاعل در منفعل حاصل مىشود و در تعريف آن گفته‌اند « و هو كون الجوهر بحيث يتأثر عن غيره تأثيرا غير قار الذات مادام كونه كذلك » تأثر جسم را از غيرش بنحو تأثر غير قار الذات و مداوم انفعال گويند در مقابل فعل كه « هو كون الجوهر بحيث يحصل منه اثر فى غيره غير قار الذات مادام السلوك فى هذا التأثير التجددى » كه عبارت از تأثير تجددى در غير باشد مانند تسخين و تسخّن كه تسخين فعل است و تسخن انفعال .\r\n( اسفار ج 2 ص 74 - دستور ج 1 ص 204 و تهافت التهافت ص 432 ) .\r\n« اذا كان الشيء ما يفعل و شىء آخر ينفعل فالانفعال فيما بينهما . ( تفسير - ص 638 ) « فان قوة الانفعال هى فى المنفعل بعينه ابتداء تغيير منفعل من شىء آخر بانه آخر » . ( تفسير ص 1110 و 1373 )\r\n\r\nانْفِعالات - انْفِعالِيّات\r\n- كيفيات محسوسه بيكى از حواس هر گاه از امور راسخهء باشند يعنى با سرعت زائل نشوند انفعاليات ناميده‌اند و اگر از كيفيات راسخه نباشند و با سرعت زائل شوند انفعالات مىنامند مانند زردى ترسان و « يا » در كلمهء انفعاليات براى تأكيد و مبالغه است . ( دستور ج ، ص 205 - اساس الاقتباس ص 43 ) « الانفعالات و الحركات ليست من غير - الجواهر » . ( تفسير ص 1592 )\r\n\r\nانْفِعالِ طَبيعى\r\n- انفعال يا طبيعى است مانند سرد شدن آب گرم و يا غير طبيعى است مانند گرم شدن آب كه طبع او برودت است .\r\n( مصنفات ج 2 ، ص 25 )\r\n\r\n","description":"","footnote":"","page_name":" 325 ","page_number":373},
  {"content":"\r\n\r\n\r\nانْفِعالِ نَفْسانىّ\r\n- انفعالات يا نفسانى هستند و يا غير نفسانى مانند ترسيدن و مسرور شدن و غيره . ( مصنفات ج 2 ص 26 )\r\n\r\nانْقِلاب\r\n- ( اصطلاح فلسفى ) انقلاب بمعنى تحول حالت و صورت و جهت بالائين چيزى را پائين قرار دادن و بالعكس آمده و روگردانيدن از جهتى را نيز انقلاب گويند و بمعنى زير و زبر كردن چيزى است چنان كه گويند « قلب الارض للزراعة » يعنى زمين را جهت زراعت زير و زبر كرد بواسطهء شيار و تقلب يعنى تحول و « قلب » جسم صنوبرى الشكل را گويند .\r\nانقلاب در عناصر به معناى تبديل صورتى به صورت ديگر است كه كون و فساد ناميده‌اند .\r\nشيخ الرئيس گويد و مراد از انقلاب عين آن نيست كه امرى معدوم شده و امرى ديگر موجود شود بدون آنكه از شىء اول چيزى باقى ماند و اگر چنين باشد بايد گفت كه امرى معدوم شده و چيزى ديگر حادث شده است و نتوان منقلب اليه را منسوب به منقلب دانست در صورتى كه چنين نيست و ما گوئيم مثلا آب است كه تبديل به هوا شده است . ( شفا ج 2 ص 450 ) و بنا بر اين مراد از انقلاب آنست كه آنچه موصوف بصفت خاص است همان امر موصوف بصفت ديگر شده است و قهرا چيزى از شىء اول باقى مانده كه در شىء دوم موجود است و همان امرى است كه مصحح انتساب شىء دوم بشىء اول است .\r\nصدرا گويد : انقلاب صورتى به صورتى ديگر بطور تدريج انجام ميگيرد نه بطور دفعى و بالجمله انقلاب صورت نوعيه بواسطهء حركت جوهريه كه در هيولاى اجسام است بنحو ممتد و بتدريج محقق مىشود و اگر حركت جوهريه نمىبود حصول انقلاب محال بود . زيرا محال است كه مثلا آب يك دفعه تبديل به هوا شود بلكه اين امر با حفظ وحدت شخصيه مادهء مخصوص و متشخص بطور تدريج انجام ميگيرد و بنا بر اين كون و فساد بمعنى متداول مورد قبول صدرا نيست و تمام انقلابات و خلع و لبس‌ها را بواسطهء نوعى از استحاله ميداند نه استحاله بمعنى حركت در كيف بلكه بمعنى حركت در جوهر ميداند .\r\n( اسفار ج 2 ص 90 - مبدأ و معاد صدرا - ص 165 )\r\n\r\nانْقِلابِ تابِسْتانىّ\r\n- اين اصطلاح هيوى است و انقلاب صيفى هم بتازى گويند رجوع شود به اعتدال خريفى و اعتدال تير ماهى و مقنطرات .\r\n\r\nانقلاب زمستانى\r\n- اين اصطلاح نجومى است رجوع به مقنطرات شود .\r\n\r\nانْكارِ بَعْدَ از اقْرار\r\n- از اصطلاحات فقهى است .\r\nدر كليات حقوقى آمده است :\r\nانكار بعد از اقرار قبول نمىشود . بنا بر اين اگر شخصى پس از آنكه اقرار بدينى براى ديگرى نموده آن را انكار كند يا دعوى اشتباه يا غلط نمايد از او مسموع نيست . ( كليات ص 47 ) .\r\n\r\nانَّمَا الأَعْمالُ بِالنِّيّات\r\n- مراد از نيت قصد اطاعت و تقرب بخداست در ايجاد فعل ، ( از تلويح ص 177 ) .\r\n\r\n","description":"","footnote":"","page_name":" 326 ","page_number":374},
  {"content":"\r\n\r\n\r\nانّما\r\n- كلمهء انما در زبان عرب از ادات حصر است و براى اثبات ما بعد خود و نفى ما سواه است ( از مختصر المعانى ص 79 ) رجوع بادات حصر شود .\r\n\r\nانْوارِ ازَلِيَّه\r\n- ( اصطلاح فلسفى ) اين اصطلاح را ناصر خسرو به كار برده است و در بيان آن گويد : بر اصل فلاسفه چون آنچه در اين عالم جسمانى موجود است ظل و پرتوى از موجودات علوى است از اين جهت گويند هفت سياره كه هفت اورنگ خوانند پرتوى از هفت نور ازلى است كه در عالم لاهوت است و آن هفت عبارتند از ابداع ، جوهر عقلى ، ( عقل و عاقل و معقول ) نفس ، جد ، فتح و خيال كه در شريعت جبرئيل و ميكائيل و اسرافيل گويند و ستاره‌هاى - هفتگانه آثارى از آن لطائف‌اند و اندر عالم صغير كه مردمست آثار آن هفت جوهر ابداعى نيز هست و هفت است كه عبارتند از حيات ، علم ، قدرت ، ادراك ، فعل ، ارادت و بقا است كه هر كس را باندازهء استعدادش از آن هفت جوهر ابداعى بهره‌ايست چنان كه جوهر جسمانى را از آن هفت نور ابداعى بهره‌ايست و بالجمله هر چه در عالم حسى موجود است اثرى است از آنچه در عالم علوى موجود است و چون در عالم حسى هفت ستاره است كه چيزهاى مولود از آنها نور گيرند پس اين موجودات نورانى دليل است بر آنكه در عالم علوى هفت نور اولى ازلى است كه آن ازليات علل انوار جسمانيه‌اند . ( جامع الحكمتين ص 109 ) .\r\nتركيبات در فلسفه اشراق و عرفان :\r\n\r\nانْوارِ الهِيَّه\r\n- اين اصطلاح اشراقى است منظور انوار سانحهء از نور الانوار و انوار طوليهء ديگر است ، انوارى كه از قواهر طوليه و عرضيه بر كالبدهاى انسانى و ارواح نفسانى و نفوس مديرهء انسانى تابش مىكند . ( حكمة الاشراق ص 257 ) .\r\n\r\nانْوارِ سَبْعَه\r\n- از اين جهت هفت گويند :\r\nكه هفت ستاره كه هفت نور ازلى خوانند پرتوى از هفت نور ازلى هستند كه در عالم لاهوت‌اند و آن هفت نور ازلى عبارتند از ابداع ، جوهر عقل ، مجموع عقل كه آن را سه مرتبت است يعنى هم عقل است و هم عاقل و هم معقول ، نفس كز عقل منبعث است ، جداست ، فتح است و هفتم خيال است كه در شريعت جبرئيل و ميكائيل و اسرافيل خوانند و هفت ستاره آثارى از آن لطائف‌اند و اندر عالم صغير كه مردم است آثارى از آن هفت جوهر ابداعى است از اين قرار ، حيات ، علم ، قدرت ، ادراك ، فعل ، ارادت ، بقا ، كه هر كس باندازهء استعداد از آن هفت جوهر ابداعى برخوردار است . ( جامع - الحكمتين ص 159 ) .\r\nدر شرح گلشن راز گويد : انوار سبعهء سالكان در مقام سلوك مشهود ميگردد .\r\nو در هر مقامى هر رنگى را كه مشاهده كنند لباس خود را بدان رنگ پوشند ( شرح - گلشن راز ص 29 ) .\r\n\r\nانْوارِ اسپهبديه\r\n- رجوع بانوار مدبرهء فلكيه شود .\r\n\r\nانْوارِ غَيْبِيَّه\r\n- اين اصطلاح عرفانى است و انوارى را گويند كه از عالم غيب بر دلها تابش كند .\r\n\r\n","description":"","footnote":"","page_name":" 327 ","page_number":375},
  {"content":"\r\n\r\n\r\nانْوارِ قاهِرَة\r\n- رجوع بانوار مدبرهء فلكيه شود .\r\n\r\nانْوارِ قاهِرَهء سافِلَه\r\n- رجوع بانوار مدبرهء فلكيه شود .\r\n\r\nانْوارِ قاهِرَهء صُورِيَّه\r\n- رجوع بانوار مدبرهء فلكيه شود .\r\n\r\nانْوارِ مُجَرَّدَه\r\n- رجوع بانوار مدبرهء فلكيه شود .\r\nشهاب الدين سهروردى در تعريف و تقسيم انوار مجرده و عارضه بحث مشبع كرده است .\r\n\r\nانْوارِ مُتَصَرِّفَه\r\n- رجوع به حكمة - الاشراق ترجمه . ص 360 شود .\r\n\r\nانْوارِ غُيُوب\r\n- عبارت از انوارى است كه از عالم غيب بر دلها تابش كند ( اصطلاحات فخر الدين ) .\r\n\r\nانْوارِ هِدايَتْ\r\n- عبارت از الهامات غيبى و تجلياتى است كه بر دلها تابش كند و راهنماى انسانها باشد بدريافت حقيقت ، واسطى گويد « الناس على ثلاث طبقات ، الطبقه الاولى من اللّه عليهم بانوار الهداية فهم معصومون من الكفر و الشرك و النفاق ، الطبقه الثانية من اللّه عليهم بانوار العناية فهم معصومون من الصغائر و - الكبائر » .\r\n« الطبقة الثالثة من اللّه عليهم بالكفاية فهم معصومون عن الخواطر الفاسده و حركات اهل الغفلة » ( طبقات ص 306 ) .\r\n\r\nانْوارِ مُجَرَّدَهء مُدَبِّرَه\r\n- رجوع بانوار مدبرهء فلكيه شود .\r\n\r\nانْوارِ مُتَكافِئَه\r\n- رجوع بانوار مدبرهء فلكيه شود .\r\n\r\nانْوارِ مُدَبِّرهء انْسِيَّه\r\n- رجوع بانوار مدبرهء فلكيه شود .\r\n\r\nانْوارِ مُدَبِّرَهء فَلَكِيَّه\r\n- اصول و اساس و بناى كار شيخ اشراق در فلسفه اشراقى خود ، مسألهء نور و ظلمت است كه مأخوذ از عقايد مذهبى زردشت و فلاسفهء ايران باستان است و چنان كه بعدا بيان شود وى اشياء را تقسيم كرده است بنور و ظلمت همانطور كه مشائيان ماهيت و وجود و اجسام و مجردات گفته‌اند . برزخ و ظلمت از نظر وى همان ماهيات و اجسام است ، اجسام مظلمه در مقابل اجسام منوره است و ظلمت مقابل نور است و نور محض مجردات است . انوار مجرده مساوى با عقول مجردهء مشائيان است .\r\nو گويد : « الشيء ينقسم الى نور وضوء فى حقيقة نفسه و الى ما ليس بنور وضوء فى حقيقة نفسه و النور و الضوء و المراد بهما واحد » .\r\n( ش ص 285 ) و نور منقسم مىشود بنور عارضى كه هيئت و عرض در غير است و نور غير عارض كه هيئت و عرض در غير نيست و آن نور مجرد است و آنچه نور نيست نيز منقسم شود به آنچه بىنياز از محل است و آنچه نيازمند ، بىنياز جوهر غاسق است يعنى جوهر جسمانى مظلم است و آنچه محتاج به محل است هيآت غير است و هيآت ظلمانى است و آن عرض و اعراض\r\n\r\n","description":"","footnote":"","page_name":" 328 ","page_number":376},
  {"content":"\r\n\r\nنه‌گانه است . و جسم را نيز برزخ گويد .\r\n( ش ص 285 ) و تمام اجسام ظلمانيه و هيآت و اعراض نوريه و ظلمانيه در وجود نياز بنور مجرد دارند و نور مجرد قابل اشارهء حسيه نباشد و انوارى كه قابل اشارهء حسيه‌اند انوار عرضيه‌اند مانند نور شمس .\r\n( ش ص 289 ) و نور مجرد همان نور لنفسه است و نور عارض نور لنفسه نباشد و نفوس ناطقهء انسانى و فلكى و غيره نور مجردند و بنا بر اين نور يا نور فى نفسه لنفسه است كه نور محض است و يا نور فى - نفسه و لغيره است كه نورى عارض است .\r\n( ش ص 299 ) انوار مجردهء عقليه در مراتب نورى خود متفاوت به كمال و نقص‌اند نه متفاوت بالنوع . ( ش ص 303 ) و انوار مجرده عبارت از نفوس و عقول‌اند و آنها انوار الهيه‌اند .\r\n( ش ص 304 - 305 ) و انوار مجردهء محضه انوار قائمه بذات‌اند و آنها عقول طوليه مشائيان‌اند و بالاترين انوار نور الانوار است .\r\n( ش ص 306 ) و آن نور الانوار را نور اعظم و نور قيوم و نور مقدس و نور قهار گويند كه غنى بالذات است . ( ش ص 307 ) و بعد از نور الانوار نور اول و بعد انوار مجرده از نفوس و عقول طوليه و بعد انوار مجردهء مدبرهء فلكيه‌اند كه نفوس ناطقه فلكيه باشند .\r\n( ش ص 318 - 321 ) نور اول را نور اقرب هم گويند و نور عظيم هم نامند كه فهلويان بهمن گويند . ( ش ص 321 ) و انوار مجردهء عاليه همان عقول و نفوس طوليه‌اند و انوار قاهره‌اند .\r\n( ش ص 244 ) و انوار مجردهء متصرفه همان نفوس ناطقه‌اند كه يا فلكىاند و يا انسى .\r\nو انوار مدبرهء علويه همان نفوس ناطقهء فلكيه‌اند . ( ش ص 357 ) و انوار مجردهء مدبرهء انسيه همان نفوس ناطقهء انسانىاند و انوار قاهره عقول‌اند بطور مطلق ( ش ص 368 ) و مدبرات بطور مطلق انوار مدبرهء و انوار قاهره ، ارباب انواع و انوار مدبره‌اند . ( ش ص 389 ) در هر حال مراد از انوار اسپهبديه نفوس ناطقه است اعم از نفوس ناطقهء فلكى يا انسانى و عقول مجرده را بطور مطلق اعم از طوليه و عرضيه انوار قاهره ناميده است .\r\nو انوار قاهرهء اعلون عقول مجردهء مرتبه طوليه را گويد كه قواهر عاليه هم ناميده است و عقول متكافئهء عرضيه را انوار قاهره سافله و انوار متكافئه ناميده است و مراد از انوار مدبره نيز نفوس فلكيه است .\r\n« فيكون مدبرها اى مدبر الافلاك نور مجرده‌اى عن المادة لا عن علاقته و علتها مجردة عنها و قد سميها اى مدبر الفلك و هو نفسه الناطقة النور الاسفهبدية لانه باللسان الفهلوى زعيم الجيش و رأسه و النفس الناطقة رئيس البدن و ما فيه من -\r\n\r\n","description":"","footnote":"","page_name":" 329 ","page_number":377},
  {"content":"\r\n\r\nالقوى و لهذا كانت اسفهبد البدن » .\r\n( ش ص 354 ) « و النور الاسفهبد لا يتصرف فى - البرزخ الا بتوسط مناسبة ما و هى ماله اى للنور الاسفهبد مع الجواهر اللطيف - الذى سموه الروح » . ( ش ص 361 ) پس معلوم شد كه اشراقيان مجردات را اعم از عقول و نفوس انوار مجرده ناميده‌اند و عقول را بطور كلى انوار قاهره ناميده‌اند و عقول طوليه را انوار قاهرهء اعلون ناميده‌اند و عقول عرضيه را انوار قاهرهء سافله ناميده‌اند .\r\nو مراد از انوار قاهرهء صوريه عقول عرضيه و مراد از انوار مجرده مطلق عقول و نفوس است كه آنها را انوار الهيه هم ناميده است و انوار مجردهء مدبره نفوس ناطقه است اعم از نفوس ناطقهء فلكى يا انسانى و مراد از انوار مدبرهء برزخيه نفوس ناطقه است و مراد از انوار متكافئه نيز عقول و نفوس عرضيه است .\r\nو انوار عارضه در مقابل انوار مجرده‌اند . ( رجوع شود به ش ص 128 ، 306 و 307 - اسفار ج 2 ص 125 و ش ص 385 ، 350 ، 368 - اسفار ج 4 ص 88 - ش ص 201 ) و مراد از انوار فلكى در كلمات فلاسفه نور فائض از افلاك و كواكب بر ارضيات است .\r\n( جامع الحكمتين ص 107 ) چنان كه در زير عنوان كلمهء ترتيب عالم آفرينش و اول ما خلق گفته خواهد شد شيخ شهاب الدين در قول به وجود وسائط يعنى عقول طوليه و عرضيه و نفوس ناطقه فلكيه تحت تأثير مشائيان واقع شده است نهايت ترتيب او با مشائيان متفاوت است و تعبيرات او مختلف .\r\nتركيبات ديگر : انوار تجلى ، انوار تجليات ، انوار جمال ، انوار حقيقت ، انوار ساطع ، انوار صفات ، انوار بهاء ، انوار ربوبيت ، انوار نامتناهى ، انوار حسن ، ( از تفسير حدائق ص 29 ، 26 ، 202 ، 458 ، 469 ، 147 ، 410 ، 426 ) .\r\n\r\nانْوَرُ الْمَنْطِقَه\r\n- اين اصطلاح نجومى است . نخستين ستارهء منطقهء جبار را انور المنطقه گويند .\r\n\r\nانُولُوطِيْقا\r\n- ( اصطلاح منطق ) صنعت برهان است .\r\n( اساس الاقتباس ص 341 ) و هر قول جازم كه مفيد يقين باشد آن را برهان خوانند .\r\n( اساس الاقتباس ص 340 )\r\n\r\nانَّى\r\n- ( بفتح همزه و تشديد نون ) يكى از اسماء استفهام است و گاه بمعنى كيف است مانند  فَأْتُوا حَرْثَكُمْ أَنَّى شِئْتُمْ  و گاه بمعنى « اين » است مانند  « أَنَّى لَكِ هذا »  يعنى اين روزى از كجا براى تو آمد .\r\n\r\nانّيّات\r\n- ( اصطلاح فلسفى ) كلمهء انيت يعنى وجود و موجود و برهان « انّ » يعنى از اثر پى بمؤثر و موجد بردن در مقابل برهان لِمّ « الانية فى الحقيقة فى - الموجودات هى معنى ذهنى و هو كون -\r\n\r\n","description":"","footnote":"","page_name":" 330 ","page_number":378},
  {"content":"\r\n\r\nالشيء خارج النفس على ما هو عليه فى النفس كه . الانية شىء زائد على الماهية خارج النفس و كانه عرض » .\r\n( تهافت التهافت ص 302 ) و بنا بر اين انيت يعنى وجود .\r\n\r\nانِّياتِ ارتِباطِيَّه\r\n- ( اصطلاح فلسفى ) مراد وجودات امكانيه است كه صرف - الارتباطاند و وجود مستقل نمىباشد .\r\n( اسفار ج 1 ص 9 )\r\n\r\nانِّيّاتِ تَعَلُّقِيَّه - انّيّاتِ عَقْليَّه\r\n- مراد عقول و نفوس‌اند كه وجودات محضه‌اند و بسائطاند .\r\n\r\nانِّيّاتِ تَعَلُّقِيّه - انّيّاتِ ارتِباطيّه\r\n- ( اصطلاحات فلسفى ) مراد از انيات تعلقيه ممكنات‌اند كه صدرا از آنها تعبير بوجودات تعلقى ارتباطى كرده است و آنها را صرف تعلق و ربط ميداند .\r\nو مراد از انيات عقليه وجودات عقلى است .\r\n( رسائل صدرا ص 87 )\r\n\r\nانّياتِ حِسِّيه\r\n- ( اصطلاح فلسفى ) مراد موجودات روحانى و مجردات‌اند .\r\n( رسائل ص 87 و رجوع باسفار ج 4 ص 134 و 164 شود )\r\n\r\nانّيَّت\r\n- ( اصطلاح فلسفى ) مراد وجود است .\r\n( تفسير ص 790 و 781 ) و باصطلاح عرفا تحقق وجود عينى است از جهت رتبت ذاتيه . رجوع به برهان ان شود .\r\n\r\nانْ يَفْعَل\r\n- ( اصطلاح فلسفى ) مقوله فعل يا ان يفعل يكى از مقولات نه‌گانهء عرضى است رجوع شود بانفعال .\r\n( اسفار ج 2 ص 74 )\r\n\r\nانيران\r\n- اين اصطلاح هيوى و گاه‌شناسى است و آن روز سىام از ديماه بود و آفريجگان نيز نامند يعنى صب الماء و سبب آن واقعهء خاصى بوده است ( رجوع شود به آثار الباقيه ص 228 ) .\r\n\r\nاوْ\r\n- ( اصطلاح ادبى ) كلمهء « او » بفتح همزه در زبان عرب براى عطف است و معانى متعدد دارد 1 - شك مانند  لَبِثْنا يَوْماً أَوْ بَعْضَ يَوْمٍ »  2 - ابهام مانند  « إِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ »  3 - تخيير كه بعد از طلب واقع مىشود مانند « تزوج هندا او اختها » 4 - اباحه مانند « جالس العلماء او الزّهاد » 5 - جمع مطلق مانند واو 6 - اضراب مانند « ما قام زيد او ما قام عمرو » 7 - تقسيم مانند « الكلمة اسم او فعل او حرف » 8 - استثنا كه نصب به فعل مضارع دهد به تقدير ان مانند « لاقتلنهم او يسلموا يعنى الا ان يسلموا » 9 - بمعنى الى مانند « لألزمنك او تعطينى حقى يعنى الى ان تعطينى . . . » و براى تنويع و ترديد آمده است .\r\nرجوع شود به ( مغنى ص 34 - سيوطى ص 80 و 172 )\r\n\r\nاوائِلُ الْبُرْهان\r\n- ( اين اصطلاح منطقى است ) مراد مقدمات و اصول مسلم است در كتاب تفسير ما بعد الطبيعه ابن رشد آمده است كه منظور ما از اوائل برهان\r\n\r\n","description":"","footnote":"","page_name":" 331 ","page_number":379},
  {"content":"\r\n\r\nامورى است از آراء و قواعد عمومى كه در هر امرى ميتواند برهان واقع شده و يا مستند واقع شود مثل اين امر كه مثلا گفته مىشود هر مقدمهء بناچار يا موجبه است يا سالبه .\r\n( تفسير ص 227 ) و اوائل معرفت مقدمات معرفت است اول الاجناس ، جنس عالى است ، اول موجودات مبدأ آنها است ، اول مكان ، ابتداى آن است « الاول سبحانه هو الذى يعلم طبيعة الموجود بما هو موجود باطلاق الذى هو - ذاته » .\r\n( تفسير ص 1708 و رجوع شود به 227 ، 299 ، 345 ، 1584 و رسائل جابر ص 34 ) .\r\n\r\nاوائِل فِى الْعُقُول\r\n- ( اصطلاح منطقى ) مراد معقولات اول است رجوع شود به معقول .\r\nگاهى تعبير به اوائل عقول شود و گاهى اوائل فى العقول در هر حال منظور بديهيات اوليه است كه همهء مردم در احساس و ادراك آنها يك‌نواخت‌اند .\r\n( رجوع شود به رساله چهارم از رسائل اخوان الصفا ص 351 و ملل و نحل ابن حزم اندلسى ج 1 ص 6 چاپ مصر 1317 ) .\r\n\r\nاوائِلُ امَّهات بَسائِطْ\r\n- اين اصطلاح هم در علوم غريبه به كار ميرود و هم در فلسفه . منظور حرارت ، برودت ، رطوبت و يبوست است .\r\n( از رسائل جابر ص 16 )\r\n\r\nاوْباشى\r\n- ( اصطلاح عرفانى ) اوباشى ترك ثواب است هم از كردن طاعت و هم از اجتناب معصيت در غلبهء محبت و باك نداشتن از هر چه پيش آيد و كند و گويد در غلبات سلوك ( اصطلاحات فخر - الدين ضميمه ديوان )\r\n\r\nاوْتاد\r\n- ( اصطلاح عرفانى ) چهار نفرى كه در چهار جهت دنيا هستند و بمنزلهء چهار ركن عالمند و بواسطه اين چهار نفر است كه خداوند جهان را محفوظ ميدارد و آنها را اوتاد نامند ، در كشاف آمده است كه : آنكه در مشرق است نامش عبد الرحمن و آنكه در مغرب است نامش عبد الودود و آنكه در جنوب است نامش عبد الرحيم و آنكه در شمال است نامش عبد القدوس است و هر گاه يكى از آنها فوت كند نايبى بجاى او بنشيند و آنها چهار ركن عالم معموره‌اند و ازين جهت اوتاد گويند .\r\nبعضى گويند آنكه در مغرب است عبد العليم و آنكه در مشرق عبد الحى است و آنكه در شمال عبد المريد است و آنكه در جنوب است عبد القادر است ( كشاف ص 1454 ) .\r\nعراقى گويد\r\n هفت فرزند تو كه اوتادند * هر يكى غوث هفت كشور باد\r\nقطبشان صدر صفه ملكوت * كه مقامش ز عرش برتر باد \r\nو معلوم مىشود كه او اوتاد را بر - حسب اقاليم ميدانند كه هفت است رجوع شود باولياء .\r\n\r\n","description":"","footnote":"","page_name":" 332 ","page_number":380},
  {"content":"\r\n\r\nو نيز از اصطلاحات هيوى و نجومى است ، از بيوت دوازده‌گانهء بروج چهارگانه را اوتاد خوانند بدين قرار :\r\nخانهء اول را كه بر افق شرق واقع است وتد طالع گويند و خانه هفتم را كه بر افق غربى واقع است وتد غارب خوانند و خانه دهم را كه بر نصف اعلاى دايره نصف النهار است وتد السماء و خانه چهارم را كه بر نصف اسفل دايرهء نصف النهار است وتد الارض گويند و اين چهار را بدان جهت وتد گويند كه مدار احكام به آنها است و هر يك از اين اوتاد را بيت اقبال و مبدأ كون خوانند و بيت دوم و پنجم و هشتم و يازدهم را مايل الاوتاد خوانند از جهت ميلان هر يك بوتد مجاور خود و از اين حيث اين چهار خانه را دو قوت اوسط بيوت خوانند و بيت سوم و نهم و ششم و دوازدهم را زايل الاوتاد خوانند بسبب زوال هر يك از وتد مجاور خود و از اين حيث اين چهار بيت را اضعف بيوت نامند و از اين جهت هر يك را بيت ادبار و مبدأ زوال گويند و بيت ششم و دوم و هشتم و دوازدهم ساقطاند از طالع زيرا كه هيچ يك از نظرات خمسهء متحيره ميانه اين بيوت و طالع متحقق نشود و باقى بيوت غير اوتاد اربعه كه عبارت از بيت سوم و پنجم و نهم و يازدهم است ناظراند بطالع چه ميانهء هر يك از بيت سوم و 11 و ميانه طالع نظر تسديس بود و ميانهء هر يك از اين دو خانهء ديگر و ميانهء طالع نظر تثليث است و بديهى است كه بيوت ناظره اقوى از بيوت ساقطه‌اند . . .\r\nو اضعف همهء بيوت بيت 12 است كه هم زايل و هم ساقط است از طالع و هم اقرب است به او و بعضى بيت ششم و دوازدهم را فقط بيت ادبار گويند و هر خانهء كه عدد او فرد باشد آن خانه را مذكر دانند و هر چه عدد او زوج باشد مؤنث و باز اين دوازده خانه را به چهار ربع منقسم كنند و آن ربع كه ميان مركز عاشر و طالع است و همين طور آن ربع كه ميان مركز رابع و سابع است ، ربع مقبل و ربع مذكر گويند و آن ربع كه ميان طالع و رابع است و همين طور آن ربع كه ميان سابع و عاشر است ربع مدبر و ربع مؤنث گويند و آن نصف كه ميان مركز رابع و عاشر است از طرف غرب نصف هابط نامند و چون اتفاق افتد كه عاشر بحسب عدد برج يازدهم طالع بود اوتاد آن طالع را اوتاد مايله گويند زيرا هر يك به بيت مايل خود انتقال نمايد و اگر برج عاشر بعينه برج دهم طالع بود اوتاد آن طالع را اوتاد قائمه خوانند و حد هر خانه پيش از مبدأ آن خانه باشد به آن خانه‌ها كه آغازشان از افق آيد به مشرق و مغرب يا از فلك نصف - النهار بالاى زمين و زير آن اوتاد نام كنند و نخستين وتد طالع است و دوم وتد چهارم كه وتد الارض خوانند و سوم وتد هفتم و نيز او را وتد غارب خوانند و چهارم وتد دهم و نيز او را وتد السماء خوانند .\r\n( رجوع شود به التفهيم ص 206 ) وتد وسط السماء دهم خانه بود ، اگر درجهء او بدهم برج افتد از برج طالع ، گويند وتدها قائمند و اگر درجه او اندر\r\n\r\n","description":"","footnote":"","page_name":" 333 ","page_number":381},
  {"content":"\r\n\r\nبرج يازدهم افتد از طالع گويند وترها مايلند . ( ص 207 ) رجوع به بيوت و طالع شود .\r\n\r\nاوْتادِ ارْبَعَه\r\n- ( اصطلاح نجومى و هيوى ) مراد طالع و غارب وتدى تحت - الارض و وتدى وسط سماء است و يا طالع ، غارب ، رابع و عاشر است .\r\n( اخوان ج 3 ص 112 و 305 )\r\n\r\nاوْتادِ قائِمَه\r\n- اين اصطلاح نجومى است . رجوع باوتاد شود .\r\n\r\nاوْج\r\n- اين اصطلاح هيوى است مدارى كه بر حسب هيئت جديد ، زمين بدور آفتاب حركت كند و يا بر حسب هيت قديم ، آفتاب بدور زمين حركت كند خطى است منحنى مانند تخم مرغ ، يا كمى درازتر كه آن را مدار بيضى نامند . پس زمين هميشه در مدارش يك‌نواخت و يكسان نيست و متساوى البعد از خورشيد نمىباشد و بلكه در فصول و ايام مختلف متفاوت شود . نقطهء كه زمين در آن نقطه نزديك‌تر بود بآفتاب حضيض خوانند و نقطهء دورترين را اوج نامند .\r\nو دو نقطهء متقابل از اين مدار بيضى كه قهرا با خط استواء تقاطع كنند . اعتدالين گويند .\r\n( از رياضى المنجمين ص 35 ) اوج شمس بجوزا و اوج زحل بقوس و مشترى به سنبله و مريخ به اسد و زهره نيز به جوزاء و عطارد به ميزان بود .\r\nو بالجمله بطور مطلق اوج دورترين نقطهء مسير ماه را از زمين گويند و دور - ترين مقابل را حضيض و لكن هر كوكبى اوج و حضيض خاصى دارد .\r\n\r\nاوْداجِ ارْبَعَه\r\n- اين اصطلاح فقهى است و مراد چهار رك خاصى است كه در ذبيحه بايد قطع شود تا مذبوح حلال شود و آن چهار رگ را اوداج اربعه گويند كه مرى ، ناى و دو رگ بزرگ دو طرف حلقوم مىباشد ( از كشاف ج 1 ص 562 ) .\r\n\r\nاوْدِيَه\r\n- ( اصطلاح عرفانى ) قسم اوديه كه يكى از مقامات است ده باب دارد كه فهرست شد رجوع شود بابواب و ( مصباح الانس ص 30 ، 69 ) .\r\nو رجوع شود به وادى .\r\n\r\nاوْزانِ مَصْدَر\r\n- ( اصطلاح ادبى ) در زبان عرب افعال ثلاثى مزيد و رباعى مجرد و مزيد را مصادر معين و معلوم و مطابق قاعده و قياس است و اوزان مخصوصى است كه در سيزده باب جمع شده است لكن مصادر ثلاثى مجرد را قواعد و قياسى نيست و منوط به سماع است و چند وزنى براى آنها در كتب نحوى و صرفى شمرده‌اند لكن آنها هم كليت ندارند از جمله مصدر فعل متعدى ثلاثى مجرد بطور مطلق وزن فعل [ بفتح فاء و سكون عين 
  ] است مانند « ضرب ضربا - فهم فهما ورد ، ردا » و از فعل [ مفتوح الفاء و مكسور العين 
  ] لازم ، فعل [ بفتح فاء و عين 
  ] آيد اعم از صحيح و معتل و مضاعف مانند « فرح فرحا ، جوى جويا و شل شلا » و از فعل [ مفتوح العين 
  ]\r\n\r\n","description":"","footnote":"","page_name":" 334 ","page_number":382},
  {"content":"\r\n\r\nلازم ، مصدر فعل ( بضم فاء ) آيد چون « قعد قعود و غدا غدو » و هر فعلى كه معنى امتناع داشته باشد و مفتوح العين باشد مصدر آن فعال ( بكسر فاء ) باشد مانند « ابى اباء نفر نفارا و شرد شراد » و افعالى كه دال بر تحول كنند مصدرشان فعلان [ مفتوح الفاء 
  ] آيد مانند « جولان » و افعالى كه مفتوح العين باشند و دال بر درد و يا صدا كنند مصدرشان فعال ( مضموم الفاء ) آيد مانند « سعل سعال و صرح صراح » و نيز فعيل مصدر افعالى است كه دال بر اصوات و رحال كنند مانند « صهل صهيل و رحل رحيل » و فعاله [ مكسور الفاء 
  ] مصدر افعالى مىباشد كه دال بر حرف كنند مانند « خياطة و سفارة » و فعول [ مضموم الفاء 
  ] و فعاله [ مفتوح الفاء 
  ] مصدر فعل ثلاثى مجرد مضمون العين‌اند مانند « سهل سهولة و صعب صعوبة و جزل جزالة و فصح فصاحة » و بقيه سماعيند . ( از سيوطى ص 145 ) .\r\n\r\nاوساط\r\n- متوسطان در سلوك را اوساط گويند كه نظر كنند به حكم قضاء الهى .\r\n\r\nاوْسَط\r\n- ( اصطلاح منطقى ) حد وسط در صغرى و كبراى قياس را حد اوسط هم ميگويند زيرا واسطه در سرايت و جريان حكم است از اكبر باصغر رجوع بقياس شود .\r\n\r\nاوْقات نَماز\r\n- از اصطلاحات فقهى است . در معتقد الاماميه آمده است :\r\nبدان كه هر نمازى را وقتى است ، و آن وقت را اولى و آخرى هست . اول وقت نماز پيشين آن وقت است كه زوال آفتاب باشد ، و چون از زوال مقدار چهار ركعت بگذرد وقت نماز ديگر درآيد . و وقت نماز پيشين مشترك باشد ، تا آنگه كه از روز چندان مانده باشد كه چهار ركعت نماز توان كرد . آنگه اين مقدار خاص باشد به آخر وقت نماز ديگر .\r\nدليلش قوله تعالى :  أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ  ، يعنى :\r\nنماز بپاى داريد ! « لدلوك الشمس ، اى - الزوال الشمس » ، از بهر وقت بگشتن آفتاب تا به اول درآمدن تاريكى شب .\r\nبگشتن آفتاب را ابتداى وقت نماز كرده است ، و انتهايش تا وقت درآمدن تاريكى شب . و باتفاق جملهء مسلمانان درين وقت جز ازين دو نماز كه پيشين و ديگر است هيچ نماز ديگر نيست از فرايض ، پس بايد كه وقت اين دو نماز باشد . و چون پيشين بر ديگر مقدم است آن مقدار كه درو چهار ركعت نماز روان كرد ، اول وقت پيشين باشد و خاص باشد به او ، و چون نماز ديگر متأخر است ، آن مقدار كه گذاردن چهار ركعت نماز باشد تا فرو شدن آفتاب ، خاص باشد به نماز ديگر ، و آخر وقت وى باشد ، و اين زمان كه در ميان باشد وقت پيشين و ديگر مشترك باشد ميان ايشان ، الا آنست كه پيشين اول بايد كرد آنگه ديگر .\r\nو از عبد اللّه عباس روايت است كه رسول ص نماز پيشين و ديگر با يكديگر گذارده بىعذرى . اگر وقت هر دو نماز\r\n\r\n","description":"","footnote":"","page_name":" 335 ","page_number":383},
  {"content":"\r\n\r\nنبودى رسول خدا با هم نگذاردى . و آنكه گفت بىعذرى ، دليل است بر آنكه در اول وقت گذارده است نه در آخر وقت ، زيرا كه از رسول نيكو نباشد كه در نماز بىعذرى از اول وقت با آخر وقت اندازد .\r\nديگر آنكه در سفر قصر و جمع رواست ، و نماز باتفاق پيش از وقت روا نباشد ، اگر در سفر باشد و اگر در حضر .\r\nديگر آنكه باتفاق در عرفات نماز پيشين و ديگر مىبايد گذارد ، و اگر بعد از گذاردن نماز پيشين وقت نماز ديگر نباشد ، در هيچ مقامى روا نباشد ، نه در عرفات و نه در غير آن . و ازين سبب است كه اين طائفه چون زوال آفتاب باشد سنت و فريضه بگذارند ، و آنگه در نماز ديگر شروع كنند از سنت و فريضهء وى .\r\nتا هر دو نماز در اول وقت گذارده باشند و فضيلت آن حاصل كرده .\r\nو چون آفتاب فرو شود ، وقت نماز ديگر برود ، و وقت نماز شام درآيد . و چون مقدار اداى سه ركعت نماز بگذرد ، وقت نماز خفتن درآيد . و هر دو نماز با يكديگر در وقت مشترك باشد ، تا آنكه بنيم شب چندان مانده باشد كه چهار ركعت نماز توان كرد ، آنگه آن مقدار از وقت خاص باشد به آخر وقت نماز خفتن .\r\nو اول وقت نماز بامداد برآمدن صبح دوم است ، و آخرش آن وقت كه چندان ماند كه دو ركعت نماز توان كرد تا برآمدن آفتاب .\r\nو دليل بر آنكه چون آفتاب فرو شود وقت نماز شام درآيد ، و چون مقدار سه ركعت نماز شام بگذرد وقت نماز خفتن درآيد ، آنست كه بمزدلفه باتفاق چون نماز شام بگذارند برخيزند و نماز خفتن بگذارند . و اگر بر عقب نماز شام وقت نماز خفتن نبودى ، باتفاق روا نبودى ، زيرا كه نماز پيش از وقت گذاردن باجماع روا نيست .\r\nديگر آنست كه جمع كردن در سفر ميان شام و خفتن رواست .\r\nدليل سوم از قرآن قوله تعالى :\r\n أَقِمِ الصَّلاةَ طَرَفَيِ النَّهارِ وَ زُلَفاً مِنَ اللَّيْلِ  ، يعنى : نماز بپاى دار در دو طرف روز ! طرف اول از وقت صبح است ، و باتفاق درين طرف جز يك نماز نيست ، و آن نماز بامداد است . و باتفاق وقت اين نماز درين طرف از وقت صبح است تا نزديك برآمدن آفتاب ، و تا نزديك نيمروز كه هم از طرف اول است هيچ نمازى فريضه نيست . و طرف دوم از ابتداى زوال آفتاب است تا نزديك فرو شدن آفتاب . و درين دو طرف دو نماز است :\r\nنماز پيشين و نماز ديگر . آنكه گفت :\r\n « وَ زُلَفاً مِنَ اللَّيْلِ »  ، يعنى : و پاره‌ها از شب ، و اين از وقت فرو شدن آفتابست ، و درين آنچه فريضه است از نماز نماز شام و نماز خفتن است ، بايد كه آن مقدار كه سه ركعت نماز گزارده شود ، اول وقت نماز شام باشد ، و آنگه شام و خفتن با يكديگر مشترك باشند چنان كه گفته شد ، براى عموم آيت ، و تخصيص را از دليلى چاره نبود ، و لا دليل عليه .\r\nو وقت نماز نافلهء پيشين از زوال\r\n\r\n","description":"","footnote":"","page_name":" 336 ","page_number":384},
  {"content":"\r\n\r\nآفتاب است تا آنگه كه چندان ماند كه چهار ركعت نماز توان كرد ، كه سايهء هر چيزى همچندان شود . چون سايهء هر چيزى چندان شد وقت قافلهء نماز پيشين گذشت ، اما وقت فريضه باقى باشد .\r\nوقت نماز نافلهء نماز ديگر آنگه بود كه از فريضهء نماز پيشين فارغ شود تا آنگه كه سايهء هر چيز دو چندان شود .\r\nو وقت نافلهء روز آدينه پيش از زوال باشد .\r\nو وقت نافلهء نماز شام چون از فريضه فارغ گردد ، تا آنگه كه شفق فرو شود .\r\nو وقت و تيره آنگه بود كه از فريضهء نماز خفتن فارغ گردد ، تا آنگه كه نزديك شود بنيم شب .\r\nو وقت نماز شب آنگه بود كه نيمه‌اى از شب بگذرد ، تا آنگه كه نزديك بود كه صبح دوم برآيد .\r\nو وقت نماز نافلهء نما بامداد آنگه بود كه از نماز شب بپردازد ، تا آنگه كه ابتداى برآمدن سرخى از جانب مشرق بود .\r\nو مكروه بود ابتدا كردن بنافله‌اى كه آن را سببى نباشد در وقت برآمدن آفتاب ، و در وقت رسيدن آفتاب به نيمروز ، مگر در روز آدينه ، و بعد از فريضهء نماز ديگر ، و پيش از فرو شدن آفتاب ، و بعد از فريضهء نماز بامداد .\r\n( رجوع شود به معتقد الاماميه ص 215 ، 217 )\r\n\r\nاوقِيَه\r\n- وزن عربى است و وقيه هفت مثقال و نيم است .\r\n( از دستور ج 1 ص 210 ) .\r\n\r\nاوَّل\r\n- ( اصطلاح عرفانى ) در اصطلاح سالكان اول نام خداست و گويند اول موجد و آخر مفنى وجود او است .\r\n( كشاف ص 1522 ) اول ما صدر نزد حكما عقل اول و قلم اول است و نزد سالكان و عرفا وجود عام است كه تجلى سارى ورق منشور است ( از مصباح الانس ص 30 ، 69 ) .\r\nو نيز اول ما صدر را حضرت الوهيت و در مرتبت بعد حضرت واحديت و بعد قلم اعلى ميدانند .\r\n\r\nاوَّل الأَعْلى\r\n- ( اصطلاح عرفانى ) يعنى ذات حق « ان الاول الاعلى موجود و يتبين ان الاخير يجب ان يكون موجودا » .\r\n( تفسير ص 37 ) .\r\n\r\nاوَّلُ الاوائِل\r\n- ( اصطلاح عرفانى ) مراد ذات حق است . ( اسفار ج 2 ص 174 )\r\n\r\nاولاء\r\n- ( اصطلاح ادبى ) كلمهء اولاء اسم اشاره است براى جمع مذكر و مؤنث و گاه « هاء تنبيه در اول آن درآيد ( هؤلاء ) شود .\r\n\r\nاوْلادِ رِضاعىّ\r\n- ( اصطلاح فقهى ) فرزندان را گويند كه با شرايط خاصى از زنى به جز مادرشان شير خورده‌اند رجوع به رضاع شود .\r\n\r\nاوْلاد الضَّباء\r\n- اين اصطلاح نجومى است و از جملهء ستارگان دب اكبر بود يعنى ستارگان پنهان آن .\r\n( از صور الكواكب ص 34 )\r\n\r\nاوَّلُ ما خَلَق\r\n- ( اصطلاح فلسفى ) اولين مخلوق را فلاسفهء مشاء عقل اول\r\n\r\n","description":"","footnote":"","page_name":" 337 ","page_number":385},
  {"content":"\r\n\r\nميدانند و ميگويند چون « الاول لا ماهية له » يعنى ذات حق كه مبدأ المبادى است وجود محض است و بسيط است و او را ماهيتى نيست و ناچار بايد اول صادر هم بسيط باشد و در هر حال اول ما صدر را مشائيان عقل اول و اشراقيان نور اول و نور اقرب مينامند و نيز اول ما خلق هم گويند .\r\n اولين زادهء قدرت قلم است * كه ز نوكش دو جهان يك رقم است \r\n( جامى )\r\n كاول آفريده‌ها عقل است * برتر از برگزيده‌ها عقل است\r\nعقل كل يك سخن ز دفتر او * نفس كل يك پياده بر در او \r\n( سنائى )\r\n واهب العقل و ملهم الالباب * منشىء النفس مبدع الاسباب \r\n( سنائى ) « فذلك الواحد عند اهل النظر هو القلم الاعلى المسمى بالعقل الاول و عندنا الوجود العام و هو التجلى السارى » .\r\n( مصباح الانس ص 30 ) و بنا بر اين اول ما صدر نزد عرفا وجود عام و تجلى سارى است .\r\nو عدهء ديگر از عرفا گويند اول ما صدر حضرت احديت و بعد حضرت الوهيت و بعد واحديت و بعد قلم است .\r\n( مصباح الانس ص 30 ) و در حديث است كه\r\n« اول ما خلق اللّه العقل و يا نورى و يا خلق اللّه المشية بنفسها ثم خلق الأشياء بالمشية »\r\n. ( شرح نهج البلاغه لاهيجى ص 3 ) زردشت گويد : « اول ما خلق من الموجودات بهمن ثم اردى بهشت ثم شهريور ثم اسفندارمذ ثم خرداد ثم مرداد و خلق بعضهم من بعض كما يؤخذ السراج من السراج » . ( ش ص 321 ) فارابى گويد : اول ما خلق عقل اول است كه محرك فلك اكبر است و بعد از آن عقول افلاك ثمانيه است . وى عقول نه‌گانه را ملائكه ناميده است و عقل دهم را عقل فعال ناميده است .\r\nبعضى گويند اول ما خلق هيولى و صورت است و بعضى گويند نور و ظلمت است بعضى گويند جوهر و عرض است ، خير و شر است ، لوح و قلم است ، فيض و عقل است ، محبت و غلبه است ، موجود روحانى و جسمانى است .\r\nو بعضى گويند حركت و سكون است ، وجود و عدم است ، نفس و روح است ، كون و فساد است ، دنيا و آخرت است ، علت و معلول است ، مبدأ و معاد است ، قبض و بسط است ، و اينان هر يك تعبيرات خاصى دارند و جمله ثنوى مذهب هستند . ( اخوان ج 3 ص 202 ) فلوطن از مبدأ كل و مصدر كل گاهى تعبير باحد مىكند زمانى به خير و وقتى بفكر مجرد يا فعل تام ، مبدأ نخست چون كامل است و بخل و دريغ ندارد البته فياض و زاينده است و پدر موجودات و مصدر آنها است و ريزش مىكند همچنانكه خورشيد نور مىپاشد .\r\nو فرزند بلا واسطهء او يعنى آنچه بدوا از او صادر مىشود در مراتب كمال به او نزديك است اما البته بپايهء او نيست آن صادر اول عقل است و عالم معقولات و\r\n\r\n","description":"","footnote":"","page_name":" 338 ","page_number":386},
  {"content":"\r\n\r\nاو وجود است .\r\n( سير حكمت در اروپا ص 59 ) صدرا گويد : اگر خوب بنگريم اول صادر وجود مطلق و وجود منبسط است .\r\n( اسفار ج 1 ص 192 ) در هر حال فلاسفهء مشاء در مقام بيان ترتيب و نظام آفرينش نظر به اشكالاتى كه در زمينهء تكوين موجودات از ذات حق پيش آمده است نظام آفرينش را از مجردات شروع كرده‌اند .\r\nتوضيح آنكه در مقابل اصول مسلم خود كه عبارت از اصل توحيد ميان علت و معلول و لزوم سنخيت ميان آن دو است و قاعدهء « الواحد لا يصدر عنه الا الواحد » كه مفاد آن اين است كه امر واحد از جميع جهان نمىتواند منشأ معلولات متكثرهء مختلفه گردد به اين امر توجه كرده‌اند كه حادثات و كائنات متكثره از ذات واحد من جميع جهات پديد آمده است و با توجه به اصل اول كه لزوم سنخيت ميان علت و معلول باشد متوجه شده‌اند كه چگونه ممكن است حوادث متغيره كه دستخوش تحولات و تغييرات‌اند از ذات ثابت ازلى و ابدى پديد آيند بنا بر اين دو اشكال اساسى كه بر مبناى دو اصل پيش آمده است از اين قرار است :\r\n1 - كيفيت ارتباط حوادث به ثابت ازلى .\r\n2 - كيفيت صدور متكثرات از ذات واحد .\r\nبه منظور دفع اشكال اول و حل آن فلاسفه هر يك نظريات خاصى ابراز كرده‌اند و براى دفع اشكال دوم نظم و ترتيب خاصى براى جهان آفرينش قائل شده‌اند و ميگويند اول ما صدر عقل است و عقل مجرد و بسيط است و ابتدا يك عقل از ذات خدا صادر شد و طبعا دو جنبه دارد كه يكى جنبهء امكان ذاتى و ديگر جنبهء وجوب غيرى باشد و يا جنبهء فقر ذاتى و جنبهء غناى بالغير باشد از جهت انتسابش بذات خدا و مبدأ اول و يا وجوب بالغيرش عقل دوم و از جهت امكان ذاتى و انتسابش به خود نفس اول و يا فلك اول يا نفس كل ( بنا بر اختلاف عقائد ) صادر شده است و همين طور تا برسد به عقل دهم و نفس و فلك نهم كه آنها را عقول و نفوس طوليه مينامند و از جهات متكثرهء ديگرى كه خودبخود ميان عقول و نفوس طوليه حاصل ميگردد عقول و نفوس عرضيه پديد مىآيد .\r\nاشراقيان اصل ترتيب نظام وجودى مشائيان را پذيرفته‌اند ( مراد از اشراقيان شيخ شهاب است ) و لكن ميگويند جهات متكثره بمراتب زيادتر از آن چيزى است كه مشائيان مىگويند و از اين جهت عقول و نفوس طوليه و عرضيه بىعد و حصرند آنها گويند از نور الانوار و ذات حق بلا واسطه نور اول صادر شده است و نور اول چند جهت پيدا كرده است يكى از جهت انتسابش بذات خود و ديگر انتسابش بنور الانوار و ديگر شهودش ذات حق را و شهودش ذات خود را از جهت شهودش ذات حق را نور دوم و از جهت شهودش ذات خود را نفس اول و از جهت اشراق حق بر او عقل ديگر و همين طور در نور سوم چهار جهت و نور چهارم هشت جهت و نور پنجم شانزده\r\n\r\n","description":"","footnote":"","page_name":" 339 ","page_number":387},
  {"content":"\r\n\r\nجهت و . . . هر چه وسائط زيادتر شود جهات متكثره زيادتر ميگردند و از فعل و انفعال هر يك و اشراق و شهود هر يك و محبت عالى . بسافل و عشق سافل بعالى عقول و نفوس طوليه و عرضيهء زيادى پديد آمده است .\r\n( ش ص 304 ، 324 ، 351 ، 369 ، 383 )\r\n\r\nاوَّلُ ما صُدِر\r\n- رجوع به اول ما خلق شود .\r\n\r\nاوْلَوِيَّت و اشديت\r\n- از اصطلاحات كلامى و فلسفى است . و منظور بيان انواع تقدم است كه از جمله باوليت و اولويت و اشديت است رجوع به تقدم شود و رجوع به تلويحات ص 13 .\r\nو رجوع به اسفار ج 1 ص 47 شود .\r\n\r\nاوْلِياء\r\n- ( اصطلاح عرفانى ، فقهى ) نزد عرفاء . اولياء بعد از انبياءاند كه من عند اللّه مؤيد بحالات و مكاشفات گشته‌اند كه باقى خلايق را دسترسى بدان نيست لاجرم خواستند كه احوال اين طايفه را از ديدهء كوته‌نظران نااهل مخفى كنند و چون آنان امناء اللّه‌اند و نبايد غير اهل بر آنها اطلاع يابد لذا بواسطه اصطلاحات رمزى ، احكام اللّه را بيان ميكنند .\r\n( شرح گلشن راز ص 33 ) .\r\nهمهء مؤمنان را نيز اولياء خوانند چنان كه قرآن ميفرمايد  اللَّهُ وَلِيُّ الَّذِينَ آمَنُوا  .\r\n( شرح تعرف ص 3 - كشاف ص 1530 ) .\r\nدر حديث است كه\r\n« اولياء عرايس اللّه فى الارض » ( مصباح الهدايه ص 416 )\r\n. شاه نعمت اللّه گويد :\r\n هر كه را باشد ولايت از خدا * در ولايت باشد او از اولياء\r\nاسم حق باشد ولى در شرع و دين * هم ولايت وصف او باشد يقين \r\nمولوى گويد :\r\n قوم ديگر سخت پنهان مىروند * شهرهء خلقان ظاهر كى شوند\r\nهم كرامتشان هم ايشان در حرم * نامشان را نشنود ابدال هم\r\nشش جهت عالم همه اكرام اوست * هر طرف كه بنگرى اعلام اوست \r\nو گويد :\r\n آنكه گويند اولياء در كه بوند * تا ز چشم مردمان پنهان شوند\r\nپيش خلق ايشان فراز صد كه‌اند * گام خود بر چرخ هفتم مينهند \r\nناصر خسرو گويد :\r\n سه قوم اندر جهان اشرف برينند * ز مردم آنچه خاصانند اينند\r\nنخستين پايه فروتر انبيا راست * و زين پايه فروتر اوليا راست\r\nسيم پايه حكيمان جهانند * كه اسب دانش از گردون جهانند \r\nرازى گويد « ثلاث خصال من صفة الاولياء : الثقة باللّه فى كل شىء و الغنى به عن كل شىء و الرجوع اليه فى كل شىء » .\r\nو باز گويد « اوليائه اسراء نعمه و اصفيائه و رهان كرمه و احبائه عبد مننه ، فهم عبيد محبة لا يعتقون و رهان كرم لا يفكون و اسراء نعم لا يطلقون . » ( طبقات ص 110 ) ابو عبد اللّه سجزى گويد « علامة الاولياء\r\n\r\n","description":"","footnote":"","page_name":" 340 ","page_number":388},
  {"content":"\r\n\r\nثلاثه : تواضع عن رفعة و زهد عن قدرة و انصاف عن قوة » ( طبقات ) .\r\nمحمد بن حامد گويد « انكار ولاية الاولياء فى قلوب الجهال من ضيق صدور هم » ( طبقات ص 282 ) .\r\nاز ابن سالم بپرسيدند كه اولياء خدا بچه شناخته شوند گفت « بلطف لسانهم و حسن اخلاقهم و بشاشة وجوههم و سخاء انفسهم و قلة اعتراضهم و قبول عذر من اعتذر اليهم و تمام الشفقة على جميع الخلائق برهم و فاجرهم » .\r\n( طبقات ص 415 ) قصار گويد : « الاولياء مرتبطون بالكرامات و الدرجات و الانبياء مكشوف لهم حقايق الحق ، فالكرامات و الدرجات عندهم وحشة » و نيز گويد « الانبياء منبسطون على بساط الانس و الاولياء على درجات الكرامة » . ( طبقات ص 331 ) و نيز آمده است « ان اللّه ادخر البلاء لاوليائه كما ادخر الشهادة لاحبائه » .\r\n( عده ج 9 ص 14 ) خواجه عبد اللّه انصارى گويد : اولياى خدا ايشانند كه در بحار علوم حقيقت غواصان گوهر حكمت‌اند و در آسمان فطرت ، خورشيد ارادت و مستقر عهد دولت‌اند .\r\nمقبول حضرت الهيت و صدف اسرار ربوبيت‌اند ، عنوان شريعت و برهان حقيقت‌اند ، نسب مصطفى در عالم حقايق بايشان زنده و منهج صدق بثبات قدم ايشان معمور ، ظاهر ايشان به احكام شرع آراسته ، و باطنشان بگوهر فقر افروخته ، آثار نظر اين عزيزان بهر خارستان خذلان كه رسد عبهر دين برآيد بركات انفاس ايشان بهر شورستان ادبار كه تابد ، عنبر عشق بوى دهد ، اگر بر نادارى ديده باز كنند مقبول و محفوظ درگاه عزت شود ؟\r\nعلامت آنست كه سرتا پاى وى همه حرمت شود ، بيهوده نگويد ، بهر كوى فرو نشود جز حلال به خود راه ندهد ، كمر بندگى جز حق نبندد .\r\nدر فقه اولياء اشخاصى بوده كه مجازند در اموال شخصى ديگر تصرف نمايند مانند « پدر ، جد پدرى ، فقيه و عدول مؤمنين » . رجوع بولايت شود .\r\n\r\nاوْلِياءِ دَفْن\r\n- ( اصطلاح فقهى ) اولياء كفن و دفن ميت محرمانند مانند زوج براى زوجه و بالعكس و اگر نباشند طبقات ارحام به ترتيب ارث ، الاقدم فالاقدم در هر طبقه ذكور بر اناث ، مقدم‌اند و بالغان مقدم بر نابالغانند . ( از عروة ص 129 )\r\n\r\nاوْلِيائِيَّه\r\n- ( اصطلاح كلامى ) فرقهء از متصوفهء مبطله‌اند كه گويند چون عبد بمرتبهء ولايت رسيد از او خطاب امر و نهى برخيزد . ( از كشاف ج 2 ص 153 ) .\r\n\r\nاوَلِيّات\r\n- ( اصطلاح منطقى ) تصديقات و تصورات بديهى و قضاياى ضرورى را اوليات ميگويند زيرا حصول و بدست آمدن آنها ضرورى بوده و نيازى بفكر و تأمل ندارند و نيز از آن جهت اوليات ميگويند كه قابل تعريف نمىباشند و تعريفاتى كه براى آنها شده است همه تعريف دورى است . زيرا تمام مسائل\r\n\r\n","description":"","footnote":"","page_name":" 341 ","page_number":389},
  {"content":"\r\n\r\nبرهانى بازگشت به بديهيات ميكنند و بديهيات خود اصولى ميباشند كه نيازى به برهان ندارند مانند قضاياى « اجتماع و ارتفاع نقيضين محال است » و يا « النقيضان لا يجتمعان و لا يرتفعان » و اصل « هو هويت » و اصل « كل بزرگتر از جزء خود است » و غيره كه از قضاياى اوليه‌اند و مستند اكثر براهين و استدلالاتند .\r\n( اسفار ج 1 ص 19 و 309 و 327 )\r\n\r\nاولِى الأَمْر\r\n- منظور صاحبان امر است كه اطاعت آنها فرض است و آنان انبياء و اولياء و ارباب نفوس قدسيه‌اند .\r\nمأخوذ از قرآن است كه فرمود  وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ . وَ . . .   أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  .\r\n\r\nاهالَه\r\n- ( اصطلاح فقهى ) خاك ريختن بر ميت را از اطراف و بطور دسته جمعى گويند . ( از شرح لمعه ص 38 )\r\n\r\nاهْرِمَن\r\n- ( اصطلاح كلامى ) حكماء فرس معتقد به دو اصل بودند كه يكى نور و ديگرى ظلمت باشد و بعدا ظلمت را اهرمن و نور را « اهورامزدا ناميده‌اند و از آن دو بخداى خير و خداى شر تعبير كرده‌اند و شايد بعضى از فلاسفه كه از وجود تعبير به خير مطلق كرده‌اند منشأ آن همان فلسفهء فرس باشد در مورد خداى خير و شر .\r\n( رسائل اخوان رسالهء سوم ناموسيات ص 86 )\r\n\r\nاهْلِ آخِرت\r\n- ( اصطلاح عرفانى ) در مقابل اهل دنيا ، و اهل زهد و تقوى را گويند . ( تفسير ص 552 )\r\n\r\nاهْلِ احسان\r\n- اين اصطلاح اخلاقى است و اهل احسان كسانى هستند كه به مقام قرب الى اللّه رسيده باشند و مرتبت كسانى است كه با كمال علم به حليهء عمل متحلى شده باشند .\r\n( اخلاق ناصرى ص 106 )\r\n\r\nاهل ارادَت\r\n- رجوع به مريد شود .\r\n\r\nاهْلِ اسْتِدراج\r\n- اين اصطلاح عرفانى است و استدراج مقام سالكين است كه در مقام علم گرفتار و بمقام معرفت و شهود نرسيده باشند و يا رسيده و بمقام علم آمده باشند و اهل استدراج بواسطهء عادات ظاهره از مقامات اعلى نزول كرده‌اند .\r\n( از شرح كلمات بابا طاهر ص 152 )\r\n\r\nاهْلِ اسْتِدلال\r\n- اين اصطلاح عرفانى است در مقابل اهل تقليد آرند و كسانى را گويند كه كل مسائل مربوط به توحيد ذات و افعال و صفات را از راه دليل و برهان ثابت نمايند و همهء همت آنان قال بود نه حال .\r\n( رجوع شود به انسان كامل نسفى ص 40 )\r\n\r\nاهْلِ اشارَت\r\n- اين اصطلاح عرفانى است و اهل اشارت كسانى هستند كه از مقام علم گذشته و بمقام شهود رسيده باشند و از مقام اسارت عبور و به مقام اشارت وقوف كرده باشند در برابر اهل عبارت . ( تفسير حدائق ص 114 )\r\n\r\nاهْلِ اصُول\r\n- اين اصطلاح كلامى\r\n\r\n","description":"","footnote":"","page_name":" 342 ","page_number":390},
  {"content":"\r\n\r\nاست و كسانى را گويند كه در باب اصول عقايد بحث كنند نه در باب فروع احكام و بحث در معرفت خدا و صفات او نمايند .\r\nو موضوع علم كلام نيز همين اصول بود و گفته‌اند هر امرى كه مستند آن عقل باشد و از راه عقل بدست آيد اصول بود و اصول دين هم بدين معنى است كه از راه عقل بدست آيد و علاوه پايه و ريشهء دين بود . و هر امرى كه از راه اجتهاد و قياس بدست آيد فروع بود .\r\n( رجوع شود به ملل و نحل ابن حزم ج 1 ص 51 ) .\r\n\r\nاهْلِ الْهام\r\n- ( اصطلاح عرفانى ) كسانى كه قلب آنان صقالت يافته بمرتبهء حق - رسيده‌اند .\r\nمولانا گويد :\r\n اهل الهام خدا عين الحياة * اهل تسويل هو اسم الممات \r\n\r\nاهْل انْقِطاع\r\n- ( اصطلاح عرفانى ) آنان كه از خلق ببريده و بعالم روحانى بپيوندند . ابو الحسن نورى گويد « اهل الديانة موقوفون و اهل التوحيد يسيرون و اهل الانقطاع يتحيرون » ثم قال « ان الحقائق اذا ظهر تلاشى كل ما حجب » ( طبقات ص 167 ) .\r\n\r\nاهْلُ الاهْواءِ وَ الْبِدَعْ\r\n- فرقه‌هاى گمراه را گويند كه در مذاهب بدعتها كردند مانند جبريه ، قدريه ، خوارج ، معطله ، مشبهه و معتزله . .\r\n\r\nاهْلال\r\n- ( اصطلاح فقهى ) يكسره همزه از باب افعال است و بالا بردن صوت و آواز باشد با تلبية كه كنايت از احرام است براى حاجيان .\r\n( از دستور ج 1 ص 213 ) .\r\n\r\nاهْلِ باطِن\r\n- ( اصطلاح عرفانى ) در مقابل اهل ظاهر است و اهل معرفت را گويند . و گاه باطنيه را اراده كنند .\r\n( تفسير حدائق ص 456 )\r\n\r\nاهلِ بَحث\r\n- پيروان حكمت بحثى را اهل بحث گويند در مقابل اهل ذوق و معنى . ( از مبدأ و معاد صدرا ص 357 )\r\n\r\nاهل بَدايات\r\n- اين اصطلاح عرفانى است و مبتديان در سلوك را اهل بدايات گويند در مقابل منتهيان كه اهل نهايت‌اند .\r\n( از مصباح الهداية چاپ هند ص 49 )\r\n\r\nاهلِ تَأويل\r\n- اين اصطلاح عرفانى و كلامى است و كسانى را گويند كه از مشكاة نبوت كسب فيض كرده‌اند و آنان ائمه و اهل بيت رسول‌اند .\r\n( از جامع الحكمتين ص 28 )\r\n\r\nاهْلِ تَجريد\r\n- اين اصطلاح عرفانى است و كسانى را گويند كه خود را از قيود مادى و علائق طبيعى رهائى بخشيده‌اند .\r\n( از كشف المحجوب ص 78 )\r\n\r\nاهلِ تَحْقيق\r\n- رجوع به تحقيق شود .\r\n\r\nاهلِ تَفْرِقَه\r\n- ( اصطلاح عرفانى ) آنان كه در مقام فرق و كثرت هستند و اين مقام خذلان است .\r\nعطار\r\n هر كه را رو به كثرت است و برون * پشت او سوى وحدتست و درون \r\n\r\n","description":"","footnote":"","page_name":" 343 ","page_number":391},
  {"content":"\r\n\r\n او بكثرت گرفته است آرام * كى رسد بوى وحدتش بمشام\r\nتا نتابد ز صوب كثرت روى * در نيابد ز حرف وحدت بوى\r\nسر وحدت هميشه وحدانى است * هر چه كثرت همه پريشانى است\r\nمرد را سالها ز كثرت فرد * روى بايد بسر وحدت كرد\r\nتا شود بيش هم و همت وى * آفتابش زند ز ظلمت فى\r\nيك دم از خود جدا تواند بود * بىخود و با خدا تواند بود \r\n\r\nاهلِ تَقْليد\r\n- ( اصطلاح عرفانى ) در مقابل اهل استدلال و اهل اجتهادند و اين طايفه را عوام ميگويند ، چنان كه اهل استدلال را خواص گويند .\r\n( انسان كامل ص 39 ) و بعضى كسانى كه بمرتبهء يقين و كشف نرسيده‌اند گويند ، عرفا گويند .\r\nبدان كه اهل تقليد به زبان اقرار مىكنند و بدل تصديق ميكنند هستى و يگانگى خدا را و ميدانند كه اين عالم را صانعى است و صانع عالم يكى است و اول و آخر وحد و نهايت و مثل و مانند ندارد و . . .\r\nو اما اعتقاد اين طايفه بواسطهء حس و سمع است يعنى نه بطريق كشف عيان و نه بطريق دلائل و برهان .\r\n( رجوع شود به انسان كامل نسفى ص 39 - 40 )\r\n\r\nاهلِ تَنْ\r\n- ( اصطلاح عرفانى ) آنان كه همهء هم خود را دنيا قرار داده‌اند . مولانا گويد :\r\n اهل تن را جمله علم بالقلم * واسطه افراشت در بذل و كرم\r\nهر حريصى هست محروم اى پسر * چون حريصان تك مرو آهسته‌تر \r\n\r\nاهلِ تَوْحيد\r\n- ( اصطلاح عرفانى ) موحدان را گويند در مقابل اهل شرك ، و اهل اللّه را نيز گويند .\r\nرودبارى گويد : « لو تكلم اهل التوحيد بلسان التجريد لما بقى . . . الا مات » .\r\n( طبقات ص 357 )\r\n\r\nاهلِ حَقايِق\r\n- ( اصطلاح عرفانى ) اهل حقايق در مقابل اهل ظاهرند كه آنها را اهل باطن هم گويند و مراد اهل اللّه‌اند ( لمع ص 30 ) ابو يعقوب نهرجورى گويد : « الذى حصل اهل الحقائق فى حقايقهم ان اللّه تعالى غير مفقود فيطلب و لا ذو غاية فيدرك و من اراد موجودا فهو بالموجود مغرور و انما الموجود عندنا معرفة حال و كشف علم بلا حال » . ( طبقات ص 379 )\r\n\r\nاهلِ حَقّ\r\n- ( اصطلاح عرفانى ) اهل معرفت و سالكان الى اللّه را گويند .\r\nشبلى گويد : « اهل الحق طائرة اليه باجنحة المعرفة و مستشيرة اليه بموالاة المحبة » . ( طبقات ص 347 )\r\n\r\nاهلِ خانِقاه\r\n- ( اصطلاح عرفانى ) در تحت عنوان كلمهء خانقاه مبدأ تاريخى و علت وجودى آن بيان خواهد شد ، اكنون گوئيم كسانى كه مقيم خانقاهند و اهل خانقاهند دو طايفه‌اند يكى مسافران و\r\n\r\n","description":"","footnote":"","page_name":" 344 ","page_number":392},
  {"content":"\r\n\r\nديگرى مقيمان .\r\nرسم صوفيان در سفر آنست كه چون قصد كنند بخانقاهى نزول كنند سعى و كوشش ميكنند كه قبل از غروب به منزل يعنى آن خانقاه مورد نظر برسند و اگر در ضمن طى مسافت با مانعى برخورد كردند كه نتوانند عصر بخانقاه برسند شب را در مسجد و يا گوشهء بيتوته كرده و روز ديگر بخانقاه ميروند و بعد از آنكه دو ركعت نماز گزاردند و به اهل خانقاه سلام دادند با آنها معانقه و مصافحه كرده و بعد از كسب اجازه منزل كرده و سه روز از خانقاه بيرون نروند و اگر بخواهند بديدن كسى بروند و يا بحمام بروند بعد از سه روز ميروند . ( مصباح الهدايه ص 118 ) مقيمان خانقاه مقدم تازه وارد را گرامى داشته و بترحيب و اعزاز تلقى ميكنند .\r\nاهل خانقاه بايد از صفات پست منزه بوده و متجلى بصفات محموده باشند و آيه  وَ نَزَعْنا ما فِي صُدُورِهِمْ مِنْ غِلٍّ إِخْواناً عَلى سُرُرٍ مُتَقابِلِينَ  وصف حال ايشان گردد .\r\n\r\nاهلِ خِبْرَت\r\n- از اصطلاحات فقهى است .\r\nدر كليات حقوقى آمده است :\r\nمقصود از اهل خبره كسانى هستند كه راجع بموضوعى كه مورد اختلاف واقع شده داراى بصيرت و اطلاعات مخصوصى باشند مثل صنف بزاز در امر پارچه و زرگر در جواهر و زيور .\r\nرجوع باهل خبره و اعتماد بقول او يا از باب قيمت زمانى است كه مورد اختلاف طرفين است مثل اينكه در فلان وقت بچه قيمتى خريد و فروش ميشده و قيمت عادلهء آن چه بوده است .\r\nبر اين تقدير قول اهل خبره از باب شهادت خواهد بود پس آنچه در شاهد از حس و عدالت و تعدد معتبر است در آن معتبر خواهد بود .\r\nو اگر قول اهل خبره از باب خبر واحد باشد و خبر واحد را در موضوعات معتبر بدانيم عدل واحد كافى خواهد بود .\r\nو اگر قول او را از باب اخبار از رأى و اينكه بر حسب ممارستى كه در اين نوع از اعمال داشته مزاياى اصناف و انواع آن را به خوبى تميز و تشخيص ميدهد مثلا بدون نظر به قيمت روز ميگويد فلان چيز قيمتش اين است در اين صورت قول او حائز عنوان فتوى است و نظير اجتهاد است در باب احكام و تعيين حكم مفهوم كلى .\r\nبنا بر اين نه تعدد در آن معتبر است نه حس ، فقط عدالت در آن كافى است ، يعنى بايد بمعرفت و قول او اطمينان حاصل نمود .\r\nو اگر قول او از باب تطبيق و تعيين مصداق باشد به اين طور كه احكام انواع و كليات در بازار معلوم بوده اما اين فرد مندرج در تحت كدام يك از انواع است مشكوك باشد شخص عارف خبير معين مىكند كه اين فرد از كدام نوع است و قيمت آن معلوم خواهد بود .\r\nو بر اين تقدير شبيه بباب حكومت بوده و حاجتى بتعدد نخواهد داشت و در آن اطمينان و وثوق كافى است .\r\n\r\n","description":"","footnote":"","page_name":" 345 ","page_number":393},
  {"content":"\r\n\r\nبهترين وجوه سه‌گانه شق وسطى است كه از باب رجوع جاهل بعالم باشد نهايت آنكه در احكام آن را فتوى و اجتهاد نام نهاده‌اند و در موضوعات رجوع باهل خبره ( كليات حقوقى ص 120 ) .\r\n\r\nاهْلِ خُصُوص\r\n- ( اصطلاح عرفانى ) خواص را گويند : ابو عبد اللّه مغربى گويد :\r\n« اهل الخصوص مع اللّه على ثلاث منازل :\r\nقوم يضن بهم عن البلاء لئلا يستغرق الجزع صبرهم فيكرهوا حكمه او يكون فى صدرهم حرج من قضائه و قوم يضن بهم عن مساكنة اهل المعاصى فلا تغتم قلوبهم و من اجل ذالك سلمت صدورهم للعالم . و قوم صب عليهم البلاء صبا و صبرهم و ارتضاهم فما ازدادوا ، بذلك الا حبا » .\r\n( طبقات ص 244 )\r\n\r\nاهْلِ خِدمَت\r\n- ( اصطلاح عرفانى ) خادمان‌اند . پير طريقت گفت : اهل خدمت ديگرند و اهل صحبت ديگر ، اهل خدمت اسيران بهشت‌اند و اهل صحبت اميران بهشت ( از تفسير حدائق ص 770 ) .\r\n\r\nاهْلِ خَلْوَت\r\n- ( اصطلاح عرفانى ) كسانى هستند كه گوشهء را گزيده و جهت ذكر خداى متعال بدانجا پناه برده ، از مردم قطع كنند و آداب و شرائطى دارد از جمله كم گفتن و كم خوردن و روزه داشتن و با وضو بودن و ذكر كردن و از متاع و لذات شهوانى دورى كردن و بعضى گويند كه مدت خلوت چهل روز است كه چهله نشستن گويند و بعضى مدتى براى آن معين نكرده‌اند . در اين خلوت آنها از محسوسات غايب شده و قطع علاقه از متاع دنيا كنند تا آنكه بعضى از حقايق امور غيبى براى آنها مكشوف گردد چنان كه نائم را در حالت نوم ، و متصوفه آن را واقعه خوانند ، رجوع شود بواقعه .\r\nحافظ گويد :\r\n خلوت گزيده را بتماشا چه حاجتست * چون كوى دوست هست بصحرا چه حاجتست \r\nباز گويد :\r\n آن شب قدرى كه گويند اهل خلوت امشب است * يا رب اين تأثير دولت از كدامين كوكب است \r\nباز گويد :\r\n روضهء خلد برين خلوت درويشان است * مايهء محتشمى خدمت درويشان است\r\nكنج عزلت كه طلسمات عجايب دارد * فتح آن در نظر همت درويشان است \r\n\r\nاهْلِ دِل\r\n- كسانى كه از سر گذشته و طالب سراند و آنان مجاز و مرخص‌اند كه بهر عبارت كه خواهند از آن حالات وجدانى خود تعبير كنند .\r\nحافظ گويد :\r\n چه بشنوى سخن اهل دل مگو كه خطاست * سخن‌شناس نئى دلبرا خطا اين جاست \r\n*\r\n كليد گنج سعادت قبول اهل دلست * مباد كس كه درين نكته شك و ريب كند\r\nشبان وادى ايمن گهى رسد بمراد * كه چند سال بجان خدمت شعيب كند \r\n\r\n","description":"","footnote":"","page_name":" 346 ","page_number":394},
  {"content":"\r\n\r\n دل سرا پرده محبت اوست * ديده آئينه‌دار خلعت اوست \r\n*\r\n يك دم بحضور اهل دل بنشستن * بهتر ز هزار بدره زر بربستن \r\nمولانا گويد :\r\n اهل دل همچون كه جود روى روان . * بىدوئى يك گشته در درياى جان\r\nهى ز چه معلوم گردد اين ز بعث * بعث را كم جو كن اندر بعث بحث \r\n\r\nاهْلِ ذِمَّه\r\n- ( اصطلاح فقهى ) كفار اهل كتاب را گويند كه با حكومت اسلامى قرارداد پرداخت ماليات بسته باشند و در حمايت آنها قرار گيرند رجوع به ذمى و حربى و كفار ذمى و حربى شود .\r\n\r\nاهلِ ذَوْق\r\n- ( اصطلاح عرفانى ) اهل ذوق در مقابل اهل بحث و جدال‌اند . چنان كه حكمت ذوقى در مقابل حكمت بحثى است و مراد كسانى هستند كه حقايق جهان را بذوق دريابند نه به بحث و جدال ، و متساكر را اهل ذوق گويند . و آن واجدى بود كه هنوز بمقام سكر نرسيده باشد و مشتاق آن بود . ( مصباح الهدايه ص 31 )\r\n\r\nاهْلِ رَسْم\r\n- ( اصطلاح عرفانى ) اهل رسم كسانى هستند كه تابع رسوم و قيود شريعت‌اند و كسانى كه در ابتداء مرحله سلوك‌اند .\r\n\r\nاهْلِ رَىّ\r\n- ( اصطلاح عرفانى ) صاحى را اهل رى خوانند كه صحو بعد از محو سبب سيرابى صاحى است رجوع شود به صحو و محو .\r\n\r\nاهْلِ سُلُوك\r\n- ( اصطلاح عرفانى ) در نفحات گويد اهل سلوك بر دو قسم‌اند يكى طالبان مقصد اعلى و مريدان وجه اللّه كه « يريدون وجهه » و او را عبادت نكنند « خوفا لناره و طمعا فى جنته » بلكه او را اهل عبادت دانند و مقصد اعلاى خود دانند و ديگرى طالبان و مريدان آخرتند  « وَ مِنْكُمْ مَنْ يُرِيدُ الْآخِرَةَ »  ( نفحات ص 9 ، مصباح الهدايه ص 155 ) .\r\nدر كلمات بابا طاهر است كه مردم سه طايفه باشند عالم و مريد و عارف ، عارف كسى است كه خواهان خداى خود باشد بدون توجه به حظوظ خود و عالم خواهان علم و حظ خود باشد و مريد خواهان مراد خود باشد بديدن حظ خود .\r\nو باز گويد مردم در امر سلوك سه طبقه‌اند يكى اهل جد و رياضت و دوم اهل حفظ و سياست و سوم اهل حق و عنايت كه طبقهء اول در عبادات خود جديت كرده و رياضت كشند و طبقهء دوم اهل حفظ احوال و مقاماتند و اهل سياست نفوس خود ميباشند بتأديب الهى و سوم منتهيان بحق‌اند كه در مقام عنايت الهى جاى گزينند .\r\nو باز گويد مردم در امر سلوك بر دو قسمند يكى مريد حافظ و ديگرى مراد محفوظ ، مريد طالب است و مراد مطلوب ، مريد عمل كند تا يابد و مراد يابد و عمل كند ، مريد حافظ خود و حافظ احوال خود باشد و مراد محبوب و مطلوب حق است و حق حافظ او و احوال او است .\r\n( كلمات بابا ص 240 )\r\n\r\n","description":"","footnote":"","page_name":" 347 ","page_number":395},
  {"content":"\r\n\r\n\r\nاهْلُ السُّنَة\r\n- اين اصطلاح در كلام اطلاق بر اشاعره شود كه در تمام موارد پيرو سنت‌اند و حسن و قبح عقلى را قبول ندارند .\r\n\r\nاهْلِ شُرْب\r\n- ( اصطلاح عرفانى ) سكران را اهل شرب خوانند كه اهل غلبه وجد است رجوع به شرب شود .\r\n\r\nاهل شَريعَت\r\n- ( اصطلاح عرفانى و كلامى ) رجوع شود به شريعت و طريقت .\r\nو ( مصباح الهدايه ص 115 )\r\n\r\nاهلِ شُهُود\r\n- رجوع شود به شهود و ( شرح گلشن راز ص 544 ، شرح منازل ص 57 ) .\r\n\r\nاهلِ صُحْبَت\r\n- ( اصطلاح عرفانى ) اهل صحبت اميران بهشت‌اند .\r\n( تفسير ص 770 )\r\n\r\nاهلِ صُفَه\r\n- ( اصطلاح عرفانى ) كسانى بودند كه در زمان حضرت رسول در مسجد النبى صفه را گزيدند و در آنجا مسكن كردند و آنان اهل رياضت بودند كه مستقيما از معدن نبوت كسب فيض ميكردند و در بيان وجه تسميهء صوفى بيايد كه وجهى آنست كه اصلش صفه‌اى باشد و منسوب به اهل صفه باشد .\r\nو آنچه مشهور است اهل صفه عبارتند از : بلال ، ابو عبيده ، ابو يقظان ، عمار ياسر ، عبد اللّه مسعود ، عتبة بن مسعود ، مقداد بن اسود ، عتبة بن غزوان ، زيد بن خطاب ، ابو كبشه و عدهء ديگر .\r\n( شرح تعرف ص 38 ج 1 - كشف المحجوب ص 97 )\r\n\r\nاهلِ صَوْمَعَه\r\n- ( اصطلاح عرفانى ) اهل خانقاه و اهل شريعت و آن فروتر از مقام خراباتيان است .\r\nعراقى گويد :\r\n خراب كوى خرابات را از آن چه خبر * كه اهل صومعه را بهترين مقاماتست\r\nاگر چه اهل خرابات را ، ز من ننگست * مرا نصيحت ايشان بسى مباهاتست\r\nكسى كه حالت ديوانگان ميكده يافت * مقام اهل خرد نزدش از خرافاتست \r\n\r\nاهلِ طامات\r\n- ( اصطلاح عرفانى ) سالكينى را گويند كه بيان حقايق خود كند و اظهار كرامت خود خواهند و كنند و در مقامات كشف و كرامت مقيد باشند و در كشف اللغات گويد طامات نزد صوفيان عبارت است از خودنمائى و خودفروشى و اظهار كمالاتى است كه از جهت فريب دادن مردم و تسخير ايشان كنند رجوع شود به طامات و شطح طامات و ( كشاف ص 927 ) .\r\n\r\nاهلِ طَبايِع\r\n- ( اصطلاح فلسفى و كلامى ) اهل طبايع كسانى هستند كه گويند موجودات از كيفيات چهارگانهء محسوسه ، گرمى ، سردى ، ترى و خشكى پديد آمده‌اند و تدبير و تقديرى در كار نيست .\r\n( زاد المسافرين ص 31 ، 143 )\r\n\r\nاهلُ الطَّبايِعِ الْمُتَساوِيَة\r\n- ( اين اصطلاح اجتماعى است ) و منظور انسانهائى است كه از لحاظ طبيعت و سرشت يكسان‌اند و البته اينان در جريان تعلم و\r\n\r\n","description":"","footnote":"","page_name":" 348 ","page_number":396},
  {"content":"\r\n\r\nتأدب بر يكديگر مزيت و برترى يابند .\r\n( رجوع شود به سياسات مدنيه فارابى جزء مجموعهء رسائل ص 47 )\r\n\r\nاهْلِ عَدْل\r\n- ( اين اصطلاح كلامى است ) و منظور معتزليان‌اند كه قائل به عدل خدا و توحيد ذات و صفاتند .\r\n( رجوع شود به ملل و نحل شهرستانى ضميمهء ابن حزم ص 153 ) .\r\nاينان گويند كلام خدا عبارت از امر و نهى و وعد و وعيد بود و هر كس در اثر فعل خود مستحق ثواب و يا عقوبت بود و عقل سالم نيز بدين امر قضاوت كند .\r\n\r\nاهْلِ عِلْم و طَهارَت\r\n- ( اين اصطلاح عرفانى است ) منظور كسانى است كه در مراتب نه‌گانهء ترقى روح انسانى قرار دارند ، ( رجوع شود به روح انسانى و رجوع شود به انسان كامل نسفى ص 29 ) .\r\n\r\nاهلِ فُتْوى\r\n- ( اصطلاح فقهى ) مجتهد جامع شرائط را گويند .\r\n\r\nاهْلِ كِتاب\r\n- ( اصطلاح كلامى ) يهود و نصارى و بقولى زردشتىها را گويند .\r\n\r\nاهْلِ فَضائِل\r\n- اين اصطلاح اخلاقى است و اهل فضائل كسانى هستند كه وجه همت خود را كسب فضائل و اخلاق حسنه قرار داده‌اند .\r\n( اخلاق ناصرى ص 205 )\r\n\r\nاهْلِ فَقْر\r\n- رجوع شود به فقر و فقير .\r\n\r\nاهْلِ كَشْف\r\n- ( اصطلاح عرفانى ) اين طايفه را خاص الخاص گويند : و آنان به زبان اقرار ميكنند و بدل تصديق ميكنند ، هستى و يگانگى خداى را بطريق كشف و عيان . ( انسان كامل ص 45 )\r\n\r\nاهْلِ مُجاهَدَت\r\n- ( اصطلاح عرفانى ) كسانى كه در مقام مجاهدت و رياضت ميباشند كه « اما اهل المجاهدات و اصحاب الرياضات فطعامهم خشن و لباسهم خشن » .\r\n( عده ج 5 ص 484 )\r\n\r\nاهْلِ فَوْز\r\n- اين اصطلاح اخلاقى است و اهل فوز كسانى هستند كه بمقام و مرتبت قرب الهى رسيده باشند كه آنها را فائزان هم گويند و مخلصان نيز خوانند .\r\n( از اخلاق ناصرى ص 106 )\r\n\r\nاهْلِ مَحَبَّت\r\n- ( اصطلاح عرفانى ) در كلمات باباطاهر است كه « اهل المحبة فرحون و منتظرون اللقاء و اهل الحقيقة محترقون وجلون ، فارون من اللقاء » .\r\nآنها كه اهل بدايت محبت‌اند شادانند باميد لقاء حق و منتظر لقائند و اهل حقيقت كه اهل اواسط محبت‌اند ميسوزند و ترسانند و فراركننده‌اند از لقاء حق به جهت آنكه در اواسط كه هنوز نفس باقى است ميسوزند و در خوفند و نفس آنها آنان را از لقاء بر حذر ميدارد و گويد اول محبت لهو است بواسطهء غلبه نفس و هواهاى نفسانى كه موجب اعراض و عدم توجه بمحبوب است و اشتغال به چيزهاى باطل و اواسط آن سهو است كه\r\n\r\n","description":"","footnote":"","page_name":" 349 ","page_number":397},
  {"content":"\r\n\r\nقدرى بوى ادراك محبوب بمشام جان ميرسد لكن نفس هم هنوز باقى است . و موجب سهو است و آخر محبت زهق است كه فنا است و بطلانست كه سالك درين مرحله فانى و باطل مىشود و زهق بمعنى بطلان است رجوع شود به محبت .\r\n( شرح كلمات بابا ص 182 )\r\n\r\nاهْلِ مُراقَبَتْ\r\n- اين اصطلاح عرفانى است و مراد كسانى هستند كه همواره مراقب رفتار و حالات و اعمال خود باشند و از خداى ترسند و در عين رجا و اميدوارى و همواره ذكر خدا كنند و مقصود را ببينند كه حق است .\r\n( از لمع ص 55 - شرح كلمات بابا طاهر ص 151 )\r\n\r\nاهْلِ مُشاهَدَت\r\n- ( اصطلاح عرفانى ) مراد اهل كشف و شهودند ابراهيم شيبان گويد : « اهل المشاهدة لا يغيبون عنه قياما و لا قعودا و لا نائمين و لا منتبهين و لهم احوال يشتمل عليهم انوار قربه فيفرقون فيها و لا يتفرعون الى الخلق و ما هم فيها و تلك احوال الدهشة » . ( طبقات ص 45 ) .\r\n\r\nاهْلِ مُعامَلَت\r\n- ( اصطلاح عرفانى ) اهل معاملت كسانىاند كه عبادات حق را براى ثواب و ترس از عقاب و اميد پاداش انجام دهند .\r\n( شرح تعرف ج 3 ص 136 )\r\n\r\nاهْلِ مَعْرِفَت\r\n- ( اصطلاح عرفانى ) متحققان به حق را گويند : رازى گويد :\r\n« اهل المعرفة وحش اللّه فى الارض لا يأنسون الى احد ، و الزاهدون غرباء فى الدنيا و العارفون غرباء فى الآخرة » .\r\n( طبقات ص 112 )\r\n\r\nاهْلُ الْمَكر\r\n- رجوع بمكر شود .\r\n\r\nاهْلِ وَحْدَت\r\n- ( اصطلاح عرفانى ) اهل وحدت دو طايفه‌اند يك طايفه كه مىگويند : وجود يكى و آن وجود خداست ، طايفهء ديگر گويند ، وجود بر دو قسم است ، وجود حقيقى و وجود خيالى كه اول وجود خداست و دوم وجود عالم است و وجود موجودات است .\r\n( اشعه ص 166 ) اهل وحدت ميگويند : كه سير الى اللّه عبارت از آنست كه سالك چندان سير كند كه بيقين بداند كه وجود يكى بيش نيست و آن وجود خداست .\r\nاهل وحدت ميگويند كه ترقى روح انسانى را حدى پيدا نيست از جهت آنكه اگر آدمى مستعد را هزار سال عمر باشد و در اين هزار سال به تحصيل و تكرار و مجاهدات و اذكار مشغول بود ، هر روز چيزى يابد كه پيش از آن روز ندانسته باشد و نيافته بود از حكمت از جهت آنكه علم و حكمت خداى نهايت ندارد و ديگر اهل وحدت ميگويند كه هيچ مقامى شريف تر از وجود آدمى نيست تا بعد از مفارقت قالب بازگشت روح آدمى به آن مقام باشد .\r\nجمله افراد موجودات در سير و سفرند تا بآدمى رسند چون بآدمى رسيدند به كمال رسيدند و معراج همه تمام شد و آدمى هم در سير و سفر است تا به كمال خود رسد ، چون به كمال خود رسيد معراج آدمى هم تمام شد و ميوهء موجودات به كمال\r\n\r\n","description":"","footnote":"","page_name":" 350 ","page_number":398},
  {"content":"\r\n\r\nخود رسيد و بنزديك اهل وحدت كمال آدمى وجود ندارد زيرا بهر مقامى كه برسد باز ناقص است .\r\n( رجوع شود به انسان كامل نسفى ص 30 ) .\r\n\r\nاهْلِ وُصُول\r\n- ( اصطلاح عرفانى ) اهل وصول بعد از انبياء دو طايفه‌اند اول مشايخ صوفيه‌اند كه بواسطهء كمال متابعت رسول مرتبت وصول يافته‌اند و بعد از آن در رجوع براى دعوت خلق بطريق متابعت ، مأذون و مأمور شده‌اند و اين طايفه كاملان و مكملانند كه فضل و عنايت ازلى ايشان را بعد از استغراق در عين جمع و لجهء توحيد از شكم ماهى فنا بساحل تفرقه و ميدان خلاص و مناهى ارزانى داشته تا خلق را بنجات و درجات راهنمائى نمايند .\r\nو طايفهء دوم آن جماعتند كه بعد از وصول بدرجهء كمال حوالهء تكميل و رجوع بخلق بايشان نرفت ، غرقه بحر جمع گشتند و در شكم ماهى فنا چنان ناچيز شدند و مستهلك گرديدند كه از ايشان هرگز خبرى و اثرى بساحل تفرقه و ناصيت بقاء نرسيد « آن را كه خبر شد خبرى باز نيامد » و در زمره سالكان ديار حيرت انخراط يافتند و بعد از كمال وصول ولايت تكميل ديگران بدانها مفوض نگشت . ( نفحات الانس ص 8 )\r\n\r\nاهْلِ وِفاق\r\n- ( اصطلاح عرفانى ) رجوع به وفاق شود .\r\n\r\nاهلِ نَواميس\r\n- ( اين اصطلاح كلامى است ) و مراد از اهل نواميس انبياء و صاحبان شرع‌اند .\r\n( ش ص 305 )\r\n\r\nاهلِ يَقين\r\n- اين اصطلاح اخلاقى است و يقين يكى از مقامات و منازل قرب به حق است و اهل يقين را موقنان نيز خوانند و آن مقام و مرتبت حكماى بزرگ و علماى كبار باشد .\r\n( اخلاق ناصرى ص 106 )\r\n\r\nاهلِ هَيْبَت\r\n- رجوع شود به هيبت .\r\n\r\nاهلِ يَقْظَه\r\n- ( اصطلاح عرفانى ) بيداران و هشياران در بدايت حال « اليقظة فى اهل اليقظة لعمارة الآخرة كما ان الغفلة فى اهل الغفلة لعمارة الدنيا » .\r\n( طبقات ص 471 )\r\n\r\nاهْلِيَّت\r\n- ( اصطلاح فقهى ) در همهء انواع معاملات اهليت طرفين شرط است يعنى در عقود و پارهء از ايقاعات .\r\n\r\nاىُّ\r\n- بفتح همزه و تشديد ياء :\r\nمطلب اى پرسش از ما به الامتياز و فصل و جوهريت اشياء است چنان كه گويند « الانسان اى شىء هو فى ذاته يا فى جوهره » و مراد اين است كه آنچه مخصوص به انسان و از ذاتيات مختصهء به دو است بيان شود .\r\n( رجوع شود بامهات مطالب ) .\r\nبهر حال كلمهء اى به تشديد يا و فتح همزه در زبان عرب يكى از اسماء استفهام است و بواسطهء اين كلمه از مميزات يكى از دو امر مشترك پرسش مىشود مانند « اى الفريقين مقاما » يعنى\r\n\r\n","description":"","footnote":"","page_name":" 351 ","page_number":399},
  {"content":"\r\n\r\nانحن ام اصحاب محمد و براى پنج معنى آمده است 1 - شرط مانند  « أَيًّا ما تَدْعُوا فَلَهُ الْأَسْماءُ الْحُسْنى »  2 - استفهام چنان كه گذشت و مانند  « أَيُّكُمْ زادَتْهُ هذِهِ إِيماناً »  و  « فَبِأَيِّ حَدِيثٍ بَعْدَهُ يُؤْمِنُونَ »  3 - موصوله مانند  « لَنَنْزِعَنَّ مِنْ كُلِّ شِيعَةٍ أَيُّهُمْ أَشَدُّ عَلَى الرَّحْمنِ »  كه در اين صورت اگر اضافه نشده باشد و صدر صلهء او خبر محذوف نباشد معرب است ( يعنى اضافه شده باشد و صدر صله آن مذكور باشد يا غير مضاف باشد و صدر صلهء آن محذوف يا مذكور باشد ) 4 - دال بر معنى كمال در صورتى كه صفت براى نكره باشد مانند « رأيت رجلا اى رجل » 5 - صله براى ندا ، كه محلى بال باشد مانند « يا ايها الرجل » ( از مغنى ص 40 - سيوطى ص 39 - مختصر مطول ص 89 )\r\n\r\nاىْ\r\n- ( اصطلاح ادبى ) كلمهءاى بكسر همزه و تخفيف يا حرف جواب است بمعنى نعم و براى تصديق مخبر و اعلام مستخبر و وعد طالب آيد مانند « قام زيد » كه پاسخ گويد « اى » و « هل قام زيد » پاسخ گويد « اى » و مانند  « وَ يَسْتَنْبِئُونَكَ أَ حَقٌّ هُوَ »  قال  « إِي وَ رَبِّي »  ( از مغنى ص 40 )\r\n\r\nاىْ\r\n- كلمهء اى بفتح همزه و تخفيف يا حرف ندا است براى قريب و بقول بعضى براى بعيد مانند « اى عبد اللّه » و ديگر حرف تفسير است مانند « عندى عسجد اى ذهب » . ( از مغنى ص 40 )\r\n\r\nايا\r\n- كلمهء ايا بفتح همزه و تخفيف حرف نداء بعيد است و گفته شده است كه مشترك ميان قريب و بعيد است و گاه همزهء آن تبديل بهاء شود و گفته مىشود « اها » .\r\n( از مغنى ص 8 )\r\n\r\nايّام\r\n- ( اصطلاح گاه‌شناسى است و هم اصطلاح نجومى است . ) روزهاى هفته را قدما با ستارگان انطباق داده‌اند و هر ستارهء از سيارات هفتگانه را رب النوع روزى از روزهاى هفته دانسته‌اند . مثلا روز يكشنبه را روز آفتاب و دوشنبه را روز ماهتاب و سه‌شنبه را روز مريخ و چهارشنبه را روز عطارد و پنجشنبه را روز مشترى و جمعه را روز زهره و شنبه را روز زحل دانسته‌اند .\r\n( از شمس المعارف الكبرى ص 30 )\r\n\r\nايّامُ اللّه\r\n- ( اصطلاح عرفانى ) روزهاى خدائى . در قرآن مجيد آمده است كه خداوند آسمان و زمين و همهء آنچه بين آسمان و زمين است در شش روز بيافريد در تفسير كلمهء ايام بين مفسران و اهل ذوق اختلاف است ( رجوع شود به تفسير ابو الفتوح و تفسير فيض كاشى و زاد - المسافرين ناصر خسرو ص 367 )\r\n\r\nايّامُ الاسْتِظْهار\r\n- اين اصطلاح فقهى است و مدتى را گويند كه زن بايد صبر كند تا معلوم شود كه حائض است يا مستحاض .\r\n\r\nايّامِ باحُورا\r\n- ( از اصطلاحات گاه‌شناسى است ) از روز نوزدهم تموز هشت روز را باحورا گويند و آن روز آغاز شكستن گرما بود و گفته‌اند معنى اين لفظ شدت حرارت است و عدهء گويند كه\r\n\r\n","description":"","footnote":"","page_name":" 352 ","page_number":400},
  {"content":"\r\n\r\nلفظ باحور يونانى است و معنى آن روزگار آزموده بود و از احوال اين ايام استدلال كرده شود بر اوضاع و احوال و هواى باقى از سال .\r\n( از بيست باب ملا مظفر ) ابو ريحان گويد :\r\nهفت روزند ، اولشان نوزدهم تموز و يونانيان گفتند كه كلب الجبار اى شعرى يمانى برآيد بدان روزها . و اين وقت گرما بود بغايت رسيده . و اين نام از بحران شكافته است و بحران حكم بود زيرا ك خداوندان تجربت و آزمايش از آن حكم كنند بر حال هوا اندر ماه‌هاى زمستان .\r\nو نخستين روز از باحور دليل تشرين الاول است . و دوم روز دليل تشرين الاخر و همچنين تا بآخرش . پس هرچ اندر هر روزى پديد آيد از ميغ يا از باران يا از باد ، ماه او همچنان باشد نيز .\r\nو خاصه بمصر ازين روزگار باحور بيرون آرند حكم بر كشتها و برها و كدام نيك آيد و كدام بد آيد .\r\nهر امتى را و هر گروهى را اندر شهرها مانندهء اين روزگارهاست و بدان عيدها كنند و بازارگاهها سازند بجايهاى معلوم . و لكن دانستن يك يك از آن بس دشخوار است . و آنچ دانستيم بجاى آورديم بجايگاههاى كه اندر خور آن بود .\r\n( رجوع شود به التفهيم ص 265 )\r\n\r\nايام بيض\r\n- اين اصطلاح فقهى است و در هر ماهى سيزدهم ، چهاردهم و پانزدهم را ايام بيض خوانند .\r\n\r\nايّامِ تَشْريق\r\n- ( از اصطلاحات گاه‌شناسى - ) و در باب حج از فقه اسلامى به كار رفته است و ايام تشريق سه روز است سپس عيد گوسپندكشان . و ز بهر آنك اندر ايام تشريق و معدودات آنك به دو تكبير كرده آيد از پس هر نمازى ، خلافهاست ميان فقها ، حكايت كردن آن مگر با خلافها دشخوار است و اين نه جاى آنست .\r\nو اندرين ماه‌هاى تازى روزگارهاست كه بدان اتفاق افتاد زادن بزرگان يا مرگ يا كشتن ايشان يا مانندهء اين حادثه‌ها .\r\nو ليكن مردمان آن را كم به كار دارند . و گاه‌گاه بدان تعصب و بلا رسانند كه ميان خداوندان مذهبهاست .\r\n( رجوع شود به التفهيم ص 253 )\r\n\r\nايّام خوارَزْمشاهى\r\n- ( از اصطلاحات گاه‌شناسى است ) ابو ريحان بيرونى گويد اين روزها را احمد بن محمد بن عراق بن بن منظور خوارزمشاه استخراج كرده است و قصد وى از اين كار اين بود كه حساب روزها كه مناسب كشت و كار است فراموش نشده و ثابت ماند و خلاف نيوفتد يعنى در اثر گشت سال تغيير نكند زيرا عامهء مردم نتوانند تغييرات ماه‌هاى سال را حساب كنند .\r\nو همچنين گويد وى ماه‌هاى خوارزمى را نيز تبديل به ماه‌هاى سريانى نمود .\r\n( از التفهيم ص 272 )\r\n\r\nايّام عَالَم\r\n- ( اصطلاح گاه‌شمارى ) اين روزهاى است تمام كه اندر هر يكى از كواكب و اوجها و جوزهرهاى ايشان را\r\n\r\n","description":"","footnote":"","page_name":" 353 ","page_number":401},
  {"content":"\r\n\r\nدورها تمام گردد بىكسر . و غرض اندرين ، آسانى ياد داشتن است و بيرون آوردن جايگاهها و رفتنشان . و هر گروهى اين روزگارها بجاى آوردند بر آن حركات كه بر صد يافته شده است . اما آنك ميان مردمان معروف شده است آن هندوان است .\r\nو ايشان آن را كلپ خوانند . و روزگار اين مدت را كلپ اهرگن اى جمله روزگار كلپ . و مردمان ما آن را روزگار سندهند خوانند . و نه چنانست ، و ليكن بلغتشان سدهاند . و اين نامى است كه بر هر كتاب نجومى بزرگوار افتد . و تفسيرش چنان بود . آن راستى كه اندرو كژى نيايد .\r\nو نزديك ايشان كتابهاى سدهاند بعدد پنج معروفند . يكى سورج سدهاند ، و ديگر بشست سدهاند ، و سه ديگر رومك سدهاند ، و چهارم بلس سدهاند ، و پنجم براهم سدهاند .\r\nو اين روزگارها را ايام عالم از بهر آن نام كردند كه اعتقاد هندوان چنانست كه دو كلپ شباروزى باشد براهم را . و معنى براهم چون بيابى ، طبيعت بود . يكى كلپ از آن روز است ، و ديگر شب . و اين كلپ كه اندروايم ، روز است . و باولش ستارگان و جز ستارگان ، از اول حمل رفتن گرفتند ، روز يكشنبه . و چون اين كلب تمام شود ، كلب شب آيد ، و آنچ همىجنبد سكون گيرد . و همچنين شب از پس روز تا عمر براهم تمام شود كه صد سال است ، از آن سالها كه از روز مركب شود . و شرح سخنانشان اندرين باب دراز شود .\r\nو بديگر جاى ياد كرديم . فاما اينجا بجدول اندر ادوار كواكب اندر كلب نهاديم ، چنانك هندوان دارند ، نه چنانك بزيجهاى مردمان ماست . و نيز با آن ، هزارها نهاديم كه بو معشر از پارسيان حكايت كرده است .\r\n( التفهيم ص 148 - 149 )\r\n\r\nايّامِ عَجُوز\r\n- ( اين اصطلاح گاه‌شناسى است ) ابو ريحان گويد : ايام عجوز هفت روز است . اول آنها 26 شباط است كه چون در آن سوز و سرما هست سرماى پيرزن هم نامند و گويند قوم عاد در آن روز هلاك شدند و از ايشان پيرزنى بماند و بر ايشان مويه كرد .\r\nلكن تازيان گويند عجوز درست نيست و عجز درست است يعنى دنب و دنبال يعنى آخرين سرما .\r\nيعقوب كندى در اين باب كتابى نوشته است و گفته است كه علت انقلاب هوا در آن ايام اين است كه آفتاب به نقطهء تربيع يعنى اوج تربيع ميرسد .\r\nو بهر حال عربان برد العجوز هم نامند ( از التفهيم ص 263 )\r\n\r\nايّام غَمّ\r\n- ( اصطلاح عرفانى ) روزگار بازماندگى و عقب افتادگى از سير الى اللّه .\r\nحافظ\r\n رسيد مژده كه ايام غم نخواهد ماند * چنان نماند و چنين نيز هم نخواهد ماند\r\nچه جاى شكر و شكايت ز نقش نيك و بد است * چو بر صحيفهء هستى رقم نخواهد ماند \r\n\r\nايّام مُغانِ خوارَزم\r\n- ( اين اصطلاح از اصطلاحات گاه‌شناسى است ) .\r\nابو ريحان گويد : مغان در باب ماهها پيرو سغديانند\r\n\r\n","description":"","footnote":"","page_name":" 354 ","page_number":402},
  {"content":"\r\n\r\nو خوارزميان را در ماه‌هاى خود روزهاى معروفى بود آنان نوروزشان را « ناوسارزى » نامند .\r\nو از جملهء روزهاى آنان « عاسوان » روز اول از ماه سوم تا ششم ( از اول خرداد تا ششم ) و « اجغار » يعنى آتش افروخته روز شانزدهم از ماه چهارم كه در شب آن آتش افروزند و گرداگرد آن شراب خورند مانند جشن سده و ايامى ديگر .\r\n( از التفهيم ص 269 )\r\n\r\nايّامِ مُعْتَضِدِىّ\r\n- ( گاه‌شمارى ) ابو ريحان گويد : چون پارسيان از كبيسه دست باز داشتند ماههاشان پيشتر شدند و نوروز پيش از رسيدن برآمد و خراج پيش از غله گشاده شد و دهقانان سواد برنج افتادند و برزگران را دشخوار شد .\r\nپس متوكل نيت بر آن نهاد كه نوروز را سپس‌تر برد تا رعيت را آسان شود . و نرسيده است به تمام كردن آن و از پس او خليفه‌يى را اندرين شغل نبود مگر معتضد را كه او را جز اين همت نبود . پس نوروز را بيازدهم روز حزيران برد . و ديگر ماه‌هاى پارسى و آنچ اندر آنست از روزگارها بحسب نوروز از پس برده شد .\r\nچون سريانيان سال خويش كبيسه كنند مسترقهء معتضد نيز شش روز شود اندر آن سال .\r\n( رجوع شود به التفهيم ص 270 )\r\n\r\nايّامِ مَنْحُوسَه\r\n- ( اين اصطلاح نجومى و گاه‌شناسى است ) و منظور روزهاى نحس است بنا بر قاعدهء نجومى و يا سنت‌هاى - قديمى كه ناشى از حوادث است در اين ايام .\r\nدر هر ماهى چند روز نحس دانند كه پارهء از كارها را نبايد در آن روز انجام داد و البته بايد گفت كه هيچ گونه اساس معقولى ندارد .\r\nآن ايام از اين قرارند :\r\nماه محرم از 2 تا 20 صفر 10 ربيع اول 4 ربيع دوم 28 جمادى اول 20 جمادى دوم 2 و 10 رجب 2 و 10 شعبان 2 و 10 رمضان 4 و 20 شوال 20 ذى قعد 28 ذى حج 8\r\n\r\nايّامِ نَحْر\r\n- اين اصطلاح فقهى است و روزهاى دهم ، يازدهم ، و دوازدهم ذى الحجه را گويند ( از دستور ج 1 ص 1133 )\r\n\r\nايّانَ\r\n- اين كلمهء در زبان عرب از اسماء استفهام است ( بفتح همزه و تشديد يا ) و بواسطهء آن پرسش از زمان آينده شود . ( از تلخيص ص 89 ) .\r\n\r\nايتِلاف\r\n- اين اصطلاح اهل ادب است و آن تناسب است و ايتلاف قافيه عبارت از تمكين است و بالجمله ايتلاف لفظ آن باشد كه الفاظ بعضى با بعضى ديگر ملائم باشند غريب با غريب و متداول\r\n\r\n","description":"","footnote":"","page_name":" 355 ","page_number":403},
  {"content":"\r\n\r\nبا متداول مانند  « تَاللَّهِ تَفْتَؤُا تَذْكُرُ يُوسُفَ »  و  « لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ »  رجوع شود به ( كشاف ج 1 ص 89 ) .\r\nو در ابداع آرد كه ايتلاف اللفظ مع اللفظ آنست كه در كلام مقامى باشد محتمل چندين لفظ و متكلم به جهت ملايمت با لفظى ديگر كه در كلام است يكى از آن الفاظ متعدده را رجحان دهد ( رجوع شود به ابدع ص 185 - 89 )\r\n\r\nايثار\r\n- ( اصطلاح عرفانى )  « وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ »  ايثار يعنى برگزيدن و اختيار كردن و اكرام كردن و تفصيل دادن و در اصطلاح اختيار كردن غير است بر خود از روى قصد و نيت .\r\nابو حفص گويد : « الايثار ان تقدم حظوظ الاخوان على حظك فى امر آخرتك و دنياك » ( طبقات ص 122 ) .\r\nايثار بر سه وجه است .\r\nاول آنكه خلق را برگزيند بر نفس خود در موردى كه موجب دينى بر او نشود و سبب تحمل مشقت و اتلاف وقت و غيره نشود .\r\nدوم ايثار رضاى خدا بر رضاى غير خدا اگر چه در آن دشواريها باشد و مشقت زيادى را در برداشته باشد و تحمل دشواريهائى را لازم داشته باشد .\r\nسوم ايثار خدا زيرا فرو رفتن در ايثار خود دعوى مالك بودن خود است يعنى ايثار را از خداوند داند و خود را هيچ پندارد .\r\nهجويرى گويد : ايثار بر لقمه ، كار سگان است ، مردان جان و زندگانى ايثار كنند .\r\nنورى گويد : بار خدايا اهل دوزخ را عذاب كنى و جمله آفريدگان تواند و اگر ناچار دوزخ را از مردم پر كنى قادرى كه به من دوزخ و طبقات آن پر كنى و ايشان را بهشت فرستى ( كشف المحجوب ص 237 - 236 ) .\r\nو خداى متعال بهترين بذل را بذل محبوب قرار داده و فرمايد  « لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ »  و چون روح كسى مبذول باشد مال و منال و خرقه و لقمه را چه خطر باشد ؟ بالاترين ايثار آنست كه ايثار كند و لو بدان حاجت داشته باشد .\r\nو آن بر دو گونه است يكى ايثار در صحبت و ديگرى ايثار در محبت ، ايثار در محبت ايثار حضرت امير است در شب هجرت كه ايثار نفس بود ( مصباح الانس ص 41 ) و ايثار ، ايثار آن بود كه كسى ديگر را بر خويشتن ايثار كند نه براى آنكه فضل ايثار برد بلكه براى آنكه فضل ايثار از آن ايثار شده باشد و خود را از همهء خلق كمتر بداند « و ايثار الايثار ان يؤثر على نفسه غيره بالايثار ليكون فضل الايثار لغيره » ( شرح تعرف ج 3 ص 99 )\r\n\r\nايجاب\r\n- ( اصطلاح منطقى و فقهى ) مقابل سلب و مقابل قبول و طرف آنست در عقود و معاملات ( از دستور ج 1 ص 223 ) . قضيه موجبه در برابر سالبه است رجوع به قضيه موجبه شود . در فقه از اركان اساسى عقوق ، ايجاب و قبول است در كليات حقوقى آمده است :\r\nايجاب مصدر اوجب است و وجوب\r\n\r\n","description":"","footnote":"","page_name":" 356 ","page_number":404},
  {"content":"\r\n\r\nمصدر وجب . اگر چه در لغت براى وجوب معانى متعددى ذكر شده و لكن جامعترين آنها معنى وقوع و ثبوت است بلكه همه معانى مذكوره راجع به اين معنى است و از اين قبيل است فاذا وجبت جنوبها و وجبت الشمس و ايجاب مستعمل در باب عقود به همين معنى راجع مىشود زيرا مراد از آن اين است كه شخصى مال خود را در مقابل عوض ، به غير تمليك نمايد ، مثلا وقتى بگويند فلان شخص ايجاب بيع نمود معنى آن اين است كه آن را امر واقعى محققى قرار داده و از اين ايقاع تعبير بانشاء مىشود و راجع است بايجاد انشائى جعلى نه ايجاد تكوينى .\r\nپس ايقاع ايجابى در عقود نظير انشاء ايقاعى است در باب ايقاعات و بهر يك از آنها معنى ربطى بين دو نفر حاصل مىشود . فرقى كه بين آنها است اين است كه موجب دو عمل بجا مىآورد :\r\nيكى از طرف خود و ديگرى از طرف مقابل ، مثلا مال خود را به مشترى تمليك مىكند و مال مشترى را تملك مينمايد .\r\nاما در انشاء ايقاعى امر قائم به عمل واحدى است و لذا قبول و عدم قبول طرف ، در آن اثرى ندارد ، بخلاف ايجاب در عقود ، زيرا از آنجائى كه عمل موجب ، به خود اختصاص نداشته بلكه به غير نيز تعلق دارد محتاج است به امضاء و موافقت كسى كه عمل متعلق به اوست و بدون آن امر معامله تمام نخواهد شد .\r\nپس در حقيقت قبول امضاء و مطاوعهء فعل موجب است و آن هم منحل مىشود به تملك و تمليك . و لكن از روى رضاى بفعل موجب ، نه مبنى بر فعل خود بالمباشرة .\r\nاز بيان مذكور ظاهر مىشود كه در مورد بيع موجب كسى است كه تمليك و تملك مىكند خواه عبارتش مقدم باشد يا مؤخر و قابل كسى است كه رضايت به اين امر داده و آن را مىپذيرد ، خواه عبارتش مقدم باشد يا مؤخر .\r\nبنا بر اين فرق بين موجب و قابل به تقديم و تأخير عبارت نيست بلكه فرق بين آنها جوهرى و معنوى است و شبيه بكسر و انكسارند اگر چه از جهاتى با همديگر فرق دارند و غرض اين معنى است كه قبول بتقديم يا تأخير يا مقارن بودن با ايجاب مختلف نمىشود . پس اگر تقديم قبول را بر ايجاب جائز بدانيم چنان كه بعضى جايز دانسته‌اند ، مثل اينكه خريدار اول بگويد خريدم يا ابتياع نمودم و فروشنده بعدا بگويد فروختم ، اولى قبول است و دومى ايجاب . ( كليات حقوقى ص 59 )\r\n\r\nايجابِ حَمْلى\r\n- ( اصطلاح منطقى ) مراد قضيهء موجبهء حمليه است در مقابل ايجاب شرطى رجوع شود به قضيه حمليه و شرطيه .\r\n\r\nايجابِ مُتَّصِل\r\n- ( اصطلاح منطقى ) مراد قضيهء موجبهء متصله است مقابل منفصله رجوع شود به قضيه شرطيه متصله .\r\n\r\nايجاد\r\n- ( اصطلاح فلسفى ) در دستور العلماء ايجاد را مرادف با ابداع قرار داده است .\r\n\r\n","description":"","footnote":"","page_name":" 357 ","page_number":405},
  {"content":"\r\n\r\nصدرا گويد غرض از ايجاد عالم ايصال هر ممكنى است بكمال مطلوب خود و بعبارت ديگر غرض از ايجاد افاضه جود و سير ممكنات از مراتب دانيهء خود باعلى مرتبت كمال و بدرجهء خير محض و وصول باعلى مراتب ممكن مىباشد و در هر حال صدرا ايجاد را مرادف با خلق قرار داده است و لكن از بررسى كلمات سايرين برمىآيد كه ايجاد اعم از ابداع و از اختراع و تخليق بمعنى اخص است رجوع شود به تخليق و تكوين .\r\n( اسفار ج 6 ص 172 و دستور ج 1 ص 223 و اسفار ج 2 ص 159 ) .\r\nدر عرفان ايجاد در اصطلاح عبارت از ظهور تعين علمى است بواسطهء قدرت يعنى انصباغ امر وجود الهى به تعين علمى ارادى ( شرح منازل ص 92 - كشف المحجوب ص 243 ) .\r\n\r\nايجاز\r\n- اين اصطلاح اهل معانى بيان است و اداء مقصود باشد بكمترين عبارات متعارفه و مقابل اطناب است و لفظ اندك بود و معنى بسيار سنائى گويد :\r\n تا بحشر اى دل ار ثنا گفتى * همه گفتى چو مصطفى گفتى \r\nايجاز بر دو قسم است ايجاز قصر كه بواسطهء حذف نمىباشد مانند  « وَ لَكُمْ فِي الْقِصاصِ حَياةٌ يا أُولِي الْأَلْبابِ »  كه لفظ اندك و معنى بسيار است و ايجاز حذف كه جزئى از جمله حذف شده باشد مانند  « وَ سْئَلِ الْقَرْيَةَ »  كه و اسأل اهل قريه بوده است و مانند  « وَ كانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً »  كه كل سفينة صحيحة بوده است و ايجاز نبايد مخل بمعنى باشد و حدى كه براى ايجاز و اطناب معين كرده‌اند بدين قرار است كه الفاظ در رساندن مقاصد يا مساوى با مقاصد و مرادند و يا الفاظ زيادتراند و يا كمتر اگر الفاظ زيادتر از معنى مقصود باشد اطناب و اگر كمتر باشد ايجاز گويند در ايجاز بايد در عين حال وافى به مقصود باشد و اطناب هم در صورتى مستحسن است كه زيادتى براى فائدهء باشد و ايجاز هم نبايد مخل بمعنى باشد و اطناب هم نبايد موجب تصديع مخاطب شود .\r\nمثال براى مورد مساوات  « وَ لا يَحِيقُ الْمَكْرُ السَّيِّئُ إِلَّا بِأَهْلِهِ »  و بايد دانست كه ايجاز و اطناب از امور اضافى هستند و قاعدهء و ضابطهء آن همان مساوى بودن با مقصود و زيادتر و كمتر بودن است و ديگر ضابطهء ندارد و در ايجاز قصر بايد نهايت دقت شود كه رعايت فصاحت بشود و طرف هم از مقصود آگاهى حاصل كند و اين معنى بمقتضاى احوال سامع متفاوت است و همين طور در ايجاز حذف و علاوه در اين نوع ايجاز بايد رعايت قواعد هم بشود ( از مطول ص 239 - 245 - المعجم ص 279 - دستور ج 1 ص 223 ) رجوع باطناب شود .\r\n\r\nايجازِ حَذْف\r\n- رجوع بايجاز شود .\r\n\r\nايجازِ قَصْر\r\n- رجوع بايجاز شود .\r\n\r\nايحاء\r\n- ( اصطلاح عرفانى ) عبارت از القاء معنى خاص است در نفس بسرعت\r\n\r\n","description":"","footnote":"","page_name":" 358 ","page_number":406},
  {"content":"\r\n\r\nو خفاء .\r\n\r\nايداع\r\n- اين اصطلاح فقهى است و وديعه نهادن باشد و تسلط غير باشد بر حفظ مال ، وديعه‌گذارنده را مودع و مستودع بكسر گويند و وديعه‌گيرنده را مودع و مستودع بفتح گويند . رجوع بوديعه شود .\r\n\r\nايْدِى المُتَعاقَبَه\r\n- اين اصطلاح فقهى است و مراد دستهاى متعاقب و پى در پى در معامله است كه مثلا شخصى متاعى را خريد و بعد فروخت و آن هم فروخت بديگر و همين طور البته در مواردى كه ضمان‌آور باشد بحث است كه كدام مسئول‌اند و يا بايد مال را از كدام گرفت . . . رجوع بضمان شود .\r\n\r\nايرادُ الْمَعْطوُفات\r\n- اين اصطلاح اهل ادب باشد و آن است كه چند لفظ را در يك مصرع و يا يك بيت معطوف آرند مانند :\r\n « جمال و كمال و جلال تو باد * چو احسان و اكرام وجود تو دائم » \r\n( از كشاف ج 2 ص 110 )\r\n\r\nايس\r\n- ( اصطلاح فلسفى ) ايس يعنى وجود مقابل ليس يعنى عدم .\r\n( اسفار ج 2 ص 163 و رجوع شود به تفسير ص 1644 و شفا ج 2 ص 526 )\r\n\r\nايس دَهْرىّ\r\n- ( اصطلاح فلسفى ) ايس دهرى يعنى وجود دهرى مير داماد ميگويد فلك اقصى از جوف ليس مطلق و متن عدم صريح خارج و در فضاى ايس دهرى قرار گرفته است .\r\n\r\nايساغُوجى\r\n- ( اصطلاح منطقى ) در دستور العلماء گويد : ايساغوجى كلمهء مركب و از سه جزء تركيب يافته است 1 - ايس 2 - اغو 3 - اجى معناى جزء اول « تو » و معناى جزء دوم « من » و معناى جزء سوم « آنجا » مىباشد و بعد از معناى اصلى خود نقل شده و به معناى كليات خمس آمده است .\r\nبعضى ميگويند ايساغوجى يك كلمه است و معناى آن گل پنج برگ است و از اين رو بر كليات خمس اطلاق شده است و در هر حال كلمهء ايساغوجى بيونانى به معناى گل پنج برگ است و اكنون مراد كليات خمس است رجوع شود به كليات خمس . ( دستور ج 1 ص 227 )\r\n\r\nايصاء\r\n- اين اصطلاح فقهى است و ايصاء از باب افعال وصى گردانيدن و وصيت كردن باشد رجوع به وصيت شود .\r\n\r\nايضاح\r\n- اين اصطلاح اهل معانى است و آن باشد كه براى رفع خفاء كلام توضيحى آورده شود كه بيان مراد كند و آن از اقسام اطناب باشد و ايضاح بعد از ابهام باشد ( از كشاف ج 2 ص 1451 ) .\r\nو ايضاح بعد از ابهام گاه براى تفخيم آيد مانند  وَ قَضَيْنا إِلَيْهِ ذلِكَ الْأَمْرَ أَنَّ دابِرَ هؤُلاءِ مَقْطُوعٌ مُصْبِحِينَ  و از جمله باب مدح و ذم است يعنى مخصوص بمدح و ذم رجوع شود به ( مطول ص 248 ) در ابدع آرد كه ايضاح آن است كه متكلم پس از اداى كلام بعضى از مندرجات آن را كه احتمال اشتباه و خفاى معنى مراد را ميدهد توضيح نمايد . مثال :\r\n\r\n","description":"","footnote":"","page_name":" 359 ","page_number":407},
  {"content":"\r\n\r\n دختران طبع را يعنى سخن با اين جمال * آبروئى نيست پيش حسن آن زيبا پسر \r\n*\r\n گل نسبتى ندارد با روى دلفريب * تو در ميان گلها چون گل ميان خارى \r\n( از ابدع ص 91 )\r\n\r\nايطاء\r\n- اين اصطلاح اهل عروض است و نزد شعرا اعادهء قافيه باشد و آن از عيوب شعر است و بعضى گويند ايطاء تكرار فاصله باشد ، ايطاء بر دو قسم است خفى و جلى ايطاء خفى آنست كه تكرار آن ظاهر نباشد مانند « دانا ، بينا ، آب ، گلاب ، كوهسار و شاخسار » و اما ايطاء جلى كه شايگان هم گفته‌اند آنست كه تكرار آن ظاهر باشد رجوع شود به ( المعجم ص 216 - دره نجفى ص 85 - كشاف ج 2 ص 144 ) .\r\n\r\nايغال\r\n- اين اصطلاح ادبى است و يكى از انواع اطناب است و آن ختم بيت باشد به امرى كه مفيد نكتهء خاص باشد به نحوى كه اگر آن امر هم نباشد معنى بيت تمام باشد براى زيادتى در مبالغه يا تحقيق در تشبيه مانند   اتَّبِعُوا الْمُرْسَلِينَ اتَّبِعُوا مَنْ لا يَسْئَلُكُمْ أَجْراً وَ هُمْ مُهْتَدُونَ   كه جمله و هم مهتدون ظاهرا زيادى است زيرا رسول خود مهتدى است نهايت مفيد ترغيب بر تبعيت باشد از رسل ، رجوع شود به ( المعجم ص 264 - مختصر المعانى ص 117 ) .\r\nدر ابدع آرد :\r\nايغال در لغت سخت سير كردن و دور رفتن است و در نزد اهل اين فن آنست كه شاعر قبل از قافيه از اداى آنچه مقصود خود بوده فارغ شود پس فكر خود را براى يافتن قافيهء كه افادهء معنى صحيحى نمايد بسط دهد و بجاى دوردست فرستد تا آن را بدست آورد و بر معنى بيفزايد .\r\nمثال فارسى :\r\nحسرت مادر گيتى همه وقت اين بوده است كه بزايد چو تو فرزند مبارك مولود پارس را نعمتى از غيب فرستاد خداى پارسيان را ظلى برآمد ممدود ( از ابدع ص 92 ) .\r\n\r\nايقاعات\r\n- اين اصطلاح فقهى است و ايقاع مقابل عقد است عقد دو طرف ايجاب و قبول دارد و ايقاع يك طرفى است و معاملاتى كه غرض مهم از آن دنيا باشد و وقوع آن نياز به دو طرف نداشته باشد ايقاع است رجوع به عقد و ( قواعد شهيد ص 4 ) شود .\r\nدر كليات حقوقى آمده است :\r\nهر معامله يا عملى كه داراى اثر شرعى است اگر ترتيب اثر بر آن موقوف به رضايت دو طرف باشد عقد است و اگر رضايت يك طرف در آن كافى باشد ايقاع خواهد بود .\r\nپس بيع كه اثر آن يعنى حصول ملكيت ثمن براى بايع و ملكيت مبيع براى مشترى بدون وجود طرفين كه بايع و مشترى باشد تحقق نخواهد يافت داخل در عقود است اما طلاق كه ترتب اثر بر آن توقف به رضايت طرفين ندارد بلكه در حصول آن ، وجود يك طرف كافى است و\r\n\r\n","description":"","footnote":"","page_name":" 360 ","page_number":408},
  {"content":"\r\n\r\nقهرا اثر بر آن مترتب است و لو اينكه طرف ديگر راضى نباشد ايقاع است .\r\nبنا بر اين ، ضمان و حواله چون ترتب آثار بر آنها كه انتقال مال از ذمهء بذمهء ديگر باشد به عمل يك طرف انجام‌پذير نيست بلكه محتاج است به رضايت دو نفر يا سه نفر ، لامحاله عقد خواهند بود .\r\nو لكن سيد رحمه اللّه در عروه ضمان و حواله و وكالت و جعاله را داخل در ايقاعات قرار داده بدون اينكه ضابطه و معيارى براى فرق بين عقود و ايقاعات بيان نمايد .\r\nدر كتاب حواله ميگويد : معتبر بودن رضايت محتال و محال عليه حواله را داخل در عقود نخواهد نمود زيرا اگر چه حواله موجب انتقال دين است از ذمه محيل بذمه محال عليه و لكن اين نقل و انتقال نوعى است از وفاء دين و وفاء دين عقد نيست هر چند حاجت به رضايت طرف ديگر داشته باشد . چنان كه در وفاء دين به غير جنس رضايت دائن معتبر است و با وجود اين ايقاع است .\r\nو از بيان مذكور معلوم مىشود كه ضمان هم ايقاع است زيرا آن هم نوعى است از وفاء و به همين جهت رعايت شرائط عقود لازمه در آنها لزومى ندارد و بكتابت و آن نيز تحقق خواهند يافت .\r\nبلكه ممكن است دعوى نمود كه وكالت و جعاله هم به همين نحو باشد اگر در آنها رضايت طرف معتبر است .\r\nچنان كه فرقى نيست بين اينكه شخص به ديگرى بگويد : مأذونى در فروش خانهء من يا بگويد تو وكيلى . و اين نظريه مورد مناقشات ذيل قرار گرفته :\r\n1 - ايقاع بودن بعض انواع وفاء دين مستلزم اين نيست كه هر وفاء دينى ايقاع باشد . مثلا اگر مديونى بدائن خود مالى را بفروشد به همان دينى كه در ذمه او است دين خود را ادا كرده بنحو بيع و عقد نه بنحو ايقاع .\r\n2 - اداء دين را قرار دادن نقل و انتقال معنى ندارد زيرا محققا اداء دين نه عقد است و نه ايقاع بلكه عملى است و حقى است لازم الوفاء . بلى اصل قرض عقد است و لكن وفاء به آن از توابع و آثار آن مىباشد مثل اينكه تسليم عين مبيع بعد از وقوع بيع از آثار عقد است نه جزء عقد است و نه ايقاع .\r\n3 - با اندك دقتى معلوم مىشود كه وفاء دين به غير جنس معامله‌ايست ضمنى و عقدى است مطوى و الا معقول نيست كه كسى اشتغال ذمه به پول داشته باشد و دادن جنس وفاء به آن باشد با اينكه حتما بايد به مثل باشد پس جائى كه مماثلت نباشد لامحاله ضمنى بين آنها مبادله برضاى صاحبان حق وجود دارد .\r\nبر فرض كه اين معاملات ايقاع باشند ، ايقاع داراى صيغهء مخصوصى است كه اثر مطلوب از آن به غير آن صيغه حاصل نمىشود .\r\nعلاوه بر اينكه بالاتفاق ايقاع بكتابت و اشاره واقع نمىشود مگر از كسى كه قادر بر تكلم نباشد مثل اخرس .\r\n4 - دعوى عدم فرق بين آنجائى كه شخص بگويد تو از قبل من مأذونى\r\n\r\n","description":"","footnote":"","page_name":" 361 ","page_number":409},
  {"content":"\r\n\r\nخانه‌ام را بفروشى يا بگويد تو وكيل هستى در فروش خانه بعيد به نظر ميآيد .\r\nزيرا اولا اذن در بيع خانه يا غير خانه نه عقد است و نه ايقاع بلكه ترخيص و اباحه است . بر عكس وكالت عقد است و حصول آن موقوف است به رضايت طرفين و فرق بين آنها واضح است اگر مالك اجازه دهد و مأذون قبول نكند و سپس آن را بفروشد بيع صحيح است اما اگر وكالت دهد و آن را رد كند و پس از رد آن را بفروشد بدون امضاى ثانوى بيع نافذ نخواهد بود .\r\nثانيا فرض كنيم كه بين هر دو تساوى باشد و از جهتى فرقى نداشته باشند تساوى در جهتى موجب تساوى در همه جهات نخواهد بود . چنان كه هبهء دين و ابراء آن مساوى است اگر چه اولى نزد قائلين به صحت عقد است و دومى ايقاع .\r\n( كليات حقوقى 157 ، 159 )\r\n\r\nايقان\r\n- ( اصطلاح عرفانى ) ايقان عبارت از علم بشىء است بواسطهء استدلال و از اين جهت است كه علم خدا را موصوف بايقان نكنند زيرا ذات او منزه از سبب و استدلال است ( كشاف ص 1548 ) .\r\n\r\nايلاء\r\n- اين اصطلاح فقهى است و ايلاء در لغت قسم باشد بطور مطلق و گويند در جاهليت ايلاء قسم خوردن بر ترك مباشرت با زوجه بوده است و در اصطلاح فقهاء اسلامى نيز به همين معنى است و آن موجب حرمت شود و بالجمله ايلاء آن باشد كه مردى قسم ياد كند كه با زنش نزديكى نكند بطور مطلق يا مدت چهار ماه كه حق زن بدان تعلق گيرد ، در اين صورت زن ميتواند ترافع نزد حاكم شرعى برد و حاكم مرد را احضار و او را مخير بين دو كار مىكند يا نزديكى يا اطلاق و بطور كلى ايلاء يكى از گناهان بزرگ است به حكم   « لِلَّذِينَ يُؤْلُونَ مِنْ - نِسائِهِمْ تَرَبُّصُ أَرْبَعَةِ أَشْهُرٍ فَإِنْ فاؤُ فَإِنَّ اللَّهَ غَفُورٌ رَحِيمٌ وَ إِنْ عَزَمُوا الطَّلاقَ فَإِنَّ اللَّهَ سَمِيعٌ عَلِيمٌ »   ( از الفقه ج 4 ص 463 - 426 - قواعد شهيد ص 24 ) .\r\nدر شرح لمعه است كه ايلاء قسم است بر ترك و طى زوجه دائمهء مدخول بها و صيغه قسم بايد به اللّه باشد در اين صورت زن تواند شكايت كند و حاكم مرد را چهار ماه مهلت ميدهد و بعد مجبورش مىكند بر وطى يا طلاق ( از شرح لمعه ج 2 ص 142 - دستور ج 1 ص 221 ) .\r\nو هو مصدر الى يولى اذا حلف . . . هو الحلف على ترك الوطى الزوجة الدائمة المدخول بها قبلا ابدا او مطلقا او زيادة على اربعة اشهر للاضرار بها و لا ينعقد الايلاء الا باسم اللّه تعالى المختص متلفظا بالعربية و غيرها و لا بد فى المحلوف عليه من اللفظ الصريح كادخال الفرج فى - الفرج . . . و لو تلفظ بالجماع و الوطى و اراد الايلاء صح و لو ركن بقوله لا اجمع رأسي و رأسك مخدة و قصد الايلاء حكم - الشيخ بالوقوع و لا بد من تجريده عن الشرط و الصفة . . .\r\nو اذا تم الايلاء فى الزوجة المرافعة الى الحاكم مع امتناعه عن الوطى فينظره - الحاكم اربعة اشهر ثم يجبره بعدها على - الفئة او الطلاق و لا يجبره الحاكم على احدهما\r\n\r\n","description":"","footnote":"","page_name":" 362 ","page_number":410},
  {"content":"\r\n\r\nعينا و يصح الايلاء من الخصي و المجبوب .\r\nدر معتقد الاماميه آمده است :\r\nو ايلاء آن بود كه سوگند خورد كه به آن زن وطى نكند .\r\nو شرائط ايلاء آنست كه سوگندخورنده بايد كه بالغ بود ، و تمام عقل ، و زن بنكاح دوام خواسته باشد ، و سوگند به چيزى خورد كه به آن سوگند منعقد گردد از نامهاى خدا ، و بايد كه سوگند را به شرطى باز نبندد . و به نيت ، و اختيار باشد ، بىخشمى و اكراهى . و زن مدخول بها باشد ، يعنى : با وى دخول كرده باشد ، و آنكه نه از براى مصلحتى بوده باشد ، چنان كه رنجى دارد كه جماع زيان ميدارد ، و از براى مصلحت زنش نباشد : براى بيمارى ، يا آبستنى ، يا شير دادن .\r\nو نكاح دوام از براى آن شرط است كه خداى تعالى حكم ايلاء به كسى معلق گردانيده است كه رجوع تواند كرد ، نكند ، و طلاق ندهد ، چنان كه گفت :   « فَإِنْ فاؤُ فَإِنَّ اللَّهَ غَفُورٌ رَحِيمٌ وَ إِنْ عَزَمُوا الطَّلاقَ فَإِنَّ اللَّهَ سَمِيعٌ عَلِيمٌ »   ، يعنى : اگر بازگردند آنان كه سوگند خورده باشند و كفارت بدهند ، خداى تعالى آمرزندهء مهربان است .\r\nو اگر عزم طلاق دادن كنند خداى تعالى شنواى دانا است . و طلاق نباشد الا در نكاح دوام نه در نكاح متعه .\r\nو باشد كه نكاح متعه كمتر از مدتى باشد كه در ايلاء نهاده‌اند ، و آن چهار ماه است ، پس چگونه ايلاء در نكاح متعه صحيح بود .\r\nاما سوگند بنامهاى خداى ، از براى آن بايد كه از رسول ص روايت كرده‌اند : « من كان حالفا فليحلف باللّه او ليصمت » ، هر كه سوگند خورد ، بايد كه بخداى خورد ، و اگر نه خاموش باشد .\r\nاما شرط نيت از براى آنست كه رسول ص فرمود :\r\n« الاعمال بالنيات »\r\n. و اختيار از براى آن شرط است كه هم او فرمود :\r\n« رفع عن امتى الخطاء و النسيان ، و ما استكرهوا عليه »\r\n، و مراد به اين « رفع » حكم است از كسى كه وى را باكراه بر كارى دارند . اما مدت چهار ماه براى آنست كه خداى تعالى فرموده :\r\n « لِلَّذِينَ يُؤْلُونَ مِنْ نِسائِهِمْ تَرَبُّصُ أَرْبَعَةِ أَشْهُرٍ »  ، يعنى : آنان را كه سوگند خورند از زنان خويش ، چشم داشتن چهار ماه باشد .\r\nو اما آنكه زن بايد كه با وى دخول كرده باشد ، لقوله تعالى :  « فَإِنْ فاؤُ »  ، اگر بازگردند و بازگشتن نباشد الا با چيزى كه كرده باشد .\r\nو چون شرايط تمام باشد ، هر گه كه جماع كند ، گناهكار شود ، و كفارت لازم شود ، يعنى : كفارت سوگند .\r\nو اگر هم بر آن سوگند كه خورده باشد بايستد ، زن مخير باشد : اگر خواهد صبر كند ، و اگر خواهد به حاكم رود ، و حال عرضه دارد ، تا حاكم وى را بفرمايد بوطى كردن ، و كفارت دادن .\r\nو اگر ابا كند ، چهار ماه بگذرد از آن وقت كه به حاكم رفته باشد ، و آنچه حاكم فرموده باشد نكرده باشد ، الزامش كند : [ كه تا بازگردد 
  ] يا طلاق دهد . و اگر ندهد ، نان و آب برو تنگ گرداند ، تا از آن دو كار : كه بازگشتن و طلاق\r\n\r\n","description":"","footnote":"","page_name":" 363 ","page_number":411},
  {"content":"\r\n\r\nدادن است ، يكى بكند .\r\nو ميان ايشان فرقت واقع نشود مگر بطلاق ، لقوله تعالى :  وَ إِنْ عَزَمُوا الطَّلاقَ  ، طلاق را اضافت با شوهر كرد .\r\nو به آنكه چهار ماه تمام شود ، فرقت نشود ، زيرا كه اصل بقاى عقد است .\r\nهر كس كه دعوى كند كه گذشتن مدت ، طلاق به اين است يا رجعى دليل بود برو .\r\nو اگر كسى سوگند خورد با زن متمتع بها يا با كنيزك مقاربت نكند ، گناهكار شود و كفارتش لازم باشد .\r\nو اگر خواهد كه هم بر آن بماند ، كس را بر وى اعتراض نباشد .\r\n( معتقد الاماميه 444 ، 447 ) در كليات حقوقى آمده است :\r\nمقصود از ايلاء قسم ياد كردن بر ترك مواقعه با زوجه است بطور مطلق يا در مدت معينى .\r\nايلاء در صورتى مؤثر است كه بخداى عز و جل قسم ياد شود و به غير او واقع نخواهد شد .\r\nقسم بايد به قصد اضرار باشد . پس اگر مرد در ايقاع آن نظر بمصلحتى داشته مثل اينكه عمل وقاع براى خود و يا زنش مضر بوده و يا موجب تقليل شير بچه ميشده در اين صورت ايلاء تحقق نخواهد يافت .\r\nكليه شرائطى كه در ظهار چه در مرد و چه در زن معتبر است در ايلاء نيز معتبر خواهد بود .\r\nدر مورد ايلاء زن حق دارد به حاكم شرع مراجعه نمايد و حاكم بمرد چهار ماه مهلت خواهد داد كه يا با دادن كفاره به حالت اول عود نمايد يا زن را طلاق دهد .\r\nو در صورتى كه امتناع ورزيد بر او سخت خواهد گرفت و حتى ميتواند او را حبس كند .\r\nاگر مولى يعنى مردى كه زنش را ايلاء نموده بدفع الوقت گذراند تا مدت ايلاء منقضى گرديد درست است كه معصيت كرده و لكن ديگر كفاره‌يى بعهدهء او نيست . و كفارهء ايلاء كفاره يمين است .\r\n( كليات حقوقى ص 313 ، 314 )\r\n\r\nايماء\r\n- اين اصطلاح عرفانى است و عبارت از القاء معنى خاص است در نفس به خفا و اشارت به حركت جارحه است و يا خطاب است بىاشارت و عبارت .\r\n( دستور ج 1 ص 220 - لمع ص 327 )\r\n\r\nايمان\r\n- ( اصطلاح كلامى و عرفانى ) ايمان بمعنى گرويدن و تصديق و وثوق و اطمينان و مقابل كفر است و بمعنى خضوع و انقياد و تصديق مطلق و ثبات و فضيلت نيز آمده است .\r\nو نزد اهل شرح تصديق « بكل ما جاء به النبى » است و اركان و مظاهر آن اقرار بلسان و تصديق بدل و عمل به اركان است و بالجمله اصل آن تصديق باشد و فرع آن مراعات اوامر و نواهى الهى و فعل بنده باشد به هدايت حق .\r\n( از كشف المحجوب ص 368 - دستور ج 1 ص 483 - مصباح الهداية ص 53 - شرح تعرف ج 3 ص 38 ) خلاصهء كلام عرفا گويند :\r\nتصديق و وثوق و اطمينان و مقابل كفر است و بمعنى خضوع و انقياد و تصديق\r\n\r\n","description":"","footnote":"","page_name":" 364 ","page_number":412},
  {"content":"\r\n\r\nمطلق و فضيلة و ثبات آمده است .\r\nو نزد اهل شرع تصديق « بكل ما جاء به النبى » است و اركان و مظاهر آن اقرار بلسان و تصديق بدل و عمل به اركان بود .\r\nحضرت رسول فرمودند\r\n« الايمان بضع و تسعون بابا اعلاها شهادة آن لا إله الا اللّه و ادناها اماطة الاذى عن الطريق »\r\n( شرح تعرف ج 3 ص 36 ) .\r\nو در اين مورد سخن بسيار است معتزله جملهء طاعات را علمى و عملى ايمان گويند .\r\nو گويند كسى كه گناهى مرتكب شود از ايمان خارج شود .\r\nخوارج نيز ارتكاب گناه را موجب خروج از ايمان دانند .\r\nگروهى گويند ايمان عبارت از گفتار به زبان است و بس ، گروهى گويند ايمان معرفت به حق و ما جاء به النبى است .\r\nو گروهى از متكلمان ايمان را تصديق تنها پندارند ( لمع ص 337 ) بعضى از مشايخ گويند « الايمان هو ان يكون كلك مجيبا فى الدعوة مع حذف خواطر الانصراف عن اللّه بسرك فيكون شاهدا لما له غايبا عما ليس له » و گفته‌اند « الايمان تصديق و اعتقاد و الاسلام خضوع و انقياد » ( شرح تعرف ج 3 ص 41 ) .\r\nحضرت رسول فرمودند ايمان عبارت از تصديق بما جاء به النبي و تصديق كتاب و فرشتگان و رسولان حق است . ( كشف المحجوب ص 368 ) محمد حنيف گويد : ايمان تصديق دل است به آنچه خداى متعال از غيب خبر داده است .\r\n( كشف المحجوب ص 368 - 373 ) گروهى گويند : كه قول و تصديق و عمل ، ايمان است .\r\nگروهى گويند قول و تصديق است .\r\nو گروهى گويند ايمان را اصلى و فرعى است اصل آن تصديق بدل باشد و فرع آن مراعات امر و هر كه را طاعت بيشتر بود امن او از عقوبت زيادت بود و بنا بر اين علت امن و ايمان مراعات اوامر و طاعات باشد .\r\nگروهى گفتند كه علت امن از عقوبت معرفت است نه طاعت و اگر طاعت بدون معرفت باشد سود ندارد و اگر معرفت بدون طاعت باشد عاقبت بنده را نجات باشد .\r\n( كشف المحجوب ص 368 ) چنان كه حضرت رسول فرمودند نجات نيابد كسى از شما به عمل خود ، سؤال شد و نه تو يا رسول اللّه ؟ فرمودند :\r\nو نه من مگر آنكه خداى به من ترحم كند كه عمل بىمعرفت مكر است و فسون .\r\nو ايمان فعل بنده باشد بهدايت حق مقرون  « فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً »  و بر اين اصل گروش هدايت حق باشد . و گرويدن فعل بنده بود و علامت آن اعتقاد بتوحيد است .\r\n( كشف المحجوب ص 371 ) در دستور العلماء است كه ايمان نورى\r\n\r\n","description":"","footnote":"","page_name":" 365 ","page_number":413},
  {"content":"\r\n\r\nاست از وراء حجاب و يقين نورى است در مقام كشف حجاب .\r\n( دستور ج 3 ص 483 ) عطار گويد :\r\n نور ايمان از بياض روى اوست * ظلمت كفر از سر يك موى اوست \r\nمغربى گويد :\r\n آنچه كفر است بر خلق بر ما دين است * تلخ و شيرين همه عالم بر ما شيرين است \r\nمولوى گويد :\r\n آنكه ايمان يافت رفت اندر امان * كفرهاى باقيان شد در گمان \r\nاهل حديث گويند : ايمان داراى مراتب شدت و ضعف است و قابل زيادت و كم است از جهت شدت و ضعف و نقصان و كمال عمل و بالاترين ايمانها آن انبياء عظام است به آنچه بر آنها نازل شده است  « آمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ »  و آنها را مقامات و درجاتى است متفاوت و صفوف ايشان مختلف .\r\nجامى گويد :\r\n انبيا برگزيدگان حقند * برده از كل ما خلق سبقند\r\nبر سواى خود از بنى آدم * فضل دارند و بر ملائك هم \r\nكاشانى گويد : ايمان درست آنست كه مؤمن در عقيده خود بدرجهء يقين رسد و متفاوت است ، طايفهء در دنيا بعلم - اليقين بدانند و عدهء به عين اليقين .\r\nو گويد : ايمان اصل يقين بود و علم اليقين و عين اليقين و حق اليقين فروع آن و آن را درجاتى است ، بعضى فوق بعضى ( مصباح الهداية ص 53 ) .\r\nو بالاترين مقام ايمان ، آن اولياء است كه با اخلاص كامل به حق است .\r\nسنائى گويد\r\n اى سنائى در ره ايمان قدم هشيار زن * در مسلمانى قدم با مرد دعوى دار زن\r\nور تو از اخلاص خواهى تا چو زر خالص شوى * ديدهء اخلاص را چون طوق بر زنار زن \r\nجنيد و سهل گويند ، تصديق قابل زيادت باشد و لكن نقصان نپذيرد ، نقصان در تصديق خروج از ايمان است ، و كمترين شك در آن كفر است و زيادت آن از جهت زيادت يقين است ، و اقرار به زبان قابل زيادت نباشد و لكن نقصان‌پذير باشد ، و عمل به اركان هم قابل زيادت است و هم نقصان ( شرح تعرف ج 3 ص 38 ) .\r\nو ايمان را هفتاد و اندى باب است كه بالاترين ابواب شهادة لا اللّه الا اللّه است و پست‌ترين مقام و باب آن ، ملامت نفس است .\r\nايمان بر دو قسم است يكى ايمان در ظاهر كه اقرار است و ديگرى ايمان به باطن و تصديق بقلب كه در قسم اول علاوه بر اعتقاد قلبى عمل هم لازم است .\r\nبعضى از شيوخ گفته‌اند كه : اركان ايمان چهار است 1 - توحيد بىحد 2 - ذكر بىقطع 3 - حال بىنعت 4 - وجد بىوقت .\r\nمعنى حال بىنعت آن باشد كه آنچه\r\n\r\n","description":"","footnote":"","page_name":" 366 ","page_number":414},
  {"content":"\r\n\r\nرا گويد وقت خويش گويد و تا خويش را در مقام نيابد از آن مقام سخن نگويد .\r\nمعنى وجد بىوقت آن بود كه بهر وقت حق را مشاهد باشد و كسى كه ايمانش قوى باشد بجهان وجود و ما فيها بىاعتنا باشد . ( شرح تعرف ج 3 ص 31 ) فرق ميان ايمان و اسلام آن باشد كه ايمان تحقق و اعتقاد و اسلام خضوع و انقياد است . ( كنز الحقائق ص 11 ) . و بعضى گويند اسلام تحقق ايمان است و ايمان تصديق اسلام است .\r\n( شرح تعرف ج 3 ص 15 ) شبسترى گويد :\r\n در اسلام باشد سوى دنيا * در ايمان بود در كوى عقبى\r\nوراى هر دو آن راهى است برتر * بكوش آنجا رسى زين هر دو بگذر\r\nبعلم ار بگذرى ز اسلام و ايمان * يقين اندر رسى در ملك ايقان\r\nيقين گردد ترا سر خدائى * نجوئى بعد از اين از وى جدائى \r\nو بعضى گويند : ايمان به خدا عبارت از مشاهده الوهيت اوست .\r\nو بعضى گفته‌اند عبارت از اين است كه دعوت حق را اجابت كنى و شرك به دو نورزى .\r\nو بعضى گويند قطع علايق از دنيا و توجه بذات اقدس احديت پايه ايمان است و فرع آن عروج بمقام قاب قوسين و فناء فى اللّه . شبسترى گويد :\r\n ز تن بگذر برو در عالم جان * كه حالى جان رسد آنجا بجانان\r\nتنت آنجا به كلى فقر گردد * بهشت نسيه حالى نقد گردد\r\nبهشتى نه كه ميجويند هر كس * بهشتى كاندر و حق باشد و بس\r\nبهشت عاميان پر نان و آب است * به صورت آدمى ليكن دواب است\r\nكه جان آدمى زنده بعلم است * كدامين علم آن كش بار ، حلم است\r\nمسلمانى كه اين ايمان ندارد * تنى دارد و ليكن جان ندارد \r\n( كنز الحقائق ص 11 ) و گفته‌اند ايمان عقد قلب است به نگه‌دارى سر و شناخت بر .\r\n« دل به دو بندى كه سر به او نگاه‌دارى » ( شرح تعرف ج 2 ص 42 ) و اسلام مشاهده حق است بهر چه حق از تو مطالبت كرده باشد كه دورى از منهيات و پيروى از معروف و اوامر الهى باشد .\r\n( شرح تعرف جلد 3 ص 56 ) و گفته شده است كه صدق ايمان بزرگ داشت خداست و ميوهء آن شرم از خداست .\r\nشيخ ابو القاسم بغدادى گويد : ايمان آوردن به خدا عبارت از اقبال آوردن به حق است و اقبال كردن به حق درست نيست مگر باعراض از غير حق .\r\n\r\n","description":"","footnote":"","page_name":" 367 ","page_number":415},
  {"content":"\r\n\r\nشبسترى گويد :\r\n به كلى دور شو از رسم و عادات * بگو از جان و دل قول شهادات\r\nبرو در پيش كن يك راه جان را * كه قدرى نيست اقوال زبان را \r\nدر شرح تعرف است كه اوصاف ايمان عبارتند از : خوف ، رجا ، شكر ، صبر ، محبت ، معرفت ، ثبات ، يقين ، خضوع ، تواضع ، انقياد و ايمان بدون اين اوصاف بقا نيابد .\r\nخواجه عبد اللّه گويد : ايمان دو قسم است يكى از روى برهان ، يكى از روى عيان ، برهان از راه استدلال است ، عيان يافت روز وصال ، برهان استعمال دلائل عقول است ، عيان رسيدن بدرجات وصول است .\r\nپير طريقت گفت : خداوندا موجود نفسهاى جوانمردانى ، حاضر دلهاى ذاكرانى از نزديك نشانت ميدهند و برتر از آنى از دورت مىپندارند و نزديكتر از جانى .\r\n گفتم صنما مگر كه جانان منى * اكنون كه همى نگه كنم جان منى \r\n( از عده ج 2 ص 740 ) و باز گويد : ايمان بر چهار قسم است ايمانى كه در دنيا به كار آيد و در عقبى نه ، چون ايمان منافقان ، ديگر ايمانى كه در عقبى به كار آيد و در دنيا نه ، چون ايمان سحرهء فرعون . سوم ايمانى كه نه در دنيا به كار آيد ، نه در عقبى ، چون ايمان فرعون چهارم ايمانى كه هم در دنيا به كار آيد و هم در عقبى ، چون ايمان موحدان و مخلصان .\r\n( از عده ج 5 ص 624 ) در خبر است كه ايمان هفتاد و اندى است ، كمترين بابى آنست كه از نهاد تو همتى سربرزند كه دنيا و عقبى را به پشت پاى از يك سو اندازى ، چون اين خاشاك از پيش قدم تو برداشتند ، جمال ايمان آنكه بر دل تو تجلى كند .\r\n جمال حضرت قرآن نقاب آنگه براندازد * كه دار الملك ايمان را مجرد بيند از غوغا \r\n( عده ج 5 ص 206 )\r\n\r\nايمانِ مُسْتَقَرّ\r\n- ( اصطلاح كلامى ) ايمان بر دو قسم باشد مستقر و مستودع به حكم  « فَمُسْتَقَرٌّ وَ مُسْتَوْدَعٌ »  ايمان مستودع آن باشد كه از ادلهء يقينيهء مأخوذ نباشد بلكه ناشى از ظن و تقليد باشد و ايمان مستقر آن باشد كه از ادلهء يقينيه بر مبناى اجتهاد و تحقيق حاصل شود .\r\n( از قوانين ج 2 ص 194 )\r\n\r\nايهام\r\n- اين اصطلاح اهل ادب و معانى است و ايهام به گمان افكندن است و اين صنعت چنان بود كه لفظى را دو معنى به كار دارد يكى قريب و ديگرى بعيد تا خاطر سامع نخست بمعنى قريب رود و مراد گوينده معنى بعيد بود و توريه كند .\r\nعنصرى گويد :\r\n تو آن شاهى كه اندر شرق و در غرب * جهود و كبر و ترسا و مسلمان\r\nهمىگويند در تسبيح و تهليل * كه يا رب عاقبت محمود گردان \r\n\r\n","description":"","footnote":"","page_name":" 368 ","page_number":416},
  {"content":"\r\n\r\n( از دستور ج 1 ص 215 - نفائس ص 3 - المعجم ص 263 ) .\r\n\r\nايهامُ الْجَمْع\r\n- ( اصطلاح ادبى ) يكى از انواع ايضاح بعد از ابهام است رجوع بايضاح شود .\r\n\r\nايهامُ التَّناسُبْ\r\n- ( اصطلاح ادبى ) يكى از انواع محسنات معنويه و ملحق به مراعات نظير است و آن باشد كه جمع شود بين دو لفظ كه در معنى متناسب باشند مانند   « الشَّمْسُ وَ الْقَمَرُ بِحُسْبانٍ وَ النَّجْمُ وَ الشَّجَرُ يَسْجُدانِ »   يعنى نبات و شجر خداى را سجده نمايند پس نجم بمعنى نبات گر چه مناسب با شمس و قمر نباشد لكن چون گاه بمعنى ستاره است در لفظ مناسب است و بدين جهت ايهام تناسب گويند . ( از مطول ص 303 )\r\n\r\nايهامِ تَضاد\r\n- ( اصطلاح ادبى ) يكى از ملحقات طباق است مانند  « أَشِدَّاءُ عَلَى الْكُفَّارِ رُحَماءُ بَيْنَهُمْ »  زيرا رحمت گر چه مقابل شدت نيست لكن مسبب ازلين است كه ضد شدت است و مانند  « وَ مِنْ رَحْمَتِهِ جَعَلَ لَكُمُ اللَّيْلَ وَ النَّهارَ لِتَسْكُنُوا فِيهِ وَ لِتَبْتَغُوا مِنْ فَضْلِهِ »  كه ابتغاء فضل گر چه مقابل سكون نيست لكن مستلزم حركت است كه ضد سكون است رجوع شود به ( مطول ص 351 ) و از محسنات معنويه است و آن باشد كه دو معنى متوافق يا زيادتر آورده شود و سپس امرى ايراد شود كه مقابل آن دو معنى متوافق باشد به ترتيب و مراد از توافق خلاف تقابل است مانند  « فَلْيَضْحَكُوا قَلِيلًا وَ لْيَبْكُوا كَثِيراً »  كه ضحك و قلت متوافق‌اند و بكاء و كثرت متقابل با ضحك و قلت و مانند « ما احسن الدين و الدنيا اذا اجتمعتا و اقبح الكفر و الافلاس بالرجل » كه حسن و دين و غنى را با قبح و كفر و افلاس به ترتيب مقابل قرار داده است . رجوع شود به ( مطول ص 351 )\r\n\r\nايْن\r\n- ( اصطلاح فلسفى ) يكى از مقولات نه‌گانهء عرضى « اين » است كه در تعريف آن گفته‌اند « كون الشيء حاصلا فى مكانه » و عبارت از امرى و هيأتى است كه اضافه به مكان عارض او شود .\r\nبعضى گويند اين عبارت از نسبت چيزى است به مكان .\r\n( اسفار ج 2 ص 72 ) شيخ الرئيس گويد : اين بر دو قسم است يكى حقيقى كه عبارت از بودن شىء است در مكان معين و محدود و مخصوص به خود و ديگرى غير حقيقى و آن عبارت از بودن شىء است در مكان بزرگتر از خود .\r\nقطب الدين گويد : اين بودن شىء است در مكان .\r\n( درة التاج جزء سوم از بخش اول ص 97 ) حاجى سبزوارى گويد : « هيئة تحصل من كون الشيء فى المكان » .\r\n( شرح منظومه ص 138 )\r\n\r\n","description":"","footnote":"","page_name":" 369 ","page_number":417},
  {"content":"\r\n . \r\n","description":"","footnote":"","page_name":" 370 ","page_number":418},
  {"content":"\r\n\r\n\r\nب\r\n\r\nب\r\n- ( اصطلاح ادبى و عرفانى ) با بطور مفرد در زبان عرب داراى چند معنى است 1 - بمعنى الصاق وعدهء گويند در تمام موارد استعمال معنى الصاق دارد و باضافه معنى ديگر مانند « امسك بزيد » 2 - تعديه كه نقل هم گويند مانند « ذهب بزيد » يا « ذهبت بزيد » در قرآن مجيد است  ذَهَبَ اللَّهُ بِنُورِهِمْ  3 - استعانة و آن باء داخل بر آلت و افزار باشد مانند « كتبت بالقلم » 4 - سبب مانند  « إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ »  5 - مصاحبت مانند  « اهْبِطْ بِسَلامٍ »  و  « قَدْ دَخَلُوا بِالْكُفْرِ »  6 - ظرفيت مانند  وَ لَقَدْ نَصَرَكُمُ اللَّهُ بِبَدْرٍ  7 - بدل مانند « فليت لى بهم قوما » يعنى بدل آنها 8 - مقابله مانند « اشتريته بالف درهم » يعنى بعوض الف درهم و  « ادْخُلُوا الْجَنَّةَ بِما كُنْتُمْ تَعْمَلُونَ »  يعنى به بهشت رويد در عوض اعمالتان 9 - مجاوزت مانند  يَسْعى نُورُهُمْ - بَيْنَ أَيْدِيهِمْ وَ بِأَيْمانِهِمْ  يعنى از ايمانشان 10 - « استعلاء مانند « من ان تأمنه بقنطار » يعنى على قنطار 11 - تبعيض مانند  عَيْناً يَشْرَبُ بِها عِبادُ اللَّهِ  يعنى يشرب منها 12 - قسم مانند « باللّه » يا « اقسم باللّه لافعلن كذا » 13 - غايت مانند « و قد احسن بى » يعنى الى 14 - توكيد مانند « احسن بزيد » و  « لا تُلْقُوا بِأَيْدِيكُمْ إِلَى التَّهْلُكَةِ »  كه اين با زائده است و در مواردى به كار رود .\r\n( از مغنى ص 53 - 55 ) و در فارسى با نيز اقسامى دارد ، زينت مانند « بگفت » و اتصاف مانند « به هوش ، بخرد » و اضافه و زائد و . . .\r\n( از دستورنامه ص 162 )\r\n\r\nباء\r\nدر نزد عرفاء اشارت است به اولين موجود ممكن كه عبارت از مرتبهء دوم وجود است .\r\nشاه نعمت اللّه گويد :\r\n الف در اول و با در دوم جو * بخوان هر دو يكى را هر دو ميگو \r\n( اصطلاحات شاه نعمت اللّه ص 7 )\r\n\r\nبابُ الابواب\r\n- ( اصطلاح عرفانى ) توبه را گويند كه اولين مرحله تهذيب نفس است رجوع شود به فرهنگ مصطلحات\r\n\r\n","description":"","footnote":"","page_name":" 371 ","page_number":419},
  {"content":"\r\n\r\nعرفا تأليف نگارنده و رجوع شود به توبه .\r\n\r\nبابِ اشْتِغال\r\n- ( اين اصطلاح نحوى است ) و در زبان عرب آن باشد كه اسمى قبل از فعل ذكر شود و آن اسم صلاحيت آن را داشته باشد كه منصوب به فعل بعد از خوش باشد لكن چون مقدم شده است آن فعل در او عمل نكرده است و بلكه در ضميرى كه بدان بازگردد عمل كرده است و گويند اشتغال يافته است از آن اسم به ضمير او يعنى از عمل كردن در آن اسم اعراض كرده ، بنصب ضمير آن اسم و در اين صورت گويند فعل كه در لفظ است حاكى و مفسر از فعل در تقدير است و آن فعل تقديرى آن اسم را نصب داده است .\r\nآن اسم مقدم را چند حالت است 1 - آنكه واجب النصب باشد كه مفعول فعل مقدر باشد مانند « ان زيدا لقيته » كه چون اسم بعد از حرف شرط مخصوص فعل است فعل بايد در تقدير باشد و آن اسم مفعول آن باشد كه در تقدير مىشود « ان لقيت زيدا فاكرمه » و مانند « اين بكرا فارقته » كه بعد از اسم استفهام بايد فعل باشد 2 - واجب الرفيع در صورتى كه اسم بعد از امرى واقع شود كه ويژه ابتداء و اسم باشد مانند « خرجت فاذا زيد لقيته » كه بعد از اذا فجائيه حتما بايد مبتدا باشد پس واجب الرفع است 3 - اسم قبل ادات صدارت طلب واقع شود مانند استفهام و ادوات شرط كه در اين صورت هم واجب الرفع است چون فعل ما بعد امر صدارت طلب نتواند در ما قبل آن ادات عمل كند . مانند « زيد هل رأيته » و « زيد ما رأيته » كه رأيت نتواند مسلط بر زيد باشد چون هل و ما صدارت طلبند 4 - آنكه اسم قبل از فعل طلب واقع شده باشد مانند امر ، نهى و دعا در اين صورت جائز الوجهين مىباشد لكن نصب او راجح است . مانند « زيد اضربه » 5 - آنكه واقع شده باشد بعد از امرى كه اغلب فعل بعد از او واقع مىشود مانند همزهء استفهام  « أَ بَشَراً مِنَّا واحِداً نَتَّبِعُهُ »  كه رفع آن رجحان دارد 6 - آنكه بعد از حرف عاطفه بدون فاصله واقع شود در اين صورت نصب آن رجحان دارد مانند « ضربت زيدا و عمروا اكرمته » كه عطف جمله فعليه بر فعليه خواهد بود 7 - آنكه واقع شود بعد از فعل متصرف و بعد از عاطف مانند « هند اكرمتها و زيدا ضربته » كه متساوى الوجهين است رفع بنا بر ابتدا و نصب بنا بر عطف جمله اكرمتها و در باقى صور رفع راجح است .\r\n( از سيوطى ص 90 - 94 )\r\n\r\nبابُ الاعْمال\r\n- ( اصطلاح ادبى ) مراد باب تنازع است رجوع بباب تنازع شود .\r\n\r\nبابِ تَنازُع\r\n- ( اين اصطلاح نحوى است ) و آن باشد كه دو عامل كه يكى مؤكد عامل ديگرى است بر يك معمول وارد شوند و هر يك بخواهند در آن عمل كنند و بديهى است كه يكى از آن دو فقط عمل كند و ديگر نتواند عمل كند چون توارد دو علت بر يك معلول جايز نيست و يكى ديگر از آن دو عامل يا بايد عمل نكند يا در معمول ديگرى كه\r\n\r\n","description":"","footnote":"","page_name":" 372 ","page_number":420},
  {"content":"\r\n\r\nدر تقدير گرفته مىشود يا در ضميرى كه بدان معمول باز گردد عمل كند ، عدهء از نحويان گويند عمل را به عامل اول دهند و دومى در ضمير او عمل كند مانند « قام و قعدا اخواك » و « رأيت و اكرمتهما ابويك » كه فعل اول كه قام و رأيت باشد عمل كرده‌اند در اسم كه اخواك و ابويك باشد و قعدا و اكرمتهما ضمير گرفته‌اند و در اينجا عود ضمير بر متأخر شده است بر خلاف قاعده و بدين جهت برخى گويند عمل را بدوم دهند و گويند « قاما و قعد اخواك » كه دوم عمل كرده باشد و اول در ضمير عمل كرده باشد در اينجا عود ضمير بر متأخر است به دو مرتبه در هر حال هر كدام در اسم ظاهر عمل كنند ديگرى بايد در ضميرى عمل كند مطابق با اسم ظاهر در تثنيه و جمع و جز آن مانند « يحسنان و يسيء ابناكا » كه يسيء در ابناكا عمل كرده است .\r\nو در يحسن ضمير فاعل گرفته شده است و عود ضمير در اينجا بر متأخر بلا اشكال است و يا اضمار قبل از ذكر نيز بلا اشكال است مانند « ربّه رجلا زيد » و از باب عمل كردن دوم است مانند « ضربت و ضربنى زيد » و در اين صورت ضمير مفعولى در لفظ نتوان آورد و در تقدير است پس ضمير مرفوع را توان در لفظ آورد رجوع شود به ( سيوطى ص 80 ) .\r\n\r\nبابَكِيّه\r\n- ( اصطلاح كلامى ) فرقهء باشند پيرو بابك خرم دين كه در روزگاران خلفاى اموى فتنه‌ها كردند .\r\n( از كشاف ج 1 ص 157 ) گويند وى محرمات را مباح كرد ( از مختصر الفرق ص 162 )\r\n\r\nبادِه\r\n- ( اصطلاح عرفانى ) باده نزد صوفيان نصرت الهى است و عشق منيف را نيز باده گويند .\r\nلاهيجى گويد : بعضى در مدرسه ميان اهل وسوسه بسيار جان كنده‌اند و كمندى چند از تقليد در گردن افكنده‌اند نه در ميخانه به حق بادهء عرفان نوشند ، نه در قدم پير مغان به تهذيب اخلاق كوشند .\r\nحافظ گويد :\r\n چه ملامت رسد آن را كه چنين باده خورد * اين نه عيب است بر عاشق رند و نه خطا است\r\nباده‌نوشى كه در او روى و ريائى نبود * بهتر از زهدفروشى كه در او روى و رياست \r\nعراقى گويد :\r\n بخرابات شدم دوش مرا بار نبود * ميزدم نعره و فرياد ز من كس نشنود\r\nيا نبد هيچ كس از باده فروشان بيدار * يا خود از هيچ كسى هيچ كسم در نگشود \r\nباز گويد :\r\n ساقيا بادهء الست بيار * تا بمى بشكنيم رنج خمار \r\nاوحدى گويد :\r\n باده نوشيدگان جام الست * نشدند از شراب دنيا مست \r\nرجوع شود به ( كشاف ص 1552 ) مولانا گويد :\r\n بادهء او در خور هر هوش نيست * حلقهء او سخرهء هر گوش نيست \r\n\r\n","description":"","footnote":"","page_name":" 373 ","page_number":421},
  {"content":"\r\n\r\n گونه‌گونه شربت و كوزه يكى * تا نماند در مى غيبت شكى\r\nباده از غيبت است كوزه زين جهان * كوزه پيدا باده در وى بس نهان\r\nبس نهان از ديدهء نامحرمان * ليك بر محرم هويدا و عيان \r\n*\r\n تافت نور صبح ما از نور تو * در صبوحى با مى منصور تو\r\nدادهء تو چون چنين دارد مرا * باده چه بود تا طرب آرد مرا\r\nباده در جوشش گداى جوش ماست * چرخ در گردش اسير هوش ماست\r\nباده از ما سست‌شدنى ما از او * قالب از ما هست شد نى ما ازو\r\nمست مى هشيار گردد از دبور * مست حق نايد به خود از نفخ صور\r\nباده از ما مست شد نى ما از او * دوغ خوردى دوغ خوردى دوغ دوغ\r\nساختى خود را جنيد و با يزيد * رو كه نشناسم تبر را از كليد \r\n*\r\n بادهء را مىبود اين شر و شور * نور حق را نيست اين فرهنگ و زور\r\nكه تو را از توبه كل خالى كند * تو شوى پست او سخن عالى كند\r\nگر چه قرآن از لب پيغمبر است * هر كه گويد حق نگفت او كافر است\r\nچون هماى بيخودى پرواز كرد * آن سخن را با يزيد آغاز كرد\r\nعقل را سيل تحير در ربود * زان قوىتر گفت كاول گفته بود\r\nباده كاندر خم همىجوشد نهان * ز اشتياق روى تو جوشد چنان \r\n*\r\n باده سرمايه ز لطف تو برد * لطف آب از لطف تو حسرت خورد \r\n\r\nبادِ صَبا\r\n- ( اصطلاح عرفانى ) باد صبا عبارت و اشارتست از نفحات رحمانيه كه از طرف مشرق روحانيات مىآيد چنان كه حضرت رسالت پناه فرمودند\r\n« انى وجدت نفس الرحمن من جانب اليمن »\r\n. حافظ گويد :\r\n اى باد اگر به گلشن احباب بگذرى * زنهار عرضه ده بر جانان پيام ما\r\nگو نام ما زياد بعمد از چه مىبرى * خود آيدت كه ياد نيايد ز نام ما \r\nعطار گويد :\r\n چون باد صبا سوى چمن تاختن آورد * گوئى بغنيمت همه مشك ختن آورد\r\nزان تاختنش يوسف گل گر نشد افگار * پس از چه سبب غرقه به خون پيرهن آورد \r\nعراقى گويد :\r\n نفس باد صبا گر بر كويش بوزد * خوش‌دمان خوشتر از انفاس مسيحا بينند \r\n( كشاف ص 1553 )\r\n\r\nبادِهء چون نار\r\n- ( اصطلاح عرفانى ) انفاس قدسيه رحمانى .\r\nمولوى گويد :\r\n ساقيا بادهء چون نار بيار * دفع غم را تو ز اسرار بيار\r\nبادهء را كه ز دل مىجوشد * رو تو اى ساقى دلدار بيار \r\n\r\n","description":"","footnote":"","page_name":" 374 ","page_number":422},
  {"content":"\r\n\r\n ساقيا بادهء گلرنگ بيار * داروى درد دل تنگ بيار\r\nروز بزمست نه روز ز مست * خنجر جنگ ببر چنگ بيار \r\n\r\nبادى\r\n- ( اصطلاح عرفانى ) آنچه بر دلها ظاهر شود در موقع خاص ، كه احوال مخصوص براى بنده پيدا شود در آن حال و آن از طرف حق تعالى ظاهر شود بر دلهاى بندگان ، انوار خاصى كه تمام خواطر انسان كه ناشى از غير باشد زائل شود ، كه در مقام دوم « بادى بلا باد » . گويند : كه احوال مخصوص ، بر دلهاى اهل معرفت وارد شود و انوار و صفا و جلاى مخصوص بواسطه اذكار مخصوص و اوراد مأثوره پيدا شود كه  « هُوَ يُبْدِئُ وَ يُعِيدُ »  .\r\n( لمع ص 24 ، 362 شرح شطحيات )\r\n\r\nبادِيَه\r\n- ( اصطلاح عرفانى ) گذرگاه و جهان وجود ، باديه عشق ، جهان عشق ، و عقبات اين گذرگاه فانى را نيز گويند .\r\nعطار گويد :\r\n مرار باديه در پيش ، بيش هست و هنوز * تو همچنان ز شراب غرور مانده و مست\r\nجهان پليست از آن سو ، رود بهر ساعت * پديد آيد ازين پل هزار جاى شكست\r\nبه پل برون نشوى ، تا چنين بود كارت * برو بجه ، كه چنين پل كجاست جاى نشست\r\nدر باديه عشق چه نقصان چه كمالست * چون من دو جهان خلق اگر هست و اگر نيست \r\n\r\nباذروز\r\n- ( از اصطلاحات گاه‌شناسى است . ) و روز 22 ديماه را گويند در اين روز بعضى از مردمان بلاد را رسومى بوده است در حد اعياد مهم .\r\n( از آثار الباقيه ص 228 )\r\n\r\nبارِ امانَت\r\n- ( اصطلاح عرفانى ) مراد امانت تكليف و عهد و پيمان الهى است كه فرمود  « أَ لَسْتُ بِرَبِّكُمْ »  .\r\nعطار گويد :\r\n بر سماوات و ارض و ما فى البين * قد عرضنا الامانة فابين\r\nليس فى الكون كائنا ما كان * كافل حملها سوى الانسان\r\nغير انسان كسش نكرد قبول * زانكه انسان ظلوم بود و جهول\r\nظلم او آنكه هستى خود را * ساخت فانى بقاى سرمد را\r\nجهل او آنكه غير جز حق بود * صورت آن ز لوح دل بزدود\r\nنيك ظلمى كه عين معدلتست * نغز جهلى كه مغز معرفت است \r\nجامى گويد :\r\n هيچ موجود نيست در عالم * كه شناسد حقيقت آدم\r\nداند آدم حقيقت همه چيز * عين حق را حقيقت همه نيز\r\nبيند آن عين را به چشم عيان * گشته ظاهر به صورت اعيان\r\nغير ازو در جهان نبيند هيچ * آشكار و نهان نبيند هيچ\r\nليكن اين دوستى نه آسانست * بلكه خاص خواص انسانست\r\nجانب آن اشارتيست نهفت * آن امانت كه حضرت حق گفت \r\n\r\n","description":"","footnote":"","page_name":" 375 ","page_number":423},
  {"content":"\r\n\r\n\r\nباران\r\n- ( اصطلاح عرفانى ) باران كنايت از فيض حق تعالى است و رحمت شاملهء او است كه از عالم غيب بر ممكنات فايض گردد و ممكنات بر حسب مراتب استعداد ، استفاضه نمايند و غلبه عنايات را نيز گويند كه در احوال سالك حاصل شود از فرح و ترح .\r\nمولوى گويد :\r\n غيب را ابرى و آبى ديگر است * آسمان و آفتابى ديگر است\r\nنايد آن الا كه بر خاصان پديد * باقيان فى لبس من خلق جديد\r\nهست باران از پى پروردگى * نيست باران از پى پژمردگى\r\nفعل باران بهارى از درخت * آيد از انفاسشان اى نيك بخت \r\n\r\nبارِقُ العِزَّة\r\n- ( از اصطلاح عرفانى ) ( رجوع به بارقه و رجوع به تلويحات ص 109 شود )\r\n\r\nبارِقَه\r\n- ( اصطلاح عرفانى ) عبارت از روشنائى از جانب خداست كه بسرعت خاموش شود و آن از اوائل كشف است و بعبارت ديگر لايحه‌اى است از جناب اقدس كه مىنمايد و نمىپايد .\r\n\r\nبارگاه الَست\r\n- ( اصطلاح عرفانى ) مقام لاهوت الهى است :\r\nجامى گويد :\r\n دور بنيان بارگاه الست * بيش از اين ره نبرده‌اند كه هست\r\nذات پاكش ز چونى و چندى * هستى ساده از نشانمندى\r\nدر مكين و مكان چه فوق و چه تحت * وحدتى ساذج است و هستى بحت \r\nبعضى از تركيبات : بارگاه سلطنت پناه ، بارگاه ملكوت ، بارگاه الهى ، بارگاه حق ، بارگاه ازلى . . .\r\n\r\nبارمانِياس\r\nيا بارامانِياس يا بارى ارمِنِياس - اين اصطلاح يونانى الاصل بوده و به معناى معرفت و مبحث كلام و الفاظ است .\r\nاخوان الصفا اين اصطلاح را در قسم منطقيات ذكر كرده‌اند و گويند بعد از بيان مقولات يا الفاظ عشره و الفاظ سته‌اى كه متداول در كلمات حكما است و بيان حروف مفردهء لازم ، انواع كلام را شرح دهيم و گويند :\r\n« ان الكلام على ثلاثة انواع فمنها ما هى سمات دالات على الاعيان يسميها المنطقيون و النحويون الاسماء و منها ما هى دالات على تأثير الاعيان بعضها فى بعض و يسميها النحويون الافعال و يسميها المنطقيون الكلمات و منها ما هى سمات دالات على معان كانها ادوات للمتكلمين تربط بعضها ببعض كالاسماء بالافعال و الافعال بالاسماء و يسميها النحويون الحروف و يسميها المنطقيون الرباطات » .\r\n( اخوان ج 1 ص 331 )\r\n\r\nباز\r\n- ( اصطلاح عرفانى ) كنايت از روح و ارواح قدسى و نفس ناطقه انسانى است .\r\nعطار :\r\n برو بند قفص بشكن كه باز آن را قفص نبود * تو در بند قفص ماندى چه باز دست سلطانى \r\n\r\n","description":"","footnote":"","page_name":" 376 ","page_number":424},
  {"content":"\r\n\r\n\r\nبازار\r\n- ( اصطلاح عرفانى ) عبارت از مقام تجليات انوار الهى و مرتبت كثرت و تفرقه است .\r\nعراقى گويد :\r\n ناگه بت من مست ببازار برآمد * شور از سر بازار بيك بار برآمد\r\nبس دل كه بكوى غم او شاد فرو شد * بس جان كه ز عشق رخ او زار برآمد\r\nدر صومعه و بتكده عشقش گذرى كرد * مؤمن ز دل و گبر ز زنار برآمد\r\nمانا بكرشمه سوى او باز نظر كرد * كاين شور و شغب از سر بازار برآمد\r\nبا اهل خرابات ندانم چه سخن گفت * كآشوب و غريو از در خمار برآمد\r\nدر صومعه ناگاه رخش پرده برانداخت * فرياد و فغان از دل ابرار برآمد\r\nآورد چون در كار ، لب و غمزه و رخسار * جان و دل و چشم همه از كار برآمد\r\nتا جز رخ او هيچ كسى هيچ نبيند * در جمله صور آن بت عيار برآمد \r\n\r\nبازار عشق\r\n- ( اصطلاح عرفانى ) مرتبت توجه عاشق در بدايت حال .\r\nعطار گويد :\r\n در دلم تا برق عشق او بجست * رونق بازار عشق من شكست\r\nچون مرا مىديد ، دل برخاسته * دل زمن بربود ، در جانم نشست\r\nخنجر خونريز او خونم بريخت * ناوك مژگان او جانم بخست\r\nآتش عشقش ز غيرت در دلم * تاختن آورد همچون شير مست \r\n\r\nبازار مَلامَت\r\n- ( اصطلاح عرفانى ) بازار بلا و محنت ، بازار تقدير .\r\n\r\nبازوى\r\n- ( اصطلاح عرفانى ) صفت مشيت را گويند ( كشاف ص 1553 ) .\r\n\r\nباطِل\r\n- ( اصطلاح عرفانى و ادبى ) كلمهء باطل در مواردى چند به كار برده شده است و معانى مختلف و متعددى از آن اراده شده است از اين قرار .\r\nالف - هر امرى كه نادرست باشد .\r\nب - هر امرى كه مورد توجه و اعتنا نباشد .\r\nج - هر امرى كه بىمعنى و لغو باشد چنان كه حق را نيز معانى بسيار است .\r\nالف - وجود در اعيان كه حقيقت هر چيزى نحوهء وجود آنست در اعيان .\r\nب - وجود دائم و هميشگى .\r\nج - وجود واجب لذاته .\r\nد - قول و عقيدهء مطابق با واقع چنان كه گفته مىشود اين گفتار حق است و اين اعتقاد درست است و بالجمله كلمهء باطل در تمام موارد استعمال مقابل حق است .\r\nه - هر فعلى كه مطابق و موافق با غايت مناسب با آن نباشد يعنى مناسب با غايت « ما لاجله الحركة » نباشد باطل و مقابل آن حق است و بالاخره هر گاه غايت مناسب با مبادى فعل محقق نشود آن فعل باطل است .\r\n( اسفار ج 1 ص 20 و دستور ج 1 ص 229 ) عرفا ما سوى اللّه را باطل نامند كه ممكنات فى حد ذاته ليس محض‌اند . و بالاخره باطل نزد عارفان .\r\n\r\n","description":"","footnote":"","page_name":" 377 ","page_number":425},
  {"content":"\r\n\r\n- اشاره بوجه ممكنات است كه همه ظل و فىء حق‌اند و در جنب جبروت و ذات قهاريت او محو و باطل محض‌اند و عدم صرف .\r\n الاكل شىء ما خلا اللّه باطل * و كل نعيم لا محالة زائل\r\nتفكر رفتن از باطل سوى حق * بجزو ، اندر بديدن كل مطلق \r\n( از شرح گلشن راز ص 19 ) .\r\n\r\nباطِنِيَّه\r\n- ( اصطلاح كلامى ) كسانى كه گويند تقيد به احكام شريعت وظيفهء عوام است و خود را از تقيد بقيد شريعت آزاد دانند و اهتمام آنها بمراعات باطن است باطنيه گويند .\r\n( نفحات ص 13 ) و بالاخره باطنيه فرقهء از فرق اسلام‌اند كه آنها را اسماعيليه هم نامند البته اين امر بدين معنى نيست كه همهء باطنيه اسماعيلى مذهب‌اند و بلكه بدين معنى است كه اسماعيليان باطنىاند و يا گروهى از آنان باطنىاند البته در تاريخ آمده است كه از جمله كسانى كه مذهب باطنيه را بوجود آوردند ميمون بن ديصان معروف به القداح است اين شخص نخست بندهء حضرت صادق بوده است كه گواهى بداد بر امامت اسماعيل .\r\nو ديگر محمد بن حسين ملقب بديدان و ديگر آل حمدان گويند اين سه تن در زندان طرح تأسيس اين فرقه را بريخته و بعد از رهائى از زندان مردم را بدان دعوت كردند ، نخست جماعتى از اكراد بدانها پيوستند ( منظور باديه‌نشين‌ها است ) و سپس حمدان قرمط بدانها پيوست كه پيروانش را قرامطه گفتند .\r\nبهر حال دعوت باطنيه از زمان خلافت مأمون شروع شد و در زمان معتصم نشر يافت و باوج قدرت رسيد . پارهء گويند بناى مذهب باطنيه را مجوسيان نهادند ، اينان آيات قرآنى و احاديث نبوى را مطابق ذوق و مذهب خود تأويل ميكردند و عقايد خود را در باب نور و ظلمت خير و شر ، شيطان و ايزد . اهرمن و اهورامزدا - برنگى ديگر وارد دين باطنيه كردند .\r\nالبته اين مطلب محقق نشده است .\r\n( مختصر الفرق بين الفرق ص 170 ، 180 )\r\n\r\nالباطِيَه\r\n- ( اين اصطلاح نجومى است ) و از ستارگان خارج صورت شجاع بود واقع بر دنب اژدها و خود يكى از صور كواكب نيم كرهء جنوبى است كه شامل هفت ستاره است بر شمال كوكب شجاع .\r\n( از صور كواكب ص 314 )\r\n\r\nباعِثَه\r\n- يك قسم از قواى محركهء حيوانى را باعثه گويند و آن عبارت از قوتيست كه بدنبال قوت شوقيه حاصل و انگيزندهء حيوانات براى انجام فعل مىباشد و اين قوت اگر قوت فاعله را جهت نيل بامر ملذ و لذت‌آور برانگيزد قوت شهوانيه يا شهوت نامند و اگر قوت فاعله را براى دفع منافر برانگيزد قوهء غضبيه نامند .\r\n\r\n","description":"","footnote":"","page_name":" 378 ","page_number":426},
  {"content":"\r\n\r\n( دستور ج 1 ص 228 رجوع به غضبيه و . . . شود . )\r\n\r\nباغ\r\n- ( اصطلاح ذوقى ) مراد از باغ و باغ ازل جهان خرم روحانى است .\r\nروزبهان گويد : نور اصل صفت از مصدر قدرت ، عقل او را برسالت فرستاد بجناح نور ديمومت بپريد ، گرد باغ ازل بر آمد ، مرغان ابد را نشانه كرد . اين طوطى ملك معارف ببزم درآمد . صد هزار منقار بجان ارواح فروكرد ، سر صميم الفت ز برگ جان بيرون كشيد ؟ ( شطحيات ص 18 ) .\r\nحافظ گويد :\r\n باغ مرا ، چه حاجت سرو و صنوبرست * شمشاد سايه‌پرور ما از كه كمتر است\r\nاين نازنين پسر تو چه مذهب گرفته‌اى * كت خون ما حلال‌تر از شير مادر است \r\n\r\nبال\r\n- بال در اصطلاح صوفيه عبارت از انجلاء قلب و تنور آن بواسطه علوم است .\r\n\r\nباقِريَّه\r\n- ( اصطلاح كلامى است ) .\r\nفرقهء كه امامت را در محمد بن على معروف بباقر العلوم ختم ميدانند و مدعى هستند كه از حضرت صادق در اين باب نصى هست و او را مهدى منتظر ميدانند و گمان برند كه غايب است و بمرگش ايمان ندارند .\r\n( ملل و نحل شهرستانى ص 77 مختصر الفرق ص 55 )\r\n\r\nبالِغان\r\n- ( اصطلاح عرفانى ) كسانى كه همواره در ترقى و سير از مرحلهء بمرحله ديگر و از حالى بحالى ديگر روند تا و اصل گردند بالغانند .\r\n( دستور ج 1 ص 228 )\r\n بالغان در رهش چو طفل رهند * جمله را گور گاهوار كنند \r\nعطار گويد :\r\n اگر بالغ شوى ظاهر ببينى * كه صد عالم فزون‌تر پايهء تست\r\nبرآ از پرده و بيع و شرى كن * كه هر دو كون يك سرمايهء تست\r\nتو اندر پرده غيبى كه هر چيز * تو بينى تو ، آن خود سايهء تست \r\n\r\nبالِغ\r\n- ( اصطلاح عرفانى ) كسى كه بسن بلوغ رسيده باشد بالغ است و علامات آن احتلام و انزال است در مرد و احتلام و حيض و حمل است در زن و بدون اين علامات مرد در سن 15 سالگى و زن در 9 سال بالغ است ، بالغ از نظر صوفيان كسى است كه او را چهار صفت باشد اقوال ، افعال ، معارف و اخلاق حميده رجوع شود بفرهنگ مصطلحات عرفا تأليف نگارنده .\r\n\r\nبالوُعَه\r\n- ( اصطلاح فقهى ) چاهكى است كه آب چاه را كه ميكشند در آن ريزند . ( از شرح لمعه ص 15 )\r\n\r\nبانگ جَرَس\r\n- ( اصطلاح عرفانى ) رجوع به جرس شود .\r\nسنائى گويد :\r\n جمع خراباتيان سوز نفس كم كنيد \r\n\r\n","description":"","footnote":"","page_name":" 379 ","page_number":427},
  {"content":"\r\n\r\n باده نهانى خوريد بانگ جرس كم كنيد * نيست جز از نيستى سيرت آزادگان\r\nدر ره آزادگان صحو و درس كم كنيد * راه خراباتيان جز بمژه نسپريد\r\nمركب طامات را زين هوس كم كنيد * مجمع عشاق را قبله رخ يار و بس\r\nچون به نماز اندريد روى به پس كم كنيد \r\n\r\nبانگ نماز و اقامت\r\n- رجوع شود به اذان و اقامت .\r\n\r\nبانگ ناى\r\n- ( اصطلاح ذوقى ) نداى حقيقت كه خاص نفوس مقدسه است .\r\nنالهء نفوس ناطقه از آنكه گرفتار اين تن خاكى شده‌اند و از بد حادثه و گناهى كه پدر آدميان يعنى آدم ابو البشر مرتكب شد گرفتار اين جهان مادى شده‌اند چنان كه حافظ گويد :\r\n ما بدين در نه پى حشمت و جاه آمده‌ايم * از بد حادثه اينجا به پناه آمده‌ايم \r\nمولانا گويد :\r\n آتش است اين بانك ناى و نيست باد * هر كه اين آتش ندارد نيست باد\r\nنى حريف هر كه از يارى بريد * پرده‌هايش پرده‌هاى ما دريد \r\n\r\nبت\r\n- ( اصطلاح ذوقى ) مطلوب و مقصود و معشوق را گويند .\r\nمولوى گويد :\r\n آن بت شيرين لقاى ماهرو * در تعجب ماند از مردى او\r\nبا بت زنده كسى چون گشت يار * مرده را كى دركشد اندر كنار \r\nجامى گويد :\r\n هر كجا جلوه كند آن بت چالاك آنجا * خواهم از شوق كنم جامهء خود چاك آنجا\r\nمزن آتش به من اى آه در آن كوى مباد * دود خيزد ز سر اين خس و خاشاك آنجا\r\nمبريدم ز سر راهش اگر ميرم زار * بگذاريد خدا را كه شوم خاك آنجا\r\nشدم آوارهء شهرى بگرفتارى دل * كو ز خونريز غريبان نبود باك آنجا \r\nدر شرح گلشن راز گويد : و به معناى جسم و ماده و هوى و هوس آمده است .\r\n*\r\n بت شكستن گيرم ابراهيم‌وار * كو بت تن را فدا كردى بنار\r\nبت‌پرستى گر گرفتار خودى نه حق پرست * در طريقت بىخودى اصل عبادات آمدست\r\nتا اسيرى از خود و فانى و باقى شو بدوست * ساقى ميخانه و پير خرابات آمدست \r\nعراقى گويد :\r\n هرگز بت من روى بكس ننمودست * اين گفت و مگوى مردمان بيهودست\r\nآن كس كه ترا براستى بستود است * او نيز حكايت از كسى بشنودست \r\nو به معناى نفس اماره است :\r\nمولوى گويد :\r\n من نيم در عهد ايمان بت پرست * بت بر آن بت پرست اولى ترست\r\nمادر بتها بت نفس شماست * زانكه آن بت مار و اين بت اژدهاست\r\nآهن و سنگست نفس و بت شرار * آن شرار از آب ميگيرد قرار \r\n\r\n","description":"","footnote":"","page_name":" 380 ","page_number":428},
  {"content":"\r\n\r\n سنگ و آهن ز آب كى ساكن شود * آدمى با اين دو كى ايمن شود\r\nسنگ و آهن در درون دارند نار * آب را بر نارشان نبود گذار\r\nبت سياه آبيست در كوزه نهان * نفس مر آب سياه را چشمه دان \r\nو اشارت به وحدت است چنان كه زنار اشارت به خدمت و طاعت و سلوك و رياضت است . ( شرح گلشن ص 637 ) *\r\n در بتكده‌ها غير تو را مىنپرستند * آن كس كه برد سجده بر سنگ و گل و چوب \r\n*\r\n بت‌پرستان را توئى مطلوب جان * هست از بت روى تو محبوب جان \r\n*\r\n بت‌پرستى ارادة اللّه است * پس كسى را از آن چه اكراهست \r\nو به معناى مظهريت عشق و وحدت آمده است و مراد از عشق حقيقت مطلقه است و نزد صوفى صافى تمام ذرات موجودات مظهر و مجلاى حقيقت واحده‌اند .\r\nشبسترى گويد :\r\n بت اينجا مظهر عشق است و وحدت * بود زنار بستن عقد خدمت \r\n*\r\n حسن شاهد از همه ذرات چون مشهود ماست * حق‌پرستم دان اگر بينى كه هستم بت‌پرست \r\nسنائى گويد :\r\n روزى بت من مست ببازار آمد * گرد از دل عشاق بيك بار برآمد\r\nرخسار و خطش بود چو ديبا و چو عنبر * صد شيفته را از غم او كار برآمد\r\nدر حسرت آن عنبر و ديباى نوآئين * فرياد ز بزاز و ز عطار برآمد\r\nصد دلشده را از غم او روز فروشد * باز آن دو بهم كرد و خريدار برآمد \r\nبهر حال صوفيه بت‌پرست كسى را گويند كه بيكى از مقامات رسيده باشد و بدان مسرور گشته باشد .\r\n( شرح گلشن ص 43 ، 639 ) خواجه عبد اللّه گويد : نفس بت است و قبول خلق زنار ، حقيقت با تو بگفتم بيك بار . ( رسائل خواجه ص 12 ) در انسان كامل بتهاى آدمى را كه عوايق‌اند هفت داند : كه دوستى نفس ، اساس آن بتها است و بايد ابتدا آن را شكست . ( انسان كامل ص 54 ) منوچهرى گويد :\r\n سلام على دار ام الكواعب * بتان سيه چشم عنبر ذوائب \r\nتركيبات :\r\n-\r\n\r\nبُتِ اصْغَر\r\n- رجوع به بت عوام شود .\r\n\r\nبُتِ اكْبَر\r\n- رجوع به بت عوام شود .\r\n\r\nبت‌پرستى\r\n- ( اصطلاح ملل و نحل ) اخوان الصفا ابتداى بت‌پرستى را از ستاره‌پرستى ميدانند كه منشأ آن هم پرستش فرشته‌گان بوده است كه آنها را مىپرستيدند تا واسطهء رحمت حق شوند .\r\nعرفا تعلق خاطر بهر امرى را\r\n\r\n","description":"","footnote":"","page_name":" 381 ","page_number":429},
  {"content":"\r\n\r\nبت‌پرستى ميدانند نسفى گويد : كس نبود كه چندين سال بت پرست بوده است و همه روز عيب بت‌پرستان كند و نداند كه همه روز بت مىپرستند . ( انسان كامل ص 183 )\r\n\r\nبُتِ عَوام\r\n- منظور اميال و شهوات آدميان است نسفى گويد آدميان در اين عالم سفلى مسافرانند ، قالب وى از عالم سفلى است و روح وى از عالم علوى و ملائكه است و درين عالم بطلب كمال آمده است .\r\nو كمال بوسيلهء آلت ممكن بود پس آدمى مركب از دو جزء بود ، روح و قالب ، روح او از عالم اموات و كالبد از عالم خلق .\r\nبعضى از آدميان نمىدانند كه در اين عالم مسافرانند و بطلب كمال آمده‌اند و شهوات دنيوى آنها را فريفته است ، شهوت شكم ، شهوت فرج ، شهوت دوستى فرزند كه هر سه بت عوامند كه اين چنين آدمى را به خود مشغول كرده است ، بعضى ميدانند كه مسافرانند و بطلب كمال آمده‌اند اما بطلب كمال مشغول نشوند و دوستى و آرايش ظاهر كه بت صغير است و دوستى مال كه بت كبير است و دوستى جاه كه بت اكبر است ايشان را فريفته است و به خود مشغول گردانيده است ، اين هر سه بتان خواصند و هر شش شاخهاى دنيائيند و لذات دنيا بيش از اين نيست .\r\nچون اين سه شاخ آخرت ( يعنى بت صغير ، كبير و اكبر ) قوت گيرد و غالب شود سه شاخ اول ضعيف و مغلوب شود .\r\nپس بتان آدمى به حقيقت هفت‌اند دوستى نفس ، دوستى آن شش چيز ديگر هم براى نفس است . و دوستى نفس بتى بغايت بزرگ است و بتان ديگر بواسطهء وى پيدا آيند و جمله را ميتوان شكست و اما دوستى نفس كه بتى بزرگ است نمىتوان شكست و بعضى ميدانند كه در اين عالم مسافرانند و بطلب كمال هم مشغول‌اند و بعضى كمال هم حاصل كرده‌اند و به اكمال ديگران مشغول‌اند و بعضى كمال حاصل كرده‌اند و به خود مشغول‌اند پس آدميان همين سه طايفه‌اند .\r\n( از انسان كامل ص 54 ) مولانا گويد :\r\n مثنوى ما دكان وحدت است * غير واحد هر چه بينى آن بت است\r\nغير واحد هر چه بينى اندرين * بىگمانى جمله را بت دان يقين\r\nبت ستون بهر دام عامه را * همچنان دان كالغرانيق العلى \r\n( يعنى بتان بلند ) .\r\n بت‌پرستان چونكه خو با بت كنند * مانعان راه بت را دشمنند\r\nچونكه كرد ابليس خو با سرورى * ديد آدم را به تحقير از خرى\r\nكه به از من سرورى ديگر بود * تا كه او مسجود چون من كس شود \r\nرجوع باصنام شود .\r\n\r\nبتخانه\r\n- ( اصطلاح عرفانى ) بتخانه كنايت از عالم لاهوت است كه وحدت كل است و به معناى مظهريت ذات احديت آمده است .\r\nخواجوى كرمانى گويد :\r\n حاجيان را كعبه بتخانه‌ست و ايشان بت پرست \r\n\r\n","description":"","footnote":"","page_name":" 382 ","page_number":430},
  {"content":"\r\n\r\n ور به‌بينى در حقيقت كعبه جز بتخانه نيست \r\nو به معناى معبد و پرستشگاه آمده است .\r\nعطار گويد :\r\n مسلمانان من آن گبرم كه بتخانه بنا كردم * شدم بر بام بتخانه درين عالم ندا كردم\r\nصلاى كفر در دادم شما را اى مسلمانان * كه من آن كهنه بتها را دگر باره جلا كردم\r\nاز آن مادر كه من زادم دگر باره شدم جفتش * از آنم گبر مىخوانند كه با مادر زنا كردم \r\nمراد از گبر ظلمت خلقت است و مراد از بتخانه بيابان وجود عنصرى ، با مادر زنا كردم ، خلاف نفس اماره رفتار كردن است :\r\n( در اين معنى بحث بسيار است ) .\r\nعطار گويد :\r\n زلف تو زنار خواهم كرد از آنك * هر شكن از زلف تو بتخانه‌ايست\r\nو اندرين بتخانه درد عشق را * جان خون‌آلود من پيمانه‌ايست\r\nدر خرابات خرابى مىروم * زانك گر گنجيست در ويرانه‌ايست \r\n\r\nبُتْكَده\r\n- ( اصطلاح عرفانى ) بتكده به معناى باطن عارف كامل است كه در آن شوق معارف الهيه بسيار باشد .\r\n( كشاف ص 1553 ) عراقى گويد :\r\n در صومعه و بتكده عشقش گذرى كرد * مؤمن ز دل و گبر ز زنار برآمد\r\nدر كوى خرابات جمالش نظر افكند * شور و شعفى از در خمار برآمد\r\nدر وقت مناجات خيال رخش افروخت * فرياد و فغان از دل ابرار برآمد\r\nيك جرعه ز جام لب او مى زده‌اى يافت * سرمست و خرامان بسر دار برآمد\r\nدر سوختهء آتش شمع رخش افتاد * از سوز دلش شعلهء انوار برآمد\r\nباد در او بر سر آتش گذرى كرد * از آتش سوزان گل بىخار برآمد\r\nناگاه ز رخسار شبى پرده برانداخت * صد مهر ز هر سو بشب تار برآمد \r\n( لمعه ص 15 )\r\n\r\nبَتْر\r\n- اين اصطلاح اهل ادب و شعر است و اجتماع حذف و قطع است يعنى حرف اول را در فعولن بيندازند و سبب خفيف را هم ساقط گردانند « عول » شود رجوع شود به ( كشاف ج 1 ص 130 )\r\n\r\nبَتَرِيَّه\r\n- فرقهء از زيديه‌اند .\r\n( از درايه ص 143 )\r\n\r\nبَجَل\r\n- كلمهء بجل بفتح با و جيم در زبان عرب بمعنى نعم حرف جواب است و بمعنى « يكفى » و اسم فعل است . و مرادف با حسب هم آمده است .\r\n( از مغنى ص 59 )\r\n\r\nبچه تركان\r\n- ( اصطلاح عرفانى ) كنايه از زيبارويان جان‌ستان و آتش‌افروزان افروزان انس و جان است .\r\nحافظ گويد :\r\n يا رب اين بچه تركان چه دليرند به خون * كه بتير مژه هر لحظه شكارى گيرند \r\n\r\n","description":"","footnote":"","page_name":" 383 ","page_number":431},
  {"content":"\r\n\r\n رقص بر شعر نو و ناله نى خوش باشد * خاصه رقصى كه در آن دست نگارى گيرند \r\n\r\nبَحْت\r\n- ( اصطلاح فلسفى ) بحت يعنى محض وجود بحت يعنى وجود محض و غير مشوب با ماهيت چنان كه گويند ذات حق وجود بحت است يعنى وجود محض و غير مشوب با ماهيت است و مركب از دو امر كه يكى وجود و ديگرى ماهيت باشد نيست و بلكه واجب و وجود محض است و يا گويند نفس و موجودات بالاتر از آن وجودات بحته‌اند يعنى از جهت تجرد محضى كه دارند مثل آنكه وجودات محضهء غير مشوب و مخلوط با ماهيات‌اند و در هر حال گاه باشياء و موجوداتى كه در مرتبهء اعلى و اشرف‌اند مانند عقول و نفوس مجرده وجودات بحته گويند .\r\n( اسفار ج 3 ص 57 )\r\n\r\nبَحْث\r\n- ( اصطلاح فلسفى ) بحث در لغت به معناى تفتيش و تفحص است و در اصطلاح آداب مناظره اثبات نسبت ايجابى يا سلبى است از راه دليل و برهان و حمل اعراض ذاتيه است بر موضوع علم و بيان احكام و احوال چيزى است بطريق برهان و بعضى گويند بحث عبارت از حمل چيزى بر چيزى و يا اثبات نسبت جزئيه است بطريق برهان .\r\n( دستور ج 1 ص 231 )\r\n\r\nبحر\r\n- ( اصطلاح عرفانى ، عروضى ) بحر مقام ذات و صفات بىنهايت حق است كه تمام كائنات امواج بهر نامتناهى اويند ، و عالم وجود كلى است .\r\nعراقى گويد :\r\n آن بحر كه موج او است دريا * و آن نور كه ظل او است اشياء \r\nو بالاخره مقام وحدت بحريست ، و مقام كثرت امواج بحرند .\r\n( شرح گلشن ص 299 ) .\r\nعطار گويد :\r\n بحريست ، غير ساخته از موجهاى خويش * ابرى است عين قطره ، عدد بار آمده\r\nاين را مثال چيست ، بعينه يك آفتاب * كز عكس او دو كون پر انوار آمده \r\nشاه نعمت اللّه گويد :\r\n عشق او بحريست ما غرقه در او * بود در او بحر بىپايان ما\r\nاى كه گوئى جان به جانان مىدهم * جان چه باشد پيش آن جانان ما \r\nتركيبات مستعمل آن در كلمات عرفا :\r\n\r\nبَحرِ بىپايان\r\nعطار گويد :\r\n فرو رفتم بدريائى كه نه پا و نه سر دارد * ولى هر قطرهء از وى به صد دريا اثر دارد\r\nز عقل و جان و دين و دل به كلى بى خبر گردد * كسى كز سر اين دريا سر موئى خبر دارد\r\nچه گردى گرد اين دريا كه هر كو مرد اين ره شد * ازين دريا بهر ساعت تحير بيشتر دارد\r\nترا با جان مادرزاد ره نبود درين دريا * كسى اين بحر را شايد ، كه صد جانى دگر دارد\r\nتو هستى مرد صحرائى چه بشتابى درين دريا * كه با هر قطرهء دريا دل مردان بسر دارد \r\n\r\n","description":"","footnote":"","page_name":" 384 ","page_number":432},
  {"content":"\r\n\r\nمولانا گويد :\r\n بحر بىپايان بود عقل بشر * بحر را غواص بايد اى پسر\r\nصورت ما اندرين بحر عذاب * ميدود چون كاسه‌ها بر روى آب\r\nتا نشد پر بر سر دريا چو طشت * چونكه پر شد طشت در وى غرق گشت \r\n\r\nبَحْرِ جُود\r\n- درياى بخشش حق :\r\nاز هلالى :\r\n اگر ما هست پيشش در سجودست * و گر ماهيست غرق بحر جود است\r\nزهى صانع كه از مه تا بماهى * دهد بر وحدت ذاتش گواهى \r\n\r\nبَحْرِ ظُهُور\r\n- مظاهر حق :\r\nعراقى گويد :\r\n بحر ظهور و بحر بطون قدم بهم * در من ببين كه مجمع بحرين اكبرم\r\nموسى و خضر در طلب مجمعى چنين * لب تشنه بر لب درياى اخضرم\r\nحسن رخم به صورت آدم پديد شد * در حال سجده كرد فرشته برابرم\r\nكشتى نوح از نظر من نجات يافت * نار خليل سوخت هم از تاب آذرم \r\n\r\nبَحْرِ عَيان\r\n- پير طريقت گفت : من چه دانستم كه مزدور اوست كه بهشت باقى او را حظ است و عارف او است كه در آرزوى يك لحظ است .\r\nمن چه دانستم كه مزدور ، در آرزوى حور و قصور است ، و عارف در بحر عيان غرقهء نور است . ( عده ج 1 . ص 469 )\r\n\r\nبَحْرِ هَسْتى\r\n- تجليات قدسى الهى است .\r\n*\r\n چنان در بحر هستى غرق گردند * كه دل در عشق خوبى خوش عذارى \r\nرباعى :\r\n در بحر فنا گداختم همچو نمك * نه كفر و نه ايمان نه يقين ماند و نه شك\r\nاندر دل من ستارهء پيدا شد * گم گشته در آن ستاره هفت فلك \r\nاى درويش اول در نمكسار شريعت از نجاست طبيعت پاك بايد شد بعد از آن در آب حقيقت مستغرق گشت از اين جاست كه گفته‌اند تا اول در شريعت محمدى كامل نشوى بحقيقت احدى و اصل نكردى .\r\nعطار گويد :\r\n كارى است قوى ز خود بريدن * خود را بفناى محض ديدن\r\nاز كوى شريعتش گذشتن * وانگه بحقيقتش رسيدن\r\nمانند قلم زبان بريدن * بر لوح فنا به سر دويدن\r\nدر ميكده دست بر گشادن * با ساقى روح مى كشيدن\r\nبىخويش شدن ز هستى خويش * در هستى دوست آرميدن \r\nدر فلسفهء ذوقى و عرفان از وجود ، تعبير بدرياى هستى شده است و اين معنى بر اساس اصالت وجود است و اصولا همانطور كه در فرهنگ اصطلاحات علوم عقلى در تحت عنوان كلمهء وجود بيان كرده‌ام بر مبناى اصالت وجود ، وجود به\r\n\r\n","description":"","footnote":"","page_name":" 385 ","page_number":433},
  {"content":"\r\n\r\nمثابهء درياى بيكران است و ماهيات همه امواج اين دريا مىباشد و معنى اعتبارى بودن ماهيت و اصيل بودن وجود همين است . از تطور و تموج دريا كثرات پديد آيد و لكن مىنمايد و نمىپايد و سرانجام كه فرمود  إِنَّا لِلَّهِ وَ إِنَّا إِلَيْهِ راجِعُونَ  .\r\nجامى گويد :\r\n بحريست نه كاهنده نه افزاينده * امواج بر او رونده و آينده\r\nعالم چو عبارت از همين امواج است * نبود دو زمان بلكه دو آن پاينده \r\n*\r\n عالم بود ارنئى ز عبرت عارى * نهرى جارى بطورهاى طارى\r\nو اندر همه طورهاى نهر جارى * سريست حقيقة الحقائق سارى \r\nكه عالم و آدم همه يك حقيقت است كه متلبس مىشود بصور ، و اعراض عالم و موجودات متعينهء متعدده مىنمايد و ظهورى نيست او را در مراتب كونى جز به اين صور و اعراض چنان كه وجودى نيست آنها را در خارج بدون او .\r\n*\r\n سوفسطائى كه از خرد بىخبر است * گويد عالم خيالى اندر گذر است\r\nآرى عالم همه خيالست ولى * پيوسته در او حقيقتى جلوه‌گر است \r\nو بالاخره ارباب كشف و شهود مىبينند كه حضرت حق سبحانه و تعالى در هر نفسى متجلى است به تجلى ديگر و در تجلى او اصلا تكرار نيست يعنى در دو آن بيك تعين و يك شأن متجلى نمىگردد و بلكه در هر نفسى به تعين ديگر ظاهر مىشود و در آن بشأنى ديگر متجلى مىگردد .\r\n*\r\n هستى كه عيان نيست در آن در شأنى * در شأن دگر جلوه كند هر آنى\r\nاين نكته بجوز كل يوم فى شأن * گر بايدت از كلام حق برهانى \r\nو سر آن اين است كه حضرت حق را اسمائى است متقابله بعضى لطيفه و بعضى قهريه و همه دائما بر كارند و تعطيل بر هيچ يك جايز نه ، پس چون حقيقتى از حقايق امكانيه بواسطهء حصول شرايط و ارتفاع موانع مستعد وجود گردد ، رحمت رحمانيه او را دريابد و بر وى افاضهء وجود كند و ظاهر وجود بواسطهء تلبس و آثار و احكام آن حقيقت متعين گردد به تعين خاصى و متجلى شود بحسب آن تعين بعد از آن بسبب قهر احديت حقيقى كه مقتضى اضمحلال تعينات و آثار كثرت صورى است از آن تعين منسلخ گردد و در همان انسلاخ بر مقتضاى رحمت رحمانيه به تعين ديگر خاص كه مماثل تعين سابق باشد متعين گردد ، در آن ثانى به قهر احديت مضمحل گردد . و تعين ديگر بر رحمت رحمانيه حاصل شود و هكذا الى ما شاء اللّه .\r\nپس در هيچ دو آن بيك تجلى واقع نشود و در هر آنى عالم بعدم رود و ديگرى مثل او بوجود آيد همچنانكه امواج دريا ( رجوع شود به لوايح جامى ص 53 - 56 )\r\n\r\n","description":"","footnote":"","page_name":" 386 ","page_number":434},
  {"content":"\r\n\r\n بحريست وجود جاودان موج‌زنان * زان بحر نديده غير موج اهل جهان\r\nاز باطن بحر موج بين گشته عيان * بر ظاهر بحر و بحر در موج نهان \r\n( جامى لوايح ص 61 ) .\r\n هستى كه بود ذات خداوند عزيز * اشياء همه در ويند و وى در همه چيز\r\nاين است بيان آنكه عارف گويد * باشد همه چيز مندرج در همه چيز \r\n( جامى ) .\r\nهمچنانكه هستى از جهت صرافت اطلاق خودش سارى است در ذوات جميع موجودات به نحوى كه عين آن ذوات است و بلكه ذوات امواج اين دريااند . صفات كامله هستى مطلق اصل و بحر همهء صفات است .\r\n هستى به صفاتى كه در او بود نهان * دارد سريان در همه عين اعيان\r\nهر وصف ز عينى كه بود قابل آن * بر قدر قبول عين گشت است عيان \r\n( جامى لوايح ص 72 )\r\n\r\nبَحْرِ آتش\r\n- عشق دريائى است سوزان . كه وصال را شرايط اين است كه عاشق صادق از درياى آتش بگذرد و بىباكانه گام در كام نهنگ عشق نهد و از تحمل اين اهوال سخت لذت برد :\r\nسعدى گويد :\r\n زان سوى بحر آتش اگر خوانيم به لطف * رفتن به روى آتشم از آب خوشتر است \r\n\r\nبَحْرِ مَوَدَّت\r\n- عشق بىكران و آن محبت بىپايان خدائى است كه فرمود :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ  كه حضرت رسول مظهر كامل محبة - اللّه است . در حديث قدسى است : كه وجبت محبتى للمتحابين فى و المتبادلين فى و المتقاطعين فى و المتواصلين فى - و المتوكلين على .\r\nسعدى گويد :\r\n غريق بحر مودت ملامتش مكنيد * كه دست و پا بزند هر كه در ميان ماند \r\n\r\nبَحْرِ عَطا\r\n- فيض دائم حق :\r\nجامى گويد :\r\n آنجا كه كمال كبرياى تو بود * عالم نمى از بحر عطاى تو بود\r\nما را چه حد حمد و ثناى تو بود * هم حمد و ثناى تو سزاى تو بود \r\n( جامى لوايح )\r\n\r\nبَحْرِ مُحيطْ\r\n- كنايت از نور متناهى است كه فرمود  « اللَّهُ نُورُ السَّماواتِ وَ الْأَرْضِ »  صدر الدين شيرازى گاهى از وجود مطلق تعبير به نور كرده است شيخ شهاب الدين سهروردى نيز چنين كرده است و ( رجوع شود به انسان كامل عزيز الدين نسفى ص 286 ) عزيز الدين مىگويد : صوفيان هند جهان وجود را درياى نور دانسته‌اند وى گويد : باطن وجود نور است و به اين نور ميبايد رسيد و اين نور را مىبايد ديد و ازين نور در عالم نگاه مىبايد كرد تا شرك خلاص شود و كثرت برخيزد . شيخ ما ميفرمود من بدين نور رسيده‌ام و اين\r\n\r\n","description":"","footnote":"","page_name":" 387 ","page_number":435},
  {"content":"\r\n\r\nدرياى نور را ديده‌ام ، نورى بود نامحدود و نامتناهى و بحرى بود بىپايان و - بيكران و فوق و تحت و يمين و يسار و پيش و پس نداشت در اين نور حيران مانده بودم . . . اى درويش هر سالكى بدين درياى نور نرسيد و در اين دريا غرق نشد ، بوئى از مقام وحدت نيافت و هر كه بمقام وحدت نرسيد و بلقاى خدا مشرف نشد و هيچ چيز را آن طور كه هست نديد و ندانست نابينا آمد و نابينا رفت و علامت اينكه كسى در اين درياى نور غرق شده باشد اين است كه با خلق عالم به صلح باشد ، با همه به نظر شفقت و محبت نگرد مودت و معاونت از هيچ كس دريغ ندارد ، هيچ كس را بىراه و گمراه نداند و همه را در راه خدا داند .\r\nعزيزى حكايت كند كه چندين سال خلق را بخداى خواندم هيچ كس سخن من قبول نكرد ، نوميد شدم و ترك كردم و روى به خدا آوردم . چون به حضرت خداى رسيدم ، جمله را در آن حضرت حاضر ديدم ، جمله در قرب بودند . اين است معنى بحر محيط و بحر هستى . ( رجوع شود به انسان كامل عزيز الدين نسفى ص 48 )\r\n\r\nبَحْرِي بِلا شَاطئ\r\n- يعنى درياى من بىساحل و بىپايان است و بعبارت ديگر در حالى هستم كه آن را پايان نباشد . اين اصطلاح را شبلى به كار برده است در مقام سكر و تحير ( مصباح الانس ص 346 - لمع ص 365 ) .\r\n\r\nبَحْرِ بىقَعْر\r\n- بحر بىپايان بحر بىقعر است تنها علم نيست كوه و صد كوهست تنها حلم نيست رجوع به بحر بىپايان شود .\r\n\r\nبَحْرِ مَعْنى\r\n خزف ظرف آمد در او معنى چو آب * بحر معنى عنده ام الكتاب\r\nبحر تلخ و بحر شيرين هم عنان * در ميانشان برزخ لا يبغيان\r\nوانگه اين هر دو ز يك اصلى روان * درگذر زين هر دو رو تا اصل آن \r\n\r\n- بَحْرِ تَلْخ\r\n: رجوع به بحر شود .\r\n\r\nبَحْرِ تَنْ\r\n:\r\n بحر تن بر بحر دل بر هم زنان * در ميانشان برزخ لا يبغيان \r\n\r\nبَحر جان\r\n- :\r\n رحمت و رضوان حق در هر زمان * باد بر جان روان پاكشان\r\nحق آن نور و حق روحانيان * كاندران بحرند همچون ماهيان \r\n*\r\n بحر جان و جان بحر ار گويمش * نيست لايق نام تو ميجويمش\r\nبحر جان افزا و بحر پر حرج * در ميان هر دو بحر اين بر مرج \r\n*\r\n\r\nبَحْرِ عِلْم\r\n:\r\n بحر علمى در نمى پنهان شود * در سه گز تن عالمى پنهان شود \r\n\r\nبَحْر وُحْدانىّ\r\n:\r\n بحر وحدانيست جفت و زوج نيست * گوهر و ماهيش غير موج نيست \r\n\r\n","description":"","footnote":"","page_name":" 388 ","page_number":436},
  {"content":"\r\n\r\n- و در اصطلاح اهل عروض هر طائفه و پارهء از كلام موزون است و اسم جنس است و او را انواع است و فروعى از آن منشعب شود چنان كه از دريا نهرها . هر بحرى مركب است از اركان و اركان از اصول و اصول سه‌اند « سبب وتد و فاصله » بحرى كه از تكرار يك ركن حاصل شود بحر مفرد گويند و آنچه از تركيب دو ركن يا زياده حاصل شود بحر مركب نامند و جمله بحور مفرده و مركبه نوزده است « طويل ، مديد ، بسيط ، وافر ، كامل ، هزج ، رجز ، رمل ، منسرح ، مضارع ، مقتضب ، مجتث ، سريع ، جديد ، قريب ، خفيف ، مشاكل ، متقارب ، متدارك » كه پنج بحر اول ويژه عرب است و « جديد ، قريب و مشاكل » ويژه عجم و يازده ديگر مشترك . ( هزج آواز با ترنم - رجز اضطراب - متدارك دريابنده - منسرح آسان - مقتضب بريده شده - مجتث از بيخ و بن كنده شده ) بحور « رجز ، رمل ، هزج ، كامل ، متقارب ، وافر و متدارك » را مثمن گويند زيرا هر يك بر هشت ركن تمام شوند و اگر بشش ركن تمام شوند مسدس نامند ( از المعجم ص 50 - كشاف ج 1 ص 131 - دره نجفى ص 13 ) . رجوع شود بهر يك از كلمات و بحور .\r\n\r\nبُحورِ مُتَّفِقَةُ الارْكان\r\n- ( اصطلاح ادبى ) عبارتند از « رمل ، هزج ، رجز ، كامل ، متقارب ، وافر و متدارك » كه هر يك بهشت ركن تمام شوند .\r\n\r\nبُحُورِ مُخْتَلِفُ الاركان\r\n- ( اصطلاح ادبى ) عبارتند از طويل كه به چهار فعولن مفاعيلن تمام شود و مديد كه چهار مرتبه فاعلاتن فاعلن و بسيط كه چهار مرتبه مستفعلن فاعلن و منسرح كه چهار مرتبه مستفعلن مفعولات و مضارع كه چهار مرتبه مفاعلين فاعلاتن و مقتضب كه چهار مرتبه مفعولاتن مستفعلن و مجتث كه چهار مرتبه مستفعلن فاعلاتن و سريع كه دو مرتبه مستفعلن مستفعلن مفعولات و خفيف كه دو مرتبه فاعلاتن فاعلاتن مستفعلن فاعلاتن و قريب كه دو مرتبه مفاعيلن مفاعيلن فاعلات و جديد كه دو مرتبه فاعلاتن فاعلاتن مستفعلن است و مشاكل كه دو مرتبه فاعلاتن فاعلاتن مفاعيلن مفاعيلن و عريض كه چهار مرتبه مفاعيلن فعولن و عميق كه چهار مرتبه فاعلن فاعلاتن و حريم كه دو مرتبه مفاعيلن مفاعيلن فاعلاتن و كبير كه دو مرتبه مفعولات مفعولات مستفعلن و مذيل كه دو مرتبه مستفعلن مستفعلن فاعلات و قليب دو دو مرتبه فاعلاتن فاعلاتن مفاعيلن و حميد كه دو مرتبه مفعولات مستفعلن مفعولات و صغير كه دو مرتبه مستفعلن فاعلات مستفعلن و اصم دو بار فاعلاتن مفاعيلن فاعلاتن و سليم دو بار مستفعلن مفعولات مفعولات باشد . رجوع به ( المعجم ص 128 - 23 - دره نجفى ص 14 ) شود .\r\n\r\nبُخار\r\n- بخار در اصطلاح فلسفهء طبيعى عبارت از اجزاء هوائى است كه ممزوج با اجزاء كوچك مائى مىباشد و از راه حرارت چنان تلطيف شده باشد كه ميان آن دو يعنى اجزاء هوائى و مائى\r\n\r\n","description":"","footnote":"","page_name":" 389 ","page_number":437},
  {"content":"\r\n\r\nامتياز نتوان گذارد .\r\n( دستور ج 1 ص 231 )\r\n\r\nبَخْت\r\n- ( اصطلاح فلسفى ) اين كلمه اغلب مرادف با كلمهء اتفاق آمده است و چنان كه اشاره شد بعضى از فلاسفه مانند ذيمقراطيس معتقد بودند كه كرات و عوالم نامتناهى بوده و از برخورد عدهء زيادى از اتم‌ها بر حسب اتفاق بوجود مىآيند وجودات و كائنات عالم تابع غايت و غرضى نيستند و منبعث از علل خاص و تابع نظام معينى نمىباشند اين عده را قائلين به بخت و اتفاق ناميده‌اند رجوع باتفاق شود .\r\n( اسفار ج 1 ص 51 و 58 - رسائل ص 97 و رجوع به تفسير ص 736 شود )\r\n\r\nبُخْل\r\n- اين اصطلاح اخلاقى است و از صفات رذيله است و آن صفتى است كه شخص را از اعانت و كمك به غير در امور دنيوى باز دارد و مانع آن شود كه جود و بخشش كند و گاه از رفاه ديگران متأثر شود و اگر نعمتى به كسى برسد او را خوش نيايد .\r\nرازى گويد نتوان بطور مطلق اين صفت را از عوارض هواهاى نفسانى شمرد چه آنكه ممكن است شخصى از جهت ترس از فقر و مسكنت بخل بورزد و از كمك به غير خوددارى كند . ( رسائل فلسفيه رازى ص 59 ) - در معنى عرفانى يكى از صفات رذيله است و آن صفتى است كه شخص را از اعانت و كمك به غير بازدارد و مانع آن شود كه به ديگرى جود و بخشش شود و اگر نعمتى به كسى رسد او را خوش نيايد .\r\nخواجه عبد اللّه گويد : بخل نه كار ديندارانست و نه خلق دوستان و گفته‌اند « ليس من الاخلاق الانبياء و الصديقين البخل » شبلى را پرسيدند كه زكات چند بايد داد گفت : بر مذهب فقهاء از دويست درم پنج درهم و بر مذهب ما جملهء دويست درم دادنى است . ( عده ج 4 ص 132 ) .\r\nدر روايت آمده است :\r\nالبخيل لا يدخل الجنة\r\n. ( سياستنامه ص 198 ) مولانا گويد :\r\n تا كه اعطى اللّه آيد جود من * تا كه امسك للّه آيد بود من\r\nبخل من للّه عطا لله و بس * جمله لله‌ام نيم من آن كس \r\n\r\nبُخوُرات\r\n- ( اين اصطلاح علوم غريبه است ) اصحاب اين فن گويند هر ستارهء را دو بخور بود يكى در هنگام مماثلث و ديگر در هنگام مقابلت .\r\nبخور مماثلث آن بود كه كوكب به طبع خود در درجهء بود اگر بارد بود آن درجه نيز بارد بود و اگر كوكب حار بود آن درجه نيز حار بود و همين طور اگر كوكب رطب بود آن درجت نيز رطب بود و در مقابلت ضد اين احوال بود .\r\nاين احكام مبتنى بر اين اصل است كه كواكب را بر حسب حالت منقسم كرده‌اند به چهار قسم همانطور كه در همهء موارد كرده‌اند و طبايع عناصر را اعم از طبايع بسيطه و يا مركبه در ساير\r\n\r\n","description":"","footnote":"","page_name":" 390 ","page_number":438},
  {"content":"\r\n\r\nموجودات هم ميدانند و بهر حال همهء انواع كيفيات ملموسه و محسوسه را براى ستارگان هم ميدانند و بدين جهت گفته‌اند كه بخورات كواكب چهارده است ، هر كوكبى را دو بخور بود يكى بخور موافق طبع در هنگام مماثلت و ديگر بخور مخالف طبع در هنگام مقابلت و باز گويند براى هر ستارهء مجمرى بود و بخورى .\r\nو گويند حاصل بخور آفتاب عود است و حال بخور مشترى عنبر است و حاصل بخور مريخ سندروس است و بخور زهره زعفران است و بخور عطارد مصطكى است .\r\nالبته از اين امزجه و تركيبات نتائجى حاصل ميكنند .\r\nبايد توجه داشت كه بسيارى از احكام نجوم و اصول علوم غريبه ناشى از دوران ستاره‌پرستى است و منشأ آن را بايد در ملتهاى بابل جستجو كرد و همين طور طلسمات و اشكالى كه از صور كواكب در ادعيه استفاده شده است . و احيانا از نيروى ستارگان براى حل مشكلات مادى و زندگى كمك گرفته شده است و اين امر در تاريخ تفكر بشرى سابقهء طولانى دارد و بسيارى از علوم و اطلاع انسان از اوضاع جوى نتيجهء همين دقت‌ها و يا احيانا موهومات بوده است ( رجوع شود به رسائل جابر ص 87 و مماثلت و مقابلت )\r\n\r\nبَخيل\r\n- ( اصطلاح اخلاقى ) بخيل در لغت نابخشنده باشد و آنست كه حقوق واجبه چون زكات و نفقات را ندهد و گفته شده است بخيل آنست كه مال خود را به كسى ندهد ( از كشاف ج 1 ص 157 ) .\r\n\r\nبُدّ\r\n- ( اصطلاح كلامى ) اين كلمهء مأخوذ از احاديث است كه فرمودند : انا - بدك اللازم فالزم بدك .\r\nيعنى مصاحب و همراه كسى كه معين انسان است و آنكه در هر حال همراه آدمى است و ناظر بافعال و كردار آدمى است خداى متعال است .\r\n\r\nبَداء\r\n- بداء يعنى ظهور امرى يا رأيى بعد از خفاء آن اين اصطلاح كلامى است و مبناى بحث آن چنين است كه آيا بداء دربارهء خداى عالم جائز است يا نه به اين معنى كه ممكن است خداى متعال امرى را مقرر گرداند و بعدا انصراف حاصل كند .\r\nمتكلمان اغلب ميگويند انتساب بداء به اين معنى بذات حق كفر است و از طرفى در شرايع اين گونه امور ديده شده است لذا در فكر توجيه و تفسير آن درباره خدا افتاده‌اند و گفته‌اند بداء در مورد ذات خدا به اين معنى است كه بندگان امرى و حكمى را طورى تصور كنند و حال آنكه در لوح محفوظ غير از آن باشد و چون آنچه مرقوم در لوح محفوظ است از بندگان مخفى است لذا توجه بدان ندارند و خلاف آن را در لوح محو و اثبات و يا عالم قدر مشاهده ميكنند و موقعى كه براى آنان آنچه در لوح محفوظ مضبوط و مرقوم است معلوم و خلاف آنچه فكر ميكنند آشكار شد گمان برند بداء حاصل شده است .\r\n\r\n","description":"","footnote":"","page_name":" 391 ","page_number":439},
  {"content":"\r\n\r\n\r\nبدائِيَّه\r\n- بدائيه كسانى را گويند كه بداء را در حق خدا جايز ميدانند و گفته‌اند مانعى ندارد كه خدا حكمى را صادر كند و بعد از مدتى مخالف آن حكمى ديگر صادر نمايد و كارى را بخواهد و قبل از انجام آن خلاف آن را بخواهد .\r\n\r\nبَدايات\r\n- اين اصطلاح ذوقى و عرفانى است و بدايات يكى از احوال سالكان الى اللّه است و آنچه در ابتداء سير سالك الى اللّه بايد رعايت كند بدايات گويند از جهت آنكه ابتداء در سير است و نهايات درست نباشد مگر بدرستى بدايات . ( از مصباح الانس ص 19 )\r\n\r\nبَدْءُ الظُّلْمَة\r\n- اين اصطلاح نجومى است . و آن عبارت از ظلمت كوكب بود هنگامى كه محتجب بقمر شود .\r\n\r\nبَدايات سُلُوك\r\n- ( اصطلاح عرفانى ) يكى از احوال مراحل سلوك سلاك است كه ده قسم است . رجوع شود به ابواب . و نيز توجه نفس را بقواى خود براى تدبير بدن به آنچه نفع آنى و آتى آن در آنست بر وفق شريعت مقامات سير و بدايات نامند از جهت آنكه ابتداء شروع در سير است و نهايات درست نباشد ، مگر بعد از درستى بدايات ، و درستى بدايات عبارات از اقامه امر است بر مشاهدهء اخلاص و متابعت سنت . . .\r\nابو اسحاق گويد : « من كانت بدايته نهايته و نهايته بدايته فى الاجتهاد يلزمه فى البداية و النهاية » ( طبقات ص 411 ) و « من صحت بدايته تصح له النهاية » ( طبقات ص 456 ) خواجه عبد اللّه گويد : « و اخذ ربك من بنى آدم » اشارت است ببدايت احوال دوستان و بستن پيمان و عهد دوستى با ايشان روز اول در عهد ازل كه حق بود حاضر و حقيقت حاصل .\r\nچه خوش روزى ، كه روز نهاد دوستى است : چه عزيز وقتى ، وقت گرفتن پيمان دوستى ، مريدان روز اول ارادت فراموش هرگز نكنند . مشتاقان هنگام وصال دوست تاج عمر و قبله روزگار دانند ، فرمان آمد كه اين بندگان ما عهد ما فراموش كردند و به غير ما مشغول گشته ، با ياد ايشان ده آن روز كه روح پاك ايشان با ما عهد دوستى مىبست و ديدهء اشتياق ايشان را اين توتيا مىكشيديم كه  « أَ لَسْتُ بِرَبِّكُمْ »  اى مسكين ياد كن آن روز كه ارواح و اشخاص دوستان در مجلس انس از جام محبت شراب عشق مىآشاميدند و مقربان ملاء اعلا ميگفتند :\r\nاينت عالى همت قومى ايشانند ، ما بارى ازين شراب هرگز نچشيده‌ايم و نه نشئه‌اى يافته‌ايم .\r\nپير طريقت گفت : چه خوش روزگارى است روزگار دوستان تو با تو ، چه خوش بازارى است بازار عارفان در كار تو ، چه آتشين است نفسهاى ايشان در ياد كرد و يادداشت تو ، چه دردى است درد مشتاقان در سوز شوق و مهر تو ، چه زيبا است گفتگوى ايشان در نام و نشان تو .\r\nهاى و هوى آن گدايان در عيوق افتاد كه  « هَلْ مِنْ مَزِيدٍ »  روزى آن مهتر\r\n\r\n","description":"","footnote":"","page_name":" 392 ","page_number":440},
  {"content":"\r\n\r\nعالم و سيد ولد آدم ميگفت ( حراء جبل يحبنى و احبه ) .\r\nاين كوه حرا مرا دوست دارد و من او را دوستم ، گفتند اى سيد : كوه را چنين ميگوئى چيست اين امر ؟ گفت آرى شراب مهر از جام ذكر آنجا نوش كرده‌ايم ( عده ج 3 ص 792 ) .\r\n\r\nبدبختى كَهين\r\n- ( از اصطلاحات احكام نجوم است ) رجوع شود به تصميم .\r\n\r\nبدبختى مَهين\r\n- ( از اصطلاح احكام نجومى است ) رجوع شود به تصميم .\r\n\r\nبَدْر\r\n- ( از اصطلاحات هيوى و نجومى است ) و ماه را در شب چهارده بدر گويند يعنى در آن هنگام كه قرص تمام براى مردم نيمكره ديده شود .\r\n\r\nبِدْعَت\r\n- ( اصطلاح كلامى ) بدعت در لغت امر مخترع را گويند  « بَدِيعُ - السَّماواتِ وَ الْأَرْضِ »  ، يعنى موجد آسمان و زمين بدون مثال و مثل و در فقه آنچه حادث شود در دين و مخالف كتاب يا سنت يا اجماع باشد بدعت است و اگر خيرات باشد بدعت محموده است ( از كشاف ج 1 ص 147 ) شافعى بدعت را دو قسم كرده است حسنه و سيئة ، بدعت‌هاى حسنه را روا داند لكن شيعه اثنا عشريه همه نوع بدعت را حرام دانند و رواياتى آرند مانند « كل بدعة ضلالة فى النار » و « اذا رأيتم اهل البدع و الريب من بعدى فاظهروا - البراءة منهم » و « اذا ظهرت البدع فى امتى فليظهر العالم علمه » و بالجمله بدعت ادخال چيزى است در دين كه از دين نباشد ( از عوائد الايام ص 110 - قواعد شهيد ص 256 ) .\r\n\r\nبَدَل\r\n- ( اصطلاح ادبى ) بدل قائم - مقام شىء است و بديل هم مانند آن ، ابدال و بدلاء جمع‌اند و نزد صرفيان حرفى است كه قائم مقام حرفى ديگر شود . و آن اعم از اعلال است زيرا اعلال فقط تغيير و تبديل حروف عله باشد و ابدال مطلق است و از قلب هم اعم است زيرا قلب مخصوص حرف علت و همزه باشد و ابدال اعم است پس ابدال قرار دادن بعضى از حروف بجاى برخى ديگر است رجوع بابدال شود و رجوع شود به ( كشاف ج 1 ص 157 ) .\r\nو بدل در اصطلاح نحويان تابعى است كه مقصود بالذات آن باشد نه مبدل منه و يكى از توابع پنج‌گانه است و آن يا بدل كلى است از كل كه بدل مطابق هم گويند مانند « رأيت زيدا اخاك » كه اخاك كل زيد است و بدل بعض از كل مانند « ضربت زيدا رأسه » كه منظور رأس زيد است و آن جزء از زيد است و بدل اشتمال مانند « أعجبنى زيد علمه » كه زيد را علم است و بدل غلط مانند « نظرت الى القمر فلكه » كه بدل اشتمال هم هست ( از كشاف ج 1 ص 158 - الهداية فى النحو ص 193 ) .\r\n\r\nبُدَلاء سَبْعَه\r\n- بدلاء عبارت از رجال هفتگانه مشهورند رجوع شود به ابدال .\r\n\r\nبدنامى\r\n- مرتبت و حالت ملامتى را گويند رجوع به ملامت و ملامتى شود .\r\nكوى بدنامى ، گريبان بدنامى .\r\n ساقيا برخيز و در ده جام را * خاك بر سر كن غم ايام را \r\n\r\n","description":"","footnote":"","page_name":" 393 ","page_number":441},
  {"content":"\r\n\r\n گر چه بدنامى است نزد عاقلان * ما نمىخواهيم ننگ و نام را\r\nساغر مى بر كفم نه ، تا زبر * بركشم اين دلق ازرق فام را\r\nباده در ده چند ازين باده غرور * خاك بر سر نفس نافرجام را \r\n\r\nبَدَلِ حَيْلُولَه\r\n- از اصطلاحات فقهى است . در كليات حقوقى آمده است :\r\nهر گاه غاصب دست‌رسى بمالى كه آن را غصب كرده نداشته باشد و براى او ممكن نباشد كه آن را به مالك برگرداند مثل اينكه مال مغصوب گم‌شده باشد يا در دريا غرق شده يا آن را دزديده باشند در چنين صورتى بالاتفاق ميگويند غاصب بايد از عهدهء غرامت برآمده و به مالك عوض بدهد اگر مثلى است مثل و اگر قيمتى است قيمت و آن را بدل حيلوله مينامند و لا محاله عوض تحت سلطهء مالك عين مفقوده درآمده و ميتواند هر گونه تصرفى در آن بنمايد و حال آنكه مال مغصوبى كه رد آن غير ممكن گرديده بملكيت او باقى است و چنانچه بعدا دست‌رسى به آن پيدا شد به مالك بر مىگردد نه بغاصب و اين مستلزم جمع بين عوض و معوض بلكه عوض بلا معوض خواهد بود ، براى رفع اشكال چه بايد كرد ؟\r\nبعضى براى فرار از اين اشكال بر اين شده‌اند كه عوض داخل در ملك مالك اصل نشده و در عين حال براى او هر گونه تصرفى را و لو اينكه متوقف بر مالكيت باشد مثل وقف جائز دانسته‌اند و آن را بمعاطات بنا بر قول به اباحه تنظير كرده‌اند و حال آنكه در معاطات بنا بر قول باباحه در مواردى كه تصرف موقوف بر ملكيت است ملتزم بحصول ملكيت آنا ما قبل از تصرف شده‌اند و در اينجا نمىتوانند ملتزم به آن شوند زيرا لازم مىآيد مالك اصل مالك بدل نيز بشود .\r\nپس التزام باباحه و تنظير آن بمعاطات نه فقط رافع اشكال نبوده بلكه آن را تثبيت مينمايد .\r\nو بعض ديگر اشكال را به اين طريق رفع نموده كه هر مملوكى داراى دو اعتبار است يكى از حيث ذات و ديگرى از حيث اوصاف و منافعى كه محقق ماليت آن شىء است و چنين گفته كه ملكيت دائر مدار ذات شىء است نه صفات اگر چه براى عين ماليتى نباشد مثل دانه گندم كه نمىشود آن را از مالك بدون رضايت گرفت و اگر كسى آن را از او انتزاع كند غاصب خواهد بود و حال آنكه مال نيست و در مقابل آن بذل مالى نمىشود .\r\nپس ممكن است چيزى ملك باشد و از جهت فقدان صفت و منفعتى كه محقق ماليت است ماليت نداشته باشد .\r\nبنا بر اين اگر كسى دست‌اندازى بمال ديگرى كرد و مانع از انتفاع مالك گرديد ذات شىء و صفات آن را كه عبارت از منافع آن باشد غصب كرده و بايد از عهدهء غرامت مالك برآيد و آن را جبران و تدارك نمايد و با تعذر رد خود شيئى طبعا تدارك بدفع بدل آن خواهد بود .\r\nو اين تدارك وقتى حاصل خواهد شد كه مالك اصل توانسته باشد هر نوع تصرفى در آن بنمايد و لو اينكه متوقف بر\r\n\r\n","description":"","footnote":"","page_name":" 394 ","page_number":442},
  {"content":"\r\n\r\nملكيت باشد .\r\nو مقتضاى اين امر تبادل ملكيت نيفتاده بلكه هر مالى از اصل و عوض بملكيت صاحبش باقى است و آنچه را كه غاصب به مالك اصل داده بدل حائل شدن بين مالك و انتفاع از مالش بوده و لذا آن را بدل حيلوله ميگويند .\r\nتقرير مطلب ببيان ديگر : ماليت بدل ، متعلق به مالك اصل است اما خود مال يعنى عين و ذات آن به صاحبش كه غاصب باشد تعلق دارد چنان كه مبدل مفقود ذاتا متعلق به همان مالك اولى است نهايت آنكه ماليتش را بواسطهء فقدان از دست داده و غاصب بدفع بدل آن را تدارك كرده و چون اين تدارك ناشى از فقدان مال بوده اثر آن تا وقتى است كه به اين حالت باقى بوده و به آن دسترسى نباشد . پس اول وقتى كه به آن دست يافتند بايد به مالك برگردد زيرا ملك اوست . اما بدلش اگر موجود باشد بايد آن را بغاصب برگرداند براى اينكه مالك خود اوست و حيلولتى كه موجب تسلط مالك اصل شده بوده مرتفع گرديده . اما در صورتى كه بدل تلف شده باشد و لو اينكه در حكم تلف بوده مثل اينكه آن را وقف كرده باشد غاصب حق رجوع به آن را نخواهد داشت زيرا شارع ضمان را از او به علت اينكه غاصب مال او را غصب كرده بوده برداشته و تصرف مالك اصل در بدل و اتلاف آن من باب مالكيت نبوده تا مستلزم جمع بين عوض و معوض باشد بلكه بدل بملكيت غاصب باقى بوده و لكن مالك اصل در تصرف و از دست دادن آن از قبل شارع مأذون بوده است نظير خوردن مال غير در موقع اضطرار ( اكل مخمصة ) كه جواز آن هم مستند به ترخيص شارع است نهايت آنكه ضمان‌آور است .\r\nهر گاه مالك اصل بدل را بفروشد بيع متزلزل و مراعى است اگر اصل مالش به دستش رسيد بيع منفسخ مىشود و مورد بيع كه ملك غاصب بوده و بعنوان بدل تحت استيلاء مالك اصل درآمده و آن را فروخته بوده پس از انفساخ بيع ، بغاصب خواهد برگشت .\r\nو اگر مال مغصوب از بين رفته و يا از دست‌رسى به آن يأس حاصل شده باشد بيع لازم خواهد بود .\r\nبهر حال قاعده « لا بيع الا فى ملك » و امثال آن به اين قاعده تخصيص خواهد يافت . ( كليات حقوقى ص 180 ، 182 )\r\n\r\nبُدْنَه\r\n- ( اصطلاح فقهى ) بدنه ( بضم باء ) به معناى شتر و گاو چاق است كه در حج بهر وجهى و كفارتى و فرضى قربان كنند و در اينجا كنايت از نفس است كه در سير قاطعه از براى منازل سايرين و مراحل سالكين مرافقت كند و بالاخره مهار كردن نفس است و قربان كردن نفس اماره است ، كفارهء ركود در سلوك و خذلان آن . . .\r\n\r\nبُدُوِّ صَلاح\r\n- اين اصطلاح فقهى است و به دو صلاح موقعى است كه متاع مانند ميوه و جز آنها نزديك به رسيدن باشد و قابل استفاده باشد در اين موقع خريد و فروش آن روا باشد .\r\n« يجوز بيعها بعد به دو صلاحها » ( از\r\n\r\n","description":"","footnote":"","page_name":" 395 ","page_number":443},
  {"content":"\r\n\r\nشرح لمعه ص 266 ) .\r\nدر كليات حقوقى آمده است :\r\nبيع ثمره اشجار يا قبل از ظهور ثمره است يا بعد از آن اما قبل از آنكه ايمن از آفت باشد ( بد و صلاح ) درست نباشد و جواز آن بعد از ظهور ثمره و ايمن بودن از آفت است .\r\n( كليات ص 83 )\r\n\r\nبَديْع\r\n- ( اصطلاح ادبى و فلسفى ) بديع يعنى تازه و موجود لاعن سابقة و اطلاق بر اسمى از اسماء إله شود به حكم  « بَدِيعُ السَّماواتِ وَ الْأَرْضِ »  و سخنى است كه مشتمل بر اصول بديعى است و بر يكى از علوم عربيت ( معانى - بيان - بديع ) اطلاق شده است و آن عبارت از معرفت قوافى است كه از آنجا فصاحت تراكيب معلوم نمايند .\r\nو بدان محترز شوند از خطا و تطبيق كلام بر مقتضاى حال ، بعضى از علماء عربيت هر سه علم ( معانى ، بيان و بديع ) را بديع خوانده‌اند زيرا اين علوم سه‌گانه براى احتراز از خطا و تطبيق كلام بر مقتضاى حال باشد و بالجمله بواسطهء علم بديع شناخته مىشود وجوه تحسين كلام بعد از رعايت مطابقت و وضوح دلالت كه رعايت شرائط فصاحت و بلاغت باشد و وجوه تحسين كلام بر دو قسم است يكى محسنات معنويه و ديگرى لفظيه تحسين معنوى از جمله مطابقت است كه طباق و تضاد هم نامند و آن جمع بين متضادين است و طباق بر دو قسم باشد يكى طباق ايجاب و ديگر طباق سلب و بالجمله جمع ما بين متضادات مانند  وَ - تَحْسَبُهُمْ أَيْقاظاً وَ هُمْ رُقُودٌ  و  هُوَ الَّذِي يُحْيِي وَ يُمِيتُ  و  لَها ما كَسَبَتْ وَ عَلَيْها مَا اكْتَسَبَتْ  و  أَ وَ مَنْ كانَ مَيْتاً فَأَحْيَيْناهُ  ( از مطول ص 350 - كشاف ج 1 ص 150 - نفائس ص 41 ) - و در اصطلاح فلسفى هر موجودى كه مسبوق بماده و مدت نباشد بديع خوانند و به همين اساس است اطلاق آن بر خداى متعال كه فرمود بديع السماوات و الارض .\r\nرجوع شود بفرهنگ علوم عقلى تأليف نگارنده .\r\n\r\nبَديهىّ\r\n- ( اصطلاح فلسفى و منطقى ) بديهى يعنى آنچه بدون تأمّل و فكر و استدلال حاصل شود معارف بديهى يعنى معارفى كه در حصول آن شخص نيازى به برهان و فكر و تعمق ندارد .\r\nتصورات و تصديقات كه حصول آنها متوقف بر كسب و استدلال نباشد بديهيات مينامند مانند تصديق به اين كه آتش حار است و شش قسمند الف - اوليات ب - فطريات ج - مشاهدات د - متواترات ه - حدسيات و - تجربيات . اوليات مانند اين قضيه كه كل بزرگتر از جزء خود است .\r\nفطريات قضائى هستند كه قياسات آنها با آنها است ( اربعه زوج است ) .\r\nمشاهدات آنچه بوسيله حواس ظاهرى ادراك شود .\r\nمتواترات مانند قضايائى كه شهرت و يا اجماع بر وقوع يا لا وقوع آنها باشد .\r\nحدسيات قضايائى كه بر مبناى حدس و گمان باشند .\r\n\r\n","description":"","footnote":"","page_name":" 396 ","page_number":444},
  {"content":"\r\n\r\nتجربيات مانند بدست آوردن قواعد كلى از استقراء و تجربه و آزمايش در موارد متعدد .\r\n( از دستور ج 1 ص 234 و رجوع به اسفار ج 1 ص 326 شود ) .\r\n\r\nبَذْل\r\n- ( اصطلاح اخلاقى ) بذل بمعنى جود و بخشش است بذل جهد يعنى كوشش و سعى بليغ بذل نفس و ايثار نفس قريب المعنىاند . بذل از جمله مكارم اخلاق است و آن بر چند نوع است اول در مقابل بذل ديگرى كه مكافات خير نامند . دوم بذل بر سبيل ابتداء با توقع مكافات كه متاجره خوانند . سوم بذل بر سبيل ابتدا بىتوقع مكافات كه ايثار خوانند . چهارم بذل در مقابل بدى بود كه احسان نامند .\r\n( از مصباح الهداية ص 364 )\r\n\r\nبَذْلُ الْمُهَجْ\r\n- اين اصطلاح عرفانى است و عبارت از بذل عبد است آنچه را در حدود اختيار و قدرت دارد در توجه به حق و برگزيدن حق را بر تمام آنچه محبوب او است . ( از لمع ص 366 )\r\n\r\nبَرازِخْ\r\n- ( اصطلاح فلسفى ) برزخ در لغت بمعنى حائل و واسطه ميان دو چيز است و عالم مثال را از آن جهت عالم برزخ ميگويند كه حد فاصل ميان اجسام كثيفه و عالم ارواح مجرده است و حد فاصل ميان دنيا و آخرت را نيز برزخ ميگويند .\r\nبرزخ در كلمات اشراق بمعنى اجسام آمده است .\r\n( از ش ص 285 ، 418 - اسفار ج 4 ص 108 ج 3 ص 165 )\r\n\r\nبَرازِخِ خاضِعَه\r\n- ( اصطلاح فلسفى ) مراد عنصريات است كه در مقابل برازخ عاليه خاضع‌اند و متأثر از برازخ علويه‌اند .\r\n( ش ص 402 )\r\n\r\nبَرازِخِ سَماوِيَّه\r\n- اجرام سماوى است .\r\n( ش ص 133 )\r\n\r\nبَرازِخِ عالِيَه\r\n- مراد افلاك و كواكب است . ( ش ص 402 )\r\n\r\nبَرازِخِ عُلوِيَّه\r\n- مراد افلاك و كواكب است . ( ش ص 49 ، 173 ، 412 )\r\n\r\nبَرازِخِ قاهِرَة\r\n- ( اصطلاح فلسفى ) مراد از برازخ قاهره افلاك و اجرام علوى هستند كه بر عناصر و عنصريات و مواليد ثلاث مسلطاند گاهى از افلاك تعبير به برازخ علويه شده است در مقابل برازخ سفليه كه اطلاق بر عناصر شده است .\r\n« و اما حكماء الاشراق فيعبرون عن الاجسام الفلكية و العنصرية بالبرازخ العلوية و السفلية و اما عندنا و عند اهل الشرع و اهل المعرفة فالبرازخ هو الصورة المجردة عن المادة دون المقدار » .\r\n( شرح منظومه ص 183 ) « البرازخ العلوية يعنى الافلاك » .\r\n( ش ص 402 ) « و ان اقتضى البرزخ اى الجسم » .\r\n( ش ص 300 ) شيخ اشراق چنان كه بيان شد كلمهء برزخ را بطور مطلق بر اجسام اطلاق كرده است او از وجود تعبير بنور و از ماهيت تعبير بظلمت و از جسم تعبير به برزخ كرده است « كل جسم اما ان يكون فاردا اى\r\n\r\n","description":"","footnote":"","page_name":" 397 ","page_number":445},
  {"content":"\r\n\r\nمنفردا يعنى البسيطة و هو ما لا تركيب فيه من برزخين مختلفتين كالافلاك و العناصر و اما ان يكون مزدوجا اى مركبا اذ الازدواج هو الاجتماع و التركيب كالمواليد الثلاثة و كل فارد اما ان يكون حاجزا و هو الذى تمنع النور بالكلية و اما لطيفا و هو الذى لا يمنعه اصلا و اما مقتصدا و هو الذى يمنعه منعا غير تام » . ( ش ص 302 )\r\n\r\nبَرازِخُ الْمُسْتَقِلَّة\r\n- ( اصطلاح فلسفى ) مراد از اين اصطلاح افلاك است در مقابل برازخ غير مستقله كه كواكبند زيرا قدما كواكب را از جهت آنكه مركوز در ثخن افلاك ميدانستند برازخ غير مستقله ناميده‌اند و همانطور كه بيان شد از مجموع افلاك و كواكب تعبير به برازخ علويه كرده‌اند . ( ش ص 344 )\r\n\r\nبَرازِخِ مَيِّتَه\r\n- ( اصطلاح فلسفى ) مراد جمادات است شيخ اشراق گويد :\r\n« فى احكام هذا البرازخ اى الاجسام ، البرزخ الميت اى الجماد و هو جسم الذى ليس فيه » .\r\n( ش ص 322 )\r\n\r\nبُراقِ جان\r\n- ( اصطلاح عرفانى ) مراد عشق است كه جان معشوق را بجهان روحانيان پيوندد .\r\nعطار گويد :\r\n عشق است براق جان درين راه * تن كيست طفيلئى به فتراك\r\nآن لحظه كه جان شود خرامان * در هودج كبريا بر افلاك\r\nبر نغمهء ارغنون توحيد * رقاص چو صوفيان چالاك\r\nدست‌اندازان و پاىكوبان * در محفل قدسيان طربناك \r\n\r\nبَرائَتْ\r\n- اين اصطلاح اصولى است و يكى از اصول عمليه است و اجراء اصل برائت را دو شرط است اول آنكه از جهت ديگرى موجبى براى ثبوت حكم شرعيه نباشد و دوم آنكه اجراء اين اصل موجب ضرر و زيان به ديگرى نباشد پس از رعايت اين دو شرط و اينكه اجراء آن موجب تعطيل احكام هم نشود ، مورد برائت رسد و مبناى آن عدم حدوث حكم است و درست است كه عدم الوجدان لا يدل على عدم الوجود لكن همان عدم العلم كافى است در اصل برائت رجوع شود به ( خزائن ص 20 - كفايه ج 2 ص 263 - قوانين ص 127 ) .\r\nو رجوع باصول عمليه شود .\r\nدر اصول رشاد آمده است :\r\nدر فصل گذشته گفتيم كه در شبههء تحريميه يعنى آن شبههء كه داير مدار حرمت و غير وجوب است - اصوليين اصل برائت و اخباريين اصل اشتغال جارى ميكنند و اكنون توضيحاتى بر آن افزوده و سپس بذكر دلائل طرفين مبادرت مينمائيم :\r\nتوضيحات :\r\nالف - اختلاف اصوليين يا اخباريين فقط دربارهء شبهات حكميه تحريميه است و الا دربارهء شبهات ديگر هيچ گونه اختلافى بين آنان نيست يعنى هر دو فريق متفق هستند بر اينكه مثلا در شبههء موضوعيه غير محصوره اصل برائت و در محصوره قاعدهء\r\n\r\n","description":"","footnote":"","page_name":" 398 ","page_number":446},
  {"content":"\r\n\r\nاشتغال جارى مىشود و همچنين در شبههء وجوبيه ( دائر مدار وجوب و غير حرمت ) اصل برائت و در شبههء دائره بين وجوب و حرمت چنانچه از تعارض نصين ناشى شده باشد اصل تخيير اجرا ميگردد .\r\nب - اصل برائت و احتياط فقط در شبهاتى اجرا ميگردند كه يك طرف آنها حكم الزامى ( وجوب - حرمت ) و طرف ديگر آن حكم غير الزامى ( استحباب - كراهت - اباحه ) باشد .\r\nبنا بر اين در شبههء دايره بين اباحه و كراهت كه هر دو طرفش حكم غير الزامى و يا دائرهء بين وجوب و حرمت كه هر دو طرفش حكم الزامى است اصول مزبوره جارى نمىشوند مگر اينكه شك در مورد اخير از فقدان نص و يا از اجمال آن ناشى شده باشد كه در اين صورت چون شك مزبور معنا به دو شك مجزى از هم ( يكى دائر بين وجوب و عدم وجوب و ديگرى دائر بين حرمت و عدم حرمت ) منحل ميگردد لذا در هر دو مورد ميتوان اصل برائت جارى نمود يعنى هم حكم وجوبى و هم حكم تحريمى را يكى پس از ديگرى از بين برد - لكن در شبهه ناشيه از تعارض نصين چون اجراى اصل برائت مستلزم طرح هر دو نص مخالفت قطعيه با تكليف يقينى مىباشد لذا نمىتوان اصل مزبور را جارى نمود .\r\nج - مقتضاى اجراى اصل برائت در شبهات تحريميه ، نفى حرمت و حكم بر اباحه است ولى مقتضاى اجراى اصل اشتغال فقط وجوب اجتناب است نه حكم بر حرمت - بنا بر اين تفاوت بين عقيده اصوليين و اخباريين آن است كه اصوليين در شبهات تحريميه اجتهاد نموده و با اجراى اصل برائت حكم بر اباحهء آن ميدهند ولى اخباريين قائل بتوقف شده و اصل احتياط اجرا ميكنند يعنى بدون آنكه دربارهء آن اظهار نظر قاطعى نموده و حكم بر اباحه يا حرمت آن بدهند فقط اجتناب از آن را واجب ميشمرند .\r\nدلائل :\r\nالف - ادله اصوليين :\r\n1 - حكم عقل : شارع در صورتى ميتواند مكلف را بگناه ترك تكليف عقوبت فرمايد كه قبلا آن تكليف را بوى اعلام و او را از كم و كيف آن آگاه فرموده باشد و الا عقوبت وى بمناسبت ترك تكليف قبيح و مخالف عقل خواهد بود - كما اينكه عقلا نيز در عرف خود ترك تكليف را در صورتى موجب عقاب ميدانند كه كم و كيف آن قبلا از طرف آمر بمأمور بيان و توضيح شده باشد و به همين جهت اگر آمرى قبل از بيان تكليف ، مأمور را مورد مؤاخذه قرار داده و بجرم ترك وظيفه مجازاتش نمايد او را ملامت ميكنند .\r\nپس جواز عقاب منوط بسبق اعلام تكليف بر مكلف است و مادامى كه وجوب يا حرمت شيئى از طرف شارع اعلام نگشته عقاب مكلف بمناسبت ترك آن شىء نكوهيده و در خور ملامت خواهد بود .\r\nبنا بر اين چنانچه حكم واقعى هر يك از موارد مبتلى بها بوجه صريحى از طرف شارع اعلام نشده باشد و يا اينكه مكلف با به كار بردن تمام مساعى و كوشش‌هاى خود بر آن وقوف نيابد - در اين صورت\r\n\r\n","description":"","footnote":"","page_name":" 399 ","page_number":447},
  {"content":"\r\n\r\nعقلا نه مكلف را تكليفى و نه شارع را حق مؤاخذه خواهد بود .\r\n2 - از كتاب :\r\nاولا - آيهء  ما كُنَّا مُعَذِّبِينَ حَتَّى نَبْعَثَ رَسُولًا  .\r\nبصريح اين آيه مادامى كه بارى تعالى احكام خود را بوسيله پيغمبران ابلاغ نفرموده است هرگز كسى را بگناه ترك آن احكام عقاب نخواهد فرمود .\r\nثانيا - آيهء  وَ ما كانَ اللَّهُ لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ  اين آيه نيز دلالت دارد بر اينكه حق تعالى هيچ قومى را به خذلان نخواهد افكند مگر آنكه موجبات تقوى را قبلا براى آنها بيان فرموده باشد .\r\nثالثا - آيه  ما لَكُمْ أَلَّا تَأْكُلُوا مِمَّا ذُكِرَ اسْمُ اللَّهِ عَلَيْهِ وَ قَدْ فَصَّلَ لَكُمْ ما حَرَّمَ عَلَيْكُمْ  اين آيه اشخاصى را كه از تناول انواع لحوم خوددارى ميكرده‌اند مورد خطاب قرار داده و با لحن توبيخ‌آميزى فرموده است شما بچه سبب از تناول آنها امساك مينمائيد و حال آنكه ما كليه محرمات را بتفصيل براى شما بيان كرده‌ايم .\r\nبموجب اين آيه فقط آن چيزهائى حرام و واجب الاجتناب هستند كه از طرف شارع تفصيل و بيان شده باشند پس هر چيزى كه در جزو محرمات نيامده باشد ( يعنى حرمت آن بالصراحه بيان نگرديده باشد ) حكم حرمت درباره آن جارى نمىگردد .\r\nرابعا - در اينجا بآيات ديگرى از قبيل آيهء  لا يُكَلِّفُ اللَّهُ نَفْساً إِلَّا وُسْعَها   لا يُكَلِّفُ اللَّهُ نَفْساً إِلَّا ما آتاها  -  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ  نيز استناد شده ولى چون دلالت آنها بر مقصود تا حدى غير صريح لذا از ذكر آنها صرف نظر گرديد .\r\n3 - از سنت :\r\nاول -\r\nكلّ شىء مطلق حتّى يرد فيه نهى\r\n. دوم -\r\nكل شىء لك حلال حتى تعرف انه حرام\r\n. سوم -\r\nما حَجَبَ اللّه على العباد فهو موضوع عنهم\r\n. چهارم -\r\nايّما امرؤ ركب أمرا بجهالة فلا شىء عليه\r\n. بموجب اين روايات و نظاير بىشمار آنها اصل كلى در اشياء حليت و اباحه است مگر آنكه حرمت آنها صريحا از طرف شارع بيان شده و به اطلاع ما رسيده باشد بنا بر اين مادامى كه حكم شرعى أمرى از امور بيان نشده و يا اينكه ما با وجود تفحص و صرف مجاهدات لازمه نتوانستيم بر آن علم و اطلاع حاصل كنيم آن أمر بر ما مباح و حلال خواهد بود .\r\n- حكم اجماع :\r\nصاحب رسائل در ضمن بيان طرق مختلفة اثبات اين اجماع بكلمات صدوق و محقق و علامه اشاره نموده و خلاصة چنين نتيجه گرفته است كه :\r\nفقهاى نامبرده در اين مقام مدعى حصول اجماع شده و التزام بقاعدهء برائت را در شبهات تحريميه از معتقدات شيعه و ضروريات مذهب اماميه دانسته‌اند .\r\n\r\n","description":"","footnote":"","page_name":" 400 ","page_number":448},
  {"content":"\r\n\r\nب - ادله اخباريين 1 - حكم عقل :\r\nما پيش از آنكه بادلهء شرعيه مراجعه كنيم اجمالا بر وجوب منهيات و محرماتى علم و يقين داريم يعنى ميدانيم كه شارع اعمالى را تحريم و ارتكاب آنها را منع فرموده است ولى چون همهء ادلهء شرعيه در دسترس ما نيستند لذا ما از مراجعه بآثار موجوده نمىتوانيم بطور قطع حكم كنيم كه همهء اعمالى كه مورد تحريم شارع قرار گرفته‌اند كدامين اعمال ميباشند و آيا عملى كه اينك محتمل الحرمه است و يا اينكه اصلا حكمش بر ما مجهول مىباشد جزو اعمال محرمه است يا خير ؟ بنا بر اين چون ما بطور اجمال موظف باجتناب از اعمال محرمه ميباشيم يعنى ذمه ما در مقابل اين تكليف اجمالى مشغول مىباشد لذا ما براى برى ساختن ذمه خود از اين اشتغال يقينى ملزم هستيم كه از ارتكاب بهر عملى كه حكم آن بر ما مشتبه و يا مجهول مىباشد اجتناب كنيم تا به برائت ذمهء خود يقين حاصل نمائيم زيرا بضرورت عقل اشتغال يقينى محتاج به تحصيل برائت يقينى است .\r\n2 - از كتاب :\r\nاول -  وَ لا تَقْفُ ما لَيْسَ لَكَ بِهِ عِلْمٌ  .\r\nدوم -  وَ أَنْ تَقُولُوا عَلَى اللَّهِ ما لا تَعْلَمُونَ  .\r\nدر اين دو آيه بارى تعالى ما را از اجتهاد و اظهار نظر در امورى كه بدانها علم نداريم منع فرموده است بنا بر اين اگر ما دربارهء امور مشتبهء كه بر احكام واقعى آنها عالم نيستيم اظهار عقيده كرده و با اجراى اصل برائت حكم بر اباحهء آنها بدهيم قطعا بر خلاف دستور عمل كرده‌ايم پس بناچار بايد در مقابل آنها ساكت مانده و عمل به احتياط كنيم .\r\nسوم -  فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ  .\r\nبصريح اين آيه هر گاه اختلافى فيما بين پديد آيد مرجع حل آن كتاب و سنت است بنا بر اين چنانچه حكم واقعى هر يك از مسائل شرعيه مشتبه و مورد اختلاف گردد بايد بكتاب و سنت عرضه گردد نه بر عقل . و اگر آن شبهه و اختلافات با مراجعه بكتاب و سنت نيز رفع نگردد ، در اين صورت بناچار بايد عمل به احتياط شود .\r\n3 - از سنت :\r\nاول -\r\nاذا اشتبه الامر عليكم فقفوا عنده و ردّوه الينا حتى نشرح لكم ما شرح اللّه لنا\r\n. دوم -\r\nالامور ثلاثة أمر بيّن رشده فاتّبعه و أمر بين غيّه فاجتنبه و أمر اختلف فيه فردّوه الى اللّه عز و جل\r\n. مفاد اين دو حديث نيز مبتنى بر لزوم توقف در برابر شبهات و احالهء آنها بكتاب و سنت است .\r\nسوم -\r\nالوقوف عند الشبهات خير من الاقتحام فى الهلكات\r\n. اين حديث نيز احتياط در برابر شبهات را لازم و ترك آن را موجب وقوع\r\n\r\n","description":"","footnote":"","page_name":" 401 ","page_number":449},
  {"content":"\r\n\r\nدر هلكات دانسته است .\r\n( اصول رشاد ص 251 - 244 )\r\n\r\nبَرائَتِ عَقلِيَّه\r\n- اين اصطلاح اصولى است و مراد همان اجراء برائت است در احكامى كه ما از راه علم و قطع نتوانسته‌ايم حكم آنها را بيابيم و ناچار بعد از فحص و يأس از دليل ، عقل حاكم است كه با رعايت شرائط مقرر بدان استناد نمائيم .\r\n( از كفايه ص 254 )\r\n\r\nبَرائَتْ نَقْلِيَّه\r\n- ( اصطلاح اصولى ) بعضى گويند برائت نقليه در شبهات موضوعيه بطور اطلاق جارى مىشود و استناد آنها اجماع است مع ذلك قول محقق اين است كه در شبهات موضوعيه هم بايد بحث از دليل كرد و پس از يأس از آن ، اصل برائت اجراء كرد .\r\n\r\nبَراعَتِ اسْتِهْلال\r\n- اين اصطلاح ادبى است و آنست كه متكلم در اول سخن خود و يا نويسنده در ابتدا و مقدمه كار خود چيزى گويد و نويسد كه مناسب مطالبى باشد كه بعدها ذكر مىكند بالفاظ لطيف غير ضريح بلكه با اشارات مليحه كه مخاطب بذوق سليم مقصود گوينده را دريابد و گويند در قرآن مجيد سوره فاتحه براعت استهلال است براى تمام قرآن رجوع شود به ( مطول ص 402 - درهء نجفى ص 113 ) .\r\n\r\nبَراعَةُ الْمَقْطَع\r\n- رجوع شود به تخلص .\r\n\r\nبَراهِمَه\r\n- ( اصطلاح كلامى ) قبيلهء از هنديانند كه ظاهرا از اشراف هنداند و يا اشراف هند از اين قبيل‌اند . در ملل و نحل آمده است كه گويند اين قبيله از فرزندان برهمى يكى از پادشاهان هند باستان‌اند و اينان را علامتى است ويژه از جمله رشته‌هائى است ملون بالوان سرخ و زرد كه به گردن آويزند و يا در پهلو قرار دهند و ريسمان آن را بر گردن اندازند مانند شمشير كه حمايل خود كنند ، اينان را پيرو توحيد دانند ( رجوع شود به ملل و نحل ابن حزم ص 69 ج 1 ) .\r\nدر كتاب كليله و دمنه اغلب روى سخن و يا سمبل داستان برهمن است . كه ظاهرا سلسلهء از پادشاهان هندند و يا وزيران بهر حال از طبقه حاكمان و فرزانگانند .\r\nدر ملل و نحل شهرستانى آمده است كه :\r\nيكى از مذاهب هندى است و يا نام و عنوان دستهء از روحانيان هند قديم است .\r\nاين گروه را از جهت انتساب به حضرت ابراهيم خليل براهمه گويند البته محققان گويند اين امر مشكوك است زيرا اين طايفه اصولا منكر نبوت‌اند و آنان كه به نبوت ابراهيم اعتقاد دارند ثنويه‌اند و بنا بر اين گفته‌اند كه انتساب اين عده به مردى بوده است بنام برهام .\r\nبهر حال تحقيق در اين امر كار دشوارى است .\r\n( ملل و نحل شهرستانى ص 279 )\r\n\r\nبربرانيه\r\n- ( اصطلاح كلامى ) بقول صاحب ملل و نحل يكى از فرق مذهبى مسيح‌اند كه گويند عيسى و مادرش خدااند .\r\nمعلوم نيست كه در اين كلمه تصحيف يا تحريف شده است يا نه و بهر حال قول به\r\n\r\n","description":"","footnote":"","page_name":" 402 ","page_number":450},
  {"content":"\r\n\r\nتثليث ظاهرا و بطورى كه قرآن اشارت مىكند اساس مذهب مسيحيان است .\r\n( رجوع شود به ملل و نحل ابن حزم ج 1 ص 48 )\r\n\r\nبُرجِ آبى\r\n- ( از اصطلاحات نجوم و علوم غريبه است ) كه مولانا جلال الدين در مطاوى سخنان خود به كار برده است براى روشن شدن معنى نجومى آن رجوع بفرهنگ علوم عقلى تأليف نگارنده شود .\r\nمولانا گويد :\r\n آسمان گويد زمين را مرحبا * با توام چون آهن و آهن‌ربا\r\nآسمان مرد و زمين زن در خرد * هر چه آن انداخت اين مىپرورد\r\nچون نماند گرميش بفرستد او * چون نماند تريش نم بدهد او\r\nبرج خاكى جزو ارضى را مدد * برج آبى تريش اندر دهد\r\nبرج بادى ابر سوى او برد * تا بخارات خم را بركشد\r\nبرج آتش گرمى خورشيد ازو * همچو تابهء سرخ ز آتش پشت و رو \r\n\r\nبُرجِ ثابِت\r\n- ( از اصطلاحات هيوى است ) رجوع به بروج شود .\r\n\r\nبُرجِ ذوُ جَسَدَيْن\r\n- ( از اصطلاحات هيوى است ) رجوع به بروج شود .\r\n\r\nبُرجِ طالِع\r\n- ( از اصطلاحات هيوى است ) رجوع به بروج و طالع شود .\r\n\r\nبُرجِ مُنْقَلِب\r\n- ( از اصطلاحات هيوى است ) رجوع به بروج شود .\r\n\r\nبِالرَّد\r\n- اين يك اصطلاح فقهى است و در ارث گفته شده است وراث شرعى دو دسته‌اند دسته بالفرض ارث برند و دسته بالرد بموجب  « وَ أُولُوا الْأَرْحامِ بَعْضُهُمْ أَوْلى بِبَعْضٍ »  .\r\n\r\nبَرْزَخ\r\n- ( اصطلاح عرفانى و فلسفى ) واسطهء ميان دو امر را برزخ گويند و باصطلاح عرفا و متصوفه برزخ عالم مشهور است كه بين عالم معانى و ارواح و اجسامست .\r\n\r\nبَرْزَخِ اعْلى\r\n- ( اين اصطلاح فلسفى است ) و در فلسفهء اشراق به كار رفته است و منظور فلك كلى و فلك اطلس است .\r\n( شرح حكمت اشراق ص 233 ) بطور كلى كلمهء برزخ و برازخ از اصطلاحات اشراقى است .\r\n\r\nبَرْزَخِ جامِع\r\n- ( اصطلاح عرفانى ) برزخ جامع باصطلاح عرفا و متصوفه حضرت واحديث است و تعين اول كه اصل مجموع برازخ است و اين برزخ جامع را برزخ اول و اعظم و اكبر ميخوانند .\r\nشاه نعمت اللّه گويد :\r\n برزخ جامع بود اصل برازخ را تمام * مجمع صاحبدلان شد برزخ ما و السلام \r\n\r\nبَرْزَخُ الخافى\r\n- ( اصطلاح فلسفى و عرفانى ) كلمهء خافى مرادف با مظلم است در كلمات شيخ اشراق كلمهء خافى گاه بدنبال جسم آمده است « الجسم الخافى » و گاه بدنبال برزخ « البرزخ الخافى » آمده و در هر حال مراد جسم منير و مستنير است\r\n\r\n","description":"","footnote":"","page_name":" 403 ","page_number":451},
  {"content":"\r\n\r\nكه گاه از آن تعبير به « الجوهر الغاسق » شده است . ( ش ص 302 )\r\n\r\nبَرْزَخُ الْقابِس\r\n- ( اصطلاح فلسفى ) مراد عناصر و افلاك است . ( ش ص 418 )\r\n\r\nبَرْزَخُ الْمِثالِىّ\r\n- ( اصطلاح فلسفى ) مراد از اصطلاح برزخ مثالى حد فاصل ميان مجردات و جسمانيات است كه عالم مثال است .\r\nو بر مرتبت كمال روح حيوانى كه حد فاصل ميان نفس ناطقه و روح حيوانى در مرتبت پست است اطلاق شده است و بر روح حيوانى در مرتبت اول و ادناى خود از آن جهت كه حد فاصل ميان قلب و روح انسانى است اطلاق شده است .\r\n( اسفار ج 4 ص 116 ) محى الدين عربى گويد : كلمهء برزخ را در دو مورد ميتوان به كار برد يكى عالم برزخ كه محل انتقال ارواح بعد از مفارقت از بدن مىباشد و ديگر حد فاصل ميان ارواح مجرده و اجسام .\r\n« عليك ان تعلم ان البرزخ الذى يكون فيه الارواح بعد المفارقة من النشأة الدنياوية هو غير البرزخ الذى بين الارواح المجردة و بين الاجسام » . ( شرح فصوص ص 32 )\r\n\r\nبَرْق\r\n- ( اصطلاح عرفانى و فلسفى ) برق در عرفان اول نورى كه بر بنده ظاهر مىشود و او را بدخول به حضرت قرب خداوندى براى سير فى اللّه ميخواند برق گويند و فرق ميان برق و وجد آنكه : وجد بعد از دخول در طريق حاصل مىشود و لكن برق موجب و داعى بر دخول در طريق است . شاه نعمت اللّه گويد : اولين چيزى كه ظاهر مىشود بر بنده از لوامع نورى برق خوانند .\r\nرجوع شود به ( شرح منازل ص 169 - اصطلاحات فخر الدين ) .\r\n هلا آهسته‌تر اى برق سوزان * كه شد چشمم ز تو ابر بهارى\r\nنمىماند نظر كاندر ركابت * رسد در گرد مركب از نزارى \r\nو منظور از برق آفل برقى است كه نمايد و نپايد .\r\nمولانا گويد :\r\n برق آفل باشد و بس بىوفا * آفل از باقى ندانى بىصفا\r\nبرق خندد بر كه ميخندد بگو * بر كسى كه دل نهد بر نور او\r\nنورهاى برق ببريده پى است * آن چو لا شرقى و لا غربى كى است\r\nبرق خود را يخطف الابصار دان * نور باقى را همه ابصار دان\r\nبر كف دريا فرس را راندن * نامه را در نور برقى خواندن \r\n*\r\n جمله لذات هوا مكر است و زرق * سوز و تاريكيست گرد نور برق\r\nبرق نور كوته و كذب و مجاز * گرد او ظلمات و راه تو دراز\r\nنى بنورش نامه تا نى خواندن * نى به منزل اسب تانى راندن\r\nليك جرم آنكه باشى رهن برق * از تو روى اندر كشد انوار شرق\r\nخشم گيرد بر دلت آن آفتاب * كه تو جوئى از عطارد نور و تاب \r\n\r\n","description":"","footnote":"","page_name":" 404 ","page_number":452},
  {"content":"\r\n\r\n ميكشاند مكر برقت بىدليل * در مفازه مظلمى شب ميل ميل \r\n- اما در فلسفه :\r\nفلاسفهء قديم در مورد كيفيت و و چگونگى حدوث برق ميگويند برق عبارت از اشتعالى است كه از اصطكاك و برخورد شديد مواد ترابى و دخان صاعد و انشقاقى كه در اثر مدافعهء مواد دخانى و ترابى حاصل مىشود .\r\n( از دستور ج 1 ص 236 ) « و لو كان هذا البخار يقدر لخفته على التفصى من كثافة اعالى السحاب فلم يقاومه كثافته و بقيت فيه حرارته لما احتبس ريحا و الريح اذا عصفت فى الهواء الرقيق اللطيف سمع له صوت شديد فكيف فى سحاب كثيف فيجب ان يسمع له صوت الرعد لان هذا الدخان لطيف منتهى للاشتعال فانه يشتعل بادنى سبب مشعل فكيف بالحرارة الشديدة و المحاكة القوية مع جسم كثيف و الحال نفسه اولى بالاسخان من نفس الحركة او مثلها و قد علم هذا فى موضع آخر فلا عجب ان تحيله المحاكاة و الاضطراب و الانضغاط الى حرارة مفرطة فيشتعل لهذا العلل نارا او يستحيل برقا و اذا شئت ان تعلم ان الأشياء اللطيفة تسهل اشتعالها بادنى حركة فتأمل ما يحدث من امرارك اليد على الأشياء السود فى الليل فانك ترى اضواء و التهابات لطيفة يحدث من تلك الحركة اللطيفة و . . . » ( شفا ج 1 ص 272 ) شيخ الرئيس بطور تفصيل در مورد چگونگى حدوث رعد و برق بحث كرده است و سبب آن را در فشار زياد از حد حرارت و اصطكاك و انخراق به عنف ميداند .\r\n\r\nبُرْغُوثِيَّه\r\n- اين اصطلاح كلامى است .\r\nيكى از فرقه‌هاى معتزلى است پيروان محمد بن عيسى معروف به برغوث‌اند در اصول عقايد پيرو مذهب نجارند .\r\n( مختصر الفرق ص 126 )\r\n\r\nبُرُوج\r\n- ( اين اصطلاح هيوى است ) بروج جمع برج است و حدود و اندازه‌هاى خاصى را كه در مدار خورشيد قرار دارد بدين نام خوانده‌اند .\r\nبدين ترتيب كه آن مدار را به دوازده بخش تقسيم كرده‌اند ، مبدأ اين تقسيم را اعتدال بهارى گرفته‌اند و به ترتيب .\r\nو بعبارت ديگر محيط دايره را چه كوچك باشد چه بزرگ به سيصد و شصت درجه يا جزء مساوى تقسيم كرده‌اند ، اين اجزاء را در منطقة البروج درجه نامند و در معدل آنها را زمان خوانند .\r\nبنا بر اين محيط دايره 360 درجه است و قطر هر دايره 114 درجه و شش - يازدهم است .\r\nو بهر حال چون منطقة البروج را به دوازده بخش مساوى تقسيم كنند و مبدأ از اعتدال بهارى قرار دهند و آن دوازده بخش را بمانند دوازده پهلوى خربزهء كه دوازده پهلو داشته باشد بنمايند هر پهلوى آن را ميتوان برجى دانست . در اين صورت درازى هر برج 3 درجه بود و پهناى آن فاصلهء ميان منطقه و قطب شمال و يا جنوب است كه تقريبا 4 / 1 دايره است يعنى نود درجه به شمال و نود درجه به جنوب .\r\n\r\n","description":"","footnote":"","page_name":" 405 ","page_number":453},
  {"content":"\r\n\r\nاخوان الصفا بروج را بدين سان تقسيم كرده‌اند شش برج شمالى و شش برج جنوبى شش برج مستقيم الطلوع و شش برج معوجة الطلوع ، شش برج مذكر و شش برج مؤنث ، شش برج نهارى و شش برج ليلى ، شش فوق زمين و شش تحت زمين ، شش برج همواره در صعودند و شش برج همواره در هبوط ، شش در يمين‌اند و شش در يسار ، شش از حيز آفتاب است و شش از حيز ماهتاب .\r\n( رساله نجوم ص 76 ) و البته بطورى كه ملاحظه مىشود اين تقسيم از جهت حالات و اوضاع خاص منطقة البروج است در گردش يوميه و يا حركت انتقالى و وضعى خود و با رعايت همين اوضاع است كه گويند :\r\nاز بروج دوازده‌گانه سه ربيعى است كه به طرف شمال صعود كند . يعنى حمل ، ثور و جوزا .\r\nو سه صيفى كه به طرف شمال هابط بود يعنى سرطان ، اسد و سنبله .\r\nو سه خريفى است يعنى ميزان ، عقرب و قوس .\r\nو سه شتوى است يعنى جدى ، دلو و حوت .\r\nابو ريحان در باب حالات ستارگان واقع در بروج و خواص و اوضاع آنها گويد :\r\nو آفتاب ميانهء ستارگانست و كارهاى ايشان به دو بسته است ، و خاصه روشنائى ماه و رجوع متحيره . و فرق ميان سفلى و علوى آنست كه زهره و عطارد هر يكى را از آفتاب بعدى است معلوم كه از وى نگذرد نه بمشرق بامدادان و نه به مغرب شبانگاهان . و چون از آفتاب به زودى رفتن بگذرند فرو شدن ايشان از پس فرو شدن آفتاب باشد تا شباهنگام به مغرب بديدار آيند ، و ديدار ايشان هر شبى پيداتر بود ، كه دورى از آفتاب بيشتر همىشود تا آنگاه كه بدان حد رسند كه دورترين دورى ايشانست از آفتاب . آنگه بازگردند ، و زودى رفتن ايشان كمتر شود . و باز با آفتاب نزديك آغازند شدن . چون كمى رفتن به حدى رسد كه ايستادن واجب كند ، ايشان را مقيم الرّجوع خوانند . آنگاه بازگردند و باشگونه روند از پس اين ايستادن ، و سبكتر همىشوند اندر رجوع تا بشعاع آفتاب ناپديد شوند . و آن غايبى شباهنگامى است آنگه از آفتاب بگذرند و بديگر سوى او شوند و اندر رجوع گران گردند ، و پيش از آفتاب آغازند برآمدن ، تا بديدار چشم را پديد آيند ، چون از شعاع او بيرون آيند . و اين را پديد آمدن بامدادين خوانند . و گرانى ايشان اندر رجوع همىافزايد تا به حد ايستادن بر جاى رسد . آن هنگام ايشان را مقيم الاستقامة خوانند . آنگاه از پس ايستادن مستقيم شوند و راست روند ، تا بغايت دورى ايشان از آفتاب رسند . آنگاه بمستقيمى باز بآفتاب نزديك آغازند شدن ، تا ناپديد شوند بروشنائى آفتاب . و اين غايبى بامدادين بود . و چون بآفتاب اندر رسند و از او بگذرند پديد آيند به مغرب شباهنگام چنانك پيش بودند ، وز نخستين حال بازگيرند .\r\nفاما ستارگان علوى دورى ايشان را از آفتاب هيچ حدى نيست ، و لكن آفتاب ازيشان\r\n\r\n","description":"","footnote":"","page_name":" 406 ","page_number":454},
  {"content":"\r\n\r\nسبكتر است و بر ايشان بگذرد و از ايشان دور شود تا ستارهء علوى از زير شعاع او بيرون آيد ، و بامدادان بمشرق ديده آيد .\r\nو آن را تشريق خوانند . و هر روزى بعد ميان شمس و ميان ستاره بيشتر همىشود . و او مستقيم است ، تا آنگاه كه بوقت برآمدن آفتاب آنجا رسد كه اگر آفتاب آنجا بجاى او بودى از پس ترك از نماز پيشين بودى . آنگاه مقيم الرجوع گردد . وز پس ان راجع شود . و دورى او از آفتاب هر روزى همىفزايد تا چون بميان رجوع برسد بمقابلهء آفتاب رسيده باشد . و اين بزرگترين بعدى است بر پشت كره . و بدان وقت برآمدن او از مشرق با فرو شدن آفتاب باشد ، بر كردار قمر بشب چهاردهم از ماه . و از پس اين وقت ، دورى ميان او و ميان آفتاب كمتر آغازد شدن تا بجايگاهى رسد بوقت فرو شدن آفتاب كه اگر آفتاب آنجا بجاى او بودى وقت چاشگاه فراخ بودى و بزوال نزديك . و آن وقت مقيم شدن او بود مر استقامت را .\r\nو چون مستقيم گردد آفتاب به دو نزديكتر همىشود تا بكرانهء شعاع آفتاب شود به مغرب ناپديد شدن را . و آن را تغريب خوانند . پس فرق ميان سفلى و علوى آنست كه سفلى از آفتاب سخت دور نشود مگر باندازه‌اى كه كمتر است از شش يك دايره ، و بميان رجوع ناپديد شود و او را بمشرق پيدا شدن و ناپيدا شدن باشد [ و به مغرب نيز پيدا شدن و ناپيدا شدن بود 
  ] .\r\nو علوى از آفتاب دور شود هر دورى كه بر كره تواند بودن ، و در ميان رجوع ناپديد نشود ، و ليكن برابر آفتاب باشد ، و او را بمشرق جز پيدا شدن نباشد و به مغرب جز ناپيدا شدن نبود .\r\n\r\nبُرُوجِ آبى\r\n- ( اين اصطلاح از اصطلاحات احكام نجوم است ) برجهاى آبى كه سرطان و عقرب و حوت بود و نيمه دوم جدى دلالت بر كثرت مولودات كنند و حمل و ثور و ميزان و قوس و دلو اندك فرزندند و دلالت بر قلت زايش و مولودات كنند و اول ثور و اسد و سنبله و اول جدى عقيم‌اند و اما خاصيت دوقلو بودن آن جوزا و قوس و سنبله و حوت بود و گاه‌گاه حمل و ميزان دلالت بر آن كنند و نيز آخر جدى . و از اين جهت گفته‌اند كه حمل و ميزان را دو حالت و رنگ بود و همين طور جدى و سنبله را خداوند سه صورت دانند و جوزا را بسيار روى .\r\nزيرا دلالت كند به بيش از دو فرزند .\r\n( از التفهيم ص 321 )\r\n\r\nبُرُوجِ آمر\r\n- ( از اصطلاحات نجومى است ) رجوع به صاعد و هابط شود .\r\n\r\nبُرُوجِ انْسِىّ\r\n- ( اين اصطلاح نجومى است ) و اصحاب احكام نجوم برجهاى :\r\nجوزا ، سنبله ، ميزان ، دلو و نيم اول قوس را برجهاى انسى نام كنند و ما بقى را بروج بهيمى .\r\n( از بيست باب ملا مظفر )\r\n\r\nبُرُوجِ بريده اندام\r\n- ( اين اصطلاح نجومى است ) رجوع به بروج نر شود .\r\n\r\nبُرُوجِ بَهارى\r\n- ( اين اصطلاح نجومى است ) ابو ريحان در تعريف و تقسيم آنها گويد :\r\n\r\n","description":"","footnote":"","page_name":" 407 ","page_number":455},
  {"content":"\r\n\r\nحمل و ثور و جوزا بهارىاند و جنبان . و دلالتشان از عمر بر كودكى است ، وز سويها بر مشرق و بر باد صبا ، و از پاسهاى روز يا شب بر نخستين پاس . و سرطان و اسد و سنبله تابستانىاند آراميده و دليل از عمر بر جوانى و از سويها بر جنوب و بر بادش وز پاسهاى روز يا شب بر دوم پاس . و ميزان و عقرب و قوس تير ماهىاند جنبان . و دليل از عمر بر كهلى و از سويها بر مغرب و بادش دبور وز پاسهاى روز يا شب بر سوم پاس .\r\nو جدى و دلو و حوت زمستانىاند آرميده و دليل از عمر بر پيرى و از سويها بر شمال و باد شمالى و از پاسهاى روز يا شب بر چهارم پاس .\r\nو نخستين برج را از برجهاى هر فصلى منقلب خوانند اى گردان . و دوم را ثابت اى ايستاده ، زيرا ك چون آفتاب اندرو باشد آن فصل درست بر طبق خويش بايستد خالص . و سيم را ذو جسدين خوانند . و معنى او آن بود كه دو تن دارد .\r\nو هر گونه‌ئى ازين سه گونه كه بگفتيم بر تربيع باشند يك با ديگر . پس حمل و سرطان و ميزان و جدى مربعه‌ايست منقلب و دلالتش بر آهستگى و پاكيزگى و هشيارى و نگرستن اندر علمها و باريكها . و ثور و اسد و عقرب و دلو نيز مربعه‌ايست ثابت ، دليل است بر حليمى و انديشيدن و دادگستريدن و نيز بر بسيارى خصومت و پرخاش . و گاه‌گاه دلالت كند بر برداشتن شدتها و صبر كردن بر كار و رنجورى .\r\nو جوزا و سنبله و قوس و حوت مربعه‌ايست ذو جسدين ، دليل كند بر آشفتگى و سبكى و لهو دوستى و كم چارگى و مختلف‌كارى و دو رويه و دو زفانى و بجملهء حديث ، برجهاء ثابته بدانچ دلالت كنند پيدا بود .\r\nو دلالت ذو جسدين پنهانتر و دلالت منقلب بميان هر دو .\r\n( رجوع شود به التفهيم ص 353 )\r\n\r\nبُرُوجِ تَر\r\n- ( اين اصطلاح احكام نجوم است ) رجوع شود به بروج گرم .\r\n\r\nبُرُوجِ جَنُوبِىّ\r\n- ( اين اصطلاح هيوى و نجومى است ) بروج جنوبى عبارتند از ميزان ، عقرب ، قوس ، جدى ، دلو و حوت ، البته هنگامى كه آفتاب در يكى از اين بروج باشد روز كوتاه‌تر و شب بلندتر است .\r\n( رجوع شود به رساله نجوم اخوان ص 76 )\r\n\r\nبُرُوجِ حارَّه\r\n- ( اين اصطلاح از اصطلاحات علوم غريبه است ) .\r\nاصحاب علوم غريبه پارهء از بروج را حار دانند و بعضى را بارد و بعضى را يابس و بعضى را رطب و گويند خاصيت عناصر در كواكب و بروج وجود دارد و بلكه اين خواص كه در عناصر است از ناحيه كواكب بود .\r\nو گويند هر گاه كواكب حاره در بروج حاره بود شدت گرماى تابستان بود و درختان و گياهان به خشكد و صفراء در اجسام جوشش كند و احتراق فزون گردد ، آبها كم شود . كبريت و ياقوت در آن هنگام بوجود آيد و اگر كواكب حاره در بروج رطبه بود نيز حالاتى ديگر پديدار شود .\r\nبطور تفصيل در اين باب سخن رانده‌اند .\r\n\r\n","description":"","footnote":"","page_name":" 408 ","page_number":456},
  {"content":"\r\n\r\n( از رسائل جابر ص 17 ، 22 ) و گويند حمل ، اسد و قوس حار يابس‌اند ثور ، سنبله و جدى بروج خاكىاند ميزان ، دلو و جوزا بروج هوائىاند سرطان و عقرب و حوت بروج آبىاند .\r\n\r\nبُرُوجِ خُشْك\r\n- ( اين اصطلاح احكام نجوم است ) رجوع شود به بروج گرم .\r\n\r\nبُرُوجِ ذُكُور\r\n- ( اين اصطلاح احكام نجوم و علوم غربيه است . ) اصحاب احكام و علوم غريبه شش برج را از دوازده برج ذكور ميدانند كه حمل ، جوزاء ، اسد ، ميزان ، قوس ، دلو است .\r\n( رجوع شود به رساله نجوميات اخوان ص 76 ) .\r\n\r\nبُرُوجِ ربيعِىّ\r\n- ( اين اصطلاح نجومى و هيوى است ) منطقة البروج را بر حسب دوائر شش‌گانهء موهوم به دوازده قسمت كرده‌اند كه بروج دوازده‌گانه را تشكيل ميدهد و قهرا سه برج از آن دوازده برج ربيعى است كه حمل و ثور و جوزا باشد و سه برج صيفى كه سرطان ، اسد و سنبله باشد و سه برج خريفى است كه ميزان ، عقرب و قوس باشد .\r\nو سه برج شتوى كه جدى ، دلو و حوت باشد و قهرا شش برج اول شمالى است و شش برج دوم جنوبى است .\r\nسه برج اول را توأمين و سه برج دوم را عذراء و سه برج سوم را رامى و سه برج چهارم را ساكب الماء نامند .\r\nبرج حمل شامل 13 ستاره است و ثور 33 ( رجوع به صور كواكب شود ) .\r\n\r\nبُرُوجِ روزى\r\n- ( اين اصطلاح هيوى و نجومى است ) اصحاب احكام نجوم بروج را از لحاظ نر و ماده به دو قسم تقسيم كرده‌اند ، بروج نر را بروج روزى و بروج ماده را بروج شبى ميدانند و گويند ستارگان روزى در بروج روزى نيرومندترند و ستارگان شبى در بروج شبى .\r\nرجوع شود به كواكب ليليه و نهاريه و رجوع به طبايع بروج و رجوع ( به التفهيم ص 318 شود ) .\r\n\r\nبُرُوجِ شَمالىّ\r\n- ( اين اصطلاح هيوى است ) ابو ريحان گويد :\r\nبرجهاى شمالى شش‌اند ، حمل و ثور و جوزا و سرطان و اسد و سنبله . زيرا ك منطقة البروج بدين برجها سوى شمال افتادست از معدل النهار . و شش برج ديگر جنوبىاند . و اما از منازل قمر چهارده شماليست آنچ اندر برجهاى شمالىاند .\r\nو آن از اول شرطين است تا به آخر سماك .\r\nو باقى چهارده منزل از اول غفر تا به آخر بطن الحوت جنوبىاند .\r\n( رجوع شود به التفهيم ص 116 )\r\n\r\nبُرُوجِ سرد\r\n- ( اين اصطلاح احكام نجوم است ) رجوع شود به بروج گرم .\r\n\r\nبُرُوجِ ظُلْمانىّ\r\n- ( اين اصطلاح نجومى است ) پارهء از بروج را اهل احكام و نجوم تاريك دانند از جمله اسد ، عقرب ، جدى را به غايت تاريك دانند و ميزان و سنبله را مايه اندك ظلمت و تاريكى دانند .\r\n\r\n","description":"","footnote":"","page_name":" 409 ","page_number":457},
  {"content":"\r\n\r\n\r\nبُرُوجِ قَمَرِىّ\r\n- ( اين اصطلاح هيوى است ) اهل هيئت و نجوم شش برج را در حيز قمر دانند يعنى از برج دلو تا سرطان و شش برج را در حيز آفتاب دانند كه از برج اسد باشد تا برج جدى . و نيز شش برج را ماده دانند كه ثور ، سرطان ، سنبله ، عقرب ، جدى و حوت باشد و شش دگر را نر .\r\n( رجوع شود به رساله دوم از رسائل اخوان الصفا در نجوم ص 74 )\r\n\r\nبُرُوجِ گَرْم\r\n- ( اين اصطلاح احكام نجوم است . و نيز در علوم غريبه به كار دارند .\r\nبرجهاى حمل ، جوزا ، اسد ، ميزان ، قوس و دلو را بروج حاره يا گرم دانند و ثور ، سرطان ، سنبله ، عقرب ، جدى و حوت را برجهاى سرد دانند و به همين طريق . حمل و ثور را بروج خشك دانند و جوزا و سرطان را تر و باز اسد و سنبله را خشك و ميزان و عقرب را تر ، قوس و جدى را خشك و دلو و حوت را تر ميدانند .\r\n( رجوع شود به التفهيم ص 317 )\r\n\r\nبُرُوجِ گويا\r\n- ( اين اصطلاح احكام نجوم است ) رجوع شود به بروج نر .\r\n\r\nبُرُوجِ مائى\r\n- ( اين اصطلاح احكام نجوم است ) رجوع شود به بروج نارى .\r\n\r\nبُرُوجِ مادّه\r\n- ( اين اصطلاح احكام نجوم است ) اصحاب احكام نجوم گويند همهء بروج بارده ماده‌اند و همهء بروج حاره نر ، چون بديده‌اند كه طبع حيوانات ماده سرد و طبع حيوانات نر گرم است . و بلكه گويند طبع سرد از كواكب ماده به حيوانات ماده آيد و طبع گرم از كواكب نر به حيوانات نر آيد .\r\n( رجوع به بروج ذكور شود و رجوع به بروج حاره شود ) .\r\n\r\nبُرُوجِ مُتَّفِقَه\r\n- ( اين اصطلاح نجومى است ) ابو ريحان گويد :\r\nهر دو برجى كه مدار ايشان يكديگر را راست بود و ازين مدارها يكى بشمال و ديگر بجنوب ، ايشان را متّفق فى القوّة خوانند اى كه اتفاقشان به قوت است .\r\nزيرا ك ساعات روز هر يكى از آن دو برج راست باشد مر ساعات شب ديگر را . و مطالع هر دو به همه شهرهاى يكى باشند . و آن چون حمل و حوت است و چون ثور با دلو . و باقى برين قياس .\r\nو اين اتفاق اندر درجه‌هاى ايشان باشگونه بود . زيرا ك نخستين درجه از حمل با درجهء پسين از حوت متفق است به قوت . و درجهء دهم از حمل با درجهء بيستم از حوت ، يكى راست همىفزايد و ديگر باشگونه همىكاهد .\r\nو هر دو برجى كه مدار ايشان يكى است يا بشمال و يا بجنوب ايشان را متفق فى الطّريقة خوانند ، اى كه اتفاق ايشان اندر يكى راه است و بر يكى راه روند و ساعات روز هر دو برج راست باشند و همچنان ساعات شب . و هر دو مطالع ايشان بفلك مستقيم راست بود . و اين چون جوزا با سرطان و ثور با اسد .\r\nو اين اتفاق نيز اندر درجه‌هاى ايشان هم بر باشگونگى است . كه درجهء\r\n\r\n","description":"","footnote":"","page_name":" 410 ","page_number":458},
  {"content":"\r\n\r\nنخستين از سرطان با درجهء پسين از جوزا متفق است بطريقت ، و درجهء دهم از سرطان با درجهء بيستم از جوزا .\r\nو اين دو معنى را اندر كتابها نامهاى گوناگون يافته همىشود . و باكى نيست اندر نامها و لكن آن نام كه با معنى موافق بود اولاتر است .\r\nو بو معشر هر دو برجى كه خداوندشان يكى ستاره بود متفق فى الطريقة نام كرد .\r\nو هر چند كه اين از شمار آن دو گونه اتفاق كه ياد كرديم نيست ، نامش نيز اندر خور معنى نيست .\r\nوز جهت اين اتفاقها كه گفتيم بو معشر حال حمل را با حوت و سنبله را با ميزان از جهت قوت ، و جوزا را با سرطان و قوس را با جدى از جهت طريقت تسديس طبيعىّ نام كرد هر چند كه يكديگر را نبينند . و چون نزديكترين نظرها بدان جاى كجا سقوط افتد تسديس است او را بدين نام خواند . و نيز حال حمل با سنبله يك با ديگر و حوت با ميزان از جهت طريقت ، و جوزا با دلو و سرطان با قوس از جهت قوت مقابلهء طبيعى نام كرد هر چند كه آنجا نظرى نيست .\r\nو به نظر تربيع گاه‌گاه ازين اتفاقها افتد چون ثور با دلو و اسد با عقرب از جهت قوت ، و چون ثور با اسد و عقرب با دلو از جهت طريقت . و آنگاه ناخوشى و كراهيت تربيع برخيزد و زيانش برود و دلالتش قوى گردد . همچنانك جدائى سقوط و تاريكى و بديش از آن تسديس و مقابلهء طبيعى نيز هم برخيزد . و زين دو اتفاق كه گفتيم اندر طريقت يكى بنيمه‌هاى شمالى و جنوبى از فلك همىافتد و ديگر بنيمه‌هاى صاعد و هابطش .\r\n( رجوع شود به التفهيم ص 347 ، 350 )\r\n\r\nبُرُوجِ مُثَلَّثه\r\n- ( اصطلاح نجومى ) دوازده برج را در محاسبات قرآنى به چهار مثلث تقسيم كرده‌اند و هر دو ستارهء در هر مثلثه دوازده بار قرآن كنند و آنگه از آن مثلثه برخيزند و به مثلثهء ديگر قرآن كنند . مثلا اگر قران اول به اول حمل بوده است قران دوم بقوس باشد كه برج نهم است پس فاصله قران اول و دوم هر دو ستارهء نه برج بود ( هفت برج بود چون در برج اول و نهم قران اول و دوم باشد پس فاصله هفت برج است ) و قران سوم آن به اسد بود كه باز برج نهم بود از قرآن دوم و چهارم مجددا به حمل بود پس حمل ، قوس ، اسد بر شكل مثلث‌اند و همچنين قران اندر اين سه برج كنند تا دوازده بار اندر اسد باشد آنگاه نقل به مثلثه ثور كنند اول اندر ثور و دوم اندر جدى كه برج نهم است و سوم اندر سنبله كه نهم و دوباره چهارم اندر جدى تا دوازده بار كنند . و طبق محاسبات از مثلثهء به مثلثهء ديگر دويست و چهل سال بود و او را قران ميانه خوانند .\r\nو انتقال ممر گويند و تحويل ممر هم گويند . و آن سال كه در آن تحويل الممر بود حكم از وى كنند و پيداست كه مثلث‌ها چهارند اول مثلثهء حمل . و بازپسين مثلثهء سرطان و چون زحل و مشترى اين چهار\r\n\r\n","description":"","footnote":"","page_name":" 411 ","page_number":459},
  {"content":"\r\n\r\nمثلثه را بگردند و در هر يكى 12 بار قران كنند به اول حمل بازآيند در نهصد و شصت سال و آن را قران بزرگ خوانند و قران زحل و مريخ را تنها برج سرطان كنند كه در هر سى سال يك بار بود .\r\n( از التفهيم ص 208 - 209 ) در جاى ديگر گويد : برجهاى مثلثه را يك چيز شمرند هر چند سه‌اند . و حكم ايشان يا يكى باشد يا نزديك يك بديگر .\r\nپس مثلثه نخستين حمل و اسد و قوس است آتشى گردآرنده و بركننده و تفصيل دلالت برجهاى او آنست كه حمل را آن آتشهاست كه همىفروزند و به كار دارند .\r\nو اسد را آن آتشها كه اندر سنگ و درخت بود . و قوس را آن آتشهاى غريزى است كه از دل جانور بتن او پراكنده همىشود .\r\nو مثلثه دوم ثور و سنبله و جدى است ، خاكى دهنده از توانگرى . و تفصيلش آنست كه ثور را آن گياههاست كه تخم ندارند . و سنبله را آنچ تخم دارد و درخت او خرد بود . و جدى را آنچ بالا گيرد و دراز و بزرگ شود . و مثلثهء سيم جوزا و ميزان و دلو هوائى است ، بادى پراكنده و بتفصيل جوزا را آن هواى معتدل است كه زنده كند و زنده دارد . و ميزان را آن هواست كه درختان از وى ببالند و آبستن شوند و ميوه برسانند . و دلو را هواى آشفته و زيانكار . و مثلثهء چهارم سرطان و عقرب و حوت آبى است بستاننده . و بتفصيل سرطان را آب خوش و پاك . و قرب را آب آميخته و سخت رو . و حوت را آب شور و گنده و ناخوش .\r\n( رجوع شود به التفهيم ص 352 )\r\n\r\nبُرُوجِ مُثَلَّثَهء تُرابِىّ\r\n- ( اين اصطلاح احكام نجوم است ) اصحاب اين فن پارهء از بروج را خاكى دانند كه آن ثور ، سنبله و جدى بود .\r\n\r\nبُرُوجِ مُثَلَّثَه مائِىّ\r\n- ( از اصطلاحات احكام ) نجوم است و بروج مائى عبارتند از : سرطان ، عقرب و حوت .\r\n\r\nبُرُوجِ مُثَلّثَهء نارىّ\r\n- ( از اصطلاحات احكام نجوم و علوم غريبه است ) و بروج نارى عبارتند از حمل ، اسد و قوس .\r\n\r\nبُرُوجِ مُثَلَّثَهء هَوائىّ\r\n- ( از اصطلاحات احكام نجوم است ) و مراد : جوزاء ميزان و دلو است .\r\nو همچنين برجهاى . ثور ، اسد و عقرب را ثابت الزمان و برجهاى حمل ، سرطان و ميزان را منقلب الزمان دانند .\r\n( رجوع شود به رساله دوم از رسائل اخوان در باب نجوم ص 77 ، 78 )\r\n\r\nبُرُوجِ مُذَكَّر\r\n- ( اين اصطلاح نجومى است ) رجوع به بروج ذكور و بروج ماده شود . هندوان همهء بروج ماده را سعد و همهء بروج نر را نحس ميدانند به عكس آنچه در بين تازيان معروف بوده است .\r\n( رجوع به طبايع بروج شود )\r\n\r\nبُرُوجِ مردم\r\n- ( اصطلاح نجومى ) منظور بروج مذكر است .\r\nرجوع به بروج مذكر و بروج نر شود .\r\n\r\nبُرُوجِ مُسْتَقيمَةُ الطُّلُوع\r\n- ( اين اصطلاح نجومى و هيوى است ) بروج مستقيمة الطلوع عبارتند از سرطان ، اسد ،\r\n\r\n","description":"","footnote":"","page_name":" 412 ","page_number":460},
  {"content":"\r\n\r\nسنبله ، ميزان ، عقرب ، و قوس كه طلوع هر يك بيش از دو ساعت بود و موقعى كه آفتاب در يكى از اين بروج باشد از شمال به جنوب و از اوج به حضيض هبوط كنند و شب از روز برگيرد و روز رو به نقصان رود .\r\n( رجوع شود به رساله دوم نجوميات ، اخوان ص 76 )\r\n\r\nبُرُوجِ مُطيع\r\n- ( اين اصطلاح از اصطلاحات احكام نجوم است ) .\r\nرجوع به صاعد و هابط شود .\r\n\r\nبُرُوجِ مُعَوَّجَةُ الطُّلُوع\r\n- ( اين اصطلاح نجومى است ) و اين بروج عبارتند از جدى ، دلو ، حوت ، حمل ، ثور ، جوزا كه هر يك از اين بروج در كمتر از دو ساعت طلوع كنند و از جنوب به شمال و از حضيض باوج روند و روز از شب برگيرد و شب به نقصان رود .\r\n( رجوع به رسالهء دوم اخوان ص 76 شود )\r\n\r\nبُرُوج مَقْطُوعَةُ الاعْضاء\r\n- ( از اصطلاحات نجومى است ) . يعنى بروج اندام بريده كه تمام اندام ندارند .\r\nاز بررسى صور كواكب معلوم شده كه حمل ، ثور ، اسد و حوت اندام بريده‌اند و مثلا صورت اسد و حمل را پاها شكافته است و ثور علاوه بر آن كه نيم گاو است ، بر ناف به دو نيم بريده بود و حوت خود طبعا اندام ندارد .\r\n\r\nبُرُوج مُنْتَصِبَة\r\n- ( اين اصطلاح نجومى است ) چند برجند كه به صورت قائمه يا منتصب‌اند و آن حمل ، ميزان و قوس بود .\r\nرجوع به بروج نر شود .\r\n\r\nبُرُوجِ مُنْقَلِبَة\r\n- ( اين اصطلاح نجومى و هيوى است ) نخستين برج از سه برج هر فصل را برج منقلب نامند و دوم را ثابت و سوم را ذو جسدين ، مثلا برج حمل منقلب بهارى بود و ثور ثابت بود و جوزا ذو جسدين و به ترتيب بروج ديگر .\r\n( رجوع به بروج شود )\r\n\r\nبُرُوجِ نارِيَّه\r\n- ( اين اصطلاح از علوم غريبه است ) بروج را از لحاظ خواص اربع و يا مزاجهاى چهارگانه به چهار دسته كرده‌اند بروج نارى و آنها عبارت‌اند از حمل ، اسد و قوس . كه حار و يابس‌اند و لكن حمل اقوى از اسد و اسد اقوى از قوس بود ، ثور و سنبله و جدى ارضى بوند و بارد يابس و مرتبه آنها در قوت و ضعف به ترتيبى است كه گذشت .\r\nجوزاء و ميزان و دلو هوائىاند و حار و رطب .\r\nو سرطان عقرب و حوت مائى و بارد رطب بوند و هر يك از اين بروج علاوه بر در برداشتن خاصيت عناصر خاصيت افلاك را نيز دارا ميباشند .\r\n( از مختار رسائل ص 31 ، 32 ) و بالجمله هر يك از منازل قمر را مطابق خواص عناصر و يا خود عناصر يا نارى دانند و يا مائى ، سعد و يا نحس مثلا گويند . شرطين نارى نحس است .\r\nبطين حار رطب است . ثريا ممتزج از حرارت و برودت است دبران ارضى است .\r\n\r\n","description":"","footnote":"","page_name":" 413 ","page_number":461},
  {"content":"\r\n\r\nهنعه ممزوج از سعد و نحس بود . هفقه سعد بود . جبهه بارد نحس بود خرنان .\r\nسعد بود . جبهه بار و نحس بود خرنان .\r\nحار يابس بود صرفه مائى نحس بود .\r\nسماك . ارضى يابس بود . غفر روحانى بود . زبانا . رياحى . سعيد بود . اكليل .\r\nممتزج از سعد و نحس بود . و قلب يعنى منزل قلب كوكب سعيد مائى است . و منزل شوله . سعيد روحانى بود و منزل نعائم . كوكب نارى سعيد بود .\r\nو منزل بلده كوكب نارى نحس بود و منزل سعد ذابح كوكب ارضى نحس بود و منزل سعد بلع كوكب ممتزج بود و منزل سعد السعود كوكب ممتزج از ارض و هوا بود و منزل سعد الاخبيه كوكب بادى بود و منزل فرغ المقدم . محبت و شهوت . . . و كوكب مائى سعيد بود .\r\nو منزل رشا كوكب مائى بود . و بنا بر اين افلاك بر اين بروج تقسيم ميشوند و مثلا شمس مخصوص اسد بود و قمر ويژه سرطان . حمل . عقرب و مريخ ، دلو ، جدى . آن زحل بود و ثور ، ميزان آن زهر .\r\nحوت و قوس آن مشترى جوزاء و سنبله آن عطارد بوند .\r\n( از مختار رسائل ص 32 )\r\n\r\nبُرُوجِ نَر\r\n- ( اين اصطلاح نجومى است ) ابو ريحان گويد :\r\nهمه برجهاى گرم نر است و همه برجهاى سرد ماده . و ستارگان قوى شوند اندر آن برجها كه مانندهء ايشانند بطبع و بنرى و مادگى و ستاره بر طبع برج شود هر كجا باشد ، تا گاه‌گاه كوكبى يا بى نر و بر مادگى دلالت كرده از جهت بودنش اندر برج ماده . و هندوان گويند كه همه برجهاى فرد اى نر نحس‌اند و همه مادگان سعداند .\r\nاتفاق همگان بر آنست كه برجهاى نران همه روزىاند و مادگان همه شبى .\r\nو ستارگان روزى ببرج روزى قوى باشند . و شبى اندر برج شبى قوى گردد .\r\nو اندر بزيذج رومى چنانست كه گروهى گفتند حمل و سرطان و اسد و قوس روزىاند . و نظيرهاى ايشان ميزان و جدى و دلو و جوزا شبىاند . و باقى مشترك هم شب را و هم روز را . و هندوان گويند كه حمل و ثور و جوزا و سرطان و قوس و جدى بشب قوى باشند . و شش برج باقى نظير ايشان قوى باشند بروز .\r\nحمل و ثور و اسد و حوت بريده اندام‌اند . اما حمل و اسد از جهت آنك پايهاشان شكافته است بكفشك و چنگال .\r\nو ثور نيز همچنان وز جهت آنك نيمهء گاو است بر ناف به دو نيم بريده . اما حوت از جهت آنك خود اندام ندارد .\r\nحمل و ميزان و قوس منتصب‌اند بر پاى كرده . و همچنين اندر كتابهاى گفتند .\r\nو ديگران را ياد نكنند و نكردند . و اما هندوان همىگويند كه حمل و ثور و سرطان و قوس و جدى ستان خفته بر پشت همىبرآيند . و اسد و سنبله و ميزان و عقرب و دلو بسر ايستاده همىبرآيند . و جوزا و حوت گرايسته بر پهلو همىبرآيند . و مراد ايشان اندر آن مرا معلوم نيست ، كه نهاد صورتهاى بروج اندر خور اين نيست . و هيچ بر آن گواهى\r\n\r\n","description":"","footnote":"","page_name":" 414 ","page_number":462},
  {"content":"\r\n\r\nندهد .\r\nآن برجها كه بر صورت مردم است يكى جوزا و دوم سنبله و ميزان و نيمهء نخستين از قوس و دلو . و اين از جهت صورتهاى ايشان كه پيشتر نموديم كه بر صورت مردم‌اند ، و ميزان صورت مردم ندارد . و لكن چون او را بر گونه‌هاى صورت كنند علامت را صورتى فزايند ، يا مردم يا مرغ يا دست ساده بىمردم تا ترازو را گرفته دارد . و اما برجهاى چهارپاى حمل و ثور و اسد و نيمهء پسين از قوس‌اند . و گه‌گه اول جدى بر اين شمرند . آنگاه ازين برجها حمل و ثور كفشكىاند و اسد چنگالى و قوس سم‌دار .\r\nو باز از آن بروجها بجمله هست كه بر گروهى از حيوان دلالت كنند چون اسد و عقرب و قوس و حوت كه دليل ددگانند . و چون جوزا و سنبله و حوت و دو ثلث پسين از جدى كه دليل مرغانند .\r\nو چون سرطان و عقرب و قوس و جدى كه دليل خزندگانند . و چون سرطان و عقرب و حوت كه دليل جانوران آبىاند .\r\nو هندوان اندرين زيادت تفصيل دارند و همىگويند كه برجهاى مردم جوزا و سنبله و ميزان و نيمهء پيشين از قوس است و نيمهء پسين از دلو . و اين را دو پايان خواند . و برجهاى چهارپايان حمل و اسداند و نيمهء پسين از قوس و نيمهء پيشين از جدى . و اما آبى و خزنده خود پيشين ازين حكايت آن كرديم ازيشان .\r\nجوزا و سنبله و ميزان بلندآوازند .\r\nو جوزا از ميانشان سخنگوى است با زفان روان . و حمل و ثور و اسد نيم آفازند . و جدى و دلو سست‌آوازند . و سرطان و عقرب و حوت بىآوازند . و اين آنگاه به كار آيد كه ستارهء سخن اندرين برجها باشد يا بصلاح آمده يا تباه شده .\r\n( رجوع شود به التفهيم ص 319 ، 321 )\r\n\r\nبُرُوجِ نِكاحىّ\r\n- ( اين اصطلاح از اصطلاحات احكام نجوم و علوم غريبه است . ) بر اساس محاسبات نجومى و قواعدى كه مبتنى بر علوم غريبه است پارهء از بروج دلالت بر كثرت نكاح كند و پارهء دلالت بر قلت آن مثلا گفته‌اند : حمل ، ثور ، اسد جدى و حوت دلالت بر حرص و ولع در جماع دارند و قوس و ميزان دلالت بر قلت آن و ثور و اسد و عقرب و دلو دليل بر عفت‌اند و پرهيزكارى زنان نمايند و سرطان و حمل و ميزان دلالت بر فساد آنها كنند و جوزا و سنبله و قوس و حوت دلالت بر ميانه‌روى آنان كند .\r\n( از التفهيم ص 322 )\r\n\r\nبُرُوج هَوائىّ\r\n- ( از اصطلاحات احكام نجوم است ) رجوع شود به بروج مثلثهء هوائى و بروج مائى و بروج نارى . ( و شمس المعارف الكبرى ص 48 )\r\n\r\nبِرْجيس\r\n- ( اين اصطلاح نجومى است ) و ستارهء بود بين ثريا و عيوق يعنى ما بين آن دو و دو ستاره بود كه يكى را برجيس و آن دگر را مرجف نامند ( از صور كواكب ص 92 )\r\n\r\nبَرْشَاوُش\r\n- ( اين اصطلاح نجومى است ) و نام صورتى بود از ستارگان كه\r\n\r\n","description":"","footnote":"","page_name":" 415 ","page_number":463},
  {"content":"\r\n\r\nبه شكل مردى ايستاده بود بر پاى چپ خود و پاى راست بلند كرده باشد و دست راست خود را بر سر نهاده بود و يا بالاى سر بلند كرده باشد و سر غول را در دست چپ خود گرفته باشد و ستارگان آن همگى واقع‌اند بين ثريا و ذات كرسى و آن را بيست و هشت ستاره بود واقع در صورت و سه ستاره در اطراف آن صورت .\r\n( از صور الكواكب ص 81 )\r\n\r\nبُرْهان\r\n- ( اصطلاح فلسفى ) برهان عبارت از اقامهء دليل جهت اثبات مطلوب است و به معناى حجت و دليل است و نزد منطقيان قياسى است كه مقدمات آن از يقينيات باشد اعم از آنكه از بديهيات يا اكتسابيات كه منتهى ببديهيات مىشود باشد .\r\nبرهان يكى از صناعات خمس است كه گاه برهان مطلق گويند و گاه صناعت برهان نامند و آن را مبادى و مقدمات خاصى است .\r\n( از دستور ج 1 ص 236 ) « و اعلم بان اوائل صناعة البرهان مأخوذ مما فى بداية العقول و ان التى فى بداية العقول مأخوذه اوائلها من طريق - الحواس كما بينا قبل . . . و اعلم ان صناعة البرهان نوعان هندسية و منطقية فالاوائل التى فى صناعة الهندسة مأخوذة من صناعة اخرى قبلها مثل قول الاقليدس النقطة هى شىء لا جزء له و الخط بلا عرض و السطح ماله طول و عرض و ما شاكل هذا من - المصادر . . . فهكذا ايضا حكم البراهين المنطقية فإن اوائلها مأخوذة من صناعة قبلها . . . و اعلم ان البراهين سواء كانت هندسية او منطقية فلا تكون الا من نتائج صادقة و النتيجة الواحدة لا بدلها من مقدمتين صادقتين او ما زاد على ذلك » .\r\n( اخوان ج 1 ص 255 - 256 - 257 ) « ان الاقاويل البرهانية انما تتميز من الاقاويل الغير البرهانية اذا اعتبرت به جنس الصناعة فيه النظر فما كان داخلا فى حد الجنس او الجنس داخلا فى حده كان قولا برهانيا و ما لم يظهر فيه ذلك كان قولا غير برهانى » .\r\n( تهافت التهافت ص 409 ) خواجهء طوسى گويد : برهان قياسى بود مؤلف از يقينيات تا نتيجهء يقينى از او لازم آيد بالذات و باضطرار زيرا لازم از مقدمات يقينى بالذات و بالاضطرار يقينى بود .\r\n( اساس الاقتباس ص 360 ) پس هر قول جازم كه مفيد يقين بود بالذات آن را برهان خوانند و هر چه مفيد رأيى مشهور يا مقتضى الزامى باشد آن را جدل خوانند و هر چه مفيد اعتقادى غير جازم بود آن را خطابت خوانند و هر - چه مفيد تخيلى بود آن را شعر خوانند .\r\n( اساس الاقتباس ص 342 )\r\n\r\nبُرْهانِ اسَدّ اخْصَر\r\n- ( اصطلاح فلسفى ) برهان اسد اخصر يكى از براهين ابطال تسلسل در وجود است و اساس اين برهان بدست فارابى ريخته شده است مفاد آن اينكه هر واحدى از آحاد سلسلهء مترتبهء موجودهء بالفعل بىنهايت مانند يك واحد خواهد بود و بعبارت ديگر تمام سلسلهء غير متناهى در اين حكم كه هيچ يك از\r\n\r\n","description":"","footnote":"","page_name":" 416 ","page_number":464},
  {"content":"\r\n\r\nآحاد آن سلسله موجود نمىشوند مگر آنكه واحدى ديگر قبل از آن موجود باشد مساوى و مشتركند پس مجموع آنها هم موجود نمىشوند مگر آنكه واحدى ديگر قبل از وجود آنها موجود باشد و آن علت محضه است و تسلسل منقطع مىشود .\r\n( اسفار ج 1 ص 150 )\r\n\r\nبُرْهانِ انّ\r\n- ( اصطلاح فلسفى ) برهان و دليل « ان » عبارت از برهان و طريقهء استدلال از راه معلول جهت كشف علت است و اين نوع برهان برهان اكتشافى است . ( دستور ج 1 ص 236 )\r\n\r\nبُرهانِ انْضِمام\r\n- ( اصطلاح فلسفى ) برهان انضمام يكى از براهينى است كه به منظور ابطال فرضيهء جزء لا يتجزى اقامه شده است و بيان آن از اين قرار است .\r\nهر گاه چند جزء از اجزاء را ضميمه يك جزء كنيم دو فرض ميتوان كرد .\r\nالف - به جزء اول يعنى منضم اليه چيزى افزوده شود .\r\nب - به جزء اول چيزى افزوده نشود .\r\nاين دو فرض را بر پيروان اثبات وجود جزء عرضه ميداريم و سؤال ميكنيم كه آيا بجزء اول چيزى افزوده مىشود يا نه در صورتى كه جواب منفى باشد تداخل محال لازم مىآيد كه تمام جهان جسمانى يك جزء باشد و در نتيجه جسمى موجود نباشد زيرا آنها جزء را جسم نمىدانند و اگر جواب مثبت باشد يعنى آنكه گويند بحجم جسم چيزى افزوده مىشود و در نتيجه هر اندازه از اجزاء ضميمه شود بر حجم جسم هم افزوده مىشود « بر حجم منضم اليه » در اين صورت قهرا براى هر يك از آن اجزاء حجمى خواهد بود و تجزيه و تقسيم ميشوند .\r\n( اسفار ج 2 ص 104 )\r\n\r\nبُرْهانِ تَرَتُّب\r\n- ( اصطلاح فلسفى ) يكى از براهين ابطال تسلسل مىباشد و بيان آن از اين قرار است .\r\nسلسلهء غير متناهى مفروض از علل و معلول بر حسب اقتضاى ترتب بايستى به نحوى باشد كه هر گاه هر يك از آحاد آن سلسله منتفى گردد مراتب بعدى آن نيز خودبخود منتفى گردد زيرا هر مرتبهء از مراتب بعد مترتب بر مرتبهء ما قبل است و الا ترتيبى در كار نخواهد بود اين حكم در تمام مراتب سلسله جارى است و بنا - بر اين حكم عقلى كلى ميتوان گفت كه تمام مراتب سلسله بايد طورى باشد كه هر مرتبهء از مراتب قبل علت وجودى مرتبهء بعد خود باشد و با انتفاء آن مراتب بعدى نيز منتفى شوند . بنا بر اين ناچار بايد مبدئى باشد كه با فرض انتفاء آن تمام سلسله منتفى شود و با فرض وجود سلسله ( يعنى فرض اين است كه سلسله موجود است ) آن مبدأ ناچار بايد طورى باشد كه قبل از آن مرتبه و يا واحدى غير از آن نباشد و الا باز هم احتياج بمرتبهء قبل خواهد داشت و اگر فرض شود كه چنين مبدئى اصولا موجود نباشد زيرا وجود و عدم سلسله بنا بر آنچه مذكور شد بسته بآحاد مراتب قبل است و بالاخره هر گاه منتهى بمبدأى كه ازلى و ابدى و دائم الوجود باشد نگردد لازم مىآيد كه\r\n\r\n","description":"","footnote":"","page_name":" 417 ","page_number":465},
  {"content":"\r\n\r\nهيچ يك از آحاد سلسله موجود نباشد و در نتيجه سلسله موجود نباشد و اين خلاف فرض است . ( اسفار ج 1 ص 150 )\r\n\r\nبُرْهانِ تَضايُفْ\r\n- ( اصطلاح فلسفى ) برهان تضايف يكى از براهينى است كه به منظور ابطال تسلسل اقامه شده است و بر اصل تقابل تضايف استوار است به اين بيان .\r\nشكى نيست كه تقابل ميان علت و معلول تقابل تضايف مىباشد در اين صورت اگر فرض شود كه سلسلهء علل و معلول منتهى بمبدئى كه علت محض باشد نگردند و هر يك از مراتب سلسله را كه فرض كنيم معلول ما قبل و علت ما بعد خود باشد از دو جهت مورد توجه و نظر قرار ميگيرند .\r\nالف - نظر بمراتب سلسله در جهت مبدأ و ما قبل خود .\r\nب - نظر بمراتب سلسله در جهت خلاف مبدأ يعنى ما بعد خود .\r\nهر يك از مراتب سلسله را كه از جهت استناد آن بما قبل خود مورد لحاظ قرار دهيم درمىيابيم كه معلول محض است در صورتى كه به حكم تضايف محال است كه معلول بدون علت باشد و ناچار بايد منتهى به علت محض گردد كه خود معلول نباشد .\r\nدر جهت ديگر يعنى از جهت استناد بما بعد خود چون باعتبار و جهتى علت است لذا ذاتا معلول است و تضايف حقيقى برقرار مىشود ميان علة العلل و علت محض و معلول محض كه معلول اخير است اين برهان بطريق ديگر نيز بيان شده است .\r\n( اسفار ج 1 ص 149 )\r\n\r\nبُرْهانِ تَطْبيق\r\n- ( اصطلاح فلسفى ) اين برهان را فلاسفه براى اثبات تناهى ابعاد اقامه كرده‌اند و براى ابطال تسلسل نيز به كار برده شده است ساده‌ترين روش و طريقهء آن از اين قرار است :\r\nدو رشتهء ممتد متوازى فرض مىشود و قسمتى از يكى از آن دو رشتهء مفروض قطع و جدا مىشود و بعد رشتهء مقطوع و ناقص منطبق بر رشتهء غير مقطوع مىشود ( از طرفى كه از رشتهء ديگر قسمتى قطع شده است ) در اين صورت مسلم است كه رشتهء كه قسمتى از آن قطع شده است به همان اندازه كه جدا شده است در طرف ديگر كوتاهتر از رشتهء ديگر است و آن ديگر به همان اندازه بزرگتر است و نتوان گفت كه با اين فرض هم هر دو متساويند زيرا تساوى كامل با ناقص عقلا محال است و به حكم آنكه زائد بر متناهى باندازهء متناهى خود متناهى است در نتيجه لازم مىآيد كه رشته كامل و ناقص هر دو متناهى باشند .\r\nفرض ديگر آنكه بعد از قطع قسمتى از يكى از دو رشته سؤال مىشود كه آيا رشتهء مقطوع مساوى با رشتهء غير مقطوع است يا نه اگر جواب مثبت باشد تساوى كامل و ناقص لازم مىآيد و اگر منفى باشد سؤال مىشود چه اندازه بزرگتر است ناچار جواب داده مىشود كه به مقدار مقطوع و در نتيجه به همان اندازه بزرگتر است كه از رشتهء ديگر قطع شده است و\r\n\r\n","description":"","footnote":"","page_name":" 418 ","page_number":466},
  {"content":"\r\n\r\nاين امر خود مستلزم متناهى بودن است .\r\n( اسفار ج 2 ص 8 )\r\n\r\nبُرهانِ تَمانُعْ\r\n- ( اصطلاح فلسفى ) برهان تمانع برهانى است كه متكلمان جهت اثبات توحيد اقامه كرده‌اند به اين بيان كه هر گاه در جهان وجود دو خدا موجود باشد قهرا هر يك مانع كار ديگرى است و هر يك خلاف نظر ديگرى ميخواهد قدرت نمائى كند و خلاف او را اراده كند و در نتيجه هر يك مانع كار ديگرى مىشود و لازم آيد كه هيچ كارى انجام نشود و نظام جهان وجود برهم خورد .\r\nاين برهان را متكلمان از آيات قرآن  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  گرفته‌اند .\r\n( دستور ج 1 ص 243 )\r\n\r\nبُرهانِ جَهات\r\n- ( اصطلاح فلسفى ) برهان جهات و تحدد يكى از براهينى است كه جهت ابطال جزء لا يتجزى اقامه شده است و خلاصهء بيان آن اين است كه هر يك از اجزاء مفروض ناچار در حيزى بوده و داراى اوضاعى خاص مىباشد و بعبارت ديگر داراى جهات و حدود و اوضاعى خواهد بود كه عبارت از فوق و تحت و يمين و يسار و غيره باشد و ناچار هر يك از اين جهات غير از جهت ديگر است و اين خود نوعى از تقسيم است . ( اسفار ج 1 ص 103 )\r\n\r\nبُرهانِ حِيْثِيّات\r\n- ( اصطلاح فلسفى ) برهان حيثيات يكى از براهين ابطال تسلسل است و بيان آن بدين ترتيب است كه هر يك از سلسلهء علل و معلول را كه در نظر قرار دهيم محصور بين دو حاصر است به اين معنى كه نسبت بما قبل خود معلول و بما بعد خود علت است و محصور است بين مرتبهء قبل و بعد و در نتيجه متناهى است پس هر مرتبه و واحدى را كه از سلسله مورد لحاظ قرار دهيم همين حال را دارد يعنى محصور بين حاصرين است و چون « حكم الامثال فيما يجوز و - فيها لا يجوز » واحد است حكم يك مرتبه در تمام سلسله جارى است و در نتيجه تمام سلسله متناهى است و بعبارت ديگر مجموع آن سلسله از مراتبى تشكيل شده است كه هر يك محصور بين حاصرين و متناهىاند و بنا بر اين مجموع سلسله هم كه از امور متناهى تشكيل شده است متناهى است و هر مرتبه‌اي را كه مورد توجه قرار داريم داراى بدايت و نهايت است و متناهى است پس مجموع هم متناهى است .\r\n( اسفار ج 1 ص 150 )\r\n\r\nبُرْهانِ حَقّ\r\n- ( اصطلاح عرفانى ) قرآن و وجود حضرت رسول ( ص ) .\r\nخواجه عبد اللّه گويد : برهان حق جمال نبوت بود و نور علم و حكمت كه در دلهاى وى نهاد ( عده ج 5 ص 58 ) .\r\n\r\nبُرْهانِ خاصُّ الْخاصّ\r\n- ( اصطلاح فلسفى ) اين برهان را جهت اثبات وجود هيولى اقامه كرده‌اند بدين بيان كه گويند مبدأ تمام موجودات يك موجود حقيقى است كه واحد است و در آن شأنيت كثرت و تعدد نيست و از جملهء موجودات ممكنه كه ناشى\r\n\r\n","description":"","footnote":"","page_name":" 419 ","page_number":467},
  {"content":"\r\n\r\nاز وجود واحد بسيطاند ممتداتند و چون به حكم تناسب و سنخيت ميان علل و معلول بايد معلول مناسب با علت خود باشد و اين مناسبت ميان ممتدات و صور جسميه مفقود است و ميان آنها با ذات حق هم هيچ مناسبتى نيست زيرا بيان شد كه ما بين صورت و عقول اين تناسب و مناسبت نيست پس ناچار بايد معلولى باشد كه مناسبت با موجود حقيقى داشته باشد و آن هيولى است كه بسيط است و غير مركب و مناسب است كه از مبدأ فياض صادر شده و از جهت قبول امتدادش واسطهء در صدور ممتدات است اين برهان را كسانى كه قائل بقدم هيولى هستند اقامه كرده‌اند .\r\n( از اسفار ج 2 ص 134 - 135 )\r\n\r\nبُرْهانِ سُلَّمىّ\r\n- ( اصطلاح فلسفى ) اين برهان را جهت اثبات تناهى ابعاد اقامه كرده‌اند و بيان آن اين است كه زاويهء منفرجهء فرض شود كه دو ضلع آن بطور بىنهايت امتداد يابد به همان اندازه كه دو ضلع آن امتداد يابد به همان اندازه هم بفواصل ميان دو ضلع افزوده شود و در نتيجه هر گاه امتداد دو ضلع بىنهايت باشد آخرين فاصله‌اند و از يكديگر نيز بىنهايت خواهد بود در صورتى كه محصور بين دو حاصر است كه عبارت از دو ضلع باشد و محصور بودن با غير متناهى بودن آن منافات دارد يعنى محال است كه امرى كه محصور بين حاصرين مىباشد نيز غير متناهى باشد زيرا معنى غير متناهى بودن اين است كه حد و حصرى نداشته باشد .\r\n( از اسفار ج 2 ص 8 )\r\n\r\nبُرْهانِ صِدّيقين\r\n- ( اصطلاح فلسفى ) برهان صديقين يكى از براهين اثبات صانع و ذات واجب و توحيد خداى عالم است . اين برهان طريقه و روش انبياء و اولياء است كه از وجود اثبات وجود كرده‌اند و ساده‌ترين بيان آن اين است .\r\nالف - وجود امر واحد عينى و حقيقت بسيط است كه اختلاف ميان افراد آن به كمال و نقص و غنى و فقر است .\r\nب - وجود متأصل در خارج بوده و ذو مراتب است با شديت و اضعفيت و شدت و ضعف و مرتبت كمال و غايت شدت آن كه اكمل و اتم از آن نيست و متعلق به غير نبوده و تمام مراتب ديگر متعلق به آن مىباشد مرتبت فوق التمام و مرتبتى است كه از لحاظ شدت و قوت و مدت نامتناهى است .\r\nج - وجود تمام و تام قبل از وجود ناقص و غنى قبل از فقير و وجود قبل از عدم و فعل قبل از قوت است .\r\nد - مرتبت كمال و تمام هر شىء عبارت از همان شىء است با چيزى زيادتر و در حقيقت وجود كامل حاوى تمام مراتب مادون خود است كه موجودات ناقصه باشند با امرى زيادتر كه كمال او است و در نتيجه مرتبت كمال و تمام هر چيزى محتاج بمراتب ناقصه و مادون خود نيست .\r\nه - وجودات بر دو قسم‌اند يا ناقص‌اند و محتاج بمرتبت كمال خود و يا كاملند و مستغنى از مراتب ناقصهء مادون خود زيرا واجد تمام مراتب است با امرى زيادتر كه كمال او است و آن واجب الوجود است و مراتب ناقصهء ديگر ممكنات‌اند و بالجمله وجود يا تام الحقيقة و واجب الهوية\r\n\r\n","description":"","footnote":"","page_name":" 420 ","page_number":468},
  {"content":"\r\n\r\nاست و يا ناقص و محتاج است .\r\nبطورى كه صدر الدين گويد : مأخذ اين برهان از اشراقيان است در قاعدهء نور و لكن بيان آنها طورى ديگر است و بالاخره بعد از اين مقدمات گفته شده است كه وجودات خاصه مراتب و فيوضات حق‌اند و محتاج بمرتبت كمال حقيقة عينيه بسيطه است و اصل و حقيقت تمام مراتب و منبع فيضان وجودات ناقصهء ديگر است و ممكنات پرتوى از فيض و رشح وجود ويند و تمام موجودات در سير وجودى خود به طرف كمال و تمام و فوق التمام ميروند و هدف آنها نيل به منبع وجود و فيض اقدس و مقدس الهى و ربوبى است و بالجمله در سير صعودى و تكاملى خود به طرف مطلق ميروند كه فوق آن كمالى نيست و در مراتب نزول هر معلولى پرتوى از علت و فيضى از نور الانوار است و عالم و آدم و جهان سفلى و عالم مفارقات و علويات از نفوس و عقول كليه و جزئيه و طبايع فلكيه و عنصريه تمام و تمام « وحده لا شريك له گويند » كه فرمود « يا من دل بذاته لذاته » و\r\n « كُلٌّ قَدْ عَلِمَ صَلاتَهُ وَ تَسْبِيحَهُ » \r\nو\r\n  « يُسَبِّحُ لِلَّهِ ما فِي السَّماواتِ وَ ما فِي الْأَرْضِ »  \r\n.\r\n سالها دل طلب جام جم از ما ميكرد * آنچه خود داشت ز بيگانه تمنا ميكرد \r\n « وَ فِي أَنْفُسِكُمْ أَ فَلا تُبْصِرُونَ »  چون ناظر و منظور توئى غير تو كس نيست ( از اسفار ج 3 ص 3 )\r\n\r\nبُرْهانِ فَصْل وَ وَصْل\r\n- ( اصطلاح فلسفى ) برهان فصل و وصل يكى از براهين اثبات وجود هيولى است و بيان آن مبنى بر مقدماتى چند است .\r\nالف - هيچ امرى مقابل خود را قبول نمىكند يعنى هيچ امرى با مقابل خود جمع نمىشود و بنا بر اين اتصال كه مقابل انفصال است قبول انفصال نخواهد كرد زيرا انفصال اگر وجودى باشد ضد اتصال است و اگر عدمى باشد مقابل اتصال است از باب تقابل عدم و ملكه و در هر حال با اتصال جمع نمىشود .\r\nب - قابل هر چيزى بعد از قبول آن هم بايد مانند قبل از قبول موجود باشد و حال آنكه جسم متصل كه داراى حالت اتصالى است بعد از انفصال مانند حالت قبل از انفصال نيست و بعبارت ديگر مانند حالت قبل از قبول نيست زيرا قبل از عروض انفصال متصل بوده و اكنون منفصل شده است .\r\nج - بالحس و الوجدان يك موجود متصل واحد را دو نيم ميكنيم و از آن دو امر متصل بوجود مىآيد و نمىتوانيم بگوئيم كه امر متصل واحد معدوم شده است و دو امر ديگرى بوجود آمده است كه مربوط بدان متصل واحد قبلى نيست زيرا همان بوده است كه اكنون دو نيم شده است و به حكم مقدمهء اول آنچه قبول انفصال كرده است هيئت اتصاليه نيست و نمىتواند هيئت اتصاليه قابل انفصال باشد زيرا بعينه با مقبول خود كه انفصال باشد موجود نيست و حال آنكه به حكم مقدمهء دوم قابل بايد با مقبول خود جمع شود در حال كه اتصال زائل شده است و اكنون دو جسم شده است و در عين حال آن دو جسم كه پديد آمده است از همان يك جسم واحد\r\n\r\n","description":"","footnote":"","page_name":" 421 ","page_number":469},
  {"content":"\r\n\r\nقبلى است نه آنكه جسمى معدوم شده و دو جسم ديگر پديد آمده است پس در نتيجه آنچه موجب اين همانى است يعنى انتساب دو جسم پديد آمده بيك جسم قبلى است امرى بايد باشد كه از جسم واحد قبلى در دو جسم پديد آمدهء بعدى موجود باشد و با اتصال و انفصال هر دو موجود باشد اين امر مسلم صورت جسميه نيست زيرا صورت جسميه به حكم مقدمهء دوم قابل انفصال نيست و صورت اتصاليهء جسميه از بين رفته است و دو صورت جسميهء ديگر پديد آمده است و بنا بر اين آن امر باقى را در هر دو حال هيولى ميناميم كه با متصل متصل و با منفصل منفصل است و در هر حال باقى است و قابل كون و فساد و اتصال و انفصال و ساير تحولات و تكونات است .\r\n( اسفار ج 2 ص 119 ، 120 ، 131 ، 138 )\r\n\r\nبُرهانِ قُوَّت وَ فِعْل\r\n- ( اصطلاح فلسفى ) اين برهان را نيز براى اثبات وجود هيولى اقامه كرده‌اند بدين طريق كه گويند جسم از آن جهت كه جسم است و موجود است داراى حالت و وجود اتصالى است و داراى صورت نوعيه است كه فعليت آن بدان مىباشد و او داراى استعداد قبول فصل و وصل و كون و فساد و حالات طاريهء ديگر است از حالاتى كه بالفعل براى او مفقود ميباشند و در شرائط خاص زمانى و مكانى و معدات ديگر بطور متعاقب متوارد بر جسم ميشوند و بنا بر اين هر جسمى را دو جهت است يكى جهت موجود و وضع فعلى آن و ديگر جهات ديگرى كه متوارد بر آن ميشوند كه جهت قوت و استعداد آن باشد يكى جنبهء وجود بالفعل و ديگر جنبهء امكان و شىء از آن جهت كه بالقوت است بالفعل نمىباشد زيرا مرجع قوت بامر عدمى است و مرجع فعليت بامر وجودى است پس آنچه جنبهء قوت آنست هيولى است و آنچه جنبهء فعليت آنست صورت است .\r\n( از اسفار ج 2 ص 130 )\r\n\r\nبُرهانِ لِمّى\r\n- ( اصطلاح فلسفى ) برهان لمى طريقه و روش استدلال از علت بمعلول است بر عكس برهان انى رجوع به برهان « ان » شود .\r\n( اسفار ج 2 ص 103 - دستور ج 1 ص 236 )\r\n\r\nبُرهانِ مُرَكَّب\r\n- ( اصطلاح فلسفى ) برهان مركب برهانى است كه از دو يا چند قياس تركيب يافته و مفيد يك نتيجهء نهايى باشد و خود منحل به چند برهان بسيط شود چنان كه ديده مىشود كه نتيجهء برهانى مقدمهء قياس ديگر قرار گرفته و همين طور تا بالاخره منتج بيك نتيجهء نهايى شود و گاه در مقام اثبات مطلوب متوسل به برهان و جدل و خطابه شوند و گاه قياسى ترتيب دهند كه مقدمات آن مخلوط از يقينات و مشهورات و فطريات و وهميات است .\r\n( تفسير ص 685 )\r\n\r\nبُرهانِ مُسامَتَه\r\n- ( اصطلاح فلسفى ) اين برهان يكى از براهين اثبات تناهى ابعاد است به اين بيان كه از مركز كره يك خط متناهى خارج مىشود و موازى با آن خط ديگرى غير متناهى از خارج كره\r\n\r\n","description":"","footnote":"","page_name":" 422 ","page_number":470},
  {"content":"\r\n\r\nرسم مىشود و كره حركت مىكند بطورى كه خط خارج از مركز مسامت با خط غير متناهى خارج از خارج كره قرار گيرد ناچار بايد در خط غير متناهى نقطهء باشد كه اولين نقطهء مسامته باشد و وجود چنين نقطهء با فرض غير متناهى بودن خط خارج از خارج مركز كره محال است زيرا هر نقطهء كه در خط غير متناهى فرض شود كه اولين نقطهء مسامته باشد ما فوق آن نقطهء ديگرى هست كه ممكن است آن اولين نقطهء مسامته باشد و خط خارج از خارج كره در آن نقطه مسامت شده باشد قبل از مسامت شدن آن با نقطهء زيرين و با فرض غير متناهى بودن هر نقطهء را كه فرض كنيم فوق آن نقطه‌ايست كه ممكن است اولين نقطهء مسامته باشد و فوق آن نيز نقطه‌ايست كه ممكن است آن اولين نقطهء مسامته باشد و فوق آن نيز و در نتيجه نمىتوان اولين نقطهء مسامته را تعيين كرد و لازم مىآيد كه مسامته حاصل نشود .\r\n( از اسفار ج 2 ص 7 )\r\n\r\nبُرهانِ مُقابَلَة\r\n- ( اصطلاح فلسفى ) اين برهان نيز براى ابطال وجود جزء به كار برده مىشود بدين طريق كه فرض ميكنيم مقدار زيادى از اجزاء لا يتجزى صفحه‌اى را تشكيل دهند كه داراى عمق نباشد ( بنا بر فرض ) و بعد نورى بدان بتابد قطعا طرفى كه مقابل نور است و نور بدان ميتابد غير از طرف ديگر است و اين خود انقسام است .\r\n( از اسفار ج 2 ص 104 )\r\n\r\nبُرهانِ بَرْمُلْتَقَى\r\n- ( اصطلاح فلسفى ) اين برهان يكى از براهين ابطال جز لا يتجزى است و بيان آن چنين است كه هر گاه سه جزء از آن اجزاء را فرض كنيم به نحوى كه پهلوى هم قرار گيرند و دوتاى از آنها پهلو به پهلوى هم باشند و يكى يعنى جزء سوم بر ملتقاى آن دو قرار گيرد دو شق و فرض پيش مىآيد .\r\nالف - آنكه جزء سوم كه بر ملتقى است مماس دو جزء ديگر يعنى دو جزء پهلو به پهلو باشد .\r\nب - آنكه جزء بر ملتقى مماس با دو جزء ديگر نشود .\r\nشق دوم خلاف فرض است زيرا فرض اين است كه جزء سوم بر ملتقى باشد و لازمهء بر ملتقى بودن مماس بودن با دو جزء ديگر است و با فرض صحت شق اول تجزيه لازم مىآيد .\r\n( از اسفار ج 2 ص 104 )\r\n\r\nبُرهانِ وَسَط وَ طَرَف\r\n- ( اصطلاح فلسفى ) اين برهان را گاه براى ابطال جزء اقامه كرده‌اند و گاه به منظور اثبات تناهى سلسله علل و معلول به كار برده‌اند و در هر يك از دو مورد بيان و طريقهء آن با مورد ديگر متفاوت است .\r\nطريقهء بيان آن به منظور ابطال وجود جزء لا يتجزى چنين است كه سه جزء از اجزاء لا يتجزى مفروض را پهلوى هم ميگذاريم در اين صورت دو شق و فرض پيش مىآيد .\r\nالف - جزء وسط حاجب از تماس و برخورد با دو جزء از دو طرف باشد .\r\n\r\n","description":"","footnote":"","page_name":" 423 ","page_number":471},
  {"content":"\r\n\r\nب - جزء وسط حاجب و مانع از تماس و برخورد دو طرف نباشد فرض دوم مستلزم تداخل است و معناى تداخل اين است كه چند جزء يا جسم در يك جزء داخل شوند بطورى كه بحجم جزء يا جسم اول يعنى متداخل فيه هيچ افزوده نگردد اين امر محال است زيرا با اين فرض تمام اجسام در يك جزء قرار گيرند و شق اول كه فرض حاجب و مانع بودن جزء وسط از تماس است موجب تقسيم و بلكه خود تقسيم است زيرا لازمه‌اش اين است كه جزء وسط يك طرفش مماس با يكى از دو جزء در دو طرف باشد و طرف ديگرش با جزء ديگر و اين خود تقسيم است .\r\nاما طريقهء آن براى ابطال تسلسل چنين است كه گويند : هر گاه سلسلهء علل و معلول غير متناهى باشند لازم مىآيد اوساطى باشد بدون اطراف زيرا هر يك از آحاد و مراتب سلسله وسط است ميان سابق و لاحق از آن جهت كه معلول سابق و علت لاحق است بطور بىنهايت مفروض و هر يك از آنها كه بدينسانند يعنى از جهتى علت و از جهت ديگر معلول باشند و در نتيجه لازم مىآيد كه همه اوساط باشند در صورتى كه هر وسطى را طرفى است و وجود وسط بدون طرف محال است پس ناچار بايد طرفى باشد كه خود از جهتى ديگر وسط نباشد يعنى علتى باشد كه خود معلول از چيزى ديگر نباشد و طرف همهء اوساط باشد زيرا وسط مضاف طرف است و متضايفان بايد متكافئان باشند و محال است وجود وسطى بدون طرف و طرفى بدون وسط . ( از شفا ج 2 ص 567 و اسفار ج 2 ص 104 )\r\n\r\nبُزْغالِگان\r\n- ( اين اصطلاح نجومى است ) و دو ستارهء بود واقع در پشت عيوق .\r\n\r\nبَزْمِ اوْ ادْنى\r\n- ( اصطلاح عرفانى ) اشاره است به آيه  فَكانَ قابَ قَوْسَيْنِ أَوْ أَدْنى  و كنايت است از مقام بيخودى و صعود ارواح مقدسهء انسان‌ها بمقام « لا شىء » و مرتبت احوال و وجد سالك طريق را گويند .\r\nحافظ گويد :\r\n در بزم دور ، يك دو قدح دركش و برو * يعنى طمع مدار وصال مدام را \r\n\r\nبَسائِط - بَسائِط اسْطُقُسِّيَة\r\n- ( اصطلاح فلسفى ) مراد از بسائط گاه عناصر اربعه است كه از آن تعبير به بسائط اسطقسيه هم ميكنند و گاه مراد نفوس و عقول‌اند .\r\nدر هر حال گاه از كلمهء بسائط يا بسائط اسطقسيه عناصر اربعه را در حال خلوص و محوضت اراده ميكنند و اغلب اگر با قيد اسطقسيه آورده شود اين معنى را ميخواهند و اگر بدون قيد ذكر شود اغلب مفارقات را اراده كنند و گويند « البسائط ليس فيها استعداد » و گاه مراد مطلق مواد تركيب‌كنندهء مركبات را اراده ميكنند « للاجزاء الاولية للعالم بسائط لا محالة و بعض هذا البسائط لا تقبل الكون و الفساد و هى البسائط التى فى جواهرها مبادى حركات مستديرة » .\r\n( اسفار ج 2 ص 152 ، 210 ، 209 ، 179 - ج 3 ص 44 - شفا ج 1 ص 187 )\r\n\r\n","description":"","footnote":"","page_name":" 424 ","page_number":472},
  {"content":"\r\n\r\n\r\nبَسائِطِ عَقْلِيَّة\r\n- ( اصطلاح فلسفى ) مراد عقول مجرده است .\r\n\r\nبَساطِ انْس\r\n- ( اصطلاح عرفانى ) مقام انس . ابو محمد حريرى گويد « كنت على الانس و فتح لى طريق الى البسط فزللت زلة فحجبت عن مقامى فكيف السبيل اليه » ( طبقات ص 264 )\r\n\r\nبَساطِ رَحْمَت\r\n- ( اصطلاح عرفانى ) بساط رحمت فيوضات وجودى حق تعالى را گويند .\r\nعراقى گويد :\r\n بر بساط رحمتش عالم چو آدم مفتخر * بر در فضلش سليمان نيز چون سلمان فقير \r\n\r\nبَساطِ وَصْل\r\n- ( اصطلاح عرفانى ) مرتبت اتصال و وصل عاشق را گويند .\r\n( تفسير حدائق ص 109 ) حافظ گويد :\r\n گر ازين منزل ويران بسوى خانه روم * دگر آنجا كه روم عاقل و فرزانه روم\r\nزين سفر گر بسلامت به وطن باز رسم * نذر كردم كه هم از راه بميخانه روم\r\nتا بگويم كه چه كشفم شد ازين سير و سلوك * به در صومعه با بربط و پيمانه روم\r\nآشنايان ره عشق گرم خون بخورند * ناكسم گر بشكايت سوى بيگانه روم\r\nبعد ازين دست من و زلف چو زنجير نگار * چند و چند از پى كام دل ديوانه روم\r\nگر ببينم خم ابروى چو محرابش باز * سجدهء شكر كنم وز پى شكرانه روم\r\nخرم آن دم كه چون حافظ بتولاى وزير * سرخوش از ميكده با دوست بكاشانه روم \r\n\r\nبُسْتانِ لُطْف\r\n- ( اصطلاح عرفانى ) مقام لطف الهى و مرتبت حصول جمعيت خاطر است . دبستان ؟\r\nخواجه عبد اللّه انصارى گويد : چون بر ظواهر ايشان ( اهل اللّه ) نگرى - ايشان را بينى مشغول در ميدان اعمال ، چون سرايرشان نگرى ايشان را ببينى فارغ در بستان لطف و جلال ، به ظاهر در عمل و به باطن در نظارهء لطف ازل ، كمر مجاهدت بر ميان بسته و از  « إِيَّاكَ نَسْتَعِينُ »  تاج مشاهدت بر سر نهاده ، در زير ، قرطهء تسليم پوشيده ، بر زبر دراعه عمل فرو كشيده ، كردارى موافق امر ، ديدارى موافق حكم ، پير طريقت چند كلمهء گفته اشارت بمراتب اين احوال و رموز اين حقايق ، الهى چند نهان باشى ؟ و چند پيدا ؟ كه دلم حيران گشت و جان شيدا ، تا كى از استار و تجلى ؟ كى بود آن تجلى جاودانى ؟\r\nالهى چند خوانى ؟ بگداختم در آرزوى آن روزى كه در آن روز تو مانى ، تا كى افكنى و برگيرى ؟\r\nاين چه وعد است بدين درازى و بدين ديرى ؟ سبحان اللّه ما را بدين درگاه همه نياز ، روزى چه بود كه قطرهء از شادى بر دل ما ريزى تا كى ما را بىآب و آتش برهم آميزى ، اى بخت .\r\n( عده ج 5 ص 670 )\r\n\r\nبَسْط\r\n- ( اين اصطلاح هم ادبى است هم عرفانى ) و نزد ادباء آنست كه معنى خاصى را با الفاظ بسيار شرح كنند و به چند وجه آن را مؤكد گردانند چنان كه اگر لفظى مشترك المعنى باشد گوينده بيان مراد\r\n\r\n","description":"","footnote":"","page_name":" 425 ","page_number":473},
  {"content":"\r\n\r\nخويش از آن بكند و اگر به تفسيرى احتياج افتد در رفع التباس اشباعى بجاى آرد پس استعارات و تشبيهات جمله از باب ايجاز است و ايغال و تكميل و تبيين و تفسير و نيز بحرى از بحور خاصه عرب را گويند .\r\n( از المعجم ص 280 - كشا ج 1 ص 146 ) .\r\nنزد اهل بديع آنست كه در ميان معنى مراد زياده بر الفاظ متعارف آورند و بديهى است كه شرط حسن اين كار زيادتى فايده و رونق است ، بافزودن آن الفاظ و اين صنعت ضد ايجاز است چنان كه در بيان تشبيه جامه لاجوردى به آسمان و روى صاحب آن را بقمر .\r\nمثال فارسى\r\n يك چند باقبال تو اى شاه جوان‌بخت * گرد ستم از چهرهء ايام ستردم\r\nطغراى نكونامى و منشور سلامت * پيش ملك العرش بتوقيع تو بردم\r\nآمد ز قضا مدت عمرم نود و سه * در حد نهادند بيك كار بمردم\r\nبگذاشتم آن خدمت ديرينه به فرزند * او را به خدا و به خداوند سپردم \r\n( رجوع شود به ابدع ص 96 ) .\r\n- و بنزد عرفا بسط . عبارت از ارسال شواهد عبد است كه در مدارج علم است و بسط قلب در حال كشف است و عبارت از حالى است بدون تكلف كه نه آمدنش به كسب است و نه رفتن آن بجهد و بسط در روزگار عارفان چون « رجاء » باشد دو روزگار مريدان رجوع به قبض شود .\r\n( شرح منازل ص 199 ) . و بسط در مقام خفاء آن باشد كه خداى تعالى بنده را منبسط گرداند با خلق ظاهرا و مقبوض باطنا و اين رحمتى بود از حق بخلق تا همه اشياء درو گنجد و او در هيچ شيئى نگنجد و مؤثر باشد در اشياء و هيچ شىء در او مؤثر نباشد .\r\n( از رسائل شاه نعمت اللّه ج 3 ص 14 ) .\r\n\r\nبِسْمِلَه\r\n- يعنى بسم اللّه الرحمن الرحيم گفتن در ذبح و نماز البته در ذبح بمفاد آيهء قرآن همان بسم اللّه كافى است .\r\n بِسْمِ اللَّهِ الرَّحْمنِ الرَّحِيمِ  - خداوندان طريقت گفتند : معنى  بِسْمِ اللَّهِ الرَّحْمنِ الرَّحِيمِ  آنست كه « بي فافرحوا » رهيگان من بندگان من ، به من شاد باشيد و از غير من آزاد باشيد ، بنام من آرام گيريد ، بر ضمان من تكيه كنيد ، به ياد من آرامش كنيد ، حق من در دل گيريد ، عهد من در جان گيريد ، بندهء من ، هر جا كه راستى است آن راستى بنام ماست ، هر جا آن شادى است بصحبت ما است ، هر جا كه عيشى است آن عيش به ياد ما است ، هر جا كه سوزى است آن سوز بذكر ماست ، ملك امروز ، ياد ، و شناخت ما ، ملك فردا ، ديدار و يافت ما ، زهى سعادت زهى جلالت ، كه بنده را پيش آمد ، بىبهانه و علت ، اى نقطه انسانيت ، اى صفات بشريت ، تقوى پناه خويش گير ، آن را ملازم باش كه حيات بندگان به اوست و رستگارى رهيگان دروست .\r\n( از عده ج 3 ص 416 ، 415 ) .\r\n\r\nبَسيط\r\n- ( اصطلاح فلسفى ) كلمهء بسيط داراى معانى متعدد است و بر امور مختلف اطلاق شده است .\r\n\r\n","description":"","footnote":"","page_name":" 426 ","page_number":474},
  {"content":"\r\n\r\nالف - آنچه جزئى نداشته باشد نه جزء عقلى و نه خارجى و بالجمله چيزى كه هيچ نوع تركيبى در آن راه نداشته باشد نه تركيب علمى و نه وصفى و نه خارجى و نه ذهنى و نه عينى خارجى و نه مقدارى و بالاخره بسيط الحقيقة باشد و اين چنين موجودى ذات حق است كه « البسيط الذى لا تركيب فيه اصلا لا يكون علة لشيئين » .\r\nب - آنچه از اجسام مختلفة الطبايع تركيب نيافته باشد مانند افلاك كه هر يك را طبيعت نوعيه جداست و عناصر در حال خلوص و محوضت .\r\nج - آنچه اجزائش نسبت به غيرش كمتر باشد كه بسيط اضافى هم ميگويند .\r\nد - آنچه وجود محض باشد و مركب از وجود و ماهيت نباشد و يا وجود آنها بر ماهيت آنها غالب باشد مانند مجردات .\r\nه - آنچه جسم و جسمانى نباشد مانند عقول و نفوس .\r\nدر هر حال كلمهء بسيط مقابل مركب بوده و معانى مختلفى دارد مثلا هر گاه گفته شود « العناصر الاربعة البسيطة » مراد عناصر اربعه است در حال خلوص و محوضت و هر گاه گفته شود « اجزاء اوليه عالم بسائطاند » مراد عناصر و طبايع افلاك است و مراد از حركت بسيطه حركت مستديره است و مراد از « جوهر بسيطه » جزء لا يتجزى است و يا ذرات و جواهر فرد است و مراد از « اجسام بسيطه » افلاك و كواكب و سماويات ميباشند و مراد از « اعضاء بسيطه » قلب و دماغ و كبد مىباشد و مراد از « ادراك بسيط » علم فطرى موجودات است بمبدأ خود كه علم بسيط گويند از آن جهت كه عالم بعلم خود نمىباشند و هر گاه گفته شود « صور مجردة بسيطه » مراد صور مجردهء از اشياء است نزد عقل و صور علميه اشياء است در ذات حق .\r\n( از اسفار ج 1 ص 153 - ج 3 ص 152 - شفا ج 1 ص 114 ، 163 - 164 ، 169 ، 187 و اسفار ج 1 ص 26 - شفا ج 1 ص 356 - و اسفار ج 3 ص 154 - اسفار ج 1 ص 162 - ش ص 235 - اسفار ج 2 ص 20 و 179 - شفا ج 1 ص 381 ) ابن رشد گويد : « البسيط يقال على معنيين احدهما ما ليس مركبا من اجزاء كثيرة و هو مركب من صورة و مادة و بهذا يقولون فى الاجسام الاربعة انها بسيطة و الثانى يقال على ما ليس مؤلفا من صورة و مادة مغايرة للصورة بالقوة و هى الاجرام السماوية لا يبعد أن توجد أجزاؤه مختلفة الطبايع » .\r\n( تهافت التهافت ص 5 و رجوع شود به تفسير ص 1603 و 1227 ، 1229 ، 1603 - دستور ج 1 ص 248 )\r\n\r\nبَسيطا\r\n- ( اين اصطلاح نجومى و گاه‌شناسى است ) . و سال غير كبيسهء يهوديان بود و سال كبيسه را عبورا گويند .\r\nرجوع شود به عبورا\r\n\r\nبَسيط حَقيقىّ\r\n- ( اين اصطلاح فلسفى است ) بسيط حقيقى يعنى موجودى كه به هيچ وجهى از وجوه جزئى ندارد اگر چه اعتبارى هم باشد در برابر بسيط مجازى كه از وجهى يا وجوهى بسيط نمىباشد اگر چه اعتبارى هم باشد .\r\n\r\n","description":"","footnote":"","page_name":" 427 ","page_number":475},
  {"content":"\r\n\r\n\r\nبَسيط الْحَقيقَة\r\n- ( اصطلاح فلسفى ) از بيان موارد اطلاق كلمهء بسيط معلوم شد كه بسيط الحقيقة موجودى است كه به هيچ نحو از انحاء و به هيچ يك از اقسام تركيب خارجى و ذهنى مركب نباشد نه مركب از اجزاء خارجى مانند ماده و صورت و نه عقلى مانند جنس و فصل و نه اعتبارى و نه اتحادى و نه مقدارى و نه انضمامى و نه علمى و نه وصفى و نه اسمى و نه رسمى و اين گونه موجود در عالم يكى است و كل الأشياء است .\r\n( از رسائل ملا صدرا ص 18 - مشاعر ص 7 - اسفار ج 4 ص 13 ، 137 - ج 1 ص 20 ، 61 ، 317 )\r\n\r\nبَسيطَةُ الْحَقيقَةِ كل الأشياء\r\n- اين اصطلاح ظاهرا از موضوعات عرفا باشد كه صدر الدين پذيرفته و به صورت خاصى بيان كرده است صدرا در تحت عنوان واجب گفته است كه واجب الوجود بالذات واجب الوجود من جميع الجهات است و بعدا گفته است كه واجب الوجود بالذات كه بسيط الحقيقة است تمام اشياء است و تمام اشياء هم اوست « لكن البرهان قائم على ان كلّ بسيط الحقيقة كل الأشياء الوجودية الا ما يتعلق بالنقائص و الاعدام » . ( اسفار ج 3 ص 22 ) و بالجمله گويد : بسيط الحقيقة موقعى بسيط الحقيقة خواهد بود كه تمام اشياء باشد بالفعل .\r\nوى بر اساس اين قاعده مسائل بسيارى را حل كرده است كه از جمله مسألهء هيولاى اولى است كه در عين بساطت و قوت محضه قابل تمام صور است و مورد تمام حوادث و تعاقب عوارض و صور است . وى براى اثبات اين مسأله صورت و شكل قياسى بدين طريق ترتيب داده و گويد هر بسيط حقيقتى تمام اشياء وجوديه است . و واجب تعالى بسيط الحقيقة است از جميع جهات و وجوه نتيجه آنكه واجب الوجود كل الوجود است كما آنكه كل الوجود ذات او است .\r\nبيان كبرى آنكه هر گاه هويت بسيطهء الهيه كل الأشياء نباشد ناچار بعضى از اشياء است و بعضى از اشياء نيست زيرا نتواند كه هيچ يك از اشياء نباشد و اگر بعضى از اشياء باشد و بعضى نباشد لازم آيد كه ذات او متحصل القوام باشد از كون چيزى و لا كون چيزى ديگر « لكان ذاته متحصل القوام من هوية امر و لا هوية امر و لو فى العقل » و اين امر مستلزم مركب بودن ذات اوست و لو بحسب اعتبار عقلى از دو حيثيت مختلف و اين خلاف فرض بسيط الحقيقة بودن است .\r\nو بعبارت ديگر موجودى كه به هيچ يك از انحاء مركب ، تركيب نيافته باشد نتوان چيزى را از او سلب كرد مگر سلب نقائص و اعدام « اذ كل بسيط الحقيقة لا يكون فيه نقصان لان النقصان يوجب - التعدد فما لا تعدد فيه اصلا لا يكون ناقصا و ما لا نقص فيه لا يكون شىء ، من معنى ذاته خارجا منه كما مر فعلمه تعالى واحد و مع وحدته يكون علما بكل شىء » زيرا سلب چيزى از چيزى مستلزم تصور مسلوب است و موجب اثبات چيزى ديگر و مركب از دو امر خواهد بود و اين امر خلاف بساطت است .\r\nتوضيح آنكه در قضيهء « انسان -\r\n\r\n","description":"","footnote":"","page_name":" 428 ","page_number":476},
  {"content":"\r\n\r\nلا فرس » است دو حيثيت هست يكى حيثيت انسانيت و ديگر حيثيت فرس نبودن و اين قضيه معدوله و تمام قضاياى معدولهء ديگر همين طورند و در اين صورت گوئيم كه آيا حيثيت لا فرسيت عين حيثيت انسانيت است يا غير آن بنا بر فرض اول لازم آيد كه هر گاه معنى و ماهيت انسان تعقل شود معنى لافرسيت هم تعقل شود و ميان آن دو تلازم عقلى باشد و حال آنكه بالوجدان ميدانيم كه چنين نيست زيرا حتى در موقع تعقل كردن انسان خود را اين معنى را كه او ليس بفرس است تعقل نخواهد كرد تا چه رسد كه عينيت آن دو تعقل شود و بنا بر اين مفهوم لافرسيت غير از مفهوم انسانيت است پس شق دوم كه عبارت از غيريت حيثيت لافرسيت با انسان باشد درست است و اگر ايراد شود ميان سلب مطلق و وجود تناسبى نيست كه فرض حيثيت و تركيب شود و اين سؤال پيش آيد كه حيثيت لافرسيت آيا عين حيثيت انسان بودن است يا غير آن زيرا اگر دقت شود اين گونه سلوب سلب مطلق نيست تا آنكه گفته شود ميان وجود شىء و سلب آن تناسبى نيست نه تناسب وجودى و نه عدمى بلكه اين گونه سلب‌ها سلب نحوى از وجود است كه در مثال فوق سلب وجود فرسيت از انسان باشد و بنا بر اين هر موضوعى كه محمول آن امر سلبى عدولى باشد مركب خواهد بود زيرا در اين گونه حملها بايستى صورت مصداق و موضوع و صورت محمول سلبى را در ذهن خود حاضر كنى و يكى را از ديگرى سلب نمائى مثلا در مورد مثال فوق اولا بايد صورتى از انسان و ثانيا صورتى از فرس در ذهن خود حاضر كنى و بعد از آن حكم كنى كه فرس آن انسان نيست و در اين صور يك حمل ايجابى كه حمل موضوع بر مصداق خارجى است محقق شده و ديگرى حمل سلبى عدولى كه لافرسيت باشد و آنچه سبب صدق وصف موضوع بر مصداق است غير از چيزى است كه سبب صدق سلب حالتى از همان موضوع است مثلا هر گاه گفته شود كه زيد غير كاتب است محققا صورتى از زيد در ذهن حاصل مىشود و همچنين صورتى از كتابت در ذهن حاصل ميگردد و در نتيجه چنين قضيهء مركب خواهد بود از صورت زيد و امرى كه سبب سلب كتابت از زيد شود كه عبارت از قوت و استعداد باشد و منشأ اين تركيب نقص وجود است و اگر نقص وجود نمىبود سلب كتابت در مورد مثال درست نبود زيرا هر ناقصى حيثيت نقائص آن كه همان استعدادات باشد غير از حيثيت وجود و فعليات آن مىباشد و در بسيط الحقيقة كه جنبهء نقص و قوت و استعدادى نيست سلب هيچ شىء هم راه ندارد .\r\n« لان النقصان يوجب التعدد فما لا - تعدد فيه اصلا لا يكون ناقصا » و بنا بر اين هر بسيط الحقيقة همه اشياء است و هيچ امرى و وجودى و كمالى از او سلب نمىشود مگر اعدام و نقائص و قصورات و ملكات .\r\nو بالجمله « واجب الوجود بسيطة - الحقيقة و كل بسيطة الحقيقة فهو بوحدته كل الامور لا يغادر صغيرة و لا كبيرة الا -\r\n\r\n","description":"","footnote":"","page_name":" 429 ","page_number":477},
  {"content":"\r\n\r\nاحصاها و احاط بها » .\r\nو ببيان ديگر وجود مطلق نزد عرفا عبارت از وجودى است كه محصور در امر معين و محدود بحدود خاص نباشد و وجود مقيد بر خلاف آن محدود بحدود خاص است مانند انسان ، فرس ، قلب ، روح و غيره و آن وجود مطلق تمام اشياء است بر وجه ابسط زيرا كه محدود به حدى نيست و فاعل هر وجود مقيدى است و مبدأ اوست و مبدأ هر فضيلتى و كمالى اولى و اليق بدان كمال است از ذى المبدأ پس مبدأ تمام اشياء بايد تمام اشياء باشد بر وجه ارفع و تمام اشياء هم اوست چنان كه سواد شديد تمام سوادهاى ضعيف موجود دون اوست بر وجه ابسط و همانطور كه مقدار عظيم واجد مقادير كوچك است و واجد كل المقادير دون خود است از جهة حقيقت مقداريه نه از جهت حدود و تعينات آنها كه امور عدمى ميباشند از نهايات و اطراف همين طور هم تمام وجودات خاصه ظل وجود فوق التمام بوده و آن تمام موجودات است بنحو ارفع و اكمل و اشرف و بالجمله واجب تعالى مبدأ فياض تمام حقايق و ماهيات است و بنا برين « فى وحدته و بساطته كل الأشياء فمن عقل ذلك الوجود عقل جميع الأشياء و ذلك الوجود هو بعينه عقل لذاته و عاقل فواجب الوجود عاقل لذاته بذاته فعقله لذاته عقل لجميع ما سواه و عقله لذاته مقدم على وجود جميع ما سواه فعقله لجميع ما سواه سابق على جميع ما سواه » .\r\n( اسفار ج 3 ص 20 ، 22 ، 56 - ج 1 ص 166 - مبدأ و معاد صدرا ص 29 - شواهد الربوبية ص 32 - مشاعر ص 73 )\r\n\r\nبَسيطِ خارِجِىّ\r\n- ( اصطلاح فلسفى ) معانى متعدد گاه موجود بوجود واحدند كه بسيط خارجى ناميده ميشوند مانند سواد و بياض و گاه موجود بوجودات متعددند كه مركب خارجى ناميده ميشوند مانند ، ماهيت حيوان و بسائط غير حيهء خارجى كه سه‌اند هيولى ، صوت و اعراض ( اسفار ج 3 ص 55 ، 137 )\r\n\r\nالْبَسيطُ لا يَصْدُرُ عَنْهُ بِالذّات الّا فِعْلٌ واحِدٌ\r\n- حكماء اشراق اين قاعده را به منظور اثبات تعدد و تكثر قوى مستند قرار داده‌اند به اين بيان كه گويند : قوى بسائطاند و از موجود بسيط صادر نمىشود مگر امر واحدى و بنا بر اين قوت واحده بالذات و بالقصد الاول نتواند كه منشأ افعال متعدده باشد و اگر هم منشأ افعال متكثره شود بالعرض و بالقصد الثانى است .\r\nصدرا گويد : اين قاعده فقط در واحد حقيقى جارى است كه مستند براى اثبات وجود متوسطات است و قوى من كل الوجوه بسيط نمىباشند .\r\n( اسفار ج 4 ص 13 )\r\n\r\nالْبَسيطُ لا يَكُونُ فاعِلًا و لا قابلًا\r\n- با توجه ببيانات فوق اين اصل كه بسيط نمىتواند هم قابل و هم فاعل باشد معلوم گرديد زيرا اعتبار فاعليت غير از اعتبار قابليت است اول مفيد است و دوم مستفيد و امر بسيط از جهت واحدة نتواند هم مفيد باشد و هم مستفيد رجوع به قاعدهء الواحد و ( اسفار ج 1 ص 153 - شرح حكمة العين ص 115 ) شود .\r\n\r\n","description":"","footnote":"","page_name":" 430 ","page_number":478},
  {"content":"\r\n\r\n\r\nبِشَرْطِ شَىء - بِشَرْطِ لَا\r\n- رجوع به لا به شرط شود .\r\n\r\nبَشَارَت\r\n- ( اصطلاح عرفانى ) بشارت بوصل حبيب الى الحبيب است .\r\nو آن بر دو قسم است يكى بواسطهء ملك در آخر عهد دنيا كه بنده روى بآخرت نهد بشارت دهد  « أَلَّا تَخافُوا وَ لا - تَحْزَنُوا وَ أَبْشِرُوا بِالْجَنَّةِ »  .\r\nو ديگر بواسطهء قول ملك در انجمن قيامت بوقت محاسبت  « يُبَشِّرُهُمْ رَبُّهُمْ بِرَحْمَةٍ مِنْهُ »  يكى بشارت بود به نعمت جنت ، يكى بشارت بود بدوام مشاهدت را ز ولى نعمت . ( عده ج 4 ص 108 ) .\r\nحافظ گويد :\r\n مرحبا اى پيك مشتاقان بده پيغام دوست * تا كنم جان از سر رغبت فداى نام دوست\r\nواله و شيداست دائم همچو بلبل در قفس * طوطى طبعم ز عشق شكر و بادام دوست \r\n يا مَرْيَمُ إِنَّ اللَّهَ يُبَشِّرُكِ بِكَلِمَةٍ مِنْهُ اسْمُهُ الْمَسِيحُ عِيسَى ابْنُ مَرْيَمَ .   أَنَّ اللَّهَ يُبَشِّرُكَ بِيَحْيى مُصَدِّقاً بِكَلِمَةٍ مِنَ اللَّهِ وَ سَيِّداً وَ حَصُوراً \r\n\r\nبَشْرِيَّه\r\n- ( از اصطلاحات كلامى است ) فرقهء بشريه در عقايد كلامى پيرو بشر بن معتمرند .\r\nدر پارهء از امور با اهل سنت موافق‌اند و با قدريه مخالف و به عكس .\r\nقدريه وى را تكفير كرده‌اند چون قائل به قضا و قدر نبود .\r\nو اهل سنت هم وى را تكفير كرده‌اند چون در همه آراء با آنان موافق نبود گويند بشر بن معتمر افضل علماء معتزله بوده است .\r\nاو گويد : ارادهء خدا هم فعلى از افعال او است . وى گويد هر گاه كسى پس از توبت از گناهى مجددا ارتكاب كند توبتش قبول نيفتد و عقوبت بيند .\r\n( از ملل و نحل ص 28 )\r\n\r\nبَصَر\r\n- ( اصطلاح فلسفى ) قوت باصره قوتى است مترتب در ملتقاى دو عصب مجوف كه محل ابصار است يعنى واسطه در ابصار است و بوسيله آن ابصار حاصل مىشود « و البصر قوة مترتبة فى العصبة المجوفة مدركة لما تقابل العين بتوسط جرم شفاف لا بخروج شعاع تلاقى المبصرات » ( ش ص 454 - دستور ج 1 ص 250 - اسفار ج 4 ص 43 ، 45 )\r\n\r\nبَصيرَة\r\n- ( اصطلاح عرفانى ) بصير بودن حق تعالى عبارت از تجلى او و تعلق اوست بر حقايق بر طريق شهود .\r\nجرجانى گويد : بصيرة عبارت از قوهء قلبى است كه بنور قدس روشن باشد و با آن قوت شخص حقايق و بواطن اشياء را دريابد و ببيند . همانطور كه نفس بوسيله چشم صور و ظواهر اشيا را بيند ، حكماء قوت بصيرت را « عاقلهء نظريه » و قوت قدسيه مينامند .\r\nبعبارت ديگر : قوتى است در دل منور بنور قدسى كه حقايق و بواطن اشياء به دو ديده شود بمثابهء بصر كه بمعاونت نور شمس يا قمر يا نيران مشتعل ، صور و ظواهر اشياء بيند ، چون منور گردد بنور قدسى و هدايت حق ، حجب وهم و خيال از ديدهء او مرتفع\r\n\r\n","description":"","footnote":"","page_name":" 431 ","page_number":479},
  {"content":"\r\n\r\nگردد و حكيم او را قدسيه نامد ( از رسائل نعمت اللّه ج 3 ص 14 ) .\r\nو نيز بدان قوه شخص حقايق و بواطن اشياء را دريابد و بيند همان طورى كه نفس بوسيله چشم صور و ظواهر اشيا را بيند .\r\nخواجه عبد اللّه گويد : بصيرت چيزى است كه رهائى بخشد تو را از حيرت و بطريق صواب رهبرى كند  « قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي »  .\r\nو بالاخره غفلات بندگان را كم كرده و آنها را بينا بحقايق و طرق الى اللّه مينمايد و گاه بصائر گفته مىشود و مراد قلوب است « و عميت بصائر هم عن الحق » .\r\nو مراد از بصيرت گاهى كشف است و علم بكل ما جاء به النبى كه درجه اول است و درجهء دوم بينائى و علم باقدار و اسرار قدر حق است و اسرار تفرقه بين اسرار و ابرار است كه كسى كه كامل شود و بصيرت او تمام ، افعال را مشاهده كند از هدايت و اضلال و طاعت و عصيان و غيره و در درجه سوم عبارت از حق - اليقين است كه ثمرهء آن اعراض از مخلوق و كشف حقايق و عرفان حقيقى است و فراست صادقه است .\r\n\r\nبَصرِيَّه\r\n- ( اصطلاح كلامى ) منسوب به حسن بصرىاند كه از متكلمان بزرگ عالم اسلام است .\r\n( از طرائق جزء دوم ص 27 )\r\n\r\nبَطحْ\r\n- ( اصطلاح ادبى ) بطح ، بفتح باء و سكون طاء نزد قراء عبارت از اماله است ( از كشاف ج 1 ص 126 ) .\r\n\r\nبَطْنُ الْحوْت\r\n- ( از اصطلاحات نجومى است ) نام بيست و هشتمين منزل است از منازل قمر و آن كوكبى بود نيكو روشن و تابنده .\r\n\r\nبُطَيْن\r\n- ( بضم باء ) ( از اصطلاحات نجومى است ) و دومين منزل از منازل 28 گانهء قمر بود و علامت آن سه - ستاره‌ايست از قدر اوسط قدر رابع و گويند كه موقع بطن حمل است و مشابه آن سه ستارهء بود كه واقع بر بطن حوت است و چون خردتر از بطن حوت بود بطين به صيغهء تصغير خوانند .\r\n( از بيست باب ملا مظفر )\r\n\r\nبَعْث\r\n- ( اصطلاح فلسفى و عرفانى ) بعث يعنى برانگيخته شدن و برخاستن از خواب و بيدار شدن و فرستادن و تهييج شدن و وادار كردن بر كارى و يوم البعث يعنى روزى كه مردگان زنده شوند و از خواب بيدار و از قبر به پا ايستند .\r\nكلمهء بعث و حشر و معاد بيك معنى آمده است و حشر عبارت از حشر اموات بعد از مرگ مىباشد و اختلافات و عقايدى كه در مورد معاد هست در محل خود بطور خلاصه شرح داده مىشود اكنون بطور اجمال اقوال و عقايدى كه در مورد حشر اموات بعد از مرگ اظهار شده بطريق زير ميشماريم :\r\nالف - قول به اين كه معاد و حشر جسمانى است .\r\nب - قول به اين كه معاد و حشر روحانى است كه نظر اكثر فلاسفه است كه ميگويند\r\n\r\n","description":"","footnote":"","page_name":" 432 ","page_number":480},
  {"content":"\r\n\r\nمعاد متوقف بر قيامت به معناى خاص نزد متشرعه نيست بلكه نفوس ناطقه بعد از تلاشى ابدان بعالم مجردات بازگشت ميكنند .\r\nج - قول بتناسخ ارواح كه از قديم‌ترين ايام بصور و اشكال مختلف اظهار شده است .\r\nد - قول بانتقال نفوس بمجردات عقلى و نفسى و بالاخره عالم ما وراء طبيعت .\r\n( دستور ج 1 ص 251 ) صدرا گويد : بعث عبارت از خروج نفس است از هيآت محيطهء به آن چنان كه جنين از قرار مكين خارج شود او گويد و قبر حقيقى عبارت از انغماس نفس و انحصار آنست بعد از موت بدن در آن هيآت مكتنفهء به آن و نفس ما بين موت و بعث بمنزلهء جنين است و يا بمنزلهء نائم است كه قواى او قدرت ادراك مدركات آخرت را ندارد و موقعى كه حشر و قيامت برپا شد انسان از ميان آن انغمار برانگيخته مىشود و در اين صورت يا بطور مطلق حر و آزاد ميگردد و يا مغمور و اسير زاجرات و قاسرات است . ( اسفار ج 4 ص 159 ) و بهر حال اين كلمه مأخوذ از قرآن مجيد است كه فرمودند : فانظر الى يوم يبعثون ،  مَنْ يُحْيِ الْعِظامَ وَ هِيَ رَمِيمٌ  .  قُلْ - يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ  -  أَنَّى يُحْيِي هذِهِ اللَّهُ بَعْدَ مَوْتِها  .\r\n فَأَماتَهُ اللَّهُ مِائَةَ عامٍ ثُمَّ بَعَثَهُ  .\r\n يَبْعَثُ مَنْ فِي الْقُبُورِ  .\r\nمنظور زنده شدن آدميان است بعد از مرگ در روز حشر . عارفان گويند بعث آدميان به اين است كه در طريق سير و سلوك الى اللّه مجددا باصل و موطن اصلى خود بازگردند كه فرمودند :  إِنَّا لِلَّهِ وَ إِنَّا - إِلَيْهِ راجِعُونَ  . انسان مرگ و بعث‌هاى متعدد دارد در هر مرحلهء از مراحل كمال مرگ و رجعت و بعثى دارد .\r\n( رجوع شود بفرهنگ علوم عقلى تأليف نگارنده ) .\r\n\r\nبُعْد\r\n- ( اصطلاح فلسفى و عرفانى ) بضم باء ، مراد از بعد هر نوع امتدادى است اعم از آنكه بتوان امتداد ديگرى در آن فرض كرد يا نه قسم دوم مانند خط قسم اول مانند سطح و جسم و بالاخره مطلق امتدادات ثلاثة يعنى طول و عرض و غمق را بعد ميگويند .\r\nبعد نزد متكلمان و عدهء از فلاسفه كه قائل به نفى مقدارند عبارت از امتداد موهوم است و نزد اكثر فلاسفه كه قائل بوجود مقدارند عبارت از امتداد موجود است و نزد حكمائى كه قائل بوجود خلاء ميباشند بعد بر دو نوع است يكى امتداد قائم بجسم تعليمى و ديگر امتداد مجرد از ماده كه قائم بنفس است به نحوى كه اگر جسمى شاغل آن نباشد خلاء خواهد بود .\r\nاما حكمائى كه وجود خلاء را محال ميدانند بعد مجرد را منكرند و گويند :\r\nبعد عبارت از امتداد قائم بجسم است اما تعريف بعد موهوم كه عقيدهء متكلمان است عبارت از امتداد موهوم مفروض در جسم است .\r\n( از شفا ج 1 ص 117 - دستور ج\r\n\r\n","description":"","footnote":"","page_name":" 433 ","page_number":481},
  {"content":"\r\n\r\n1 ص 252 ) « و على المذهبين فى الخلاء هل وراء - العالم خلاء لا يتناهى حتى يلزم وراء العالم بعد غير متناه ام لا خلاء موجود الا القدر - الذى فيه العالم و ليس و راه لا خلاء و لا ملاء و على التقدير الاخير هل يجوز خلو الشيء من هذا القدر عن الجسم حتى يوجد فى - العالم جسمان لا يتماسان و لا يوجد فيما بينهما جسم يماسهما و هذا النوع من - الخلاء هو المسمى بالبعد المفطور و القائلون به اصحاب الخلاء اولا يجوز حتى لا يكون فى العالم جسمان لا يتماسان و لا يكون ما - بينهما ما يماسهما » .\r\n( ش ص 243 ) « و اذا علمت ان الجسم ليس فيه ما يزيد على المقدار فلا يمكن ان يكون ما بين الاجسام خاليا اى بعدا مفطورا سواء اعتقد انه عدم او امتداد » . ( ش ص 244 ) - و نزد عرفا بعد به معناى دورى است و نيز در اصطلاح متصوفه و عرفاء عبارت است از تقيد بقيد صفات بشرى و لذات نفسانى كه موجب بعد است از مبدأ حقيقى و عدم اطلاع بر حقيقت حال ( شرح گلشن ص 40 ، 410 ) . غايت بعد موجب عدم ادراك است .\r\n\r\nبُعْدِ مَفْطُور\r\n- ( اصطلاح فلسفى ) چنان كه در كلمهء مكان توضيح داده مىشود كسانى كه قائل بوجود خلاء ميباشند گويند مكان عبارت از فواصل بين اجسام است و آن را بعد مفطور مينامند .\r\n( دستور ج 1 ص 33 - ش ص 244 ) و رجوع به بعد شود .\r\n\r\nبَعْدِيَّت\r\n- ( اصطلاح فلسفى ) بعديت مقابل قبليت است و معادل با تأخر است .\r\n\r\nبَعْدِيَّتِ انفكاكى\r\n- اين اصطلاح را ميرداماد به كار برده است و مراد تأخر از متن واقع و حاق اعيان است .\r\n( قبسات ص 221 )\r\n\r\nبَعْدِيَّتِ مُكَمِّمَه\r\n- ( اصطلاح فلسفى ) مراد بعديت و تأخر بالزمان است در مقابل بعديت و تأخر بالذات .\r\n\r\nبعيد\r\n- اين اصطلاح عرفانى است و بعيد بمعنى دور و مقابل قريب است و كسى را گويند كه پرتو نور وجود به دو نرسيده باشد و در ظلمت عدميت مانده و از علم به عين نيامده و بالاخره بعيد حقيقى آنست كه از هست كه وجود است دور باشد و افاضهء نور وجود از خزائن جود بر او نشده باشد .\r\n( شرح گلشن ص 413 )\r\n\r\nبُغات\r\n- ( اصطلاح كلامى ) كسانى كه بر امام معصوم خروج كردند بغات‌اند مانند ابن ملجم مرادى و اهل جمل و صفين و بمانند كفار حربىاند ( از شرح لمعه ج 1 ص 191 ) .\r\n\r\nبَقاء\r\n- ( اصطلاح عرفانى ) بقاء عبارتست از بدايت سير فى لله چه سير الى الله وقتى منتهى شود كه باديهء وجود را بقدم صدق يكبارگى قطع كند و « سير فى اللّه » آنگاه متحقق شود كه بنده را بعد از فناى مطلق وجودى ذاتى مطهر از لوث حدثان ارزانى دارد تا بدان در عالم اتصاف باوصاف الهى و تخلق باخلاق\r\n\r\n","description":"","footnote":"","page_name":" 434 ","page_number":482},
  {"content":"\r\n\r\nربانى ترقى كند ( نفحات ص 5 ) . در شرح منازل السائرين است كه : بقاء نام است براى آنچه باقى و پايدار ماند بعد از فناء شواهد و سقوط آن و بعبارت ديگر آنچه را بنده مشاهده مىكند و ادراك مينمايد به حكم  « وَ اللَّهُ خَيْرٌ وَ أَبْقى »  ( شرح منازل ص 216 ) .\r\nابراهيم شيبانى گويد « علم الفناء و البقاء يدور على الاخلاص و العبودية و الوحدانية و ما كان غير هذا فهو المغاليط و الزندقه » ( طبقات ص 404 ) .\r\nصائب گويد :\r\n دل ببر از هر دو عالم گر بقا ميبايدت * بگذر از كونين گر زلف دوتا ميبايدت \r\n\r\nبَقاء اكْوان\r\n- ( اصطلاح كلامى ) محققان فلاسفه و متكلمان گويند موجودات ممكنه همانطور كه در حدوث احتياج به علت دارند در بقاء نيز محتاج بعلت‌اند .\r\nبعضى ديگر از متكلمان گويند موجودات ممكنه فقط در حدوث احتياج به علت دارند و در بقاء نيازى به علت ندارند و اينان را پيروان بقاء اكوان مينامند از جهت آنكه ميگويند موجودات بعد از حادث شدن بدون تأثير علت مبقيه باقى هستند و احتياجى به علت مبقيه ندارند .\r\n( دستور ج 1 ص 265 - شفا ج 1 ص 109 ) .\r\n\r\nبَقاء بِاللّه\r\n- ( اصطلاح عرفانى ) بقاء - باللّه از مدارج عاليه سير الى اللّه است و در آن مرتبت تفاوت مراتب كمال بحسب تحقق و اتصاف بصفات الهى بسيارست ، بعضى متحقق باكثر صفات الهى شده‌اند و بعضى باقل و باز در اين اقل و اكثر تفاوت بسيار است و آن فرد كامل كه مستعد آن باشد كه بحسب حقيقت و معنى مظهر ذات و مجموع اسماء و صفات اللّه باشد از خواص است و احكام اسم كلى اللّه بجزويات و كليات درو ظاهر مىشود و متحقق به همهء صفات الهى ميگردد و آن حضرت خاتم محمدى است . ( شرح گلشن ص 22 ) .\r\n\r\nبَقَر\r\n- ( اين اصطلاح نجومى است ) و نام ستارگانى بود بر تن قيطس كه نعامات هم نامند يعنى شتر مرغان .\r\nاز التفهيم ص 105 ( رجوع به نعامات شود ) .\r\n\r\nبَقَرَة\r\n- ( اصطلاح عرفانى ) بقره كنايت است از نفسى كه مستعد رياضت باشد و ظاهر شود در وى صلاحيت قمع هوا كه حيات اوست . و پيش از آنكه صلاحيت درو ظاهر شود « كبش » گفته‌اند و چون بدين صفت رسد « بقره » و چون در سلوك درآيد « بدنه » است .\r\n اين هر سه اگر چنان كه قربان سازى * در آتش عشق نيك بريان سازى\r\nعبدى بكنى و گر قبولت افتد * جانانه تو جان فداى جانان سازى \r\n( رسائل ج 3 ص 14 ) .\r\n\r\nبُكاء\r\n- ( اصطلاح عرفانى ) بكاء يعنى گريه و در اصطلاح متصوفه گريستن بر آفات است و گرينده را در حاجت ، گريستى است در كار خويش و گريستنى\r\n\r\n","description":"","footnote":"","page_name":" 435 ","page_number":483},
  {"content":"\r\n\r\nبر بار خويش ، گريستنى است در بلا و گريستنى است بر وفا ، گريستنى است با محاق .\r\nخواجه عبد الله گويد :\r\n در عشق تو اى نگار ايدون گريم * و آن روز كه كم گريم جيحون گريم\r\nآهم نرسد كنون همى خون گريم * خونم نرسد بگو مرا چون گريم \r\n\r\nبَكْتاشِيَّة\r\n- ( اصطلاح كلامى ) از فرق متصوفه‌اند منسوب به سيد محمد رضوى مشهور به حاجى يكتاش الولى ، گويند وى به چندين واسطه از اولاد على بن موسى الرضا است ، طريقتش به شيخ كرخى ميرسد اهل نيشابور بود ( از طرائق ج 2 ص 155 )\r\n\r\nبِكْر\r\n- ( اصطلاح فقهى ) در وضع و وصف زنى را گويند كه با وى مجامعت نشده باشد ( از كشاف ج 1 ص 137 ) .\r\n\r\nبَكْرِيَّه\r\n- ( از اصطلاحات كلامى است ) فرقهء بكريه اتباع بكر بن اخت عبد الواحد بن زيادند كه در بسيارى از امور موافق نظاميه‌اند اينان گويند خداى روز قيامت به صورت مخلوق ظهور نمايد و به زبان آدمىزاد سخن گويد اينان گويند : صاحب گناه كبيره منافق است و عابد شيطان .\r\n( مختصر الفرق ص 129 - 130 )\r\n\r\nبَلْ\r\n- ( اصطلاح ادبى ) كلمهء بل در زبان عربى براى اضراب آيد يعنى اعراض از ما قبل و توجه بما بعد مانند  « وَ قالُوا اتَّخَذَ الرَّحْمنُ وَلَداً سُبْحانَهُ بَلْ عِبادٌ مُكْرَمُونَ »  اى بل هم عباد مكرمون و مانند  « أَمْ يَقُولُونَ بِهِ جِنَّةٌ بَلْ جاءَهُمْ بِالْحَقِّ »  و مانند    « قَدْ أَفْلَحَ مَنْ تَزَكَّى وَ ذَكَرَ اسْمَ رَبِّهِ فَصَلَّى بَلْ تُؤْثِرُونَ الْحَياةَ الدُّنْيا »    .\r\nدر صورتى كه بعد از كلمهء بل مفرد واقع شود آن بل عاطفه است مانند « ضرب زيد بل عمرو » . و « قام زيد بل عمرو » در سيوطى است كه بل عاطفه بعد از نفى يا نهى واقع شود مانند « لا تضرب زيدا بل عمروا » ( از مغنى ص 59 - سيوطى ص 174 ) .\r\n\r\nبَلاء\r\n- ( اصطلاح عرفانى ) مراد از بلا امتحان دوستان است بانواع بلاها كه هر چند بلا بر بنده قوت پيدا كند قربت زياده شود و بلاء لباس اولياء است و غذاى انبياء . حضرت رسول فرمودند « اشد البلاء الانبياء ثم الاولياء ثم الامثل فالامثل نحن معاشر الانبياء اشد الناس بلاء » ( لمع ص 503 ) شبلى گويد « احبك الخلق لنعمائك و انا احبك لبلائك » ( طبقات ص 344 ) .\r\nشاه نعمت اللّه گويد :\r\n از بلا چون كار ما بالا گرفت * مبتلائيم و بلا جوئيم ما\r\nچشمهء آب حياتم در نظر * خضر وقت آشنا جوئيم ما \r\nصاحب لمع گويد : بلاء عبارت از ظهور امتحان حق نسبت به بندهء خود است بواسطهء ابتلا كردن آن را بابتلاآت از تعذيب و رنج و مشقت ( لمع ص 353 ) .\r\nپير طريقت گفت : الهى ناليدن من در درد از بيم زوال است او كه از زخم دوست بنالد ، در مهر دوست نامراد است .\r\nاى جوانمرد اگر طاقت و زهرهء اين كار\r\n\r\n","description":"","footnote":"","page_name":" 436 ","page_number":484},
  {"content":"\r\n\r\nدارى ، قصد راه كن ، شربت بلا نوش كن و دوست را بر آن گواه كن ، ور نه عافيت بناز دار ، و سخن كوتاه كن . هيچ كس به بد دلى جانبازى نكرد . و به مشتى آب و گل سرافرازى نكرد ، هر كه رتبت وى عالىتر ، بلاء وى تمامتر ، هر كه به حق نزديكتر و دل وى صافىتر ، نفس وى بدست دشمن گرفتارتر ، آرى بىغصه محنت قصهء محبت نتوان خواند ، بىزهر بلاء شهد « ولاء » نتوان يافت .\r\nمصطفى را « بلاء » تمامتر و اذى وى از دشمنان بيشتر تا آنجا كه گويد\r\n« ما اوذى نبى مثل ما اوذيت »\r\nآن بيگانگان و بيحرمتان قدر وى ندانستند و ديدهء شناخت وى نداشتند : قصد جان او كردند و جفات وى را ميان در بستند ، پيران استهزا كردند ، شاعران هجو كردند ، كودكان سنگ انداختند ، و زنان از بامها ، خاك ريختند ، هر چند با او جفا كردند . . .\r\n( از عده ج 8 ص 31 و ج 5 ص 448 ) .\r\nو بدان كه خداى را دوستانى است كه اگر يك طرفة العين مدد لشكر بلا از روزگار ايشان گسسته گردد چنان كه اهل عالم از بىنعمتى غريوناك گردند . ايشان از بىبلائى بفرياد آيند ، هر چند كه آسيب دهر و بلا بيش بينند به بلاى خويش عاشق شوند هر چند زبانهء آتش عشق ايشان تيزتر ، ايشان چون پروانهء شمع بر فتنهء خويش هر روز فتنه‌ترند .\r\nپير طريقت گفت : الهى درديست مرا كه بهى مباد ، اين درد مرا صوابست با دردمندى به درد خورسند ، كسى را چه حسابست ، الهى قصه اين است كه ، اين بيچارهء درد زده را چه جوابست .\r\n( عده ج 6 ص 358 ) .\r\nحافظ\r\n ساقى بجام عدل بده باده تا گدا * غيرت نياورد كه جهان پر بلا كند \r\nسهل گويد « البلوى من اللّه على وجهين : بلوى رحمة و بلوى عقوبة فبلوى الرحمة يبعث صاحبه على اظهار فقره الى اللّه و ترك التدبير و بلوى العقوبة يبعث صاحبه على اختياره و تدبيره » ( طبقات ص 215 ) .\r\nانبياء در مقام بلاها بخداى پناه بردند لكن هرگز نناليدند جز « يونس » هر كه به بلاهائى درمانده بايد كه پناه به خدا برد تا او را از بلاها رهانيده بعطاى خود مشرف گرداند .\r\nمثلا نوح پناه به حضرت خداوندى جل و علا برد  « رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِهِ عِلْمٌ »  حق تعالى او را پناه داد و خلعت سلامت و بركاتش كرامت فرمود  « يا نُوحُ اهْبِطْ بِسَلامٍ مِنَّا وَ بَرَكاتٍ »  ابراهيم پناه بحضرتش برده و گفت « اعوذ بالذى خلقنى فهدانى من شر من عصاه » حق تعالى او را نيز دو خلعت ارزانى داشت ، خلعت خلت  « وَ اتَّخَذَ اللَّهُ إِبْراهِيمَ خَلِيلًا »  . و خلعت سلامت  يا نارُ كُونِي بَرْداً وَ سَلاماً عَلى إِبْراهِيمَ  يوسف عليه - السلام پناه به خدا برد بر  « مَعاذَ اللَّهِ إِنَّهُ رَبِّي »  حق تعالى پناهش داد و خلعت كرامت فرمود ، يكى خلعت عصمت  « كَذلِكَ لِنَصْرِفَ عَنْهُ السُّوءَ وَ الْفَحْشاءَ »  و ديگر خلعت مملكت و مكنت  « وَ كَذلِكَ مَكَّنَّا لِيُوسُفَ فِي الْأَرْضِ » \r\n\r\n","description":"","footnote":"","page_name":" 437 ","page_number":485},
  {"content":"\r\n\r\nموسى گفت  « إِنِّي عُذْتُ بِرَبِّي وَ رَبِّكُمْ أَنْ تَرْجُمُونِ »  حق تعالى دو خلعتش داد ، خلعت مكالمه  « وَ كَلَّمَ اللَّهُ مُوسى تَكْلِيماً »  و خلعت قربت  « وَ قَرَّبْناهُ نَجِيًّا »  زن عمران پناه برد  « وَ إِنِّي أُعِيذُها بِكَ وَ ذُرِّيَّتَها مِنَ الشَّيْطانِ الرَّجِيمِ »  پناهش داد و خلعت ارزانى داشت .\r\nيكى فرزندى چو مريم  « وَ إِنِّي سَمَّيْتُها مَرْيَمَ »  و ديگر بخلعت قبولش مشرف گردانيد  « فَتَقَبَّلَها رَبُّها بِقَبُولٍ حَسَنٍ »  مريم پناه برد و گفت  « إِنِّي أَعُوذُ بِالرَّحْمنِ مِنْكَ إِنْ كُنْتَ تَقِيًّا »  حق تعالى پناه داد و دو خلعتش كرم فرمود فرزندى داد چون عيسى و تهمت نيز از وى برداشت  « إِنِّي عَبْدُ اللَّهِ آتانِيَ الْكِتابَ  الايه » حضرت رسول ص پناه برد   « رَبِّ أَعُوذُ بِكَ مِنْ هَمَزاتِ - الشَّياطِينِ وَ أَعُوذُ بِكَ رَبِّ أَنْ يَحْضُرُونِ »   حق تعالى پناهش داد و دو خلعت كرامت فرمود ، خلعت محبت  « قُلْ إِنْ كُنْتُمْ تُحِبُّونَ اللَّهَ »  دويم شفاعت  « عَسى أَنْ يَبْعَثَكَ رَبُّكَ مَقاماً مَحْمُوداً »  .\r\nخاكيان اين امت هر روزى پنج نوبت هر نوبتى چندين بار به حضرت او پناه مىبرند .\r\nبرخى از تركيبات : ساقى بلا ، بلا و محنت ، تيغ بلا ، بيت الاحزان بلا ، مهام بلا ، ابواب بلا .\r\n\r\nبَلَاغ\r\n- ( اصطلاح كلامى ) ابلاغ رسالت . مأخوذ از قرآن مجيد است كه فرمودند  وَ ما عَلَى الرَّسُولِ إِلَّا الْبَلاغُ الْمُبِينُ  .\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ  .\r\n\r\nبَلاغَت\r\n- ( اصطلاح ادبى ) بلاغت يعنى وصول و انتها و در معانى بيان مطابقت كلام باشد با مقتضاى حال و مراد از حال يعنى امرى كه داعى بر تكلم بر وجه مخصوص باشد كه حال اقتضاء كند باضافه فصاحت كلام پس بلاغت را دو شرط است يكى مطابقت با مقتضاى حال و ديگرى فصاحت كلام و ادراك مقتضاى حال متفاوت و مشكل است زيرا حالات و مقامات متفاوت است و هر سخن جائى و هر نكته مقامى دارد مقامى موجب اطناب است و مقامى ايجاز ، مقامى مقتضى تنكير ، تقديم ، تأخير ، اضمار و . . . است و مقامى خلاف هر يك و نهايت حد بلاغت اعجاز باشد و نزديك بدان و حد پائين آن نزديك بصوت حيوانات باشد و هر كدام در مقام خود درست است و چونكه با كودك سر و كارت فتاد هم زبان كودكى بايد گشاد ، و بلاغت گاه صفت متكلم است و آن ملكه‌ايست كه بدان سخنور توانا شود به تأليف كلام بليغ و در هر حال بلاغت اخص از فصاحت است ( از مطول ص 22 - 28 - تلخيص ص 11 - 14 .\r\nكشاف ج 1 ص 153 - نفائس ص 41 ) .\r\n\r\nبَلَدُ الْحَمَل\r\n- ( اين اصطلاح نجومى و از علوم غريبه است ) بروج دوازده‌گانه را با بلاد و اقاليم تطبيق كرده‌اند و مثلا گفته‌اند : بلاد معتدله آن حمل بود و بلاد سرد آن ثور بود و بيابانها آن جوزا بود و مواضع گرما و احراق آن اسد بود و صحارى مناطق معموره آن سنبله بود و بين بلاد آن ميزان بود و انهار عظيمه آن عقرب بود .\r\n( از رسائل جابر ص 40 )\r\n\r\n","description":"","footnote":"","page_name":" 438 ","page_number":486},
  {"content":"\r\n\r\n\r\nبَلَد امين\r\n- ( اصطلاح عرفانى ) مأخوذ از قرآن مجيد است و منظور انسان كامل است .\r\n( از انسان كامل نسفى ص 191 )     لا أُقْسِمُ بِهذَا الْبَلَدِ ، وَ أَنْتَ حِلٌّ بِهذَا - الْبَلَدِ وَ والِدٍ وَ ما وَلَدَ     .\r\n\r\nبَلْدَةُ الثَّعْلَب\r\n- ( از اصطلاحات هيوى و نجومى است ) و يكى از منازل بيست و هشت‌گانهء ماه بود و آن بيست و يكمين منزل بود و علامت آن فضائى بود بين نعايم و ذابح كه در آن هيچ ستارهء نبود و بدان جهت ماننده كرده‌اند به بلدة - الثعلب ( خوابگاه روباه ) كه همواره از علف و گياه خالى بود ( از بيست باب ملا مظفر ) .\r\n\r\nبُلَعْ\r\n- ( اين اصطلاح نجومى و هيوى است ) و بيست سومين منزل از منازل ماه است . و علامت آن دو ستارهء بود واقع بر دست چپ صورت ساكب الماء يكى مايل به شمال از ستارگان اكبر قدر رابع است و آن دگر از اوسط قدر سادس و ستارهء ديگرى بود واقع در ميان آن دو از اصغر قدر خامس و ستارهء ميانه را مبلوغ نامند و آن دو را كه بر دو طرف‌اند سعد بلع گويند .\r\n( از بيست باب ملا مظفر )\r\n\r\nبُلُوغ\r\n- ( اصطلاح عرفانى ) رسيدن به نهايت كمال را گويند . نسفى گويد :\r\nهر چيز كه به اول خود رسيد بالغ گشت مثلا چون اصل موجودات عقل اول است بنا بر اين هنگامى انسان بالغ شود كه به اول خود كه عقل اول است برسد و همين طور همهء موجودات در عقل اول بالقوه موجودند و آزادى و حريت آنست كه قطع پيوند و علاقه كند .\r\n( از انسان كامل ص 134 )\r\n\r\nبَلْهَ\r\n- ( اصطلاح ادبى ) اين كلمه در زبان عرب بر سه وجه است يكى اسم فعل است به معناى « دع » فعل امر و دوم مصدر است به معناى « ترك » و سوم اسم است و مرادف « كيف » و ما بعد آن همواره منصوب است بنا بر اول و مجرور است بنا بر دوم و مرفوع است بنا بر سوم مانند : بله الزيدين و . . .\r\n\r\nبُلْه\r\n- بضم باء و سكون لام اصطلاح اخلاقى است و طرف تفريط است در حكمت و عبارت از تعطيل اين قوت بود باراده نه از روى خلقت و بالجمله طرف تفريط حكمت را بله گويند .\r\n( اخلاق ناصرى ص 83 )\r\n\r\nبَلى\r\n- ( اصطلاح ادبى ) اين كلمه در زبان عرب حرف جواب است به معناى « نعم » و مخصوص بنفى است مانند  « زَعَمَ الَّذِينَ كَفَرُوا أَنْ لَنْ يُبْعَثُوا قُلْ بَلى وَ رَبِّي »  يا استفهام مانند « بلى » در جواب « أ ليس زيد بقائم » كه مقرون باستفهام است و يا توبيخ مانند  « أَمْ يَحْسَبُونَ أَنَّا لا نَسْمَعُ سِرَّهُمْ وَ نَجْواهُمْ بَلى »  و  « أَ لَسْتُ بِرَبِّكُمْ قالُوا بَلى »  ( از مغنى ص 59 ) .\r\n\r\nبِنا\r\n- بنا بكسر بنا كردن چيزى و زن به خانه آوردن و بىاعراب كردن لفظ را گويند ، علامتهاى بناء فتحه ، كسره ،\r\n\r\n","description":"","footnote":"","page_name":" 439 ","page_number":487},
  {"content":"\r\n\r\nضمه و سكون است بدين معنى كه كلمات مبينه همواره يا مضمومند يا ساكن‌اند يا مفتوح يا مكسور و اين علامات تغيير نمىكنند و اين كلمات در هر تركيبى كه واقع شوند بيك حالند و آنها را مبنى گويند و نزد فقهاء عدم تجديد تكبيرة - الاحرام باشد ( از كشاف ج 1 ص 176 - سيوطى ص 14 ) .\r\n\r\nبَنانِيَّه\r\n- ( اصطلاح كلامى ) پيروان بنان بن سمعان‌اند كه ميگفت خداى بر صورت انسان است و تمام وجودش فانى شود غير از وجه او و آيهء لا يبقى الا وجهه و  كُلُّ شَيْءٍ هالِكٌ إِلَّا وَجْهَهُ  را بهانه كرده بودند ( از كشاف ج 1 ص 169 ) .\r\n\r\nبناء عقلاء\r\n- يكى از مواردى است كه در احكام و عرفيات بدان استناد نمايند .\r\n\r\nبَناتُ النَّعْش\r\n- ( اين اصطلاح نجومى است ) منجمين ستارگان ثوابت را كه مرصود شده‌اند و هزار و بيست و چهار و يا بيست و پنج‌اند طبقه‌بندى كرده‌اند و هر چند از آنها را به شكلى نامند بر - حسب ديد و وضعى كه در ديد نشان داده مىشود . مثلا پنج ستاره را سحابى گويند باعتبار اينكه مانند پارهء ابر بود در هر حال يكى از اين صورتها كه نموده‌اند بنات النعش بود و آن دو قسم بود يكى بنات النعش صغرى كه به قطب شمالى نزديك‌تر است و ديگر بنات النعش كبرى .\r\nو هر يك هفت ستاره‌اند كه چهار ستاره از آن هفت را نعش گويند و سه ديگر را كه بر طول واقعند بنات گويند و بعضى هر دو را به دو خرس تشبيه كرده‌اند اول را دب اصغر و دوم را دب اكبر نامند . دب اصغر را بعضى بىسر تصور كرده‌اند و دو ستارهء كه بر سينه او باشد آن را فرقدان گويند . يكى از آن دو ستاره از ديگرى روشن‌تر بود و يك ستارهء روشن كه بر دنب او است جدى گويند و به او قبله شناخته شود و او نزديك‌ترين ستاره بود به قطب شمالى و خارج از اين هفت ستاره ستارهء كوچكى بود كه آن را سم آهو گويند .\r\nو اما دب اكبر كه تمام اندام بود و نزديك كوكب دوم از ذنب او ستارهء بود روشن در غايت صغر و نور چشم را بدان بيازمايند و آن را سها نامند و ستارگان داخل اين صورت بيست و هشت ستاره‌اند و خارج از آن هشت ستاره‌اند .\r\n\r\nبناتُ النَّعْشِ اصْغَر\r\n- ( اين اصطلاح نجومى است ) رجوع به بنات النعش شود .\r\n\r\nبَناگوُش\r\n- ( اين اصطلاح عرفانى است ) دقيقهء محبوب را گويند .\r\n( كشاف ص 1553 ) .\r\n\r\nبَنْدِگى\r\n- مقام تكليف را گويند ( كشاف 1553 ) .\r\nخواجه عبد اللّه انصارى گويد :\r\nبار بندگى بارى گرانست و راه تكليف راهى دشخوار ، چون ميدانى كه نهندهء اين بار كيست و تعبيهء اين بار در اين راه چيست شكيبائى كن و هيچ منال ! هر كه جلال حق بشناخت و مقصد اين راه بدانست ، دست تصرف وى از كونين كوتاه بود ، و پاى عشق وى هميشه در راه بود ، قصر جاه بنزديك وى چون قعر\r\n\r\n","description":"","footnote":"","page_name":" 440 ","page_number":488},
  {"content":"\r\n\r\nصد هزار چاه بود .\r\nپير طريقت گفت : الهى گاه گويم كه در قبضهء ديوم از بس پوشش كه بينم ، باز ناگاه نورى تابد كه جملهء بشريت در جنب آن ناپديد بود .\r\nالهى چون عين ، هنوز منتظر عيانست اين بلاى دل چيست ؟ چون اين طريق همه بلاست ، چندين لذت چيست ؟\r\nالهى گاه از تو مىگفتم و گاه - مىنيوشيدم ميان جرم خود و لطف تو مى - انديشم ، كشيدم آنچه كشيدم همه نوش گشت ، چون آواى قبول تو شنيدم ( عده ج 6 ص 87 ) سنائى گويد\r\n بندگى نيست جز ره تسليم * ور ندانى بخوان تو قلب سليم \r\n* بندگى مقام تسليم و رضا است و مقام وارهيدن از تمام ما سواست ، كه فرمود\r\n« وجدتك اهلا للعبادة فعبدتك »\r\nحافظ گويد :\r\n برو اى زاهد و دعوت مكنم سوى بهشت * كه خدا در ازل از بهر بهشتم مسرشت\r\nتو و تسبيح و مصلا و ره زهد و صلاح * من و ميخانه و ناقوس و ره دير و كنشت\r\nمنعم از مى مكن اى صوفى صافى كه حكيم * در ازل طينت ما را بمى ناب سرشت\r\nصوفى صاف بهشتى نبود هر كه چو من * خرقه در ميكده‌ها در گرو باده نهشت\r\nراحت از عيش بهشت و لب حورش نبود * هر كه او دامن دلدار خود از دست بهشت \r\n\r\nبنى جِنّ\r\n- اين اصطلاح را شيخ اشراق در تلويحات خود به كار برده است و از اين اصطلاح قواى مدركهء باطنى را خواسته است .\r\n( تلويحات )\r\n\r\nبَوادِه\r\n- ( اصطلاح عرفانى ) آنچه بطور ناگهانى از عالم غيب بقلب برسد خواه موجب فرح باشد و خواه سبب اندوه ، بواده گويند .\r\nابو القاسم قشيرى گويد : بواده از « بدهة الشيء » يعنى « فجأت » آمده است يعنى آنچه از عالم غيب بطور ناگهان وارد بر قلب شود در مقابل « هجوم » كه چيزى است كه وارد بر دل شود به قوت وقت بدون تكلف .\r\n\r\nبَوارِح\r\n- ( اين اصطلاح نجومى و گاه‌شناسى است ) جمع بارح و بارحه بود و باد گرم را گويند و بدين جهت گويند ايام بوارح چهل روز بود كه از هجدهم ايار شروع شود و بعضى گفته‌اند از بيستم اياز بادهاى گرم شروع شود .\r\n\r\nبُوذاسُف\r\n- ( اصطلاح ملل و نحل ) يكى از كسانى است كه بقول ابو ريحان نخست مدعى نبوت گرديد ، در عصر پادشاهى طهمورث ظهور كرد ، كتابى\r\n\r\n","description":"","footnote":"","page_name":" 441 ","page_number":489},
  {"content":"\r\n\r\nبياورد بپارسى و مردم را به كيش صابئى بخواند مردمى بسيار ازو پيروى كردند شاهان پيشدادى و بعضى از كيانيان از وى پيروى كردند و به كواكب و آفتاب و ماهتاب احترام ميكردند .\r\n( از آثار الباقيه ص 204 )\r\n\r\nبوسه\r\n- ( اصطلاح عرفانى ) بوسه بمعنى فيض و جذبهء باطن است و نيز لذت بشرى را گويند ( كشاف ص 1153 )\r\n\r\nبَوْن\r\n- ( اصطلاح عرفانى ) بون يعنى بينونت و كون و بون در علم توحيد به اين معنى است كه موقعيت موحدان در اشياء و موجودات چنانست و كون و وجود آنها طوريست كه گويا بينونت و جدائى دارند از اشياء و در عين حال گويا جدا نباشند از اشياء و وجود آنها در اشياء به اشخاص آنها است و دورى و جدائى آنها از اشياء باسرار آنها است و اين است معنى كون و بون ( لمع ص 356 ) .\r\n\r\nبهار\r\n- ( اصطلاح عرفانى ) مقام علم را گويند كه حجاب است و گاه مقام وجد و حال را گويند كه مقابل آنست .\r\nمولوى گويد :\r\n*\r\n مرا در خنده مىآرد بهارى * مرا سرگشته ميدارد خمارى\r\nبديد اين دل درون دل بهارى * سحرگه ديد طرفه مرغزارى\r\nدرو آرامگاه جان عاشق * درو بوس و كنار بىكنارى \r\nعراقى گويد :\r\n ساقى بيار مى كه فرو رفت آفتاب * بنموده تيره شب ، رخ خورشيد مه نقاب\r\nمنكر بدان كه روز فرو شد تو مى بيار * كز آسمان جام ( ن ) برآيد صد آفتاب\r\nبنياد عمر اگر چه خرابست باك نيست * خوشتر بود بهار خراباتيان خراب\r\nياران شدند مست و مرا بخت خفته ماند * بيدار كن ببوى مى اين خفته را ز خواب \r\n\r\nبَهائِمْ\r\n- در اصطلاح اهل ذوق كسانى را گويند كه در سرنوشت حيوانات و عالم سفلى بمانده‌اند و در معراج خود كه عروج به عالم علوى بود سير نكرده‌اند ( رجوع شود به انسان كامل ص 59 ) .\r\n\r\nبَهادُونِيَّه\r\n- ( اين اصطلاح از اصطلاحات ملل و نحل است ) فرقهء از فرق مذهبى هندوانند كه بها دون را پرستند و گويند بهادون ملكى است كه به صورت انسانى عظيم بر ما فرود آمد .\r\nاز استخوانهايش كوه‌ها و از خونش درياها و از پوستش زمين بوجود آمد .\r\n( ملل و نحل شهرستانى ص 283 )\r\n\r\nبُهْتان\r\n- يكى از صفات رذيله است .\r\n\r\nبهشت رُوحانىّ\r\n- ( اصطلاح عرفانى ) غزالى گويد : بدان كه آدمى مركب است از دو اصل ، يكى روح و ديگرى كالبد ، روح چون سوار است و كالبد چون مركب ، و اين روح را در آخرت بواسطه كالبد حالتى است و بهشتى و دوزخى و وى را بسبب ذات خود نيز حالتى است بىآنكه قالب\r\n\r\n","description":"","footnote":"","page_name":" 442 ","page_number":490},
  {"content":"\r\n\r\nرا در آن شركت بود ، و وى را براى قالب نيز بهشتى است و دوزخى و سعادتى و شقاوتى و مانعيم و لذات دلرا كه بيواسطهء قالب باشد نام بهشت روحانى ميكنيم و رنج و الم و شقاوت وى را كه بىقالب بود آتش روحانى مىگوئيم .\r\nاز درون دل روزنى است بعالم ملكوت كه از آن روزن اين معانى آشكار شود . . . ( كيمياى سعادت ص 79 ) .\r\n\r\nبَهْشَمِيَّه\r\n- ( از اصطلاحات كلامى است ) فرقه از فرق معتزلى است . پيرو ابو هاشم عبد السلام بن جبائى .\r\n( از مختصر الفرق ص 121 )\r\n\r\nبَهْمَنْچَه\r\n- ( از اصطلاحات گاه‌شناسى است ) و آن بهمن روز است از بهمن ماه .\r\nو بدين روز بهمن سپيد ، بشير خالص پاك خورند . و گويند كه حفظ فزايد مردم را و فرامشتى ببرد . و اما بخراسان مهمانى كنند بر ديگى كه اندرو از هر دانهء خوردنى كنند و گوشت هر حيوانى و مرغى كه حلال‌اند و آنچ اندر آن وقت بدان بقعت يافته شود از تره و نبات .\r\n( رجوع شود به التفهيم ص 256 )\r\n\r\nبيابان غَفْلَت\r\n- ( اصطلاح عرفانى ) وادى غفلت . مرتبت غفلت و خذلان .\r\n\r\nبَيْتُ الْحَرام\r\n- ( اصطلاح عرفانى ) كنايت از قلب انسان كامل است كه حرام است بر سواى محبوب ، كه هر كه صاحب دلى چنين باشد ، هم طلب و طالب است و هم مطلوب ( اصطلاحات شاه نعمت اللّه ص 8 ) . نشست عاشق اندر بتكده واجب كند زيرا كه آه عاشقان از بتكده بيت الحرم سازد\r\n\r\nبَيان\r\n- ( اصطلاح عرفانى ) مأخوذ از قرآن مجيد است كه فرمودند :      الرَّحْمنُ عَلَّمَ الْقُرْآنَ خَلَقَ الْإِنْسانَ عَلَّمَهُ الْبَيانَ      .\r\nاهل ذوق گويند منظور گويا شدن به كلمهء توحيد است .\r\n- در نزد ادباء بيان بمعنى فصاحت است يقال « فلان ذو بيان » و عبارت از منطق فصيح است و كشف و توضيح باشد و اثبات بدليل باشد و در اصول به معناى كشف و توضيح باشد و اثبات بدليل باشد بطور مطلق و به معناى كشف و توضيح از حكم مجمل باشد و آن بر پنج قسم است . بيان تقرير ، بيان تفسير ، بيان تغيير ، بيان تبديل ، بيان ضرورت ، شرط و صفت » . اصوليان گويند تأخير تبديل نسخ است و تغيير « استثناء و بيان از وقت حاجت قبيح است به اين معنى كه شارع و يا حاكم ديگرى اگر كلامى گفت كه داراى معنائى مبهم بود يا مجمل بود و موقع عمل به آن رسيد اگر توضيحى يا تبديل و تفسير و تغييرى لازم باشد يا رفع ابهامى را ايجاب كند بايد قبل از وقت عمل انجام شود و الا بعد از آنكه عامل بدان عمل كرد مأخوذ نخواهد بود زيرا تكليف محال محال است پس لازم است هر مجملى قبل از وقت عمل بيان شود ( از تلويح ص 455 - كشاف ج 1 ص 169 - 170 ) .\r\n\r\nبَيانِيَّه\r\n- ( از اصطلاحات كلامى است ) فرقهء بود از فرق اسلامى . اين فرقه\r\n\r\n","description":"","footnote":"","page_name":" 443 ","page_number":491},
  {"content":"\r\n\r\nپيرو بيان بن سمعان التميمى است . اينان گويند امامت از حضرت على به محمد حنيفه و از او به پسرش ابو هاشم عبد الله محمد نقل يافت و ازو به بيان بن سمعان .\r\nپارهء از اينان اصولا بيان بن سمعان را پيامبر دانند و بعضى او را خداى ميدانند و گويند روح خدا در وى حلول كرده است و بلكه روح خدا در كالبد همهء انبياء و امامان حلول كرده است و نسل به نسل و امام به امام تا به ابو هاشم رسيد و ازو به بيان بن سمعان - در پارهء از مراجع بنانيه است .\r\n( مختصر الفرق ص 145 و 134 )\r\n\r\nبَيْت\r\n- ( اصطلاح ادبى و عرفانى ) بيت در لغت عرب خانه باشد و اشتقاق آن از بيتوتت است يعنى شب گذاشتن و خانه را از بهر آن بيت گويند كه جاى شب گذاشتن باشد و همچنين بيت شعر بنائى است از كلام كه موقع آن شب باشد و وقت فراغ و هر بيت را دو نيمه باشد هر نيمه را مصراعى خوانند . ( از المعجم ص 23 ) .\r\n- در عرفان منظور از كلمهء بيت بطور مطلق خانهء كعبه است . و مأخوذ از قرآن مجيد است كه فرمود :  إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً  .\r\nاهل ذوق گويند منظور خانه دل است كه نخست عضوى است كه در كالبد وجود يابد و منشأ همهء معنويات است .\r\n\r\nبَيْتِ اقْبال\r\n- ( اين اصطلاح نجومى است ) رجوع باوتاد شود .\r\nپارهء از تركيبات عرفانى .\r\n\r\nبَيْتُ الْحِكْمَة\r\n- عبارت از قلبى است كه اخلاص بر آن غالب باشد .\r\n دل كه غالب بود بر او اخلاص * خانهء حكمتش همىخوانند\r\nاهل دل هر كه نيست اخلاصش * صاحب حكمتش نمىدانند \r\n( اصطلاحات شاه نعمت اللّه ص 8 )\r\n\r\nبَيْتُ الْخِدْمَة\r\n- مسجد و محراب است مر مؤمنان را و ميخانه و بتكده است مر عارفان را .\r\n*\r\n محرم هاتف ميخانه بدولتخواهى * گفت باز آى كه ديرينهء اين درگاهى\r\nهمچو جم جرعهء ما كش كه ز سر دو جهان * پرتو جام جهان بين دهدت آگاهى \r\nحافظ گويد :\r\n به راه ميكده عشاق راست در تك و تاز * همان نياز كه حجاج را ، به راه حجاز\r\nدو تا شدم چو كمان از غم و نمىگويم * هنوز ترك كمان ابروان تيرانداز\r\nنه اين زمان من شوريده دل نهادم و روى * بر آستان تو كاندر ازل بسوز و نياز\r\nهزار ديده به روى تو ناظرند و تو خود * نظر به روى كسى بر نمىكنى از ناز \r\n*\r\n در خرابات مغان نور خدا مىبينم * اين عجب بين كه چه نورى ز كجا مىبينم\r\nجلوه بر من مفروش اى ملك الحاج كه تو * خانه مىبينى و من خانه خدا مىبينم\r\nخواهم از زلف بتان نافه گشائى كردن * فكر دور است همانا كه خطا مىبينم \r\n\r\n","description":"","footnote":"","page_name":" 444 ","page_number":492},
  {"content":"\r\n\r\n( رجوع شود به عدة الابرار ج 4 ص 345 )\r\n\r\nبَيْتُ الرَّجاء\r\n- مقام فناء در ذات و صفات است .\r\n\r\nبَيْتُ الشَّرَف\r\n- نيز مقام فناء در ذات و صفات است .\r\n\r\nبَيْتُ العِبادَة\r\n- رجوع به بيت الخدمة شود .\r\n\r\nبَيْتُ العِزَّة\r\n- عبارت از قلب و اصل بمقام جمع است در حال اتصال به حق كه بيت الشرف هم گويند و بيت الكرامة هم نامند ( تفسير حدائق ص 589 - 733 ) .\r\n*\r\n هر كه فانى شود بود و اصل * خوش فنائى كه باشد اين حاصل \r\n\r\nبَيْتُ اللّه\r\n- اين اصطلاح را اهل ذوق كنايت ار عقل اول دانند چنان كه بيت العتيق و بيت المعمور و بيت اول و مسجد الاقصى و آدم و رسول خدا و ملك مقرب و عرش عظيم و قلم و نور ، همه نام عقل اول بود .\r\n\r\nبَيْتُ الْمَعْمُورْ\r\n- اشاره بقلوب عارفين است كه معمور است به معرفت و محبت به پير طريقت گفت : سه چيز است كه سعادت بنده در آنست و روى عبوديت روشن به آنست ، اشتغال زبان بذكر حق ، استغراق دل به مهر حق ، و امتلاء سر از نظر حق ، نخست از حق نظر آيد و دل به مهر بيارايد و زبان بذكر دارد . ( از عده ج 9 )\r\n\r\nبَيْتُ الْمُقَدَّس\r\n- عبارت از قلب پاك است و قلبى كه متعلق به غير خدا نباشد كلا و جزوا .\r\nشاه نعمت اللّه گويد :\r\n در دلم غير آن نمىگنجد * گر بدست ار نكو نمىگنجد \r\nمعبد يهوديان را نيز بيت مقدس گويند و معنى عرفانى آن بعد از اين نامگذارى بوجود آمده است بهر حال محلى است مقدس كه حضرت رسول اكرم نيز در نخست بدان سوى نماز ميگزارد ، اين محل مقدس همچنانكه مورد احترام و توجه مسلمانان است مورد توجه و احترام يهوديان بوده است مسلمانان نيز اين مكان را مقدس ميدانند . قضات و كاهنان بسيارى در يهود خدمت اين محل كردند در مدت 480 سال .\r\nگويند حضرت موسى پس از هجرت از مصر و كشمكش‌هائى كه در زندگى پيامبرى براى او پيش آمد كرد بدانجا بماند تا بمرد .\r\nدر حدود 30 تن از بزرگان يهود بدين بنا خدمت كردند البته در طول 480 سال . پادشاهان بسيارى از قوم بنى اسرائيل بر اين سرزمين حكمروائى كردند تا آنگاه كه بدست بخت النصر ويران شد .\r\n( رجوع شود به قاموس كتاب مقدس )\r\n\r\nبَيْتُ السِّر\r\n- ( اين اصطلاح از اصطلاحات مذهبى صابئيان است ) و خانهء بوده است كه صابئيان هياكل عبادت خود را كه هياكل ستارگان بوده است در آن مىنهادند و بيگانگان را بدان راهى نبوده است .\r\n\r\nبَيْتُ الْحَياة\r\n- ( از اصطلاحات نجومى\r\n\r\n","description":"","footnote":"","page_name":" 445 ","page_number":493},
  {"content":"\r\n\r\nاست ) رجوع به بيوت شود .\r\n\r\nبَيْتُ الْقَصِيْدَة\r\n- اين اصطلاح عروضى است و آن باشد كه شاعر را معنى در خاطر آيد و آن را نظم كند و بناء قصيده بر آن نهد و ممكن باشد كه در قصيده بهتر از آن بيت بسيار افتد و عامه شعرا بيت القصيده آن را خوانند كه بهترين ابيات قصيده بود ( از المعجم ص 213 ) .\r\n\r\nبَيْد\r\n- اين اصطلاح ادبى است و كلمهء بيد كه ميد هم گفته‌اند در زبان عرب اسمى است دائم الاضافه به آن وصله ان و آن را دو معنى است يكى بمعنى غير و همواره منصوب خواهد بود مانند « نحن الاولون و الآخرون بيد انهم أوتوا الكتاب » و ديگر بمعنى « نعم و اجل » مانند\r\n« انا افصح من نطق بالضاد بيد أني من قريش »\r\n( از مغنى ص 60 ) .\r\n\r\nبىخودى\r\n- ( اصطلاح عرفانى ) حالت سكر و جذبه است كه سالك را باشد . و مرحلهء فناء را نيز گويند .\r\nمولوى گويد :\r\n رفتم ز دست خود من در بيخودى فتادم * در بيخودى مطلق با خود چه نيك شادم\r\nچشمم بدوخت دلبر تا غير او نبينم * تا چشمها بناگه در روى او گشادم \r\nبابا فغانى گويد :\r\n بيخودى در عشقبازى باد و رسوائى مباد * درد باد و ملامت ، ناشكيبائى مباد\r\nرستم از قيد خرابات و اسير عشق را * همدمى با جز گرفتاران شيدائى مباد \r\nعراقى گويد :\r\n مستم كن آن چنان كه ندانم كه من منم * خود را دمى مگر بخرابات افكنم\r\nفارغ شوم ز شعبده‌بازى روزگار * زين حقه دو رنگ جهان مهر برچنم\r\nقلاش‌وار بر سر عالم نهم قدم * عياروار خودىخود بر اشكنم\r\nدر تنگناى ظلمت هستى چه مانده‌ام * تا كى چو كرم ، پيله همى گرد خود تنم \r\n\r\nبيدارى\r\n- عالم صحو را گويند جهت عبوديت ( كشاف ص 1554 )\r\n\r\nبىرسم\r\n- ( اصطلاح عرفانى ) مراد بىنامى است و آنان كه از رسوم ظاهرى و قيود رسمى برهيدند اين بىرسمان زمانه ، آن بديدند و اين بشنيدند و آن گمراهان بعضى را بكشتند و بعضى را بسوختند ، مرادان بديشان برسيدند و مريدان از ايشان برميدند ، بازماندگان دهر بطعن و ضرب مشغول شدند ، - مىپنداشتند كه ايمانست ، ندانستند كه آن طغيانست ، لاجرم مشتاقان را دام بلا شدند . تا در « هباء » هباء شدند ( از شرح شطحيات ص 23 ) .\r\n\r\nبَيْض\r\n- ( اين اصطلاح نجومى است ) و نام ستارهء بود واقع در صورت نهر .\r\nرجوع به نهر شود .\r\n\r\nبَيْضاء\r\n- ( اصطلاح عرفانى ) جهان فرشتگان و مكان ملكوتيان اعلى است .\r\nكه گفتند ( ان للّه تعالى ارضا بيضاء مسيرة الشمس ، فيها ثلثون يوما هى مثل ايام -\r\n\r\n","description":"","footnote":"","page_name":" 446 ","page_number":494},
  {"content":"\r\n\r\nالدنيا ثلثين مرة مشحونة خلقا لا يعلمون ان احدا يعصى فى الارض باللّه تعالى و لا - يعلمون ان اللّه تعالى خلق آدم و ابليس ) ( اشعة اللمعات ص 154 ) .\r\n\r\nبيطُورِيقا\r\n- ( اصطلاح منطقى ) اين كلمهء يونانى الاصل بوده و بمعنى شعر است و صناعت شعر كه يكى از صناعات خمس است و ملكهء باشد كه با حصول بر ايقاع تخيلاتى كه مبادى انفعالاتى مخصوص باشد بر وجه مطلوب قادر باشد و اطلاق اسم شعر در عرف قدما بر معنى ديگر بوده و در عرف متأخران بر معنى ديگر است و تعريف جامع آن اين است كه شعر كلاميست مخيل و مؤلف از اقوالى موزون متساوى ، مقفى و فائده آن تقبيح و تحسين و كوچك نمودن امرى بزرگ و بزرگ نمودن امرى حقير است .\r\n( اساس الاقتباس ص 587 )\r\n\r\nبَيْع\r\n- ( اصطلاح فقهى ) بيع در لغت خريدن و فروختن باشد و مقابله چيزى به چيزى باشد و تمليك مال باشد بمال و ادخال ملكى است در تسلط ديگرى و از كارهاى مستحب است به حكم  « يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا - أَنْ تَكُونَ تِجارَةً عَنْ تَراضٍ مِنْكُمْ »  در بيع فروشنده را بايع و خريدار را مشترى گويند و مورد معامله را مبيع و بهاى آن را ثمن و آن را اركان و شرائط است كه ايجاب ، قبول ، قصد و اختيار تملك ، تمكن از تسليم و . . . باشد ( از الفقه ج 2 معاملات ص 146 ) .\r\nدر كليات حقوقى آمده است : بطورى كه بين فقهاء فريقين شايع است : بيع عبارت از مبادله مالى است بمالى و اين اشاره بتعريف بيع است از بعض جهات ، نه از هر جهتى و الا بيع مبادله نبوده بلكه تبديل است آن هم نه هر تبديلى ، بلكه تبديل عين تا شامل اجاره نشود .\r\nبهر حال امثال اين عبارات تعريف حقيقى نيست زيرا مفهوم بيع امرى است اعتبارى ، جنس و فصلى ندارد تا به آنها تعريف شود و مقصود از تعريف آن ، به اين مفهوم اشاره باخص لوازمى است كه از آن حكايت نمايد .\r\nبيع گاه اطلاق مىشود بر ايجاب تنها ، مثل اينكه شخص بگويد خانهء خود را بفلان كس فروختم و او قبول نكرد .\r\nو گاه اطلاق مىشود بر معنى مركب از ايجاب و قبول . استعمال بيع در اين معنى نزد فقهاء و همچنين در عرف شايع‌تر از استعمال اول است مثل اينكه ميگويند فلان كس خانهء خود را فروخت و يا اينكه بيع واقع شد . و مقصود مؤلفين در فقه از عنوان كتاب بيع و عقد بيع و امثال اين عبارات همين معنى است .\r\nبهر حال تعريف حقيقى يا تقريبى كه براى بيع كرده‌اند بعضى نظر بمعنى اول داشته‌اند و بعضى بمعنى دوم .\r\nو گاه بيع اطلاق مىشود بر اثر عقد كه عبارت از انتقال مال بعوض باشد و اين استعمال من باب اطلاق سبب است بر مسبب .\r\n( كليات ص 61 ، 62 ) در معتقد الاماميه آمده است :\r\n\r\n","description":"","footnote":"","page_name":" 447 ","page_number":495},
  {"content":"\r\n\r\nبيع نقل كردن ملكى است از شخصى با غيرى بعوضى با وجود تراضى از هر دو جانب .\r\nو بيع چهار گونه است :\r\nبيع عينى حاضر كه در نظر باشد بعضى ببعضى ، و بيع سلم .\r\nو شرائط صحت وى ثبوت ولايت است در معقود عليه ، آنچه فروشد بايد كه وى را بر آن ولايت بود شرعا ، و معلوم باشد ، و قادر باشد بر تسليم وى ، و از وى نفع توان گرفت منفعتى مباح ، و آنكه از بايع ايجاب حاصل شود و از مشترى قبول بىاكراه و اجبار الا در موقعى كه گفته شود ان شاء اللّه .\r\nو بيع كسى كه مالك نباشد و نه در حكم مالك ، منعقد نگردد ، و اگر چه مالك آن را اجازت كند ، از براى آنكه صحت انعقاد آن حكم شرعى است ، ثبوت او محتاج دليل شرعى باشد .\r\nو رسول ص فرموده است :\r\n« لا بيع الا فيما يملك »\r\n، يعنى : بيع نيست الا در آنچه مالك آن باشد ، و فصلى نكرد ميان آنكه مالك آن را اجازت كرد و ميان آنكه نكرد .\r\nو بنزد اين طائفه روا بود فروختن كنيزكى مادر فرزند ، كه فرزندش مرده باشد يا نمرده باشد ، و بهاى مادرش دين بود ، و قادر نباشد بر قضاى آن مگر فروختن وى ، براى آنكه اين كنيزك مملوكهء ويست بىخلاف ، و اصل جواز بيع مملوكست ، و منع محتاج دليل است .\r\nو همچنين روا بود فروختن بنده‌اى كه او را تدبير كرده باشد ، يعنى : پس از مرگ آزاد كرده باشد بر وجه تطوع ، براى آنكه وى مملوكست ، و تدبير وى بمنزلت وصيت است ، تغيير وصيت روا بود وصيت‌كننده را مادام كه زنده باشد .\r\nو همچنين بود مكاتب مشروط را ، چون از بهاى خود عاجز شود . و روا نبود فروختن مكاتب غير مشروط ، زيرا كه به قدر آنچه داده باشد از بهاى خود آزاد باشد .\r\nو روا بود بيع آن چيز كه روا بود بيع او با [ آ 
  ] نچه روا نباشد بيك دفعه .\r\nزيرا كه او مملوكست ، بيع او مفردا صحيح است بلا خلاف . هر كه در اين صورت گويد كه صحيح نيست دليل برو بود ، و ظاهر قرآن :  أَحَلَّ اللَّهُ الْبَيْعَ  ، دليل است بر صحت اين .\r\nو روا بود فروختن چيزى پيش از قبض ، مگر كه آن چيز طعام باشد ، لدلالة الاصل .\r\nو اما طعام روا نيست پيش از قبض فروختن ، دليلش اجماع است ، و قول رسول ص :\r\n« من ابتاع طعاما فلا يبعه قبل ان يسو فيه »\r\n، يعنى : هر كه طعامى بخرد ، بايد كه آن را نفروشد پيش از آنكه قبض كند .\r\nو روا نيست بيع كسى كه كامل عقل نيست ، و نه خريدن وى ، از براى آنكه دليلى نيست شرعى بر صحت خريدن و فروختن وى .\r\nو\r\nلقوله ص : « رفع القلم عن ثلاثة :\r\nعن الصبي حتى يبلغ ، و عن النائم حتى يستيقظ و عن المجنون حتى يفيق »\r\n. و چون گويد شخصى كه : بندهء خود\r\n\r\n","description":"","footnote":"","page_name":" 448 ","page_number":496},
  {"content":"\r\n\r\nرا به تو فروختم به آنچه فلان سلعت خود را فروشد ، روا نبود . براى آنكه بهاى آن معلوم نيست ، و عقد بر مجهول باشد .\r\nو روا بود فروختن چيز غائب ، چون جنس او و صفت او و مبلغ او معلوم باشد لظاهر القرآن و\r\nقول الرسول : « من اشترى شيئا لم يره فهو بالخيار اذا راه »\r\n، يعنى :\r\nهر كه چيزى بخرد كه آن را نديده باشد ، چون ببيند ، مخير باشد . و اگر بيع صحيح نبودى ، اختيار روا نبودى .\r\nو روا بود كه گويد : اين گوسفند به تو فروختم الا سرش يا پوستش ، و اين بوستان الا فلان درخت ، زيرا كه آنچه غير از مستثنى است معلوم است .\r\nو ماهى در آب ، و مرغ در هوا ، روا نباشد فروختن ، زيرا كه تسليمش مقدور نيست . اما فروختن بندهء گريخته با چيزى ديگر ، رواست لظاهر القرآن ، و از براى آنكه آنچه با وى ضم كرد ، او را از بيع غرر بيرون آورده و از براى اين رواست فروختن ميوهء بستانى كه بعضى ميوه بيرون آمده باشد و بعضى نيامده .\r\nو روا نباشد فروختن ميوه ، پيش از ظاهر شدن صلاح او يك سال بيدرخت .\r\nاما دو سال روا باشد ، زيرا كه اگر سالى بار نيارد ، سال ديگر آرد . و اگر صلاح وى ظاهر شده باشد ، روا بود فروختن وى مطلق .\r\nو رسول ص نهى كرده است از بيع « حبل الحبله » يعنى : بچهء آنچه در وجود نيامده باشد ، و از فروختن « ملاقيح » يعنى بچه‌ايكه در شكم باشد ، و از بيع « مضامين » يعنى : آنچه در پشت باشد از آب آنچه بچه حاصل شود ، از براى آنكه مجهول است ، و تسليم آن ممكن نيست .\r\nو همچنين شير در پستان ، و پشم بر پشت گوسفند فروختن ، نهى كرده است .\r\nو از دو بيع در يك بيع ، چنان كه گويد : اين را به تو فروختم بدينارى تا يك ماه ، و به دو دينار تا دو ماه ، از براى آنكه ثمن و مثمن هر دو مجهول‌اند .\r\nو روا بود فروختن سگ شكارى باجماع . و روايت است كه رسول ص نهى كرده است از بهاى سگ ، الا سگ شكارى .\r\nو روا نيست فروختن سرگين آنچه گوشت او نخورند . و فروختن خمر بوكالت ، ذمى\r\nلقوله ص : « ان اللّه اذا حرم شيئا ، حرم ثمنه »\r\n، يعنى : خداى تعالى چون چيزى را حرام كرد بهاى وى را حرام كرد .\r\nو اگر گويد : اين را بهزار به من فروش ! گويد : فروختم ، بيع نباشد ، تا آنگه كه گويد : بخريدم ، از براى آنكه آن سخن كه گفت كه : به من فروش ! از وى فروختن استدعا مىكند ، آن قبول نباشد ، و ايجاب را چاره نباشد از قبول .\r\nو بيع كسى كه او را باكراه بر بيع دارند ، صحيح نباشد ، الا كه حاكم وى را اكراه كند ، تا آنچه وى را لازم بود از دين ، بگزارد . آنگه اين بيع اگر چه باكراه است ، درست باشد ، و درين خلافى نيست .\r\nو فروختن رطب به شرط آنكه آن را خرما گرداند ، و زرع كه آن را بخوشه آرد ، و روغن به شرط آنكه در سال آينده از درختى معين باشد ، روا نيست ، از\r\n\r\n","description":"","footnote":"","page_name":" 449 ","page_number":497},
  {"content":"\r\n\r\nبراى آنكه بر تسليم آن قادر نيست .\r\nو اگر جامه‌اى بخرد به شرط آنكه آن را بايع بدوزد ، يا رنگ كند ، يا به شرط آنكه بايع در وقتى معين ، بها با مشترى رد كند ، مشترى مبيع را با وى رد كند ، درين خلاف است .\r\nو دليل بر صحت عقد ، با اين شرط ، ظاهر قرآن است و دلالت اصل ، و آنچه روايت كرده‌اند از رسول ص :\r\n« الشرط جائز بين المسلمين ما لم يمنع منه كتاب و لا سنة »\r\n، يعنى : شرط ميان مسلمانان جائز است مادام كه كتاب و سنت از آن منع نكند .\r\nو روايت است كه چون رسول ص اشترى بخريد در مكه ، به شرط آنكه بايع بر نشيند تا بمدينهء رسول ، بيع را و شرط را جائز داشت .\r\nو اگر شخصى بنده‌اى فروشد ، به شرط آنكه هر وقت كه مشترى وى را آزاد كند ، ولاى وى بايع را باشد ، بيع درست باشد ، و شرط باطل .\r\nو دليل بر صحت اين بعد از ظاهر قران و دلالت اصل ، آنست كه روايت كرده‌اند كه مولاة بريره ، چون بريره را با عايشه شرط كرده بود كه چون آزادش كند ، ولاى وى وى را باشد ، رسول ص اجازت بيع كرد و گفت :\r\n« الولاء لمن اعتق »\r\n، يعنى :\r\nولاء كسى را باشد كه آزاد كند .\r\nو رسول ص نهى كرده است از آنكه بر مشترى بيفزايد پيش از عقد و پس از آن كه بها معين شده باشد ، و آنكه بيفزايد در بها كسى كه وى را رغبتى نباشد در خريدن . و اين مناهى و امثال اين ، از آنچه مسطور است در كتب ، دلالت نكند بر فساد عقد .\r\nو لزوم عقد آنگه باشد كه خيار ساقط شود .\r\n( معتقد الاماميه ص 341 ، 346 )\r\n\r\nبَيْع ثِمار\r\n- اين اصطلاح فقهى است و ثمار بكسر اسم جنس جمعى است مر ثمره را و جمع حقيقى ثمره ثمرات است يعنى ميوه‌جات و آن يا تابع درخت است يا مستقل يعنى با درخت در معرض فروش باشد يا بدون درخت در هر حال بايد مبيع كما و كيفا معلوم باشد تا غررى نشود ( از الفقه ج معاملات ص 292 ) .\r\nرجوع به مزابنه و محاقله . . . شود .\r\n\r\nبَيْعِ تَوْلِيَه\r\n- رجوع به توليه شود .\r\n\r\nبَيْعِ تَوْصيفىّ\r\n- اين اصطلاح فقهى است . در كليات حقوقى آمده است :\r\nذكر وصف در حاضر لغو و در غائب معتبر است .\r\nمن باب مثل در بيع مبيع يا كلى است يا جزئى شخصى .\r\nاگر مبيع كلى باشد بايد آن را طورى توصيف نمود كه دفع جهالت از آن بشود به اين معنى صفات مبيع را كه مؤثر در اختلاف قيمت و تفاوت رغبت است ذكر نمود و بايع بايد مبيع را موافق آن صفات به مشترى تسليم كند .\r\nو اگر مبيع جزئى است از دو حال خارج نيست يا حاضر است يا غائب در صورتى كه مبيع حاضر باشد طريقى براى\r\n\r\n","description":"","footnote":"","page_name":" 450 ","page_number":498},
  {"content":"\r\n\r\nرفع جهالت از مبيع جز مشاهده موجود نيست و اگر مكيل يا موزون يا معدود باشد علاوه بر مشاهده كيل و وزن و عدد در آن معتبر است و الا همان مشاهده كافى است . و اگر مبيع حين عقد غائب باشد بذكر اوصاف از آن رفع جهالت بشود پس اگر مطابق با اوصاف درآمد مبيع لازم است و الا مشترى مخير است بين فسخ و قبول .\r\nاگر بين وصف و اشاره تعارض شود قاعده مطردى در باب تقديم يكى بر ديگرى وجود ندارد بلكه مورد باعتبار قرائن حاليه و مقاليه مختلف است . و همچنين است جائى كه تعارض بين اسم و اشاره باشد تقديم يكى بر ديگرى منوط بدلالت قرائن و احوال خواهد بود .\r\n( كليات ص 13 )\r\n\r\nبَيْعِ حاضِر\r\n- اصطلاح فقهى است و در صورتى كه مبيع حاضر و مرئى باشد يا در حكم آن اين بيع را باعتبار مبيع بيع حاضر گويند در مقابل بيع غايب كه مبيع غايب يا نامرئى باشد ( از الفقه ج معاملات ص 135 ) رجوع به سلف و سلم شود .\r\n\r\nبَيْعِ حَصاة\r\n- ( اصطلاح فقهى ) حصاة سنگ ريزه است و اين اصطلاح فقهى است و بيع حصاة بدين معنى است كه بايع گويد اين سنگ را پرتاب كن بهر يك از متاعهاى موجود و مثلا بهر توپ پارچهء كه خورد مال تو باشد به فلان مبلغ و البته اين معامله نادرست و باطل است\r\n. \r\nبيع خيارى\r\n- ( اين اصطلاح فقهى است ) در كليات حقوقى آمده است :\r\nبيع خيارى عبارت است از اينكه بر حسب شرط خيار مشترى در صورت رد ثمن حق فسخ معامله را داشته باشد .\r\nو رد ثمن به چند وجه تصور مىشود .\r\nاول آنكه خيار منوط برد ثمن باشد و قبل از آن براى او خيارى نباشد .\r\n2 - در تمام مدتى كه مقرر گرديده مشترى با رد ثمن ، خيار فسخ داشته باشد .\r\n3 - با رد ثمن انفساخ قهرا حاصل شود .\r\n4 - با رد ثمن بايع ملزم بفسخ باشد كه مرجع آن باقاله است و اگر فسخ نكنند لا محاله مشترى حق فسخ خواهد داشت .\r\nفرق بين بيع خيارى و شرط خيار اين است كه در شرط خيار مشترى اول فسخ مىكند و پس از آن ثمن را استرداد مىنمايد . و در بيع خيارى امر به عكس است تا مشترى ثمن را ببايع رد نكند حق فسخ بيع را نخواهد داشت . پس در بيع خيارى رد ثمن سبب فسخ است و در شرط خيار فسخ سبب رد .\r\n( كليات حقوقى ص 102 )\r\n\r\nبَيْعِ دَيْن بِدَيْن\r\n- اين اصطلاح فقهى است و معامله‌ايست باطل و صورت آن اين است كه ثمن و مثمن هر دو مدت‌دار باشند كه بيع كالى بكالى هم گويند ( از الفقه ج معاملات ص 152 ) .\r\n\r\nبَيْعِ رَبَوىّ\r\n- ( اين اصطلاح فقهى است ) در معتقد الاماميه آمده است :\r\n\r\n","description":"","footnote":"","page_name":" 451 ","page_number":499},
  {"content":"\r\n\r\nبدان كه ربا حرام است ، و گناهى بزرگ است .\r\nو از رسول ص روايت است :\r\n« درهم رباء عند اللّه اعظم من سبعين زنية كلها بذات محرم »\r\n، يعنى : يك درهم ربا نزد خداى تعالى بزرگ‌ترست از هفتاد بار زناكردن با محرم خويش .\r\nو ربا ثابت است در هر چه آن را [ به 
  ] پيمايند و بسنجند ، روا نباشد فروختن آن چون يك جنس بود بعضى از آن ببعضى متفاضل ، يعنى : بافزودن اندك و بسيار .\r\nو روا بود متماثل ، يعنى : برابر چون نقد باشد ، و پيش از افتراق قبض كند . و درين كسى خلاف نكرده است الا « مالك » ، كه وى تفاضل روا داشته است ، چون يكى مصنوع باشد و زيادتى قيمت صنعت بود .\r\nحجت بر وى اينست كه رسول ص فرموده است :\r\n« لا تبيعوا الذهب بالذهب ، و لا الورق بالورق ، الا سواء بسواء »\r\n، يعنى :\r\nزر بزر ، و نقره به نقره مفروشيد ، الا راستار است . و فرقى نكرده است ميان مصنوع و غير مصنوع .\r\nو اگر جنس مختلف باشد ، اعتبار تماثل بيفتد ، اما حلول و تقابض معتبر باشد احتياط را .\r\nو اگر بىاين بيع كند ، صحيح باشد با كراهتى ،\r\nلقوله ص : « و اذ اختلف - الجنسان ، فبيعوا كيف شئتم »\r\nيعنى : چون جنس مختلف شود ، چنان كه خواهيد بفروشيد .\r\nو اگر يكى زر باشد يا نقره و ديگر غير آن ، هر سه شرط ساقط گردد . و روا بود بيع دينارى و درهمى به دو دينار و هزار درم ، و جامه‌اى به دو هزار درم ، لظاهر القرآن و دلالة الاصل .\r\nو گوشت هر جنسى از حيوان بخلاف ديگرى است : گوشت اشتر جنسى ، و گوشت گاو جنسى ديگر ، و گوشت گوسفند جنسى است . اگر چه انواع ايشان مختلف باشد . و حكم شير ايشان حكم گوشت است .\r\nو گوشت به حيوان از جنس او فروختن روا نيست ، « لما روى من نهيه ص : عن بيع اللحم بالحيوان » . و اگر جنس او نباشد ، روا بود .\r\nو حيوان به حيوان فروختن روا باشد ، اگر جنس باشد ، و اگر غير جنس ، برابر و زيادت ، نقد ، نه نسيه ، لما\r\nرووه من قوله ص : « الحيوان بالحيوان واحد بالاثنين ، لا باس به نقدا و لا يجوز نسية »\r\n، يعنى :\r\nحيوان به حيوان ، يكى به دو فروختن باكى نيست بنقد نه بنسيه .\r\nو گندم در خوشه بگندمى كه از آن بود يا غير آن ، اگر از زمينى معين باشد ، روا نيست فروختن . و اين را بيع « محاقله » گويند .\r\nو همچنين خرمايى كه بر درخت باشد بخرمايى از آن درخت يا از غير آن . و اين را بيع « مزابنه » گويند .\r\nو رسول ص ازين هر دو نهى كرده است ، از براى آنكه در وى از ربا ايمن نتوان بودن .\r\nاما رخصت داده است در درخت خرما كه در بوستان غيرى باشد ، آن را حرز كنند ، و بخرما به صاحب بوستان\r\n\r\n","description":"","footnote":"","page_name":" 452 ","page_number":500},
  {"content":"\r\n\r\nفروشند . و اين را « بيع العرايا » خوانند ، و در غير اين روا نبود .\r\nو روا نبود رطب بخرما فروختن ، زيرا كه از رسول ص پرسيدند كه : روا باشد رطب بخرما فروختن ؟ فرمود :\r\n« أ ينقص اذا جف ؟ » ، يعنى : چون خشك شود هيچ ازو كم گردد ؟ گفتند آرى .\r\nفقال : « فلا اذن » ، گفت : پس روا نباشد ، چونكه كم ميگردد .\r\nاما ميوه‌هاى ديگر را ، نصى [ نيست 
  ] بر آنكه روا نباشد تر به خشك فروختن .\r\nو حمل كردن بر رطب قياس باشد ، و قياس روا نيست .\r\nو ميان فرزند و پدر ، و ميان خواجه و بنده ، و ميان زن و شوهر ، و ميان مسلمان و كافر ، ربا نباشد ، براى آنكه عموم تحريم ربا مخصوص است ، باجماع طائفه ، بجنسى دون جنسى . پس انكار نباشد آن را كه مخصوص بود به شخصى دون شخصى .\r\n( معتقد الاماميه ص 351 - 354 )\r\n\r\nبَيْعِ سَلَفْ\r\n- اين اصطلاح فقهى است و بيع سلف كه آن را سلم هم گويند يعنى پيش فروش و بدين صورت است كه مبيع بتوصيف فروخته شود براى مدتى كه محصول آن ميرسد به بهاى نقد حال و مقابل بيع نسيه است چون در نسيه متاع موجود و حال است و بهاء مؤجل است يعنى مدت دارد و در بيع سلف بايد صفاتى كه موجب تفاوت قيمت مىشود معين شود و موضع تسليم و وقت آن نيز معلوم گردد ( از صيغ العقود ص 112 ) . در معتقد الاماميه آمده است :\r\nشرائطى كه خاص است به بيع سلم :\r\nذكر اجل است ، و موضع تسليم ، و آنكه بها حاضر باشد ، و در مجلس عقد [ قبض 
  ] كند .\r\nاما اعتبار اجل براى آنست كه رسول ص فرموده است :\r\n« من اسلف فليسلف فى كيل معلوم الى اجل معلوم »\r\n، يعنى : هر كه سلف كند گو سلف كن در كيلى معلوم ، و وزنى معلوم ، تا اجل معلوم .\r\nو اگر گويد تا وقت درودن ، يا ارتفاع غله ، يا بازآمدن فلان از سفر ، درست نباشد ، زيرا كه مجهول است ، و رسول ص فرموده است :\r\n« لا تبايعوا الى الحصاد و لا الى الدياس و لكن الى اشهر معلوم »\r\n، يعنى : مفروشيد تا وقت درودن ، و خرمن كوفتن ، و ليكن تا بماهى معلوم فروشيد . و اين نص است .\r\nو روا نباشد بيع سلم در چيزى كه بصفت متميز نشود ، و مضبوط نگردد ، چون معجونات و مركبات و نان و گوشت ، و نه در آنچه آن را بشمار فروشند مگر به وزن .\r\nو روا نباشد فروختن آن چيز كه بسلم خريده باشد پيش از اجل . اما چون اجل درآيد ، روا باشد به آن كس فروختن كه ازو خريده باشد ، به مثل آنچه بوى داده باشد ، و بيشتر از آن ، اگر از جنس آن نباشد . و به غير او تواند فروختن بيشتر از آنچه خريده باشد ، بجنس آن ، الا آن چيز طعام باشد ، آنگه روا نباشد فروختن پيش از قبض باجماع .\r\nو لازم نباشد مشترى را قبول كردن\r\n\r\n","description":"","footnote":"","page_name":" 453 ","page_number":501},
  {"content":"\r\n\r\nآنچه خريده باشد ، بسلم ، پيش از اجل ، از براى آنكه اجبار كردن محتاج دليل است . و روا باشد كه گويد چيزى از آن كم كن تا پيش از اجل بدهم .\r\nو روا نباشد كه از اجل چيزى باز پس دارد ، تا آن را زيادت كند ، از براى آنكه ربا باشد .\r\n( معتقد الاماميه ص 354 ، 355 )\r\n\r\nبَيْعِ صَرْف\r\n- اين اصطلاح فقهى است و بيع نقد بنقد ( طلا به طلا و نقره به نقره ) است كه البته در صورت عدم تفاوت وصف يا مقدار در متبادلين مكروه و الاحرام و باطل است .\r\n\r\nبَيْعِ غَرَرىّ\r\n- هر بيعى كه در آن اوصاف و مشخصات مبيع ذكر نشود بطورى كه رفع جهل شود غررى خواهد بود رجوع به غرر و بغبن شود .\r\n\r\nبَيْعِ غَيْر لازِم\r\n- ( اين اصطلاح فقهى است ) بيع غير لازم بيعى است كه هر يك از طرفين ذاتا يا بسبب خيار ، حق فسخ آن را داشته باشند . رجوع به بيع شود .\r\n( كليات ص 64 )\r\n\r\nبَيْعِ كالِىّ بِكالِى\r\n- اين اصطلاح فقهى است و بيع دين بدين است و اين بيع حرام است و صورت آن اين است كه بگويد « دين الفلانى بدينك الفلانى » يا « بعتك دين الفلان بعشرة دراهم مؤجلة الى شهر » ( از صيغ العقود ص 112 ) .\r\n\r\nبَيْعِ مُحاقَلَة\r\n- رجوع به محاقله شود\r\n\r\nبَيْعِ مُرابَحَة\r\n- رجوع بمرابحه و به بيع مساومه شود .\r\n\r\nبَيْعِ مُزابَنَة\r\n- رجوع بمزابنه شود .\r\n\r\nبَيْعِ مُساوَمَة\r\n- خريد و فروش از جهت آنكه فروشنده از رأس المال اطلاع دهد يا نه بر چهار قسم است .\r\nاگر اصولا خريدار را از رأس - المال مطلع نكند و بگويد بفلان مبلغ ميفروشم آن را مساومه گويند . و بهترين نوع بيع است زيرا تقلب و تخلفى ندارد و گويد بهر مبلغى كه خريده‌ام بفلان مبلغ ميفروشم .\r\nو اگر مشترى را آگاه كند و به همان قيمت كه خريده است بفروشد بيع توليه گويند و اگر بزيادت از رأس المال بفروشد مرابحه گويند و اگر كمتر از رأس المال بفروشد مواضعه گويند ( از كشاف ج 1 ص 278 )\r\n\r\nبَيْعِ مَضامين\r\n- ( اصطلاح فقهى ) اين نوع بيع عبارت از فروختن ما في - الأصلاب باشد مثل بره در صلب فحل و البته اين نوع بيع باطل است مگر آنكه مادر آن به فروش رود چنان كه گاوسالهء را كه ماده گاوى مستعد حمل‌بردارى آنست بضميمه آن ماده گاو بفروشد كه درست است و بديهى است كه اين نوع قيد و وصف مهمل و بيهوده است .\r\n\r\nبَيْعِ مُعاطات\r\n- ( از اصطلاحات فقهى است ) در كليات حقوقى آمده است :\r\nآيا صدق عقد بر بيع و عقود ديگر موقوف است بر اينكه بالفاظ انشاء\r\n\r\n","description":"","footnote":"","page_name":" 454 ","page_number":502},
  {"content":"\r\n\r\nشوند يا حاجتى بخصوص الفاظ نداشته بلكه بهر فعلى كه كاشف از قصد باشد تحقق خواهد يافت و عقد بر آن صادق است ؟\r\nكسانى كه معاطات را فقط مفيد اباحه و اذن قرار داده و آن را مفيد تمليك نمىدانند لا محاله لفظ را در عقود معتبر ميدانند و ظاهرا متفق باشند بر اينكه كسى كه قادر بر تلفظ نيست دربارهء او اشاره كافى است نهايت آنكه بعضى آن را مقيد كرده به جائى كه عاجز از توكيل باشد .\r\n( كليات ص 70 )\r\n\r\nبَيْعِ مُعَجَّل\r\n- ( از اصطلاحات فقهى است ) در كليات حقوقى آمده است :\r\nبيع باعتبار تعجيل يا تأجيل عوضين تقسيم مىشود به چهار قسم زيرا :\r\nعوض و معوض يا حالند و يا معجل و اين قسم محتاج بتقييدى نيست بلكه ارسال و اطلاق عقد در آن كافى است و آن را بيع مرسل يا معجل نامند .\r\nيا ثمن معجل است و مثمن مؤجل و اين بيع سلم و سلف است .\r\nيا امر به عكس است و آن بيع نسيه است .\r\nيا هر دو مؤجلند و آن را بيع كالى بكالى گويند .\r\n( كليات ص 65 )\r\n\r\nبَيْع مُقايَضَه\r\n- اين اصطلاحات فقهى است و اين نوع بيع مبادله عين به عين است در غير نقدين كه بيع صرف است اين بيع را بيع سلعه بسلعه هم گويند .\r\n\r\nبيْع مَكيل و موزُون\r\n- ( از اصطلاحات فقهى است ) در معتقد الاماميه آمده است : فروش مكيل يا موزون قبل از قبض صحيح نيست . پس اگر كسى چيزى را كه از سنخ مكيل يا موزون است خريدارى كرده و هنوز آن را تحويل نگرفته آن را به ديگرى بفروشد اين معامله صحيح نيست .\r\nو بعضى حكم منع از فروش قبل از قبض را بطعام تخصيص داده‌اند و در اين تخصيص به اين حديث نبوى نظر داشته‌اند : من ابتاع طعاما فلا يبعه حتى يقبضه . يعنى كسى كه طعامى را خريدارى كرده تا آن را بقبض درنياورده نفروشد .\r\nو علتى كه بعض ديگر براى منع از بيع قبل از قبض ذكر كرده‌اند اين است كه ملك قبل از قبض ضعيف است زيرا اگر مبيع قبل از قبض تلف شود بموجب قاعده « كل مبيع تلف قبل قبضه فهو من مال البائع » بيع منفسخ مىشود و لازم ميآيد توالى چندين ضمان در شيئى واحد .\r\n( كليات ص 32 )\r\n\r\nبَيْع مُلامَسَه\r\n- اين اصطلاح فقهى است و بيع ملامسه آنست كه بايع متاعى را بفروشد به شرط آنكه هر گاه مشترى لمس كرد بيع واقع شود و متاع مشاهده نشده باشد يعنى در مورد معامله بجاى رؤيت ، لمس شود و البته اين نوع معامله باطل است ( از صيغ العقود ص 114 ) .\r\n\r\nبَيْع مَلاقيح\r\n- اين نوع بيع فروختن ما في بطون الامهات است بطور مستقل و بديهى است كه اين نوع معامله باطل است مگر با حامل ( از صيغ العقود ص 114 ) .\r\n\r\nبَيْع مُنابَذَة\r\n- ( اصطلاح فقهى ) هر -\r\n\r\n","description":"","footnote":"","page_name":" 455 ","page_number":503},
  {"content":"\r\n\r\nگاه طرفين بيع يعنى فروشنده و خريدار قرارى كردند كه مثلا فلان متاع را اگر خريدار لمس كند يا هر يك از آنها سنگى بدان انداختند بيع لازم شود قسم اول ملامسه است و دوم منابذه است و سوم حصاة است هر سه باطل است . و « بيع المنابذه ان يقول ان نبذته الى فقد اشتريته بكذا » ( از صيغ العقود ص 114 ) يعنى قرار اين باشد كه اگر خريدار لمس كرد لازم شود ملامسه است و اگر بايع سنگى بدان انداخت لازم باشد منابذه است و اگر مشترى سنگ انداخت حصاة .\r\n\r\nبَيْع مُنَجَّز\r\n- ( اين اصطلاح فقهى است ) در كليات حقوقى آمده است :\r\nگاه بيع موصوف مىشود ببيع قطعى و بتى و مقصود از آن بيع منجز و نافذ است در مقابل بيع شرط و بيع موقوف به اجازه نه آنكه در قبال معلق باشد كه بسبب تعليق از اصل فاسد است .\r\n( كليات ص 64 )\r\n\r\nبَيْعِ مُواضَعَة\r\n- رجوع به مواضعه و مساومه شود .\r\n\r\nبَيْع نافِذ\r\n- بيعى است كه مفيد ملك باشد فى الحال .\r\nدر كليات حقوقى آمده است :\r\nبيع از حيث نفوذ و عدم نفوذ بسه قسم تقسيم مىشود زيرا بيع يا بطور صحيح واقع مىشود و داراى اثر است و يا بيع باطل و بىاثر است و بيع صحيح يا اثرش فعلى است كه آن را منجز گويند يا تأثيرش مراعى است بامر متأخرى كه آن را بيع فضولى گويند . پس بيع يا صحيح است يا فاسد يا نافذ است يا موقوف .\r\nفقهاء عامه بين باطل و فاسد فرق گذاشته‌اند . بطلان را در جائى استعمال ميكنند كه معامله فاقد شرطى از شروط اساسى باشد مثل معامله صغير يا مجنون يا معامله نسبت به چيزى كه ماليتى ندارد .\r\nو فساد را در جائى به كار مىبرند كه معامله فاقد شرطى از ساير شروط باشد مثل عدم قدرت بر تسليم يا بيع مجهول .\r\nبهر حال بيع نافذ ، بيعى است كه جامع شرائط عقد و فاقد موانع بوده و به اين لحاظ مؤثر از حين عقد باشد .\r\nبر عكس بيع موقوف عقدى است كه تأثيرش موقوف به اجازه غير عاقد باشد يا از جهت مالك بودنش و يا از جهت اينكه براى او حقى است در احد عوضين .\r\nاولى مثل بيع فضولى و دومى مثل محجور عليه به علت سفاهت يا فلس كه موقوف است به اجازه ولى يا حاكم .\r\n( كليات ص 63 )\r\n\r\nبَيْع نَجْش\r\n- نجش بفتح نون و سكون جيم زيادت باشد در بيع به آنكه شخصى در قيمت متاعى زياد كند براى ترغيب ديگران بدون آنكه خود بخواهد بخرد و اين عمل حرام است .\r\n\r\nبَيْع نَقْد\r\n- اين اصطلاح فقهى است و بيعى است كه هم ثمن و هم مثمن هر دو حال و معجل باشد . ( از صيغ العقود ص 111 ) .\r\n\r\n","description":"","footnote":"","page_name":" 456 ","page_number":504},
  {"content":"\r\n\r\n\r\nبَيْعُ النّسيّة\r\n- اين اصطلاح فقهى است و بيع نسيه بيعى است كه متاع حاضر و نقد باشد و ثمن مؤجل و مدت‌دار باشد و بايد ثمن و مدت معلوم و مشخص باشند و صيغهء آن « بعتك هذا المتاع بعشرة دراهم و آجلتك فى الثمن الى شهر » است ( از صيغ العقود ص 418 ) .\r\n\r\nبَيْع و رَهْن\r\n- ( اين اصطلاح فقهى است ) در كليات حقوقى آمده است :\r\nهر چيزى كه بيع آن صحيح باشد رهن آن نيز صحيح است چيزى كه بيع آن صحيح نباشد رهن آن هم صحيح نيست زيرا بيع مختص است باعيان و هر عينى كه داراى ماليتى باشد بيع آن صحيح ، چنان كه رهن آن نيز صحيح است .\r\nعكس قضيه ، بنا بر قول مشهور كه رهن منافع را صحيح نمىدانند مسلم است .\r\nاشكال در اين است كه بيع چيزى صحيح و رهن آن صحيح نباشد زيرا رهن اختصاص باعيان خارجى دارد و لذا قبض نزد بعضى شرط صحت است و نزد بعضى ديگر شرط لزوم و استدلال كرده‌اند به آيه شريفه : فرهان مقبوضة و به اين خبر « لا رهن الا مقبوض » .\r\nپس قاعده مطرد است در عكس قضيه نه در طرد آن زيرا دائره رهن از لحاظ شرط بودن قبض در آن تنگ‌تر از دائره بيع است .\r\nبعضى در رهن ، قبض را اصلا شرط ندانسته‌اند ، نه در صحت و نه در لزوم و ميگويند مراد از قبض در آيه و همچنين در خبر اين است كه شىء مرهون حين عقد صلاحيت براى قبض داشته باشد .\r\nو همان طورى كه در بيع ، بايع مكلف است مبيع را به مشترى تسليم نمايد در رهن من باب وثيقه راهن مكلف است عين مرهونه را بمرتهن تسليم نمايد . بنا بر - اين قبض از آثار عقد است نه از شروط آن .\r\nپس همان طورى كه مبيع در جائى كه فاقد صلاحيت تسليم باشد صحيح نبوده و از درجه اعتبار ساقط است رهن نيز به همين منوال فقط وقتى باطل است كه در حين وقوع عقد صلاحيت تسليم را نداشته باشد و نتوان آن را بمرتهن تحويل داد و لو اينكه عين خارجى باشد .\r\nو بنا بر اين قول در صورتى كه دين حال باشد و يا شرط حلول آن شود بطورى كه قبض آن حين وقوع عقد رهن ، امكان‌پذير باشد ممكن است آن را رهن قرار داد و اين قول نه فقط مخالف با ظاهر آيه و خبر است ، مستلزم خرق اجماع مركب خواهد بود . ( كليات حقوقى ص 30 ، 31 ) .\r\n\r\nبَيْعِ وَقْتِ نِدا\r\n- ( اين اصطلاح فقهى است ) و مراد بيع در موقع ندا اذان جهت انجام فرائض است و گفته شده است اذان جمعه و به حكم  « إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ وَ ذَرُوا الْبَيْعَ  و التجارة » البته بيع در آن موقع مكروه است .\r\n\r\nبَيّنات\r\n- جمع بينه است و نزد فقهاء اطلاق بر شهادت شود و گويند حجة بر سه قسم است بينه ، اقرار و نكول .\r\n\r\n","description":"","footnote":"","page_name":" 457 ","page_number":505},
  {"content":"\r\n\r\nو بالجمله مراد دلائل و شهود است و گويند « البينة من المدعى و اليمين على من انكر » « البينة حجة شرعية » ( قواعد شهيد ص 189 ) . رجوع به ( كشاف ج 1 ص 172 - شرح لمعه ج 1 ص 209 ) شود .\r\n\r\nبُيْهَشِيَّه\r\n- ( اصطلاح كلامى ) فرقهء از خوارج اصحاب بيهش بن جابراند كه گويند ايمان عبارت از اقرار و علم باللّه و بما جاء به الرسول است كسى كه حلال و حرام را نداند كافر است و علم به محللات و محرمات واجب است . ( از كشاف ج 1 ص 139 ) .\r\n\r\nبَيْعَت\r\n- ( اصطلاح عرفانى ) بيعت عبارت از تسليم مريدست به شيخ كامل كه وظائف و دستورات شيخ را بطور كامل اجرا كند و طريق آن مختلف و متفاوت است و در حديث است كه با حضرت رسول هفت مرتبت بيعت كردند ، پنج بيعت براى طاعت و دو بيعت براى محبت و اين بيعتهاى هفتگانه بازاء اطوار هفتگانهء قلب است .\r\n\r\nبيگانه\r\n- كسى كه مشرف نشده است و در مقام سير و سلوك برنيامده ، قدم در راه طريقت ننهاده است ( كشاف ص 1554 ) .\r\n\r\nبيگانگى\r\n- ( اصطلاح عرفانى ) بيگانگى استغناى عالم الوهيت را گويند كه به هيچ چيز و به هيچ وجه مفتقر نيست و به هيچ چيز مماثلت و مشابهت ندارد ( كشاف ص 1554 )\r\n. \r\nبىنشان\r\n- ( اصطلاح عرفانى ) مقام بىاسمى است و مقام فنا است و ذات خدا را نيز گويند :\r\nعطار گويد :\r\n اى بىنشان محض نشان از كه جويمت * گم گشت در تو هر دو جهان ، از كه جويمت\r\nدر بحر بىنهايت عشقت چو قطرهء * گم شد نشان بنشان از كه جويمت \r\n*\r\n هر كه در راه حقيقت از حقيقت بىنشان شد * مقتداى عالم آمد پيشواى انس و جان شد \r\n\r\nبُيُوت كَواكِب\r\n- ( اين اصطلاح هيوى و نجومى است ) و آن عبارت از بخش‌هاى دوازده‌گانهء منطقة البروج بود كه البته ابتداى آن از افق طالع بود يا از طالع افق بود بر توالى و چون شكلى مربع و يا مدور كشند و در آن دوازده خانه رسم كنند كه متصل باشد يعنى بهمديگر متصل بوند و خانهء دوازده به خانهء نخست پيوسته بود در هر خانهء درجهء اول يكى از بيوت 12 گانه را يعنى قوسى از منطقة - البروج كه واقع باشد ميان اول حمل و مركز آن خانه بر توالى ثبت نمايند و مواضع كواكب سياره و عقدتين قمر را در هر خانهء از آن خانه‌ها كه افتد نيز به ترتيب ثبت نمايند و آن شكل را زايجه خوانند بعضى گفته‌اند از زيج است و بعضى گفته‌اند از زايش است . ( از بيست باب ملا مظفر ) .\r\nدر حاشيه التفهيم آمده است :\r\nمنطقة البروج را به 12 بخش قسمت\r\n\r\n","description":"","footnote":"","page_name":" 458 ","page_number":506},
  {"content":"\r\n\r\nكرده‌اند و آغاز آن از درجهء طالع بود سوى توالى بروج ( درجه طالع آن درجهء است كه مقارن آن برج از افق طلوع كرده باشد ) و آن را خانه‌ها يا بيوت خوانند و نخستين از آن طالع يعنى درجهء طالع و دوم خانه دوم تا به خانهء دوازدهم و درجه‌هاى هر خانهء با درجه‌هاى هفتمش يكى بود و اين عمل را تسوية البيوت نامند .\r\n( رجوع شود به حاشيه التفهيم ص 206 ) .\r\nدر شمس المعارف آمده است :\r\nبراى بروج دوازده‌گانه خانه‌هائى قرار داده‌اند بر حسب كواكب سيارات بدين ترتيب . حمل و عقرب بيت مريخ .\r\nثور بيت زهره . جوزاء و سنبله بيت عطارد . سرطان بيت قمر . اسد بيت شمس .\r\nحوت بيت مشترى . جدى و دلو بيت زحل .\r\n( از شمس المعارف الكبرى ) .\r\nاخوان الصفا گويند :\r\nفلك اعلى فلك البروج و ساير افلاك را نيز با حركت دورانى خود ميگرداند و اين حركت از مشرق به مغرب بود و در يك روز و شب يك دور زند و بهر حال در هر وقتى از اوقات شبانه‌روز و سال بعضى از درجات فلك البروج در افق مشرق قرار دارد و بعضى ديگر در وسط آسمان و بعضى در افق مغرب و بعضى در درجهء چهارم . . . و بالاخره فلك را اگر به چهار قسمت كنيم هر وقتى از اوقات قسمتى از درجات در يك ربع و قسمتى در ربع ديگر و . . . و هر ربعى از آن منقسم به سه قسمت شود و هر قسمتى را بيتى نامند پس 12 بيت پيدا خواهد شد به عدد بروج . دو ربعى كه از طالع تا وسط السماء و از غارب تا رابع است متقلب نامند . . . ( از رساله 11 ناموسيات ص 325 ) .\r\nبهر حال بيت اول را طالع گويند كه دلالت بر ابدان و زندگى دارد .\r\nبيت دوم را بيت المال گويند دلالت بر جمع مال و ذخيره كردن و . . . دارد .\r\nبيت سوم را بيت الاخوات نامند و دلالت به علم . دين . . . دارد .\r\nبيت چهارم را بيت الآباء نامند دلالت بر حالات آباء الاصل و زمين و بناء . . . دارد .\r\nبيت پنجم را بيت الولد نامند دلالت بر تناسل و . . . دارد .\r\nبيت ششم را بيت المرض نامند دلالت بر امراض و . . . دارد .\r\nبيت هفتم را بيت النساء نامند و دلالت بر زواج و . . . دارد .\r\nبيت هشتم را بيت الموت نامند و دلالت بر مرگ و قتل . . . دارد .\r\nبيت نهم را بيت السفر نامند دلالت بر اسفار . . . دارد .\r\nبيت دهم را بيت السلطان نامند دلالت بر رفعت و جاه . . . دارد .\r\nبيت يازدهم را بيت العادة نامند دلالت بر سعادت و . . . دارد .\r\nبيت دوازدهم را بيت الاعداء نامند دلالت بر دشمنى و . . . دارد .\r\n( از رساله 11 ناموسيات ص 385 - 387 ) .\r\n\r\n","description":"","footnote":"","page_name":" 459 ","page_number":507},
  {"content":"\r\n\r\nاخوان گويند :\r\nهر گاه طفلى به دنيا آيد و يا امرى و واقعه حادث شود بناچار در آن لحظه يكى از درجات 360 گانه در گردش افلاك از مشرق طلوع مىكند پس آن تولد و آن حادثه مقارن با يكى از آن درجات است كه فرضا از مشرق به طرف مغرب طلوع مىكند از آن درجه مقارن با آن حادثه تا سى درجهء كامل را طالع بيت - الحياة نامند . چه آنكه اين درجه‌ها از يك برج بود يا از دو برج و از سى درجه تا شصت درجه را بيت المال و از شصت تا 90 درجه بيت الاخوة و تا 120 درجه بيت الآباء و تا 150 درجه را بيت الاولاد و تا 180 درجه را بيت الامراض نامند .\r\nو تا 210 درجه را بيت الازواج و تا 240 درجه را بيت الموت و تا 270 درجه را بيت الاسفار و تا 300 درجه را بيت - السرطان و تا 330 درجه را بيت الرجاء و تا 360 درجه را بيت الاعداء نامند و هر يك از اين بيوت دلالت بر امرى دارد .\r\n( رجوع شود به رساله سوم از رسائل اخوان ص 91 ) .\r\n\r\nبُيُوت ساقِطَة\r\n- ( اين اصطلاح نجومى است ) رجوع باوتاد شود .\r\n\r\nبُيُوتُ الْعِبادَة\r\n- ( از اصطلاحات ملل و نحل است ) .\r\nمعابد صائبيان و مانويان را گويند كه در آنها هياكل و اصنامى بنامهاى آفتاب و ماهتاب و ساير كواكب مىنهادند .\r\nو مثلا هيكل بعلبك صنم آفتاب بود و هيكل حران صنم ماه بوده است و بنزديك آن دهى بوده است بنام باب الزهره و گويند لات صنم زحل و عزى صنم زهره بوده است .\r\n( از آثار الباقيه ص 205 )\r\n\r\nبُيُوت نِيران\r\n- يا آتشكده‌ها ( از اصطلاحات ملل و نحل است ) گويند نخستين آتشكده را فريدون بنا كرد يكى به طوس و ديگر به بخارا و آتشكدهء ديگرى در سجستان بنا شد بنام كركرا و در نواحى بخارا نيز آتشكدهء درست شد بنام قباذان و آتشكدهء ديگر بين فارس و اصفهان بنا شد كه كيخسرو و آن را بنا نهاد و آتشكدهء ديگرى همو به قومس بنا كرد كه بنام جرير ناميده شد و آتشكدهء ديگر بنام كنكدز در مشرق چين بامر سياوش بنا شد و ديگرى بارجان فارس كه ارجان جد گشتاسب بنا نهاد ، اين آتشكده‌ها را قبل از پيدايش زرتشت بنا نهاده‌اند ، زردشت اين گونه آتشكده‌ها را تجديد بنا كرد و آتشكدهء به نيشابور بنا كرد و ديگرى به نساء و براى آتش‌افروزى در آن از خوارزم آتش آوردند و گويند چون كيخسرو به جنگ افراسياب برفت بآتشكده و آتش بسيار احترام كرد و حتى بدان سجده كرد و بالاخره در بلاد روم نيز آتشكده‌ها بنا شد و همين طور در بلاد اسفينيا بنزديك مدينة السلام ( توران دختر كسرى در آن محل آتشكده بنا كرد ) و در هند و چين آتشكده‌هائى بنا كردند .\r\nدر سرزمين يونان نيز سه آتشكده وجود داشت . و اما اينكه مجوسيان آتش\r\n\r\n","description":"","footnote":"","page_name":" 460 ","page_number":508},
  {"content":"\r\n\r\nرا ستايش كنند به سه جهت بود يكى آنكه جوهرى است علوى و شريف دوم اينكه ابراهيم را نسوزانيد سوم اينكه گمان برند كه اگر آن را ستايش كنند از عذاب آتش جهنم نجات يابند و بالجمله نار قبلهء آنان بود ( رجوع شود به شهرستانى ضميمه ابن حزم ص 41 - 94 )\r\n\r\nبيوت وَبال\r\n- ( اين اصطلاح نجومى است ) در اصطلاح نجوم برج اسد خانه و بيت آفتاب است و سرطان بيت قمر ، جوزاء و سنبله بيت عطارد ، ثور و ميزان بيت زهره ، حمل و عقرب بيت مريخ قوس و حوت بيت مشترى ، جدى و دلو بيت زحل . و و بال هر كوكبى در مقابلهء بيت آن بود و هر يك از اين كواكب را در بيوت بعضى ديگر مواضع مخصوص بود كه شرف و هبوط و اوج و حضيض از همين امر بود .\r\n( رجوع شود به رسائل اخوان رساله دوم در نجوم ص 78 ) .\r\n\r\nبُيْهَسِيِّه\r\n( به صيغهء تصغير ) ( از اصطلاحات كلامى و ملل و نحل است ) .\r\nاصحاب ابو بيهس الهيصم بن جابر را گويند كه حجاج در ايام وليد در مدينه با او جنگيد و بر او غلبه يافت .\r\nاينان گويند مسلم كسى است كه بر توحيد خدا و معرفت رسول و ولايت امامان و برائت از اعداء خداى و رسول و اولياء إله اقرار كند . ( از ملل و نحل شهرستانى ص 57 ، 58 ) شايد اين كلمه تصحيف بيهشيه باشد كه گذشت .\r\n\r\nبَيِّنَة\r\n- ( از اصطلاحات فقهى است ) در كليات حقوقى آمده است :\r\nفرق بين بينه و اقرار اين است كه شارع مؤداى بينه را بمنزلهء واقع قرار داده و به اين لحاظ جميع آثار واقع بر آن مترتب مىشود .\r\nبنا بر اين هر گاه بموجب بينه ثابت شود كه فلان خانه متعلق به زيد است ميتوان خانه را از او خريد و آن را رهن گرفت و هكذا .\r\nاما اقرار ، ادله اعتبار آن ناظر بواقع نيست بلكه منتهاى مراتب اين است كه شخص مقر بموجب اقرار العقلاء على انفسهم جائز مأخوذ و ملزم باقرار خود مىباشد . اما ديگرى ملزم به آن نيست پس در جائى كه زيد اقرار كند كه فلان زن عيال او است و او منكر باشد ، مرد ملزم است بجميع آثار زوجيت ولى زن ملزم به چيزى از آثار زوجيت نيست . بر عكس اگر مرد اقامه بينه بر زوجيت كرد و حاكم حكم داد زن ملزم بجميع آثار زوجيت خواهد بود و ديگر محلى براى انكار او باقى نمىماند و علت همان طورى كه ذكر شد اختلاف دليل صحت و اعتبار بينه است و اقرار .\r\nو اينكه گفته‌اند بينه حجتى است متعدى و اقرار حجتى است قاصر نظر به همين معنى داشته‌اند .\r\n\r\n","description":"","footnote":"","page_name":" 461 ","page_number":509},
  {"content":"\r\n\r\nبهر حال شخص مأخوذ است باقرار خود و اقرارش دربارهء خود نافذ و معتبر خواهد بود . و انكار بعد از اقرار ، مسموع نيست پس اگر شخص اقرار بمديون بودن خود در مقابل ديگرى نموده و بعدا مدعى ايفاء دين شود بايد آن را اثبات نمايد .\r\n( كليات حقوقى ص 17 ، 18 )\r\n\r\nبيهوشى\r\n- ( اصطلاح عرفانى ) بيهوشى مقام طمس را گويند كه در آن صفات محو شود . ( كشاف ص 1554 )\r\n\r\n","description":"","footnote":"","page_name":" 462 ","page_number":510},
  {"content":"\r\n\r\n\r\nپ\r\n\r\nپادشاه جهان\r\n- ( اصطلاح عرفانى ) ذات حق تعالى است . و گاه اطلاق بر پيامبر و ائمهء اطهار شده است .\r\nچنان كه در قرآن مجيد مالك الملك هم اطلاق بر ذات احديت شده است گاهى بر عارفان و اقطاب اطلاق سلطان و پادشاه شده است .\r\nمولانا گويد :\r\n من چون آن سلطان گرفتم گوشهء * چون به معنى داده ما را توشهء\r\nمالك الملك است هر كس سر نهد * بىجهان خاك صد ملكش دهد .\r\nپادشاهان جهان از بدرگى * بو نبردند از شراب بندگى\r\nور نه ادهم‌وار سرگردان و دنگ * ملك را بر هم زدندى بىدرنگ\r\nليك حق بهر ثبات اين جهان * مهرشان بنهاد بر چشم و زبان \r\n*\r\n پادشاهى زيبد آن خلاق را * پادشاهى جملكان عاجز ورا\r\nپادشاه مظهر شاهى حق * فاضلان مرآت آگاهى حق \r\n\r\nپادشاه كواكب\r\n- ( اصطلاح نجومى ) اين اصطلاح را اخوان الصفا به كار برده‌اند تحت عنوان ملك كواكب و مادر اينجا كلمهء ملك را ترجمه كرديم و قسمتى از نظر آنان را تحت اين عنوان بياورديم .\r\nاينان گويند : آفتاب در بين كواكب بمانند پادشاه بود و البته كلمهء شاه ستارگان هم آمده است در متون فارسى بهر حال اينان ساير كواكب را اعوان و وزراء خورشيد دانند و گويند : ماه وزير اول و ولى عهد خورشيد است و عطارد كاتب و منشى او و مريخ فرمانده لشكر او و مشترى قاضى او و زحل خزانه‌دار او و زهره كنيز و خادم اوست ، افلاك در حكم اقاليم ملك او است ، برجهاى 12 گانه شهرهاى ملك او است ، درجات بروج به منزلهء دهات و دقائق به منزلهء محله‌ها و ثانيه‌ها منازل و دكانها هستند . ستارگان ثوابت در افلاك بمانند ارواح آنها هستند در اجساد .\r\n( رجوع شود به رساله سوم از رساله نجوميات اخوان ص 103 )\r\n\r\nپارسائى\r\n- ( اصطلاح عرفانى ) پارسائى پاكى و صافى در عبادات است و نزد سالكان عبارت است از احتراز از مقتضيات طبيعى و تمايلات شهوانى ( كشاف ص 1554 )\r\n\r\n","description":"","footnote":"","page_name":" 463 ","page_number":511},
  {"content":"\r\n\r\n\r\nپاك‌بازى\r\n- پاك‌بازى توجه خاص را گويند و توجه خالص را كه در اعمال نه ثواب خواهد و نه علو مرتبت .\r\n\r\nپائيز\r\n- ( اصطلاح عرفانى ) پائيز جمودت را گويند ( اصطلاحات فخر الدين ) .\r\n\r\nپدر نَفْسانى\r\n- ( اصطلاح عرفانى ) مراد از پدر نفسانى رسول خداست كه آموزگار خلق است . و مادر نفسانى وصى اوست چنان كه حضرت رسول بوصى خود حضرت امير فرمودند من و تو پدر و مادر اين امت هستيم ( از جامع الحكمتين ص 29 .\r\nشرح گلشن راز ص 679 ) .\r\nو در اصطلاحات فلسفى گفتيم كه مراد از آباء و پدر تنها ، عالم علوى است كه آباء سبعه گويند .\r\n\r\nپرتو حق\r\n- ( اصطلاح عرفانى ) فيوضات الهى كه بر دل پاكان و صافى دلان تابد مولانا گويد :\r\n مهر و رأفت وصف انسانى بود * خشم و شهوت وصف حيوانى بود\r\nپرتو حقست و آن معشوق نيست * خالقست او گوئيا مخلوق نيست \r\n* تركيبات ديگرى هم در كتب ادبى و عرفانى با كلمهء پرتو آمده است از جمله :\r\nپرتو خورشيد ، پرتو روح ، پرتو عقل ، پرتو انديشه ، پرتو ماه ، پرتو وجود ، پرتو جود ، پرتو وحى .\r\nمولانا گويد :\r\n پرتو آن وحى بر وى تافتى * او درون خويش حكمت يافتى\r\nعين آن حكمت بفرمودى رسول * زين قدر گمراه شد آن بو الفضول\r\nكانچه ميگويد رسول مستنير * مر مرا هست آن حقيقت در ضمير\r\nپرتو انديشه‌اش زد بر رسول * قهر حق آورد بر جانش نزول\r\nپرتو آن ناگهش بر دل بتافت * در درون خويشتن حرفى نيافت \r\n*\r\n پرتو روح است نطق و چشم و گوش * پرتو آتش بود در آب جوش\r\nآن چنان كه پرتو جان بر تن است * پرتو ابدال بر جان من است \r\n*\r\n پرتو خورشيد بر ديوار تافت * تابش عاريتى ديوار يافت\r\nبر كلوخى دل چه بندى اى سليم * واطلب اصلى را كه پايد او مقيم\r\nاى كه تو هم عاشقى بر اصل خويش * خويش از صورت‌پرستان ديده بيش\r\nپرتو عقلست آن بر حس تو * عاريت ميدان ذهب بر مس تو \r\n*\r\n پرتو ساقيست كاندر شيره رفت * شيره برجوشيد و رقصان گشت زفت \r\n*\r\n پرتو مستى بيحد نبى * چون بزد هم مست و خوش گشت آن غنى\r\nلاجرم بسيار گو شد از نشاط * مست ادب بگذاشت آمد در خباط\r\nنى همه جا بيخودى شر مىكند * بىادب را بىادبتر مىكند\r\nگر بود عاقل نكو فر مىشود * ور بود بدخوى بدتر مىشود \r\n*\r\n پرتو شيخ آمد و منهل ز شيخ * قبض و شادى نز مريدان بل ز شيخ \r\n\r\n","description":"","footnote":"","page_name":" 464 ","page_number":512},
  {"content":"\r\n\r\n پرتو شيخ است آن تقليد شيخ * چون ببيند شادى از تأييد شيخ\r\nچون سبد بر آب و نورى بر زجاج * گر ز خود دانند آن باشد لجاج \r\n\r\nپَرده\r\n- ( اصطلاح عرفانى ) پرده ، حاجب ميان حق و بنده است و مانعى را گويند كه ميان عاشق و معشوق باشد و از لوازم طريق باشد از جهت معشوق .\r\nعطار گويد :\r\n اى پرده‌ساز گشته در اين دير پرده در * تا كى چو كرم پيله‌نشينى به پرده در\r\nچون كرم پيله پردهء خود را كند تمام * زان پرده گردد ار كند اين پرده پرده در \r\n*\r\n دلم از پرده برون شد كجائى اى مطرب * بنال هان كه از اين پرده كار ما بنواست \r\nعطار گويد :\r\n در پرده نيستى هم آواز * چون نالهء نيم خواب مستان\r\nچون هيچ نشان نيابىاز خود * تيرى بنشانه راست بنشان \r\n*\r\n پردهء پندار كان چون سد اسكندر قويست * آه خونالود من هر شب به يك يا رب بسوخت\r\nروز ديگر پردهء ديگر برون آمد ز بر * پردهء ديگر ببازيهاى ديگر شب بسوخت \r\nحافظ گويد :\r\n ساقى بيا كه يار ز رخ ، پرده برگرفت * كار چراغ خلوتيان باز در گرفت\r\nآن شمع سرگرفته دگر چهره برفروخت * وين پير سالخورده جوانى ز سر گرفت\r\nآن عشوه داد عشق كه مفتى ز ره برفت * و آن لطف كرد دوست كه دشمن حذر گرفت \r\nبعضى از تركيبات : پرده انس ، پردهء خمول ، پردهء تقدير ، پرده صفات ، پردهء عدم ، پرده عصمت ، سراپرده عقل ، پردهء ناموس ، پرده قرب ، پرده وقت ( از تفسير حدائق ص 156 ، 359 ، 222 ، 677 ، 395 ) .\r\nمولانا گويد :\r\n پرده اى ستار از ما وامگير * باش اندر امتحان ما را مجير \r\n*\r\n پرده‌هاى ديده را داروى صبر * هم بسوزد هم بسازد شرح صدر\r\nآينهء دل چون شود صافى و پاك * نقشها بينى برون از آب و خاك\r\nهم ببينى نقش و هم نقاش را * فرش و دولت را و هم فراش را\r\nچون خليل آمد خيال يار من * صورتش بت معنى آن بت‌شكن \r\n*\r\n پرده‌ها را اين زمان برداشتيم * حسن را بىواسطه افراشتيم\r\nزانكه بس با عكس من در تافتى * قوت تجريد ذاتم يافتى\r\nچون از اين سو جذبهء من شد روان * او كشش را مىنبيند در ميان\r\nمغفرت خواهد ز جرم و از خطا * از پس آن پرده از لطف خدا \r\n*\r\n پرده‌بردار و برهنه گو كه من * مىنگنجم با صنم در پيرهن\r\nگفتم ار عريان شود او در عيان * نى تو مانى نى كنارت نى ميان \r\n\r\nپَرْدهء حَدَثان\r\n- ( اصطلاح عرفانى ) ماديات و علائق مادى : و از حدثان پردهء حدثان بردارد و از خيام ازل عروس وحدت پديد آيد و بعد از خزان نيستى ، نوروز\r\n\r\n","description":"","footnote":"","page_name":" 465 ","page_number":513},
  {"content":"\r\n\r\nجمال قدم روى خويش بنمايد ، نوروزى كه در آن صد هزار بساتين بهار قدرت يابد و صد هزار گلستان جلال وحدت . ( شطحيات ص 17 ) .\r\n\r\nپَرْدهء غَيْرَت\r\n- ( اصطلاح عرفانى ) بدان كه دلهاى دوستان حق در پردهء غيرت است امروز در پردهء غيرت شنيده و فردا در پرده غيرت ديده آنگه حق تعالى دل تو بكس ننمايد از آنست كه در پردهء غيرت ميدارد و در قبضه صفت ، در بساط ناز اندر حضرت شهود و خلوت عيان ، حق ترا مىبيند و حق با او مىنگرد . ( از عده ج 6 ص 512 ) مولانا گويد :\r\n ميشناسد پردهء جان آن صنم * چون نداند پرده را صاحب صنم\r\nچون ز پرده قصد عقل ما كند * تو فسون بر ما مخوان و برمدم . \r\nنقلست كه در آن شب قرب و كرامت ، آن سلطان اقليم رسالت را بر چهار بالش مسند قرب نشاندند ، خطاب مستطاب رب الارباب جل جلاله بجبرئيل امين در رسيد كه اى جبرئيل محمد ( ص ) را در هفتاد هزار پرده غيرت متوارى گردانيده‌ايم ، امشب يك پرده از آن پرده از جمال با كمال محمدى ص بردار ، تا ساكنان عالم بالاحسن و جمال سيد انبياء عليه افضل الصلاة و اكملها مطالعه نمايند ، چون جبرئيل بامر جليل جل جلاله يك پرده از آن پرده‌ها از جمال محمدى برداشت ، نورى پديد آمد كه در پرتو آن نه عرش را نور ماند و نه كرسى را و نه آفتاب و نه ماه و نه ستاره و نه كروبيان عالم قدس را ، بعد خطاب آمد كه اى محمد چند غم امت خورى ، امشب يك پرده از هفتاد هزار پرده برداشتيم نور قمر و ستاره و آفتاب و عرش و كرسى و لوح و قلم مضمحل و ناچيز گشت ، فردا كه در عرصات قيامت كه اين هفتد هزار پرده بالتمام برداريم اگر معاصى و زلات و ظلمات و هفوات امت در جنب آن انوار ناچيز و مضمحل گردد چه عجب .\r\n\r\nپَرْدهء عَما\r\n- ( اصطلاح عرفانى ) مراد مرتبت عمى و اعيان ثابته است كه موجودات در عماى محض بودند كه فرمود   « هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً »   پادشاه عالم ، دارندهء جهان ، داناى نهان ، اول كه خلق را بيافريد ، در غشاوه ستر خلقت آفريد ، در پردهء عمى يك گروه بودند ، همه در ظلمت غيب مجتمع ، همه در سر نهاده خود ماندند .\r\n در خرابات نهاد خود بر آسودست خلق * غمزه بر هم زن يكى تا خلق را بر هم زنى \r\nپس بريدى از آن عالم بىنهايت « خلق اللّه الخلق فى ظلمة فالقى عليهم من نوره فمن اصابه من ذلك النّور اهتدى و من اخطاه ضلّ » چون همه در آگاهى آمد ، اسرار ارادت مقهور مشيت ، جريح حكمت گوش بر جد و بخت خويش نهادند ، كه تا چون آيد و بر ايشان چه حكم راند ، آنگه دست تقدير ايشان را به دو صفت كرد ، نيك بختان و بدبختان ، هر كه ايمان آورد خود را سود كرد و هر كه كفر آورد خود را زيان كرد ( عده ج 1 ص 570 )\r\n\r\nپَرْدهء غَيْب\r\n- مراد جهان غيب است يعنى آنچه ما وراء پرده ماده و ماديات است و نيز مراد علم است كه حجاب است . پير طريقت گفت : الهى چون از يافت تو سخن\r\n\r\n","description":"","footnote":"","page_name":" 466 ","page_number":514},
  {"content":"\r\n\r\nگوئيم از علم خود بگريزيم بر زهرهء خود بترسم در غفلت ، آويزم ، همواره از سلطان عيان در پردهء مىآويزم . ( عده ج 1 ص 615 ) .\r\n\r\nپَرْدهء وَحْدَت\r\n- ( اصطلاح عرفانى ) رجوع به پرده شود .\r\nعطار گويد :\r\n يكى ز پردهء وحدت علم زد * دو صد هزار پرده پديدار آمده\r\nدر خود پديد كرده ز خود سر خود دمى * هجده هزار عالم اسرار آمده \r\n\r\nپَرْدهء نُور\r\n- ( اصطلاح عرفانى ) مراد انوار و تجليات حق است كه خود پرده‌ايست مر بندگان را كه از شدت نورانيت مانع ديدار است بىزمان و مكان ، عدم در عدم ، محو قدم ، صد هزار پردهء نور به بست ، آنگاه بىگذشتن زمان ، پيش از آمدن حدثان و اوان تاثير تجلى قدم بر عدم ، پديد آمد مفدحهء نعوت جلالى را بر حجاب علم ارادت زدند ، بىرسم تغيير از لطف لطيف قدرت لطايف جان بنقش خاتم صفت مصور شد ، و بارادت حادث بىعلت ، تلاصق و تناسخ و توالد نمود . ( شطحيات ص 17 )\r\n اگر بىهيچ نورى مرده باشى * ميان صد هزاران پرده باشى\r\nز خود غايب مشو در هيچ حالى * كه تا هر ساعتى گيرى كمالى \r\n\r\nپَرْوَرْدگان\r\n- ( اصطلاح گاه‌شمارى ) ابو ريحان گويد :\r\nپنج روز پسين اندر آبان ماه . و سبب نان كردن آن چنانست كه گبركان اندرين پنج روز خورش و شراب نهند روانهاى مردگان را . و همىگويند كه جان مرده بيايد وز آن غذا گيرد . و چون از پس آبانماه پنج روز افزونى بوده است ، آنك اندرگاه خوانند گروهى ازيشان پنداشتند كه اين روز پروردگان است . و خلاف بميان افتاد و اندر كيش ايشان مهم چيزى بود . پس هر دو پنج را به كار بردند از جهت احتياط را . و بيست و ششم روز آبانماه فروردگان كردند و آخرشان آخر دزديده .\r\nو جملهء فروردگان ده روز گشت .\r\n( رجوع شود به التفهيم ص 257 )\r\n\r\nپَرْوين\r\n- ( اصطلاح نجومى ) و يكى از صور كواكب است كه بمانند سر و دو دست است .\r\n( از التفهيم ص 104 )\r\n\r\nپَرى\r\n- ( اصطلاح عرفانى ) پرى بمعنى زيباروى و محبوب است .\r\nشاعر گويد :\r\n پرى از شرم تو از چشم بشر پنهان شد * قمر از رنگ تو از بام فلك زير افتاد \r\n\r\nپريشانى\r\n- ( اصطلاح عرفانى ) پريشانى عالم تفرقه است .\r\nعطار گويد :\r\n هر پريشانى كه در هر دو جهان * هست و خواهد بود از يك موى تست\r\nهر كجا در هر دو گيتى فتنه‌ايست * تركتاز طره هندوى تست \r\n\r\nپُلِ بَلْوى\r\n- ( اصطلاح عرفانى ) دنيا است و مراد پل صراط معروف است ، جهد كن اى جوانمرد كه اين پل بلوى بسلامت بازگذارى و آن را دار القرار خود نسازى و دل در او نبندى تا شيطان بر تو ظفر نيابد ، صد شير گرسنه در گلهء گوسفند چندان زيان نكند كه شيطان با تو كند و صد شيطان آن نكند كه نفس اماره با تو كند ( از عده ج 7 ص 358 ) .\r\n\r\n","description":"","footnote":"","page_name":" 467 ","page_number":515},
  {"content":"\r\n\r\n\r\nپَنْج أرْكان\r\n- ( اصطلاح كلامى ) كنايت از پنج نماز بود و كنايت از اصول دين بود و كنايت از پنج حس ظاهره بود . و كنايت از پنج حس باطنى بود .\r\n\r\nپَنْج حِسّ\r\n- ( اصطلاح فلسفى و عرفانى ) منظور پنج حس انسان است . در منطق بيان شده است كه انسان را دوگونه قوت و يا احساس و حس است يكى حس يا حواس ظاهرى و ديگرى حواس باطنى و هر يك بر پنج قسم‌اند رجوع شود به فرهنگ علوم عقلى تأليف نگارنده :\r\n پنج حس با يكديگر پيوسته‌اند * زانكه اين هر پنج ز اصلى رسته‌اند\r\nقوت يك قوت باقى شود * ما بقى را هر يكى ساقى شود\r\nديدن و ديده فزايد عشق را * عشق اندر دل فزايد صدق را\r\nصدق بيدارى هر حس مىشود * حسها را ذوق مونس مىشود\r\nچون يكى حس در روش بگشاد بند * ما بقى حسها همه مبدل شوند\r\nچون يكى حس غير محسوسات ديد * گشت غيبى بر همه حسها پديد\r\nچو ز جو جست از گله يك گوسفند * پس پياپى جمله زان سو بر جهند\r\nگوسفندان حواست را بران * در چرا از اخرج المرعى چران\r\nتا در آنجا سنبل و ريحان چرند * تا بگلزار حقايق ره برند\r\nحسها با حس تو گويند راز * بىزبان و بىحقيقت بىمجاز \r\n*\r\n پنج حس ظاهر و پنج اندرون * در صفند اندر قيام الصافون\r\nهر طرف كه دل اشارت كردشان * ميدود هر پنج حس دامن‌كشان\r\nدست و پا در امر دل شد مبتلا * همچو اندر دست موسى آن عصا\r\nدل بخواهد پا درآيد زو برقص * يا گريزد سوى افزونى و نقص .\r\nدر بخواهد دست آيد در حساب * يا اصابع تا نويسد او كتاب\r\nدل مگر مهر سليمان يافته است * كه مهار پنج حس برتافته است .\r\nپنج حسى از برون ميسور او است . * پنج حسى از درون مامور او است .\r\nده حس است و هفت اندام ديگر * آنچه اندر گفت نايد مىشمر\r\nچون سليمانى دلاور مهترى * بر پرى ديو زن انگشترى \r\n\r\nپُوستِ شَريعت\r\n- ( اصطلاح عرفانى ) اين اصطلاح را در مقابل مغز حقيقت به كار برده‌اند ( شرح گلشن ص 307 )\r\n\r\nپِياله\r\n- ( اصطلاح عرفانى ) پياله كاسهء كه بدان شراب نوشند و در اصطلاح سالكان كنايت از محبوب است و گفته شده است هر ذرهء از ذرات موجودات پياله‌ايست كه از آن مرد عارف شراب معرفت نوشد و نيز قرابه و پياله به معناى صفاى ظاهر و باطن آمده است كه هر چند در او باشد ظاهر گردد .\r\nبابا افضل گويد :\r\n اجزاى پيالهء كه درهم پيوست * بشكستن آن روا نمىدارد مست \r\n( كشاف ص 1554 - رباعيات بابا ص 94 )\r\n\r\nپِير\r\n- ( اصطلاح عرفانى ) پير دوستى حق را گويند وقتى كه طلب بجد تمام بود\r\n\r\n","description":"","footnote":"","page_name":" 468 ","page_number":516},
  {"content":"\r\n\r\nاز آن جهت كه مستحق دوستى اوست از جميع وجوه و بمعنى مرشد و راهنماست .\r\nاين كلمه گاه با كلمات ديگر تركيب شده است كه ذيلا يادآور ميشويم .\r\nمانند پير دير . پير خرابات . پير مغان ، پير ميخانه ، پير عقل ، پير زمانه ، پير دانا ، پير عشق ، پير عقل .\r\nمولانا گويد :\r\n آنچه تو در آينه بينى عيان * پير اندر خشت بيند پيش از آن\r\nپير ايشانند كاين عالم نبود * جان ايشان بود در درياى جود\r\nپيش از اين تن عمرها بگذاشتند * پيشتر از كشت بر برداشتند\r\nپيشتر از نقش جان پذيرفته‌اند * پيشتر از بحر درها سفته‌اند\r\nپير پير عقل باشد اى پسر * نى سفيدى موى اندر ريش و سر\r\nاز بليس او پيرتر خود كى بود * چونكه عقلش نيست او لاشى بود\r\nطفل گيرش چون بود صاحب كمال * پير باشد در هنر آن خوش خصال\r\nطفل گيرش چون بود عيسى نفس * پاك باشد از غرور و از هوس\r\nآن بياض مو دليل پختگى است * پيش چشم بسته كش كوته تكيست\r\nآن مقلد چون نداند جز دليل * در علامت جويد او دائم سبيل\r\nبهر آن گفتيم كاين تدبير را * چونكه خواهى كرد بگزين پير را\r\nليك پير عقل ، نى پير مسن * مىندانى ممتحن از ممتحن\r\nآنكه او از پردهء تقليد جست * او بنور حق ببيند سر چه هست\r\nتور پاكش بىدليل و بىبيان * پوست بشكافد درآيد در ميان \r\n*\r\n آنچه بيند آن جوان در آينه * پير اندر خشت بيند عاينه\r\nپير عشق تست نى موى سپيد * دستگير صد هزاران نااميد\r\nعشق صورتها بسازد در فراق * تا مصور سركشد وقت تلاق\r\nكه منم اصل اصول هوش و مست * بر صور عكسى ز حسن ما بد است\r\nپرده‌ها را اين زمان برداشتيم * حسن را بيواسطه افراشتيم \r\n\r\nپيرِ خَرابات\r\n- ( اصطلاح عرفانى ) كاملان و راهنمايان را گويند .\r\n هر كو به خرابات نشد بىدين است * زيرا كه خرابات اصول دين است \r\nگرفتن دامن پير خرابات ، يعنى دست همت از جميع رسوم و عادات رها كردن ( شرح گلشن راز ص 623 - كشاف ص 1554 ) عراقى گويد :\r\n پيرى ز خرابات برون آمد مست * دل رفته ز دست و جام مى بر كف دست\r\nگفتا مى نوش كاندر اين عالم پست * جز مست كسى ز خويشتن باز نرست \r\nچنان كه مراد از پير كنعان نيز عاشق شيدا است و مرشد كامل و ذات حق است .\r\nحافظ گويد :\r\n شنيده‌ام سخنى خوش كه پير كنعان گفت * فراق يار نه آن مىكند كه بتوان گفت\r\nحديث هول قيامت كه گفت واعظ شهر * كنايتيست كه از روزگار هجران گفت \r\nعطار گويد :\r\n\r\n","description":"","footnote":"","page_name":" 469 ","page_number":517},
  {"content":"\r\n\r\n پير ما بار دگر روى بخمار نهاد * خط بدين برزد و سر بر خط كفار نهاد\r\nخرقه آتش زد و در حلقهء دين از سر جمع * خرقهء سوخته در حلقهء زنار نهاد\r\nدرين دير مغان در بر مشتى اوباش * سر فرود برد و سر اندر سر اين كار نهاد\r\nگفتم اى پير چه بود اين كه تو كردى آخر * گفت اين داغ ، مرا بر دل و جان يار نهاد\r\nمن چه كردم كه چنين خواست چنين بايد بود * گل همانست كه او در ره من خار نهاد \r\nحافظ گويد :\r\n طفل راهى رو طلب كن پير ره بينى به حق * تا زمام اختيار خود بدست او دهى\r\nروز و شب در نور ارشادش همىرو راه را * تا قدم از ظلمت‌آباد بدن بيرون نهى \r\n*\r\n فغان كه آن مه نامهربان مهر گسل * به ترك صحبت ياران خود چه آسان گفت\r\nمن و مقام رضا بعد ازين و شكر رقيب * كه او به درد تو خو كرد و ترك درمان گفت \r\nعطار گويد :\r\n تو خوش بنشسته با گرگى و خون آلوده پيراهن * برادر برده از تهمت به پيش پير كنعانى \r\nچنان كه پير دير نيز مرشد كامل و شيخ را گويد : و پير صحبت هم گويند كه « ايصال الى المطلوب » كند و پير مغان هم گويند كه رهبر كامل روحانى است .\r\n*\r\n گر پير مغان مرشد ما شد چه تفاوت * در هيچ سرى نيست كه سرى ز خدا نيست \r\n*\r\n در صومعهء زاهد و در خلوت صوفى * هر گوشهء ابروى تو محراب دعا شد \r\nحافظ گويد :\r\n دولت پير مغان باد كه باقى سهل است * ديگرى گو برو و نام من از ياد ببر\r\nبعد ازين چهرهء زرد من و خاك در دوست * باده پيش آور و اين جام غم‌آباد ببر \r\n*\r\n گفتم شراب و خرقه نه آئين مذهبست * گفت اين عمل بمذهب پير مغان كنند \r\n*\r\n بندهء پير مغانم كه ز جهلم بربود * پير ما هر چه كند عين رعايت باشد \r\nانوار گويد :\r\n حالت جان مرا پير مغان ميداند * آنكه پيوسته ز پيدا و نهان ميداند\r\nهمت پير مغان را چه توان گفت كه او * قيمت راهبر و راهرو آن ميداند \r\n( كشاف ص 9 رياض العارفين ص 38 )\r\n\r\nپيرِ ميْخانه\r\n- ( اصطلاح عرفانى ) ساوجى گويد :\r\n پير ميخانه كند برزخ اگر در بازم * حاصل هر دو جهان در قدمش در بازم\r\nسازگار ار نشود گردش اين نيلى خم * با خم باده و با گردش ساغر سازم\r\nعشق خود پرده درآمد چه كنم ور نه بسى * جهد كردم كه مگر فاش نگردد رازم \r\nتركيبات ديگر : پير خانقاه تكوين ، پير طريقت ، و . . .\r\n\r\nپيرِ جَماليَّه\r\n- ( اصطلاح عرفانى ) اين طايفه منسوب است به پير جمال الدين احمد اردستانى و اردستان از قراء بزرگ اصفهان است .\r\nاين بزرگوار صاحب تصانيف بسيار و منظومات بيش از پنجاه هزار است كه مطالب بلند را مشتمل است مىباشد از اشعار اوست :\r\n\r\n","description":"","footnote":"","page_name":" 470 ","page_number":518},
  {"content":"\r\n\r\n آنچه من بينم اگر خلق جهان ديدى يقين * روز و شب همچون فلك سرگشته و جوياستى\r\nزاهد امروز ار بديدى چشم پر آشوب دوست * كى ورا پژمردگى وعدهء فرداستى\r\nهر كه او مجروح تير غمزهء جانان نشد * كافر اصليست گر شيخ است و گر مولاستى \r\n( از طريق الحقائق - ج 2 - ص 159 )\r\n\r\nپِيچِ زُلْف\r\n- طريق طلب را گويند .\r\n\r\nپيشانى\r\n- ( اصطلاح عرفانى ) پيشانى مظهر اسرار الهى را گويند و ظهور آن را گويند .\r\n\r\nپيْمانه\r\n- پيمانه ، باده حقيقت را گويند كه در وى مشاهدهء انوار غيبى كنند و ادراك معانى نمايند كه دل عارف باشد ( از كشاف ص 554 ) .\r\n*\r\n مطلب طاعت و پيمان و صلاح از من مست * كه به پيمانه‌كشى شهره شدم روز الست\r\nمن همان دم كه وضو ساختم از چشمهء عشق * چار تكبير زدم يكسره بر هر چه كه هست\r\nمى بده تا دهمت آگهى از سر قضا * كه به روى كه شدم عاشق و بر روى كه مست \r\n\r\nپيشْوا\r\n- ( اصطلاح عرفانى ) مساوى با اقطاب و ابدال است در شريعت امام را پيشوا گويند پس پيامبر ، امام جماعت را هم پيشوا گويند در عرفان اقطاب را و آن انسانى است كه وارسته و متجلى به صفات حميده باشد .\r\nنسفى گويد : اهل معرفت بايد واجد سه امر باشند ، جذبه ، سلوك ، عروج و هر كه اين سه دارد پيشوا و شيخ است . و هر كه اين سه ندارد و يا يكى از اين سه ندارد شيخى و پيشوائى را نشايد .\r\n( از انسان كامل ص 103 )\r\n\r\nپيْك\r\n- ( اصطلاح عرفانى ) جبرئيل و كنايت از انفاس قدسيه الهى است .\r\nحافظ گويد :\r\n آن پيك نامور كه رسيد از ديار دوست * آورد حرز جان به خط مشكبار دوست\r\nخوش ميدهد نشان جلال جمال يار * خوش مىكند حكايت عز و وقار دوست \r\n\r\n","description":"","footnote":"","page_name":" 471 ","page_number":519},
  {"content":"\r\n . \r\n","description":"","footnote":"","page_name":" 472 ","page_number":520},
  {"content":"\r\n\r\n\r\nت\r\n\r\nت\r\n- كلمهء تاء در زبان عربى معانى و حالات مختلف دارد بدين ترتيب كه هرگاه در اول اسم واقع شود حرف جر خواهد بود و ما بعد خود را مجرور مىكند و معناى آن قسم است مانند  « تَاللَّهِ تَفْتَؤُا تَذْكُرُ يُوسُفَ »  و مخصوص تعجب و اسم الله است و « ترب الكعبه » هم گفته شده است و تاء متحركه ( ت ) در اواخر افعال حرف خطاب است مانند « كتبت - ضربت » و اتت » و تاء ساكنه ( ت ) در اواخر افعال علامت تأنيث است مانند « قامت » ( از مغنى ص 61 ) .\r\n\r\nتاء\r\n- ( اصطلاح ادبى ) كلمهء تا اسم اشاره براى مفرد مؤنث است « و تى و ته » نيز براى مفرد مؤنث آيد و « تان و تين » براى تثنيه‌اند در حالت رفع و نصب و جر رجوع به تان و تين شود .\r\n\r\nتائِب\r\n- يعنى بازگرديده و بازگردندهء از گناه ، در شرع توبه عبارت از توبهء از گناه است و آنچه ظاهر شريعت گناه داند و در طريقت توبه عبارت از رجوع از خودبينى و عبادت بينى است كه فرمودند حسنات الابرار سيئات المقربين .\r\n\r\nتابِع\r\n- رجوع به توابع شود\r\n\r\nتابِعُ النَّجْم\r\n- اين اصطلاح نجومى است .\r\nو يكى از نامهاى دبران بود يعنى ستارهء كه بدنبال پروين رود .\r\n\r\nتابِعِىّ\r\n- ( اصطلاح اهل درايه ) و تابعى كسى است كه صحابه را ملاقات كرده باشد و بر اسلام مرده باشد . برخى گويند تابعى كسى است كه صحابى را ديده باشد و با او مدتى مصاحبت كرده باشد ( از كشاف ج 1 ص 183 ) .\r\n\r\nتابِ زُلْف\r\n- ( اصطلاح عرفانى ) تاب زلف اسرار الهى را گويند .\r\n\r\nتأثير وصف\r\n- ( اصطلاحى اصولى ) و مراد آنست كه هر گاه كلامى مقرون به وصف باشد آن وصف تأثيرى در مفهوم دارد يا نه و بعبارت ديگر وصف مفهوم دارد يا نه رجوع به مفهوم شود و نيز رجوع به كشاف ج 1 ص 103 شود\r\n\r\nتَأثُّر\r\n- ( منطق - فلسفه ) تاثر قبول اثر است و آن كيفيتى است كه موجودات طبيعيه از يكديگر حاصل ميكنند و بعبارت ديگر انفعالات خاصى كه هر يك از موجودات در اثر فعل در يكديگر حاصل مىكنند تأثر مىگويند و بنا بر اين\r\n\r\n","description":"","footnote":"","page_name":" 473 ","page_number":521},
  {"content":"\r\n\r\nتأثر عبارت از كيفيت حاصلهء از فعل و انفعالات موجودات در يكديگر مىباشد و شرط است كه ميان مؤثر و متأثر مغايرت باشد و لو بحسب اعتبار زيرا هيچ چيزى از آن جهت كه مؤثر است بعينه متأثر نيست بلكه جهت مؤثريت آن غير از جهت متأثريت آن مىباشد و شرط ديگر قابليت محل است براى قبول اثر يعنى مستعد باستعداد انفعالى باشد بنا بر اين مجردات مانند عقول و نفوس مؤثرند نه متأثر زيرا حالت انتظار و استعدادى ندارند . ( اسفار ج 2 ص 76 )\r\n\r\nتَأثيْر\r\n- تأثير يعنى اثرگذاردن و آن فعل باشد كه از اثركننده اندر اثر پذيرنده حاصل شود و اثر پذيرفتن بدل شدن حال اثرپذير باشد و حال يا از طبيعت باشد يا بيرون از طبيعت باشد .\r\n( از رسائل فلسفيه زكرياى رازى ص 149 )\r\n\r\nتَأْثيرِ تَجَدُدىّ\r\n- ( اصطلاح فلسفى ) اين اصطلاح در كلمات صدر الدين زياد به كار رفته است و مراد حركت جوهريه است .\r\nتأثير تجددى در مقابل تأثير ابداعى است و چنان كه در مقولهء ان يفعل گفته شد صدرا فعل را عبارت از تأثير تجددى ميداند .\r\nتأثير تجددى در امور جسمانى و تأثيرات اجسام است در يكديگر و عبارت از تحريكات و تأثيرات جسمانى است در مواد جسمانى بر خلاف تأثيرات ابداعى كه تأثيرات ذات حق و عقول مفارقه است در معلولات و مبدعات خود . ( از اسفار ج 2 ص 71 و 76 )\r\n\r\nتَأخُّر\r\n- ( اصطلاح فلسفى ) تأخر در مقابل تقدم است و اقسام تقدم را در كلمهء تقدم شرح خواهيم داد . ( دستور ج 1 ص 267 )\r\n\r\nتَأخُّرِ انْفِكاكىّ\r\n- ( اصطلاح فلسفى ) مراد از اصطلاح تأخر انفكاكى نوع تأخرى است كه متقدم و متأخر با يكديگر در موضوع معينى جمع نشوند بر خلاف تأخر بالطبع كه متأخر و متقدم با هم جمع ميشوند به اين نوع تأخر تأخر مطلق و تخلف صريح و مسبوقيت غير متكمم هم اطلاق شده است .\r\nتأخر عالم وجود را از ذات حق بتأخر انفكاكى مىدانند .\r\n( از شرح منظومه ص 83 و رجوع به قبسات شود ) .\r\n\r\nتَأَلُّفْ\r\n- ( اصطلاح فلسفى ) تألف يعنى الفت و انس و التيام يافتن و در اصطلاح اخلاقى و عرفانى از جملهء اخلاق كريمه تودد و تألف است .\r\n( از مصباح الهداية ص 363 )\r\n\r\nتَأَلُّه\r\n- ( اصطلاح فلسفى ) تأله يعنى متوغل شدن در حكمت الهى و ذوقى ، پيروان فلسفهء الهى و حكيم الهى و آنكه فلسفهء خود را بر مبناى وجود حقيقى واله گذارد و بالاخره كسى كه در فلسفه راه ذوق و كشف و شهود را پيشهء خود كند .\r\nدر حكمة الاشراق آمده است : حكيم يا متوغل در تأله و بحث هر دو مىباشد و يا متوغل در تأله و ضعيف در بحث است و يا متوغل در حكمت بحثى و ضعيف در تأله است و يا متوغل در بحث و عارى از تأله است و يا متوغل در تأله و عارى از بحث است .\r\nآنكه متوغل در تأله و متبحر در بحث بود شايسته است كه رئيس مطلق و قطب و امام بود و بعد از آن ، آنكه صرفا متوغل در تأله بود .\r\nو بالاخره گويد : انبياء و اولياء إله حكمائى بودند كه متوغل در تأله بودند و\r\n\r\n","description":"","footnote":"","page_name":" 474 ","page_number":522},
  {"content":"\r\n\r\nدر حكمت بحثى نيز به كمال بودند و در هيچ عصرى از اعصار از حكيمى كه در حكمت ذوقى اشراقى به كمال باشد خالى نباشد و هر گاه چنين وضعى پيش آيد بطور قطع خذلان و بدبختى جامعه‌هاى انسانى شروع شده است و عصر تاريك و ظلمانى بود .\r\n« لانّ الحكيم إمّا أن يكون متوغّلا فى التأله و البحث اى فى الحكمة الذوقية و البحثية احدهما حكيم الهى متوغّل فى التأله عديم البحث و هذا كأكثر الانبياء و الاولياء . . .\r\nو ثانيهما حكيم بحّاث عديم التأله ، و ثالثهما حكيم الهى متوغّل فى التأله و البحث و . . .\r\nفالحكيم المتوغّل فى التأله عديم البحث و هو خليفة الله » .\r\nو بالاخره متأله كسى است كه حقايق را از ناحيهء إله و روحانيات دريابد و به دو اشراق شود . ( از ش ص 23 - 24 )\r\n\r\nتاج\r\n- ( اصطلاح عرفانى ) تاج را دوازده ترك است و دوازده طلب درويش مييابد كه در هر ترك ، ترك يك قبيح كند و طلب يك فعل حسن تا شايسته آن باشد .\r\nشاعر گويد :\r\n اى كه مىپوشى لباس اهل دل يكره بدان * كه ره معنى ده و دو ترك دارد تاج شاه\r\nترك بخل و ترك بغض و ترك قهر و ترك كين * ترك خودبينى و ترك عيب كن بىاشتباه\r\nترك نخوت ترك شهوت ترك آزار كسان * ترك خور پس ترك خواب و ترك افعال تباه \r\n( تاج‌نامه ) حافظ گويد :\r\n توئى كه بر سر خوبان عالمى چون تاج * سزد اگر همهء دلبران دهندت باج\r\nدو چشم مست تو برهم زده خطا و ختن * بچين زلف تو ماچين و هند داده خراج\r\nبياض روى تو روشن‌تر آمد از رخ روز * سواد زلف تو تاريكتر ز ظلمت داج \r\n\r\nتَأخيرِ بَيان از وَقتِ حاجَت\r\n- اين اصطلاح اصولى است و تأخير بيان از وقت حاجت آن باشد كه سخن مجملى آرند و در موقع عمل و حاجت آن را بيان نكنند و اين امر شرعا و عقلا قبيح است .\r\n« ذهب اصحابنا و جميع اهل العدل الى امتناع تأخير البيان المجمل عن وقت الحاجة لاستلزامه تكليف ما لا يطاق و امّا تأخيره عن وقت الخطاب ففيه اقوال ثلاثة المشهور الجواز و فصّل بعضهم فجوّز فى غير ما له ظاهر و امّا ما له ظاهر كالعامّ و المطلق و الأمر الظاهر فى الوجوب فلا يجوز تأخير البيان رأسا و اما مع البيان الاجمالى فلا بأس . . . ( از قوانين ج 1 ص - 341 و ص 335 - معالم 133 - تلويح ص 457 رجوع به بيان شود . ) در اصول رشاد آمده است .\r\nدر توضيح اين مسأله مقدمة يادآور ميشويم كه در خطابات صادره از طرف شارع ، بين وقت صدور خطاب و وقت لزوم عمل بدان طبعا يك فاصلهء زمانى برقرار مىباشد و به همين جهت در مقام بيان اين مسأله دو تاريخ در نظر گرفته مىشود يكى زمان صدور خطاب كه آن را حين الخطاب نامند و ديگرى زمان لزوم عمل بدان كه آن را وقت الحاجت مىگويند .\r\nمثلا اگر فرض شود كه آيهء حج چندين ماه قبل از فرا رسيدن موسم آن نازل شده است . در اين صورت بين تاريخ نزول آيه ( حين الخطاب ) تا تاريخ حلول موسم حج\r\n\r\n","description":"","footnote":"","page_name":" 475 ","page_number":523},
  {"content":"\r\n\r\n( وقت الحاجه ) چندين ماه فاصله خواهد شد ، و همچنين در خطاب راجع به نماز آيات از تاريخ صدور خطاب تا تاريخ پديد آمدن كسوف و خسوف ممكن است مدت مديدى فاصله شود .\r\nو بالاخره اين كيفيت در تمام خطابات صادره از ناحيهء شارع موجود است يعنى در همه جا بين وقت خطاب و وقت حاجت يك فاصلهء زمانى دور يا نزديك موجود مىباشد - النهايه ما براى مبالغه در توضيح تنها از آيات راجعه به حج و نمازهاى آيات كه فواصل موجوده در آنها محسوستر است مثال زديم - و اينك بيان اصل مسأله :\r\nشكى نيست در اينكه اگر خطاب شارع مبهم و متضمن اجمال باشد و مكلف نتواند معنى مراد را از آن درك كند در اين صورت بر شارع فرض ميگردد كه آن را توضيح و تبين فرمايد - و الا اغراء مكلف بجهل و الزام وى بأداى تكليف مجهول لازم مىآيد .\r\nمثلا اگر شارع مخاطبين را بأداى نماز آيات مكلف سازد ولى توضيح ندهد كه آن نماز دارى چه رسوم و آداب و يا چه اجزاء و ركعاتى است در اين صورت مكلف در وقت حاجت يعنى در هنگام وقوع خسوف يا كسوف دچار ترديد شده و از أداى تكليف قطعى الصدور خود عاجز خواهد ماند بنا بر اين به حكم عقل و منطق لازم است كه شارع قبل از فرا رسيدن وقت حاجت مراد خود را بيان و خطاب را توضيح فرمايد - و به همين جهت عدم جواز تأخير بيان از وقت حاجت متفق عام بين اصحاب ما مىباشد ولى جواز تأخير آن از وقت خطاب تا وقت حاجت محل خلاف است - و اصح اقوال جواز آن است - زيرا تأخير بيان از وقت حاجت فقط از اين جهت مخالف ضرورت عقل بود كه مكلف را در مقام اداى تكليف مسلم الصدور مردد ميساخت - در صورتى كه اين محظور در مورد تأخير آن از وقت خطاب موجود نمىباشد چه آنكه در اين مورد هنوز وقت أداى تكليف فرا نرسيده تا وى در أداى آن حيران گردد .\r\n( اصول رشاد ص 181 - 180 )\r\n\r\nتَأْخيرِ مُسندٌ إلَيْه\r\n- ( معانى بيان ) اين اصطلاح اهل معانى است و گويند اصل اين است كه مسند اليه مقدم باشد ، حال اگر تأخير شود براى افاده معنائى خاص و نكاتى مخصوص است از جمله رعايت مقتضاى مقام رجوع به مسند اليه شود .\r\n\r\nتاراج\r\n- ( اصطلاح عرفانى ) تاراج عبارت از سلب اختيار سالك است در جميع احوال و اعمال ظاهرى و باطنى ( كشاف ص 1554 )\r\n\r\nتَأْليف\r\n- ( اصطلاح عرفانى ) از جمله اخلاق كريمه و اوصاف شريفه يكى تودد و تأليف است چنان كه در خبر است « المؤمن آلف و مألوف و لا خير فيمن لا يؤلف » وحدت و عزلت كه محمودست نسبت باشرار و اراذل است و الّا تألّف و صحبت با اخيار اشرف مطالب و اعزّ مآرب است ( از مصباح الهدايه ص 363 )\r\n\r\nتاريخ\r\n- ( از اصطلاحات اهل هيئت و و گاه‌شمارى ) ابو ريحان گويد :\r\nتاريخ وقتى باشد اندر زمانه سخت مشهور كه اندرو چيزى بوده است چنان كه خبرش اندر امتى بر امتان پيدا شد و بگسترد ، چون دينى يا كيشى نوشدن و يا دولتى مر هر گروهى را پيدا شدن يا حربى بزرگ يا طوفانى هلاك‌كننده و مانند آن ، چنانك\r\n\r\n","description":"","footnote":"","page_name":" 476 ","page_number":524},
  {"content":"\r\n\r\nآن وقت زمانه را آغاز نهند نه بحقيقت و طبع و زو سال و ماه و روز همىشمرند تا بهر وقتى كه خواهند . و اندازه‌هاى روزگار و اجل و مهلت بدان بدانند . و وقتها را دانند كه كدام است پيش و كدامست ز پس . اما دورهاى سالها آنها كه بدان سالها حالى از حالها بجاى خويش باز آيد ، چون دور سى و سه ، كه اندرين سالها هر ماهى زان قمرى كه معلوم كنى بجاى خويش بازآيد .\r\nمثلا چون محرم كه به اول بهارگاه بود ، بدين سالها باز به اول بهارگاه آمده باشد . و چون دور سى سال قمرى كه زحل اندر فلك البروج بدان جايگاه رسد كجا به اول اين سالها بوده است ، و كسرها كه با روزها درست اندر سال است سپرى شود . و سالهاى تاريخ چون بسيار گردد اندر آن به كار گيرند دورها را ، تا دور چون عشرات و مئين بود و آنچ از تمامى دور كمتر باشد چونكه آحاد .\r\nاما تاريخ مسلمانان از اول آن سال است كه پيغامبر صلّى اللّه عليه و سلم هجرت كرد و ز مكه بمدينه آمد . و سالهاى او قمرى است .\r\nو تاريخ اهل كتاب تاريخ يونانيان است از اول آن سال كه سوثوقس بملك انطاكيه معروف شده است .\r\nتنها بنشست هر چند كه اين تاريخ به اسكندر روميان به كار همىدارند . و اما جهودان او را به كار همىدارند .\r\nاما ترسايان او را بسالهاى سريانيان و بسالهاى خويش كه قمرىاند نسبتى كرده و حرانيان كه ايشان را صابيان خوانند راهى دارند نزديك بدان جهودان .\r\nو كتابيان را ديگر بار تاريخهاست چون آفرينش آدمى و طوفان نوح و غرقه شدن فرعون و برآوردن سليمان هيكل را اندر بيت المقدس و ويران كردن بختنصر آن هيكل را . و لكن ميان ايشان اندر آن خلافهاست .\r\nو زين جهت آن را استعمال همىكنند كه در وى خلاف كمتر است در ميان ايشان و نيز عددهاى او كمترند اى تاريخ اسكندر .\r\nو تازيان بروزگار پيش تاريخ از كارزارهاى بزرگ داشتندى كه ميان ايشان بودى . و پيش از هجرت پيغامبر تاريخ بعام الفيل اى سال پيل داشتندى كه اندر او حبشيان از يمن آمدند ويران كردن كعبه را و اندر آن سال پيغامبر صلّى اللّه عليه و سلم از مادر زاده است .\r\nو اما پارسيان بروزگار دولت خويش تاريخ بروزگار آن ملك داشتندى كه ميان ايشان بودى . و چون به مردى تاريخ از روزگار آن كردندى كه از پس او نشستى .\r\nو چون دولت ايشان بشد تاريخ از آن سال گرفتند كه يزدگرد بن شهريار بن خسرو - پرويز بملك بنشست . و او آخرين ملكى بوده است از خسروان . و سالهاء او بىكبيسه و بىبهيزك دارند . و بيشترين گبركان و مغان تاريخ از هلاك شدن يزدگرد دارند و آن از پس ملك وى است بيست سال .\r\nو اما قبطيان باستان تاريخ بختنصر نخستين داشتند . و بطلميوس آن را به كار داشته است بكتاب مجسطى بوسطهاى ستارگان بيرون آوردن ، و اما بكواكب ثابته تاريخ انطينس به كار همىدارد . و اين آن ملك روم است كه بروزگار بطلميوس بوده است .\r\nو اما قبطيان نو كه اكنون‌اند و سالها كبيسه همىكنند با روميان تاريخ از اغسطس دارند كه اول قيصران بوده است . و بكتابهاى نجومى تاريخ دقلطيانوس يافته همىشود . و اين آخر ملكان روم است كه\r\n\r\n","description":"","footnote":"","page_name":" 477 ","page_number":525},
  {"content":"\r\n\r\nكافر بودند ، و از پس او ترسا گشتند .\r\nو هندوان را تاريخهاست بسيار ، برخى كهن و برخى نو . و آنك سخت مشهور است ميان ايشان و مستعمل شككال و معنيش وقت شك . و اين مردى بوده است كه بغلبه كار گرفت و بر زمينهاء ايشان مستولى شد و ايشان را همىبيازرد . چون او را بكشتند تاريخ از سال آسودن از وى كردند .\r\nو ناچار كه هر امتى را تاريخى است ، يكى يا بيشتر . و از دو گونه بيرون نه‌اند ، يا خبر و چگونگى او بما نرسيده است و يا رسيده است ، و ليكن حكايت آن بس دراز گردد . و ما او را بجايگاهها آورديم كه اندر خور آن بوده است . آنچ ميان هر دو تاريخ است اگر آن را بسال و ماه گوئيم عام نباشد .\r\nزيرا ك سالها و ماهها يك گونه نيند . و اگر بروزها گوئيم عام باشد ، كه روزها به همه سالها و ماهها يكى است .\r\n( رجوع به التفهيم ص 236 )\r\n\r\nتاريخ جَلالى\r\n- ( اصطلاح گاه‌شمارى ) تاريخ جلالى را بامر سلطان جلال الدين ملك شاه بن الب ارسلان سلجوقى احداث كردند كه ماه‌هاى آن را ماه‌هاى جلالى نامند و اسامى ماه‌ها عينا همان ماه‌هاى فرس قديم است كه از فروردين شروع كرده است و به اسفند پايان داده است .\r\n\r\nتاريخِ عِلْم\r\n- ( اصطلاح گاه‌شمارى ) در ملل و نحل ابن حزم آمده است كه اين امر كه آيا جهان را مدتى بوده و هست يا نه و بر فرض كه عالم را مدت بود تا كى و تا چه اندازه پايدار و باقى بود بين اهل مذاهب اختلاف است .\r\nيهوديان گويند عمر دنيا چهل هزار و اندى سال است ، نصارى گويند پنج هزار سال است .\r\nليكن مسلمانان اندازه و حدى براى عمر دنيا ندانند و فقط گويند روزى پايان يابد نهايت پارهء از مسلمانان و فرقه‌هاى اسلامى عمر دنيا را هشت هزار سال شمرده‌اند .\r\n( رجوع شود به ملل و نحل ابن حزم ج 2 ص 104 )\r\n\r\nتاريك\r\n- ( اصطلاح هيئت ، نجوم ) و ستارگان تاريك هفت ستاره‌اند كه واقع در پشت قدر ششم بود و همين ستاره‌ها بود كه بطلميوس ناشناخته و تاريك ناميده است و البته اين هفت ستاره به جز آن سه ستارهء مخفى بود كه گيسو ناميده‌اند .\r\n( رجوع به التفهيم ص 87 )\r\n\r\nتَأْسيسْ\r\n- ( اصطلاح ادبى ) و آن بر خلاف تأكيد است و در لغت بنيان نهادن است و عبارت از لفظى است كه قبل از روى باشد در صورتى كه يك حرف متحرك واسطهء ميان الف و حرف روى بود مانند « ياور ، ماور ، جاهل ، و ماهل » و هر قافيه كه مشتمل بر تأسيس باشد مؤسسه نامند .\r\nدر معانى بيان عبارت از آن باشد كه پيش از آن حاصل نبوده است و در كلام تمهيد مقدماتى است كه تسليم آن شود جهت اثبات برهان خود ( از كشاف ج 1 ص 82 ) .\r\n\r\nتأكيد\r\n- تأكيد در زبان عرب يكى از توابع است و آن تقرير و تثبيت مفاد كلمهء قبل است و آن بر دو قسم است يكى تأكيد لفظى كه تكرار لفظ قبل است بعينه مانند « ضرب ضرب ، ان ان ، قد قد ، جاء جاء » و ديگر بالفاظ مخصوص كه تأكيد معنوى گويند و آن الفاظ « نفس و عين » باشند .\r\nبراى مفرد و تثنيه و جمع باختلاف كلمه و ضمير مانند « جاء زيد نفسه و زيدان\r\n\r\n","description":"","footnote":"","page_name":" 478 ","page_number":526},
  {"content":"\r\n\r\nانفسها و زيدون انفسهم و عينه و اعينهما و اعينهم » و براى تثنيه ممكن است بگويد « نفساهما و عيناهما » و با لفظ « كلّ » جمع را تاكيد كنند مانند جاء الزيدون كلّهم » و با لفظ « كلا و كلتا » تثنيه را مؤكد گردانند مانند « جاء الزيدان كلاهما » و « جاءت المرأتين كلتيهما » و با كلمات « اجمع ، اكتع ، ابصع ، ابتع » هم مفرد و هم جمع را تأكيد نمايند مانند « اشتريت الجارية كلها » ( از الهدايه ص 193 - كشاف ج 1 ص 69 )\r\n\r\nتَأكيدُ الذَّم بِما يَشْبِهُ المَدْح\r\n- ( اصطلاح ادبى ) - استثنا كردن صفت ذمى است از صفت مدحى مانند « فلان لا خير فيه الا انه يسبب الى من احسن اليه » و بالجمله در مدح حرفى از حروف استثناء آيد چنان كه مردم پندارند كه بعد از آن مدحى خواهد كرد . توضيح آنكه در تأكيد مدح بما يشبه الذم از صفتى كه مذمت است و منفى است استثناء شود صفتى كه مفيد مدح است كه سامع فكر كند مذمت را تأكيد مىكند چون صفت مذموم قبل از استثناء منفى است و استثناء آن ابهام ذم دارد و بر عكس در تأكيد ذم بما يشبه المدح از صفت ذم منفى استثناء شود ( از مطول ص 368 - المعجم ص 282 . )\r\n\r\nتَأكيدُ الْمَدحِ بَما يَشْبِهُ الذَّم\r\n- ( اصطلاح ادبى ) رجوع شود بتأكيد الذم . . .\r\n\r\nتأليف\r\n- ( اصطلاح ادبى ) تأليف در سنت ايقاع الفت باشد بين دو يا چند چيز و نزد عرفا مرادف با تركيب است و تركيب اتصال چند چيز است بهم به نحوى كه يك نام بر آنها اطلاق شود و يا جمع ميان چيزهاى مناسب باشد ( از كشاف ج 1 ص 88 ) .\r\n\r\nتالى\r\n- ( منطق ) و آن بمعنى متأخر از چيزى است و از تلو است بمعنى تأخر و از اين جهت جملهء جزائيه را تالى شرط گويند .\r\n( از دستور ج 1 ص 267 ) و القضية التى هى ابسط القضايا هى الحملية و هى قضية حكم فيها بان احد الشيئين هو الاخر . . . و قد يحصل من القضيتين قضية واحدة بان يخرج كل واحد منهما عن كونها قضية و يربط بينهما فان كان الربط بلزوم يسمى شرطية متصلة كقولهم ان كانت الشمس طالعة فالنهار موجود ، و ما اقترن بها حرف الشرط من جزأيهما كان و كلما يسمى المقدم و ما اقترن بها حرف الجزاء و هو الفاء يسمى التالى » كه در قضيه شرطيه متصله جزء اول را مقدم و جزء دوم را تالى نامند .\r\n( از ش ص 66 و رجوع شود به اساس الاقتباس ص 70 ) .\r\n\r\nتامّ\r\n- ( فلسفه ، منطق ) كلمهء تام در مقابل ناقص است و يكى از اضافات است موجود تام عبارت از موجودى است كه تمام آنچه شايسته و ممكن است براى آن حاصل گردد بالفعل آن را حاصل باشد و آن را كامل هم گويند .\r\nاين لفظ بر امور و در موارد متعدد اطلاق شده است چنان كه گويند عدد تام ، مقدار تام ، تامّ القوة ، تامّ الحس ، تامّ العلم و فوق التام كه تمام كمالات ممكنة الحصول حاصل براى آن مىباشد و فوق او تمامى نمىباشد ذات حق تعالى است كه تامّ الحقيقة هم گويند كه كامل الذات بوده و غير متناهى است از لحاظ شدت و قوت و عدت و مدت ( از اسفار ج 3 ص 79 ) در مباحث مشرقيه است كه تام چيزى است كه تمام كمالات شىء بالفعل او را حاصل\r\n\r\n","description":"","footnote":"","page_name":" 479 ","page_number":527},
  {"content":"\r\n\r\nبود و بعضى گفته‌اند كه علاوه وجود و كمالات او از خودش باشد و نه از غيرش .\r\n( از مباحث المشرقيه ص 45 و رجوع شود به تفسير ص 129 ) .\r\nشيخ الرئيس گويد : كلمهء تام ابتداء در مورد اعداد به كار برده مىشده است چنان كه گفته ميشده است فلان شخص تام الاعضاء است يعنى تعداد اعضاء او باندازه‌ايست كه بايد باشد و بعد در اشياء ذو كميت به كار رفته است چنان كه گفته ميشده است كه فلان از لحاظ قامت تام است و بعد در كيفيات هم به كار برده شده است چنان كه گفته ميشده است كه فلان تام است از لحاظ وجاهت و بعدا بر امورى اطلاق شده است كه داراى مزيتى بر مشابه خود باشد و يا كامل الوجود باشد تا شىء ديگر بطورى كه ديگران از لحاظ وجود نيازمند به دو باشند .\r\n( از شفا ج 2 ص 479 )\r\n\r\nتامُّ الوُجُود\r\n- ( فلسفه ) يعنى موجودى كه از لحاظ صفات وجودى كامل باشد و حالت انتظارى در آن نباشد .\r\n( از شفا ج 1 ص 128 - ج 2 ص 587 و اسفار ج 2 ص 111 ) .\r\nفارابى گويد : تام الوجود آن بود كه همهء انواع ممكنه بالفعل براى او حاصل باشد و خارج از او از نوع او چيزى نبود كه براى او حاصل نبوده باشد و چون موجود اول تام الوجود بود ممكن نخواهد بود كه اين وجود براى موجود ديگرى جز او بود ، پس در اين صورت ذات او به تنهايى منفرد بدان وجود بود . ( از ترجمهء آراء اهل مدينه ص 82 ) .\r\n\r\nتأمين\r\n- ( اصطلاح فقهى ) آمين گفتن را گويند كه اهل سنت و جماعت بعد از  « وَ لَا الضَّالِّينَ »  آرند و شيعهء اثنا عشريه آن را حرام داند ( از شرح لمعه ج 1 ص 72 ) .\r\n\r\nتَأْنيث\r\n- يعنى مؤنث بودن و در مقابل تذكير است و علامت آن در عربى چند امر است « ة » مانند « فاطمة » « الف مقصوره و ممدوده » مانند « حبلى و حمراء » و تاء ( ت ) ساكنه در فعل ماضى است مانند « ضربت » ( از سيوطى ص 208 ) .\r\n\r\nتَأنيس\r\n- ( اصطلاح عرفانى ) تأنيس نزد صوفيان عبارت از تجلى صفات در مظاهر حسنه است رجوع بفرهنگ مصطلحات عرفا شود .\r\n\r\nتَأْويل\r\n- ( اصول ، معانى بيان ) تأويل مشتق از اول است و در لغت رجوع است و نزد اصوليان مرادف با تفسير است و فرق بين تأويل و تفسير به اين است كه تفسير توجيه و توضيح مفردات جمله است و تأويل بيان مفاد كلام است بر خلاف ظاهر و تأويل در ظواهر است يا نصوص بنا بر اين تأويل صرف كلام است از ظاهر و تفسير بيان كلام مجمل است ( از قواعد شهيد ص 107 - 133 - كشاف ج 1 ص 99 ) .\r\n\r\nتَأْييد\r\n- ( اصطلاح ادبى ) و آنست كه از چيزى خبر دهند يا ادعائى كنند و آن را محدود نمايند بامرى كه دلالت بر ابديت نمايد و از اين صنعت آنچه در مقام دعا و آخر قصيده يا نامه يا خطبه است شريطه خوانند چنان كه در آخر مراسلات است و السّلام على اهل تلك الناحية .\r\n تا ز ميخانه و مى نام و نشان خواهد بود * سر ما خاك ره پير مغان خواهد بود \r\n( از ابداع ص 98 ) .\r\nو شبه تأييد آنست كه براى صفتى دعوى\r\n\r\n","description":"","footnote":"","page_name":" 480 ","page_number":528},
  {"content":"\r\n\r\nكنند كه بلا ابديت است چنان كه در تأييد بلا نهايه است مثال فارسى\r\n هنوز سجده به آدم نكرده بود ملك * كه داغ سجدهء تو بود بر جبين ما را \r\n\r\nتَبادُرْ\r\n- ( اصطلاح اصولى ، ادبى ) تبادر يعنى پيشى گرفتن و سبقت گرفتن معنى خاصى از لفظى مخصوص بذهن و از اصطلاحات اصولى و ادبى است و آن باشد كه از لفظى بدون قرينه و علامت خاص معنى مخصوصى براى اهل آن زبان افاده نمايد و گويند اين تبادر علامت حقيقت است كما آنكه اگر غير معناى مصطلح بذهن تبادر كند علامت اين است كه در اين معنى مجاز است ( از قوانين ص 13 ) « التّبادر و هو علامة الحقيقة كما ان تبادر الغير علامة المجاز و المراد بالتبادر ان الجاهل بمصطلح هذه الطائفة اذا تتبع موارد استعمالاتهم و محاور اتهم و علم من حالهم انهم يفهمون من لفظ خاص معنى مخصوصا بلا معاونة قرينة حالية او مقالية » ( از قوانين ج 1 ص 13 )\r\n\r\nتَبايُن\r\n- ( اصطلاح منطقى ) و يكى از نسبت چهارگانه ميان كليات است ، ميان دو مفهوم كلى اگر هيچ وجه تصادقى نباشد به اين معنى كه مصاديق هر يك غير از مصاديق ديگرى باشد و در هيچ مورد با ديگرى جمع نگردند نسبت ميان آن دو را نسبت تباين و آن دو را متباينان خوانند مانند نسبت ميان انسان و جماد از آن جهت كه بطور كلى ميان آن دو مباينت و جدائى است و هر گاه در بعضى از موارد توافق كنند چنان كه در عموم و خصوص من وجه تباين جزئى باشد مانند نسبت ميان حيوان و سياهى . ( از دستور ج 1 ص 270 ) و رجوع به متساويان شود .\r\n\r\nتَبَتُّل\r\n- ( اصطلاح عرفانى ) تبتل عبارت از انقطاع از خلق و توجه بسوى حق است چنان كه فرمود :  « وَ تَبَتَّلْ إِلَيْهِ تَبْتِيلًا »  و از باب تفعل است و بمعنى تكلف است كه عبد بايد با مشقت و دشوارى از غير ببرد و به حق به پيوندد ( شرح منازل ص 52 ) .\r\n\r\nتَبَدُّلِ اسْباب\r\n- ( قواعد فقه - فقه ) در كليات حقوقى آمده است تأثير اسباب شرعيه مثل تأثير اسباب واقعيه است . پس همان طورى كه واهب در صورت تلف مال حق رجوع به متهب را ندارد از جهت زوال موضوع ، همين طور اگر متهب مال را به ديگرى فروخته باشد واهب حق رجوع به او را نخواهد داشت به جهت اينكه مال از او به غير انتقال يافته و انتقال به غير در حكم تلف مال است .\r\nو همچنين اگر عينى را به بيع خيارى فروخته باشد و مشترى آن را قطعا به ديگرى انتقال داده ديگر براى بايع حق رجوع باصل مال باقى نمىماند . و اگر فسخ كند مستحق مثل يا قيمت خواهد بود مثل جائى كه عين مال تلف شده باشد .\r\nاز بيان مذكور چنين نتيجه مىگيريم كه تبدل سبب چيزى بمثابه تبدل ذات آن چيز است .\r\n( از كليات حقوقى ص 24 )\r\n\r\nتَبْديل\r\n- ( اصطلاح ادبى ، عرفانى ) در لغت ابدال است رجوع به ابدال شود .\r\nو نزد صوفيان مرادف با نسخ است و نزد اهل بديع عكس باشد .\r\n\r\nتَبْذير\r\n- ( اصطلاح فقهى ) يعنى بيهوده مصرف كردن و كار بيهوده ، مأخوذ از قرآن\r\n\r\n","description":"","footnote":"","page_name":" 481 ","page_number":529},
  {"content":"\r\n\r\nكريم است كه فرمود :  إِنَّ الْمُبَذِّرِينَ كانُوا إِخْوانَ الشَّياطِينِ  .\r\n\r\nتبريك\r\n- ( اصطلاح گاه‌شمارى ) و نام عيدى از اعياد است كه نام آن را از بركه بيرون آورده‌اند و آن پس از عرابا مىباشد و مدت آن دو روز است ( رجوع به عرابا و التفهيم ص 245 شود . )\r\n\r\nتَبَعُّدِ نَتيجَه\r\n- ( اصطلاح ادبى ) يعنى دورى نتيجه و آن باشد كه ميان مقدمه و نتيجه بسيار الفاظ معترض افتد مانند :\r\nگفتمش اى ماه روى دلرباى راستين كز لطافت بهترى از صد هزاران حور عين ( از كشاف ج 1 ص 130 )\r\n\r\nتَبَعُّضِ صَفْقَة\r\n- ( اصطلاح فقهى ) و صفقة يعنى متاع و مبيع و تبعيض .\r\nصفقه آن باشد كه مبيع را بعض بعض و پاره پاره نمايند مثلا چند متاع را روى هم فروخته است بعضى مستحق للغير يا فاسد بوده يا در بعضى مغبون شده است اكنون پارهء را مشترى ميخواهد و پاره را نمىخواهد يا نمىتواند نگه دارد چون مال غير است آيا ميتواند چنين كارى كند يا نه بحث است در موردى كه بعضى فاسد باشد و بعضى صحيح گويند ميتواند همه را قبول كند يا همه را رد كند رجوع شود به ( شرح لمعه ج 1 ص 249 )\r\n\r\nتَبْيينْ\r\n- ( اصطلاح ادبى ) و آنست كه شاعر چند صفت مجمل برشمارد و در بيت ديگر و يا در مصراع ديگر بيان آن آرد و تفسير آن كند .\r\nعنصرى گويد :\r\n يا به بندد يا گشايد يا ستاند يا دهد * تا جهان بر پاى باشد شاه را اين كار باد\r\nآنچه بستاند ولايت آنچه بدهد خواسته * آنچه بندد پاى دشمن آنچه بگشايد حصار \r\n( از المعجم ص 274 رجوع به تفسير و بيان شود ) .\r\n\r\nتَتالى\r\n- ( اصطلاح فلسفى ) تتالى يعنى پى در پى و متتاليان « هما اللذان ليس بين اولاهما و ثانيهما شىء من جنسهما مثل البيوت المتتالية » .\r\n( از شفا ج 1 ص 82 )\r\n\r\nتَثْليث\r\n- ( اصطلاح نجومى ) رجوع به قرآن شود .\r\nو مذهب تثليث مذهب نصارى را گويند ( رجوع شود به اغانيم سه‌گانه . و اقانيم ثلث )\r\n\r\nتَثْنيه\r\n- ( اصطلاح ادبى ) تثنيه يعنى دو تا بودن و علامت تثنيه در عربى الف و نون در حالت رفع و ياء و نون در حالت نصب و جر است مانند « جاء زيدان و رأيت زيدين و مررت بزيدين »\r\n\r\nتِجارَت\r\n- ( اصطلاح فقهى ) و مبادله مال به مال باشد . تجارت از نظر نفس خود نه باعتبار موضوع بر پنج قسم است :\r\n1 - واجب كه براى مؤنت عيال و اولاد باشد و ديگر مطلق تجارت هم واجب است باعتبار آنكه نظام جامعه احتياج بدان دارد 2 - مستحب ، اگر منظور توسعه در امور زندگى باشد .\r\n3 - مباح ، كه براى زيادتى در مال باشد .\r\n4 - مكروه كه كسب به امور مكروه و ناخوش آيند باشد .\r\n5 - حرام ، كه كسب به امور محرمه باشد مانند ديوثى ، شراب‌فروشى و . . . مشاغل ديگر كه شرعا و عرفا ناخوش و نامشروع است .\r\nينقسم موضوع التجارة الى محرم و مكروه و مباح فالمحرم الاعيان النجسة . . .\r\n\r\n","description":"","footnote":"","page_name":" 482 ","page_number":530},
  {"content":"\r\n\r\nاما المكروه فكالصرف و بيع الاكفان و احتكار الطعام و الذباحة . . . و المباح ما خلا عن وجه رجحان ثم التّجارة و هى نفس التّكسّب تنقسم بانقسام الاحكام الخمسة و يشرط كون المبيع مما يملك شرعا فلا يصح بيع الحر و ما لا نفع فيه غالبا كالحشرات و فضلات الانسان إلا لبن المرأة و لا الأرض المفتوحة عنوة . . . و يشترط فى المبيع ان يكون مقدورا على تسليمه . . . و لو قدر المشترى على تحصيله دون البائع فالاقرب عدم اشتراط الضميمة . . . و يشترط فى المبيع ان يكون طلقا فلا يصح بيع الوقف . . . و علم الثمن قدرا و جنسا و وصفا قبل ايقاع عقد البيع فلا يصح البيع به حكم المتعاقدين او اجنبى و لا بثمن المجهول القدر و ان شوهد لبقاء الجهالة و لا مجهول الصفة و لا مجهول الجنس و ان علم قدره . . . و ان كان العوض من المكيل او الموزون او المعدود فلا بد من اعتبار هما بالمعتاد . . . و يجوز ابتياع جزء معلوم بالنسبة مشاعا . و تكفى المشاهده عن الوصف و لو غاب وقت الابتياع ( از شرح لمعه ج 1 ص 232 - 251 ) در اصطلاح عرفا عبادت خدا باميد بهشت يا ترس از دوزخ بازرگانى است و گمراهى است . رجوع به معامله شود .\r\n\r\nتَجَافى در سُجُود\r\n- ( فقه ) و بالا نگه داشتن شكم را گويند در حال سجده .\r\n\r\nتَجانُس\r\n- ( اصطلاح منطقى ) اتحاد در جنس را گويند مانند انسان و فرس كه اتحاد جنسى دارند رجوع به فرهنگ علوم عقلى شود .\r\n\r\nتَجاويفْ\r\n- اين اصطلاح از مختصات فلسفهء اسلامى مشوب با عرفان است . در تعريف تجاويف آمده است كه موجودات ممكنه در هر مرتبهء كه باشند و لو در مرتبهء كمال وجودى خود باز هم مركب از وجود و ماهيت‌اند و متحصل و لا متحصل‌اند و جنبهء نقص و فقر و احتياج به مكمل و متمم دارند و مخلوط با عدم و ظلمت‌اند و فقط يك ذات است كه در مرتبت فوق تمام و كمال است و مخلوط با ظلمت و عدم نبوده و مركب از دو امر متحصل و لا متحصل نيست و وجود محض است و صمد است و بقيه ممكنات اجوف‌اند يعنى وجود محض نيستند و مركب از امرى متحصل و لا متحصل‌اند و مشوب با ظلمت و اعدامند .\r\n( از اسفار ج 3 ص 79 ) و رجوع باجوف شود .\r\n\r\nتَجاهُلُ العارِف\r\n- ( اصطلاح بديعى ) از محسنات معنويه است و آن سوق معلوم است مساق نامعلوم مانند  « إِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ »  و اين عمل را براى افادهء معنى چند كنند .\r\nرجوع شود به سوق المعلوم مقام المجهول ( از نفائس ص 44 - مطول ص 372 - كشاف ج 1 ص 280 ) .\r\nو سكّاكى آن را سوق المعلوم مساق غير خوانده است و آنست كه متكلم از امرى معلوم سؤال نمايد چنان كه از مجهول سؤال كرده مىشود و غرض از آن يا مبالغه در تشبيه است يا اظهار حيرت متكلم يا توبيخ يا تحقير مخاطب و ساير اغراض . قال اللّه أ انتم اشد خلقا ام السماء .\r\nسعدى مىگويد :\r\n يا رب آن روى است يا برگ سمن * يا رب آن موى است يا مشك ختن \r\n\r\n","description":"","footnote":"","page_name":" 483 ","page_number":531},
  {"content":"\r\n\r\n آن برگ گل است يا بناگوش * يا سبزه بگرد چشمهء نوش \r\n* * *\r\n آينه در پيش آفتاب نهاده است * بر در آن خيمه يا شعاع جبين است \r\n* * *\r\n توئى برابر من يا خيال در نظرم * كه من بطالع خود هرگز اين گمان نبرم \r\n( از ابدع ص 106 - 108 )\r\n در زير امر اوست جهان يا جهان خود اوست * يا رب خدايگان جهان است يا جهان \r\n* * *\r\n گلى يا سوسنى يا سرو يا ماهى نمىدانم * از اين آشفتهء بيدل چه ميخواهى نمىدانم \r\n\r\nتَجديدُ المَطْلَع\r\n- ( اصطلاح بديعى ) آنست كه شاعر قبل از تخلص بمدح يا هجو يا تهنيت يا تعزيت بيتى آورد كه لفظا و معنا شايستهء مطلع قصيده باشد يعنى هم او را قافيه و هم روى در هر دو مصراع باشد . مثال از فارسى ( منوچهرى )\r\n ساقى بيا كه امشب ساقى به كار باشد * زان ده مرا كه رنگش چون گل انار باشد\r\nمى ده چهار ساغر تا خوشگوار باشد * زيرا كه طبع مردم را هم چهار باشد\r\nباده خوريم روشن تا روزگار باشد * خاصه كه ماهروئى اندر كنار باشد \r\n( از ابدع ص 109 )\r\n\r\nتَجْربه\r\n- ( منطق ) رجوع باستقراء شود\r\n\r\nتَجَرُّد\r\n- ( اصطلاح عرفانى ) تجرد خود را از علايق دنيوى مبرا كردن است تا آماده شود براى شهود حقايق و ممكن است او را خداى مجرد كند براى مشاهده حق و حقايق ، زيرا كه كسى كه ظاهر خود را از علايق دنيوى مجرد كند خداوند باطن او را پاك خواهد كرد ( از شرح كلمات بابا ص 222 ) .\r\n و جردت فى التجريد عزمن تزهدا * و آثرت فى نسكى اجابة دعوتى \r\nشاعر گويد :\r\n مجرد باش چون عيسى مريم * تبرا كن چو ابراهيم ادهم\r\nز پيش از مرگ ازين بستان گذر كن * سر او باغ و بستانى دگر كن \r\n\r\nتجريد\r\n- ( اصطلاح عرفانى و فلسفى ) تجريد مجرد شدن است و مجرد كسى باشد كه برهنه باشد و در اصطلاح عرفاء آنست كه ظاهر او برهنه باشد از اغراض دنيوى و چيزى در ملك وى نباشد و باطن او برهنه باشد از اعواض يعنى بر ترك دنيا از خداوند چيزى طلب نكند و از عرض دنيا چيزى نگيرد و بر ترك آن هم عوض نخواهد ، نه در دنيا ، نه در عقبى بلكه ترك دنيا را از آن جهت كند كه دنيا را چيزى نداند و خود را مشغول به امرى نكند كه عبادت حق را فوت كند و بداند كه مال دنيا را ارزشى نيست كه بتوان پاىبند بدان شد و حطام دنيا و بال اهل دنيا است ( شرح تعرف ج 4 ص 17 ) .\r\nو بمعنى خالى شدن قلب و سر سالك است از ما سوى الله و به حكم  « فَاخْلَعْ نَعْلَيْكَ »  بايد آنچه موجب بعد بنده است از حق ، از خود دور كند . ( نفحات ص 130 - شرح منازل ص 223 ) و تجريد يا ظاهر است كه عبارت از اعراض از دنيا است و يا باطن كه عدم توقع عوض است و كمال تجريد آنست كه سر او مجرد شود از مقامات و احوال كه بر مقامات و احوال هم اعتماد نكند .\r\n\r\n","description":"","footnote":"","page_name":" 484 ","page_number":532},
  {"content":"\r\n\r\n هر كه خواهد ولايت تجريد * وانكه جويد هدايت توحيد\r\nاز درونش نماند آسايش * وز برونش نبايد آرايش\r\nآن ستايش كه از نمايش اوست * ترك آرايش و ستايش اوست \r\nخواجه عبد اللّه گويد : پس از تجريد مقام قرب است ، قربت به همت نه قربت بمسافت از بهر آنكه مسافت علت است و علت نشان شرك است ، هر كه بدين مقام قريب تر باشد از خلق غريب‌تر باشد چون اغيار بگذاشتى ، مسافت از ميان برداشتى و بعد و قرب را بگذاشتى ، چون از خود برميدى از قرب به قرب رسيدى ، چون بديدهء كمال از قريب ببريدى ، ديدى آنچه ديدى .\r\nو گويد :\r\n در هجر همىسوزم ، از شرم و خيال * در وصل همىسوزم از بيم زوال\r\nپروانهء شمع را چنين باشد حال * در هجر بسوزد و ميسوزد ز وصال \r\nدر اصطلاح فلاسفه بابا افضل گويد :\r\nتجريد عبارت است از آنكه يك يك چيزها را از خود جدا مىكند و مىبيند كه هيچ يك حقيقت او نيست بلكه اگر از آن اوست غير اوست تا چون همه عوارض و غشاوات رفع كند و ببيند كه اگر چيزى بازمانده است بىهيچ حالى و وضعى كه آن چيز است كه حقيقت ذوات اوست و همه چيزها بوى قائم و ثابت بوند و چون هيچ چيز نمانده است جز آن چيز پس او به چيز ديگر قائم نبود و به خود قائم بود و وجودش از خود و فنا بر او روا نبود .\r\n( از مصنفات بابا افضل ) و بالاخره تجريد نزد اهل نظر عبارت از تحليل و جدا كردن امور و اجزاء و ضمائم و اوصاف موجودات از يكديگر است بطورى كه هر يك جداگانه مورد لحاظ قرار گيرد و به معناى انتزاع صور موجودات و ملحوظ كردن آنها است به نحوى كه مجرد از ماده باشند و اغلب بمعنى انتزاع صور مجرد آمده است .\r\n( از اسفار ج 1 ص 314 و ج 4 ص 121 - دستور ج 1 ص 375 ) و ديگر بمعنى تجزيه و تحليل عقلى آمده است و صور اشياء بتجريد در ذهن مرتسم شود صدر الدين شيرازى گويد : معنى فلسفى آن كه عبارت از حذف بعضى از صفات و ضمائم و ابقاء بعضى ديگر از صفات باشد تعريف خوبى نيست و بلكه تجريد عبارت از نقل چيزى است از وجود مادى بوجود عقلى بواسطهء نقل آن اولا بحس و بعد به خيال و بعد به عقل و بنا بر اين تجريد شىء در عين مادى بودن آن ممكن نيست و حذف صفتى يا صفاتى از امور مادى در عين آنكه در ماده باشند ممكن نمىباشد و آنچه مجرد و عارى از صفت يا صفات مىشود صورت آن شىء است كه در قواى مدركهء انسان است كه نقل او بحس تا اندازهء او را مجرد مىكند و نقل آن به خيال باندازهء زيادترى مجرد كند و بوهم زيادتر و در عقل كلا مجرد مىشود پس تجريد و مجرد بودن هر چيزى در مواطن مختلف مدارك و مشاعر فرق مىكند .\r\n( از اسفار ج 1 ص 341 ، 307 و ج 4 ص 121 )\r\n\r\nتَجَرّى\r\n- ( اصطلاح اصولى ) و جرئت يافتن و تجاوز كردن از حدود خود و ارتكاب اعمال خلاف باشد و جرى شدن\r\n\r\n","description":"","footnote":"","page_name":" 485 ","page_number":533},
  {"content":"\r\n\r\nعبد است بر عمل و ارتكاب اعمال خلاف دستور خدا كه با قصد بمخالفت آنچه محرمات است و با علم و عمل و عصيان مرتكب شود و بر واجبات پشت پا زند با لجاجت خاص و بديهى است كه اين عمل عقلا زشت است و كشف از خبث باطن و سوء روش او كند ( رجوع شود به كفايه ص 10 - 11 رسائل ص 5 - 8 ) و اهل كلام گويند تجرى فى نفسه قبيح و مرتكب آن عاصى است اعم از آنكه مقرون به عمل باشد يا نه .\r\n\r\nتجزيه\r\n- ( اصطلاح ادبى ) تجزيه در مقابل تركيب است و بيان اجزاء كلام منثور يا منظوم باشد و در عرف اهل زبان جنبه‌هاى اشتقاقى و صرفى و بيان ريشه‌هاى كلمات و اصول و اوزان آنها را تجزيه گويند و قسمتهاى نحوى و دستورى را تركيب گويند مرفوع بودن ، منصوب بودن ، حال بودن . . .\r\nبخش نحو و تركيب است و بيان ماضى بودن ، مضارع بودن ، مفرد بودن ، مصدر بودن . . . مذكر و مؤنث و مشتق و جامد . . .\r\nبخش تجزيه است .\r\nو در بديع آنست كه بيتى را باجزاء متساويه قسمت نمايند و هر يك از اجزاء را به دو نيم نمايند كه سطر دوم در حرف روى مطابق قافيه باشد و سطر اول از آنها مسجع بسجع ديگر آيد مثال :\r\n به حضرت مراقب به خدمت مواظب * بخلوت مداعب بجلوت مصاحب \r\n( از ابدع ص 111 )\r\n\r\nتَجَسُّمِ اعْمال\r\n- اين اصطلاح اساس مذهبى دارد كه شرايع و مذاهب در باب اصول عقايد مطرح كرده‌اند و خواسته‌اند مسأله چگونگى لذت و الم اخروى و عذاب قبر و ميزان و حساب و نشر صحف را در روز قيامت كه شرايع بدان نازل شده‌اند بدانند .\r\nاين مسأله از نظر علماء علم كلام جورى مورد بحث قرار گرفته و از نظر متعبدين به مذاهب طورى ديگر و بالاخره فلاسفهء اسلامى نيز سعى كرده‌اند مسأله را طورى حل كنند كه با اصول و قواعد عقلى وفق داده و منافات نداشته باشد .\r\nخلاصه كلام آنكه در روز قيامت اعمال هر كس نصب العين او شده و بصور قبائح و يا زيبا نمودار مىشود « يوم يشهد عليهم ارجلهم و . . . » و زشت‌كاران و نيكو - كاران هر يك نتيجهء عمل خود را كه در دنيا انجام داده‌اند به‌بينند .\r\nاين مسأله را اخوان الصفا نيز مورد توجه و بحث قرار داده‌اند چنان كه در قيامت و معاد و حشر بيايد .\r\nصدرا اين مسأله را بنحو خاصى مورد بررسى و توجه قرار داده و گويد شكى نيست كه هر عملى را اثرى است در نفس و اثرى است در خارج و نفس انسان در مقابل اعمال و رفتار خود متأثر مىشود و همانطور كه اعمال و رفتار هر كس را در خارج آثار وجودى خاص است در نفس نيز اثرى مىگذارد كه مجموعهء ملكات و فضائل و رذائل نفسانى محصول اعمال و رفتار و بالجمله اكتسابات انسان است و هر يك از ملكات نفسانى را ظهورى است در هر يك از مواطن و قوابل و هر صفت جسمانى و يا روحانى در مقام مقارنت و مجاورت با قابلى اثرى در آن قابل مىگذارد و نحوهء اثر آن در هر يك از مواطن و قوابل متفاوت است و همان طورى كه اعمال خارجى در نفس اثر مىگذارد ملكات\r\n\r\n","description":"","footnote":"","page_name":" 486 ","page_number":534},
  {"content":"\r\n\r\nنفسانى نيز در خارج اثر مىكنند و آثارى از فضائل و رذائل نفسانى در خارج حاصل مىشود مثلا غضب ، كبر ، عجب ، حقد و غيره كه از كيفيات و امور نفسانى هستند آثارى از آنها در خارج ظاهر مىشود .\r\nيكى از مواطن موطن آخرت است و نشأت اخروى است و بعيد نيست كه مثلا غضب كه يكى از ملكات و صفات نفسانى است در نشأت آخرت به صورت نار محرقه مجسم شود و صاحب آن را بسوزاند كه فرمودند\r\n« الدنيا مزرعة الآخرة »\r\nو همين طور ، جود ، علم و ساير صفات كه از كيفيات نفسانىاند به صورت سلسبيل درآيند و آكل مال يتيم ظلما در نشأت آخرت به صورت آتش در بطون خورندگان آن درآيد و آنها را بسوزاند و بالاخره ملكات فاضله و رذائل كه از مكتسبات نفسانى است و از آثار و اعمال انسان است در نشأت دنيوى بعينه در نشئات ديگر مجسم شوند و نتيجه عمل هر كس بدين طريق براى او نمودار شود .\r\n( از مبدأ و معاد صدرا ص 343 - رساله عرشيه ضميمهء مشاعر ص 195 )\r\n\r\nتَجَلّى\r\n- ( اصطلاح عرفانى و فلسفهء ذوقى ) تجلى ، نور مكاشفه‌ايست كه از بارى تعالى بر دل عارف ظاهر مىگردد و دل را ميسوزد و مدهوش ميگرداند .\r\nمولوى گويد :\r\n تجلى كن كه تا سرمست گردند * كند اجزاى عالم مست و شورى\r\nچو درياى عتاب تو بجوشد * برآيد موج طوفان از تنورى\r\nخلايق همچو كشت و تو بهارى * به تو يابد شقايقشان ظهورى \r\nكاشانى گويد از فيض ذاتى حق تعالى تعبير به تجلى سارى در حقايق ممكنات شده است كه عبارت از امداد الهى است كه مقتضى قوام عالم است و وجود منبسط است .\r\nابو القاسم قشيرى گويد : تجلى از قبل بنده ، عبارت از زوال حجاب بشريت و صيقل‌كننده قلب است از صدء طباع بشريت و از قبل خدا آشكار كردن حال عبد است و در بيان پاسخ پرسش از تجلى و تحلى و تخلى گفته شده است كه ظهور ذات است در پرده‌هاى اسماء و صفات در مقام تنزل هجويرى گويد : تجلى تاثير انوار حق است به حكم اقبال بر دل مقبلان كه بدان شايسته آن شوند .\r\n( از شرح مثنوى ص 55 - مصباح الانس ص 5 كشف المحجوب ص 640 ) در شرح شطحيات گويد : آن نور زاده در سراى وحدت ، از تجلى قدم مضطرب ، به عقلى كه با او مشورت كند ، نه علمى كه باز مشاورت طلب كند ، منتظر زمان بىزمانى شده ، عاشق مباشرت جان هر جانى شده هم در نيستى بيند خود را ، تا ناگه نهر ، شهر ، امر ، در عالم افعال او آورند و از افعال او ابريشم خيام ملكوت نتند ، و رقام صفات به روى دواير شواهد نقش عين الله بنگارند ، ارواح ساده را از حبس عدم بيرون آرند و در اقعاص كون بدارند ( از شطحيات ص 17 ) لاهيجى گويد : تجلى ظهورى بر دو نوع است : يكى عام و ديگرى خاص ، عام را تجلى رحمانى مينامند كه افاضهء وجود « مع ما يتبع من الكمالات را » بر تمامت موجودات فرموده و در اين تجلى همهء موجودات مساويند  « ما تَرى فِي خَلْقِ \r\n\r\n","description":"","footnote":"","page_name":" 487 ","page_number":535},
  {"content":"\r\n\r\n الرَّحْمنِ مِنْ تَفاوُتٍ »  و اين رحمت را رحمت امتنانى مينامند چه بمحض منت و عنايت ، بىسابقه عمل بر اشياء افاضه اين رحمت فرموده و فضل عبادت از اين تجلى است و هر دو عالم را كه عبارت از غيب و شهادت ، دنيا و عقبى است بدين تجلى بانوار وجود روشن ساخته .\r\n*\r\n كافر و كفر و مؤمن و ايمان * همه را اندر و مساوى دان \r\nو تجلى دوم كه خاص است رحيمى است كه فيضان كمالات معنويه بر مؤمنان و صديقان و ارباب قلوب را ميفرمايد ، مانند معرفت و توحيد و رضا و تسليم و توكل و متابعت او امر واجب و اجتناب از مناهى و نواهى ثابت و اين تجلى را تعبير به فيض نموده و در اين تجلى كافر از مؤمن و عاصى از مطيع و ناقص از كامل ممتاز گشته و اين فيض خاص است كه طبيعت انسان را گلشن گردانيده است ( شرح گلشن راز ص 2 مصباح الهدايه ص 98 ) .\r\nو گفته شده است مراد از تجلى انكشاف شمس حقيقت است از غيوم صفات بشرى .\r\nدر شرح لمع است كه تجلى اشراق انوار اقبال حق است بر قلوب مقبلين بر او ( از لمع ص 363 ) كاشانى گويد : موجودات كلا صور تجليات اسماء الهى و مظاهر شئون اصلى و نسب علمىاند .\r\n*\r\n لاله‌زار و نقشهاى بىحساب * از تجلى باشد اى صاحب وقار \r\nو تجلى بر سه قسم است ، يكى تجلى ذاتى و علامتش آنكه اگر از بقاى وجود سالك چيزى مانده بود فنا ذات و تلاشى صفات است در سطوات انوار آن و آن را « صعقه » خوانند چنان كه حال موسى است كه او را بدين تجلى از خود بستندند و فانى كردند  « فَلَمَّا تَجَلَّى ، رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً »  چون از حق تعالى طلب رؤيت و مشاهدت ذات كرد و هنوز به بقاء بعد الفناء نرسيده بود و بقاء صفات وجودش برقرار بود ، بدلالت  « أَرِنِي »  بوقت تجلى نور ذات بر طور نفس ، وجودش متلاشى و مندك گشت .\r\nقسم دوم تجلى صفاتى است و علامت آن اگر ذات قديم بصفات جلال تجلى كند ، از عظمت و قدرت و كبريا و جبروت « خشوع و خضوع » بود و اگر بصفات جمال تجلى كند از رأفت و رحمت و لطف و كرامت و سرور و انس بود و معنى آن نه آنست كه ذات ازلى به تبدلات و تحولات موصوف بود و بالجمله گاهى صفت جلال ظاهر بود و گاهى بر عكس .\r\nعراقى گويد :\r\n با تجلى جمالش محو گردد كائنات * با نهيب باد صرصر تا بكى دارد نفير\r\nتاب نور او ندارد چشم عقل دوربين * طاقت خورشيد نارد چشم خفاش ضرير\r\nصد تجلى كرده هر دم بىتماشاى بصر * صد هزاران راز گفته بىتقاضاى سمير \r\nقسم سوم تجلى افعال است و علامت آن قطع نظر از افعال خلق و اسقاط اضافت خير و شر و نفع و ضر ، بديشان و استوا مدح و ذم و قبول و رد خلق است ، چه مشاهدهء مجرد فعل الهى ، خلق را از اضافت افعال به خود معزول گرداند و اين تجلى كه بر سالك در مقام سلوك است تجلى افعال\r\n\r\n","description":"","footnote":"","page_name":" 488 ","page_number":536},
  {"content":"\r\n\r\nبود . ( مصباح الهدايه ص 99 ) .\r\nصدرا گويد : حق تعالى را تجلى واحدى است بر اشياء و ظهور واحدى است بر ممكنات و اين ظهور بر اشياء بعينه ظهور و تجلى دوم حق است بر ذات خود در مرتبت افعال زيرا كه ذات حق از جهت نهايت تماميت و فرط كمال خود افاضه مىكند از ذات خود كه عبارت از ظهور دوم باشد بر نفس خود و روا نباشد كه ظهور اول عين ظهور دوم باشد زيرا ظهور دوم تابع ظهور اول است و ظهور دوم عبارت از نزول وجود واجبى است در مراتب افعال كه بنام افاضه و نفس رحمانى و عليت و تأثير و محبت افعاليه و مبدأ تكثر اسماء و صفات است .\r\nتجلى اول بروز و ظهور اشياء است و تجلى دوم تطور و تكثر آنها است و اگر دقت شود يك تجلى و ظهور است كه منحل به دو تجلى و ظهور ميگردد .\r\nجميع ماهيات و ممكنات مرائى وجود حق‌اند و مجالى حقيقت مقدسه‌اند و بر حسب بعد و قرب بذات واجب نمودارى آنان متفاوت است . « أن يلحق تجلّيا واحدا على الأشياء و ظهورا واحدا على الممكنات و هذا الظهور على الأشياء هو بعينه ظهوره الثانى على نفسه في مرتبة الافعال فانّه سبحانه لغاية تماميته و فرط كمال فضل ذاته . . . و هذا الظّهور الثانى لذاته على نفسه لا يمكن ان يكون مثل ظهوره الاول » . ( از اسفار ج 1 ص 199 و 201 ) كاشانى گويد : از فيض ذاتى حق تعالى تعبير به تجلى سارى در حقايق ممكنات شده است كه عبارت از امداد الهى است كه مقتضى قوام عالم است و وجود منبسط است .\r\nو گفته شده است كه تجلى تأثير انوار حق است به حكم اقبال بر دل مقبلان كه بدان شايسته آن شوند .\r\n( از مصباح الهداية ص 5 - كشف المحجوب ص 640 ) شاه نعمت الله گويد : تجلى عبارت است از آنچه ظاهر شود بر قلوب از انوار غيوب ( اصطلاحات شاه نعمت الله ص 64 ) .\r\nمولوى گويد :\r\n عشق مطلق سر ز جيب غير بيرون مىكند * وين همه چون و چرا را يار بيچون مىكند\r\nخواه عشق نام نه خواهى عدم خواهى وجود * اوست ليك افسانه‌ها پيدا بافسون مىكند\r\nبر شهود خود وجودش را چو جلو ميدهد * خويشتن را بر جمال خويش مفتون مىكند\r\nظاهر و باطن بهم بنموده اندر پيش خلق * نام ايشان ظاهرا ليلى و مجنون مىكند\r\nلعل روح‌آميز او صد جان بيك دم ميدهد * غمزهء خونريز او هر لحظه صد خون مىكند \r\nخواجه عبد اللّه گويد : تجلى برقى است كه چون تابان گردد عاشق از تابش وى ناتوان گردد تجلى ناگاه آيد ولى بر دل آگاه آيد ، هر كه را خبر پيش ، تجلى را در وى اثر بيش ، تجلى صفات ، عاشق را پست كند و تجلى ذات ، عاشق را مست كند ، تجلى صفات وى را نيست كند و تجلى ذات وى را هست كند ، و به محبوب خود وصل كند ( از رسائل خواجه عبد اللّه ص 135 ) .\r\n* * *\r\n در باديه وصال آن شهره‌نگار * جان بازانند عاشقان رخ يار\r\nمانندهء منصور انا الحق گويان * در هر گنجى هزار سر بر سر دار \r\n\r\n","description":"","footnote":"","page_name":" 489 ","page_number":537},
  {"content":"\r\n\r\nشهود تجلى افعال را « محاضره » خوانند و شهود تجلى صفات را ( مكاشفه ) و شهود تجلى ذات را « مشاهده » خوانند .\r\n\r\nتَجَلِّياتِ إلهى\r\n- ( عرفانى ) تجليات الهى عبارت از موجود عالم وجودند كه مظهر صفات متكثرهء ذات حق‌اند و به حكم  « كُلَّ يَوْمٍ هُوَ فِي شَأْنٍ »  مظهر لا يشغله شأن عن شأن بود و « لا تكرار في التجلى » چه آنكه فيض حق مانند آب روان است و موجودات مانند نهرى و هر جزئى از اجزاء نهر كه تعيين كنى . آبى كه در او باشد غير آبى است كه « آن » سابق در آن بوده و غير آبى است كه « آن » لاحق در آن خواهد بود و فيض حق را تعطيل نباشد و همواره موجودات عالم از فيوضات دائمهء او برخوردار بوده مستفيض به فيض دائم التجلى اويند و در مقام ترقى از مقامى بمقامى بالاتر روند و هر آنى را اقتضائى است كه بر حسب آن مستفيض گردند ( مصباح الهدايه ص 33 شرح فصوص ، ص 22 ) .\r\n\r\nتَجَلِّى اوَّل\r\n- تجلى اول عبارت از تجلى ذاتى است و آن حضرت احديت بود ( اصطلاحات شاه نعمت الله ص 46 ) .\r\nشاعر گويد :\r\n اسم و رسم و نعت و وصف اينجا مگو * وحدت او هم ز غير او مجو \r\n\r\nتَجَلّىِ ثانى\r\n- ( عرفانى ) تجلى ثانى عبارت از ظهور او است در اعيان ممكنات كه شئون ذات اويند و تجلى سوم تجلى شهودى است كه لدى الفتح حاصل مىشود شاه نعمت الله گويد : تجلى ثانى عبارت از ظاهر گشتن اعيان ممكنه ثابته است كه شئون ذاتيه‌اند بذاته و آن تعين اول است بصفت عالميت و قابليت زيرا كه اعيان معلومات اولند .\r\nدر مصباح الانس است كه تجلى اول ، حضرت احديت جمع و وجود و تعين اول و قابل اول است ، و تجلى دوم كه متضمن تميز حقايق است صورت تجلى اول و ظل اوست كه جامع تمام اعتبارات و تعينات است كه مرتبت الوهيت و حضرت  « قابَ قَوْسَيْنِ »  نامند و تعين اول و تعين دوم و قابل دوم است كه جامع بين دو طرف اجمال و تفصيل است ( مصباح الانس ص 75 ) .\r\n\r\nتَجَلّىِ جَلالىّ\r\n- ( عرفانى ) تجلى جلالى آنست كه موجب قهر و غضب و بعد باشد و هر جمالى مستلزم جلالى است و در پس پردهء هر جلالى جمالى است زيرا كه جلال احتجاب حق است بحجاب عزت و كبريائى ، تا هيچ كس او را بحقيقت و هويت چنان كه هست نشناسد و جمالى ، تجلى حق است بوجه و حقيقت خود از براى ذات خود ، پس جمال مطلق را جلالى باشد و آن قهاريت حق است بر جميع اشياء با فناء در تجلى وجه مطلق و اين مرتبت علو جمال مطلق است به صورت جميع اشياء و اين به آن اشياء نزديك ميگردد و آن دنو ظهور جمال مطلق است به صورت جميع اشياء و اين دنو جمال را ، نيز جلالى هست و آن احتجاب جمال مطلق است .\r\n*\r\n صفات حق تعالى لطف و قهر است * رخ زلف بتان را زان دو بهر است \r\n\r\nتَجَلّىِ جَمالى\r\n- ( عرفانى ) تجلى جمالى آنست كه مستلزم لطف و رحمت قرب باشد ( شرح گلشن راز ص 552 )\r\n\r\n","description":"","footnote":"","page_name":" 490 ","page_number":538},
  {"content":"\r\n\r\nجامى گويد :\r\n حسن خوش از روى خوبان آشكارا كردهء * پس به چشم عاشقان آن را تماشا كردهء\r\nز آب گل عكس جمال خويشتن بنمودهء * شمع گل رخسار و ماه سرو بالا كردهء\r\nجرعهء از جام عشق خود به خاك افشاندهء * ذو فنون عقل را مجنون و شيدا كردهء\r\nگر چه معشوقى لباس عاشقى پوشيدهء * آنگه از خود جلوهء بر خود تمنا كردهء\r\nبر رخ از زلف سيه مشكين سلاسل بستهء * عالمى را بستهء زنجير سودا كردهء\r\nموكب حسنت نگنجد در زمين و آسمان * در حريم سينه حيرانم كه چون جا كردهء \r\n\r\nتَجَلّىِ شُهُودى\r\n- ( عرفانى ) تجلى شهودى ظهور وجود است كه مسمى است باسم النور و آن ظهور نفس الرحمن است ( از اصطلاحات شاه نعمت الله ص 65 ) *\r\n همه اسماء به اين نفس موجود * گوئيا هست اين خزائن جود \r\n\r\nتَجْنيسْ\r\n- ( اصطلاح بديعى ) و صنعت تجنيس عبارت از ايراد كلماتى است مانند يكديگر در گفتن و نوشتن در نثر يا در نظم و بر هفت قسم است .\r\nتجنيس تام ، تجنيس ناقص ، زائد ، مركب ، مكرر ، مطرف و خطى ( از حدايق ص 5 )\r\n\r\nتَجْنيسِ تامّ\r\n- ( ادبى ) تجنيس تام چنانست كه در سخن دو كلمه يا زيادتر آورده شود كه در خواندن و نوشتن يكسان بود و در معنى مختلف و در آنها تركيب و اختلاف حركات و تفاوت و زيادت و نقصان نباشد .\r\nمثال « المرأة السليمة حية تسعى ما دامت حية تسعى » و « چندان خور كت زيان دارد و چندان نخور كت زيان دارد » .\r\n اى چراغ همه بطان خطا * دور بودن ز روى تست خطا \r\n ايا غزال سراى غزل‌سراى بديع * بگير چنگ بچنگ اندر و غزل بسراى \r\n- ( از حدائق ص 6 )\r\n گر چه سرش عربده و جنگ داشت * تنگ شكر در دهن تنگ داشت \r\nكه شاهد در تنگ و تنگ است *\r\n زاهد بكتابى و كتاب من و تو * سنگ‌ست و صراحى انتساب من و تو\r\nتو مردهء كوثرى و من زندهء مى * مشكل كه بيك جو رود آب من و تو \r\n*\r\n اى شيخ چه دل نهى بدستار * گر مرد دلى دلى بدست آر \r\n*\r\n خورشيد رخ خوب ترا بنده شده است * تابندهء تو شد است تابنده شده است \r\n*\r\n امروز شمع انجمن دلبران يكيست * دلبر اگر هزار بود دل بر آن يكيست \r\n\r\nتَجْنيسِ خَطّ\r\n- ( اصطلاح ادبى ) اين صنعت را مضارعه و مشاكله نيز خوانند و چنين است كه دو لفظ آورده شود كه در خط مشابه يكديگر باشند و در نطق مخالف  « وَ هُمْ يَحْسَبُونَ أَنَّهُمْ يُحْسِنُونَ صُنْعاً »  شب تاريك و راه باريك *\r\n در خدمت تو اسب معانى بتاختم * وز نعمت تو نرد امانى بباختم \r\n( از حدائق ص 11 )\r\n\r\n","description":"","footnote":"","page_name":" 491 ","page_number":539},
  {"content":"\r\n\r\n\r\nتَجْنيسِ زائد\r\n- ( اصطلاح ادبى ) و آن را مذيل نيز خوانند چنان باشد كه هر دو كلمهء متجانس بحروف و حركات متفق باشند اما در آخر يك حرف زيادت بود مانند « انا من زمانى في زمانة و من اخوانى في خيانة » *\r\n مويت سياه‌تر از شب و شبه * در حسرت رخسار تو اى زيبا روى\r\nاز ناله چو نال گشتم * از مومه چو موى \r\n( از حدايق ص 7 )\r\n\r\nتَجْنيسِ لَفْظ\r\n- ( اصطلاح ادبى ) اين صنعت دو لفظ متجانس‌اند اندر لفظ ولى مخالف است يكى ديگر را اما با هم در لفظ مشابهتى دارند مثل مناسبت ضاد و ظاء و صاد و سين و نون و تنوين مثال   « يَوْمَئِذٍ ناضِرَةٌ إِلى رَبِّها ناظِرَةٌ »   .\r\n\r\nتَجْنيسِ مُذَيَّل\r\n- ( اصطلاح ادبى ) رجوع به تجنيس زائد شود .\r\n\r\nتَجْنيسِ مَردود\r\n- ( اصطلاح ادبى ) رجوع به تجنيس شود .\r\n\r\nتَجْنيسِ مُرَكَّب\r\n- ( اصطلاح ادبى ) تجنيس مركب آنست كه دو لفظ متجانس با يك كلمه مركب باشد و اين دو نوعست يكى آنكه در لفظ و خط متشابه باشند و ديگر آنكه در لفظ متشابه و در خط مختلف كه تجنيس مفروق است مانند « تا زنده‌ام در راه مهر تو تا زنده‌ام » من مرده نيم و لكن مرد نيم .\r\nقطران گويد :\r\n من اندر غم وعد ديدار تو * كنم با دل خويش دائم شما را\r\nتو از مهر من يك زمان ياد نارى * مگر مهربانى نباشد شما را \r\nرجوع به تجنيس مكرر شود .\r\n( از حدايق ص 8 ) و باز گفته‌اند : آنست كه دو لفظ متجانس يكى مفرد باشد و ديگرى مركب يا هر دو مركب باشند .\r\n\r\nتَجْنيسِ مُزْدَوَج\r\n- ( اصطلاح ادبى ) رجوع به تجنيس مكرر شود .\r\n\r\nتَجْنيسِ مُشاكِلَت\r\n- ( اصطلاح ادبى ) رجوع به تجنيس خط شود .\r\n\r\nتَجْنيسِ مُطَرَّف\r\n- ( اصطلاح ادبى ) و آن چنين است كه دو لفظ متجانس را همه حروف متفق باشد مگر حرف آخر مانند « الخائن خائف » دل كريم از آزار آزاد باشد ( از حدائق ص 10 ) .\r\n\r\nتَجْنيسِ مُقارَنَة\r\n- ( اصطلاح ادبى ) رجوع به تجنيس خط شود .\r\n\r\nتَجْنيسِ مُكَرَّر\r\n- ( اصطلاح ادبى ) .\r\nو آن چنانست كه دبير يا شاعر در آخر اسجاع يا در آخر ابيات دو لفظ متجانس پهلوى يكديگر بياورد اگر در اول لفظ اول زيادتى باشد روا باشد مثال « النبيذ به غير النغم غم و به غير الدسم سم » و « من طلب شيئا و جد وجد » و\r\n« من قرع بابا و لج ولج »\r\n افتاد مرا با دل مكار تو كار * و افكند در اين دلم دو گلنار تو نار\r\nمن مانده خجل به پيش گلزار تو زار * با اين همه درد و چشم خونخوار تو خوار\r\nبا رخت اى دلبر عيار يار * نيست مرا با گل و گل كار كار \r\n* * *\r\n تا رخ گلنار تو رخشنده گشت * بر دل من ريخته گلنار نار \r\n( از حدايق ص 10 )\r\n\r\n","description":"","footnote":"","page_name":" 492 ","page_number":540},
  {"content":"\r\n\r\n\r\nتَجْنيسِ ناقِص\r\n- ( اصطلاح ادبى ) مانند تجنيس تام است در اتفاق حروف و لكن در حركت مختلف است مثال « حبة البرد حبة البرد » و در حديث است\r\n« اللهم حسنت خلقى فحسن خلقى »\r\n( از حدائق ص 6 ) . و مانند مهر جمالت مرا مهرى و وفايى نهد .\r\nدرد فراقت مرا دردى و جفائى دهد .\r\n\r\nتَجَوْهَر\r\n- كلمهء تجوهر كه در عبارات فلاسفهء اخير اسلامى ديده مىشود به معناى جوهريت و حقيقت جوهرى اشياء است چنان كه ميگويند تجوهر اشيا و اراده ميكنند ذاتيات و حقايق جوهرى اشياء را و در حقيقت آنچه جوهريت جوهر بدان بستگى دارد رجوع شود به تقدم به تجوهر و جوهر .\r\n\r\nتَجْويد\r\n- ( اصطلاح ادبى ) تجويد در لغت تحسين باشد و در اصطلاح قراء قرائت قرآن باشد با رعايت حق هر يك از حروف آن . از مخارج و مقاطع اداء آنها و صفات لازمه از همس ، جهر ، شدت ، رخاوت و مانند آن و قواعد آن از طريق مشايخ و بزرگان نحو و ادب بما رسيده است ( از كشاف ج 1 ص 216 ) ،\r\n\r\nتَجْويفاتِ دِماغْ\r\n- اين اصطلاح از اصطلاحات فلسفهء طبيعى است و منظور خلل و فرج حاصل داخل مخ بود .\r\nفارابى در باب چگونگى ادراك و احساس و عمليات دماغى گويد :\r\nچون حرارت ناريهء قلب مفرط بود بنا بر اين سرچشمه و منشأ فيضان آن حرارت عزيزى كه امداددهنده و حافظ قواى آنها بود در قلب قرار داده نشد تا اينكه با سرعت جفاف و خشكى به دو راه نيابد تا در نتيجه قواى او تحليل رفته و باطل گردد و بنا بر اين سرچشمهء اين فيضانات و امدادات حرارت عزيزى در دماغ بود و در نخاع نهاده شده است ، زيرا هر دوى آنها بىنهايت رطب‌اند تا آنكه از هر يك از آن دو رطوبتى در اعصاب نفوذ كند و اعصاب را به حالت نرمى نگه دارد و بواسطهء آن ، قواى نفسانى آنها باقى و مستدام باشد .\r\nو بالاخره گويد : شكلهائى كه بر جرم دماغ است مانند جوشنها كه پاره پاره برنهاده شده است و برهم بافته كه طبيبان آن را تزريد گويند از بهر آنست كه روح نفسانى چنان كه اندر تجويفها گذر مىكند و پخته مىشود اندرين تزريد نيز گذر يابد چه وقت باشد كه روح بخارى فزون از تجويف دماغ گردد كه آن فزونى اندرين تزريد مخزون شود و اندر وى مستحيل شود و مزاج دماغ گيرد . ( رجوع شود به ترجمهء آراء اهل مدينه ص 202 ، 204 رجوع شود به ذخيره خوارزمشاهى ص 161 )\r\n\r\nتَجْويفاتِ قَلْب\r\n- از اصطلاحات فلسفهء طبيعى است . منظور رگها و شرايين دل است . و مجارى خالى داخل قلب است .\r\nدر اين باب در ذخيره آمده است .\r\nنخست بايد دانست كه تا مادام كه انسان زنده است دل و شرايينى كه از دل رسته است و از وى دو نوع حركت است كه يكى را حركت انبساطى گويند دوم را حركت انقباضى .\r\nحركت انبساطى حركتى است كه دل و شرايين بسوى بيرون جنبد و حركت انقباضى حركتى است كه بسوى خويشتن جنبد و فراز هم آيد و قوت حيوانى قوتى است كه هر دو حركت به دو باشد و بهر اندامى كه اين قوت برسد آن را پذيراى\r\n\r\n","description":"","footnote":"","page_name":" 493 ","page_number":541},
  {"content":"\r\n\r\nحس و حركت كند خشم و ترس مربوط به اين قوت است زيرا روح را در حال خشم حركت انبساطى و در حال ترس حركت انقباضى حاصل مىشود و همچنانكه لطيف‌ترين اجزاى طعام در جگر خون مىشود .\r\nلطيف‌ترين اجزاى خون در قلب تبديل به روح حيوانى مىشود .\r\nروح حيوانى نسبت به خون در جگر نسبت خون است با طعام ، چون لطافت طعام و روح حيوانى از لطافت خون قلب پديد آيد و چون روح حيوانى متولد شد فورا پذيراى قوتى گردد كه اعضاء بدن پذيراى قوتهاى نفسانى شوند ( رجوع شود بذخيرهء خوارزمشاهى )\r\n\r\nتَحْبيس\r\n- ( اصطلاح فقهى ) و آن باشد كه مثلا خانهء را براى استفاده شخصى براى مدتى حبس و وقف نمايند مانند سكنى « و حكمه حكم السكنى في اعتبار العقد و القبض و التقيد بمدة و الاطلاق و محله كالوقف و لو حبس على رجل و لم يعين وقتا و مات الحابس كان ميراثا » ( از شرح لمعه ج 1 ص 233 ) ، رجوع شود به سكنى .\r\n\r\nتَحْتَ الشّعاع\r\n- از اصطلاحات هيوى است . رجوع شود به تصميم و خسوف . . .\r\n\r\nتحجير\r\n- ( اصطلاح حقوقى و فقهى ) در كليات حقوقى آمده است :\r\nتحجير عبارت است از شروع در مقدمات احياء به اين كه شخص به قصد حيازت علاماتى در زمين قرار دهد اگر چه مدخليتى در احياء نداشته باشد . از عمارت و ساختمان و هر گونه آبادى و آماده كردن زمين براى زراعت يعنى تخم‌كارى و آبيارى و امثال آنها .\r\nباحياء ، ملكيت حاصل مىشود ، اما تحجير موجب حصول اولويت است و لكن در عين حال حقى است كه توريث مىشود و قابل نقل و انتقال است .\r\nحق تحجير محدود بوقت معينى نيست بلكه بر حسب اوضاع و احوال و امكنه متفاوت است : بهر حال اگر تحجيركننده و در مدتى كه تعيين آن موكول به نظر عرف و حاكم است زمينى را كه تحجير كرده احياء ننمود حقش ساقط گرديده و مىشود آن را از او انتزاع نمود .\r\n( كليات حقوقى ص 205 )\r\n\r\nتَحَدُّبُ القَمَر\r\n- ( اصطلاح نجومى ) و عبارت از تحدبى بود كه در ماه پديد آيد هر گاه در ربع اول اخير باشد و همين طور در مريخ .\r\n\r\nتَحْذير\r\n- ( اصطلاح ادبى ) تحذير در لغت ترسانيدن است و نزد نحويان مفعول به است به تقدير « اتّق » و « حذّر » و « بعد » و « اجنتب » و مانند آن به صيغه فعل امر حاضر مثال « ايّاكَ و الاسد » يعنى « اتق نفسك من الاسد » ( از شير خود را حفظ كن ) و « ايّاك و الشّر » و بالجمله تحذير التزام مخاطب است كه احتراز كند از امر مكروه محذر منه كه در مثال بالا ياد شد و منصوبند به فعل تقديرى و گاه بواسطه تكرار محذر منه تحذير محقق مىشود مانند « الاسد الاسد .\r\nالطّريق الطّريق » ( از سيوطى ص 179 ) .\r\n\r\nتَحَرُّك\r\n- ( اصطلاح فلسفى ) رجوع به تحريك و ( تهافت التهافت ص 481 ) شود .\r\n\r\nتَحْريف\r\n- ( اصطلاح ادبى ) تحريف در لغت تغير است يا تغيير چيزى از محلش و نزد محدثان عبارت از تصحيف است يعنى\r\n\r\n","description":"","footnote":"","page_name":" 494 ","page_number":542},
  {"content":"\r\n\r\nتغيير حديث به حرفي و نقطهء و در نزد قراء تغيير الفاظ براى مراعات صوت ( از كشاف ج 1 ص 357 ) بحث است كه آيا در قرآن تحريفى وجود دارد يا نه و قول تحقيق آنست كه در قرآن تحريفى نشده است « انهم اختلفوا في وقوع التحريف و النقصان في القرآن و عدمه فعن اكثر الاخباريين انه وقع فيه التحريف و الزيادة و الزيادة و النقصان و هو الظاهر من الكلينى و شيخه على بن ابراهيم قمى . . . » ( از قوانين ج 1 ص 403 )\r\n\r\nتَحْريك\r\n- ( اصطلاح كلامى ) تحريك يعنى جنبش و حركت كردن ، در مباحث مشرقيه آرد : كه بعضى گمان برند تحريك عبارت از نسبت حركت است بفاعل و تحرك عبارت از نسبت حركت است به منفعل و اين گمان باطل است بلكه تحريك نسبت فاعل است به حركت و تحرك نسبت منفعل است به حركت .\r\n( از مباحث ص 638 و رجوع به تفسير ص 1599 شود )\r\n\r\nتَحْريمَه\r\n- ( اصطلاح فقهى ) در لغت چيزى را حرام قرار دادن و در فقه تكبيرة الاحرام را گويند كه تكبيرهء ، در اول نماز باشد زيرا بواسطهء آن كارهاى مباح براى مصلى حرام مىشود ( از كشاف ج 1 ص 405 شرح لمعه ج 1 ص 70 )\r\n\r\nتَحَرّى\r\n- ( اصطلاح اصولى و كلامى ) در لغت طلب باشد و در شرع طلب چيزى از عبادات و احكام است در مقامى كه نتوان حقيقت را دريافت كه بايد براى بدست آوردن آن مكلف تحرى كند و در موقعى كه مأيوس شده عمل به ظن كند ( از كشاف ج 1 ص 436 ) .\r\n\r\nتَحْصيلِ حاصِل\r\n- ( اصطلاح اصولى و ادبى ) بدنبال بدست آوردن چيزى رفتن كه خود حاصل بود و گويند تحصيل حاصل قبيح است يعنى ناپسند و زشت است كه انسان چيزى را طلب كند كه خود حاصل است .\r\n\r\nتَحَفُّظ\r\n- ( اصطلاح فلسفى و اخلاقى است ) و يكى از انواع فضائل است كه تحت حكمت است .\r\nخواجه طوسى گويد : و اما تحفظ وسط بود ميان عنايتى زايد بضبط آنچه ضبطش بيفائده بود و ميان غفلتى از استثبات صور كه مؤدى بود باعراض از آنچه حفظش مهم باشد و يا آن بود كه صورتهائى را كه عقل يا وهم به قوت تفكر يا تخيل ملخص و مستخلص گردانيده باشد نيك نگاه دارد و ضبط كند .\r\n( از اخلاق ناصرى ص 75 و 85 )\r\n\r\nتَحَقُّق\r\n- ( فلسفه ) تحقق يعنى صورت حقيقت به خود گرفتن و متحقق و متقرر در خارج شدن و واقعيت داشتن و در اصطلاح عرفا عبارت از تكلف عبد است براى كشف حقيقت و ظهور حق است در صور اسمائيه تا آنكه بنده حقايق را دريابد .\r\n( از لمع ص 336 - اصطلاحات شاه نعمت الله ص 65 ) . رجوع به حقيقت و حق شود .\r\n\r\nتَحْقيق\r\n- ( اصطلاح كلامى و عرفانى و فلسفى ) در كلام . مرادف با ثبوت ، كون و وجود است و نزد معتزليان مرادف ثبوت است و اعم از كون و وجود است و در عرف اهل معقول اثبات مسأله است بدليل چنان كه تدقيق اثبات دليل است بدليل و نزد صوفيه ظهور حق است در صور\r\n\r\n","description":"","footnote":"","page_name":" 495 ","page_number":543},
  {"content":"\r\n\r\nاسماء الله . ( از كشاف ج 1 ص 368 ) و و بهر حال در عرفان عبارت از تكلف عبد است براى كشف حقيقت و بالجمله : كوشش و سعى بنده است جهت بدست آوردن حق و حقيقت و تحقق نيز به معناى تحقيق است مانند تعلم و تعليم .\r\nو ظهور حق است در صور اسمائيه تا آنكه بنده حقايق را دريابد ، در شرح منازل است : تحقيق مبالغهء در حق است كه عبد ميخواهد تمام حق را بشناسد ( رجوع شود به اصطلاحات شاه نعمت اللّه ص 65 - لمع ص 33 )\r\n\r\nتَحَلّى\r\n- ( اصطلاح عرفانى ) تحلى عبارت از ملبس شدن عبد است به لباس صديقين و صلحا باقوال و اعمال و افعال و متشبه شدن بروحانيات در كسب محامد و فضائل .\r\nهجويرى مىگويد : تحلى نسبت باشد بقول ستوده ، بقول و عمل چنان كه حضرت فرمودند\r\n« ليس الايمان بالتحلى و التمنى و لكن ما و قربا لقلوب و صدقه العمل »\r\nو بالجمله عبد در مراتب سلوك و سير الى الله و تهذيب باطن بايد قلب خود را از شوائب پست شهوانى پاك و بمحامد اخلاقى متحلى گرداند ( كشف المحجوب ص 504 رساله قشيريه ص 39 لمع ص 262 )\r\n\r\nتَحَكُّم\r\n- حكم بدون دليل باشد\r\n\r\nتَحْليل\r\n- كلمهء تحليل در مقابل تركيب است رجوع به تركيب شود .\r\n\r\nتَحْليل عَقلى\r\n- ( اصطلاح فلسفى و منطقى ) تجزيه عقلى را تحليل عقلى ناميده‌اند و اجزاء عقلى يعنى همان اجزاء تحليلى كه به تعمل و تجزيهء عقلى حاصل مىشود رجوع شود به اجزاء عقلى و حدى و تحليلى ، كمى و مقدارى و جوهر و جنس و فصل .\r\nو نزد منطقيان انحلال و حذف نسبت حكميه است يا حذف ادات آن نسبت ( از كشاف ج 1 ص 386 ) .\r\n\r\nتَحْلِيَه\r\n- ( عرفان ، اخلاق ) تحليه يكى از مراتب عقل عملى است رجوع شود به عقل و عقل عملى .\r\n\r\nتَحَمُّل\r\n- ( اصطلاح اخلاقى ) و در تعريف آن آمده است : و اما تحمل آن بود كه نفس آلات بدنى را فرسوده گرداند در استعمال از جهت اكتساب امور پسنديده .\r\n( از اخلاق ناصرى ص 76 ) در اخلاق جلالى است : و اما تحمل ملكهء تكلف استعمال آلات بدنى است در اكتساب فضائل حميده و شمائل پسنديده .\r\n( از اخلاق جلالى ص 63 )\r\n\r\nتَحْميد\r\n- ( اصطلاح فقهى ) الحمد الله گفتن باشد .\r\n\r\nتَحْويل\r\n- ( اصطلاح حديث ادب و هيئت ) تحويل نزد محدثان انتقال از اسنادى به اسنادى ديگر است هر گاه يك حديث را دو سند يا زيادتر باشد در موقع انتقال از اسنادى به اسنادى ديگر ( از كشاف ج 1 ص 403 ) .\r\nو در بديع زشت و زيبا را تحويل گويند رجوع به زشت و زيبا شود .\r\nو در هيئت : عبارت از انتقال نقطه‌اى است از آخر برجى به اول برج بعد از آن و اگر انتقال آن از اول برج به آخر برج مقدم باشد آن را عكس گويند يعنى عكس تحويل و مراد از نقطه ، مراكز كواكب ، عقدتين قهر و نقطهء اوج هر يك از سيارات و جوز هرات خمسهء متحيره است و لكن ثبت اين گونه تحويلات معمول شده است .\r\n\r\n","description":"","footnote":"","page_name":" 496 ","page_number":544},
  {"content":"\r\n\r\nو تحويل قهر را از برجى به برجى ديگر انتقال گويند .\r\n( از بيست باب ملا مظفر ) ابو ريحان گويد : تحويل سال آن مدت است كه آفتاب بدور يك بار همهء فلك بروج را بگردد و بدان جاى باز آيد كجا به اول بود . و سال عالم بحسب [ اتفاق 
  ] احكاميان از رسيدن آفتاب بسر حمل ، و سال مولدها از رسيدنش بدان جاى است كجا باصل مولد بود به وقت زادن . و اين وقتها ببايد دانستن تا طالع آن بيرون آيد . و آن طالع تحويل آن سال باشد .\r\n( رجوع شود به التفهيم ص 207 )\r\n\r\nتَحْويلِ مَمَرّ\r\n- ( اصطلاح هيوى ) رجوع شود به بروج مثلثه\r\n\r\nتَحَيُّر\r\n- ( اصطلاح عرفانى ) سرگردانى در بحر توحيد و وادى عشق است كه بنده در درياى بيكران احديت سرگردان شود و محو جمال و جلال جبروت الهى شود ، در درياى وجودش نظر بكنه نتوان كرد ، كه هر چه در وجود است همه نورى است از انوار قدرت عظمت او ، بنده در مقام جلال و جبروت او گويد : خداوندا ، شرمسارم من را از اين سرگردانى رهائى بخش .\r\nعطار گويد :\r\n درين منزل كسى كو بيشتر رفت * بهر گامش تحير بيشتر شد \r\nسنائى گويد :\r\n اى در دل مشتاقان از عشق تو بستانها * وز حجت بيچونى در صنع تو برهانها\r\nدر ذات لطيف تو حيران شده فكرتها * بر علم قديم تو پيدا شده پنهانها\r\nدر بحر كمال تو ناقص شده كاملها * در عين قبول تو كامل شده نقصانها \r\nپير طريقت گفت : روزگارى او را - مىجستم ، خود را ميافتم اكنون خود را ميجويم او را ميابم ، اين آن تحير است كه جوانمردان طريقت بدعا خواسته‌اند كه « يا دليل المتحيرين زدنى تحيرا » و گويند « قد تحيرت فيك خذ بيدى يا دليلا لمن تحير فيكا » ( از عده ج 2 ص 90 )\r\n\r\nتَخْتِ سَماك\r\n- ( اصطلاح نجومى ) نام ستارگان كلاغ ( غراب ) بود كه از صورتهاى شجاع است و خباء نيز نامند .\r\n( از التفهيم ص 105 )\r\n\r\nتَخْريج\r\n- ( اصطلاح اصولى ) و نظر در اثبات عليت حكم ثابت بنص يا اجماع است از راه استنباط يعنى استخراج علت حكم است بوسيله و از راه كوشش و اجتهاد ( از كشاف ص 1415 )\r\n\r\nتَخْصيصْ\r\n- ( اصطلاح اصولى و فلسفى ) در لغت مخصوص گردانيدن است و در اصول مخصوص گردانيدن حكم است به عدهء از بسيار يا جدا كردن عدهء كه متصف به صفتى باشد از عامى ، آنچه موجب خروج بعضى از افراد از حكم عام است مخصص ( بكسر ) و آنچه مشمول حكم ميماند مخصص ( بفتح ) گويند . در آنكه عموماتى در كلمات فقهاء و اخبار هست حرفى نيست و اين مخصصات گاه بطور مستقل آمده‌اند و گاه بدنبال عمومات بوسيله استثنا يا وصف يا جز آن بطورى كه گويند « ما من عام الاوقد خص » اصوليان گويند تخصيص بيان اين معنى را مىكند كه اصولا عام من حيث العام بودن مشمول حكم نبوده است نه آنكه مشمول بوده است و خارج شده است كه نسخ شود چنان كه در استثنا ، مستثنى در ابتدا مشمول حكم مستثنى منه نبوده است\r\n\r\n","description":"","footnote":"","page_name":" 497 ","page_number":545},
  {"content":"\r\n\r\nو در نهايت تخصيص اختلاف است ، بعضى گويند تا حدى جائز است از عامى افرادى خارج شوند كه مدلول كلام لغو نشود و بعضى گويند تا اندازهء كه نزديك بمدلول عام باشد بعضى تا نصف بعضى تا دو سه فرد مانده را جائز دانند و بمفهوم موافق و يا مخالف نيز عدهء روا دانند ( رجوع شود به معالم ص 141 - كشاف ج 1 ص 470 قوانين ص 116 ) تخصيص در فلسفه عبارت از تميز چيزى است و مقابل تعميم است و آن عبارت از تميز چيزى است يا از مثل خود و يا از ضد خود فان التخصيص الذى ألزمته الفلاسفة غير التخصيص الذى ارادته الاشعريه و ذلك ان التخصيص الذى تريده الاشعرية انما هو تميز الشيء اما من مثله او من ضده من غير ان يقتضى ذلك حكمة في النفس الشيء » .\r\n( از تهافت التهافت ص 412 ) و بهر حال در اصول عامى را بيكى از طرق معينى تخصيص زدن :\r\nدر اصول رشاد آمده است : خاص مفهومى است كه بگروه خاصى از افراد منتشره عام شامل مىشود - يعنى يك دسته از آن افراد را از حيطهء شمول عام منتزع نموده و بحيطهء خود درمىآورد .\r\nپس خاص در نتيجه اين عمل از تعداد افراد عام كاسته و شمول آن را كه قبلا بر قاطبهء افراد بود فقط بر باقى ماندهء افراد مختص ميسازد - و بعبارة ديگر عام را از عام بودن انداخته و آن را فقط بما بقى تخصيص ميدهد و به همين جهت عام را مخصوص و خاص را مخصص مينامند مخصص بر دو قسم است متصل - منفصل 1 - مخصص را در صورتى متصل ميگويند كه بنفسه كلام مستقلى نباشد و بلكه بواسطه اتصال بكلام ديگرى افادهء تخصص كند و آن بر پنج قسم است :\r\nشرط - وصف - غايت - استثناء متصل بدل البعض و مثال‌هاى آنها بدين قرار است :\r\nتخصيص بالشرط مثل : اكرم العلماء ان كانوا فقهاء ( احترام كن بر علماء به شرطى كه آنها فقيه باشند ) تخصيص به وصف مثل اكرم العلماء الطوال ( احترام كن علماى بلند قد را ) تخصيص بالغايت مثل : اكرم العلماء الى يوم الجمعة ( احترام كن علماء را تا روز جمعه ) تخصيص باستثناء متصل مانند اكرم العلماء الا الفقهاء ( احترام كن بر علماء مگر فقهاء را ) تخصيص ببدل البعض مثل : اكرم العلماء الفقهاء ( احترام كن علماء را يعنى فقهاء را 2 - مخصص منفصل : مخصص را در صورتى منفصل گويند كه كلام مستقل باشد و و آن بر دو قسم است عقلى - لفظى :\r\nمثلا اگر قائل بگويد رأيت كلّ الناس ، هر عقل سليمى حكم مىكند بر اينكه مقصود وى از آن كلام ، رويت همه ناس است باستثناى شخص خويش پس مستثنى شدن شخص گوينده از عموم كل الناس من باب تخصيص عقلى است ولى اگر بگويد : اكرم العلماء و بعد آن را به غير فقهاء تخصيص داده و بگويد لا تكرم الفقهاء در اين صورت مستثنى شدن فقهاء از عموم كلام اول من باب تخصيص لفظى است يعنى مخصص در مورد مثال اول عقل و در مورد مثال دوم لفظ است ( از اصول رشاد ص 155 ) .\r\n\r\n","description":"","footnote":"","page_name":" 498 ","page_number":546},
  {"content":"\r\n\r\n\r\nتَخَلْخُل\r\n- ( اصطلاح فلسفى ) تخلخل اصطلاحا به معناى ازدياد حجم جسم است بدون آنكه جسمى ديگر به آن ضميمه شود و بعبارت ديگر تخلخل عبارت ازدياد حجم و تكاثف كه مقابل آنست به معناى نقصان در حجم‌ست بدون آنكه در قسم اول يعنى تخلخل بجوهر آن چيزى افزوده و در قسم دوم يعنى تكاثف چيزى از جوهر آن كاسته شود .\r\nبعضى ميگويند تخلخل عبارت از انبساط ماده است در كم و بعضى ديگر گويند : چون وجود خلا محال است بنا بر اين تخلخل حقيقى هم محال است و آنچه را تخلخل و تكاثف پندارند عبارت از دخول جسمى در تخلخل و خروج جسمى در تكاثف است .\r\nقطب الدين گويد : « تخلخل يا تباعد اجسام باشد بعضى از بعضى يا آنكه متخلخل شود ميان اجزاء اجسامى ارق از آن كه مناسب آن اجزاء نباشد كل المناسبة يا زيادت مقدار جسم بود نه بانضياف مادهء ديگر به او بل به جهت آنكه ماده را مقدارى نيست در حد ذات خود » .\r\n( از درة التاج جزء 4 از بخش 1 ص 22 و رجوع شود به ش ص 213 - شفا ج 2 ص 407 ، 528 و ج 1 ص 369 ، 210 ، 182 ، 100 - اسفار ج 3 ص 25 و 124 و دستور ج 1 ص 279 ) و گاه تخلخل اطلاق بر انتفاش شود و آن عبارت از تباعد اجزاء و دخول اجزاء مباين در ميان فواصل اجزاء آن مىباشد .\r\n\r\nتَخَلُّص\r\n- ( اصطلاح ادبى ) تخلص نزد اهل شعر و ادب آن باشد كه مدح‌كننده اسم خود را در مدح آورد و اطلاق شود بر آنكه شاعر بعد از افتتاح كلام به نحو خاصى منتقل شود به مقصود يعنى كلام را به مقصود كشانده با رعايت مناسبت بين مطلع و مقصد به نحوى مخفى كه سامع متوجه نشود به نحو آشكارا ( از كشاف ج 1 ص 425 ) رجوع به حسن تخلص كشاف ج 1 ص 425 ) رجوع به حسن تخلص\r\n\r\nتَخَلُّفِ از شَرْط\r\n- ( اصطلاح فقهى ) پيچى از شرايط لازم يا جايز عقود . در كليات حقوقى آمده است .\r\nوقتى بايع بر مشترى شرط كند كه مبيع را اجاره دهد يا آن را وقف كند و يا بر او شرط كند كه آن را نفروشد يا اجاره ندهد و يا آن را به ديگرى هبه ننمايد بهر حال خواه شرط ايجابى باشد يا سلبى دو حكم بر آن مترتب خواهد شد : حكم تكليفى كه در صورت مخالفت مشترى مرتكب فعل حرامى شده است و حكم وضعى كه مخالفت آن موجب بطلان معامله است كه مشترى ترك آن را تعهد نموده و ديگر خيار تخلف شرط موضوعى نخواهد داشت .\r\nاما اگر مشترى از ايفاء به شرط ايجابى خوددارى كرده باشد مثل اينكه متعهد شده كه آن را وقف كند و وقف نكرد به حكم حاكم اجبار خواهد شد و با تعذر اجبار خيار تخلف شرط خواهد داشت .\r\n( از كليات حقوقى ص 131 )\r\n\r\nتَخَلُّفِ وَصْف\r\n- ( اصطلاح فقهى ) در مورد عقدى كه موصوف بوصفى شود و خلاف آن ظاهر شود كه در اين صورت اقوالى است .\r\nدر كليات حقوقى آمده است : وصف را نمىتوان مقابل با عوض قرار داد خواه عوض از از جنس نقود باشد يا غير نقود زيرا وصف از اعراض است و مستقل در وجود نيست بلكه وجودش قائم بوجود غير است .\r\nو در نظر عرف و عادت چيزى قابل تقابل بمال بوده و ممكن است در مقابل آن\r\n\r\n","description":"","footnote":"","page_name":" 499 ","page_number":547},
  {"content":"\r\n\r\nمالى واقع شود كه از سنخ جواهر و اعيان باشد .\r\nاما وصف چون داخل در اعراض است و داراى وجود مستقلى نيست نمىشود مقدارى از ثمن را در مقابل آن قرار داد بطورى كه يك جزء از مثمن باشد . مثلا اگر شخصى اسبى را به يك هزار تومان خريدارى نمايد به شرط اينكه اسب عربى باشد مبلغ مزبور تمامى آن در مقابل اسب است نه در مقابل اسب و وصف ، بطورى كه ثمن تقسيط شده و قسمتى از آن بازاء اين وصف قرار گيرد .\r\nبنا بر اين تخلف وصف فقط موجب خيار است به اين معنى وقتى مبيع بر خلاف وصفى كه شرط شده درآيد مشترى مىتواند معامله را فسخ كرده و يا به آن تن در داده و آن را به تمام ثمن امضاء نمايد و حق مطالبه ارش يعنى تفاوت قيمت را نخواهد داشت ، و لكن وصف صحت و سلامت نظر به اين كه به فقدان آن نقص در اصل خلقت حاصل مىشود اطلاق عقد منزل بر آن است و به آن منصرف مىشود و اثر آن جز به شرط تبرى از عيوب زائل نخواهد شد .\r\nبنا بر اين اگر مبيع معيب درآيد مشترى مىتواند معامله را فسخ نكند و طالبه ارش نمايد .\r\n( كليات ص 43 ، 44 ) .\r\n\r\nتَخَلّى\r\n- ( اصطلاح عرفانى ) تخلى عبارت از اعراض باشد از اشتغال مانعه كه بنده را از خداوند محجوب گرداند كه از جمله دنيا و توجه به امور دنيوى است و بنده هر گاه دست از دنيا خالى كند و ارادت عقبى از دل قطع گرداند و متابعت هوا از سر خالى كند و از صحبت خلق اعراض كند و دل از انديشهء ايشان بپردازد خود را تخليه كرده باشد .\r\nدر دستور العلماء است كه : تخلى عبارت از اختيار اعراض است از تمام آنچه انسان را از كارهاى ربانى و توجه به امور صمدانى و سير الى الله باز دار .\r\nابو القاسم قشيرى گويد تخلى عبارت از سقوط اراده و اختيار عبد است در مقام اعتماد و توكل به حق ( از كشف المحجوب ص 504 ، رساله قشيريه ص 39 - دستور - العلماء ص 281 ) .\r\nصاحب لمع گويد : تخلى عبارت از اعراض از آن است كه انسان را باز دارد از غير حق و آن اختيار خلوت و ايثار عزلت و ملازمت وحدت است .\r\n\r\nتَخْليَه\r\n- ( اصطلاح عرفانى ) تخلى تخليه - يكى از مراتب عقل عملى است و اصطلاح عرفانى است و به معناى اعراض و روگردانيدن است از آنچه انسان را از خدا بازميدارد و منزه و پاك كردن نفس است از كليهء رذائل و قيود مادى و آنچه انسان را از روحانيت و توجه بعالم قدس منصرف كند .\r\n( دستور ج 1 ص 281 ) و عبارت از سقوط اراده و اختيار عبد است در مقام اعتماد و توكل .\r\n( از رساله قشيريه ص 39 )\r\n\r\nتُخمِ دَرَختِ موجودات\r\n- اصطلاح اهل ذوق ، عقل انسانى را گويند .\r\nنسفى گويد : انسان ميوهء درخت موجودات است و عقل انسان تخم درخت موجودات .\r\n( از انسان كامل ص 72 )\r\n\r\nتَخْيير\r\n- ( اصول ، ادب ) تخيير يكى\r\n\r\n","description":"","footnote":"","page_name":" 500 ","page_number":548},
  {"content":"\r\n\r\nاز اصول عمليه است و بعد از فحص و يأس از دليل بدان عمل مىشود و در موردى است كه دو حكم متعارض در حال و آن واحد براى او باشد كه قطعا يكى از آنها مرفوع است و لكن نمىداند پس مخير است و اطلاق ديگر آنكه در دو موضوع متحير فيه است و هر يك را بر خود واجب داند شرعا چنان كه دو نفر در دريا در حال غرق‌شدن‌اند و او يكى را تواند نجات دهد باز هم مخير است البته اين غير از تخيير است كه از اصول عمليه است و نيز اطلاق شود بر انتخاب يكى از كفارات ثلث « صوم ، آزاد كردن برده و اطعام شصت گدا » در افطار ماه رمضان بدون عذر ( از قواعد شهيد ص 229 . توضيح ص 493 قوانين ص 325 ) و تخيير در بديع آنست كه شاعر بيتى گويد كه در وى دو كلمه يا زيادتر قافيه تواند شد و براى لطائف و مرجحاتى يكى را بر سايرين مقدم ميدارد .\r\nمثال پارسى\r\n بود سپاس عطاى خداى لم يزلى * كه ريزه‌خوار بود عالمش ز خوان نعم ( نوال )\r\nدلا تو راه بكويش كجا برد هيهات * كه اجنبى نبود محرم حريم حرم ( وصال )\r\nبعلم رسمى اگر مدعى بود مغرور * نه مرد راه كرامت بود نه اهل كرم ( كمال ) \r\n( از ابدع ص 114 ) .\r\n\r\nتَخَيّل\r\n- ( اصطلاح فلسفى ) حركت نفس را در محسوسات تخيل و در معقولات تفكر گويند .\r\nقطب الدين گويد : « تخيل تجريد صورت منتزع از ماده بود تجريدى بيشتر چه خيال او را از ماده فرا ميگيرد بر وجهى كه محتاج نمىشود بوجود ماده بل كه چون ماده باطل شود يا غايب شود صورت ثابت باشد در او و لكن غير مجرد از لواحق مادى و از اين است كه صور در خيال بر حسب صور محسوسه است از تصديرى و تكيفى و وضعى و هيچ فرق نيست ميان ايشان الا عدم احتياج بحضور ماده لاغير .\r\n( از درة التاج جزء سوم از بخش اول ص 86 و رجوع شود به دستور ج 1 ص 281 ) صدرا گويد : بعضى گمان كرده‌اند تخيل عبارت از حصول صور خياليه است در اجزاء دماغ و حال آنكه صور متخيله مجردند مانند ساير صور ادراكيه و مادهء دماغيه حامل اشكال و صور مختلف نمىتواند باشد زيرا آن ماده در آن واحد نمىتواند حامل اشكال متناقض و متضاد باشد و بلكه صور خاليه منفعل الوجودند از عالم ماده و موطن آنها عالم خيال است رجوع شود به خيال و ( اسفار ج 2 ص 54 و ج 1 ص 216 )\r\n\r\nتَداخُل\r\n- ( اصطلاح فلسفى ) تداخل يعنى در يكديگر درآمدن و در عرف حكما عبارت از نفوذ و دخول اشياء و اجزاء در يكديگر مىباشد به نحوى كه در وضع و حجم متحد گردند و بعبارت ديگر داخل شدن چيزى است در چيز ديگر بدون آنكه بمدخول فيه از لحاظ حجم و مقدار چيزى افزوده شود و بديهى است كه تداخل به اين معنى در جواهر محال است زيرا لازمهء وقوع و امكان اين نوع تداخل اين است كه تمام جهان جسمانى در يك جزء جاى گيرد و بحجم و مقدار آن افزوده نشود و چنين امرى محال است .\r\n\r\n","description":"","footnote":"","page_name":" 501 ","page_number":549},
  {"content":"\r\n\r\n( دستور ج 1 ص 279 و 281 و اسفار ج 2 ص 104 و ج 2 ص 107 ) و از لحاظ منطق تداخل اتفاق دو قضيه بود در موضوع و محمول و ديگر لواحق و عوارضى كه ياد كرده آمد و در كيفيت با اختلاف در كميت يعنى يكى كلى بود و ديگرى جزوى و لا محاله جزوى در كلى داخل بود و از وضع جزوى وضع كلى لازم آيد و لكن اين دخول و لزوم منعكس نشود .\r\n( از اساس الاقتباس ص 97 )\r\n\r\nتَداخُلِ اسْباب\r\n- ( اصطلاح فقهى ) و مراد اين است كه چند سبب براى تحقق تكليف يا حكمى پديد آيد مانند چند حدث كه موجب طهارت شوند كه انجام يك طهارت كافى است مثلا چند مرتبه جنب شود و دست بر ميت گذارد و حيض شود و همه را يك غسل كافى است ( از قواعد ص 9 ) .\r\nدر كليات حقوقى آمده است : تداخل اسباب يا مسببات بر خلاف اصل و تابع وجود دليل خاصى است بر كفايت غسل واحد براى جنابت و مس ميت و جمعه . و در صورتى كه دليل خاصى بر تداخل نباشد مقتضاى اصل ، عدم تداخل است . بنا بر اين اگر خريدار حيوانى سه روز براى خود شرط خيار نمايد بين خيار حيوان و اين خيار شرط تداخل حاصل نشده و متحد نمىشوند . بلكه بعد از گذشتن سه روز خيار حيوان مدت خيار شرط شروع خواهد شد ، زيرا اصل در هر سببى اينست كه داراى مسبب مستقلى باشد .\r\nو همچنين اگر شخصى كه اطاعت او فرض است امر باكرام عالمى و ضيافت اديبى دهد در حصول امتثال ، ضيافت عالم اديب كافى نخواهد بود .\r\nكليات ص 47 )\r\n\r\nتَدارُك\r\n- ( اصطلاح ادبى ) و آنست كه معنى از معانى را به نفى مطلق يا اثبات صريح مخصوص گرداند و آنگه او را به وجهى از وجوه تدارك كند و شرطى در ميان آرد كه آن صفت بدان شرط مبدل تواند شد ( رجوع به المعجم ص 282 و رجوع به استدراك شود . )\r\n\r\nتَداعىّ\r\n- ( قواعد فقه ) - دو ادعاى متقابل ، وجود دو مدعى در امرى بطورى كه ادعاى هيچ يك مطابق با اصل نباشد و مرجحى در بين نباشد .\r\nدر كليات حقوقى آمده است : تداعى در جائى است كه دعوى هيچ يك از طرفين موافق با اصل نباشد بلكه هر دو مخالف با اصل باشند .\r\nدر مورد تداعى اگر بينه اختصاص به يكى از آنها داشته باشد حكم به او داده مىشود .\r\nو اگر براى هر دو بينه بوده و بينهء هيچ كدام بر ديگرى ترجيحى نداشته باشد و فقط يكى از آنها قسم ياد كند حكم به او داده خواهد شد .\r\nو اگر هر دو قسم ياد كردند در صورتى كه مورد نزاع عينى بوده بين آنها تقسيم مىشود و در صورتى كه عقدى باشد حكم بفسخ عقد داده مىشود و لازمهء آن رد هر مالى است به صاحب اولش .\r\n( كليات حقوقى ص 267 )\r\n\r\nتَدَبُّر\r\n- ( اصطلاح عرفانى ) فكر كردن و انديشه كردن است و آن در ذات خدا روا نباشد و در نعم و صنايع و آلاء الهى خوب است :\r\nخواجه عبد الله انصارى گويد : تدبر بر دو قسم است يكى انديشه كردن در\r\n\r\n","description":"","footnote":"","page_name":" 502 ","page_number":550},
  {"content":"\r\n\r\nنفس و حال خود و آن را تدبر و موعظه گويند ، دوم انديشه كردن در قرآنست و آن را تدبر حقيقت و مكاشفه گويند . كه اول صفت عامه مسلمانانست و دوم صفت عارفان ، ايشان را ديدهء مكاشفات دهند تا هر حجاب كه بود ميان دل ايشان و ميان حق برداشته شود ، همه آرزوهاشان نقد شود ، آب مشاهده‌شان در جوى ملاطفت روان شود ، دل از ذكر پر ، و زبان خامش ، سر از نظر پر و خود را فراموش كنند ، وقار فرشتگان ديده و ثبات ربانيان يافته و بسكينهء صديقان دررسيده و مرد تا اينجا نرسد نشايد او را در بحر جلال قرآن شدن و استنباط جواهر مكنون آن را كردن ، لا بل كه هر ساعتى و هر لحظهء ، بريدى از هيبت و بىنيازى قرآن دست رد به سينه وى باز نهد ، كه اين علم سر حق است و اين مردان صاحب اسرار ، پاسبان را با راز ملك چه كار ، گر از ايشانى ، دوست را وفادارى بر دل نگار ، و اگر نه از ايشانى ترا با رفتن دوستان چه كار .\r\n رو گرد سراپرده اسرار مگرد * كوشش چه كنى كه نيستى مرد نبرد \r\n( از عده ج 2 ص 612 )\r\n\r\nتدْبيج\r\n- ( اصطلاح بديعى ) و آنست كه سخن‌ور ، دو رنگ يا زياده در كلام بياورد خواه مقصود معانى اصليه باشد و خواه كنايه و استعاره باشد و ابن صنعت از جهتى داخل مطابقه است زيرا هر لونى ضد ساير الوان است و از جهتى داخل تناسب است زيرا كه در نوع شريكند .\r\nسعدى گويد :\r\n طارم خضرا از عكس زمين حمرا گشت * بس كه از طرف چمن لؤلؤ لالا برخاست \r\n( از ابدع ص 116 ) .\r\n\r\nتَدْبير\r\n- ( فقه ، اخلاق ) يعنى انديشيدن در عواقب كارها و مرتب كردن و نظم دادن به كارها و در فقه معلق كردن مولى است آزادى برده خود را به مرگ خود و صيغهء آن « انت حر بعد وفاتى او بعد وفاة فلان » و بالجمله تدبير اعتاق مملوك است بعد از مرگ ، مملوك را مدبر ( بفتح ) و مالك را مدبر ( بكسر ) گويند ( از شرح لمعه ج 2 ص 165 - كشاف ج 1 ص 510 )\r\n\r\nتَدْقيق\r\n- نزد ادبا اثبات دليل است بدليل چنان كه تحقيق اثبات مسأله است بدليل و مدقق بالاتر از محقق است و در اصطلاح عرفا . . . ( رجوع بفرهنگ مصطلحات عرفا شود و نيز رجوع بكشاف ج 1 ص 530 شود . )\r\n\r\nتَدْليس\r\n- ( اصطلاح فقهى و عرفانى ) تدليس يعنى عيب كالا پوشيدن اختلاط و اشتداد ظلام و نزد محدثان اسقاط راوى باشد از اسناد حديث بطورى كه غير واضح باشد و تنها مطلعين دريابند ، اين گونه احاديث را مدلس گويند و تدليس در معاملات هم به اين است كه مثلا شير را با آب مخلوط نمايند يا عيوب متاعى را بپوشانند يا حيوان پير را جوان نشان دهند و يا گندم نمايند و جو فروشند و در هر حال موجب بطلان بيع است در نزد عارفان تدليس در لباس صلاح فساد كردن و در زير جبهء عبادت ، شرك ورزيدن و عبادات را جهت ارائه خلق كردن و ظاهر را آراستن و باطن را تباه كردن است . و آن را مفسدت بيشمار است .\r\nحافظ گويد :\r\n آتش زهد و ريا خرمن ايمان خواهد سوخت \r\n\r\n","description":"","footnote":"","page_name":" 503 ","page_number":551},
  {"content":"\r\n\r\n حافظ اين خرقه پشمينه بينداز و برو \r\n\r\nتَدْليسِ ماشِطَه\r\n- ( اصطلاح فقهى ) مراد اين است كه مشاطه يعنى آرايشگر زنى را به نحوى آرايش كند كه صورت اصلى او معلوم نشود و سپس آن را شوى دهند يا اگر كنيز است بفروشند و اين عمل حرام است و معامله آن باطل ( از شرح لمعه ج 1 ص 236 )\r\n\r\nتَدْوير\r\n- ( اصطلاح هيوى ) و آن فلكى بود در ثخن خارج از مركز يعنى در ثخن فلك جزوى و خارج مركز زهره و نيز فلكى بود در حامل قمر و نيز فلكى بود در ثخن حامل آن ( رجوع به خارج مركز شود ) .\r\n\r\nتَذَكُّر\r\n- ( اين اصطلاح هم اخلاقى و هم فلسفى و عرفانى است ) تذكر به معناى يادآورى است و در اصطلاح صوفيان ذكر خدا گفتن و به ياد خدا بودن و از خلق بريدن و به دو پيوستن است و آن برتر از تفكر است .\r\n( از شرح منازل ص 16 ) و از لحاظ اخلاقى يكى از انواع فضائل تحت حكمت بود .\r\nخواجه طوسى گويد : اما تذكر وسط بود ميان فرط استعراض كه اقتضاى تضييع روزگار و كلالت آلت كند و ميان نسيانى كه از اهمال آنچه مراعات او واجب بود لازم آيد و هم بر اين نسق در انواع ديگر اجناس ميبايد گفت و در جاى ديگر گويد :\r\nو اما تذكر آن بود كه نفس را ملاحظه صور محفوظه بهر وقت كه خواهد به آسانى دست دهد از جهت ملكهء كه اكتساب كرده باشد .\r\n( از اخلاق ناصرى ص 85 و 75 ) و رجوع بذكر شود و بهر حال در اصطلاح صوفيان ذكر خدا گفتن و به ياد خدا بودن و از خلق بريدن . و به دو پيوستن است  « وَ ما يَتَذَكَّرُ إِلَّا مَنْ يُنِيبُ »  و تذكر فوق و برتر از تفكر است چنان كه فرمودند\r\n« تفكر ساعة خير من عبادة سبعين سنة »\r\nزيرا تفكر طلب است و تذكر وجود است ، تفكر در مقام فقدان مطلوب است و تذكر در موقع رفع حجاب و خلوص نفس است ( شرح منازل ص 16 - طرائق ص 217 )\r\n\r\nتَذْكيَه\r\n- ( اصطلاح فقهى ) تذكيه در لغت ذبح است و آن در شرع بقطع اوداج اربعه حاصل شود ( رجوع شود باوداج اربعه و كشاف ج 1 ص 688 و نيز رجوع شود به ذبح و ذبيحه )\r\n\r\nتَذْنيب\r\n- ( اصطلاح ادبى ) و نزد شعراء آن باشد كه در لفظى حرفى زياد كنند تا وزن شعر درست آيد چون حرف و او در لفظ سخن در اين بيت :\r\n بودنى بودمى بيار كنون * رطل پر كن مگو به پيش سخون \r\n( از كشاف ج 1 ص 561 )\r\n\r\nتَذْبيل\r\n- ( اصطلاح ادبى ) نوعى از اطناب است كه اطناب زيادت است كه جمله را بدنبال جملهء ديگر آورند و آن جمله دوم شامل معنى جمله اول باشد براى تأكيد منطوق يا مفهوم آن تا آنكه كسانى كه از جملهء اول معنى را درنيابند خوب مطلع شوند و كسانى كه از جمله اول فهم كنند براى آنها متقرر باشد مانند  « وَ ما جَعَلْنا لِبَشَرٍ مِنْ قَبْلِكَ الْخُلْدَ أَ فَإِنْ مِتَّ فَهُمُ الْخالِدُونَ »  و  « كُلُّ نَفْسٍ ذائِقَةُ الْمَوْتِ »  و  « ذلِكَ جَزَيْناهُمْ بِما كَفَرُوا وَ هَلْ نُجازِي إِلَّا الْكَفُورَ »  و مانند\r\n\r\n","description":"","footnote":"","page_name":" 504 ","page_number":552},
  {"content":"\r\n\r\n « جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً »  ( رجوع شود به مختصر المعانى ص 118 - كشاف ج 1 ص 566 ) .\r\nدر ابدع آرد تذييل آنست كه متكلم پس از كلام تام جملهء در ذيل سخن بياورد براى تحقيق و تأكيد كلام سابق اما اگر در آن سخن نقصانى بود كه به آن جمله كمال يا بد صنعت تكميل است و شرح آن بيايد .\r\nدر اين شعر مصرع دوم تذييل است .\r\n*\r\n بين من يعطى و من يأخذ في التقدير عرض * فيد المعطى سماء و يد الآخذ ارض \r\nمثال فارسى :\r\n آن قوم كه راه بين فتادند و شدند * كس را بيقين خبر ندادند و شدند\r\nآن عقده كه هيچ كس نتوانست گشاد * هر يك گرهى بر آن نهادند و شدند \r\n( از ابدع ص 118 )\r\n\r\nتَرْبيع\r\n- ( اين اصطلاح ادبى و نجومى و هيوى ، است ) و در ادب آنست كه چهار بيت يا چهار مصراع آورند كه هم از طول توان خواندن هم از عرض رشيد وطواط گويد :\r\n بجانت نگارا كه دارى وفا * نگارا وفا كن بدل بىجفا\r\nكه دارى بدل دوستى مرمرا * وفا بىجفا مرمرا خوشترا \r\n( از ابدع ص 118 ) در هيئت و نجوم : هر گاه ماه در برج چهارم از بروج آفتاب بود آن را تربيع اول خوانند و اين وضع تقريبا در شب هفتم هر ماه بود و اگر ببرج دهم باشد و درجه‌هاى هر دو مساوى و برابر باشد كه تقريبا در شب بيست و دوم اين وضع پيدا مىشود آن را تربيع دوم خوانند و به پارسى نيمبريد نام كرده‌اند كه نور قمر اندر اين دو وقت نيمهء آن ديده شو ( از التفهيم ص 210 )\r\n\r\nتَرْبيعِ نَخُسْتين\r\n- ( اصطلاح هيوى و نجومى ) و هنگامى را گويند كه بعد ميان آفتاب و ماه چهار يك دايره بود در مقابل تربيع دوم كه هنگامى بود كه روشنائى و تاريكى ماه مجددا برابر شود توضيح اينكه ماه از شب هلال شروع برشد كرده بروشنائى آن فزوده مىشود تا اينكه به نيمه رسد و سپس كامل شود و مجددا نقصان پذيرد تا بنيمه رسد و محاق و هنگامى كه در تزايد به نيمه رسد تربيع نخستين بود و هنگامى كه در نقصان به نيمه رسد تربيع دوم بود .\r\nرجوع به محاق شود .\r\n\r\nتَرادُف\r\n- ( اصطلاح ادبى ) ترادف در لغت سوار شدن يكى عقب ديگرى است و نزد ادباء عرب و اصول و ميزان عبارت از توارد دو لفظ مفرد يا چند لفظ است در دلالت بر يك معنى در اصل وضع . ( از كشاف ج 1 ص 6437 )\r\n\r\nتَرْبِيَت\r\n- اين اصطلاح اخلاقى است و قهرا در فلسفه و تصوف هم به كار رود .\r\nو در فنون مختلف و همين طور در ملت‌ها و اقوام و جوامع مختلف اصول آن متفاوت است نزد اهل شرع ، نزد اهل فلسفه و نزد عارف ، به عقيده اخوان الصفا مجموع امورى كه در سازندگى شخصيت روحانى انسانى مدخليت‌دار تربيت ناميده مىشود ، و لكن تربيت صنفى چيز ديگر است كه مربوط بنوع فن و تجربه آموزى در آن فن مىشود و شاگردى بنزد استاد فن را تربيت در آن\r\n\r\n","description":"","footnote":"","page_name":" 505 ","page_number":553},
  {"content":"\r\n\r\nفن نامند .\r\nاخوان الصفا در باب تربيت اطفال افكار و عقايد جالب دارند و آن را در سطح كلى انسانى مىنگرند .\r\n( رجوع شود به رسالهء نهم از رسائل اخوان ص 236 و 238 )\r\n\r\nتَرَتُّب\r\n- ( اصطلاح فلسفى ) ترتب يعنى پى در پى و دنبال هم و وابستگى امرى بر امرى ديگر .\r\nهر سلسله كه مراتب لاحق آن از لحاظ وجودى و ماهوى مترتب بر مراتب سابق باشد ترتب مينامند چنان كه در عقول طوليه عقل لاحق مترتب بر عقل سابق است و در سلسلهء علل و معلول هر معلولى مترتب بر علت خود مىباشد رجوع شود به تسلسل .\r\n\r\nتَرَتُّبِ ايادىّ\r\n- ( اصطلاح فقهى ) در در كليات حقوقى آمده است .\r\nدر باب معاملات و امور حقوقى به كار رود و آن آنست كه متاعى و مالى به نحوى از انحاء از طريق معاملات مشروع و يا غير آن دست بدست بگردد .\r\nدر مورد توارد ايادى بر مال واحدى به غير حق ، مالك ميتواند بهر كدام بخواهد رجوع نمايد و لكن اگر به كسى كه مال در دست او تلف شده رجوع نمود ديگر حق ندارد به غير او رجوع نمايد . اما رجوع به ديگران مانع از رجوع به او نخواهد بود .\r\nو يكى از احكام توارد ايادى اين است كه كسى كه عين غصبى را از غاصب گرفته حق ندارد او را به او برگرداند علاوه بر اينكه بر خلاف تكليف عمل كرده برائت ذمه حاصل ننموده و مالك حق دارد به او رجوع نموده و مال خود را از او مطالبه نمايد و او هم حق دارد به كسى كه مال را به او برگردانده مراجعه نمايد .\r\nاگر مال تلف شده باشد مالك ميتواند به كسى كه مال نزد او تلف شده يا به غير او مراجعه نمايد ، نهايت آنكه ضمان به كسى كه مال نزد او تلف گرديده استقرار خواهد يافت .\r\n( كليات حقوقى ص 187 )\r\n\r\nتَرْتيب\r\n- ( فقهى ، ادبى ) ترتيب در موارد مختلف معانى گوناگون دارد بشرح زير :\r\nفقها گويند در فصول و اركان نماز ترتيب واجب است چنان كه موالات هم واجب است و نزد اهل ادب آنست كه اوصافى را ذكر كنند از براى موصوفى كه آن اوصاف به ترتيب خلقت طبيعت باشد مانند  « فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ . . .   ثُمَّ نُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ . . . »  *\r\n ساقى از روز ازل ته جرعهء بر خاك ريخت * تاك شد انگور شد مى شد نصيب يار شد \r\nدر ابداع آرد : ترتيب آنست كه اشياء مختلفه يا حالات شيء واحد را ذكر كنند به ترتيب درست .\r\nمثال فارسى :\r\nسنائى گويد :\r\n قرنها بايد كه تا يك كودكى از لطف طبع * عالمى كامل شود يا شاعرى صاحب سخن\r\nسالها بايد كه تا يك سنگ اصلى ز آفتاب * لعل گردد در بدخشان يا عقيق اندر يمن\r\nماهها بايد كه تا يك مشت پشم از پشت ميش * عارفى را خرقه گردد يا حمارى را رسن\r\nهفته‌ها بايد كه تا يك پنبه‌دانه ز آفتاب * شاهدى را حله گردد يا شهيدى را كفن \r\n( از ابدع ص 120 )\r\n\r\nترتيب طبيعى\r\n- ( اصطلاح فلسفى\r\n\r\n","description":"","footnote":"","page_name":" 506 ","page_number":554},
  {"content":"\r\n\r\nو كلامى ) و يكى از اقسام ترتيب بود و در برابر ترتيب صناعى است و آن ترتيب علل و معلولات بود . اين اصطلاح در باب تناهى و يا عدم تناهى موجودات به كار برده شده است ( از تلويحات ص 29 )\r\n\r\nتَرْتيبِ وُجود\r\n- اين اصطلاح فلسفى است و در مقام بيان نظام وجود و بيان نظام متنازل يا متصاعد جهان وجود به كار دارند و اين نظام با اختلافى كه دارد هم در روش اشراق هست و هم در روش مشاء ، هم در نظام عقول طوليه و عرضيه و هم در نظام انوار طوليه و عرضيه كه روش شيخ اشراق است و مىگويد :\r\nروا نبود كه از نور انوار نورى حادث شود و غير نورى كه از جنس ظلمات باشد جوهر باشد يا عرض زيرا اقتضاى نور غير از اقتضاى ظلمت بود ، پس ذات وى مركب شود از آنچه موجب نور بود و آنچه موجب ظلمت بود . . . و پيش از اين محال بود بودن اين امر براى تو روشن شد . و بلكه ظلمت از نور الانوار بدون واسطه صادر نشود . و اگر نور از آن جهت كه نور است اقتضائى داشته باشد مقتضى امرى كه غير نور است نبود و از او دو نور نيز صادر نشود . زيرا هر يك از آن دو غير آن دگر خواهد بود . پس اقتضاى يكى از آن دو بجز اقتضاى آن دگر بود پس لازم آيد كه در نور الانوار دو جهت بود كه امتناع آن را بيان كرديم . و همين برهان براى اثبات محال بودن حصول هر دو امرى از نور الانوار بهر نحو كه باشد كافى بود .\r\n\r\nتَرْتيبِ وَضْعى\r\n- ( اصطلاح فلسفى و كلامى ) و عبارت از ترتيب اعداد است كه مثلا عدد يك مقدم است بر عدد دو در وضع و نه در طبع و اين بجز ترتيب صناعى بود از وجهى ( رجوع شود به تلويحات ص 20 ) .\r\n\r\nتَرْتيل\r\n- ( اصطلاح فقهى ) و عبارت از اظهار حروف و كلمات و وقوف و جز آنها باشد و اينكه كلمات شمرده ادا شود بطورى كه مفهوم باشد و آن در نماز لازم است ( رجوع شود به كشاف ج 1 ص 643 - شرح لمعه ج 1 - ص 61 ) .\r\n\r\nتَرْجَمَه\r\n- ( ادب ) ترجمه در لغت بيان كردن زبانى به زبان ديگر باشد و قائل را ترجمان گويند و نزد بلغاء آنست كه معنى بيت عربى را به فارسى نظم كنند و يا بالعكس و در علم حديث اطلاق بر شرح حال رجال شود و مفسر را ترجمان گويند ( از كشاف ج 1 ص 648 - درايه 157 ) .\r\n\r\nتَرْجيح\r\n- ( كلام ، اصول ، فلسفه ) ترجيح يعنى رجحان دادن چيزى را بر چيز ديگر و در اصطلاح اصول مقارنت امارت و قرينهء باشد بر امرى و دليلى كه موجب قوت و قدرت و رجحان آن شود با دليل معارض ديگر ( از قوانين ص 283 ) و يا مقدم داشتن يكى از امارات باشد بر ديگرى در مقام عمل از جهت مزيت خاصى كه دارد بر آن دگر مثلا دو دليل ظنى باشد لكن يكى بوجهى يا وجوهى را حج باشد ( از رسائل ص 455 ) .\r\n\r\nتَرْجيحِ بلا مُرَجِّح\r\n- ( اصطلاح فلسفى ) ترجيح يعنى برترى امرى بر امرى ديگر و برگزيدن چيزى را بر چيزى ديگر .\r\nترجيح دادن هر گاه بواسطه مرجح و مزيتى باشد ترجيح مع المرجح خواهد بود و به عبارت ديگر اگر مزيت و فضيلتى ايجاب كرده است كه امرى بر امرى ديگر برتر و برگزيدهء شده باشد اين ترجيح و برگزيدگى با مرجع خواهد بود و اگر هيچ\r\n\r\n","description":"","footnote":"","page_name":" 507 ","page_number":555},
  {"content":"\r\n\r\nنوع فضيلت و امتيازى بر ديگرى كه برگزيده نشده است نداشته باشد ، ترجيح بلا مرجح گويند و در صورتى كه طرف برگزيده شده نه تنها مزيت و فضيلتى بر ديگرى كه برگزيده نشده است نداشته بلكه منقصت هم داشته باشد و آن طرف كه برگزيده نشده است راجح باشد و اين دگر مرجوع باشد ، ترجيح مرجوع مينامند .\r\nفلاسفه و متكلمان گويند ترجيح بلا مرجح قبيح و زشت است يعنى عقل آن را تقبيح مىكند و ناپسند است كه دو امرى كه از هر جهت مساوى يكديگر باشند يكى از آن دو بر ديگرى ترجيح داده شود و بطريق اولى ترجيح مرجوح قبيح است .\r\nاهل نظر بر اين اصل عقلى مسائل و فروعى چند استوار كرده‌اند از جمله وجود عالم آفرينش است كه گويند : مسلم است كه غرض و هدف و غايت خاصى ايجاب كرده است كه جهان را خداى متعال از كنتم عدم بوجود آورد و آن غرض و فائده چون نمىتواند عائد ذات خدا شود پس منظور از خلقت افادهء جود و افاضهء خير است لا لغرض .\r\nو نيز بر اين اصل مترتب است كه تمام حركات و متحركات و بالاخره موجودات در حركت خود به طرف غايت و هدف خاصى پيش ميروند و هيچ حركت و فعلى در جهان وجود بدون هدف و غرض نيست و غايت حركات موجودات نيل بخير مطلق و كمال حقيقى و تشبه بذات خداست .\r\nحركات افلاك و اجرام سماوى نيز براى نيل بهدف خاصى است .\r\nحركات ارادى موجودات ذى اراده نيز پيرو اصل و غايت و منظور معين مىباشند و هيچ موجودى بدون سبب و جهت جنبهء فعل را بر ترك و وجود را بر عوم ترجيح نمىتواند بدهد و بالاخره هر موجودى در حد وجودى خود تابع علت خاص و غايت مخصوصى است و همه موجودات تابع هدف و غايت و منظور خاص در سيلان و جريان‌اند .\r\n( از اسفار ج 3 ص 88 ج 1 ص 48 دستور ج 1 ص 289 )\r\n\r\nتُرْس\r\n- ( بضم تاء اصطلاح نجومى ) و نام يكى از ستارگان بود .\r\n\r\nتَرْجيع بَنْد\r\n- ( اصطلاح ادبى ) ترجيع آواز باشد با رجعت و اطلاق ديگر آن اين باشد كه مؤذن هر يك از شهادتين را دو بار آورد با خفاء و دو مرتبه به جهر و ترجيع بند اشعاريست كه در بند بند على حده گفته شود و همه بندها متفق الوزن باشند و در هر بندى يك شعر اجنبى آورده شود كه آن بيت حد فاصل ميان هر بند باشد و آن شعر اجنبى تمام بر نسق واحد باشد ( رجوع شود به كشاف ج 1 ص 621 دره نجفى ص 99 - المعجم ص 295 ) .\r\nدر ابدع آرد : ترجيع بند آنست كه مجموع چند شعر به هيأت غزل باشد داراى يك بحر با قوافى مختلف كه در آخر هر رشته بيتى بطور برگردان آرند و اين بيت را چون مكرر مىشود ترجيع بند خوانند و هر مصراع آن را مقفى سازند . مانند ترجيع بند معروف هاتف . . .\r\n( از بديع فروعى ص 100 ) .\r\n\r\nتَرْخيم\r\n- ( اصطلاح ادبى ) ترخيم در لغت قطع دنب و دنباله است و نزد نحويان حذف آخر اسم است براى تخفيف بدون علت ديگر و آن در غير منادى بطور اطلاق رواست و در مناداى مضاف و يا شبه مضاف و مندوب و مستغاث روا نيست\r\n\r\n","description":"","footnote":"","page_name":" 508 ","page_number":556},
  {"content":"\r\n\r\nمانند « يا سعا يا سعاد » و كلماتى كه سه حرفى باشند و آخر آنها « ها » باشد نتوان مرخم كرد لكن در چهار حرفى و بالاتر توان مرخم كرد و لو آنكه آخر آنها هاء تأنيث باشد چنان كه در « سيبويه ، سيب ، در جعفر جعف و در عثمان عثم » به شرط آنكه علم باشند و در هر مركبى نتوان ترخيم كرد كه موجب اشتباه شود مگر آنكه معلوم باشد مثل « معديكرب » كه توان گفت « معدى . . . . » ( از كشاف ج 1 ص 651 - سيوطى ص 186 ) .\r\n\r\nتَرْدامَن\r\n- ( اصطلاح عرفانى ) آنكه از درياى بيكران توحيد قطرهء چشيده و دامنى تر كرده باشد .\r\nعطار گويد :\r\n تا تو در بحرى ندارد كار نور * بحر باشد در تو كار آنجا بود\r\nقطرهء بحرت اگر در جان نشست * قطره نبود ، لؤلؤ لالا بود\r\nهر كه در دريا بود تر دامنست * هر كه دريا اوست ، او از ما بود \r\n\r\nتَرْديد\r\n- ( اصطلاح ادبى ) شك داشتن و ثابت نبودن و دو دلى « در زبان عوام » و عبارت از ايراد اوصاف اصل و حصر آن باشد و ابقاء بعضى و ابطال بعضى ديگر تا آنكه ثابت شود صفات باقى و نزد اهل بديع تعلق كلمه باشد در مصراع يا در فقره بمعنائى سپس تعلق آن باشد بعينه بمعنى ديگر مانند  « حَتَّى نُؤْتى مِثْلَ ما أُوتِيَ رُسُلُ اللَّهِ ، اللَّهُ أَعْلَمُ حَيْثُ يَجْعَلُ رِسالَتَهُ »  كه لفظ الله معلق برسل شده است سپس بعينه متعلق با علم شده است .\r\n( از كشاف ج 1 ص 607 ) . در ابدع آرد : ترديد آنست كه لفظى را در كلام مكرر نموده مصداق آن در تكرار مختلف باشد يا در تركيب كلام متفاوت باشد چنان كه يكى مبتدا و ديگرى فاعل باشد ، مانند :\r\n له السلام من الله السلام و فى * دار السلام تراه شافع الامم \r\nدر فارسى :\r\n ياد ايامى كه طالع ياور عاشق بود * عهد خوبان عهد و ميثاق بتان ميثاق بود \r\n*\r\n گفتم كه دل ستانم ناگاه دل سپردم * بر عزم دل ستانى ماندم بدل سپارى \r\n( از ابدع ص 122 ) .\r\n\r\nتَرْسا\r\n- ( اصطلاح عرفانى ) مسيحيان را ترسايان گويند كه معتقد به سه اصلند كه : اب ، ابن و روح القدس باشد ( از رياض العارفين ص 39 - كشاف ص 1554 ) .\r\nو باصطلاح صوفيان و عرفا مرد روحانى را گويند كه صفات ذميمهء نفس امارهء او مبدل شده باشد بصفات حميده ( اصطلاحات عرفا خطى ) .\r\n\r\nتَرْسابَچِه\r\n- ( اصطلاح عرفانى ) جاذبه ربانى و جالبة روحانى را ترسا بچه خوانند بعضى واردى را كه از عالم ارواح بقلوب و نفوس بطريق غلبه و استيلاء فائق گردد و همه را مشغول سازد و از تفرقهء نفوس خلاصى دهد ، ترسا بچه گويند .\r\n*\r\n ترسا بچهء ديدم زنار كمر كرده * صد معجزهء عيسى بيدرس زبر كرده\r\nترسا بچه‌ام افكند از زهد به بترسائى * زين پس من و زنارى در دير به تنهائى \r\nو بعضى گويند : ترسا بچه عبارت از\r\n\r\n","description":"","footnote":"","page_name":" 509 ","page_number":557},
  {"content":"\r\n\r\nوارد غيبى است كه بر دل سالك فرود آيد و بمعنى مرد موحد نيز آيد ( اصطلاح فخر الدين ) .\r\nعطار گويد :\r\n ترسا بچهء به دلستانى * در دست شراب - ارغوانى\r\nدانى كه خوشى او چسان بود * چون عشق بموسم جوانى\r\nبربسته ميان خود به زنار * بگشوده دهان به درفشانى\r\nو اندر سر زلف دلربايش * صد عالم كافر نهانى\r\nآمد بنشست و پير ما را * بر زد محكش بامتحانى\r\nدر دى ستد و ، درود دين كرد * يا رب ز قضاى ناگهانى\r\nالقصه چو پير روى او ديد * افتاد و بشد بناتوانى\r\nترسا بچه را بنزد خود خواند * گفتا كه بخوان از آنچه دانى\r\nگفتا كه نشان عشق جاييست * كانجا نه تويى و نى تو آنى \r\nفرخى گويد :\r\n ترسابچهء كز مى جامش خبرم نيست * خواهم كه برم نام ، ولى آن جگرم نيست \r\nو باز گويد :\r\n ترسا بچهء ناگاه قصد دل و جانم كرد * سوداى سر زلفش رسواى جهانم كرد\r\nزو هر كه نشان دارد دل بر سر جان دارد * ترسا بچه آن دارد ديوانه از آنم كرد\r\nدوش آن بت بيگانه ميداد به پيمانه * وز كعبه به بتخانه زنجيركشانم كرد\r\nكردم ز پريشانى در بتكده درمانى * چون رفت مسلمانى به من نوحه كه جانم كرد\r\nدى زاهد دين بودم سجاده‌نشين بودم * با زهد يقين بودم سجاده نشانم كرد\r\nدر كفر بدين‌دارى زو كرد خريدارى * دردا كه بسربازى اسلام زبانم كرد\r\nدل دادم و بد كردم يك درد به صد كردم * كاريست كه خود كردم با خود چه توانم كرد\r\nآخر چو فرو ماندم ترسا بچه را خواندم * بسيار سخن راندم تا حرف بيانم كرد \r\nشاعر ديگر گويد :\r\n جهانى جان چو پروانه از آنست * كه آن ترسا بچه شمع جهانست\r\nبترسائى در افتادم كه پيوست * مرا زنار و زلفش در ميان است\r\nدرآمد دوش ترسا بچهء مست * مرا گفتا كه دين من عيانست\r\nدرين دين گر بقا خواهى فنا شو * كه گر سودى كنى اينجا زيانست\r\nبه دو گفتم نشانى ده در اين راه * جوابى داد كين ره بىنشانست\r\nز پيدائى هويدا در هويدا است * ز پنهانى نهان اندر نهان است \r\n*\r\n ترسا بچهء مستى گر پرده براندازد * بس سر كه زهر سوئى بر يكديگر اندازد\r\nاز دير برون آمد سرمست و پريشان زلف * يا رب كه چه آتشها در هر جگر اندازد\r\nچون زلف پريشان را از ناز برافشاند * صد رهبر ايمان را در رهگذر اندازد \r\nعراقى گويد :\r\n ترسا بچهء شنگى ، شوخى شكرستانى * در هر خم زلف او ، گمراه مسلمانى\r\nاز حسن و جمال او ، حيرت زده هر عقلى * و زنار و دلال او واله شده هر جانى\r\nبر لعل شكر ريزش آشفته هزاران دل \r\n\r\n","description":"","footnote":"","page_name":" 510 ","page_number":558},
  {"content":"\r\n\r\n و زلف دلاويزش آويخته هر جانى * چشم خوش سرمستش اندر پى هر دينى\r\nزنار سر زلفش در بند هر ايمانى * ترسا بچهء رعنا از منطق روح‌افزا\r\nصد معجزهء عيسى بنموده به برهانى \r\n\r\nتَرْشيح\r\n- ( معانى بيان ) و آن نوعى از استعاره است و اطلاق شود بر ترشيح تشبيه و آن ذكر چيزى باشد ملايم مشبه به كه ترشيح تشبيه گويند ( رجوع شود به كشاف ج 1 ص 593 ) .\r\nدر ابدع آرد : ترشيح چنانست كه متكلم خواهد صنعتى از بديع به كار برد و معنى مراد مهياى آن نيست پس لفظى آورد كه آماده درج آن صنعت شود از اطباق و . . .\r\nسعدى گويد :\r\n به موى تافتهء پاى دلم فرو بستى * چو موى تافتى اى نيك بخت روى متاب\r\nتو را حكايت ما مختصر به گوش آيد * كه حال تشنه نمىدانى اى دل سيراب\r\nاگر چراغ بميرد صبا چه غم دارد * و گر بريزد كتان چه غم خورد مهتاب\r\nتو باز دعوى پرهيز ميكنى سعدى * كه دل بكس ندهى « كل مدع كذاب » \r\n\r\nتَرْصيع\r\n- ( اصطلاح ادبى ) ترصيع در لغت نشاندن گوهر و مرواريد است در چيزى و نزد اهل بديع از انواع مطابقت باشد و كلمات را مسجع گردانيدن و الفاظ را در وزن و حروف خواتيم متساوى داشتن   « إِنَّ الْأَبْرارَ لَفِي نَعِيمٍ وَ إِنَّ الْفُجَّارَ لَفِي جَحِيمٍ »   *\r\n اى منور به تو نجوم جمال * وى مقرر به تو رسوم كمال \r\n  « إِنَّ إِلَيْنا إِيابَهُمْ ثُمَّ إِنَّ عَلَيْنا حِسابَهُمْ »   « مادر مرده ، چادر برده » و ترصيع با تجنيس عبارت از تركيب صنعت ترصيع با تجنيس است مثال يار سرگشته و كار برگشته .\r\n بيمارم و كارزار و تو درمانى * بيم آرم و كارزار و تو درمانى\r\nگويم كه بر آتشم همىگردانى * گويم كه بر آتشم همىگردانى \r\n( از حدايق ص 5 - المعجم ص 250 كشاف ج 1 ص 630 ) در ابدع آرد ترصيع :\r\nدر ادب آنست كه در دو لخت گفتار يا در دو مصراع ، الفاظى در برابر هم آورند كه به وزن و حرف مطابق باشد .\r\nمثال در نثر فارسى .\r\nجگر خورده و شكر برده .\r\n دوشنبه كه در مجلس اغيار نشستى * با ثابت و سيار مرا بود سر و كار\r\nرشگم همه بر شادى اغيار تو ثابت * اشكم همه از دورى رخسار تو سيار \r\nشاهد در شعر دوم است . ( از بديع فروغى ص 78 ) .\r\n\r\nتُرْك\r\n- ( اصطلاح عرفانى ) ترك زبان را گويند و كنايت از زيبايان است .\r\nحافظ گويد :\r\n آن ترك پرى چهره كه دوش از بر ما رفت * آيا چه خطا ديد كه از راه خطا رفت \r\n*\r\n كار تركانست نى تركان برو * جان تركان خانه باشد خانه شو \r\nعطار گويد :\r\n هست ترك و من به جاى هندوى او * لاجرم با تيغ در كار آمده است \r\n\r\n","description":"","footnote":"","page_name":" 511 ","page_number":559},
  {"content":"\r\n\r\n صبحدم هر روز با كرباس و تيغ * پيش تيغ او به زنهار آمده است \r\nعراقى گويد :\r\n ترك من اى من غلام روى تو * جمله تركان جهان هندوى تو \r\nمنوچهرى گويد :\r\n اى ترك من امروز نگوئى بكجائى * تا كس نفرستيم و نخواهيم نيايى\r\nآن كس كه نيامد بر ما زودتر آمد * تو ديرتر آيى بر ما زانكه نيايى \r\nو بمعنى جذبهء الهى است كه سبب كشش و كوشش ميگردد و موجب رفع دوئيت و جدائى و ايقاظ از خواب غفلت گردد .\r\nشاعر گويد :\r\n چونكه كردند آشتى شادى و درد * مطربان را ترك ما بيدار كرد \r\n\r\nتُرْكْتازىّ\r\n- ( عرفانى ) كنايت از از بيوفائى و جفاى معشوق است نسبت به عاشق پاكباز .\r\n\r\nتَرْكِ وَطَن\r\n- ( اصطلاح عرفانى ) كسى را گويند ترك وطن كرده است كه آنچه مألوف دل بندگان و سلاك است ترك كند .\r\n\r\nتَرَكَه\r\n- ( اصطلاح فقهى ) بفتح تا و راء يعنى چيزى كه باقى گذارده شود از مال و منال و در اصطلاح فقهاء عبارت از مالى باشد كه حق غير بدان تعلق نداشته باشد و باقى مانده و صاحبش مرده باشد كه بوارث مىرسد ( از شرح لمعه ج 2 ص 37 كشاف ج 1 ص 186 ) رجوع به ارث شود .\r\n\r\nتَرْكيب\r\n- ( اصطلاح فلسفى ) تركيب و التيام بهم آمدن و مركب شدن است و به معناى پيوستن آمده است در مقابل تحليل كه به معناى گسستن و تجزيه كردن است و از نظر اهل معقول هر موجودى كه از لحاظ ماهوى از چند جزء تشكيل شده باشد اعم از اجزاء عقلى يا خارجى مركب مينامند و بعبارت ديگر تركيب عبارت از پيوستن چند امر است به يكديگر و آن بر چند قسم و نوع است .\r\nدر كشاف است كه تركيب مرادف با تأليف است و آن قرار دادن اشياء متعدد است به نحوى كه اطلاق يك اسم بر آنها شود و مركب مجموع اشياء متعدد است .\r\n( رجوع شود به كشاف ص 534 و مصنفات بابا افضل ج 1 رساله 3 ص 9 و رجوع شود به زاد المسافرين ص 181 ) .\r\nابن رشد گويد : « التركيب هو مثل التحريك اعنى صفة انفعالية زائدة على ذات الأشياء التى قبلت التركيب » .\r\n( تهافت التهافت ص 331 )\r\n\r\nتَرْكيبِ اتِّحادى\r\n- ( اصطلاح فلسفى ) تركيب اتحادى نوع تركيبى است كه اجزاء تركيب‌كنندهء آن هر يك بطور جداگانه وجود مستقلى نداشته باشند و بعبارت ديگر ميان دو يا چند امرى است كه در تقرر وجودى متحد باشند و همه موجود بوجود واحد باشند مانند نوع كه مركب از جنس و فصل است بنحو تركيب اتحادى و تركيب جسم از ماده و صورت و بنا بر اين تركيب اتحادى اعم است از تركيب تحليلى عقلى يا خارجى .\r\nبعضى گويند تركيب اتحادى مخصوص بمركبات عقلى است و تركيب جسم از ماده و صورت را از آن جهت تركيب اتحادى ميدانند كه در عقل منحل به دو جزء جنس و فصل و صورت و ماده ميشوند نه در خارج و تركيب اشياء از\r\n\r\n","description":"","footnote":"","page_name":" 512 ","page_number":560},
  {"content":"\r\n\r\nوجود و ماهيت از همين نوعست .\r\nصدرا گويد هر دو امرى كه متمايز باشند در وجود يا تمايز آنها به تمام ماهيت است بدون اشتراك جوهرى در ميان آن دو و يا تمايز آنها به چيزى است از سنخ ماهيت با اشتراك در طبيعت جوهريه كه ما به الاشتراك جنس و ما به الافتراق فصل باشد اين نوع تركيب تركيب اتحادى است و در صورتى كه ما به الامتياز از امور عرضيه باشد تركيب افتراقى است .\r\n( از اسفار ج 2 ص 189 - 194 ج 1 ص 109 - 110 - شرح منظومه ص 100 و رجوع به تفسير ص 238 شود ) .\r\n\r\nتَرْكيبِ اعْتِبارى\r\n- ( اصطلاح فلسفى ) تركيب اعتبارى عبارت از تركيبى است كه از دو امر اعتبارى يا يك امر متأصل و امر اعتبارى باشد .\r\nو قطب الدين گويد : و تركيب ماهيت يا اعتبارى باشد چون « حيوان ابيض » يا حقيقى و خالى نباشد كه بعض اجزاء آن يا اعم باشد از آن ديگر و آن را ماهيت متداخله خوانند و يا نباشد و آن را ماهيت متباينه خوانند .\r\n( از درة التاج جزء سوم از بخش اول ص 16 ) .\r\n\r\nتَرَكُّبِ اقْتِرانى\r\n- ( اصطلاح فلسفى ) مراد تركيب از امور عرضى است كه در حقيقت با يكديگر مشترك باشند .\r\n( از اسفار ج 1 ص 109 ) .\r\n\r\nتَرْكيبِ انْضِمامى\r\n- ( اصطلاح فلسفى ) تركيب انضمامى در مقابل تركيب اعتبارى و اتحادى است و نوع تركيبى را گويند كه هر يك از اجزاء آن از لحاظ وجودى مستقل باشد و نحوهء اتحاد آنها اتحاد بالضميمه باشد مانند تركيب خانه از خشت آجر و غيره كه مركب بنوع تركيب انضمامى صناعى است و سنگى كه شخص پهلوى خود قرار دهد كه مركب بنوعى تركيب انضمامى اعتبارى است و تركب انسان و حيوان از اعضاى مختلف كه مركب بنوع تركيب انضمامى طبيعى است .\r\n( اسفار ج 2 ص 197 و رجوع بدرة التاج بخش سوم ص 16 و تفسير ص 375 شود ) .\r\n\r\nتَرْكيبِ حَدّى\r\n- ( اصطلاح فلسفى ) تركيب حدى عبارت از تركيب تحليلى عقلى است چنان كه گويند تركيب در حد موجب تركيب در محدود نمىشود زيرا ممكن است محدود امرى بسيط باشد و به تحليل عقلى منحل باجزائى گردد .\r\n( از اسفار ج 1 ص 111 و رجوع به ج 2 ص 190 شود ) .\r\n\r\nتَرْكيبِ خارِجى\r\n- ( اصطلاح فلسفى ) در صورتى تركب را خارجى گويند كه اجزاء تركيب‌كنندهء مركب در خارج موجود باشد مانند تركيب جسم از ماده و صورت . ( از اسفار ج 3 ص 44 )\r\n\r\nتَرْكيبِ خِلْطى\r\n- ( اصطلاح فلسفى ) مركب به تركيب خلطى عبارت از نوع مركبى است كه از اعضاء متشابه الاجزاء تركيب يافته باشد . ( از شفا ج 1 ص 442 )\r\n\r\nتَرْكيبِ ذِهْنى\r\n- ( اصطلاح فلسفى ) در مقابل تركيب خارجى است .\r\n( از مباحث المشرقيه ص 56 )\r\n\r\nتَرْكيبِ صَناعى\r\n- ( اصطلاح فلسفى ) رجوع به تركيب انضمامى شود .\r\n\r\nتَرْكيبِ طَبيعى\r\n- ( اصطلاح فلسفى )\r\n\r\n","description":"","footnote":"","page_name":" 513 ","page_number":561},
  {"content":"\r\n\r\nرجوع به تركيب انضمامى شود .\r\n\r\nتَرْكيبِ عُضْوى\r\n- ( اصطلاح فلسفى ) هر شىء كه مركب شده باشد از اعضاء آليه مانند انسان و حيوان مركب بتركيب عضوى مىباشد از آن جهت كه مركب از اعضاء است و صورت ظاهرى انسان و حيوان - مجموعه‌ايست از اعضاء آليه مخصوص .\r\n( از شفا ج 1 ص 442 )\r\n\r\nتَرْكيبِ عَقْلى\r\n- ( اصطلاح فلسفى ) نوع مركبى كه از اجزاء عقلى تركيب يافته باشد و به عبارت ديگر اجزاء آن عقلى باشد مركب بتركيب عقلى خواهد بود .\r\nعلامهء حلى گويد : « التركيب قد يكون عقليا و قد يكون خارجيا كتركيب العشرة من الاحاد و التركيب العقلى لا يكون الا من الجنس و الفصل لان الجزء اما ان يكون مختصا بالمركب او مشتركا و الاول هو الفصل القريب و الثانى . . . » ( از كشف المراد ص 53 و رجوع به اسفار ج 2 ص 193 و ج 3 ص 77 شود ) .\r\n\r\nتَرْكيبِ عُنْصُرى\r\n- ( اصطلاح فلسفى ) مواليد را مركب بتركيب عنصرى نامند .\r\n( از شفا ج 1 ص 442 ) .\r\n\r\nتَرْكيبِ عَيْنى\r\n- ( اصطلاح فلسفى ) تركيب عينى در مقابل تركيب عقلى و تركيب ذهنى است مانند جسم كه مركب از اجزاء و يا ماده و صورت است كه تركيب آن از اجزاء به تركيب عينى خارجى است .\r\n( از اسفار ج 3 و رجوع شود به ص 161 )\r\n\r\nتَرْكيبْ از دو امرِ مُتَحَصِّل وَ لا مُتَحَصِّل\r\n( اصطلاح فلسفى ) تركيب از دو امرى كه يكى اعتبارى و ديگرى متقرر و متحصل الذات باشد مانند تركيب اشياء از وجود و ماهيت كه بنا بر قول اصالت وجوديان وجود متحصل و ماهيت اعتبارى و لا متحصل است و بنا بر قول به اصالت ماهيت وجود اعتبارى و لا متحصل و ماهيت متحصل و متأصل است و مانند تركيب جسم از ماده و صورت كه ماده لا متحصل و صورت متحصل است .\r\n( رجوع شود باسفار ج 3 ص 77 و 161 و ج 2 ص 193 ) .\r\n\r\nتَرْكيبِ بَنْد\r\n- ( اصطلاح ادبى ) اشعارى است كه در بند بند گفته مىشود مثل ترجيع بند و لكن برگردان آخر هر رشته تغيير مىكند و بر يك نسق نباشد و هر كدام به مضمون على حده باشد رجوع به ترجيع‌بند شود .\r\n\r\nتَزْكِيَه\r\n- ( اصطلاح اخلاقى ) منظور پاك كردن درون است از آلودگىها و بيرون كردن دوستى دنيا از دل .\r\nمولانا گويد :\r\n تزكيه بايد گواهان را بدان * تزكيه‌اش اخلاص و موقوفى بدان \r\n\r\nتَسامُح\r\n- ( اصطلاح اصولى ) در عرف مسامحت و سهل انگارى است در اصطلاح استعمال لفظ است در غير معناى حقيقى خود بدون امارت و قرينهء خاص از جهت اعتماد بر ظهور فهم آن معنى بمقتضاى مقام ( از كشاف ج 1 ص 705 ) و تسامح در ادلهء سنن جايز است در مستحبات و مكروهات ( از عوايد الاحكام 269 و خزائن ص 11 ) .\r\n\r\nتَسامُع\r\n- ( اصطلاح فقهى و ادبى ) در لغت نقل است از غير و شرعا شهادت و علم به چيزى است كه از راه تواتر يا شهرت حاصل آيد ( از كشاف ج 1 ص 746 ) .\r\n\r\nتَسْبيبْ در قَتْل\r\n- ( اصطلاح فقهى ) يعنى موجبات قتل را فراهم كردن مثل آنكه كسى سنگى پرتاب كند و بانسانى برخورد و بميرد يا چاهى بكند در معبر و شخصى در\r\n\r\n","description":"","footnote":"","page_name":" 514 ","page_number":562},
  {"content":"\r\n\r\nآن افتد .\r\n\r\nتَسْبيح\r\n- ( اصطلاح فقهى و عرفانى ) تسبيح در لغت منزه دانستن حق باشد از نقائص امكان و امارات حدوث و از عيوب ذات و صفات است چنان كه قديس و در اصطلاح تسبيحات « سبحان الله و الحمد الله و لا إله الا الله اكبر » گفتن باشد .\r\nاز شرح لمعه ج 1 ص 64 ، 97 - كشاف ج 1 ، ص 703 ) .\r\nو بر ذوق جوانمردان طريقت :\r\nاينجا سباحت اسرار دوستان است بحار اجلال حق را ، ايشان در بحر نور اعظم غواصى ميكنند و جواهر توحيد بيرون همىآرند و در سلك ايمان ميكشند ، جوانمردانى كه قدم بر بساط قرب دارند . به حد اتحاد رسيده و دوئى برخاسته و دست اغيار از ايشان كوتاه شده و سرهاشان بر حقايق حق مطلع شده ، از علايق و خلايق ببريدند ، تا مجاور كعبهء وصال شدند . بوسائط و شرائط بگذشتند : معتكف كوى اقبال شدند . ( از عده ج 15 ص 45 ) .\r\nو گفته‌اند « التسبيح نصف الميزان و الحمد يملأه و لا إله الا الله ليس له حجاب دون الله حتى تخلص اليه » ( عده ج 8 ص - 157 ) .\r\nجامى گويد :\r\n حمد و تسبيح حق بدين قانون * كه رسانيده شد بعرض اكنون\r\nبلسان دلالت آمد و حال * نه به ترتيب لفظ و حرف و مقال\r\nوين بسمع خرد شده مدرك * و اندر اين نيست هيچ كس را شك\r\nليك ارباب كشف و اهل بيان * در جماد و نبات و هر حيوان\r\nنطق ديگر همىكنند اثبات * در جميع مواطن و اوقات\r\nهمه هستند زنده و گويا * خالق خويش را بجان جويا\r\nحمد و تسبيح حق همىگويند * راه قرب و رضا همىپويند\r\nتيزگوشان كه شمعشان مبدل * شد بسمع ذكر ز نور ازل\r\nحمد و تسبيحشان همىشنوند * گر به اهل نظر نمىگروند \r\n\r\nتَسْبيحهء صُغْرا\r\n- ( اصطلاح فقهى ) مراد « سبحان الله سبحان الله ، سبحان الله » است\r\n\r\nتَسْجيع\r\n- اين اصطلاح اهل عروض است و آن را سجع هم مىگويند رجوع به سجع شود .\r\n\r\nتَسْخير\r\n- ( عرفانى ) اين اصطلاح مأخوذ از قرآن مجيد است كه فرمودند و سخر لكم الفلك لتبحرى فى البحر و در نزد اهل ذوق يعنى تسخير نفس ناطقه نفس اماره را .\r\n\r\nتَسْديس\r\n- ( اصطلاح هيوى ) گويند هر هر يك از بروج دوازده‌گانه اگر ناظر به برج سوم از خود بود بتوالى تسديس نامند زيرا دو از 12 مىشود دو دوازدهم كه مساوى يك ششم است و البته ميان آن و برج سوم كه با آن مقايسه مىشود 60 درجه فاصله است و اگر ناظر به برج چهارم بود بعد از خود قهرا تربيع بود زيرا ميان دوازدهم اولين سه برج است و سه دوازدهم مساوى با يك چهارم است و اگر ناظر ببرج پنجم بود تثليث است زيرا چهار دوازدهم مساوى با يك سوم است و البته فاصله در تربيع 90 درجه و در تثليث صد و بيست درجه است و اگر\r\n\r\n","description":"","footnote":"","page_name":" 515 ","page_number":563},
  {"content":"\r\n\r\nناظر به شش برج بود نيمى از فلك بود و مقابله نامند .\r\n( از التفهيم ص 345 ) .\r\nو رجوع به قران شود .\r\n\r\nتَسَرّى\r\n- ( اصطلاح فقهى ) كنيزى را به زنى گرفتن با وجود آنكه زن آزاد داشته باشد .\r\n\r\nتَسَلْسُل\r\n- ( اصطلاح حديث و فلسفه ) تسلسل در لغت پيوستن و پيوسته شدن و روان شدن آب در گلو است و نزد محدثان توارد رجال اسناد حديث باشد يكى پس از ديگرى بر يك حالت و صفت ( صفات و حالات روات يا اسناد ) ( از كشاف ج 1 ص 762 ) .\r\nو در اصطلاح فلسفه عبارت از ترتيب امور غير متناهى است به نحوى كه مرتبت لاحق مترتب بر مرتبت سابق و بدنبال آن باشد و بالاخره امورى كه در ترتب وجودى به يكديگر پيوسته باشند « و هو وجود علل و معلولات فى سلسلة واحدة غير متناهية » ( از كشف المراد ص 67 ) تسلسل از لحاظ امور متسلسل بر چند نوعند .\r\nالف - تسلسل در امور اعتبارى كه بر حسب اعتبار معتبر و اعتباركننده است و آن را تسلسل يقفى ناميده‌اند كه با توقف و عدم اعتبار اعتباركننده متوقف مىشود اين نوع از تسلسل را باطل ندانسته‌اند چون در حقيقت تسلسل نيست يعنى شخص ميتواند هر اندازه كه بخواهد اوهام و تخيلات خود را به دنبال هم ادامه دهد .\r\nب - تسلسل در حوادث و زمانيات اين نوع تسلسل نيز باطل نيست زيرا اجزاء آن بطور متدرج موجود و معدوم ميشوند و مجتمع در وجود نمىباشند و حوادث زمانى هر يك در ظرف خود موجودند و بهر حال دليلى بر بطلان تسلسل در حوادث زمانى اقامه نشده است .\r\nج - تسلسل در علل و معلول كه عبارت از ترتب امور غير متناهى است كه هر مرتبتى علت لاحق و معلول سابق مىباشد صدرا گويد :\r\nتسلسل در علل و معلول عبارت از تراقى عروض عليت و معلوليت است الى غير النهايه به آنكه آنچه معروض عليت است معروض معلوليت باشد پس اگر معروضات متناهية العدد باشد رواست و الا تسلسل است و بالجمله نامتناهى بودن بر چند قسم است :\r\nالف - نامتناهى در امور مجتمع الوجود و اين قسم خود بر دو نوع است يكى آنكه بر حسب ترتب طبيعى باشد كه تسلسل در علل و معلول خواهد بود و ديگر بر حسب ترتب وضعى مانند ابعاد نامتناهى .\r\nب - نامتناهى در امور غير مجتمع الوجود مانند زمان و زمانيات .\r\nج - نامتناهى در امور عرضى مانند نفوس ناطقه .\r\nد - نامتناهى در امور اعتبارى كه بر حسب اعتبار عقل است .\r\nه - نامتناهى در اعداد و مقادير .\r\nو براى وقوف بر دلائل بطلان تسلسل و نامتناهى بودن ابعاد و مقادير و غيره رجوع به برهان و اقسام آن شود .\r\n( از اسفار ج 1 ص 144 - 147 و 13 و 24 و كشف المراد چاپ اصفهان ص 59 )\r\n\r\nتَسْليم\r\n- ( اصطلاح فقهى ، و اخلاقى\r\n\r\n","description":"","footnote":"","page_name":" 516 ","page_number":564},
  {"content":"\r\n\r\nو عرفانى ) تسليم شدن و در اختيار كسى قرار گرفتن و در فقه سلامهاى سه‌گانه نماز را گويند كه عبارتند از :\r\n« السلام عليك ايها النبي و رحمة الله و بركاته - السلام علينا و على عباد الله الصالحين السلام عليكم و رحمة الله و بركاته » ( از شرح لمعه ج 1 ص 69 ، 84 ) .\r\nو در منطق آن باشد كه امر محالى را منفى يا مشروط به حرف امتناع نمايند ، مانند  « مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ »  ( از كشاف ج 1 ص 769 ) در بديع آنست كه متكلم امرى منفى را فرض تسليم وجود آن نموده آنگاه بدليل ، نفى صحت يا نفى فائده آن كند چنان كه قانون مناظره است قال الله تعالى  « مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ »  مثال فارسى\r\n گرفتمت كه رسيدى به آنچه ميطلبى * گرفتمت كه شدى آن چنان كه ميپائى\r\nنه هر چه يافت كمال از پيش بود نقصان * نه هر چه داد ستد چرخ مينائى \r\n( از ابدع ص 126 ) .\r\nدر اخلاق مقام توكل و رضا است و اين مقام حاصل نمىشود مگر براى كسى كه مراتب و درجات تكامل را مرتبا پيموده و با على مرتبت يقين رسيده باشد و مرتبت رضا فوق مرتبت توكل است زيرا كه در توكل كارى را كه سالك به خدا ميسپارد مثل آنست كه او را وكيل كند و تعلق خاطر خود را بدان باقى ميدارد لكن در مقام تسليم سالك قطع تعلق مىكند .\r\n( از مقدمهء نفحات ص 121 ) .\r\nو نيز از لحاظ اخلاقى تسليم آن بود كه بفعلى كه تعلق ببارى دارد يا به كسانى كه اعتراض بر ايشان جايز نبود رضا دهد و بخوش‌منشي و تازه روئى آن را تلقى نمايد اگر چه او را ناخوش آيد .\r\nو بهر حال بنزد عارفان تسليم عبارت از استقبال قضا و تسليم بمقدرات الهى است ، مقام تسليم فوق مرتبت توكل و رضا است و اين مقام حاصل نمىشود مگر براى كسى كه مراتب و درجات تكامل را مرتبا پيموده باعلا مرتبهء يقين رسيده باشد و مرتبت رضا فوق مرتبت توكل است زيرا در توكل كارى را كه سالك به خدا مىسپارد مثل آنست كه او را وكيل كند و تعلق خاطر خود را بدان باقى ميدارد و لكن در مقام تسليم ، سالك قطع تعلق مىكند و بالاتر از رضاست زيرا در مقام رضا هر چه خدا مقرر فرمايد موافق طبع سالك است ولى درين مقام سالك را طبع نمىماند كه موافق يا مخالف باشد ( از مقدمه نفحات ص 121 ) . و گفته‌اند التسليم هو الثبوت عند نزول البلاء من غير تغير منه فى الظاهر و الباطن » ( طبقات ص 59 ) و باز گفته‌اند « لا يجتمع التسليم و الدعوى به حال . » حقيقت تسليم سه قسم است ، تسليم توحيد ، تسليم تعظيم و تسليم اقسام .\r\nتسليم توحيد آنست كه خداى را ناديده شناسى و نادر يافته پذيرى . و تسليم تعظيم آنست كه سعى خود را در هدايت حق بينى و جهد خود در معرفت وى بينى و نشان خود در فضل وى بينى .\r\nو تسليم اقسام آنست كه بر وكيل حق\r\n\r\n","description":"","footnote":"","page_name":" 517 ","page_number":565},
  {"content":"\r\n\r\nاعتمادى دارد و به ظن نيكو تحكم وى پذيرى و كوشش در حظ نفس خود بگذارى .\r\nاين است كه قواى نفسانى انسانها همه در تحت فرمان نفس مطمئنه درآيد آن‌گاه است كه شمس و قمر روز و شب همه در تسخير انسان درآيد .\r\n\r\nتَسْليمِ بَيْع\r\n- ( اصطلاح فقهى ) تسليم كردن . مبيع بود به خريدار به محض وقوع معمله معجل . اينكه فروشنده قادر بر تحويل دادن مال مورد معامله باشد و اين امر در كليه مبادلات صادق است . و در مبادلات مؤجله نيز در سررسيد موعد قدرت بر تسليم لازم است .\r\n1 - مبيع بايد مقدور التسليم باشد و الا مستلزم غرر خواهد بود . بنا بر اين مبيع كبوتر در هوا وقتى عادت به برگشتن نداشته باشد جائز نيست .\r\nبراى مشروط بودن قدرت بر تسليم استدلال كرده‌اند بحديث لا تبع ما ليس عندك يعنى نفروش آنچه را كه نزد تو نيست زيرا مقصود اين نبوده كه چيزى كه مال تو نيست آن را مفروش و الا ميگفت لا تبع ما ليس لك پس تعبير به اين نحو ظاهر است در منع از فروش چيزى كه بايع به آن سلطنت فعلى ندارد بهر حال در معتبر بودن قدرت بر تسليم حرفى نيست حرفى كه هست در اين است كه آيا مناط اعتبار بقدرت بر تسليم وقت بيع است يا قدرت بر تسليم بعد از بيع كافى است .\r\nمقتضاى صحت بيع سلم و امثال آن قدرت بر تسليم است در موقع لزوم تسليم ، نه هنگام وقوع عقد .\r\n1 - آيا قدرت مشترى بر تسليم كافى است اگر چه بايع قادر بر تسليم نباشد كه بر اين تقدير بيع حيوانى كه فرار كرده باشد . و اگر مبناى اين شرط جلوگيرى از غرر و جهالت باشد در فرض مزبور غرر به كسى كه قادر است بگرفتن آن صحيح و جهالتى نيست . و اگر مدرك اعتبار اين شرط اجماع و حديث لا تبع ما ليس عندك باشد نبايد آن را صحيح دانست .\r\nتسليم مال الاجاره مثل تسليم ثمن است در بيع كه بايد آن را نقد پرداخت مگر اينكه قرارداد ديگرى در ميان باشد .\r\nهمانطور كه وقتى كه عين مستأجره به مستأجر تسليم شده موجر مستحق مال - الاجاره است در مورد اخير نيز وقتى خود را آماده براى عمل نموده و معدات آن را فراهم ساخت حقا مىبايست مستحق تمام اجرت باشد و نبايست بين آنها فرق گذاشت و لكن نظر باحتمال عروض موانع از استمرار عمل عادت بر اين جارى شده كه هر يك از بايع و مشترى و اجير و مستأجر پس از وقوع عقد حق دارد از طرف مقابل آنچه را كه عقد بر آن واقع شده و مالك آن گرديده مطالبه نمايد . بنا بر اين استحقاق مطالبه از لوازم ذات عقد است نه آنكه از لوازم تسليم احد طرفين باشد به اين معنى كه حق مطالبه به او اختصاص داده مىشود .\r\nو لكن مرحوم سيد در عروه اين طور فتوى داده كه موجر مستحق مطالبه نيست جز به تسلم عين يا عمل چنانچه مستأجر نيز وقتى حق ، مطالبه دارد كه اجرت را تسليم كرده باشد .\r\n\r\nتَسْليمَه\r\n- ( اصطلاح فقهى ) رجوع به تسليم شود .\r\n\r\nتَسْميط\r\n- ( اصطلاح ادبى ) و آن اين بود كه\r\n\r\n","description":"","footnote":"","page_name":" 518 ","page_number":566},
  {"content":"\r\n\r\nبناء ابيات قصيده بر پنج مصراع متفق القوافى نهند و مصراع ششم را قافيه مخالف قوافى اول آرند كه بناى شعر بر آن باشد ، منوچهرى گويد :\r\n خيزيد و خز آريد كه هنگام خزانست * باد خنك از جانب خوارزم روانست\r\nآن برگ رزان بين كه بر آن شاخ روانست * گوئى كه يكى پيرهن رنگ رزانست\r\nدهقان به تعجب سر انگشت گزانست * كاندر چمن و باغ نه گل ماند و نه گلزار \r\n( از المعجم ص 287 ) . رجوع به مسمط شود .\r\n\r\nتَسْميع\r\n- ( اصطلاح فقهى ) و « سمع الله لمن حمده » باشد كه بعد از ركوع گويند .\r\n\r\nتَسْميه\r\n- ( اصطلاح فقهى ) بسم الله الرحمن الرحيم گفتن باشد و نامگذارى و ناميدن اشياء باشد .\r\n\r\nتَسْويَه\r\n- ( اصطلاح عرفانى ) و مأخوذ از آيهء شريفهء  فَإِذا سَوَّيْتُهُ  است و كنايت از استعداد است . يعنى استعداد قبول نور و كمال چنانچه نفخ روح عبارت از قبول نور است كه فرمود فاذا سويته و نفخت فيه من روحى نسفى گويد : بدان كه چون عناصر و طبايع چنان كه شرط آنست با يكديگر درآميزند البته از آن ميان چيزى متشابه الاجزاء پيدا آيد آن چيز متشابه را مزاج گويند و معنى تسويه برابر كردن است و معنى مساوات برابرى در هر مزاجى كه اجزاء عناصر و طبايع برابر باشند و در ميان آن اجزاء مساوات بود آن مزاج معتدل باشد و مستوى بود و مزاج معتدل مىبايد شايسته صورت انسان گردد و مزاج مستوى ميبايد تا قابل روح انسانى شود و در هر مزاجى كه اجزاء عناصر و طبايع برابر نباشد و در ميان آن اجزاء مساوات نبود آن مزاج غير معتدل باشد و غير مستوى بوده . پس تسويه به حقيقت استعداد است در قبول روح و مزاج نامعتدل از سه حال بيرون نباشد يا قريب باشد باعتدال يا بعيد بود از اعتدال و يا متوسط باشد ميان قرب و بعد ، بعيد مزاج معدن و روح معدنى پيدا آمد .\r\nآنچه متوسط بود مزاج نبات شد و روح نباتى پيدا آمد و آنچه قريب بود مزاج حيوان شد و روح حيوانى پديد آمد و انسان يك نوع است از انواع حيوان بهر حال وى گويد معتدل حقيقى وجود ندارد و اعتدال مزاج آدمى نسبى بود .\r\nسپس گويد : مفردات استعداد بقاء دارند و لكن استعداد ارتقاء ندارند مركبات استعداد ترقى دارند و استعداد بقا ندارند چون مجمع اضدادند ، سپس اشيائى كه موجب انحراف مزاج است برشمرده است و گويد اين اسباب موجب ويرانى كالبد شوند اگر مزاج سالم باشد صاحب آن تا صد و بيست سال عمرش دوام يابد كه اجل مسمى اين است و اگر قبل از آن بيكى از اسباب كالبد ويران شود اجل قضا نامند و بهر حال عالم افلاك را كه غير مركب از عناصر است عالم بقا نامند و عالم عناصر را عالم كون و فساد .\r\n( از انسان كامل ص 266 و 250 )\r\n\r\nتَسْويَةُ البُيُوت\r\n- ( اصطلاح هيوى ) تسوية البيوت را تسويه البروج هم گويند بدين معنى كه بروج را به دوازده قسم تقسيم كرده‌اند و آن را تسوية البروج ناميده‌اند و اين تقسيم را بوسيلهء شش دايره انجام داده‌اند يعنى شش دايرهء عظيمه كه يكى از آن دواير\r\n\r\n","description":"","footnote":"","page_name":" 519 ","page_number":567},
  {"content":"\r\n\r\nدايرهء افق است كه بر مبدأ قسم اول و هفتم كه طالع است گذرد يعنى دايره افق حقيقى و دوم دايره نصف النهار است كه مبدأ قسم دهم و چهارم است و در اين بيوت اربعه كه از اين دواير پديد آيد اختلافى نيست و ديگر دواير ارباع اول سموت و يا ارباع دايرهء سماوات كه واقع است ميان افق و نصف النهار كه چهار دايره‌اند .\r\n( از بيست باب ملا ظفر و رجوع شود به طالع ) .\r\n\r\nتَسْهيم\r\n- ( اصطلاح ادبى ) نزد اهل عروض آن بود كه شاعر نسق شعر بر وجهى نهد كه بعضى از آن بر بعضى دلالت كند و چون صاحب طبعى يك مصراع از آن بشنود بداند كه ما بعد آن چه تواند بود مانند :\r\n خون عاشق مباح داشت بتم * باز وصلش حرام داشت مدام\r\nنه مباح است آنچه داشت مباح * نه حرامست آنچه كرد حرام \r\nكه چون شنود كه نه مباح است آنچه داشت مباح ، خود دريابد كه نه حرام است آنچه داشت حرام ( از المعجم ص 177 ) رجوع بارصاد شود .\r\n\r\nتَشابُهُ الأطْراف\r\n- ( اصطلاح ادبى ) و آن را تسبيغ هم گويند و آن چنان باشد كه ناثر يا شاعر هر سجع و قافيه كه در نثرى يا نظمى آورد همان را اعاده دهد در اول بيت مانند   « وَعْدَ اللَّهِ لا يُخْلِفُ اللَّهُ وَعْدَهُ وَ لكِنَّ أَكْثَرَ النَّاسِ لا يَعْلَمُونَ يَعْلَمُونَ ظاهِراً مِنَ الْحَياةِ الدُّنْيا )   شعر\r\n پر از شقايق شده است فراز تل و دمن * فراز تل و دمن بود چوكان يمن\r\nبود چوكان يمن زلاله صحن و چمن * زلاله صحن چمن بگونه چون بهر من \r\nتفتازانى آرد كه تشابه الاطراف نوعى از مراعات نظير است و از محسنات بديعى و معنوى است و آن باشد كه كلام ختم شود به آنچه مناسب با ابتداء كلام باشد در معنى و گاه تناسب ظاهر است مانند  « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ »  كه لطيف مناسب با غير مدرك با بصار است و خبير مناسب با بودن او است مدرك اشياء ( از مطول ص 352 - درهء نجفى ص 125 ) .\r\nدر ابداع آرد : تشابه الاطراف آنست كه متكلم لفظ آخر بيت را در اول بيت ديگر اعاده كند يا لفظ آخر مصراع را در اول مصراع ديگر بياورد و بعضى آن را موصول ناميده‌اند .\r\nظهير گويد :\r\n نوروز فرخ آمد و بوى بهار داد * بوى بهار نكهتى از زلف يار داد\r\nيارى كزو وظيفه نوروز خواستم * گفت از لبم رطب دهم از غمزه خاردار .\r\nاى ابر بهار خار پروردهء تست * اى خار درون غنچه خون كردهء تست\r\nاى غنچه عروس باغ در پردهء تست * اى باد صبا اين همه آورده تست \r\n( از ابدع ص 131 )\r\n\r\nتَشافُع\r\n- ( اصطلاح فلسفى ) حالت تماس تالى را از آن جهت كه تالى است تشافع گويند و اما التشافع فهو حال مماس تال من حيث هو تال .\r\n( از شفا ج 1 ص 84 ) بهم پيوستن دو امر . دو امرى كه كاملا جفت شده با يكديگر پيوسته باشند .\r\n\r\nتَشْبيب\r\n- ( اصطلاح ادبى ) در لغت ذكر\r\n\r\n","description":"","footnote":"","page_name":" 520 ","page_number":568},
  {"content":"\r\n\r\nايام شباب است و صفت معشوق و شرح حال خويش است و نزد شعراء آنست كه صفت هر چيز كه كند مثل عشق و معشوق و فراق و امثال آن و شرح حال هر كه دهد مانند حال مكان معشوق و حال خود و حال زمان و حال زمانيات و جز آن تا مدح ممدوح آن را تشبيب خوانند و بالجمله ابيات اول قصيده تا مدح ممدوح شامل خاطرات خواهد بود و از بهار يا خزان يا طلوع آفتاب يا غروب آن قبل از مدح آرد ( از كشاف ج 1 ص 806 - دره نجفى ص 97 )\r\n\r\nتَشْبيع\r\n- ( اصطلاح ادبى ) و آنست كه لفظ قافيه را ابتداى بيت دوم كند و اگر در هر مصراع چنين كند بهتر است مثال :\r\n زمن دل ببردى و خستى جگر * جگر عاشقان را بديسان نگر\r\nنگر كز غمت شد پريشان دلم * دلم بد چنين زد چو ديدم خطر \r\n( از كشاف ج 1 ص 335 )\r\n\r\nتَشْبيه\r\n- ( اصطلاح ادبى رفانى ) چيزى به چيزى ماننده كردن است و دلالت بر مشاركت امرى با امرى ديگر باشد در معنى از معانى ، امر اول را مشبه و دوم را مشبه به آن معنى مشترك را وجه شبه نامند و در اين باب از معنى مشاركى بين مشبه و مشبه به چاره نباشد و اين تشبيه بر دو وجه است استعارت به كنايت و تجريد بود و رابطه تشبيه را ادات تشبيه گويند چنان كه در « زيد كالأسد - » زيد مشبه است و اسد مشبه به و شجاعت كه قدر مشترك است وجه شبه و كاف حرف تشبيه است و گاه حرف و ادات حذف شود مانند  « صُمٌّ بُكْمٌ عُمْيٌ »  و غرض از تشبيه اغلب بازگشت به مشبه كند و اغراض و دواعى بسيار باشد ، طرفين تشبيه گاه هر دو حسىاند و گاه عقلى مثال اول  « ثُمَّ - قَسَتْ قُلُوبُكُمْ مِنْ بَعْدِ ذلِكَ »  و دوم  « فَهِيَ كَالْحِجارَةِ أَوْ أَشَدُّ قَسْوَةً »  و نيز تشبيه يا مرئى باشد كه مشبه و مشبه به هر دو از اعيان بوند يعنى از موجودات چون تشبيه زلف بشب و لب بشكر دوم غير مرئى بوند كه مشبه به از موجودات واقعى نباشد مانند مشعل آتش بدرياى زرين و تشبيه هفت نوع است مطلق كه در او نوعى حرف تشبيه آورند كه در عربى « كاف كان . . . » باشد و در فارسى « چون و مانند » باشد دوم مشروط كه تشبيه چيزى بر چيزى مشروط باشد سوم تشبيه به عكس چهارم اضمار ، پنجم كنايت ششم تفضيل هفتم تشبيه تسويه و با بالجمله تشبيه را چهار ركن است مشبه و مشبه به و وجه شبه و ادات تشبيه و استعارت عبارت از استعمال مشبه به در مشبه است از جهت مبالغت در تشبيه بدين جهت با تشبيه فرقى دارد رجوع باستعاره شود .\r\nدر ابدع آرد .\r\nتشبيه مانند كردن چيزى است به چيزى در صفتى بواسطهء ادوات تشبيه . اركان تشبيه . مشبه ، مشبه به ادوات تشبيه و وجه شبه است و آن يا تشبيه مطلق است مثال آن در فارسى .\r\n اى ماه چو ابروان يارى گوئى * يا همچو كمان شهريارى گوئى\r\nنعلى زده از زر عيارى گوئى * بر گوش سپهر گوشوارى گوئى \r\nو مثال تشبيه مقيد يا مشروط :\r\n اگر گردون بلا بارد توئى گردون گه حمله * و گر دريا گهر بخشد تو اى درياگه احسان \r\n\r\n","description":"","footnote":"","page_name":" 521 ","page_number":569},
  {"content":"\r\n\r\nرشيد وطواط گويد :\r\n اگر مورى سخن گويد و گر موئى روان دارد * من آن مور سخن گويم من آن مويم كه جان دارد \r\nعمر خيام گويد\r\n آدم چو پياله باشد و روح چو مى * قالب چو نى و جان چو نوائى در نى\r\nدانى چه بود اين تن خاكى خيام * فانوس خيالى و چراغى در وى \r\nبهترين تشبيهات آن بود كه معكوس توان كرد يعنى مشبه و مشبه به به يكديگر تشبيه توان كرد چنان كه شب را بزلف و زلف را بشب و نعل را بهلال و بالعكس و ناقص‌ترين تشبيهات وهمى بود رجوع شود به ( المعجم ص 258 كشاف ج 1 ص 875 تلخيص البيان ص 135 - نفائس الفنون 44 - 37 - مطول ص 282 - 267 ) و نزد عارفان عكس تنزيه است ، و چون حق را ظهور در تعيناتست كه تعنيات از يك جهت عين‌اند و از يك جهت غير ، غيريت بجز امور اعتبارى نيست پس دانستن وى را ميان تشبيه و تنزيه حقست و تنزيه حقست و اين مرتبه در علم است نه در عين ، چون در عين همه عين است .\r\n*\r\n ز نابينائى آمد راه تشبيه * ز يك چشمى است ادراكات تنزيه \r\n( از شرح گلشن ص 20 )\r\n\r\nتَشْبيه بَعيد\r\n- ( اصطلاح ادبى ) رجوع شود به تشبيه قريب .\r\n\r\nتَشْبيه تَسوِيَه\r\n- ( اصطلاح ادبى ) تشبيه تسويه آن بود كه چيزى را در بعضى از اوصاف با چيزى مساوى كنند مثال :\r\n گفتم ز دل خويش دهان سازمت اى ماه * گفتا نتوان ساخت ز يك نقطه دهانى\r\nگفتم ز تن خويش ميان سازمت اى دوست * گفتا نتوان ساخت ز يك موى ميانى \r\nو گفته شده است كه اگر مشبه متعدد نباشد تشبيه تسويه است و اگر به عكس باشد تشبيه جمع است ( از تلخيص ص 138 - المعجم ص 262 ) فرخى گويد :\r\n گفتم گل است يا سمن است آن رخ و ذقن * گفتا يكى شكفته گل است و يكى سمن\r\nگفتم تن من و دل چيست مر تو را * گفتا يكى ميان من است و يكى دهن \r\nو تشبيه مغلوب مانند\r\n پشت زمين چو روى فلك گشته از سلاح * روى هوا چو پشت زمين گشته از غبار\r\nاز سم مركبان شده مانند غار كوه * وز شخص كشتگان شده مانند كوه غار\r\nخورشيد زير سايهء زلف چو شام اوست * طوبى غلام قد صنوبر خرام او است\r\nاين قامت است نى به حقيقت قيامت است * زيرا كه رستخيز من اندر قيام اوست \r\n( از ابدع ص 132 - 146 ) .\r\n\r\nتَشْبيه تَمْثيل\r\n- هر گاه وجه شبه امرى و وصفى باشد منتزع از امور متعدد ، تمثيل تشبيه بود و اگر وجه شبه منتزع از امور متعدد نباشد غير تمثيلى است ( از تلخيص ص 138 ) .\r\n\r\nتَفْضيل\r\n- ( اصطلاح ادبى ) آن بود كه بعد از تشبيه چيزى به چيزى وجه تفضيل مشبه به بيان كند . فرخى گويد .\r\n بقد تو گوئى سروى است در ميان قبا * به روى تو گفتى ماهيست بر نهاده كلاه \r\n( از المعجم ص 262 ) .\r\n\r\n","description":"","footnote":"","page_name":" 522 ","page_number":570},
  {"content":"\r\n\r\n\r\nتَشْبيهِ جَمع\r\n- رجوع به تشبيه تسويه شود .\r\n\r\nتَشْبيهِ صَريح\r\n- تشبيه صريح آن بود كه بعضى از كلمات تشبيه درو مستعمل باشد چنان كه گويند او همچنانست يا بدان ميماند .\r\n( از المعجم ص 257 ) .\r\n\r\nتَشْبيهِ قَريب\r\n- هر گاه در تشبيه از مشبه بمشبه به بدون تدقيق نظر منتقل شويم از جهت آشكارا بودن وجه شبه در بادى نظر چون تشبه آفتاب را بآينهء مجلوة در استدارت و استارت آن را تشبيه قريب نامند در مقابل تشبيه بعيد كه انتقال از مشبه ، به مشبه به بعد از تدقيق نظر و فكر و رويت حاصل شود چون وجه شبه مخفى است ( از تلخيص ص 140 ) .\r\n\r\nتَشْبيهِ كِنايَت\r\n- ( اصطلاح ادبى ) آن بود كه خللى باشد از حروف تشبيه ( المعجم ص 260 ) .\r\n\r\nتَشْبيهِ مُجْمَل\r\n- ( اصطلاح ادبى ) هر گاه وجه شبه در تشبيه مذكور نباشد تشبيه را مجمل گويند چه آنكه ظاهر باشد يا خفى ( از تلخيص ص 139 ) .\r\n\r\nتَشْبيهِ مَشْروط\r\n- ( اصطلاح ادبى ) آنست كه حرف شرط در آن به كار دارند مثال :\r\nاگر مورى سخن گويد و گر موئى روان دارد .\r\nمن آن مور سخن گويم من آن مويم كه جان دارد .\r\n( از المعجم ص 261 ) .\r\n\r\nتَشْبيهِ مُضْمَر\r\n- ( اصطلاح ادبى ) آن بود كه شاعر در بعضى اوصاف خويش تشبيهى مضمر آرد و مراد او از آن معنى آن تشبيه باشد گر انگبين‌لبى سخن تو چرا است تلخ و ريا سمين برى تو بدل چونكه آهنى ( از المعجم ص 262 ) .\r\n\r\nتَشْبيهِ مَعْكوس\r\n- ( اصطلاح ادبى ) آن بود كه چيزى را به چيزى تشبيه كنند بعد از آنكه مشبه به را بوجهى به اول تشبيه كنند . مثال\r\n ز سم ستوران و گرد سپاه * زمين ماه روى و زمين روى ماه \r\nكه روى زمين را از نشان نعل ستوران به ماه تشبيه كرده است و روى ماه را از كثرت غبار به زمين تشبيه كرده است .\r\n( از المعجم ص 261 ) .\r\n\r\nتَشْبيهِ مَفْروق\r\n- ( اصطلاح ادبى ) رجوع شود به تشبيه ملفوف .\r\n\r\nتَشْبيهِ مَقْبول\r\n- ( اصطلاح ادبى ) هر گاه تشبيه وافى باداء غرض باشد چنان كه مشبه اعرف باشد بوجه شبه در بيان حال و يا آنكه وجه شبه اتم باشد در تشبيه در الحاق ناقص بكامل و يا مسلم الحكم باشد در وجه تشبيه و معروف نزد مخاطب باشد اين تشبيه مقبول است به عكس مردود ( از تلخيص ص 142 ) .\r\n\r\nتَشْبيهِ مَلْفوف\r\n- ( اصطلاح ادبى ) آن باشد كه مشبهات متعددى بر سبيل عطف ايراد شود و در مقابل تشبيه مفروق باشد كه مشبه و مشبه به را ايراد كرده و بعد مشبه و مشبه به ديگر آورد ( از تلخيص ص 138 ) .\r\n\r\nتَشْبيهِ مُؤكَّد\r\n- ( اصطلاح ادبى ) هر گاه ادات تشبيه از كلام حذف شود مؤكد نامند مانند  « وَ هِيَ تَمُرُّ مَرَّ السَّحابِ  در مقابل تشبيه مرسل . ( از تلخيص ص 142 )\r\n\r\nتَشَخُّص\r\n- ( اصطلاح فلسفى ) نحوهء وجود خاص هر موجودى را تشخص آن موجود ميگويند و عوارض مشخصه عبارت از امورى است كه خارج از ذات و طبيعت موجود باشد كه موجب تشخص\r\n\r\n","description":"","footnote":"","page_name":" 523 ","page_number":571},
  {"content":"\r\n\r\nو امتياز افراد و اشياء است .\r\nو بنا بر قول اصالت ماهيتى تشخص از امور اعتبارى است چنان كه خواجه طوسى گويد : « و التّشخّص من الامور الاعتباريّة فاذا نظر اليه من حيث هو امر عقلى وجد مشاركا لغيره من التشخصات فيه و لا يتسلسل بل ينقطع بانقطاع الاعتبار » .\r\nعلامهء حلى گويد : « اقول التشخص من ثوان المعقولات و من الامور الاعتبارية لا من العينية و الا لزم التسلل . . . و ما به التّشخص فقد يكون نفس الماهية فلا يتكثر و قد يستند الى المادة المشخصة بالاعراض الخاصة الحالة فيها و لا يحصل التشخص بانضمام كلى عقلى الى مثله » زيرا كه « اذا قيد الكلى العقلى بالكلى العقلى لا يحصل الجزئية » .\r\n( از كشف المراد چاپ اصفهان ص 48 ) .\r\nو بالجمله يكى از مسائل مهم فلسفى كه مورد توجه فلاسفه قرار گرفته است مسأله تشخص است .\r\nصدرا گويد : عدهء از اهل بحث و تدقيق گويند تشخص از امور اعتبارى است و موجود عينى خارجى نمىباشد و گويند اگر تشخص از امور موجودهء در خارج باشد ناچار آن هم متشخص خواهد بود و در تشخص احتياج به تشخص ديگر خواهد داشت و اگر آن هم در خارج موجود باشد تسلسل لازم مىآيد .\r\nحاجى سبزوارى گويد : تشخص ذات حق عين وجود اوست و تشخص ممكنات زائد بر ذات وجود آنها است « تشخص اما عينا لذات الشخص بدا كالاول تعالى فان تشخصه عين وجوده الذى هو عين ذاته أو بدا زائدا على الذات و هو على قسمين اذ حينئذ اما ان يكون مكتفيا بالفاعل فى فيضان التشخص عليه بعد امكانه الذاتى اولا فان كفى بالفاعل لا يكثر النوع و ادر مثال ذا عقولا فعالة فان ماهياتها ليست بذواتها شخصية الا ان مجرد امكانها الذاتى يكفى فى فيضان - التشخص عليها فلا جرم نوع كل واحد منها منحصر فى شخصها و دونه اى دون الاكتفاء بالفاعل بان يكون محتاجا الى القابل الخارجى فهو ايضا على قسمين لانه اما ان كفت هيولاه كفلك حيث إن بعد امكانه الذاتى الحامل له ماهيته لا يكفى فى فيضان الفاعل التشخص عليه بل يحتاج الى قابل هو الهيولى و لكنه مكتف بها فالنوع ايضا منحصر فى الشخص او ما كفت الهيولى بل لا بد من مخصصات يلحقها . . . كالمواليد » .\r\n( از شرح منظومه ص 102 ) و بالجمله پيروان مذهب اصالت وجود ميگويند تشخص هر موجودى عبارت از مرتبهء خاص وجود اوست و آنچه شىء بدان متشخص مىشود داراى ماهيت جدائى نيست تا آنكه نياز به تشخص زائد داشته باشد و تسلسل لازم آيد بلكه ما به التشخص امر ذاتى است و امور بذات خود از يكديگر ممتازند نه بامور زائده و مشاركت امور با يكديگر در بعضى از مشخصات در مفاهيم است و آنها از اعتبارات عقلىاند و عروض تشخص بر ماهيات اشياء از قبيل عروض جنس و فصل است بر انواع كه آن عروض در عقل است و الا در خارج عروضى نيست و در حقيقت تشخص در خارج امرى جداى از متشخص نيست تا\r\n\r\n","description":"","footnote":"","page_name":" 524 ","page_number":572},
  {"content":"\r\n\r\nاحتياج بامرى ديگر داشته باشد و دور و تسلسل لازم بيايد و ما به التشخص هر چيزى وجود آن چيز است و عبارت از نحوهء وجود آنست و تشخص تمام موجودات بوجود خاص آنها است و امتياز اشياء و موجودات از يكديگر بمراتب وجودى است و همان مراتب است كه افراد را از يكديگر ممتاز و مشخص ميدارد و هر موجودى در هر موطن كه باشد تشخص او عين وجود خاص اوست چنان كه موجودات خاصهء خارجى متشخص‌اند بوجودات خاص خارجى و موجودات ذهنى متشخص‌اند بنحو خاص وجودات ذهنى آنها و موجودات خيالى متشخص‌اند بنحوهء خاص وجود خيالى و موجودات مثالى متشخص‌اند بنحوهء خاص وجود مثالى و همين طور وجودات عقلى و آنچه را ديگران از امور مشخصه دانند غير از لواحق و عوارض وجودات چيزى نمىباشند و هر آن در معرض زوال و تبدلند و فلاسفه چون از اين موضوع يعنى اصالت وجود غفلت كرده‌اند گفته‌اند كه تشخص ذات حق بذات اوست و تشخص عقول و نفوس و افلاك بلوازم ذات آنها است و از اين جهت نوعشان منحصر در فرد است و تشخصات موجودات عنصرى و مواليد بامور عرضيه است و ندانسته‌اند كه امور عرضيه نتوانند مشخص اشياء باشند زيرا مشخص امور همواره بايد محفوظ باشد و حافظ وحدت اتصاليه شخصيه آنها باشد .\r\n( رجوع شود به دستور ج 1 ص 290 و اسفار ج 2 ص 72 ، 112 ، 114 ، 113 ، و ج 2 ص 80 ، 126 و ج 4 ص 147 - كشف المراد چاپ اصفهان ص 47 ) .\r\n\r\nتَشْديد\r\n- ( اصطلاح ادبى ) تشديد نام است مر كيفيّت عارض بر حرف را بواسطهء ادغام و مقابل تخفيف است و نزد اهل بديع تضمين است ( از كشاف ج 1 ص 813 ) .\r\n\r\nتَشْريع\r\n- ( اصطلاح ادبى ) و يكى از محسنات لفظيه است كه توشيح و ذو القافيتين هم نامند و آن چنان باشد كه شاعر بيتى گويد ببحرى از بحور كه هر گاه جزئى از اجزاء دو مصراع آن را حذف نمايد يا شعرى باشد ببحرى ديگر يا آنكه جزئى از اجزاء مصراع آخر را حذف كند پس مصراع اول با آنچه باقى بماند مصراعى گردد .\r\nمثال :\r\n ساقيا فصل بهار و موسم گل و وقت بستان * جام مى ده تا بكى دارى تعلل پيش مستان \r\nكه اگر جزء آخر « وقت بستان و پيش مستان » حذف شود شعرى ديگر است درست ( از مطول ص 384 و كشاف ج ص 837 - دره نجفى ص 128 ) .\r\nدر ابدع آرد :\r\nتشريع همان ذو قافيتين است و تفتازانى توشيح نيز خوانده است و آن است كه شعرى بنا گذارده شود بر دو قافيه كه بهر يك ختم كنند معنى درست آيد و مطابق يكى از بحور عروض باشد .\r\nسعدى گويد :\r\n توانگرى و جوانى و رنگ و بوى بهار * شراب و سبزه و آب روان و روى نگار\r\nخوش است خاصه كسى را كه بشنود بصبوح * ز چنگ نغمه زير و ز مرغ ناله زار \r\n.\r\nمتنبىگويد :\r\n فالخيل و الليل و البيداء تعرفنى * و السيف و الرمح و القرطاس و القلم \r\n\r\n","description":"","footnote":"","page_name":" 525 ","page_number":573},
  {"content":"\r\n\r\n( از ابدع ص 156 - 158 )\r\n\r\nتَشْريق\r\n- رجوع به ايام تشريق شود .\r\nو رجوع به تصمم شود .\r\n\r\nتَشْرين\r\n- ( اصطلاح گاه‌شمارى ) نام ماه‌هاى سريانى و يا رومى است كه در ادبيات فارسى هم بسيار به كار رفته است .\r\nو ترتيب آنها بدين سان بود .\r\nماه اول را تشرين اول گويند .\r\nو دوم را تشرين دوم .\r\nسوم را كانون اول .\r\nچهارم را كانون دوم .\r\nپنجم را شباط .\r\nششم را آذار .\r\nهفتم را نيسان .\r\nهشتم را اياز .\r\nنهم را حزيران .\r\nدهم را تموز .\r\nيازدهم را آب يا واب .\r\nدوازدهم را ايلول .\r\n( رجوع شود به آثار الباقيه )\r\n\r\nتَشْرىّ\r\n- ( اصطلاح گاه‌شمارى ) و نام يكى از ماه‌هاى يهوديان بود و شايد هم متأثر از ماه‌هاى رومى و سريانى شده باشد و بهر حال تسرى و تشرى شبيه به تشرين است .\r\nنام ماه‌هاى يهود كه گاه‌گاه در ادبيات فارسى به كار برده شده است .\r\nمخلوطى است از ماه‌هاى مختلف ملتها . و بعيد نيست كه ملتها و اقوام ديگر متأثر از يهود شده باشند نظر به قدمتى كه در تاريخ تمدن دارند .\r\n( از آثار الباقيه 69 ) .\r\n\r\nتَشْطير\r\n- ( اصطلاح ادبى ) رجوع بسجع شود .\r\n\r\nتَشْعيث\r\n- ( باصطلاح عروضيان حذف يكى از دو متحرك است در وتد مجموع چنان كه از فاعلان فاعاتن يا فالاتن ماند .\r\n( از المعجم ص 46 ) .\r\n\r\nتَشْكيك\r\n- ( اصطلاح فلسفى ) تشكيك تشكيك در لغت بمعنى شك و ترديد است و به اين معنى است كه يك لفظ داراى مفهوم واحدى باشد و لكن امورى كه آن مفهوم شامل آنها مىشود متفاوت ميباشند بتقدم و تأخر « ان التشكيك هو أن يكون » اللفظ واحد المفهوم لكن الامور التى يتناولها ذلك المفهوم المختلف بالتقدم و التأخر » .\r\n( از اسفار ج 1 ص 42 ) .\r\n« ان الكلى ان كان صدقه على افراده على السواء كان متواطيا و ان كان لا على السواء بل يكون بعض تلك الافراد اولى بالكلى من الاخر او اقدم منه او يوجد الكلى فى ذلك البعض اشد منه فى الاخر كان مشككا » ( از كشف المراد ص 14 ) .\r\nو بالجمله كلى را مشكك ميگويند در صورتى كه افراد و مصاديق آن بيكى از جهات با يكديگر مختلف باشند به نحوى كه اطلاق آن بر هر فردى بيكى از جهات اولويت داشته باشد تا اطلاق آن بر فردى ديگر چنان كه اطلاق مفهوم نو بر نور قوى شديد مقدم است تا اطلاق آن بر نور ضعيف و اطلاق آب بر آب دريا مقدم است تا اطلاق آن بر آب موجود در ظرف كوچك و اطلاق عالم بر شخصى كه جامع تمام علوم باشد اولويت و تقدم دارد تا اطلاق آن بر كسى كه در يك رشته عالم باشد و بر كسى كه يك مسأله از علوم را بداند و به همين طريق تمام موجودات\r\n\r\n","description":"","footnote":"","page_name":" 526 ","page_number":574},
  {"content":"\r\n\r\nاز لحاظ مراتب وجودى يكسان نمىباشند و هر يك در مرتبت خاصى قرار گرفته‌اند كه از لحاظ شدت و ضعف متفاوت‌اند بعضى از لحاظ وجودى مقدم و بعضى مؤخر و همين طور از لحاظ كمى و كيفى و غيره متفاوتند .\r\nدر هر حال تمام موجودات عالم يك وجوه مشتركى دارند و وجوه امتيازى و همان ما به الامتياز است كه در انواع و افراد نوعى و صنفى موجب تشكيك است و هر فردى از نوعى را موجود جدا از ساير افراد هم نوع خود نشان ميدهد و تشكيك به همين اعتبار گفته مىشود .\r\n( رجوع شود به اسفار ج 2 ص 1 ) .\r\n\r\nتَشْكيكِ اتّفاقى\r\n- ( اصطلاح فلسفى ) اين اصطلاح را آخوند ملا صدرا در مواردى به كار برده است و ظاهرا مراد او از اين نوع تشكيك نحوهء تشكيك خاص است كه در وجود قائل است كه نه از قبيل تشكيك عامى است و نه خاصى و شايد نظر او اين باشد كه وجودات با آنكه در حقيقت نوعيه يكسان‌اند در مراتب مشكك‌اند و در عين اتحاد در نوع بكمال و نقص مشكك‌اند و تشكيك آنها در مراتب آنها است و آن مراتب هم امور عدمى هستند و بنا بر اين در عين اتفاق در نوع مشكك ميباشند .\r\n( از اسفار ج 1 ص 14 ) .\r\nقيصرى گويد : « و التفات فى افراد الوجود ليس فى نفسه بل فى ظهور خواصه من العلية و المعلولية » .\r\n( از شرح قيصرى ص 9 ) .\r\n\r\nتَشْكيكِ خاصّ\r\n- ( اصطلاح فلسفى ) تشكيك را در موردى خاصى ميگويند كه ما به الاختلاف در آن عين ما به الاتحاد باشد و اختلاف در مراتب ذات باشد نه بامور زائده بر ذات .\r\n\r\nتَشْكيك عامى\r\n- ( اصطلاح فلسفى ) تشكيك را در موردى عامى گويند كه ما به الاختلاف در آن غير ما به الاتحاد باشد و در حقيقت تشكيك بامور زائد بر ذات باشد از قبيل عوارض و قوابل .\r\n\r\nتَشْميت\r\n- دعاى بخير و بركت بود و آن بود كه به كسى كه عطسه كند گويند « يرحمك الله » و يكى از سنن اسلامى است ( از الفقه ج معاملات ص 55 ) .\r\n\r\nتَشْنِگى\r\n- ( عرفان ) احكام تواضع را گويند اعم از آنكه از جانب مطلوب بود يا طلب ( اصطلاحات فخر الدين ) .\r\nمولانا گويد :\r\n تشنگان گر آب جويند از جهان * آب هم جويد بعالم تشنگان\r\nچونكه عاشق اوست تو خاموش باش * او چو گوشت ميدهد تو گوش باش \r\n\r\nتَشَهُّد\r\n- ( اصطلاح فقهى ) تشهد شهادت گفتن است و از اصطلاحات فقهى است و ذكر آن در تشهد اول نمازها « اشهد ان لا إله الله وحده لا شريك له و اشهد ان محمدا عبده و رسوله اللهم صل على محمد و آل محمد » و در تشهد دوم بعد از اداء » شهادت بطريق فوق ذكر تسليم باشد كه گويد :\r\n« السلام عليك أيّها النّبى و رحمة الله و بركاته و السلام علينا و على عباد الله الصالحين السلام عليكم و رحمة الله و بركاته و در تشهد اول قبل از شهادت بگويد : « بسم الله و بالله و الحمد الله » ( از\r\n\r\n","description":"","footnote":"","page_name":" 527 ","page_number":575},
  {"content":"\r\n\r\nشرح لمعه ص 83 عروة ص 272 ) .\r\n\r\nتَصْحيف\r\n- ( اصطلاح ادبى و حديث ) تغيير دادن و تغيير كردن را گويند و در حديث تغيير حديث است به تغيير نقاط به غير حروف و بالجمله تغيير نقاط را تصحيف گويند .\r\nو در شعر چنان باشد كه الفاظى آورده شود كه به تغيير نقاط و بحركات معانى ديگر از آن مفهوم گردد به طورى كه حاجت به تكلف نباشد و در استخراج آن ذوق سليم معطل نماند .\r\nمثال :\r\n تاج دولت اى جهان بىنظير * از تو عاقلتر نباشد هيچ پير \r\n( از دره نجفى ص 130 ) .\r\n\r\nتَصْدير\r\n- ( اصطلاح ادبى ) و از محسنات معنويه است كه رد العجز الى الصدر نامند و در نثر به اين باشد كه يكى از دو لفظ مكرر يا متجانس يا ملحق را در اول فقره قرار داده و لفظ ديگر را در آخر مكرر مانند  « وَ تَخْشَى النَّاسَ وَ اللَّهُ أَحَقُّ أَنْ تَخْشاهُ »  و تجانس مانند « سائل اللئيم يرجع و دمه سائل » و مثال جامع مانند  « اسْتَغْفِرُوا رَبَّكُمْ إِنَّهُ كانَ غَفَّاراً »  رجوع شود به ( كشاف ج 1 ص 917 ) .\r\n\r\nتَصَرُّفِ قَبل از إذْن\r\n- ( اصطلاح فقهى ) هر گاه متاع مورد معامله به نحوى از انحاء قبل از انجام مبادله در تصرف مشترى و جز آن بود و يا بعد از انجام معامله و قبل از اذن مالك معامله‌كننده به نحوى از انحاء در تصرف وى درآمد آن را تصرف قبل از اذن گويند :\r\nدر كليات حقوقى آمده است :\r\nچون غرض از تسليم اين است كه مبيع به تصرف مشترى درآيد لذا اگر مبيع قبلا بطور عاريه يا وديعه نزد مشترى بوده ديگر تسليم موضوعى نداشته و حاجتى به آن نيست .\r\nو به همين لحاظ اگر مشترى بدون اذن بايع و تسليم او آن را بدست آورده و قبض نمايد غرض از تسليم كه حصول در دست مشترى باشد حاصل شده و ديگر ضمانى بر بايع نيست و تلف آن به عهده مشترى خواهد بود و معتبر بودن اين قبض از ناحيهء سقوط ضمان است .\r\n( كليات حقوقى ص 93 )\r\n\r\nتَصَرُّف دَر مِلكِ غير\r\n- ( اصطلاح فقهى ) تسلط بر ملك غير بدون مجوز شرعى و عرفى و اذن صريح يا ضمنى از طرف مالك يا وكيل و قائم مقام او .\r\nدر كليات حقوقى آمده است :\r\nامر به تصرف در ملك غير در جائى كه آمر ولايتى نسبت به آن مال نداشته باشد جائز نيست اما اگر براى او ولايتى باشد مثل متولى وقف يا ولى يتيم يا حاكم در مال غائب يا ممتنع از اداء دين و امثال اين موارد امر به تصرف صحيح و نافذ است .\r\nبنا بر اين هيچ كس نمىتواند در ملك ديگرى بدون اذن صاحبش يا اذن شارع تصرف نمايد يا مال كسى را بدون سبب شرعى از او بگيرد مثل غصب و رشوه و سرقت و همه اينها راجع است بحديث نبوى لا يحل مال امرئ الا بطبيب نفسه چنان كه در قرآن مجيد است  لا تَأْكُلُوا أَمْوالَكُمْ بَيْنَكُمْ بِالْباطِلِ  .\r\n\r\nتَصَرُّفِ مالِكانه\r\n- ( اصطلاح فقهى ) دخالت مالك در ملك خود را تصرف مالكانه گويند و تصرف وكيل يا وصى\r\n\r\n","description":"","footnote":"","page_name":" 528 ","page_number":576},
  {"content":"\r\n\r\nدر ملك موكل و يا موصى له به نيابت است و نه باصالت و انواع تصرفات مجاز او محدود است و از نوع تصرفات مالكانه نيست گر چه تصرفات مالكانه هم در حدى محدود و مشخص است .\r\nدر كليات حقوقى آمده است .\r\nهر كس حق دارد در ملك خود هر گونه تصرفى بنمايد به دو شرط :\r\nيكى آنكه ملكش متعلق حق غير نباشد و ديگر آنكه موجب ضرر غير نشود .\r\nزيرا قاعده نفى ضرر كه حاكم بر قاعدهء سلطنت است مقتضى منع از هر ضررى و اضرارى است .\r\nنهايت آنكه پاره‌ئى از ضررها است كه نظر بقلت و حقارتى كه دارد طرف اعتناء واقع نمىشود .\r\nتشخيص مصاديق ضرر و تميز معتنا به موكول به نظر عرف و اهل خبره است .\r\nقاعدهء كلى مطردى ندارد بلكه ضرر به اختلاف مكان و زمان و اشخاص و شهرها مختلف مىشود . هر شهرى تابع قيودى است . هر زمانى طورى است ، وقايع و حوادث يكنواخت نيستند . بسا هست كه منع دخول آفتاب و مسدود كردن جريان هوا و روشنائى متضمن ضرر فاحش باشد و موجب امراض مهلكه گردد .\r\nو بسا هست رؤيت محلى كه سكونت زنهاست نزد بعض ملل كه مقيد به حجاب نبوده باك ندارند از اينكه همسايه از درون خانه آنها آگاه شده و به آنها نگاه كنند .\r\nبالجمله تطبيق موارد با موضوع كلى تحت ضابطه نبوده بلكه منوط به نظر حاكم و اهل خبره است كه در هر شهرى يا دهكده‌ئى بر حسب اوضاع و افراد و اخلاق آن را تشخيص دهند .\r\n( كليات حقوقى ص 203 )\r\n\r\nتَصَرُّفاتِ مَريض\r\n- ( اصطلاح فقهى ) تصرفاتى كه مريض در حال مرض در مال خود كند در جهت نقل و انتقال منجز يا معلق و به صورت وصيت ، مرضى كه پيوسته بمرگ باشد و يا مطلق مرض كه احكامى ويژه دارد .\r\nدر كليات حقوقى آمده است :\r\nتصرفاتى كه معلق بر موت باشد وصيت است و نافذ نيست مگر به مقدار ثلث و نسبت بما زاد از ثلث موقوف است باجازهء وارث .\r\nاما تصرفات منجزه كه مبادله به ثمن المثل شده باشد اشكالى در نفوذ آن نيست اشكالى كه هست و مورد اختلاف واقع گرديده در معاملهء محاباتى است مثل هبه يا وقف يا بيع يا اجاره به كمتر از ثمن المثل كه آيا نافذ است از اصل يا از ثلث و نسبت بما زاد موقوف است باجازهء ورثه ، مثل وصيت ؟\r\nمشهور بين متقدمين دومى است و شهرت بين متأخرين بر اول .\r\n( كليات حقوقى ص 233 ) .\r\n\r\nتَصَرُّفِ مُسْقِطِ خِيار\r\n- ( اصطلاح فقهى ) اين اصطلاح در باب خيارات فسخ آمده است مورد اختلاف اين است كه در مبادلات خيارى بهر نوع از انواع خيارات هر گاه مشترى در مال خريده‌شدهء مورد خيار تصرف كند چه وضعى دارد .\r\nدر كليات حقوقى است :\r\nدر اينكه تصرف ذو الخيار در آنچه به او انتقال يافته مسقط خيار است حرفى\r\n\r\n","description":"","footnote":"","page_name":" 529 ","page_number":577},
  {"content":"\r\n\r\nنيست . كلامى كه هست در اين است كه چه مقدار تصرف مسقط خيار است .\r\nفقهاء در اين مسأله بين افراط و تفريط هستند بعضى ميگويند به مجرد اينكه مشترى اسبى را كه خريدارى نموده سوار شود خيارش ساقط مىشود و بعضى آن را مخصوص بتصرفاتى كه غير از مالك صحيح نباشد نموده‌اند مثل فروش و رهن - مورد معامله و مقتضاى جمع بين اخبار و اوفق باعتبار اين است كه بگوئيم هر تصرفى كه دلالت بر رضا و التزام به عقد داشته باشد مسقط خيار است . بنا بر اين اگر سوار شدن اسب براى اختيار و آزمايش آن بوده مسقط خيار نخواهد بود .\r\n( كليات حقوقى ص 36 ) .\r\n\r\nتَصَرُّفِ مَغْبون\r\n- ( اصطلاح فقهى ) منظور اين است كه هر گاه مغبون در معاملهء در مال مورد معامله تصرف كند با علم به غبن خود و يا با عدم علم به غبن خود چه صورت دارد .\r\nدر كليات حقوقى است :\r\nتصرف مغبون در مالى كه خريدارى نموده با علم بغبن بطورى كه دلالت بر رضاى او به عقد داشته باشد مسقط خيار است .\r\nاما قبل از علم بغبن او بىاثر است زيرا بر اين تقدير تصرفش دلالت بر رضاى او به عقد ندارد .\r\nدر صورتى كه معلوم نباشد كه تصرف مغبون از روى رضا و التزام به عقد بوده يا نه ، مقتضاى استصحاب بقاء خيار است .\r\n( كليات ص 125 ) .\r\n\r\nتَصَرُّفاتِ ناقِلَة\r\n- ( اصطلاح فقهى ) اين اصطلاح در باب بيع خيارى به كار رفته است بر اين مبنى كه آيا در معاملات خيارى قبل از اعمال خيار ميتوان تصرفات ناقله در آن انجام داد يا نه .\r\nدر كليات حقوقى آمده است :\r\nآيا در بيع خيارى مشترى ميتواند تصرفى كه مانع از استرداد عين باشد بنمايد يا نه ؟ بقول اكثر فقهاء خيار بايع مانع از تصرفات ناقله مشترى است و لكن محقق در شرايع ميگويد رهن در زمان خيار صحيح است خواه خيار براى بايع باشد يا مشترى زيرا مبيع بموجب عقد به مشترى انتقال يافته است .\r\nو نظر بوحدت ملاك وقتى رهن آن صحيح باشد بيع آن و همچنين ساير تصرفات ناقله در آن نيز درست خواهد بود .\r\nبهر حال بعضى بطور مطلق منع كرده‌اند و بعضى تجويز و بعضى فرق گذاشته‌اند بين معاملهء كه فك آن غير ممكن باشد مثل وقف و ساير معاملات .\r\nو حق اين است كه عقد خيارى در مورد خيارات اصلى مثل خيار حيوان و مجلس مانند عقد لازم مؤثر در ملكيت بوده و نقل و انتقال به آن حاصل مىشود نهايت آنكه در مورد عقد خيارى مىشود عقد را بهم زد و ملكيت را به حالت اول برگرداند و مقتضاى ملكيت مطلق جريان قاعده سلطنت است .\r\nبنا بر اين مشترى حق دارد هر گونه تصرفى در ملك خود بنمايد و مانعى از آن نيست جز تعلق حق صاحب خيار باسترداد عين و عدم امكان استرداد عين مانع نخواهد بود زيرا بهر حال حق صاحب خيار محفوظ و از بين نخواهد رفت نهايت آنكه وقتى عين مال تلف شده باشد و يا در حكم تلف\r\n\r\n","description":"","footnote":"","page_name":" 530 ","page_number":578},
  {"content":"\r\n\r\nباشد رجوع ببدل خواهد نمود .\r\nاما در غير خيارات اصلى مثل خيار شرط چون غرض و منظور صاحب خيار حفظ عين است لذا مشترى نمىتواند قبل از انقضاء مدت خيار تصرفى كه مانع از استيفاء حق باشد در آن عين بنمايد و بالجمله شرط خيار براى بايع در معنى شرط ابقاء مبيع است پس هر تصرفى كه منافى با آن باشد حتى اجازهء آن در مدتى زائد بر مدت شرط خيار ممنوع و بىاثر خواهد بود .\r\n( كليات حقوقى ص 130 ) .\r\n\r\nتَصْريع\r\n- ( اصطلاح ادبى ) و آن از انواع سجع و بر چند قسم است يكى آنكه هر مصراعى بنفسه كامل باشد و مفيد معنى بود كه تصريع كامل گويند رجوع شود به ( كشاف ج 1 ص 917 ) .\r\n\r\nتَصْريف\r\n- ( اصطلاح ادبى ) تصريف در لغت گردانيدن چيزى است از جائى به جائى و از حالى بحالى و در اصطلاح علم صرف « تصريف » علمى است كه در آن ريشه كلمات و اشتقاقات آنها بررسى مىشود و يا تحويل اصل واحد يا مصدر است به مثال‌ها و بناهاى بسيار و مختلف باختلاف هيأت مانند « ضرب و يضرب » و ساير مشتقات آن به منظور بدست آوردن معانى مختلف از گذشته ، حال ، مفرد ، جمع ، مؤنث ، مذكر و جز آنها ( از شرح تصريف ص 68 - 70 - كشاف ج 1 ص 921 ) .\r\n\r\nتَصْريَه\r\n- ( اصطلاح فقهى ) و جمع كردن شير را در پستان حيوان گويند به منظور رغبت مشترى و اين خود نوعى تدليس است و حرام است ( از شرح لمعه ج 1 ص 290 ) .\r\n\r\nتَصْغير\r\n- ( اصطلاح ادبى ) مصغر در زبان عربى و فارسى كلماتى را گويند كه دلالت بر شخص يا شىء كوچك كنند از هر جنسى و وزن آن در فارسى با افزودن بعضى از پساوندها بوجود ميآيد و گاه منظور از آن ترحم يا توهين و تحقير مىباشد و علامات آن غالبا « ك ، چه ، و ، واو ، ها » است مانند « مردك ، دخترك ، طفلك ، درياچه ، كتابچه ، پسره ، دختره ، » ( از دستورنامه ص 22 ) .\r\nدر عربى وزن آن فعيل بضم فا و فتح عين [ ف ع 
  ] در ثلاثى مجرد است و فعيلل ( ف ع ل ل ) بضم فا و فتح عين و كسر لام اول در ما فوق ثلاثى است مانند « رجيل ، دريهم ، قنيديل ، حبيلى » ( از سيوطى ص 222 ) .\r\n\r\nتَصْميم\r\n- اين اصطلاح نجومى است ابو ريحان در تعريف آن گويد :\r\nتصميم آنست كه ستاره با آفتاب باشد و يا بمقارنهء او كمتر از شانزده دقيقه مانده بود و يا از مقارنهء او گذشته بود به كمتر از شانزده دقيقه . تا بدين حد است ستاره را پس و پيش از آفتاب صميمى خوانند . و اين حال هر سه كوكب علوى را بميان استقامت بود و بس .\r\nو اما دو سفلى را هم بميان استقامت بود و هم بميان رجعت . و اندر باب تشريق ميانهء رجوع سفلى را برابر ، ميانهء استقامت علوى بود . چون كواكب علوى از حد تصميم بيرون آيند و سفليان هم و لكن بميان رجوع ، ايشان را همه محترق اى همه سوخته نام كنند تا دورى از آفتاب شش درجه شود . آنگه سوختگى از وى برخيزد و تحت الشعاع نام كنند . و اندرين\r\n\r\n","description":"","footnote":"","page_name":" 531 ","page_number":579},
  {"content":"\r\n\r\nحال چنان باشد چون زندانى يا متوارى كه بيرون آمدن راهى بسيجد تا آنگاه كه ميان آفتاب و ميان زهره يا عطارد دوازده درجه شود و زحل يا مشترى پانزده و مريخ هژده ، و آن اول تشريق ايشان بود . و بدين جاى معنى پيدا شدن نيست زيرا ك وقت پيدا شدن بهر شهرى و بهر اقليمى مخالف يكديگر بود و لكن حد بهر اقليمى مخالف يكديگر بود و لكن حديست تشريق را نهاده . و سپس ايشان را مشرق خوانند و پارسايان گفتند كنار روزى . و آنگه علوى از سفلى جدا شود بدانك علوى مشرق باشد تا بعد از آفتاب سى درجه شود .\r\nو سپس او آن را ضعيف التشريق خوانند تا بعد از آفتاب نود درجه شود . و نام تشريق از او پاك نشود ، زيرا ك بوقت برآمدن آفتاب بناحيت مشرق باشد . چون بعد از نود بيشتر شود بناحيت مغرب اوفتد و نام تشويق ازو زايل شود . و سپس آن مقيم شود و رجوع را بر يك جاى بيستد آنگه راجع شود . و چون رجوع تمام شود باز مقيم گردد ايستاده بر يكجاى استقامت را . و رسيدن او بمقالهء آفتاب در ميان رجوع بود و رجوع دو نيمه شود نيمهء نخستين را رجوع اول خوانند و نيمهء پسين را رجوع ثانى . و اين ستارهء علوى از پس مقيم شدن تا آنگاه كه ابن بعد مريخ را هژده درجه گردد و هر يكى را از زحل و مشترى پانزده درجه . و سپس او تحت الشعاع شوند تا بعد شش درجه شود . آنگاه محترق تا بعد شانزده دقيقه شود پس بتصميم باز آيد .\r\nو اندر كتاب مجسطى مقابله هاء علويان مر آفتاب را نام كند الاحوال التى تسمى اطراف الليل اى آن حالهاى كه نام ايشان كنار شب است . و اين چيزيست علويان را خاصه زيرا ك بوقت فرو شدن آفتاب همىبرآيند اندر آن حال . و اما پارسيان آن را كنار شبى خواندندى و لكن اين نام بر حالى فكندندى كه هم علويان را بود و هم سفليان را و آن تغريب است كه او را هم كنار شبى خواندندى و مغرب با وى ياد كردندى تا فرق بود ميان او و ميان آن .\r\nگفتيم كه تشريق زهره و عطارد را اندر حال رجوع بود و ببعد سى درجه از آفتاب هر دو نرسند . پس ايشان را از پس تشريق مقيمى بود آنگاه استقامت آنگاه بدان غايت دورى از آفتاب رسيدن كه ايشان را بيشتر از آن نتواند . و سپس آن باز روى سوى آفتاب نهند و به دو نزديكتر آغازند شدن و بدين همه حالها مشرق نام آيد تا آنگاه كه بعد ميان ايشان و ميان آفتاب دوازده درجه شود آنگاه وقت ناپيدا شدن ايشانست بامدادان بمشرق . آنگاه تحت الشعاع باشند تا آن بعد كم از هفت درجه شود . و از پس از آن سوخته شوند تا به حد صميمى رسند و با آفتاب بهم آيند بميان استقامت و ز حد صميمى در گذرند .\r\nو آنگاه حال ايشان به مغرب مانندهء حال علويان شود بمشرق بدان مقدار كه زهره را و عطارد را گفته آمد از بهر سوختن و تحت الشعاع و پيدا شدن تغريب را شباهنگام . و سپس آن بغايت بعد خويش رسند از آفتاب و آنگاه مقيم گردند و راجع و باز به همان حالها رسند كه با بعدها ياد كرديم و بتصميم اندر رجوع بازگردند .\r\nاما اندر بعد تشريق و تغريب بايستى كه ميان ايشان فرق نماندى چنانك مريخ\r\n\r\n","description":"","footnote":"","page_name":" 532 ","page_number":580},
  {"content":"\r\n\r\nاز زحل و مشترى جدا كردند و لكن مردمان اين صناعت بر اين‌اند . و نيز بايستى كه ميان مشترى و زحل فرق بودى و نكردند .\r\nپس ما آن آورديم كه اتفاق ايشانست بر او .\r\nفاما فرق ميان زهره و عطارد آنست كه زهره را عرض بزرگست و گه‌گه به حد تصميم و احتراق شود و بعرض اندر شمال بغايت پس پيدا باشد ديدار را و نام احتراق و تحت الشعاع ازو برخيزد هر چند به حد ايشان باشد . و همچنين بتصميم كه عرضش بشمال بيشتر از هفت درجه بود او را نه صميمى نام كنند و نه محترق و ليكن مقارن آفتاب .\r\nقمر هم چون ديگر ستارگانست به كار تصميم و مقدارش . و بسوختن كه بعدش از آفتاب هم بمشرق و هم به مغرب كم از هفت درجه باشد ، و بتحت الشعاع چون از آن افزونتر شود تا دوازده درجه كه حد ماه نوى است بتقريب . و آنگاه آن بعدها كه ياد كرديم اندر فاسيسها آنند كه روشنايى اندر جرمش بر چهار يك شود و بر نيمه و بر سه چهار يك و بر همه و از هر دو سوى استقبال بدان دو بعد كه ماه نو را گفتيم .\r\nمنجمان برآنند كه هر سه ستارهء علوى از وقت سوختن تا رسيدن بمقابلهء آفتاب و هر دو سفلى از وقت سوختن بميان رجوع تا سوختن بميان استقامت و قمر از پس استقبال تا به اجتماع بر راستى آفتاب‌اند . و اما بر چپ بودن ازو ، علويان را از مقابلهء آفتاب تا بمقارنهء او و سفليان را از سوختن بميان استقامت تا سوختن بميان رجوع و قمر را از اجتماع تا باستقبال .\r\nاگر فعل نگشتى حاصل كردن اين احوالها فايده‌يى نداشتى . فاما آن حالهاشان بقياس آفتاب كه گفتيم اتفاق كردند كه تصميم بغايت قوتست ستاره را و اندرو دليل است بر سعادت و نيكوى ، و اتفاق كردند كه احتراق بغايت ضعيفى و سستى تا بدان جايگاه كه از منحست همىگذرد و بهلاك كردن همىرسد ، هر چند او را تفصيلها كردند بموافقت طبع و مخالفت چنانك گرم بافراط شود و تر سست گردد . و زين جهت برخى را از استارگان گزند احتراق كمتر شد و برخى را بيشتر . و كوكب از پس احتراق چون تحت الشعاع شود همچنان بود چون بيمارى كه روى سوى بهترى و وقوف نهد .\r\nو تشريق تمامى از قوتست كه با وى عطاهاى تمام تواند دادن . و پارسيان او را دستوريت خوانند . و دستور وزير بود و هرچ خواهد كردن بكند از نيكويى . و اين نام دستورى نيز بر راست بودن از آفتاب فكند . و ز تشريق تا ببعد سى درجه از آفتاب آغازد توقف كردن اندر عطا . و دلالتش بر سعادت دادن ميانه شود تا ببعد چهل و پنج درجه آن دلالت سست شود و تا ببعد شست درجه كار بگردد و آن را بدبختى كهين خوانند . و تا ببعد هفتاد و پنج درجه بدبختى ميانه بود و تا بسوختن .\r\nبدبختى مهين و ستاره اندر اقامت اول مانندهء خبه كرده بود نااوميد شده . و برجوع اول چون اندر مانده و رويش زده . و برجوع ثانى و گروهى گفتند كه مغرب بودن سفليان را موافق‌تر است و مشرق علويان را .\r\nو پندارى كه اين از جهت مشاكلت گفتند بنرى و مادگى ، كه مشرق بنرى منسوبست . و مغرب بمادگى . و سخون را مطلق گفتند بىشرط . و قانون اين بعد\r\n\r\n","description":"","footnote":"","page_name":" 533 ","page_number":581},
  {"content":"\r\n\r\nاست از آفتاب و پيداست كه تشريق كواكبان علوى باستقامت بود از پس احتراق و زين جهت ايشان را سازگار بود زيرا كه همچون يازيدن است از بلا و شدت . پس با وى از باب سفليان آن برابر بود كه پيدا شوند شبانهنگام بر حال استقامت كه بعينه چون تشريق . علويان است . و اما تعريب علويان اندر استقامت بود و بسوى سوختن همىروند .\r\nپس با وى از باب سفليان آن برابر است كه مشرق بامدادان ناپديد شوند مستقيم و هم بر آن حالها . فاما تشريق سفليان بامدادان نزديكست از كار تشريق علويان زيرا كه از پس احتراق بود و بنزديك مستقيم شدن . و گر خود مستقيم بودندى همه كواكبان متحيره يكسان بودندى اندر باب تشويق . اما تغريب سفليان آنگه كه رفتنشان گران گردد بسيار زيانكارتر است و سست سست‌كننده‌تر است از تغريب علويان زيرا كه روى برجوع و سوختن بهم نهاده دارند . پس علويان اندر تغريب سليم‌حالتراند از سفليان بدان تغريب كه از پس او ناپيدائى آيد . و ما اندرين جدول از سخن يعقوب بن اسحاق الكندى چندان آريم كه مبتدى بدان بداند مخالف دلالات كوكب به قوت تشريق و ضعيفى تغريب هر چند گشتن آن به ضدى نرسد و بالله التوفيق .\r\nرجوع شود به التفهيم ص 4461 147\r\n\r\nتَصَوُّر و تَصْديق\r\n- ( اصطلاح منطقى ) تصور باشتراك لفظى اطلاق بر دو امر مىشود يكى مطلق حضور ذهنى كه مرادف با علم است و خود منقسم مىشود به تصور و تصديق و آن را تصور مطلق و تصور لا به شرط هم گفته‌اند و ديگرى آنكه اطلاق بر حضور ذهنى باعتبار و با قيد عدم اذعان به نسبت مىشود و تصور به اين معنى را تصور ساذج و تصور به شرط لا ميگويند « العلم ان كان اذعانا للنسبة تصديق و الا فتصور » .\r\n( رجوع شود به دستور ج 1 ص 299 ) .\r\nصدرا گويد : لفظ تصور مشتق از صورت است و نزد عامهء مردم موضوع براى هيآت جسمانى است كه حاصل براى جسم مشكل است و نزد حكما آن را معانى چند است كه جامع آن « هو ما به يصير الشيء بالفعل » و بمعنى قوت عاقله است و گويد :\r\n« التصور و التصديق يقال على نوعان من العلم الانطباعى الحادث » .\r\n( از اسفار ج 3 ص 171 و ج 1 ص 323 ) محقق رازى تعاريفى چند براى تصور كرده است .\r\n1 - حصول صورت شىء در عقل كه مرادف با علم است .\r\n2 - حصول صورت شىء فقط در عقل و مراد از قيد فقط اعتبار عدم حكم است نه عدم اعتبار حكم .\r\nتصديق نيز داراى معانى متعدد است .\r\n1 - اذعان بصدق قضيه .\r\n2 - اذعان بثبوت يا سلب محمولى بر موضوع و از موضوع .\r\n3 - اذعان بصدق گفتار گوينده .\r\nدر كشاف است كه تصديق در لغت نسبت صدق است بقلب و زبان و يا ربط قلب است بر آنچه ميداند .\r\nدر هر حال تصور عبادت از ادراك امور و تجزيهء آنها از يكديگر است يعنى ادراك امور بطور جداگانه و مجزاى از يكديگر بدون اذعان و انتساب و تصديق عبارت از اذعان به نسبت ميان امور است و در هر تصديقى بنا بر مشهور سه تصور\r\n\r\n","description":"","footnote":"","page_name":" 534 ","page_number":582},
  {"content":"\r\n\r\nلازم است 1 - تصور موضوع - 2 - تصور محمول 3 - تصور نسبت ميان موضوع و محمول .\r\nبعضى از محققان مطلق اذعان را نسبت حكميه نمىدانند بلكه « وقوع و لا وقوع » ميدانند و بنا بر اين تصديق را مركب از چهار جزء ميدانند و در اينكه اين اجزاء شرط تصديق ميباشند يا شطر نيز اختلاف است بعضى تصديق را امرى بسيط ميدانند و آن همان حكم بوقوع و لا وقوع است و اجزاء را شرط حصول اذعان بوقوع و لا وقوع ميدانند و بعضى ديگر ميگويند اجزاء شطرند و تصديق مركب از آن اجزاء است .\r\n( از دستور 1 ص 299 - كشاف ص 851 و رجوع بمصباح الانس ص 53 و تهافت التهافت ص 501 شود ) .\r\n\r\nتَصَوُّراتِ مُكْتَسَب\r\n- ( اصطلاح فلسفى و منطقى ) هر يك از تصور و تصديق يا بديهى و غير مكتسب‌اند و يا نظرى و مكتسب‌اند و بنا بر اين تصورات يا بديهى ميباشند كه در حصول آنها نيازى بفكر و تأمل و كسب نيست كه تصور غير مكتسب هم مينامند و يا نظرى ميباشند كه در حصول آنها نياز به كسب و تأمل و فكر هست كه تصورات مكتسب ميگويند رجوع شود به نظرى .\r\n( از اساس الاقتباس ص 412 )\r\n\r\nتَصَوُّفْ\r\n- ( اصطلاح عرفانى ) تصوف بمعنى صوف پوشيدن است كه اثر زهد و ترك است و در اصطلاح پاك كردن دل است از صحبت دنيا و آراسته كردن ظاهر است « من حيث العمل و الاعتقاد » ( كشاف ص 48 ) نصرآبادى گويد : « اصل التصوف ملازمة الكتاب و السنة و ترك الاهواء و البدع و تعظيم حرمات المشايخ و رؤية اعذار الناس و حسن صحبة الرفقاء و القيام بخد متهم و استعمال الاخلاق الجميلة و المداومة على الاوراد و ترك ارتكاب الرُّخص و التّاويلات و ما ضل احد فى هذا الطريق الا بفساد الابتداء » ( طبقات ص 388 ) .\r\nمحمد بن احمد مقرى گويد : تصوف استقامت احوال است با حق ( كشف المحجوب ص 47 ) . و بعضى گفته‌اند : تصوف اخلاق خوب و متخلق شدن با خلق الله است .\r\nنورى گويد : تصوف عبارت است از حريت و فتوت و ترك تكلف و سخاوت .\r\nو در خبر است كه از حضرت امير نقل شده است كه فرمودند . تصوف از صوف است و صوف عبارت از « صاد » و « واو » و « فاء » است « صاد » عبارت از صحبت ، صفا و صوم است ، « و » عبارت از « ودّ » و « ورد » و « وفاء » است ، « فاء » عبارت از فقر و فكر و فناست .\r\nجنيد گويد : تصوف حفظ اوقات است ( از شرح تعرف ج 3 ص 155 ) .\r\nابن عربى گويد - تصوف وقوف بآداب شريعت است ظاهرا و باطنا و آن عبارت از اخلاق الهيه است .\r\nباز شبلى گويد : التصوف ضبط حواسك و مراعاة انفاسك .\r\nو باز گويد : « التصوف التّألف و التّعاطف » ( از طبقات ص 435 ) .\r\nو گاه كلمه تصوف مرادف با مكارم اخلاق به كار برده شده است و گفته شده است : تصوف پرهيز از اخلاق زشت است براى مستعد شدن قبول تجلى صفات الهى .\r\nصفى على شاه گويد : تصوف سير منزلهاى نفس است .\r\nو باز نورى گويد : تصوف ترك حظ\r\n\r\n","description":"","footnote":"","page_name":" 535 ","page_number":583},
  {"content":"\r\n\r\nنفس است .\r\nابا الجلا گويد : تصوف حقيقتى است كه او را رسم و علامتى نيست .\r\nحصرى گويد : تصوف صفاء سرّ است از كدورة مخالفت .\r\nبابا طاهر گويد : تصوف زندگى بدون مرگ است و مرگ بدون زندگى است كه زنده شدن بحيات انسانى و مردن از حيات نفسانى است .\r\nمحمد بن على قصاب گويد : تصوف عبارت از اخلاق كريمه است .\r\nو باز جنيد گويد : تصوف آنست كه به غير خدا بىعلاقه باشى .\r\nرويم گويد : تصوف رهائى نفس است .\r\n( از لمع ص 25 - شرح كلمات ص 25 ) حريرى گويد : تصوف دخول در خلق خوب و عالى و خروج از خلق پست است .\r\nو از جنيد نقل است كه فرمودند :\r\nتصوف مبتنى بر هشت خصلت است : سخا ، رضا ، صبر ، اشارت ، غربت ، لبس صوف ، سياحت و فقر . ( از اسرار التوحيد ص 297 - كشف المحجوب ص 41 ، 43 ) .\r\nدر شرح تعرف آمده است كه تصوف را ده ركن است : 1 - تجريد 2 - فهم سماع 3 - حسن عشرت 4 - ايثار ايثار 5 - ترك اختيار 6 - سرعت وجد 7 - كشف از خواطر 8 - زيادى اسفار 9 - ترك اكتساب 10 - تحريم ذخيره كردن .\r\nو بالجمله تعاريفى چند براى تصوف شده است كه بعضى از آنها را ذيلا متذكر ميشويم .\r\n1 - تصوف عبارت از گرفتن حقايق و گفتن دقايق است و نوميد شدن از آنچه هست در دست خلايق ، 2 - تصوف همه ادب است ، 3 - تصوف اصطفاء است ، 4 - تصوف آنست كه در عالم باطن هيچ نگويد ، 5 - تصوف اندك خوردن است ، و با خداى آرام گرفتن ، 6 - تصوف ذكر است به اجتماع و وجد است باستماع ، 7 - با خدا بودن و بىعلاقه به غير بودن ، 8 - امانت نفس است 9 - فنا است ، 10 - صفاى اسرار است ، 11 - عمل كردن برضاى حق است ، 12 - معتكف بودن بر در دوست است ، 13 - صبر است ، 14 - عطاست ، 15 - نورى است از حق ، 16 - طرد نفس است ، 17 - صفوت است ، 18 - آرزوست ، 19 - حسن خلق است ، 20 - افعال نيكوست ، 21 - حريت است ، 22 - فتوت است ، 23 - ترك شهوات است ، 24 - حالت خاصى است كه بنده را متوجه به حق كند ، 25 - قرب به حق و بعد از خلق است ، 26 - صفاء باطن است ، 27 - ترك اخلاق ذميمه است ، 28 - سير الى الله است ، 29 - ارشاد خلق است ، 30 - تحمل بلاست . ( از كشف المحجوب ص 45 ، شرح تعرف ج 3 ص 9 - مقدمه نفحات ) .\r\nپاره از كلمات مشايخ : التصوف ترك التكلف التصوف اليوم اسم بلا حقيقة و قد كان قبل حقيقة بلا اسم التصوف هو الحرية و الفتوة و ترك التكلف و السخاء ، التصوف الاخلاق الرضيه التصوف حسن الخلق .\r\nالتصوف استقامة الاحوالى مع الحق التصوف كله آداب الاوقات ليس التصوف رسوما و كله اخلاق .\r\nالتصوف رويهء الكون به عين النفس التصوف صفاء السر .\r\n\r\nتَعْزير\r\n- كيفرى است كه شرع مقرر داشته است در مقابل اعمال ناروا و آن از\r\n\r\n","description":"","footnote":"","page_name":" 536 ","page_number":584},
  {"content":"\r\n\r\nحد پائين‌تر است و بسته به نظر حاكم شرع است ، و نزد عرفا خذلان و توبيخ است كه در اثر لغزش‌ها در سلوك حاصل مىشود .\r\nحافظ گويد :\r\n دانى كه چنگ و عود چه تقرير ميكنند * پنهان خوريد باده كه تعزير ميكنند\r\nناموس عشق و رونق عشاق مىبرند * عيب جوان و سرزنش پير ميكنند\r\nتشويق وقت پير مغان ميدهند باز * اين سالكان نگر كه چه تدبير ميكنند \r\n\r\nتَعْظيم\r\n- ( اصطلاح عرفانى ) تعظيم عبارت از تواضع و تذلل در پيشگاه ذات احديت است و معرفت عظمت حق است و آن مركب از دو ركن است يكى علم و ديگرى حال و موقعى كه معرفت بعظمت چيزى حاصل شد مذعن بدان شده و منقاد شده و ذليل و خاشع شود و مستكين عظمت آن گردد و اول مرحلهء تعظيم عبارت از تعظيم امر و نهى است كه اصل است دوم آنكه از حق و عدالت منحرف نشده و از حكمت بالغه عدول نكند سوم آنكه غير از خدا را ملجأ خود نداند و بر خود حقى نبيند .\r\n\r\nتَعلُّق\r\n- ( اصطلاح عرفانى ) علائق مادى دنيوى را گويند .\r\n\r\nكُندِ تَعَلّقِ بشريت\r\n- ( اصطلاح عرفانى ) تعلقات دنيويه ، و سلاسل تعلقات است .\r\n\r\nتَصْوير\r\n- ( اصطلاح فقهى ) و يكى از محرمات در اسلام نقوش ذوات ارواح است و اين عمل در مجسمه بلا اشكال حرام است و در صورت عدم تجسم نيز قول اكثر بر حرمت آنست .\r\n\r\nتَضادّ\r\n- ( اصطلاح فلسفى ) نسبت ميان دو امر وجودى كه ميان آن دو غايت خلاف و بعد باشد به نحوى كه اجتماعشان در محل واحد ممكن نباشد نسبت تضاد مينامند و آن دو امر را متضادان ناميده‌اند مانند سياهى و سفيدى كه متضادان‌اند رجوع به تقابل و متضادان شود .\r\n( از دستور ج 1 ص 313 )\r\n\r\nتَضايُف\r\n- ( اصطلاح فلسفى ) نسبت ميان دو امر وجودى كه تعقل هر يك مستلزم تعقل ديگرى باشد تضايف گويند و آن دو امر را متضايفان مينامند مانند نسبت ميان اب و ابن كه ابوت و بنوت باشد كه نسبت مكرره است .\r\nو برهان تضايف يكى از براهينى است كه به منظور ابطال تسلسل اقامه شده است كه در محل خود بيان شد .\r\n( از دستور ج 1 ص 312 و رجوع شود به اسفار ج 3 ص 35 ، 173 - شرح منظومه ص 131 )\r\n\r\nتَضْمين\r\n- ( اصطلاح فقهى ) تضمين در فقه ضمانت كردن مالى باشد در مقابل كفالت و در نزد اهل ادب آنست كه به چيزى معنى چيزى ديگر اعطا شود مانند  « عَيْناً يَشْرَبُ بِها عِبادُ اللَّهِ »  كه منها عباد الله بايد باشد و بجاى من با آورده شده است و يا بدون آنكه لفظى ذكر شود ، معنى آن از لفظى ديگر خواسته شود مانند  « بِسْمِ اللَّهِ الرَّحْمنِ »  كه معنى ابتدا يا استفتاح دهد و معانى ديگر و در شعر آن باشد كه شاعرى تضمين كند چيزى از شعر غير را بيك بيت يا زيادتر يا يك مصراع يا كمتر با تنبيه بر آنكه اين قسمت از شعر غير گرفته شده است و بالجمله درج كلام غير باشد در اثناء كلام . ( از كشاف ج 1 ص 896 - مطول ص 396 )\r\n\r\n","description":"","footnote":"","page_name":" 537 ","page_number":585},
  {"content":"\r\n\r\n\r\nتَضْمينِ مُزْدوج\r\n- ( اصطلاح ادبى ) و آن باشد كه متكلم يا شاعر بعد از مراعات حدود اسجاع و قوافى در اثناء كلام دو لفظ مزدوج بياورد از جهت آرايش سخن مانند  « جِئْتُكَ مِنْ سَبَإٍ بِنَبَإٍ »  و در حديث است\r\n« المؤمنون هينون لينون »\r\n( از كشاف ج 1 ص 898 )\r\n\r\nتَطْبيق\r\n- ( اصطلاح فلسفى ) برهان تطبيق يكى از براهين ابطال تسلسل در علل و معلول است رجوع شود به برهان تطبيق و ( از شرح حكمت العين ص 104 - شرح منظومه ص 129 - اسفار ج 3 ص 173 ) .\r\n\r\nتَطْفيف\r\n- ( اصطلاح فقهى ) و كم‌فروشى است و آن يكى از مفاسد و رذائل است كه در اسلام حرام و از بدترين محرمات شمرده شده است و در قرآن است   « وَيْلٌ لِلْمُطَفِّفِينَ »   .\r\n\r\nتَطَوُّع\r\n- ( اصطلاح فقهى ) نوافل و مستحبات را گويند ( از كشاف ج 1 ص 915 ) .\r\n\r\nتَطْويل\r\n- ( اصطلاح ادبى ) و ايراد كلام زائد بر اصل مراد باشد و حال آنكه آن زياده را فائده نباشد مانند « و الفى قولها كذبا و مينا » كه كذب و مين را يك معنى است و تطويل بلا طائل است و بيهوده است ( از مطول ص 242 - كشاف ج 2 ص 926 ) .\r\n\r\nتَعادُل\r\n- ( اصطلاح اصولى ) و تعادل دو دليل عبارت از تساوى مدلول دو دليل است . هر گاه دو امارت ظنى از هر جهت متساوى باشند و تنافى و تمانع داشته باشند و هيچ يك نتواند به جهتى رافع ديگرى باشد و جمع بين آن دو ممكن نباشد در اين صورت ، تكليف رجوع باصل است يا تخيير بحث است . در هر حال در دو دليل متساوى حالاتى است كه يا يكى بر ديگرى ترجيح دارد يا نه در صورتى كه يكى به جهتى از جهات مرجح باشد آن مقدم خواهد بود و اگر مرجح نباشد و تخيير ممكن باشد تخيير است و اگر جمع ممكن باشد جمع است و اگر هيچ يك ممكن نباشد تساقط است و تعادل حقيقى موقعى است كه از حصول ترجيح از تمام وجوه يأس حاصل شود و راههائى مانند حمل عام بر خاص و كلى بر جزئى منسد باشد .\r\n( از خزائن ص 36 - رسائل ص 444 - 445 - معالم ص 242 - قوانين ص 282 ) .\r\nدر اصول رشاد آمده است در هر موردى كه بين دو امارهء ظنيه تعارض حاصل گردد به ترتيب ذيل عمل مىشود :\r\n1 - در وحلهء اولى سعى مينمود كه با تأويلات موجهه تناقض موجود بين آنها مرتفع شود مثلا اگر يكى عام و ديگرى خاص و يا يكى مطلق و ديگرى مقيد باشد در صورت امكان ، عام بر خاص و مطلق بر مفيد حمل ميگردد .\r\nالجمع مهما امكن اولى من الترك .\r\n2 - اگر جمع آنها با يكديگر و يا حمل آنها بر يكديگر ممكن نگردد در اين صورت هر يك از آنها كه راجح باشد أخذ و ديگرى طرح مىشود ( جهات مرجحه بعدا ذكر خواهد شد ) .\r\n3 - اگر ترجيح يكى بر ديگرى ميسر نگردد در اين صورت قاعدهء تخيير جارى مىشود يعنى مجتهد در أخذ يا طرح هر يك از آنها مخير ميگردد .\r\n\r\n","description":"","footnote":"","page_name":" 538 ","page_number":586},
  {"content":"\r\n\r\nاين خلاصهء عقيدهء اصحاب ما است ولى بعضى از فقهاء عامه را عقيده بر آن است كه در تعارض بين دو دليل مطلقا حكم تخيير جارى مىشود خواه جمع بين آنها و يا ترجيح يكى بر ديگرى ممكن باشد يا خير ؟ و بعضى ديگر گفته‌اند : اگر دو دليل متضاد در يك مورد تعارض كردند و جمع بين آنها و يا ترجيح يكى بر ديگرى ميسر نگرديد در اين صورت هر دو ساقط شده و موضوع به برائت اصليه مرجوع ميگردد .\r\nولى فساد هر دو قول واضح است زيرا :\r\nاولا - قول به تخيير بطور مطلق و حتى با وجود امكان جمع بين دو دليل متضاد بر خلاف عقل مىباشد - چه آنكه در صورت امكان جمع - ديگر تعارضى بين آنها باقى نمىماند تا قاعدهء تخيير در آن جارى شود و نيز اگر تخيير بطور مطلق جارى شود لازم مىآيد كه حتى در موردى كه يكى از دليلين راجح و ديگرى مرجوح باشد طرح راجح و اختيار مرجوح جائز شود و حال آنكه ترجيح مرجوح بر راجح بضرورت عقل قبيح مىباشد .\r\nثانيا قول ديگر كه مبنى بر تساقط متعارضين و رجوع به برائت اصليه مىباشد نيز باطل است چه آنكه با وجود علم اجمالى بر اعتبار احد متعارضين اسقاط هر دو آنها از درجهء اعتبار ، مستلزم طرح علم اجمالى و مخالفت قطعيه با تكليف يقينى مىباشد . خلاصهء آنكه :\r\n1 - در تعارض بين دو دليل هر گاه تضاد موجود بين آنها عقلى باشد تعارض را عقلى و اگر سمعى باشد تعارض را سمعى گويند .\r\nمثلا اگر يكى از دليلين مفيد وجوب و ديگرى حرمت باشد در اين صورت تعارض بين آنها عقلى است چه آنكه وجوب و حرمت عقلا منافى يكديگر هستند - ولى اگر يكى از دليلين مثلا دال بر وجوب عتق مطلق رقبه و ديگرى بر عدم صحت تملك رقبه كافره باشد - در اين صورت تعارض واقع بين آنها تعارض سمعى است زيرا تعارض مزبور از طريق سمع يعنى از شنيدن قول لا عتق الا فى ملك مفهوم گرديده است .\r\n2 - در تعارض بين دو دليل هر گاه دليل اخير رافع حكم مستفاد از دليل اول باشد آن را حاكم و اگر رافع موضوع دليل مزبور باشد آن را وارد گويند .\r\n\r\nتَعارُض\r\n- ( اصطلاح اصولى ) تعارض در مقابل تعادل است و آن تنافى دو مدلول دو دليل است و اين معنى در امر قطعى ممكن نيست چون اجتماع نقيضين محال است و بديهى است كه اتحاد موضوع در تعارض شرط است در هر حال گويند « الدليلان اذا تعارضا تساقطا » ( از رسائل ص 444 - كشاف ج 2 ص 990 - قوانين ج 2 ص 276 ) .\r\nتعارض هر گاه بين عام و خاص بود ، عام حمل بر خاص مىشود . ( از قواعد شهيد ص 324 ) .\r\nو اگر دو دليل نقلى و عقلى بود بعضى گويند نقل مقدم است و تعارض در دو مفهوم اگر حجت باشد مانند تعارض در دو منطوق است و در اين مساله بحث بسيار است .\r\n« تعارض الدليلين عبارة عن تنافى مدلوليهما و هو لا يكون فى قطعيين لاستحالة اجتماع النقيضين و ما ذكرنا فى مباحث\r\n\r\n","description":"","footnote":"","page_name":" 539 ","page_number":587},
  {"content":"\r\n\r\nالاجماع من امكان تحقق الاجماع على طرفى النقيض فهو ليس على حكم واحد بل انما هو على الحكمين المختلفين بسبب الاشخاص و الاوقات مثل ما لو انعقد الاجماع على ما مقتضى اليقين مرة و على ما هو الحق مرة اخرى و حقيقة ذلك ايضا يرجع الى العدم لان ذلك انما يتصور بين الشخصين اطلع احدهما على احد الاجماعين و الاخرى على الاخرى و الا فبالنسبة الى شخص واحد لا يتحد مورد الاجماع و كذلك الخبر . . .\r\n( از قوانين ج 1 ص 275 ) .\r\n\r\nتَعارُض بَيِّنات\r\n- ( اصطلاح اصولى ) در كليات حقوقى آمده است .\r\nدر مورد تعارض دو بينه بايد نظر بمرجحات نموده و عمل براجح كرد و در صورت تساوى ، هر دو از اعتبار خواهند افتاد و هيچ يك عمل نمىشود .\r\nبهر حال اگر تعارض بين دو بينه قبل از حكم باشد بايد بهر كدام راجح‌تر است عمل نمود و اگر بعد از حكم بينه ، معارضى ظاهر شود اثرى نخواهد داشت .\r\nبهر حال در موردى تعارض ادله حاصل مىشود كه در مورد و موضوع معين دو دليل كه از لحاظ مفاد متعارض‌اند وجود داشته باشد .\r\nوقتى دو بينه يا دو وبيل با هم متعارض بود و مرجحى در بين نباشد هر دو ساقط خواهند شد زيرا اولا ادلهء حجيت بينه منصرف از چنين صورتى است كه دو بينه مصادم باشند و ثانيا عمل هر يك مانع آن دگر باشد و با نبودن مرجح به حكم تهافت هر دو ساقط و از كار خواهند افتاد .\r\nو تبعيض و يا تخيير محتاج است بوجود دليلى غير از دليل اصل حجيت بينه - . چنان كه در مورد تعارض دو خبر با تكافؤ از جميع جهات امر به تخيير شده است .\r\nبنا بر اين در مورد تعارض دو بينه با فرض تكافؤ و فقدان مرجح بايد باصول رجوع نمود مگر اينكه حجت ديگرى وجود داشته باشد .\r\nهرگاه عينى در دست شخصى باشد و ديگرى دعوى كند كه مال اوست و هر كدام بر مالكيت خود اقامهء بينه نمايد كدام يك از اين دو بينه را بايد مقدم داشت ؟\r\nمستفاد از مجموع ادله بعد از جمع بين اخبار ، رجوع بمرجحات منصوصه است از قبيل اكثريت و اعدليت و برترى بينه‌يى بر بينه ديگر از حيث متانت و قوهء حافظه و امثال اينها . و بالاخره هر آنچه موجب قوت ظن نسبت بيك طرف گردد . اما ذكر سبب در صورتى كه تأثيرى در قوت ظن نداشته باشد مناط اعتبار نبوده و نمىبايست آن را به خودى خود مرجح قرار داد . و جملهء از اخبار بر آن دلالت دارد .\r\nبالجمله وقتى بينه احد طرفين بر بينه ديگرى در جهاتى كه مدخليت در قوت ظن دارد تفوق نداشته باشد و در جميع جهات مساوى باشند مقتضاى قاعده تساقط توجه قسم است به صحت يد و پس از سوگند حكم بمالكيت او مىشود .\r\nشهيد اول در « لمعه » بينهء سابق را مقدم بر بينهء لاحق داشته و شهيد ثانى در « روضه » بر آن استدلال كرده است به اين كه بر حسب بينه قبلى ملكيت براى اقامه‌كنندهء آن ثابت گرديده و همان استصحاب مىشود .\r\nپس قول شهيد مبنى است بر اينكه در مورد تعارض ، هر دو بينه ساقط و رجوع باستصحاب مىشود . در حالتى كه جريان\r\n\r\n","description":"","footnote":"","page_name":" 540 ","page_number":588},
  {"content":"\r\n\r\nاستصحاب وقتى است كه ملك در تصرف هيچ كدام نبوده و يد منتفى باشد . اما با وجود يد حاجتى باستصحاب نخواهد بود زيرا يد اماره است و استصحاب داخل در اصول و اصل وقتى جارى است كه اماره وجود نداشته باشد .\r\nبهر حال مختار شهيد مناسب با سقوط بينه نيست بلكه ظهور يا صراحت دارد در اينكه استصحاب مرجح بينه است . و اين با انتفاء موضوع اصل در مورد وجود اماره خواه بينه باشد يا غير بينه ، موافق با اصل باشد يا مخالف با آن وفق نمىدهد .\r\nدر مورد تعارض دو بينه مقرون بودن يكى از آنها بذكر سبب ملكيت موجب ترجيح آن نخواهد بود . پس قول ذى اليد مقدم است و لو اينكه در آن ذكرى از سبب يا قيد ديگرى نشده باشد و بر عكس بينه غير ذى اليد مشتمل بر آن باشد .\r\nبلى گاه اتفاق ميافتد كه بينه خارج از لحاظ تعبير شبه حكومتى بر بينه ديگر داشته باشد مثل اينكه بينهء ذى اليد شهادت داده باشد كه از پدرش به او ارث رسيده و بينهء غير ذى اليد شهادت دهد كه پدرش آن را از مدعى غصب كرده يا آن را خريده و ثمن معامله را نداده است بر اين تقدير بينه خارج ، مقدم بر بينه داخل خواهد بود چنان كه روايت ابى بصير به آن دلالت دارد .\r\n( كليات حقوق ص 261 ، 263 ) در اصول رشاد آمده است .\r\nمراد از تعارض دليلين تنافى مدلول دو أمارهء ظنيه است كه متفقا بر سر مورد واحدى وارد شده باشند .\r\nبنا بر اين براى اينكه تعارض بين دو دليل متحقق شود لازم است : اولا - مفاد آنها با يكديگر متنافى باشد بطورى كه نتوان آنها را با يكديگر جمع و يا بر يكديگر حمل نمود مانند وجوب و حرمت .\r\nپس هرگاه يكى از دليلين مفيد وجوب و ديگرى مفيد حرمت گردد در اين صورت بين آنها تعارض حاصل مىشود .\r\nثانيا - هر دو دليل از أمارات ظنيه باشند مانند خبر واحد و اجماع منقول و غيره چه آنگه اگر هر دو از دلائل قطعيه و يا ظنيه اجتهاديه . و يا يكى قطعى و ديگرى ظنى اجتهادى باشد چون بوجود آمدن دو قطع متضاد و يا دو ظن متضاد و يا يك قطع و يك ظن متضاد ممكن نيست لذا تعارضشان نيز ممكن نمىباشد - زيرا با حصول قطع بر وجوب چيزى مثلا - حصول قطع يا ظن بر حرمت آن چيز ، ممتنع مىشود مگر آنكه قطع اولى زائل گردد و در اين صورت يعنى با زوال قطع مزبور ديگر طرف مقابلى باقى نمىماند تا وقوع تعارض بين آنها قابل تصور شود .\r\nولى امارات ظنيه اين طور نيستند چه آنكه اعتبار آنها تنها من باب افادهء ظن نيست تا چنان كه ظنون حاصله از آنها متنافى با يكديگر باشند حصولشان در مورد واحد مستلزم اجتماع دو ظن متضاد گردد بلكه بطورى كه كرارا توضيح داده شده حجيت آنها تعبدى است يعنى شارع آنها را مطلا و با قطع نظر از اينكه مفيد ظن ميباشند حجت شناخته است و به همين جهت اجتماعشان در يك مورد و تعارضشان با يكديگر ممكن و قابل تصور است .\r\n( اصول رشاد ص 294 )\r\n\r\nتَعارُضِ عامّ و خاصّ\r\n- ( اصطلاح اصولى )\r\n\r\n","description":"","footnote":"","page_name":" 541 ","page_number":589},
  {"content":"\r\n\r\nدر اصول رشاد آمده است .\r\nدر تعارض عام و خاص ، عمل كردن بر هر دو ، در آن واحد غير ممكن است مثلا در مورد اكرم العلماء و لا تكرم الفقهاء كه اولى مفادا عام و دويمى مفادا خاص است - اگر بمفاد عام عمل شود در اين صورت اكرام تمام صفوف علماء اعم از فقيه و غير فقيه واجب ميگردد و اين بر خلاف مفاد خاص است چه آنكه مفاد آن حرمت اكرام بر فقهاء است و همچنين اگر .\r\nبمفاد خاص عمل شود در اين صورت اكرام بر علماء فقهاء حرام ميگردد و اين نيز بر خلاف مفاد عام مىباشد - چه آنكه مفاد آن وجوب اكرام بر جميع علماء است ( از فقيه و غير فقيه ) .\r\nپس يا بايد عام را از عموم انداخته و بخاص عمل كرد يا اينكه خاص را كان لم يكن پنداشته و بعام عمل نمود .\r\nبراى دانستن اينكه در چه مواردى بعام و در چه مواردى بخاص عمل مىشود لازم است بنكات زير توجه گردد :\r\nم 1 - اگر معلوم شود كه هر دو حكم در يك تاريخ صادر شده‌اند در اين صورت بمفاد خاص عمل مىشود يعنى عام از عموم افتاده و بوسيله خاص تخصيص مىيابد .\r\n2 - اگر معلوم شود كه حكم خاص قبل از حكم عام صادر گرديده است يعنى قائل مثلا نخست گفته لا تكرم الفقهاء و بعد گفته است أكرم العلماء در اين صورت حكم عام ( على الاصح ) ناسخ حكم خاص ميگردد .\r\n3 - اگر معلوم شود كه حكم عام قبل از حكم خاص صادر شده است مثلا فريضهء قبلا بموجب حكم عام بعموم مسلمين ( اعم از زن و مرد ) واجب گرديده و بعد آن فريضه بموجب حكم خاصى فقط برجال مسلمين واجب شده است - در اينجا مسأله به دو صورت قابل تصور ميگردد - يكى آنكه حكم مزبور قبل از حلول وقت فريضه وارد شده و ديگر آنكه حكم مزبور بعد از حلول وقت فريضه وارد شده باشد - در صورت اول حكم مزبور مخصص و در صورت دوم ناسخ عام خواهد شد .\r\n4 - اگر تاريخ صدور و يا تقدم و تأخر آنها معلوم نباشد در اين صورت حكم عام مطلقا بوسيله حكم خاص تخصيص خواهد يافت .\r\n( از اصول رشاد ص 161 ) .\r\n\r\nتَعاقُب\r\n- ( اصطلاح فلسفى ) تعاقب در لغت به معناى امرى بدنبال امرى ديگر در آمدن است و به معناى جايگزين شدن امرى بعد از زوال امرى ديگر آمده است .\r\nمراد از تعاقب علل اين است كه معلول خاصى به حال خود باشد و علت آن بر طرف و علت ديگر جايگزين آن شود و در نتيجه يك امر معلول دو علت متعاقبه باشد و اين امر محال است زيرا با بر طرف شدن علت خاص اثر آن هم كه معلول باشد بر طرف مىشود و با آمدن علت ديگر معلول ديگرى پديد مىآيد .\r\n( از شفا ج 1 ص 230 )\r\n\r\nتَعاقُبُ الصُّور\r\n- ( اصطلاح فلسفى ) و منظور از تعاقب صور ، صورتهاى مختلفى بود كه بر مادهء اولى يا هيولاى اولى وارد آيد در طول زمان اعم از اينكه بنحو تكامل بود و يا خلع و لبس غير تكاملى و بلكه در سير نزولى هم از لحاظ خلع و لبس صورتها بدين معنى بود و بهر حال فلاسفه\r\n\r\n","description":"","footnote":"","page_name":" 542 ","page_number":590},
  {"content":"\r\n\r\nگويند هيچ موجودى در هيچ آنى ثابت نبوده و صورت واحدى را حفظ نمىكند و بلكه همواره در خلع و لبس و تبديل و تبدل صور است .\r\nرجوع شود به حركت جوهريه از آراء اهل مدينهء فاضله ص 64 ) .\r\n\r\nتَعاليم\r\n- ( اصطلاح فلسفى ) و در باب طبيعيات و نيز در تقسيم‌بندى علوم فلسفى به كار برده شده است ، علوم تعليميه و جسم تعليمى و علم تعليمى هم به كار رفته است و بهر حال ابن رشد اين كلمه را به معنى اجسام تعليمى به كار برده است .\r\n( رجوع شود به تفسير ص 213 و 159 )\r\n\r\nتَعاوُن\r\n- ( اصطلاح اخلاقى و عرفانى ) تعاون يعنى يارى كردن و كمك كردن طرفينى و يكى از اصول اخلاقى اسلامى است و بلكه اساس زندگى انسانها در جوامع بر تعاون است در اصطلاح عرفا ايثار است در كلمات مشايخ آمده است . ادناها اماتة الاذى عن الطريق و ان الله تعالى فى عون العبد مادام العبد فى عون اخيه المسلم . ( از اسرار التوحيد ص 241 ) .\r\n\r\nتَعَبُّد\r\n- ( اصطلاح كلامى ) عبوديت كردن و خود را عبد دانستن تعبدى يعنى پذيرفتن از روى عبوديت و بدون دليل چون موقعى كه انسان خود را بنده خدا دانست دستورات و اوامر او را بدون استيضاح از دليل گردن مىنهد .\r\n\r\nتَعَجُّب\r\n- ( اصطلاح ادبى ) نزد اهل عربيت از انواع خبر است و آنست كه موجب غرابت و بزرگ داشت شود در دل شنوندگان و در زبان عرب براى افاده تعجب دو صيغه وضع شده است يكى « ما افعله » و ديگرى « افعل به » مانند  « فَما أَصْبَرَهُمْ عَلَى النَّارِ »  .\r\n\r\nتَعْديل\r\n- ( اصطلاح نجومى ) در لغت تسويه است و تعديل اركان نزد اهل شرع تسكين جوارح باشد در ركوع و سجود و نشستن به اندازه تسبيحه ( از كشاف ج 2 ص 1018 ) .\r\nدر هيئت ابو ريحان در ترسيم و تعريف آن گويد : اگر دورى اوج را از اول برج حمل گيرى و او را از وسط آفتاب كم كنى آنچه ميماند مانند حصه ميانه بود نسبت به آفتاب و بالاخره آفتاب كه بر اوج باشد يا بر حضيض آن دو كه بسوى آن بيرون آيد از مركز عالم و در مركز فلك اوج يكى شوند .\r\nو تنها در آن نقطه متحد ميشوند و نه در نقاط ديگر و بهر حال تعديل شمس عبارت از آن قوسى بود از ممثل كه ميان اين دو خط بود .\r\n\r\nتَعْديلُ النَّهار\r\n- ( اصطلاح هيوى و نجومى ) . رجوع شود به قوس النهار .\r\n\r\nتعدى\r\n- ( اصطلاح ادبى ) . رجوع به متعدى شود . . .\r\n\r\nتَعْريض\r\n- ( اين اصطلاح ادبى است ) و ذكر كلامى باشد كه ايهام بر معنى خاص داشته باشد بطورى كه گوينده نمىخواهد صريحا بگويد بعللى از علل و جهتى از جهات ، و ادبا گويند در بعضى از موارد تعريض ابلغ از تصريح است مثل آنكه در مقام اهانت به ديگرى بگويد « مادر من زناكار نبوده است » يعنى مادر تو بوده است و يا من شير پاك خورده‌ام و در قرآن مجيد در مقام توبيخ كفار آمده است  « إِنَّما يَتَذَكَّرُ أُولُوا الْأَلْبابِ »  يعنى شما جاهل ميباشيد و تعريض اگر موجب قذف شود\r\n\r\n","description":"","footnote":"","page_name":" 543 ","page_number":591},
  {"content":"\r\n\r\nموجب تعزير است و بالجمله استعمال لفظ مىباشد در ما وضع له با اشاره به غير ما وضع له كه مفاد از سياق كلام است مانند  « وَ ما لِيَ لا أَعْبُدُ الَّذِي فَطَرَنِي »  يعنى ما لكم و يا  « لَئِنْ أَشْرَكْتَ لَيَحْبَطَنَّ عَمَلُكَ »  يعنى عمل ديگران كه شرك ميورزند چون پيغمبر مشرك نبوده و نمىشد . و گاه براى آن آرند كه طرف متنبه شود يا غضبناك نشود بموجب آنكه : خوشتر آن باشد كه راز دلبران گفته آيد در حديث ديگران ( از مختصر المعانى ص 61 - شرح لمعه ج 2 ص 299 - كشاف ج 2 ص 989 ) .\r\nدر ابدع البدائع آرد : تعريض آنست كه متكلم اداى مقصود را بكلامى كند كه دلالت آن بر مراد نه از بابت حقيقت باشد و نه مجاز بلكه ادراك معنى از جوانب و اطراف آن لفظ شود .\r\nسعدى\r\n نگويمت چو زبان‌آوران رنگ‌آميز * كه ابر مشك فشانى و بحر گوهرزاى\r\nنكاهد آنچه نوشت است عمر و نفزايد * پس اين چه فايده گفتن كه تا بحشر بپاى \r\n*\r\n عمرت دراز باد نگويم زيرا * كه اهل حق نه پسندند با طلبى \r\n( از ابدع ص 159 )\r\n\r\nتَعْريف\r\n- ( اصطلاح ادبى و منطقى ) تعريف نزد اهل عربيت عبارت از قرار دادن ذات باشد مشار اليه باشارهء وضعيه و مقابل تنكير است ( رجوع شود بمعرفه و نكره و فرهنگ علوم عقلى تأليف نگارنده براى وقوف بر معانى منطقى آن ) .\r\nو نزد منطقيان به معناى شناسانيدن امور مجهوله است بواسطهء امورى كه معلوم و بديهى باشند و بنا بر اين معرف مجموعهء امور بديهى و معلوم ( تصورات بديهى ) است كه براى وصول بامور مجهولهء تصورى به كار آيد و در محل خود بيان شده است كه معرف بايد مساوى با معرف باشد و تفاوت معرف با معرف با جمال و تفصيل است و تعريف بامور مجهوله جائز نيست و از اين جهت است كه گفته‌اند معرف بايد از معرف اجلى باشد و تعريف با خفى جايز نيست .\r\n( از دستور ج 1 ص 315 ) .\r\n\r\nتَعْريفِ لَفْظى\r\n- ( اصطلاح منطقى ) تعريف لفظى عبارت از شناسانيدن معنى لفظ است در مقابل تعريف غير لفظى و معنوى كه شناسانيدن حقايق و حقيقت شىء است و بعبارت ديگر در تعريف لفظى لغتى را بلغت ديگر كه معروف نزد مخاطب باشد ترجمه ميكنند در صورتى كه در تعريف غير لفظى حقيقت و ماهيت و ذاتيات شىء را بيان ميكنند قسم اول مفاد « ما » شارحه است و نوع دوم مفاد « ما » حقيقيه است .\r\nو در محل خود بيايد كه هر گاه معرف بيان تمام ذاتيات مخصوص شىء را كند و مركب از جنس و فصل قريب باشد تعريف به حد تام خواهد بود و هر گاه مركب از جنس بعيد و فصل باشد تعريف به حد ناقص است و هر گاه مركب از ذاتيات و عرضيات و يا عرضيات بتنهايى باشد تعريف برسم است .\r\n( از دستور ج 1 ص 316 ) شيخ شهاب الدين سهروردى در باب تعريفات بيانى دقيق دارد ، وى گويد :\r\nهر گاه چيزى براى آن كس كه بدان دانا نيست شناسانده و تعريف شود ناچار بايد\r\n\r\n","description":"","footnote":"","page_name":" 544 ","page_number":592},
  {"content":"\r\n\r\nاين تعريف بامورى باشد كه خاص و ويژهء آن چيز بود يا از جهت اختصاص يكان يكان آن امور بدان چيز و يا از جهت اختصاص و تخصيص بعضى از آنها و يا از از اجتماع آنها اختصاص و ويژگى حاصل آيد .\r\nو ناچار بايد تعريف بامورى باشد روشن‌تر و شناخته‌تر از معرف و روا نيست كه معرف برابر با معرف باشد و نه پنهان و مخفىتر و نيز روا نباشد كه معرف از چيزهائى بود كه خود شناخته نشود مگر به آن چيز كه معرف بدان شناخته شود .\r\nپس گفتار گويندهء در تعريف و شناساندن پدر به اين كه « پدر آن چنان كسى است كه او را فرزند باشد » نادرست مىباشد زيرا « پدر و پسر » هر دو در معرفت و جهالت ، شناختگى و ناشناختگى برابر و مساويند و هر آن كس كه يكى از آن ديگر بشناسد آن دگر را نيز بشناسد . و حال آنكه از جمله شرايط چيزى كه بسبب و وسيلهء آن چيزى دگر شناخته مىشود يعنى معرف اين است كه خود پيش از آن يعنى معرف شناخته شده باشد نه آنكه شناختن وى با آن باشد .\r\nو همين طور درست نباشد كه گفته شود « آتش عنصرى است بمانند نفس » در حال كه نفس خود اخفى و پنهان‌تر از آتش است و همين طور نيز درست نباشد كه گفته شود « آفتاب كوكبى است كه بروز در آيد » زيرا روز شناخته نمىشود مگر به هنگام برآمدن آفتاب .\r\nو نيز تعريف حقيقى تنها تبديل لفظى بلفظ ديگر نباشد زيرا تبديل لفظ در مقام تعريف آن كسى را سود رساند كه خود حقيقت مصداق آن را مىشناسد و ليكن معنى لفظ بر او پنهان و نادانسته است پس در اين صورت به او گفته مىشود كه اين لفظ ويژه همان معانى است كه آن را حاصل است .\r\nو در مورد تعريف چيزهائى كه از اضافياتند مانند « اب » و « ابن » شايسته چنين است كه در تعريفات اين گونه امور سببى كه اضافت را پديد آورده است ذكر گردد .\r\nو در تعريف مشتقات بايد مبدأ اشتقاق را با چيزى دگر بر حسب مورد بياورد .\r\nبعضى از مردمان گفتارى كه دلالت بر ماهيت امرى كند « حد » اصطلاح كرده‌اند و بنا بر اين ( حد ) بر ذاتيات و امورى كه داخل در حقيقت و ذات است دلالت مىكند .\r\nو تعريف حقيقت و ذاتى را بامور و عوارضى كه خارج از ذات است « رسم » ناميده‌اند و ما در اين باب گوئيم : معلم اول و پيروان وى براى جسم اجزاء نامحسوسى بمانند هيولى ثابت كرده و گفته‌اند اجسام طبيعى مركب از « هيولى و صورت » اند كه اجزاء بسيط نامحسوسند .\r\nدر اين امر و گفتار بعضى از مردم شك و ترديد كرده‌اند و بعضى ديگر منكر آن شده‌اند و به زودى وضع و حال اين جزء را بشناسى جزء نامحسوس « هيولى و صورت » داخل در مفهوم جسم نمىباشد و بلكه بنزد جمهور حكماء اين لفظ براى مجموع لوازم محسوسهء كه بتصور آدمى در مىآيد وضع و نهاده شده است و همين طور است حال عناصرى مانند آب و يا هواء كه بعضى از حكماء گويند مركب از اجزاء نامحسوسند « هيولى و صورت » و براى آن جزء\r\n\r\n","description":"","footnote":"","page_name":" 545 ","page_number":593},
  {"content":"\r\n\r\nنامحسوس ثابت كرده‌اند و بعضى از متكلمان در آن شك و ترديد كرده‌اند و بعضى ديگر منكر آن شده‌اند .\r\nپس اين گونه اجزاء نامحسوس بنزد منكرين آن مدخليتى در آنچه از اين الفاظ فهميده مىشود ندارند و همين طور است حقايق جرميه زيرا موقعى كه يكى از اجزاء هر يك از حقايق جرميه جسم باشد و وضع و حال جسم هم بدان سان باشد كه گفته شد پس بناچار بايد گفت كه مردم از حقايق جرميه تنها امورى را مىفهمند كه بنزد آنان ظاهر و از امور محسوسهء بحواس ظاهرى باشد و بطور يقين مقصود و منظور واضع از نامگذارى اين امور بدين نامها همين امور محسوسه مىباشد يعنى همين امور محسوسهء بحواس ظاهرى را تصور كرده است و سپس اين گونه الفاظ را براى آنها نهاده است .\r\nو هنگامى كه حال محسوسات در تعريف بذاتيات و اجزاء نامحسوس بدين سان باشد يعنى آن چنان كه مشائيان گويند چگونه باشد حال آنچه اصلا بحس در نيايد و از امور معقوله باشد .\r\nسپس گوئيم : هر گاه انسان را چيزى باشد كه « انسانيت » وى بدان تحقق يابد كه نفس ناطقهء آن باشد و آن يعنى تعريف انسان به ناطقيت همچنان بر عامه و خاصه مشائيان نادانسته بمانده است . زيرا آنان « حد » و تعريف انسان را « حيوان ناطق » دانند و گويند انسان عبارت است از « حيوانى ناطق » و حيوان نيز خود همچنان ناشناخته است زيرا حيوان يكى از حقايق جرميه است كه يكى از اجزاء آن جسم است .\r\nو وضع و حال جسم را نيز بدانستى و اما دربارهء جزء ديگر ، آن كه جزء خاص يعنى « ناطق » باشد گوئيم استعداد « نطق » امرى عرضى مىباشد كه خود تابع حقيقت انسانى است . و نفس ناطقه هم كه مبدأ « نطق » است خود معلوم و شناخته نمىشود مگر بعوارض و لوازم محسوسه و البته نزديك‌تر به انسان از نفسش چيزى ديگر نمىباشد و حال و وضع آن چنين است كه بدان نحو كه مشائيان گويند معرفت و شناسائى بدان حاصل نخواهد شد پس چگونه خواهد بود حال و وضع امورى ديگر كه اصولا نه بحس در مىآيند و نه متعلق بامورى مادى و محسوسند و ما در اين مورد آنچه لازم است متذكر خواهيم شد . ( رجوع شود به شرح قطب ص 54 ، 59 )\r\n\r\nتَعْريفِ مَعْنوى\r\n- ( اصطلاح منطقى ) تعريف معنوى مقابل تعريف لفظى است كه بيان ذاتيات و عرضيات معرف كند رجوع شود به تعريف لفظى .\r\n\r\nتَعْزيَت\r\n- ( اصطلاح فقهى ) و با اهل عزا صبر دادن و گفتن جملاتى مسكن از قبيل « احسن الله عزاك » مىباشد چنان كه تسليت دادن يعنى تسلى خاطر فراهم كردن با جملات تسلى و تسليت‌آميز ( از شرح لمعه ص 38 ) .\r\n\r\nتَعْزير\r\n- تعزير در لغت رد و ردع باشد و شرعا تأديبى باشد كه مادون حد است و فرق آن با حد اين است كه حد مقدر و معلوم است و تعزيز به نظر امام يا نايب امام است ، ديگر آنكه حد در موقع وجود شبهه بر طرف مىشود بر خلاف تعزيز و ديگر آنكه تعزير اغلب در مورد اطفال هم اجرا مىشود بر خلاف حد و در\r\n\r\n","description":"","footnote":"","page_name":" 546 ","page_number":594},
  {"content":"\r\n\r\nطرف شدت نبايد بالغ بر حد شود ( از كشاف ج 2 ص 960 - قواعد شهيد ص 255 ) .\r\n\r\nتَعَصُّب\r\n- ( اصطلاح اخلاقى ) . تعصب عدم قبول حق است با وجود ظهور دليل آن .\r\n( از كشاف ص 946 - دستور ج 1 ص 320 ) .\r\n\r\nتَعْصيب\r\n- ( اصطلاح فقهى ) خويشان و افراد وابسته سببى و اقرباء را عصبه گويند ، عصبه شخص خويشان او را گويند وارث به تعصيب عبارت است از اينكه وقتى از سهام صاحبان فروض چيزى زياد آيد آن را بپسر و پدر و كسانى كه با آنها بستگى داشته باشند تخصيص ميدهند بدون اينكه از آن به صاحبان فروض سهمى بدهند و آنها را صاحبان عصبه گويند .\r\nو لكن ميراث نزد اماميه به تعصيب ثابت نمىشود . بلكه پس از رد فريضه به كسانى كه فرض بر هستند هر گاه چيزى باقى بماند و براى ميت وارثى مساوى يعنى همدرجه با فرض برها باشد ولى فرضى براى او نباشد باقى مانده به او اختصاص خواهد يافت .\r\nبنا بر اين هر گاه ابوين با زوج يا زوجه مجتمع شوند ثلث تركه متعلق به مادر است .\r\nو زوج يا زوجه هم نصيب اعلاى خود را خواهند برد . و باقيمانده متعلق است به پدر زيرا در اين حال فرضى ندارد و مساوى و همدرجه است با صاحب فرض كه مادر باشد .\r\nو همچنين است اگر با آنها براى ميت اخوه باشد كه بودن اخوه موجب حجب مادر است از ثلث . و بر اين تقدير فقط مستحق سدس است . و نصف آن مال زوج و باقيمانده متعلق به پدر خواهد بود . و همچنين است اجتماع ابوين و پسر و زوج زيرا ربع تركه مال زوج است و هر يك از پدر و مادر سدس مىبرند و باقيمانده متعلق به پسر خواهد بود زيرا پسر از كسانى است كه بقرابت ارث ميبرد .\r\nو همچنين است زوج و اخوان مادرى و برادر يا اخوهء ابى و امى يا پدرى زيرا در اين صورت زوج مستحق نصف است و برادر مادرى مستحق ثلث و باقى متعلق به برادر يا اخوهء ابى و امى يا پدرى است زيرا در اين صورت زوج مستحق نصف است و برادر مادرى مستحق ثلث و باقى متعلق به برادر يا اخوهء ابى و امى يا ابى تنها است به جهت اينكه براى آنها فرضى نيست .\r\nو اگر در جائى كه تركه زائد بر فروض است بين اقارب ميت وراثى كه مساوى و همدرجه باشد با صاحبان فرض وجود نداشته باشد مقدار زائد بر سهام صاحبان فرض بين آنها به نسبت سهامشان تقسيم مىشود . باستثناء زوج و زوجه كه به آنها از آن زياده چيزى داده نمىشود .\r\nبنا بر اين اگر پدر و مادر يا يكى از آنها با دختر برادر و عمو مجتمع شوند نصف‌تر كه مال دختر است . و هر يك از پدر و مادر سدس مىبرند و سدس باقيمانده بين پدر و مادر و دختر اخماسا به نسبت سهامشان تقسيم مىشود . و به برادر و عمو چيزى داده نمىشود .\r\n( كليات حقوقى ص 401 ، 402 )\r\n\r\nتَعْطيل\r\n- ( اصطلاح ادبى ) در نزد اهل ادب آن باشد كه ناثر يا ناظم نظمى يا نثرى آرد كه حروف آن بىنقطه بود مانند « محمد ، احمد ، عالم معلوم ، محمود » و در شرع به كسى گويند كه اعتقاد بوجود خدا ندارد\r\n\r\n","description":"","footnote":"","page_name":" 547 ","page_number":595},
  {"content":"\r\n\r\nو جهان را معطل از آفريننده داند ( از كشاف ج 2 ص 1026 ) .\r\n\r\nتَعْفير\r\n- ( اصطلاح فقهى ) خاك ماليدن و خاك مال كردن ظروف باشد چنان كه در ولوغ سگ يعنى ليسيدن و زبان زدن آن بايد ظرف را ابتدا تعفير كرد و بعد شستشو داد تا طاهر شود ( از شرح لمعه ج 1 ص 15 ) .\r\n\r\nتَعْظيم\r\n- ( اصطلاح اخلاقى و عرفانى ) و عبارت از تواضع در مقابل ذات احديت است و معرفت عظمت حق است و آن مركب از دو ركن است يكى علم و ديگرى حال .\r\n( از شرح منازل ص 126 و رجوع به فرهنگ مصطلحات عرفا تأليف نگارنده شود . )\r\n\r\nتَعَقُّل\r\n- ( فلسفى ) يعنى اخذ بوسيله خرد و امرى را بخرد و عقل درآوردن و بالاخره اخذ صورت است عارى از ماده .\r\nشيخ الرئيس براى تعقل سه مرحله ذكر كرده است 1 - مرحله بالقوت 2 - مرحله بالفعل بنحو فعليت ناقصه 3 - مرحلهء بالفعل بنحو فعليت تامه كه علم تفصيلى است .\r\nدر هر حال مدركات انسان يا جزئيات مادى هستند يا غير آن در صورت اول يا محسوس بحواس ظاهرى ميباشند مانند ادراك زيد ، عمر ، غيره و يا محسوس بحواس ظاهرى نمىباشد مانند عداوت زيد و محبت عمرو ، آنچه محسوس بحواس ظاهرى است يا ادراكش موقوف بر حضور ماده است مانند ادراك حلاوت عسل و شورى نمك و غيره اين نوع ادراك را احساس مينامند و يا ادراك آن موقوف بر حضور ماده نيست اين نوع ادراك را تخليل گويند و ادراك غير محسوس بحواس ظاهرى را توهم خوانند و در صورت دوم كه مدرك امر جزئى مادى نباشد يعنى كلى باشد و يا جزئى غير مادى باشد تعقل مينامند .\r\n( از اسفار ج 1 ص 279 - دستور ج 1 ص 327 ) قطب الدين گويد : « و تعقل اخذ صورت باشد مبرا از ماده و از جميع علائق ماده تبرئهء از جميع وجوه و چون تعقل كنيم صورتى را و ايجاد كنيم آن را در خارج آن تعقل فعلى باشد و اگر صورت را از موجودات خارجى فراگيريم آن تعقل انفعالى باشد » .\r\n( از درة التاج جزء سوم از بخش نخستين ص 86 ) .\r\nو تعقل اقوى است من حيث الكيفية از ادراك حسى چه ادراك عقلى خالص است از شوب با كنه آن چه او ادراك حقايق مكتنف بعوارض مىكند چنان كه هست و بكنه آن معقول ميرسد و ادراك حسى همه شوب است چه ادراك نمىكند الا كيفياتى كه قائم باشد بسطوح اجسامى كه حاضر اوست فقط .\r\n( از درة التاج جزء سوم از بخش اول ص 87 ) .\r\n\r\nتَعْقيب\r\n- ( اصطلاح فقهى ) و اشتغالات و اذكار دنبال نماز را گويند مانند دعا و ذكر مأثور و تلاوت قرآن و تفكر در عظمت حق و گريه از خوف خدا و جز آن كه از سنت‌هاى مؤكده است .\r\n\r\nتَعْقيد\r\n- ( اصطلاح ادبى ) گره داشتن و كلام مغلق را گويند كه معناى آن به آسانى آشكار نشود و ظاهر الدلاله بر معنى مراد نباشد و آن يا از جهت خللى است كه در ترتيب الفاظ است بواسطهء تقدم و تأخر و اضمار و جز آن كه تعقيد لفظى است يا در\r\n\r\n","description":"","footnote":"","page_name":" 548 ","page_number":596},
  {"content":"\r\n\r\nمعنى است كه انتقال ذهن از معنى اول كه مفهوم لغت است به معنى دوم كه مراد است دچار اشكال شود . چنان كه در بعضى از كنايات بعيده بدون ايراد قرينه . و بالجمله يا از جهت خلل در الفاظ است يا از جهت خلل در معنى ( رجوع شود به مطول ص 18 - 19 كشاف ج 2 ص 954 )\r\n\r\nتَعَلُّق\r\n- ( اصطلاح فلسفى ) تعلق عبارت از وابستگى و ارتباط ميان دو چيز است و بعبارت ديگر ارتباط چيزى است به چيزى ديگر از جهت نيازى كه متعلق به متعلق به دارد و آن بر حسب قوت و ضعف و نحوهء ارتباط و وابستگى متفاوت بوده و اقسامى دارد .\r\n1 - قوىترين تعلقات تعلق بر حسب ماهيت و معنى است مانند تعلق ماهيت بوجود .\r\n2 - تعلق بر حسب ذات و حقيقت كه ذات و حقيقت شىء بامرى ديگر تعلق يابد بذاته و هويته مانند تعلق ممكن بواجب .\r\n3 - تعلق بر حسب ذات و نوعيت جمعا بذات « متعلق به ، و بنوعيت آن مانند تعلق عرض بمعروض .\r\n4 - تعلق بر حسب وجود و تشخص حدوثا و بقاء به طبيعت و نوعيت متعلق به مانند تعلق ماده به صورت .\r\n5 - تعلق بر حسب وجود حدوثا نه بقاء مانند تعلق نفس به بدن از نظر صدر الدين و كسانى كه نفس را جسمانية الحدوث و روحانية البقاء ميدانند .\r\n6 - تعلق بر حسب استكمال و اكتساب فضيلت براى وجود نه بر حسب اصل وجود مانند تعلق نفس به بدن نزد اكثر حكماء كه گويند تعلق نفس به بدن بعد از بلوغ صورى آنست و قائل بروحانية الحدوث نفس‌اند و نفوس ناطقه را قبل از ابدان موجود ميدانند و گويند كه نفوس جهت كسب كمال و فضيلت با بدان دنيوى و مادى تعلق يابند .\r\n( از اسفار ج 4 ص 79 - دستور ج 1 ص 328 ) .\r\nدر زير عنوان كلمهء امكان و ممكن بيان مىشود كه صدر الدين امكان در وجودات خاصه را تعلقى الوجود بودن آنها ميداند بذات حق و در اخوان الصفا نيز به همين معنى آمده است و اصولا كليهء موجودات را متعلقة الوجود به علت اولى ميدانند « فنقول انه لما كانت الموجودات كلها مرتبة بعضها تحت بعض متعلقة فى الوجود بالعلة الاولى الذى هو البارى تعالى كتعلق العدد و ترتيبه عن الواحد » .\r\n( اخوان ج 3 ص 53 ) .\r\n\r\nتَعَلُّقاتِ عِلمِ واجِب\r\n- ( اصطلاح فلسفى ) مراد اينست كه علم واجب الوجود بچه امورى تعلق ميگيرد و نحوهء تعلق علم او بموجودات چگونه است توضيح آنكه موجودات يا قديم زمانى هستند مانند افلاك و عقول و نفوس و يا حادثند مانند موجودات كائنهء فاسده از عناصر و مواليد و غيره و علم ذات حق تعالى به كليات امور است و بيان شد كه علم خدا باشياء عين وجود اشياء است .\r\n( از دستور ج 1 ص 328 ) رجوع به علم اجمالى شود .\r\n\r\nتَعْليق\r\n- ( اصطلاح فلسفى ) عبارت از ربط و ارتباط و معلق داشتن است و در مقابل تنجيز است و هر امرى است كه معلق بر امر ديگرى نمايند چنان كه گويند « اين خانه را فروختم به شرط آنكه فلان زمين را به من بفروشى » .\r\n\r\n","description":"","footnote":"","page_name":" 549 ","page_number":597},
  {"content":"\r\n\r\nكه بيع معلق به شرط شده است و تعليق به مشيت يعنى انشا الله گفتن كه بگويد اين خانه را انشاء الله به تو فروختم و نيز انشاء الله گفتن مطلق باشد و يا بيع با تعليق به اراده كه اگر خواست تا فلان روز برگرداند و در طرف فروشنده هم همين طور و بطور كلى معاملات معلقه روا نباشد و باطل‌اند . اصوليان گويند تعليق حكمى يا امرى بر شرط دلالت مىكند بر انتفاء آن حكم و امر در موضع انتفاء شرط و همين طور است در تعليق بر صفت و اگر گفته شود كه بفلانى اكرام و انعام ميكنم اگر درس بخواند مفهوم آن اينست كه اگر درس نخواند مورد اكرام و انعام واقع نخواهد شد ، تكاليف شرعيه در مقام قبول تعليق و شرط بر چهار قسم‌اند .\r\n1 - آنچه قبول شرط و تعليق نمىكند مانند ايمان به خدا و رسول و اعتقاد بوجوب واجبات و تحريم محرمات و نيات در عبادات .\r\n2 - آنچه قبول شرط و تعليق مىكند مانند عتق و اعتكاف . 3 - آنچه قبول شرط مىكند نه قبول تعليق بر شرط مانند بيع و صلح ، اجاره و رهن زيرا انتقال به حكم رضايت است و اگر معلق باشد رضايت نيست زيرا رضايت مستند بجزم است و جزم منافى با تعليق است . 3 - آنچه قبول تعليق بر شرط مىكند و قبول شرط نمىكند مانند عبادات منذوره در موقع حصول شرط و نتواند شرط كند كه مثلا بعد از خوب شدن فرزندم دو ركعت نماز بدون سجده ميخوانم . . . ( از قواعد شهيد ص 22 - معالم ص 75 - كشاف ج 2 ص 1014 ) و تعليق نزد نحويان ابطال عمل افعال قلوب است لفظا نه محلا مانند « علمت ازيد عندك ام عمرو » كه وقوع همزه استفهام بين آنها موجب تعليق شده است بخلاف الغاء كه ابطال عمل است لفظا و معنا رجوع بالغاء و افعال قلوب شود .\r\n\r\nتَعْليقِ حُكْم بر شَرط\r\n- ( اصطلاح فقهى ) حكم معلق در برابر حكم منجز است معلق يعنى مشروط ، حكم معلق يعنى حكم مشروط به شرطى ، عقد و معامله معلق يعنى وابسته بامرى و وصفى و شرطى :\r\nدر اصول رشاد آمده است :\r\nبنا بر عقيدهء مشهور تعليق حكم بر شرط دلالت مىكند بر انتفاء حكم در صورت فقدان شرط .\r\nمثلا در مورد قول قائل : « اعط زيدا درهما ان اكرمك » امر بر اعطاء درهم بزيد ، معلق بر شرط اكرام گرديده است - بنا بر اين چنانچه زيد شرط اكرام را بجا نياورد طبعا حكم اعطاء درهم نيز منتفى ميگردد - چه آنكه متبادر از جمله مزبوره انتفاء وجوب اعطاء است در صورت عدم حصول اكرام .\r\nولى جمعى ديگر بر خلاف اين عقيده هستند و از جمله دلائل آنها اين است كه اگر انتفاء شرط مقتضى انتفاء حكم گردد لازم مىآيد كه آيهء :  وَ لا تُكْرِهُوا فَتَياتِكُمْ عَلَى الْبِغاءِ إِنْ أَرَدْنَ تَحَصُّناً  دلالت كند بر عدم تحريم اكراه در صورت عدم تمايل زنان مزبور بتحصن چه آنكه در آيهء مزبوره حرمت اجبار كنيزكان بر عمل فحشاء معلق باراده تحصن آنها گرديده بنا بر اين چنانچه كنيزكان مزبور اراده تحصن نكنند بايد اكراه آنان بر\r\n\r\n","description":"","footnote":"","page_name":" 550 ","page_number":598},
  {"content":"\r\n\r\nعمل فحشاء جايز شود - در حالى كه بالضروره مسلم است كه اجبار زنان بر عمل فحشاء روا نيست .\r\nصاحب معالم اين استدلال را به چندين وجه رد نموده من جمله چنين تقرير كرده است :\r\nبر فرض اينكه ظاهرا آيهء مقتضى عدم تحريم اكراه ( در صورت عدم ارادهء تحصن ) باشد لكن لازمهء عدم حرمت در همه جا ثبوت اباحه نيست چه آنكه انتفاء حرمت گاهى بطريان اباحه و گاهى بواسطه فقدان اصل موضوع حاصل ميگردد زيرا سالبه هم بمورد انتفاء حكم صدق مىكند و هم بمورد انتفاء موضوع .\r\nو در مورد ما نحن فيه انتفاء حكم حرمت بواسطه انتفاء موضوع است بدليل اينكه عدم ارادهء تحصن در حقيقت بمعنى تمايل و رغبت بفحشاء است و بديهى است در اين صورت يعنى در صورت تمايل كنيزكان مذكور بر فحشاء ديگر موضوع اكراه آنها منتفى ميگردد - زيرا اكراه عبارت است از الزام غير بر عملى كه مخالف ميل و ارادهء او باشد و هر گاه خود آنان بالطوع و الرغبه داوطلب فحشاء باشند ديگر تحقق عنوان اكراه ممتنع گشته و موضوعى براى تعلق حرمت باقى نمىماند انتهى . . .\r\nولى بهتر آن است كه اين مسأله بطريق ذيل عنوان گردد :\r\nشروطى كه حكم بر آنها معلق مىشود بر دو قسم ميباشند - بعضى از آنها شروطى هستند كه انجام حكم بدون حصول آنها عقلا و يا عرفا ممتنع مىباشد - مانند شرط استطاعت در مورد اعط زيدا درهما ان - استطعت كه اجراى حكم اعطاء درهم بدون حصول شرط تمكن و استطاعت مالى عقلا محال مىباشد و يا شرط ملاقات در مورد اكرام زيدا ان لاقيته كه اجراى مراسم اكرام بزيد بدون حصول شرط ملاقات عادتا غير ممكن است ولى برخى ديگر از شرايط اين طور نيستند يعنى انجام حكم ذاتا بر حصول آنها متوقف نيست و بلكه فقط ارادهء آمر به جهتى از جهات وجوب حكم را بر حصول آنها معلق ساخته است مانند اعط زيدا درهما ان اكرمك در شرايط نوع اول كه اجراء حكم بدون حصول آنها عقلا و يا عادتا غير ممكن است انتفاء شرط طبعا و لا محاله مستلزم انتفاء حكم ميگردد ولى در شرائط نوع دوم كه فقط ارادهء شارع آنها را شرط وجوب قرار داده است بايد قائل بتفصيل شد بدين معنى :\r\nاگر مسلم شود كه شرط مزبور عينا و بدون اينكه على البدل و جانشينى قبول كند مبناى حكم مىباشد - در اين صورت نيز با انتفاء شرط ، حكم از بين ميرود مانند ارجمها ان زنت كه حكم وجوب رجم عينا و مختصرا بر ارتكاب عمل زنا مشروط گرديده بطورى كه هيچ يك از معاصى ديگر نمىتواند به نيابت از عمل مزبور مستلزم وجوب رجم شود . ولى اگر شرط داراى على البدل باشد كه عند الضروره جانشين آن گردد - در اين صورت انتفاء شرط مزبور به تنهائى موجب انتفاء حكم نمىگردد مگر آنكه هم خود شرط و هم على البدل آن منتفى شود مثلا در مورد حكم وجوب اجراى بعضى از حدود كه شهادت عدلين من الرجال مشروط گرديده\r\n\r\n","description":"","footnote":"","page_name":" 551 ","page_number":599},
  {"content":"\r\n\r\nاست حكم مزبور در صورتى با انتفاء شهادت عدلين من الرجال منتفى ميگردد كه شهادت يك مرد و دو زن كه على البدل عدلين من الرجال است نيز منتفى شود و الا به مجرد انتفاء شهادت عدلين من الرجال حكم وجوب اجراى حد از بين نمىرود .\r\n( اصول ارشاد ص 97 93 ) .\r\n\r\nتَعْليقِ حُكم بر غايَت\r\n- ( اصطلاح فقهى و اصولى ) وابسته كردن حكمى را به نهايت و غايت خاص كه در عربى معمولا بوسيلهء كلمه الى و حتى افاده مىشود .\r\nدر تعليق حكم بر غايت و نهايت بحث است . در اصول ارشاد آمده است :\r\nتعليق حكم بر حد و غايت دال بر اين است كه حكم ما بعد از حد مخالف حكم ما قبل از حد است - زيرا اگر هر دو در حكم واحد باشند ديگر براى تقييد آن بغايت و تعيين حد فاصل بين آنها فائده متصور نمىگردد .\r\nمثلا در مورد  ثُمَّ أَتِمُّوا الصِّيامَ إِلَى اللَّيْلِ  كه حكم وجوب صيام بفرارسيدن شب ، محدود و مقيد گشته است - اگر حكم بعد از حلول شب نيز ، همچنان وجوب صيام باشد ديگر تقييد آن بر حلول شب تقييد بىحاصلى خواهد بود و هكذا در مورد  فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ  و امثال آن كه احكام مقرره در آنها به حد و انتهائى مقيد گشته اگر حكم ما بعد نيز مساوى حكم ما قبل باشد ديگر براى آن تقييدها و تحديدها منطق و جهت مجوزه نمىتوان فرض كرد و بعلاوه جمله  الصِّيامَ إِلَى اللَّيْلِ  مثلا در عرف عامه بمعنى اخر الصوم محبى الليل است بنا بر اين چنانچه وجوب صوم بعد از فرارسيدن شب نيز فرض شود در اين صورت ديگر فرا رسيدن شب آخر و منتهى اليه وجوب صوم نخواهد بود و اين بر خلاف معناى عرفى است .\r\nليكن سيد مرتضى ( قده ) و بعضى از علماى عامه با اين نظر مخالفت نموده و گفته‌اند كه تعليق حكم بر غايت با هيچ يك از دلالات ثلثه بر انتفاء حكم در ما وراء غايت دلالت نمىكند و بلكه فقط دليل ثبوت حكم است تا سر حد غايت ولى نفى و اثبات آن در ما وراء غايت محتاج بدليل جداگانه است .\r\nلكن اين استدلال بطورى كه در مبحث گذشته نيز ديديم استدلال صحيحى نيست چه آنكه مقصود از دلالات لفظيه در اين موارد دلالت معنوى است نه لفظى - بنا بر اين انتفاء دلالات لفظيه در اين مورد مانع از دلالت مفهوم آن بمعنى مذكور نمىگردد .\r\n( اصول رشاد ص 104 - 103 ) .\r\n\r\nتَعْليقِ حُكم بر وَصْف\r\n- ( اصطلاح فقهى ) .\r\nوابسته بودن حكم بر وصف ، اينكه حكمى معلق و مشروط به وصف باشد .\r\nهر گاه حكمى از احكام معلق و مشروط به وصف شود در چگونگى افاده حكم و دخالت وصف مزبور يا عدم آن بحث است .\r\nبعقيدهء جمعى از مشاهير فقهاء مانند شيخ طوسى و شهيد ثانى تعليق حكم بر صفت مقتضى انتفاء حكم است در صورت انتفاء صفت .\r\nولى سيد مرتضى و علامه و محقق ( قد - هم ) و كثيرى از اصحاب ما و جمعى از اهل خلاف اين اقتضا را نفى كرده و گفته‌اند كه انتفاء صفت مستلزم انتفاء\r\n\r\n","description":"","footnote":"","page_name":" 552 ","page_number":600},
  {"content":"\r\n\r\nحكم نيست .\r\nاز جملهء احكام معلقه بر صفت كه در السنهء فقهاء متداول گشته حكم وجوب زكات بر غنم سائمه است .\r\nمقصود از غنم سائمه گوسفندى است كه در چراگاهها تغذيه مىكند و مقابل آن غنم معلوفه است كه در آخور و آغل تعليف مىشود .\r\nحديث فى سائمة الغنم زكات كه حكم وجوب زكات را بغنم سائمه يعنى بگوسفند متصف بصفت چريدن مترتب كرده است بنا بر قول اول دلالت مىكند بر عدم وجوب زكات در غنم غير سائمه ولى بنا بر قول دوم لازمهء وجوب زكات در سائمه عدم وجوب آن در غير سائمه نيست .\r\nاستدلال قائلين بقول اول آن است كه اگر حكم با انتفاء صفت منتفى نشود تعليق آن بر صفت عارى از فائده ميگردد چه آنكه معنى عدم انتفاء در اين صورت آنست كه حكم بجاى خود باقى مانده و حتى بموردى كه فاقد صفت است نيز شامل شود و يا بعبارة ديگر حكم مزبور به همان نهجى كه شامل موارد متصفه بود بموارد غير متصفه نيز عينا و بدون فرق و تفاوتى متناول گردد در اين صورت ديگر براى تفكيك آن‌ها از يكديگر و تخصيص حكم بيكى از آنها فائدهء متصور نخواهد بود .\r\nمثلا در مورد زكات غنم اگر بين سائمه و غير سائمه تفاوتى نباشد و حكم زكات متساويا بهر دو متعلق شود ديگر براى تخصيص حكم بسائمه معنى و مفهومى باقى نمىماند .\r\nولى قائلين بقول دوم اين استدلال را رد نموده و چنين گفته‌اند : فوائدى كه بر تعليق حكم به وصف مترتب مىشود منحصر به نفى حكم از غير محل وصف نيست و بلكه فوائد ديگرى را نيز متضمن مىباشد كه بر حسب اقتضاى مقام بايد بوجود آنها پى برد مثلا اگر چنين فرض شود كه مستمع يا مستمعين حديث فى سائمة الغنم زكات ممكن است فقط داراى انعام سائمه بوده‌اند و به همين جهت معصوم ( ع ) فقط حكم غنم سائمه را كه مورد ابتلا و محل حاجت بوده است بيان فرموده و يا اينكه كلام مزبور در پاسخ سؤالى كه فقط راجع باغنام سائمه بوده است اداء شده باشد و يا اينكه حكم غنم غير سائمه قبلا بيان شده بوده و مورد ابهام فقط غنم سائمه بوده است و يا بنا بجهاتى تصور ميرفته كه حكم وجوب زكات در غنم سائمه جارى نيست و شارع براى رفع اين توهم فقط غنم سائمه را تخصيص بذكر فرموده است كما اينكه آيهء  وَ لا تَقْتُلُوا أَوْلادَكُمْ خَشْيَةَ إِمْلاقٍ  كه حكم حرمت قتل اولاد را بوجود خشية املاق و بيم از فقر و گرسنگى تخصيص داده است نيز همين طور تفسير شده يعنى عموم مفسرين گفته‌اند كه اين تخصيص به منظور رفع توهمى است كه براى اعراب حاصل شده و تصور كرده بودند كه حكم حرمت قتل اولاد بمواردى كه در آنها بيم فقر و عجز از نگاه‌دارى نوزادان ميرود شامل نمىباشد از اين جهت آيهء مزبوره مخصوصا بيان مورد تصريح و حكم حرمت را به آن تخصيص داده است و بالاخره بعقيده اين جمع لازمهء تعليق حكم به وصف انتفاء آن از غير محل وصف نيست چه آنكه اثبات حكم در موردى هرگز\r\n\r\n","description":"","footnote":"","page_name":" 553 ","page_number":601},
  {"content":"\r\n\r\nمستلزم نفى آن حكم از مورد ديگر نمىباشد چنان كه فى المثل اثبات حكم وجوب زكات در مورد غنم سائمه مستلزم نفى حكم مزبور از مورد غنم غير سائمه نيست .\r\nخلاصه آنكه تعليق حكم بر وصف با هيچ يك از دلالات ثلثه بانتفاء حكم از غير محل وصف نه عين مفهوم اثبات حكم به محل وصف است و نه جزو - و نه لازمهء عقلى و يا عرفى آن مىباشد .\r\n( اصول رشاد ص 101 - 98 ) .\r\n\r\nتَعْليل\r\n- ( اصطلاح فلسفى و ادبى ) بيان علت شىء است و بر برهان لمى هم اطلاق شود و بر اعلال كلمات هم اطلاق ميگردد ( از كشاف ج 2 ص 1045 ) رجوع باعلال و ابدال و معتلات شود و نيز رجوع به فرهنگ علوم عقلى تأليف نگارنده شود .\r\n\r\nتَعْليمى\r\n- ( اصطلاح فلسفى ) علم اوسط را علم تعليمى ميگويند رجوع شود به حكمت و فلسفه و علم اوسط .\r\nاز دستور ج 1 ص 314 ) .\r\n\r\nتَعْميم\r\n- ( اصطلاح بديعى ) آنست كه در نظم يا نثر مطلبى را عموميت دهد براى دفع توهم انحصار يا از حصر خارج نمايد چنان كه در مقام دفع توهم كسى كه منكرى بيند و اظهار تعجب نمايد گويد\r\n« ليس هذا اول قارورة كسرت فى الاسلام »\r\nو در قرآنست  « ما يُقالُ لَكَ إِلَّا ما قَدْ قِيلَ لِلرُّسُلِ »  .\r\nحافظ گويد :\r\n نه من ز بىعملى در جهان ملولم و بس * ملالت علما هم ز علم بىعمل است\r\nگمان مبر كه بدور تو عاشقان مستند * خبر ندارى از احوال زاهدان خراب\r\nتنها نه منم كعبهء دل بتكده كرده * در هر قدمى صومعهء هست و كنشتى \r\n( از ابدع ص 152 - 163 ) .\r\n\r\nتَعْميَه\r\n- ( اصطلاح بديعى ) و آنست كه بنام كسى يا چيزى اشارت كنند بطور رمز كه فهم آن موقوف بر تصحيف يا تجزيه يا تركيب و يا امثال آن باشد و بهترين آن كلامى است كه از صورت الفاظ آن معنى صحيحى فهم شود بطور سلامت و معلوم نگردد كه تعميه در آنست و در اين فن رسائلى نوشته‌اند .\r\nمثال :\r\n لب حبيب بدندان گرفتم و گفتم * زهى حلاوت لب لا إله الا الله \r\n( نام حسن )\r\n امتحان ميكنم مركب را * برخ روز ميكشم شب را \r\n( ليلى ) .\r\nدر ضمن قصه هود نام هود از اين آيه برآيد  ما مِنْ دَابَّةٍ إِلَّا هُوَ آخِذٌ بِناصِيَتِها  .\r\n( از ابدع ص 163 - 165 ) .\r\n\r\nتَعَوُّذ\r\n- بفتح عين و تشديد و او « اعوذ بالله من الشيطان الرجيم » و « اعوذ بالله من عذاب اليم » و جز آن گفتن را گويند و تعويذ هم گويند .\r\n\r\nتَعَيُّن\r\n- ( اصطلاح فلسفى و عرفانى ) تعين يعنى تقرر در عين و « تعينه » يعنى « اصابه بالعين » و « تعين الرجل » يعنى او را ديد يقينا « تعين عليه الشيء » يعنى امر معين همواره لازم او است .\r\nدر زير عنوان كلمهء تشخص بيان شد كه تعين و تشخص را اغلب مرادف با\r\n\r\n","description":"","footnote":"","page_name":" 554 ","page_number":602},
  {"content":"\r\n\r\nهم آورده‌اند .\r\nصدر الدين گويد : تعين امور ، غير از تشخص آنها است زيرا تعين امور نسبى است و تشخص امر نسبى نيست بلكه نحوهء وجود شىء و هويت او است و بالجمله « تعين الشيء غير تشخصه اذ الاول امر نسبى دون الثانى لانه نحو وجود الشيء و هويته لا غير » و تعين عبارت از چيزى است كه بوسيلهء آن چيزى از غيرش ممتاز مىشود به نحوى كه غيرش در آن مشارك نباشد . ( اسفار ج 1 ص 113 و 24 و 11 ) .\r\nعلامه گويد : « اقول التعين ان كان مستندا الى ماهية المتعين لزم انحصار نوعه فى شخصه اذ مقتضى ذلك وجود ذلك التعين فى صورة وجود الماهية فاين وجدت الماهية وجد ذلك المعين » .\r\n( شرح حكمة العين ص 49 ) .\r\nقيصرى گويد : ان التعين ما به امتاز الشيء عن غيره بحيث لا يشاركه فيه غيره » .\r\n( از شرح قيصرى ص 25 ) .\r\nما به الامتياز گاه عين ذات است مانند تعين واجب الوجود كه ذاتا ممتاز از ممكنات است و مانند تعينات ماهيات امكانيه و مفهومات عقليه در ذهن كه تعين آنها نيز عين ذوات آنها است و گاه زائد بر ذات است مانند ما به الامتياز كاتب از امى بكتابت كه كتابت امر زائد بر ذات است و وجودى است و گاه ما به الامتياز امر عدمى است يعنى بواسطهء عدم حصول امرى است مانند امتياز امى از كاتب به غير او بواسطهء عدم كتابت و گاه مركب از دو امر وجودى و عدمى است و نوع واحد ممكن است متعين به تمام اقسام تعينات باشد مثلا انسان ممتاز است بذاته از فرس و بواسطهء صفت وجودى در فردى از افرادش ممتاز است از آن فرد كه متّصف به صفت ديگر است مانند زيد رحيم كه ممتاز است از زيد قهار و زيد عالم از زيد جاهل كه امتياز در صفات عدمى است و امتياز كاتب غير خياط از كاتب خياط و غيره و تعينات زائده همه از لوازم وجودات‌اند .\r\n( از اسفار ج 1 ص 113 - 114 ) .\r\nو تعين اول نزد صوفيان مرتبت احديت است و تعين دوم مرتبت وحدانيت است .\r\nقيصرى گويد : تعين چيزى است كه امتياز هر شىء از غيرش بدانست و امرى كه ما به التعين است گاه عين ذات است مانند تعين واجب الوجود كه ممتاز بذات بود و مانند تعين اعيان ثابته در علم حق كه عين ذات آنها است زيرا وجود بانضمام صفتى كه مميز آن باشد در حضرت علميه او را عين ثابت كند . گاه ما به التعين زائد بر ذات تعين است مانند امتياز كاتب از غير كاتب و گاه ما به التعين و ما به الامتياز عبارت از عدم حصول امر است يعنى امر عدمى است مانند امتياز كاتب بعدم كتابت در اين قسم هم با حصول آن با قطع نظر از عدم حصول غير است يا با نظر به عدم حصول غير است و بالجمله تعين زائد گاه وجودى است و گاه عدمى و گاه مركب از وجود و عدم .\r\nجامى گويد : تعين اول وحدتى است صرف و قابليتى است محض مشتمل بر جميع قابليات كه نمايش ذات احديت‌اند ( كشاف ص 75 - 1 شرح قيصرى ص 26 لوايح ص 70 ) .\r\n\r\n","description":"","footnote":"","page_name":" 555 ","page_number":603},
  {"content":"\r\n\r\nشاعر گويد :\r\n چون نماند تعينات وجود * بىتعين وجود خواهد بود \r\n\r\nتَغَالُب\r\n- ( اصطلاح جامعه‌شناسى ) فارابى در مقام بيان اخلاق و روش جوامع مختلف اين اصطلاح را به كار برده است و منظور انديشه برترىجوئى انسانها و قبايل و افرادى است .\r\nكه در صدد غلبهء بر يكديگر برآمدند كه بقول فارابى اساس جوامع منحطه است . و بهر حال اين وضع را فارابى از خصوصيات مدينه‌هاى غير فاضله ميداند و گويد : در جوامع غير فاضله انديشهء مردم همواره غلبه و تسلط بر مردم و اقوام و ملتهاى ديگر و برده كردن و يا نابود كردن آنها است تا بدين وسيله بهبود زندگى و سيادت خود را حفظ كنند و در اين بين نيز نوع افكار و انديشه‌ها يك‌سان نمىباشد و بلكه آراء و افكار متضادهء وجود دارد و گويد :\r\nپاره‌اى از اين گونه جوامع .\r\nمصلحت امر را در اين بيند كه خود را دو قسمت كنند يك گروه در حفظ و افزايش اموال خود از طريق معامله بين خود اقدام كنند و يك گروه از طريق اعمال زور و غلبهء بر ديگران ، و بنا بر اين دو دستهء جداى از هم شده كه هر دستهء منفرد به كارى است .\r\nيك گروه آنهائى كه از راه مغاليت و اعمال زور اقدام مىكنند و يك گروه آنهائى كه متوسل به معاملات ارادى مىشوند .\r\nپس قومى از اينان معتقدند كه معامله‌گران آنها بايد زنان آنها باشند و مغالبه‌گران مردان . و هر گاه يكى از آنان در مغالبت ضعيف و ناتوان گرديد بايد در طريق معامله قرار داده شود و اگر نه صلاحيت معامله را داشته باشد و نه مغالبت را در اين صورت بايد زيادى [ انگل 
  ] محسوب شود .\r\nقومى ديگر از آنان معتقدند كه گروه معامله‌گر بايد گروهى باشند غير از كسانى كه مغلوب و برده آنها شده‌اند و آنان خود [ غير مغلوبين و مستعبدين 
  ] بايد متصدى ضرورات حفظ و ازدياد و امداد خيراتى بوند كه بر آنها غلبه يافته‌اند .\r\nدستهء ديگر گفته‌اند تغالب در موجودات بين انواع مختلف بود .\r\nاما بين افراد داخل در تحت يك نوع پس خود نوع رابط و پيونددهنده آنها بود و بخاطر آن بايد متسالم باشند .\r\nپس انسانيت براى افراد نوع انسانى عامل همبستگى آنها بود و قهرا بايستى بخاطر همين عامل كه انسانيت باشد افراد نوع انسانى با يكديگر مسالمت نمايند و سپس در صدد تغالب و غلبه كردن بر غير خود يعنى آن چيزهائى كه بدان منتفع شوند از ساير انواع برآيند [ انواعى كه مفيد براى نوع انسانى است 
  ] .\r\nو آن چيزهائى كه بدان منتفع نشوند [ سودى براى آنها ندارد 
  ] رها كنند ، در اين صورت هر گاه آن چيزهائى كه مورد بهره‌بردارى و انتفاع قرار نمىگيرند زيان‌آور هم باشند بناچار بايد بر وجود آنها غلبه شود و آنچه زيان‌آور نبود رها شود .\r\nاينان گفته‌اند چون وضع چنين بود پس آن خيراتى كه راه بدست آمدن آنها اين باشد كه بعضى از افراد انسانى\r\n\r\n","description":"","footnote":"","page_name":" 556 ","page_number":604},
  {"content":"\r\n\r\nاز ناحيه بعضى ديگر بدست آورند بايد بواسطهء معاملات ارادى انجام شود [ و بدست آيد 
  ] و آن‌گونه منافعى كه راه بدست آمدن آنها اين باشد كه از ساير انواع ديگر اكتساب و بهره‌بردارى شود بناچار بايد بواسطهء غلبه بر آنها باشد زيرا انواع ديگر را نطق و قدرت تكلم نبود تا بتوانند معاملات ارادى انجام دهند .\r\nاينان گويند آنچه براى افراد انسانى طبيعى است اين امر است و اما انسان مغالب و غلبه‌جو از آن جهت كه مغالب و غلبه‌جو بود طبيعى نبود .\r\nو از همين جهت است كه چون بناچار در جامعه‌هاى انسانى امتها و يا طوائفى وجود دارند خارج از حد عادى و خصايص طبيعى انسان كه همواره براى بدست آوردن خيرات ديگران خواستار غلبه يافتن بر آنهااند ، امت و طايفه‌هاى طبيعى انسانى را ناچار كرده است كه گروهى از بين خود برگزيده مجهز نمايند تا هرگاه آن‌گونه انسانهاى غير طبيعى بر اينان حمله كرده خواستار مغالبت بر اينها باشند به مدافعت از آنها بپردازند و اگر بر اينها غلبه كرده باشند در جهت استرداد و استيفاء حقوق قوم خود در صدد مغالبت با آنان برآيند و بدين ترتيب در هر طايفهء دو گونه قوت پديد مىآيد يكى قوتى كه بواسطهء آن دفاع و غلبه بر طايفهء ديگر انجام مىشود و ديگر قوتى كه بواسطهء آن معاملات ارادى انجام مىشود و البته در شأن آن نيرويى كه بواسطهء آن مدافعت انجام مىشود اين نبود كه اين كار را باراده و خواست خود انجام دهند . و بلكه بواسطهء حوادث و عواملى كه از خارج وارد بر آن مىشود ناچار به اين كار خواهد شد و اينان بر طريقت و روشى هستند ضد روش آنان زيرا آنان معتقدند كه مسالمت امرى است كه بواسطهء عوامل وارد از خارج بايد معمول گردد و دسته ديگر عقيده دارند كه مغالبت بواسطهء عوامل وارد از خارج بايد معمول گردد پس از اين راه اين رأى و عقيدتى كه ويژه مدينه‌هاى مسالمت بود پديد مىآيد .\r\n( رجوع شود به ترجمه آراء اهل مدينه ص 339 - 342 )\r\n\r\nالتَّغايُر\r\n- ( اصطلاح بديعى و فلسفى ) در بديع آنست كه متكلم بر وجه لطيفى مدح كند آنچه را كه نزد عموم نكوهيده است يا قدح كند آنچه را كه نزد ديگران ستوده است و بعضى اين صنعت را دو قسم كرده‌اند ( تحسين ما يستقبح و تقبيح ما يستحسن ) مثال پارسى غضايرى گويد :\r\n روا بود كه من از بار شكر نعمت شاه * فغان كنم كه ملالم گرفت ازين منوال\r\nچه شعر شكر فرستم ازين سپس بر شاه * جز اينكه خواهم گفتن همى بغنج دلال\r\nبس اى ملك كه نه لؤلؤ فروختم بسلم * بس اى ملك كه نه گوهر فروختم بجوال\r\nبس اى ملك كه ضياع من و عقار مرا * نه آفتاب مساحت كند نه باد شمال\r\nبس اى ملك كه پس از شاعرى و شعر مرا * ملك فريب نخواهد به جادوى محتال\r\nبس اى ملك كه جهان را بشبهة افكندى * كه زر سرخ است اين يا شكسته سنگ و سفال \r\nنجم الدين زركوب گويد :\r\n دشمن ما را سعادت يار باد * از جهان و عمر برخوردار باد\r\nهر كه خارى مىنهد در راه ما * \r\n\r\n","description":"","footnote":"","page_name":" 557 ","page_number":605},
  {"content":"\r\n\r\n خار ما در راه او گلزار باد \r\nدر فلسفه - تغاير يعنى اختلاف و جدائى ما بين دو امر و متغاير آن شامل متخالفان و متباينان و ضد آن مىشود .\r\n( از دستور ج 1 ص 329 ) « انه قد تبين ان هاهنا موجودات متغايرة و هى بسائط لا تغاير بالنوع و لا تغاير الاشخاص و هى العقول المفارقة » .\r\n( تهافت التهافت )\r\n\r\nتَعْريب كَواكِب\r\n- ( اصطلاح نجومى ) .\r\nرجوع به تصميم شود .\r\n\r\nتَغْليب\r\n- ( اصطلاح ادبى ) يعنى غلبه دادن و در نزد اهل ادب در زبان عرب در مواردى به كار رود ، يكى تغليب ذكور است بر اناث كه هر گاه مذكر و مؤنثى را جمع بندند صيغه جمع مذكر آرند مانند  « وَ كانَتْ مِنَ الْقانِتِينَ »  و در تثنيه گويند « ابوان » كه مراد پدر و مادر است از باب تغليب مذكر بر مؤنث و  « يَسْجُدُ لَهُ مَنْ فِي السَّماواتِ وَ مَنْ فِي الْأَرْضِ »  كه غير ذوى العقول را بر ذوى العقول ترجيح داده است .\r\n( از كشاف ج 3 ص 1089 مطول ص 133 ) و مانند « قمران - علماء . . . » كه شامل مذكر و مؤنث هر دو مىشود .\r\n\r\nتَغَيُّر\r\n- ( اصطلاح فلسفى ) تغير از باب تفعل و به معناى انتقال شىء است از حالتى بحالتى ديگر .\r\n( از دستور ج 1 ص 329 ) « التغير يكون من شىء الى شىء اما تغير من جنس الى جنس آخر او . . . » ( تفسير ص 1349 ) « التغير يكون من شىء ساكن الى شىء ساكن » .\r\n( تفسير ص 1430 و 1360 )\r\n\r\nتَغْيير\r\n- ( اصطلاح فلسفى ) تغيير از باب تفعيل است و احداث چيزى است كه پيش از آن نبوده است .\r\n( از دستور ج 1 ص 329 )\r\n\r\nتَغْييراتُ الاتِّفاقيَّةُ القَريبه\r\n- اين اصطلاح بمعنى تبدلات و تحولات قسرى است كه بر خلاف وضع و قاعدهء طبيعى پديد آيد چنان كه با يك نوع تحول طبيعى آب تبديل به هوا مىشود و در مقابل تغييرات استكمالى طبيعى نيز مىباشد .\r\n( از اسفار ج 2 ص 190 )\r\n\r\nتَغْييرات الاسْتِكْماليه\r\n- ( اصطلاح فلسفى ) تحولات و تبدلاتى كه موجب كمال تغييرات متغير شود تغييرات استكماليه گويند .\r\n( از اسفار ج 2 ص 190 )\r\n\r\nتَغْييراتِ كَيْفى\r\n- ( استحالت در كيف ) ( اصطلاح فلسفى ) منظور حركت در كيف است كه يكى از مقولاتى است كه حركت در آن واقع مىشود ، در باب حركت در كيف و نوع آن و همين طور نوع بروز و ظهور و فعل و انفعال بحث زياد است ، شهاب الدين سهروردى گويد :\r\nآن حرارتى را كه حركت ايجاب مىكند بدين سان نبود كه بعضى گمان كرده‌اند كه نخست در نهاد اشياء كامن بوده است و سپس حركات آن را ظاهر كرده است و در اين باب بنگر به آب متحرك و آن را بعنوان نمونه مورد توجه خود قرار ده كه در اين حال كه باطن و ظاهر آن گرم بود و حال آنكه قبل از حركت ظاهر و باطن آن سرد بوده است و هر گاه حرارت امرى باشد كه از باطن بيرون آيد و بروز كند لازم آيد كه باطن آن در اين هنگام سرد شود .\r\n\r\n","description":"","footnote":"","page_name":" 558 ","page_number":606},
  {"content":"\r\n\r\nو بعضى از مردم گمان برند كه آب بسبب آتش گرم نگردد و بلكه اجزائى از آتش كه همراه وى حرارت بود در آب پراكنده شود اين گمان نيز نادرست بود زيرا هر گاه گرمى آب بواسطهء نفوذ اجزائى نارى در او بود لازم آيد آن آبى كه در خزف بود از آن آبى كه در مثلا قمقمهء آهنين و يا مسين بود بر حسب نسبت سفتى آن دو و ممانعتى كه از نفوذ اجزاء نارى دارند سريعتر گرم شود . و حال اينكه چنين نبود .\r\nوانگهى اجزاء نارى چگونه وارد در ظرفى شود كه خود پر بوده و جايگاهى براى نفوذ و دخول اجزاء نارى درو نبود بويژه آنگاه كه چيزى ازو خارج نشده باشد .\r\nو هرگاه اين قوا بس با يكديگر درآميزند مواليد پديد آيند ، و مزاج عبارت از كيفيتى بود متوسط كه از كيفيات متضاده اجسام مجتمعه و متفاعلهء متشابههء در همهء اجزاء حاصل شود چو ترا معلوم شد كه آن نوع صورتى كه مشائيان فرض كرده‌اند متحقق و موجود نبود پس در مزاج بجز توسط كيفيات چيزى ديگر نبود و حاصل فرق بين مزاج و فساد اين بود كه فساد تبدل بالكل بود و مزاج عبارت از توسط مجتمعات بود و ازين مركبات حيوان و معادن حاصل شود و از معادن هر آنچه را برزخى نورى و ثبات بود كه بسبب آن دو تشبيه به برازخ علويه و انوار آن شود مانند طلا و ياقوت محبوب نفوس و مفرح آنها بود و در آن از جهت كمال ثباتى كه دارد و نيز از جهت امرى كه دروست و مناسب با محبت است كه حاصل از درخشندگى نورى اوست عزتى بود و چون جوهر ارضى بر اين گونه اشياء از جهت نيازى كه به حفظ اشكال و قواى خود دارند غالب بود « اسفندارمذ » كه رب النوع زمين بود و نور قاهرى بود كه طلسم آن زمين بود عنايتى كثير به آنها كند و چون صنم اسفندارمذ بواسطهء نزول رتبه و مقامش منفعل از همهء اجسام بود بدين جهت حصهء « كدبانوئيت » آن يعنى اسفندارمذ از ميان هر صاحب صنمى حصه اناث بود و هر گاه طبيعت هر يك جدا و مجرد از كيفيات آن گرفته شود عبارت از نورى بود كه آن چيز صنم آن باشد چنان كه گذشت و مزاج اتم آن انسان بود و از اين جهت است كه از واهب الصور مستدعى كمال بود و تو را معلوم شد كه در انوار قاهره تغييرات محال بود زيرا تغيير در قواهر نبود مگر از ناحيهء تغيير در فاعل آنها و فاعل آنها نور الانوار بود و بدانستى كه تغيير در نور الانوار محال بود و بنا بر اين نه ذات نور الانوار را تغييرى بود و نه انوار قاهره را و آن امورى كه متدرجا بوجود آيد و نابود - و سپس بود شود و از ناحيهء پارهء از انوار همچنان تحصل يابند از جهت استعدادى بود كه بواسطهء تجددات دائمه همواره حادث شوند و البته جايز است كه فاعلى تام بود در فاعليت خود و لكن فعل او متوقف بر حصول استعداد قابل بود و در اين صورت به اندازه اعتدال مزاجى آن قابل قبول فعل كند يعنى به قدر استعداد خود از آن هيآت و صورتهائى كه در باب نسب عقليهء كه در انوار قاهر است و همين طور نسب وضعيهء كه آن ثوابت بود و پيش از اين بگفتيم بپذيرد ، آن مقدار كه لايق باستعداد او بود و از اشراق پارهء از انوار قاهره كه عبارت از صاحب طلسم نوع ناطق بود يعنى\r\n\r\n","description":"","footnote":"","page_name":" 559 ","page_number":607},
  {"content":"\r\n\r\nجبرئيل عليه السلام كه او پدر قريب و از عظماى رؤساى ملكوت قاهر ، روان‌بخش روح القدس ، و بخشندهء علم و تأييد ، اعطاءكنندهء زندگى و فضيلت بود بر مزاج اتم انسانى نور مجردى پديد آيد كه نور متصرف در كالبدهاى انسانى بود و آن همان نور مدبرى بود كه « اسفهبد ناسوت » بود و اين همان امرى است كه بواسطه « انانيت » به خود اشارت كند .\r\n( رجوع شود به شرح حكمه الاشراق ص 436 ، 439 )\r\n\r\nتَفاعُل\r\n- ( اصطلاح فلسفى ) تفاعل از باب تفاعل است و بمعنى فعل و تأثير دو امر است در يكديگر كه هر يك هم مؤثر و هم متأثرند : ( از شفا ج 1 ص 22 ) .\r\n\r\nتَفاوُت\r\n- ( اصطلاح فلسفى ) مراد از تفاوت اختلاف ميان اشياء است بنحو اختلاف بالتشكيك و گاه مراد تفاوت كلى است كه تباين باشد و گاه تفاوت جزئى است و گاه تفاوت به معناى مطلق تغاير است و گاه تخالف ميان دو امر است به نحوى از انحاء « فان التفاوت قد يكون بالمقدار و قد يكون بالعدد و قد يكون بالشدة و الكمال » .\r\n( از مجموعه دوم مصنفات ص 168 )\r\n\r\nتَفْرِقَه\r\n- ( اصطلاح عرفانى ) لفظ تفرقه اشارت است بوجود مباينت و اثبات عبوديت و ربوبيت و فرق خلق از حق بىتفرقه عين زندقه بود و تفرقه بىجمع محض تعطيل حق بود ، و اگر در طاعت بكسب خود نگرد در مقام تفرقه باشد و اگر بفضل حق نگرد در مقام جمع بود و هر كه از خود و اعمال خود به كلى فانى شود در مقام جمع الجمع بود ( از مصباح الهدايه ص 98 ) صاحب لمع گويد تفرقه لفظ مجملى است و جمع و تفرقه دو اصلند كه هيچ يك از ديگرى بىنياز نيست و كسى كه اشاره كند به تفرقه بدون جمع خداى را منكر است و كسى كه اشاره كند به جمع بدون تفرقه قدرت خداى را منكر است و كسى كه جمع كند ميان آن دو موحد است .\r\nپير طريقت گفت آن كس كه جمع وى درست باشد تفرقت او را زيان ندارد كه نسبت او درست باشد ، بعقوق نسبت بريده نگردد در عين ، سخن گفتن نه كار زبانست ، عبارت از حقيقت جمع پنهانست ، مستهلك را در بحر بلا چه بيانست ؟ از مستغرق در عين فنا چه نشانست . اين حديث رستاخيز دل و غارت جانست ، باصولت وصال دل و ديده را چه توانست ، آن كس كو بربيم ؟ . . . وصال خود حيرانست ، دير است تا جان او به مهر ازل گروگانست ، بىدل باد كه از پى دل به فغانست بىجان باد كه از رفتن بدوست پشيمانست .\r\nالهى دانندهء هر چيز سازندهء هر كار و دارندهء هر كسى . نه كس را با تو انبازى ، و نه كس را از تو بىنيازى ، كار بحكمت مىاندازى ( از عده ج 7 ص 360 ) .\r\nابو الحسن نورى گويد « الجمع بالحق تفرقة عن غيره و التفرقة عن غيره جمع به » ( از طبقات ص 66 ) .\r\nهجويرى گويد : تفرقه در حكم افعال خداوند است كه جملهء مردم در حكم متفرقند يكى را حكم وجود است و يكى را حكم عدم كه مكن الوجود باشد و يكى حكم بقاست و يكى را حكم فنا ، گويند « جمع » علم توحيد است و « تفرقه » علم احكام ، و گاه مراد از تفرقه مكاسب است و از « جمع »\r\n\r\n","description":"","footnote":"","page_name":" 560 ","page_number":608},
  {"content":"\r\n\r\nمواهب ، يعنى مجاهدت و مشاهدت پس آنچه بنده از راه مجاهدت بدان راه يابد جمله تفرقه باشد و آنچه صرف عنايت و هدايت حق باشد جمع بود ( لمع ص 329 كشف - المحجوب ص 325 - لوايح ص 57 ) .\r\nجامى گويد : تفرقه عبارت از آنست كه دل را بواسطه ، تعلق بامور متعدده پراكنده سازى و جمعيت ، آنكه از همه بمشاهدهء واحد پردازى .\r\nشاعر گويد :\r\n اى در دل تو هزار غلغل ز همه * مشكل شود آسوده ترا دل ز همه\r\nچون تفرقهء دلست حاصل ز همه * دل را بيكى سپار و بگسل ز همه \r\nمولانا گويد :\r\n چون از ايشان مجتمع بينى دو يار * هم يكى باشند و هم سيصد هزار\r\nبر مثال موجها اعدادشان * در عدد آورده باشد بادشان\r\nمفترق شد آفتاب جانها * در درون روزن ابدانها\r\nچون نظر بر قرص دارى خور يكيست * آنكه شد محجوب ابدان در شكيست\r\nتفرقه در روح حيوانى بود * نفس واحد روح انسانى بود\r\nروح انسانى كنفس واحد است * روح حيوانى سفال جامد است\r\nعقل جزو از رمز اين آگاه نيست * واقف اين سر بجز الله نيست \r\n*\r\n تفرقه جوياى جمع اندر كمين * تو در اين طالب رخ مطلوب بين\r\nتفرقه برخيزد و شرك و دوئى * وحدت است اندر وجود معنوى\r\nچون شناسد جان من جان تو را * ياد آرد اتحاد ماجرا\r\nموسى و هارون شوند اندر زمين * مختلط خوش همچو شير و انگبين \r\n\r\nتَفْريد\r\n- ( اصطلاح عرفانى ) تفريد از فردست و فرد كسى است كه يگانه باشد و تفريد آنست كه از اشكال خود فرد گردد يعنى از امثال و اقران خود فرد گردد و با هيچ انسان نيارامد چنان كه مجنون كه از محبت ليلى با وحوش و سباع مجانست گرفت و از مردمان نفرت گرفت .\r\n( از نفحات ص 120 شرح منازل 223 ) .\r\nعبد الله انصارى گويد : تفريد ، دل از علايق بريدنست و كمر بندگى بر ميان بستن و حلقهء خدمت در گوش وفا كردن و خواست خود فداى خواست ازلى كردن ، نفس فداى رضا و دل فداى وفا و جسم فداى بقا كردن .\r\n*\r\n نفسم ، همه عمر در وصالت خواهد * روحم ، راحت ز اتصالت خواهد\r\nگوشم سمع از بهر مقالت خواهد * چشمم ، بصر از شوق جمالت خواهد \r\nاز اينجا نور حقيقت آغاز كند ، باز محبت بر هواى تفريد پرواز كند ، جذبهء الهى در رسد ، رهى از دست تصرف بستاند ، نه غبار رحمت از روى بهشت بر وقت وى رسد ، نه بيم دوزخ او را راه‌گيرى كند .\r\n*\r\n عاشق بره عشق چنان مىباشد * كز دوزخ و از بهشت يادش نايد ، \r\nپير طريقت گفت : الهى ناآموختن را آموختم ، و آموخته را جمله بسوختم ،\r\n\r\n","description":"","footnote":"","page_name":" 561 ","page_number":609},
  {"content":"\r\n\r\nنيست را بفروختم ، تا هست بيفروختم .\r\nاندوخته را برانداختم ، انداختهء را بيندوختم ، الهى يگانگى بشناختم و در آرزوى شادى بگداختم و از علايق پرداختم تا بود خويش را جمله دريافتم ( از عده ج 4 ص 346 ) .\r\n كى باشد كاين قفس بپردازم * در باغ الهى آشيان سازم \r\nو بالجمله سر در هيچ كس نه بندد ، و نفس خود را منفرد دارد و در احوال نيز منفرد باشد يعنى احوال انبياء و صديقان برو پديد آيد و از خلق منعزل شده و اشارت دل خود را متوجه حق كند و به حق كند و از حق كند و تفريد بعد از تجريد است زيرا تجريد انقطاع از اغيارست و تفريد افراد حق است بايثار و كسى كه منحصرا اشاره به حق كند از مخلصانست و كسى كه اشارهء او از حق باشد از مبلغانست قسم اول اخلاص در اعمال است و قسم دوم رؤيت فضل الهى است و قسم سوم غيبت از نفس است و عبد در مقام تفريد از احوال خود چنان باشد كه خود را هيچ حال نداند و در افعال نيز يگانه باشد و خلق را مراعات نكند و عوض را ملحوظ ندارد و تفريد در احوال آن باشد كه تنها محول الاحوال را نگرد نه خود احوال را ( از لمع ص 348 - شرح تعرف ج 4 ص 21 - شرح كلمات بابا ص 222 ) .\r\n\r\nتَفْريط و تَعَدّى\r\n- ( اصطلاح فقهى ) سهل‌انگارى و اهمال‌كارى و مقابل افراط است كه آن زياده‌روى در هر كارى بود در باب حفظ امانات و ودايع بايد در حد معمول و اعتدال سعى مبذول شود و هر گاه در اثر سهل‌انگارى در حفظ آنها تلف شود در مورد ضمان و عدم ضمان آن بحث است . تعدى و تفريط باختلاف زمان و مكان و اشخاص و انواع امانات مختلف مىشود و تشخيص آن با عرف است كه اهمال و ترك تحفظ بر آن صادق آيد . پس اگر چه تعدى داخل در افعال است و تفريط داخل در تروك ، و لكن مرجع هر دو به اين معنى است .\r\n( كليات حقوقى 164 )\r\n\r\nتَفْريع\r\n- ( اصطلاح ادبى ) يكى از محسنات معنويه بديعيه است و آن بود كه شاعر وصفى آغازد به صيغت نفى و گويد نيست فلان چيز كه چنين و چنين باشد و نيست فلان چيز كه چنين و چنان است بهتر از فلان يا بيشتر از فلان ( رجوع شود به « مطول ص 368 - المعجم ص 278 ) و نيز آنست كه چيزى را وصف كنند به نهايت خوبى و نيكويى - و آنگاه گويند نيكوتر از ممدوح نيست و يا به آنچه ممكن است از بديها و بعد گويند بدتر از مقدوح نيست . . .\r\n\r\nتَفْريق\r\n- ( اصطلاح ادبى ) يكى از محسنات معنويه بديعيه است و آن ايقاع تباين بين دو امرى است كه از يك نوعند در مدح يا جز آن ( رجوع شود به مطول ص 359 ) در ابدع آرد : تفريق :\r\nآنست كه متكلم ما بين دو چيز كه از يك نوع باشند فرق گذارد براى تحصيل يكى از اغراض ادبيه مثل مدح يا قدح . . . مانند :\r\nما نوال الغمام وقت ربيع . كنوال الامير يوم سخاء . فنوال الامير بدرة عين . و نوال الغمام قطرة ماء سنائى گويد :\r\n شاعران را از شمار راويان مشمر كه هست * جاى عيسى آسمان و جاى طوطى شاخسار \r\n\r\n","description":"","footnote":"","page_name":" 562 ","page_number":610},
  {"content":"\r\n\r\n باش تا كل يا بى آنان را كه امروزند جزو * باش تا گل بينى آنان را كه امروزند خار\r\nگر چه پيوسته است بس دور است جان از كالبد * گر چه نزديك است بس دور است گوش از گوشوار \r\n*\r\n سرو را با قد تو نسبت نيست * زانكه چوبى است ناتراشيده \r\n( از ابدع ص 162 ) .\r\n\r\nتَفْسير\r\n- ( اصطلاح ادبى و عرفانى و فقهى و كلامى ) تفسير بيان و كشف است و گفته‌اند مقلوب سفر است « اسفر الصبح » اذا اضاء و بين اصوليان ميان تفسير و تأويل اختلاف است بعضى فرق گذارند و بعضى يكى دانند و برخى گويند اعم از تأويل است و اكثر استعمال تفسير در الفاظ و مفردات است و تاويل در جملات و معانى و گفته‌اند تفسير بيان لفظى است كه احتمال يك جهت بيش ندهد و تاويل توجيه لفظ است كه متوجه چند معنى باشد .\r\nو بالجمله در نحو اطلاق بر تميز هم شود . و نزد اهل بيان از انواع اطناب است و آن باشد كه در كلام لبس و خفائى باشد و بوسيله امرى آن خفا زائل شود مانند    إِنَّ الْإِنْسانَ خُلِقَ هَلُوعاً إِذا مَسَّهُ الشَّرُّ جَزُوعاً وَ إِذا مَسَّهُ الْخَيْرُ مَنُوعاً    كه « إذا مسه » تفسير ، هلوع است و مانند   لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ   كه مفسر الله الصمد است . ( از كشاف ج 2 ص 1115 - كفايه ج 2 ص 63 ) .\r\nدر ابدع آرد : تفسير آنست كه گوينده در ضمن سخن مطلبى آرد كه بدون شرح معنى آن مفهوم نباشد پس شرح كند .\r\nمثال پارسى : اديب صابر گويد .\r\n ز نايبان رخ و چشم و زلفت اى دلبر * يكى گل است و دوم نرگس و سيم عنبر\r\nهميشه در سر زلفت مجاورند سه چيز * يكى شكنج و دوم حلقه و سيم چنبر\r\nلطافت از دو لب تو ربوده است سه آب * يكى حيات و دوم زمزم و سيم كوثر\r\nبجادوئى بربودى ز حور و ماه و پرى * يكى جمال و دوم چهره و سيم پيكر \r\n( از ابدع ص 171 ) .\r\nو بهر حال كلمه تفسير مصدر باب تفعيل و از ماده فسر يعنى بيان و كشف و بعضى از دانايان گفته‌اند كه اين كلمه مقلوب است از سفر كه در مثال گفته مىشود : سفر الصبح در هنگامى كه روشن شود و اشعه تابناك خورشيد متدرجا نمودار گردد .\r\nعده‌اى گفته‌اند از ماده تفسره است و آن چيزى است كه پزشكان بوسيله آن مرض مريض را دريابند . و يا كوزه و شيشه‌اى است كه ادرار مريض را در آن ريزند و به پزشك دهند تا حال وى بشناسد و موافق آن عمل كند و معالجت نمايد و نحويان در باب تميز آن را تفسير هم ناميده‌اند .\r\nو در نزد اهل بيان تفسير يكى از انواع اطناب است يعنى اطناب زيادت از اين قرار كه در سخن خفائى باشد . پس جمله يا عبارت و يا مصرعى آورده شود كه خفاء آن بر طرف گردد . مانند اين آيه شريفه كه ميفرمايد :\r\n   إِنَّ الْإِنْسانَ خُلِقَ هَلُوعاً إِذا مَسَّهُ الشَّرُّ جَزُوعاً وَ إِذا مَسَّهُ الْخَيْرُ مَنُوعاً    كه جمله  إِذا مَسَّهُ  تفسير هلوع است . يعنى : انسان\r\n\r\n","description":"","footnote":"","page_name":" 563 ","page_number":611},
  {"content":"\r\n\r\nبىتاب آفريده شده است و ترسو و اندوهگين كه جمله بعد همان معناى هلوع را روشن مىكند و همين طور جمله :  لَمْ يَلِدْ وَ لَمْ يُولَدْ  كه مفسر جمله  اللَّهُ الصَّمَدُ  است و در محل خود آمده است كه بين اطناب و ايضاح بعد از ابهام فرق است .\r\nدر مجمع البيان گويد تفسير در زبان ادب آنست كه شاعر نخست چند صفت مجمل برشمارد و سپس تفسير آن كند و در اين صورت هر گاه الفاظ مجمل را مجددا برشمارد تفسير جلى نامند و اگر الفاظ را مجددا برنشمارد تفسير خفى گويند .\r\nمثال اول مانند اين بيت :\r\n يا به‌بندد يا گشايد يا ستاند يا دهد * تا جهان برپاى باشد شاه را اين يادگار\r\nآنچه بستاند ولايت آنچه بدهد خواسته * آنچه بندد پاى دشمن آنچه بگشايد حصار \r\nمثال دوم مانند اين بيت :\r\n همىآرند ز بهر حسن تو پيدا * همىزايند همواره ز بهر بزم تو آسان \r\nاصوليان و فقها در تفسير و تأويل اختلاف كرده‌اند . دسته‌اى از آنان گويند هر دو بيك معنى آمده است و عده‌اى گويند اعم از تأويل است و غالبا كلمه تفسير در الفاظ و مفردات به كار ميرود و لكن تأويل در معانى و جملات به كار ميرود و غالبا در مورد بيان و روشن كردن حقيقت و منظور حقيقى از عبارات كتب آسمانى به كار برده مىشود . و لكن تفسير اعم است يعنى در مورد كتب آسمانى و هم كتب غير آسمانى . بنا بر اين كلمات انبياء و اولياء و اخبار و روايات قابل تفسيرند نه تأويل .\r\nو نيز گفته‌اند تفسير بيان لفظى است كه تنها يك وجه داشته باشد و محتمل الوجوه نباشد و لكن تأويل در لفظ و عبارتى گويند كه محتمل الوجوه باشد . نهايت بدلايل عقلى و يا نقلى و يا ذوقى يكى از آنان وجوه محتمل ترجيح داده مىشود .\r\nدر باب تفسير قرآن بعضى گفته‌اند منظور بيان و روشن كردن مراد است از الفاظ و عبارات باستناد دلايل شرعى و نقلى الهى يعنى روشن كردن آيات بآياتى ديگر كه فرمود : الر ، كتاب احكمت آياته ثم فصلت من لدن حكيم خبير و لكن تأويل توجيه يكى از وجوه محتمله است بدون اظهار نظر قطعى .\r\nبعضى گفته‌اند تفسير بيان معنى موضوع له الفاظ است حقيقة يا مجازا مانند تفسير صراط به طريق يا كلمه صيب در آيه او كصيب من السماء به معنى باران . در حالى كه تأويل عبارت از تفسير باطن لفظ است و رجوع و بازگشت به نتيجه و مآل امر است . زيرا تأويل از فعل ال - اولا آمده است و بنا بر اين تأويل عبارت از آگاه كردن از حقيقت مراد است . و تفسير عبارت از آگاه كردن از دليل مراد است كه همان معنى مطابقى لفظ باشد زيرا در تفسير لفظ خود حكايت از مراد مىكند مانند اين آيه كه فرمود :\r\n إِنَّ رَبَّكَ لَبِالْمِرْصادِ  كه مؤول به تحذير شده است . زيرا در مقام بيان اين است كه هر گاه شما انسانها نافرمانى كنيد و دستورات شرع را گردن ننهيد خداى توانا در مرصاد است تا بموقع خود شما را كيفر دهد . بدين ترتيب اين كلمه مؤول مىشود به غير ما وضع له .\r\nصاحب مجمع البيان نيز گويد تفسير عبارت از كشف مراد است از الفاظ مشكل و تأويل برگردانيدن يكى از دو احتمال است به آنچه مطابق با ظاهر است . ابو العباس مبرد گويد : تفسير\r\n\r\n","description":"","footnote":"","page_name":" 564 ","page_number":612},
  {"content":"\r\n\r\nو تأويل و معنى هر سه يكى است .\r\nدر روايات صحيح آمده است كه تفسير قرآن جائز نيست مگر وسيله اخبار نص و يا ظاهر . جمعى از محققان در تفسير قرآن گفته‌اند كه عبارت از كشف معانى قرآن و بيان مراد از آن است و تأويل غالبا در جملات است .\r\nتفسير يا در بيان الفاظ غريب است و يا در مقام بيان الفاظ مجمل است . مانند اقيموا الصلاة و آتوا الزكاة و يا در كلامى است كه متضمن قصه‌اى است از قصص كه نياز به بيان و شرح كامل دارد .\r\nبعضى گويند : تفسير بوسيله روايات و نقل است و تأويل از راه درايت و اجتهاد و استنباط است .\r\nعده‌اى ديگر گويند آياتى از قرآن بيان‌كننده مجملات است و همانطور اخبار مبين مجملات است و در تفسير اجتهاد و استنباط راه ندارد و تنها بايد مستند اخبار و آيات باشد .\r\nاينان گفته‌اند : علاوه بر اينكه اخبار و احاديث مفسر آيات است آيات قرآن نيز بعضى مفسر بعضى ديگر است لكن تأويل بر اساس اجتهاد ، استنباط عقلى و يا ذوقى است .\r\nاز حضرت رسول اكرم روايت شده است كه فرمودند : ان القرآن ذلول ذو وجوه فاحملوه على احسن الوجوه . بنا بر اين راه تأويل باز مىشود . ( رجوع شود بمقدمه تفسير مجمع البيان ) .\r\nمجموعهء امورى را كه در مقام كشف قرآن به كار آيد علوم قرآنى ناميده‌اند كه جداگانه در هر مورد بحث شده است . و علمى كه در آن از كيفيت نزول آيات و شئون آنها بحث مىشود و قصص و داستانهاى قرآن را بيان مىكند علم تفسير است . پس علم تفسير علمى است كه در آن بحث از نزول آيات قرآن و شئون آنها و قصص و اسباب نزول آيات مىشود و سپس بيان مىشود كه ترتيب هر يك از سوره‌ها و آيات چگونه است . كدام مكى و كدام مدنى ، كدام يك از آيات محكم است و كدام متشابه ، كدام ناسخ و كدام منسوخ . كدام خاص و كدام عام است . كدام مطلق و كدام مقيد . كدام مجمل و كدام مبين است و بيان مىشود كه كدام آيه مبين حلال و كدام آيه مبين حرام است . كدام متضمن وعد است و كدام حاوى وعيد . امر كدام است . و نهى كدام . زيرا روشن است كه قرآن بعنوان دستور العمل براى بندگان بوسيلهء بزرگ مرد روزگار پيامبر اسلام بعنوان وحى آمده است و بدين جهت است كه هر پيغمبرى به زبان قوم و ملت خود گو يا شد و خداى تعالى فرمودند :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ  . و فرمود :  « قُلْ إِنَّما أَنَا بَشَرٌ مِثْلُكُمْ »  من يك انسانى هستم مانند شما و برگزيده شده‌ام از ميان شما تا شما را به زبان خودتان هدايت كنم .\r\nدر تفسير ظاهرى يعنى بيان معناى مطابقى و تضمنى آيات قرآن مجيد . آنچه لازم است امورى است كه مربوط به زبان و ادبيات عرب است . از اين جهت است كه مفسران گفته‌اند هر آن كس كه بخواهد معانى قرآن را درك كند علاوه بر ذوق كامل و كافى و استعداد سرشار بايد باصول و مبادى ادبيات عرب از صرف ، اشتقاق ، نحو ، و معانى بيان آشنائى كامل داشته باشد و در فقه و قصص و داستان گذشتگان\r\n\r\n","description":"","footnote":"","page_name":" 565 ","page_number":613},
  {"content":"\r\n\r\nو اسباب نزول آيات و منشأ قصص و حكايات وارد باشد و در علم رجال و حديث و درايت و اوضاع و احوال رجال حديث متبحر باشد و با تمام اين احوال نيروى استنباط قوى داشته باشد و باصول دين اسلام نيز وارد باشد موارد امر را از نهى بازشناسد و بداند در چه مورد امر دلالت بر وجوب مىكند و در چه مورد امر دلالت بر استحباب دارد و در كدام يك از موارد دلالت بر اباحه دارد . كجا دلالت بر فور دارد و كجا دلالت بر تراخى و بازشناسد كه كجا وجوب ، وجوب كفائى است و كجا عينى است چه مورد تخييرى است و چه مورد . . . است .\r\nنهى در چه مورد دلالت بر حرمت دارد و در چه مورد دلالت بر كراهت ، نهى تنزيهى چيست و امر ارشادى كدام ؟ احكام تأسيسى كدام و امضائى كدام است . ناسخ كدام منسوخ چيست ؟ به معنى لغات وارد باشد و حقيقت را از مجاز بازشناسد .\r\nمشتركات ، متباينات ، مترادفات ، كنايات و استعارات زبان عرب را به خوبى بداند . نص ظاهر ، مؤول ، محكم و متشابه را به خوبى بشناسد .\r\n\r\nتَفْصيل\r\n- ( اصطلاح اصولى ) مقابل اجمال است رجوع باجمال شود و رجوع به تضمين شود .\r\n\r\nتَفْصيلِ ذِهْنى\r\n- ( اصطلاح فلسفى ) دو جملهء تفصيل ذهنى و تحليل عقلى در كلمات صدر الدين مرادف آمده است ( اسفار ج 1 ص 719 ) .\r\n\r\nتَفَكُّر\r\n- ( اصطلاح فلسفى و عرفانى است ) در فلسفه تفكر يعنى فكر و انديشه كردن است و تصرف قلب است در معانى اشياء جهت درك مطلوب و از نظر اهل ذوق تفكر نتيجه تذكر است و فكر كردن در خداست بواسطهء توجه در آثار و صنع او .\r\n( از شرح گلشن ص 53 و دستور ج 1 ص 332 ) در عرفان تفكر عبارت از ظهور صورت ملكوتى شيخ است كه فرمودند\r\n« تفكر ساعة فى الله خير من عبادة سبعين سنة »\r\n. حضرت رسول فرمود :\r\nتفكر وافى آلاء الله و لا تفكر وافى الله\r\n. تفكر عبارت از انديشه و فكر كردن در خداست بواسطهء توجه در آثار الهى به حكم  « الَّذِينَ . . .   يَتَفَكَّرُونَ فِي خَلْقِ السَّماواتِ وَ الْأَرْضِ »  .\r\nشبسترى گويد :\r\n تفكر رفتن از باطل به حق است * بجزو اندر بديدن كل مطلق \r\nو تفكر نتيجه تذكر است و راهنماى سالك است .\r\nعطار گويد :\r\n راه رو را سالك ره فكر اوست * فكر كان مستفاد از ذكر اوست\r\nذكر بايد گفت تا فكر آورد * صد هزاران معنى بكر آورد\r\nفكرت عقلى بود گفتار را * فكرت قلبى است مرد كار را\r\nكار فكر ار لاجرم يك ساعتست * بهتر از هفتاد ساله طاعتست \r\n\r\nتفليس\r\n( باب التفليس ) رجوع به مفلس شود .\r\n\r\nتَفْويض\r\n- ( اصطلاح كلامى و عرفانى ) در لغت واگذاردن و رها كردن است و در مقابل جبر است ( رجوع به فرهنگ علوم عقلى شود ) و مفوضه كسانى را گويند كه\r\n\r\n","description":"","footnote":"","page_name":" 566 ","page_number":614},
  {"content":"\r\n\r\nگويند ما را اختيار مطلق است و اعمال عباد به خود واگذار شده است و خدا را دخالت نباشد .\r\nدر عرفان تفويض آنست كه عبد تمام كارهاى خود را واگذار بخداى متعال كند و آن قبل از وقوع و بعد از توكل است زيرا كه توكل باسقاط اسباب ممكن باشد كه در آن مقام عبد بقلب خود اعتماد بر خدا كند در حصول سبب و لكن در تفويض ، تسليم امور كند بسوى حق ، هم از لحاظ اسباب و هم از لحاظ مسببات پس تفويض بالاتر از توكل است ( شرح كلمات بابا ص 113 - شرح منازل ص 14 ) .\r\nعبد الله ابن ابى منازل گويد : التفويض مع الكسب خير من خلوه عنه » ( طبقات ص 369 ) .\r\n\r\nتَفْويف\r\n- ( اصطلاح بديعى ) در لغت زينت و رنگارنگ كردن است و ثوب مفوف جامه‌ايست كه در آن خطهاى سفيد باشد و نزد اهل بديع آنست كه متكلم در مديح يا تغزل يا ساير اغراض جملهء چندى آورد كه در وزن قريب به يكديگر باشند و هر چه كوتاهتر زيباتر مانند بارگاهت كعبهء مردم حاج ، و درگاهت حرم ، مجلست فردوس و كوثر جام و ساقى حور باد .\r\n( از ابدع ص 175 ) .\r\n\r\nتَقابُل\r\n- ( اصطلاح ادبى و منطقى و فلسفى ) در ادب آن بود كه شاعر اسماء متلازم و متقابل در شعر خود بياورد رجوع به ( المعجم ص 282 ) شود و رجوع بفرهنگ علوم عقلى تأليف نگارنده شود .\r\n\r\nتَقابُلِ إيجاب وَ سَلب\r\n- ( اصطلاح منطقى ) دو امرى كه يكى سلبى و ديگرى ايجابى باشد مانند انسان و لا انسان كه متقابلان بتقابل ايجاب و سلب‌اند و بعبارت ديگر تقابل ايجاب و سلب نسبت ميان وجود و عدم شىء است و اجتماع و ارتفاع آنها نشايد اين نوع تقابل متحقق در ذهن است نه در خارج .\r\n\r\nتَقابُلِ تَضادّ\r\n- ( اصطلاح فلسفى ، منطقى ) نسبت ميان دو امرى كه هر دو وجودى بوده و تعقل هر يك بقياس به ديگرى نباشد و ما بين آن دو غايت بعد و خلاف باشد و اجتماعشان ممكن نبود و لكن ارتفاعشان شايد تقابل تضاد گويند مانند تقابل ميان سفيدى و سياهى .\r\n\r\nتَقابُلِ تَضايُف\r\n- ( اصطلاح فلسفى ، منطقى ) دو امرى كه وجودى بوده و تعقل هر يك مستلزم تعقل ديگرى باشد مانند ابوت و بنوت باعتبار وجود اب و ابن در خارج متقابلان بتقابل تضايف‌اند .\r\n\r\nتَقابُلِ عَدَم و مَلَكه\r\n- ( اصطلاح فلسفى ، منطقى ) دو امرى هر گاه به نحوى باشند كه يكى از آن دو عدم ديگرى باشد در موضوعى كه قابل وجود امر معدوم باشد مانند عمى و بصر زيرا عمى عدم البصر است در موردى كه شأن او بصير بودن است .\r\nتوضيح آنكه « هوهويت » بطور مطلق مقابل غيريت است و غيريت هم يا در جنس است و يا در نوعست كه بعينه غيريت در فصل است و يا بعرض است چنان كه در وحدت بيان شود .\r\nو تقابل كه نوعى از غيريت است يا ميان دو امر وجودى است و يا ميان دو امرى است كه يكى وجودى و ديگرى عدمى باشد در صورت اول يا تعقل هر يك مستلزم تعقل ديگرى نيست « متضادان » ميباشند و نسبت ميان آن دو نسبت تضاد\r\n\r\n","description":"","footnote":"","page_name":" 567 ","page_number":615},
  {"content":"\r\n\r\nاست « و لا يجتمعان فى محل واحد » مانند سياهى و سفيدى و يا تعقل هر يك مستلزم تعقل ديگرى است كه « متضايفان » ميباشند و نسبت ميان آن دو نسبت تضايف است مانند نسبت ميان اب و ابن كه نسبت مكرره است و در صورت دوم يا در طرف عدم شرط است شأنيت وجود تقابل « عدم و ملكه » است مانند عمى و بصر كه عمى عدم البصر و يا در طرف عدم شأنيت وجود نيست « متناقضان » ميباشند مانند نسبت ميان وجود و عدم شىء .\r\n« ان اصناف التقابل اربعة و ذلك ان المتقابلين اما ان يكون احدهما وجوديا و الاخر عدميا او يكونا وجوديين و لا يمكن ان يكونا عدميين لعدم التقابل بين الامور العدمية اذ السلب المطلق انما يقابله ايجاب اما مطلق او خاص . . . فتقول المتقابلان اما يؤخذ باعتبار القول و العقد او بحسب الحقائق انفسها و الاول هو التقابل السلب و الايجاب كقولنا زيد ليس بكاتب و الثانى اما ان يكون احدهما عدميا او يكونا وجوديين و الاول هو التقابل العدم و الملكة و هو يقارب تقابل السلب و الايجاب » .\r\n( از كشف المراد ص 54 و رجوع شود به شرح منظومه سبزوارى ص 110 - شفا ج 2 ص 555 - اسفار ج 1 ص 136 ، 134 - تفسير ص 1031 - دستور ج 1 ص 338 - 340 ) .\r\n\r\nتَقاصّ\r\n- ( اصطلاح فقهى ) استيفاء حق بطور مطلق از كسى كه به نحوى از انحاء در اداء حقوق اشخاص نكول دارد ، استيفاء حق بهر نحوى كه ممكن است .\r\nدر كليات حقوقى آمده است .\r\nجز در مورد يقين به حق و عجز از تحصيل آن نمىتوان تقاص نمود . پس با ظن به حق فضلا از احتمال و شك ، تقاص جائز نيست و همچنين با امكان تحصيل حق از طريق مراجعه به حاكم شخصا نمىتوان تقاص نمود .\r\nپس اگر استيفاء حق از طريق حاكم متعذر باشد و صاحب حق نتواند عين مال خود يا مثل و يا قيمت آن را بدست آورد اشكالى نخواهد داشت اما اگر مجبور باشد كه جنس ديگرى ، مغاير با جنس مال خود تقاص نمايد موقوف باذن حاكم خواهد بود .\r\nاما تقاص وديعه - در آن دو قول است و منشأ دو قول ، دو حديث نبوى است :\r\n1 - ادّ الأمانة إلى من ائتمنك و لا تخن من خانك . يعنى كسى كه امانتى به تو سپرد به او برگردان و آنكه به تو خيانت كرده تو به او خيانت نكن .\r\n2 - به هند فرموده خذى ما يكفيك و ولدك من ماله يعنى به قدر كفاف خود و فرزندت از مال ابى سفيان كه شوهرش بوده بگير و واضح است كه مال شوهر نزد زن وديعه است .\r\n\r\nتقدم\r\n- ( اصطلاح فلسفى ) تقدم عبارت از بودن چيزى است در جلو و قبل و در مرتبت اول و بنا بر مشهور پنج نوع است به اين بيان كه متقدم يا مجامع با متأخر مىشود يا نه قسم دوم تقدم بالزمان است و قسم اول يا متقدم علت تامهء متأخر است تقدم بالعليت است و يا علت تامهء متأخر نيست تقدم بالطبع است مانند تقدم واحد بر اثنين و در صورتى كه متأخر محتاج بمتقدم نباشد دو صورت دارد يا تقدم و تأخر بر مأخذ ترتب است به اين كه مثلا شىء بمبدأ\r\n\r\n","description":"","footnote":"","page_name":" 568 ","page_number":616},
  {"content":"\r\n\r\nمجدود نزديكتر از غيرش باشد تقدم بالوضع است مانند تقدم جنس بر فصل و صف اول بر صف دوم و اگر بر حسب ترتيب و قرب و بعد نباشد تقدم بالشرف است .\r\n( از دستور ج 1 ص 335 ) قطب الدين ميگويد : « و تقدم و تأخر بر معانى بسيار اطلاق شود چه شايد كه هر دو بالزمان باشند چون اب و ابن يا بالذات باشند چون حركت يد و حركت مفتاح يا بالطبع چون واحد و اثنين يا بمرتبت چون صف اول و ثانى و بشرف چون معلم و متعلم و همچنين « مع » بر معانى بسيار اطلاق شود » .\r\n( درة التاج جزء اول از بخش نخستين ص 30 ) .\r\nمتكلمان قسم ششمى براى تقدم اضافه كرده‌اند كه تقدم بالذات باشد مانند تقدم اجزاء زمان بعضى بر بعضى ديگر .\r\nميرداماد تقدم مفارقات را بر ماديات تقدم دهرى ميداند و تقدم ذات حق را بر ما سوى الله تقدم سرمدى و تقدم انفكاكى ناميده است و بالجمله اقسام تقدم عبارت است از :\r\n1 - تقدم بمرتبت كه متقدم اقرب بمبدأ موجود يا مفروض باشد چنان كه گويند بغداد قبل از كوفه است اين نوع تقدم بر دو قسم است يكى آنكه ترتيب آن طبيعى باشد يعنى بالطبع باشد و لو آنكه تقدمش بالطبع نباشد مانند تقدم جسم بر حيوان و حيوان بر انسان و ديگر آنكه ترتيب آن باعتبار وضع باشد مانند زمانيات و مانند تقدم امام بر مأموم .\r\n2 - تقدم بالطبع مانند تقدم واحد بر اثنين و خطوط بر مثلث . 3 - تقدم بالعليت كه وجود متقدم علت ، براى وجود متأخر باشد .\r\n4 - تقدم بالزمان مانند تقدم نوح بر حضرت محمد صلّى اللّه عليه و آله 5 - تقدم بشرف و فضل مانند تقدم عالم بر جاهل .\r\n6 - تقدم بالماهية بنا بر قول كسانى كه ماهيات را مجعول بالذات ميدانند .\r\n7 - تقدم بالحقيقة مانند تقدم وجود بر ماهيت بنا بر قول صدرا و ساير اصالت وجوديان .\r\n8 - تقدم بالحق صدرا گويد : اين نوع از تقدم از امورى است كه ادراك آن بسيار دشوار است و عارفان بالله و راسخون در علم دريابند كه وجود هر علت موجبهء مقدم بر معلول است بنحو تقدم بالحق و بالاخره تقدم وجود علت بر وجود معلول نه تقدم ذات علت بر ذات معلول كه تقدم بالعليت است .\r\n( كشاف ص 1213 - اساس الاقتباس ص 58 اخوان ج 3 ص 329 - تفسير ص 1409 تهافت التهافت ص 67 - اسفار ج 1 ص 266 264 - ج 3 ص 52 - شفا ج 2 ص 464 شرح هدايه ص 101 ) .\r\n\r\nتَقَدُّمِ اصل بر دَليل\r\n- ( اصطلاح فقهى ) منظور از اصل در اينجا رجوع به حالت سابقه است كه اصل استصحاب باشد و هم رجوع به قاعده و قواعد كليه مفروغ عنه است و بهر حال بحث در تعارض اصل است با دليل در موردى كه كداميك مقدم است .\r\n- تا اصل موجود است رجوع به بدل جائز نيست - بنا بر اين هر گاه پس از قبض بيع معلوم شود كه مبيع فاسد بوده بايد مشترى عين مبيع را به بايع رد نمايد\r\n\r\n","description":"","footnote":"","page_name":" 569 ","page_number":617},
  {"content":"\r\n\r\nو همچنين است عين مغصوبه .\r\n( كليات حقوقى ص 10 ) .\r\n\r\nتَقْدير\r\n- ( اصطلاح فلسفى و عرفانى ) تقدير به معناى اندازه و تعيين قدر و مقدار است و از نظر فلاسفه به معناى مشخص و معين شدن حوادث وجودى و تعين و اندازهء آن در عالم قضاء الهى و تدوين در لوح محفوظ بوسيلهء قلم قدرت مىباشد و از نظر عرفا تقدير از طرف حق هدايت است و كسى كه ترك تدبير كند بتقدير راضى شود و كسى كه مشاهدهء مقدور كند خود را بىاختيار داند .\r\n( از شفا ج 2 ص 645 - دستور ج 1 ص 345 شرح كلمات بابا طاهر ص 247 ) .\r\nو خلق را در تقدير بدايتى نباشد و لكن تقدير از طرف حق هدايت است و كسى كه مشاهدهء مقدور كند ، خود را بىاختيار داند ( شرح كلمات بابا ص 247 ) .\r\nگفته‌اند - كه خدا در ازل ذات و صفات و همه چيز را و مقدار آن را دانسته است و اين معنى تقدير خداست و گفته‌اند خدا در ازل همه چيز را دانسته و خواسته است و اين معنى تقدير خدا است يعنى علم واردات او تقدير اوست .\r\n( از انسان كامل ص 62 ) .\r\nبعضى از تركيبات : قلم تقدير ، ديوان تقدير ، تقدير ازل ، فراش تقدير .\r\n\r\nتَقْديس\r\n- ( اصطلاح فلسفى و عرفانى ) تقدس در لغت به معناى تطهير است و اصطلاحا تنزيه حق است از كل ما لا يليق بجنابه و از نقائص كونيه و از تمام آنچه كمال به حساب ميآيد به نسبت به غير حق از موجودات مجرده و يا غير مجرده و اخص از تسبيح است از لحاظ كيفيت و كميت يعنى اشد تنزيها است از تسبيح چنان كه فرمودند « سبوح قدوس » و اين تأخر دليل بر اشد تنزيها بودن است .\r\n( از دستور العلماء ج 1 ص 241 - كلمات مكنونه ص 97 ) .\r\nبعضى از تركيبات : منبر تقديس ، سبحهء تقديس .\r\n\r\nتَقَرُّر\r\n- ( اصطلاح فلسفى ) تقرر يعنى قرار گرفتن و متحقق شدن تقرر در اعيان يعنى تحقق در خارج و اصطلاحا عبارت از وجود خارجى و ذهنى است و اعم از ثبوت است كه وجود در خارج است و گاه با ذكر قيد و وصف ديگر آرند و گويند تقرر در اذهان و يا تقرر در اعيان .\r\n( از دستور ج 1 ص 342 - اسفار ج 1 ص 21 ) .\r\n\r\nتَقْرير\r\n- ( اصطلاح اصولى ) و مقرر داشتن و تثبيت كردن باشد و گويند تقرير معصوم حجت است يعنى هر گاه در محلى حاضر باشد و كسى عملى را انجام دهد و مورد تقيه هم نباشد و ساكت باشد معلوم مىشود كه اين عمل شرعى است و حجت است ( از قوانين ص 494 ) .\r\nبنا بر اين تقرير تثبيت عمل مكلف است بالالتزام عقلى .\r\n\r\nتَقْريظ\r\n- ( اصطلاح ادبى ) تقريظ مدح باشد و مخصوص شخصى زنده است بر خلاف مدح كه عام است و بر كتابى تقريظ نويسند يعنى از عمل و كار او ستايش نمايند .\r\n\r\nتَقْسيطِ ثَمَن\r\n- ( اصطلاح فقهى ) يعنى قيمت و ارزش متاع را قسط قسط كردن\r\n\r\n","description":"","footnote":"","page_name":" 570 ","page_number":618},
  {"content":"\r\n\r\nدر مقابل تقسيط متاع ، و يا قسطى براى شرط و وصفى در متاع قرار دادن كه اين امر جايز نيست رجوع به تبعض صفقه شود .\r\n\r\nتَقْسيم\r\n- قسمت كردن باشد و نزد اهل ادب آن باشد كه شاعر معنى خاص بگويد و تفاصيل آن را بيان كند چنان كه هيچ قسم از اقسام آن را مهمل نگذارد رجوع به ( المعجم ص 276 و مطول ص 359 ) .\r\nشود .\r\nدر ابدع آرد : تقسيم آنست كه گوينده اشياء متعدده را ايراد كند و پس از آن بيان كند آنچه راجع است بهر يك از اشياء مذكوره بطور تفصيل و تعيين بر خلاف لف و نشر مثال :\r\n*\r\n تو فارغ و شهرى به خيال تو در آشوب * از آرزوى وصل تو يابيم جدائى\r\nجمعى بتزلزل كه مبادا روى از بزم * خلقى بسر راه كه از خانه برآئى \r\nسعدى :\r\n دو كس چه كنند از پى خاص و عام * يكى نيك محضر دگر زشت نام\r\nيكى تا كند تشنه را تازه حلق * يكى تا به گردن در افتند خلق \r\n*\r\n ز خان و عارض و زلفين آن بت دلبر * يكى گل است و دوم سوسن و سيم عنبر \r\n( از ابدع ص 177 ) .\r\n\r\nتَقْصير\r\n- ( اصطلاح اخلاقى ، فقهى ) كوتاهى كردن باشد و در فقه آن باشد كه كسى در اعمال حج كار خلاف كند مثل آنكه ناخن خود را در احرام بگيرد كه بايد كفاره بدهد و آن عمل را تقصير گويند . ( از شرح لمعه ج 1 ص 161 ) .\r\nكه افعال محرّمه را كه نبايد در حال احرام انجام دهد مرتكب شود و اطلاق آن بر كفاره از باب اطلاق سبب بر مسبب است .\r\nدر معتقد الاماميه آمده است :\r\nو چون از سعى فارغ شود ، تقصير بر او واجب بود . و تقصير آن باشد كه ناخن بچيند ، و از موى سر يا ريش چيزى فرا گيرد .\r\nچون تقصير كرد ، از همه چيز حلال شد ، مگر صيد ، براى آنكه در حرم است .\r\nاگر تقصير فراموش كند ، تا كه احرام گيرد به حج ، برو باشد گوسفندى .\r\nو احرام به حج گيرد نزديك زوال روز ترويه كه هشتم ذو الحجه است ، از زير ناودان كعبه يا نزديك مقام ابراهيم . و آنچه در احرام اول بجاى آورده باشد بجاى آرد ، الا آنست كه در دعا ذكر حج كند ، و آواز به تلبيه برندارد تا بيرون رود .\r\nو به منا رود ، چون بموضعى رسد كه آن را « رقطا » گويند ، و بر ابطح مشرف شود ، آواز به « لبيك » واجب و سنت بردارد ، و بگويد : « لبيك ، لبيك بحجة تمامها و بلاغها عليك » و دعا بخواند .\r\nو مستحب است كه شب به منا باشد ، و نماز شام و خفتن و بامداد آنجا گذارد ، تا از آنجا به عرفات آيد .\r\nو امام نرود تا آنگه كه آفتاب برآيد .\r\nو چون به عرفات رود ، آنچه مرسوم است از دعا بخواند ، و « لبيك » بآواز گويد ، تا آنگه كه به عرفات رسد .\r\n( معتقد الاماميه ص 32 - 321 ) .\r\n\r\n","description":"","footnote":"","page_name":" 571 ","page_number":619},
  {"content":"\r\n\r\n\r\nتَقْطيع\r\n- ( اصطلاح ادبى ) نزد اهل ادب برابر نمودن اجزاء كلام باشد باجزاء افاعيل يعنى حرف متحرك مقابل متحرك و ساكن مقابل ساكن رجوع شود به ( درهء نجفى ص 15 ) .\r\n\r\nتَقْليد\r\n- ( اصطلاح فقهى ) در لغت آويزان كردن قلاده باشد بر گردن و افسار به گردن خود زدن است و در اصطلاح عمل بقول غير است بدون درخواست دليل مانند اطاعت عامى از مجتهد اعلم و جامع شرائط فتوى ، تقليد در اسلام در فروع است نه در اصول و بر مجتهد تقليد از غير حرام است يعنى مجتهد بايد برأى خود عمل كند و در ضروريات و اصول هم براى همه حرام است و تقليد از كارهاى ديگران كه ناپسند است روا نيست و آياتى چند در مذمت تقليد آمده است كه در اين آيات مذمت كند از كسانى كه به پيروى از آباء و اجداد خود پاىبند بكهنه و بت‌پرستى ميباشند و حاضر به درك حقايق نمىباشند ( از قوانين ج 2 ص 176 كشاف ج 2 ص 434 - قواعد شهيد ص 178 - معالم ص 236 ) .\r\nدر اصول رشاد آمده است :\r\nمسأله لزوم تقليد جاهل از عالم از مسائل بديهيه و متفق عليها است و عامى هم در عرف اهل اصول اعم است از عامى بسيط و عالمى كه هنوز بدرجه اجتهاد بالغ نگرديده است .\r\nشخص عامى از يك طرف مكلف باتيان تكاليفى است كه بر توجه آنها به سوى خود علم اجمالى دارد و از طرفى ديگر قادر باستخراج صورت تفصيلى آنها از از منابع مربوطه نيست بنا بر اين ناچار است بشخصى كه آشنا به احكام و قادر باستنباط آنها از مبادى اصليه است مراجعه نموده و تكاليف تفصيلى خود را از وى سؤال و بگفته‌هاى او عمل نمايد - لكن لازم است كه آن شخص علاوه بر واجد بودن شرائط علمى اجتهاد - مؤمن و عادل و صادق القول نيز باشد تا آراء و گفته‌هايش اطمينان‌بخش گردد .\r\nهر گاه مجتهد متعدد و همگى از حيث علم و تقوى با هم مساوى باشند عامى در مراجعه بهر يك از آنها مخير خواهد بود ولى اگر يكى اعلم و اتقى از ديگران باشد در اين صورت اعلم و اتقى را انتخاب خواهد كرد - و هر گاه يكى اعلم و ديگرى اتقى باشد رجحان با اعلم خواهد بود چه آنكه وسيلهء استنباط احكام شرعيه علم است نه تقوى - و از تقوى همان اندازه كه وى را مىباشد .\r\nمسأله ديگرى كه در اين مقام شايان توجه مىباشد اين است كه عامى بايد بر شايستگى و جامع الشرائط بودن مفتى علم و يقين حاصل كند زيرا مجرد ظن در اين مورد كافى نيست و دليلى بر حجيت چنين ظنى قائم نگرديده است اكنون بايد ديد كه اين علم چگونه و بچه وسيله ممكن است براى يك عامى كه خود بهرهء از علم ندارد حاصل شود .\r\nمحقق ( قد ) در اين مورد بيانى دارد كه خلاصهء مفادش اين است : مقلد در تشخيص مفتى نبايد بظواهر امور اكتفاء ورزد يعنى اگر شخصى را مثلا در صدر امور دينى مشاهده كند و يا آوازه شهرتش را بشنود و يا خلق را بسوى وى متوجه ببيند و يا معروفيتش را به زهد و تقوى\r\n\r\n","description":"","footnote":"","page_name":" 572 ","page_number":620},
  {"content":"\r\n\r\nملاحظه نمايد اين ظواهر را نبايد ملاك تشخيص قرار دهد - زيرا كسى كه در وراء اين ظواهر بدعوى اجتهاد پرداخته ممكن است در حق خود اشتباه نموده و يا مردم را به اشتباه انداخته باشد . بنا بر اين لازم است كه فقط بوسيله مجالست و ممارست مستقيم يا بوسيله ممارست علماء و شهادت آنان بر شايستگى علمى و اخلاقى وى علم حاصل كند . انتهى . . .\r\n( اصول رشاد ص 291 - 290 ) .\r\n\r\nتَقْوى\r\n- ( اصطلاح اخلاقى و عرفانى ) به معناى اتقاء و پرهيزكارى است و اتخاذ وقايت است و اصطلاحا دورى كردن از عقوبت حق است بواسطهء انجام طاعات حق و احتراز از محرمات است .\r\n( از دستور ج 2 ص 341 و رجوع شود به كلمات مكنونه ص 97 ) .\r\nو بعضى گويند تقوى پرهيز از محرمات است فقط و گفته‌اند ( التقوى مجانبة ما يبعدك عن الله ) ( طبقات ص 460 ) .\r\nفيض گويد : تقوى آنست كه محامد حق را وقايت خود سازد و اضافهء همه كمالات و فضائل به حضرت او كند و خداى با چنين كس باشد چنان كه فرمود  إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ  ( دستور العلماء ج 1 ص 241 ) .\r\nدر شرح تعرف است : كه اصل تقوى بر دو معنى است يكى ترسيدن و ديگرى پرهيز كردن و تقوى بنده از خداوند بر دو معنى است يا خوف از عقاب است و يا از فراق باشد ، از غير حق پرهيز كند و با غير او نيارامد ، تا از خدا جدا نماند و پرهيز كند از آنچه به دو ميل نمايد زيرا كه هر اندازه كه به غير حق مايل باشد از حق دور باشد .\r\nمعروف كرخى گويد : « قلوب الطّاهرين تشرح بالتّقوى و تزهر بالبرّ و قلوب الفجّار تظلم بالفجور » ( طبقات ص 90 ) .\r\nو گفته‌اند : « تعرف تقوى الرجل فى ثلاثه اشياء : فى اخذه و منعه و كلامه » ( طبقات 63 ) .\r\nبعضى از بزرگان گويند : تقوى از گناه دورى كردن و از نفس جدا گشتن است .\r\n( از شرح تعرف ج 3 ص 131 ) .\r\n\r\nتَقْويمِ كَواكِب\r\n- اين اصطلاح هيوى است و عبارت است از بعد موضع كواكب از رأس حمل يعنى عبارت از قوسى بود از منطقه البروج ميان اول حمل و موضع كواكب بر توالى بروج كه طول كوكب نيز گويند و مراد از موضع كوكب در طول طرف خطى بود كه از مركز عالم بمركز كوكب گذرد و به فلك اعلى منتهى شود . هر گاه كوكب بر منطقة البروج بود و الا نقطهء تقاطع دايره عرض است كه به طرف خط مذكور رود و اين خط را خط تقويمى گويند و حركتى كه آن كوكب بوسيله آن ، آن قوس را قطع مىكند حركت طولى و حركت تقويمى گويند .\r\n( از بيست باب ملا مظفر و رجوع شود به التفهيم ص 273 284 ) .\r\n\r\nتَقيَّه\r\n- ( اصطلاح فقهى ) نگه‌دارى است و نگه‌دارى خود است از ضرر غير بواسطهء موافقت كردن با آن در قول با فعل كه مخالف با حق است و آن گاه واجب است اگر مسأله جان و قتل نفس در ميان باشد و گاه حرام است اگر ضررى\r\n\r\n","description":"","footnote":"","page_name":" 573 ","page_number":621},
  {"content":"\r\n\r\nدر كار نباشد و گاه مستحب است و گاه مكروه ( از قواعد ص 261 ) .\r\nدر هر حال مسأله تقيه در مذهب شيعه يكى از مسائل مهم است كه حتى الامكان بايد رعايت شود و حضرت صادق فرمودند\r\n« التقية دينى و دين آبائى »\r\n. \r\nتَكاثُف\r\n- ( اصطلاح فلسفى ) تكاثف عبارت از نقصان مقدار حجم جسم است بدون آنكه چيزى از آن منفصل گردد و گاهى براند ماج نيز اطلاق تكاثف شده است كه عبارت از تقارب اجزاء جسم است به نحوى كه اجزاء غريبه از آن خارج شود شيخ اشراق گويد : تكاثف و تخلخل حقيقى نيست « و اما التخلخل و التكاثف فلا نسلمهما بالمعنى الحقيقى اذ ليس الا بتبديد الاجزاء و اجتماعها و تخلخل الجسم اللطيف بينها » .\r\n( مجموعهء دوم مصنفات شيخ اشراق ص 77 و رجوع شود به شفا ج 2 ص 407 ج 1 ص 69 ، 67 - اسفار ج 2 ص 124 ، 25 ) .\r\n\r\nتَكافُؤ\r\n- ( اصطلاح فلسفى ) دو امر را متكافئ گويند كه متلازم يكديگر بوده و از لحاظ وجودى يكدگر را كافى باشند و ميان آن دو علاقهء لزوميه باشد و در عين حال هيچ يك علت ديگرى نباشد .\r\n( از اسفار ج 1 ص 21 ) .\r\nدر كلمات شيخ اشراق انواع متكافئه و انوار قاهرهء متكافئى و اصحاب اصنام متكافئه آمده است .\r\n( رجوع شود به مجموعهء دوم مصنفات شيخ اشراق ص 144 - 145 ، 178 ) .\r\n\r\nتَكاليفِ شَرعيَّه\r\n- ( اصطلاح فقهى ) عبارت از دستورات و قوانين مذهب است در مقابل تكاليف عرفيه و عقليه كه بموجب عرف و عقل است .\r\n\r\nتَكاليفِ فِعْليَّه\r\n- ( اصطلاح اصولى كلامى ) مقابل تكاليف انشائيه‌اند ( از كفايه ص 53 ) . بدان جهت كه تكاليف در مقام انشاء غير از تكليف در مقام عمل‌اند و در مقام انشاء قابل عمل نمىباشند زيرا ممكن است نسخ و بدا پيش آيد .\r\n\r\nتَكامُل\r\n- ( اصطلاح فلسفى و عرفانى ) عزيز الدين نسفى در باب طبقات موجودات و تطور و تكامل آنها بيان بسيار جالبى دارد و مىگويد نفوس جزوى از عالم علوى اول به عناصر و طبايع مىآيد . . .\r\nو مقصود از اين همه كشش و كوشش آنست كه نفوس جزئيه كه در عناصراند تربيت يابند و پرورش يابند و استعداد عروج كنند و به نباتات آيند اول صورتى كه از صورت نباتات پيدا مىكند صورت طحلب است و اين طحلب گياهى سبز است كه در آبها پيدا مىآيد و بمراتب برمىآيد و صورت نباتات و اشجار پيدا مىكند تا به حدى كه شجر به حيوان نزديك شود همچون درخت خرما و درخت لفاح و درخت واق واق و چندين هزار سال ديگر درين مرتبه مىباشند و از گردش افلاك و انجم پرورش مىيابند و درين مرتبه نام وى نفس نباتى است آن گاه از نبات به حيوان مىآيند و اول صورتى كه از صورت حيوانات پيدا مىكنند صورت خراطين است و اين خراطين كرمى سرخ و دراز و باريك است كه در گل و زمين آبناك بود و بمراتب برمىآيد و صورت حيوانات بتدريج پيدا مىكند تا به حدى كه حيوان غير ناطق به حيوان ناطق\r\n\r\n","description":"","footnote":"","page_name":" 574 ","page_number":622},
  {"content":"\r\n\r\nنزديك مىشود همچون فيل و بوزينه و نسناس و چندين هزار سال ديگر در اين مرتبه مىباشند و از گردش افلاك و انجم پرورش مىيابند و در اين مرتبه نام وى نفس حيوان است و آن گاه از حيوان به انسان مىآيند و اول صورتى كه از صورت انسان پيدا مىكنند . صورت زنگيان است و در اين مرتبه نام وى نفس انسانى است يعنى نفس ناطقه و نفس ناطقه را در اين مرتبه نفس اماره گويند و بمراتب برمىآيد تا بدرجهء حكماء رسند . . .\r\n( از انسان ص 411 - 412 ) .\r\nدر سخنان عارفان آمده است كه :\r\nهمهء موجودات عالم با شتاب هر چه تمامتر بسوى كمال روند خواه شاعر بدين امر باشند و خواه نباشند و اين امر ناموس طبيعت است لكن در انسان امرى است ارادى و تابع اراده و خواست او باشد ، دستورات اخلاقى انبياء و اولياء و اهل حق همه بر اين اساس است .\r\nدر قرآن مجيد آمده است :\r\n ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ  مولانا گويد :\r\n اى مبدل كرده خاكى را بزر * خاك ديگر را نموده بو البشر\r\nكار تو تبديل اعيان و عطا * كار ما سهو است و نسيان و خطا\r\nسهو و نسيان را مبدل كن بعلم * من همه جهلم مرا ده صبر و حلم\r\nاى كه خار شوره را تو نان كنى * ويكه نان مرده ار تو جان كنى\r\nاى كه جان خيره را رهبر كنى * ويكه بيره را تو پيغمبر كنى\r\nاى كه خاك تيره را تو جان دهى * عقل و حس و روزى و ايمان دهى\r\nشكر از نى ميوه از چوب آورى * از منى مرده بتى خوب آورى\r\nگل ز گل صفوت ز دل پيدا كنى * پيه را بخشى ضياء و روشنى\r\nميكنى جزو زمين را آسمان * مىفزايى در زمين از اختران\r\nهر كه سازد زين جهان آب حيات * زودترش از ديگران آيد ممات\r\nديدهء دل كو بگردان بنگريست * ديده كانجا هر دمى مينا گريست\r\nقلب اعيانست و اكسير محيط * ائتلاف خرقهء تن بىمخيط\r\nتو از آن روزى كه در هست آمدى * آتشى يا خاك يا بادى بدى\r\nگر بدان حالت ترا بودى بقا * كى رسيدى مر ترا اين ارتقا\r\nاز مبدل هستى اول نماند * هستى ديگر بجاى او نشاند\r\nهمچنين تا صد هزاران هست‌ها * بعد يكديگر دوم به ز ابتدا\r\nآن مبدل بين وسايط را بمان * كز وسايط دور گردى ز اصل آن\r\nواسطه هر جا فزون شد وصل جست * واسطه كم ذوق وصل افزونتر است\r\nاز سبب دانى شود كم حيرتت * حيرتى كو رو دهد در حضرتت\r\nاين بقاها از فناها يافتى * از فنا پس رو چرا بر تافتى\r\nزان فناها چه زيان بودت كه تا * بر بقا چسفيدهء اى بينوا\r\nاز جمادى بى خبر سوى نما \r\n\r\n","description":"","footnote":"","page_name":" 575 ","page_number":623},
  {"content":"\r\n\r\n وز نماى سوى حيات و ابتلا * باز سوى عقل و تمييزات خوش\r\nباز سوى خارج اين پنج و شش * از جمادى مردم و نامى شدم\r\nوز نما مردم ز حيوان سرزدم * مردم از حيوانى و آدم شدم\r\nپس چه ترسم كى ز مردن كم شدم * جملهء ديگر بميرم از بشر\r\nتا برآرم از ملائك بال و پر * وز ملك هم بايدم جستن ز جو\r\n كُلُّ شَيْءٍ هالِكٌ إِلَّا وَجْهَهُ  * بار ديگر از ملك قربان شوم\r\nآنچه اندر وهم نايد آن شوم * پس عدم گردم عدم چون ارغنون\r\nگويدم انا اليه راجعون * مرگ دان آن كاتفاق امت است\r\nكاب حيوانى نهان در ظلمت است \r\n\r\nتكبر\r\n- ( اصطلاح اخلاقى ) يكى از صفات رذيله است و گفته‌اند « تكبر المطيعين على العصاة بطاعتهم شر من معاصيهم و اضر عليهم » ( طبقات ص 333 ) .\r\n\r\nتكبيرات\r\n- ( اصطلاح فقهى ) تكبيرات عبارتند از « الله اكبر الله اكبر لا إله الا الله و الله اكبر . . . . . »\r\n\r\nتكبيرة الاحرام\r\n- ( اصطلاح فقهى ) و الله اكبر گفتن است كه مقارن با نماز است و بواسطهء آن داخل در نماز مىشود و آن انسان را محرم مىكند و بر او حرام مىشود كارهائى كه منافى با نماز باشد ( از شرح لمعه ج 1 ص 63 ) .\r\nيعنى تكبيرى كه بوسيله آن انسان محرم بكسر مىشود .\r\n\r\nتكبيرات افتتاحيه\r\n- ( اصطلاح فقهى ) و قبل از دخول در نماز مستحب است شش تكبير گويد كه باضافه تكبيرة الاحرام هفت تكبير مىشود و آنها را تكبيرات افتتاحيهء نماز گويند كه بايد شش مرتبه « الله اكبر » بگويد و در مرتبهء هفتم قصد تكبيرة الاحرام كند و داخل در نماز شود .\r\n\r\nتَكَثُّرِ در انواع\r\n- ( اصطلاح فلسفى ) عبارت از انواع مختلف باشد . چون هر جنسى متنوع مىشود و تقسيم بانواع گوناگون مىشود .\r\nفارابى گويد : تكثر اگر در انواع باشد بواسطهء تكثر ماهيات است و اگر عددى باشد بواسطهء تكثر در اعداد بود و در جوهر اشياء بواسطهء ماده و لواحق ماده بود و اگر در اعراض باشد بواسطهء موضوعات بود .\r\n\r\nتِكْرارُ الضَّوابط\r\n- ( اصطلاح اشراقى ) و منظور اين است كه تمام حركات و سكنات و حوادث و وقايع دورى بعد از دورى و كورى بعد از كورى تكرار خواهد شد .\r\n( رجوع شود به حكمة الاشراق ص 238 ) .\r\n\r\nتَكْرير\r\n- ( اصطلاح ادبى ) تكرير و تكرار در فن معانى بيان از انواع اطناب باشد و ابلغ از تأكيد است و از محاسن فصاحت است و فائده آن تقرير و تأكيد و زيادت تنبيه باشد مانند   « قالَ الَّذِي آمَنَ يا قَوْمِ اتَّبِعُونِ أَهْدِكُمْ سَبِيلَ الرَّشادِ يا قَوْمِ إِنَّما هذِهِ الْحَياةُ الدُّنْيا »   كه حرف ندا تكرار شده است و يا در موقعى كه كلام طولانى است از جهت خوف از فراموشى تكرار كند مانند «  وَ لَمَّا جاءَهُمْ كِتابٌ مِنْ عِنْدِ اللَّهِ   X  . . . تا  X   فَلَمَّا جاءَهُمْ ما \r\n\r\n","description":"","footnote":"","page_name":" 576 ","page_number":624},
  {"content":"\r\n\r\n أَوْفُوا »  و مانند   « كَلَّا سَوْفَ تَعْلَمُونَ ثُمَّ كَلَّا سَوْفَ تَعْلَمُونَ »   ( از مختصر المعانى ص 118 - كشاف ج 2 ص 1247 ) .\r\nدر ابدع آرد . تكرار :\r\nآنست كه گوينده لفظى را براى تأكيد يا مدح . . تكرار كند مانند :\r\n مسلمانان مسلمانان مسلمانى مسلمانى * و زين آئين بىدينان پشيمانى پشيمانى \r\n*\r\n اى سنائى عاشقى را درد بايد درد كو * بار جور نيكوان را مرد بايد مرد كو ؟\r\nدر زواياى خرابات از چنان مردان هنوز * چند گوئى مرد هست و مرد هست آن مرد كو\r\nز آتش و از باد و آب و خاك ايشان يادگار * يك فروغ و يك نسيم و يك نم و يك گرد كو \r\n( از ابدع ص 179 - 180 ) .\r\n\r\nتَكْفير\r\n- ( اصطلاح كلامى و فقهى ) نسبت به كفر دادن باشد و اطلاق شود بر گذاردن يكى از دو دست را بر روى ديگرى در حال نماز كه تكفير گويند و آن در نزد شيعه مبطل نماز است مگر در حال تقيه به آنكه در مجمع اهل تسنن باشد .\r\n\r\nتَكْفين\r\n- ( اصطلاح فقهى ) كفن كردن ميت را گويند و آن در اسلام از واجبات كفائى است كه با انجام يك نفر و عهده‌دار شدن او از عهده ديگران برداشته مىشود ( از الفقه على ص 368 ) .\r\n\r\nتَكْليف\r\n- ( اصطلاح كلامى ، فقهى ) تكليف نزد اصوليان عبارت از الزام فعل است كه در آن دشوارى و مشقت و سختى باشد و بنا بر اين مندوب و مباح و مكروه از احكام تكليفى نخواهند بود زيرا الزامى در آنها نيست و گفته شده است كه تكليف اعتقاد و التزام به احكام الله است و بنا بر اين احكام پنجگانه همه تكليفى ميباشند ( از كشاف ج 2 ص 1255 ) .\r\n\r\nتَكْليفِ ما لا يُطاق\r\n- ( اصطلاح كلامى ) يعنى تكليفى كه از حدود قدرت و توانائى خارج باشد كه مشمول قاعده عسر و حرج مىباشد و در اسلام احكام حرجى نيست و بنا بر اين تكليف ما لا يطاق نشده است و بدين جهت است كه احكام ثانوى پديد آمده است در موقع عسر از احكام اولى .\r\n\r\nتَكْليفِ فِعْلى\r\n- ( اصطلاح كلامى ، فقهى ) در مقابل انشائى است و از لحاظ مفاد هم مقابل تكاليف اعتقادى است و هم تكاليف انشائى و هم آنچه بالقوه است لكن در اينجا منظور مقابل انشائى است و هم ميتواند مقابل اصول اعتقادات باشد و بهر حال در كتاب معتقد الاماميه در باب اعتقاد اماميه نسبت به تكليف آمده است كه :\r\nاعتقاد كرده‌اند كه تكليف حسن است ، و آن تعريض منافعى است كز تكليف نتوان يافت . و بىاستحقاق رسانيدن به آن منافع حسن نباشد و قبيح باشد ، چنان كه قبيح است آحادى را از امت با پيغمبر خداى در تعظيم و ثواب برابر داشتن ، و جاهلى را با عالمى يكسان گردانيدن .\r\nو كافر مكلف است بايمان باجماع مسلمانان . و اعتقاد اين طائفه آنست كه :\r\nكافر مخاطب است بعبادات از نماز و روزه و زكات و حج و غير آن .\r\nو دليل برين آنست كه ، آنچه شرائط تكليف است از حياة و قدرت و آلت و عقل و نصب دليل و تمكين و شهوت قبيح و نفرت از حسن اين همه كافر\r\n\r\n","description":"","footnote":"","page_name":" 577 ","page_number":625},
  {"content":"\r\n\r\nرا حاصل است ، پس چنان كه مؤمن با اين شرائط مخاطبست كافر نيز هم مخاطب باشد .\r\nو آنكه عبادت كافر از وى صحيح نباشد با كفر ، لازم نيايد كه مخاطب نباشد بعبادات شرع . و وجود كفر مر كافر را ، چون وجود حدث است مر محدث را ، كه با وجود حدث نماز صحيح نيست . پس چنان كه بر محدث واجب است كه طهارة كند تا نماز از وى صحيح باشد ، بر كافر نيز واجب است كه ايمان آرد تا عبادات از وى صحيح باشد .\r\nو چون خداى تعالى ميفرمايد : كه  يا أَيُّهَا النَّاسُ اعْبُدُوا رَبَّكُمُ  و كافر در اين خطاب داخل است ، پس عبادت برو واجب باشد .\r\nاگر گويند : كه اگر بر كافر عبادت واجب بودى ، قضاى نماز و عبادات ديگر چون اسلام آرد بر وى واجب بودى ، و چنين نيست .\r\nجواب گويند : كه وجوب قضا تابع وجوب ادا ، نيست بلكه آن بدليلى ديگر معلوم باشد ، كه قضا اگر تابع ادا بودى بايستى كه چون نماز جمعه فايت شود قضاى آن واجب باشد ، و بر زن حائض قضاى نماز ايام حيض واجب باشد ، و نيست . پس معلوم شد كه وجوب قضا تابع وجوب ادا نيست .\r\nو اعتقاد كرده كه خداى تعالى تعالى تكليف ما لا يطاق نكند ، زيرا كه تكليف كردن كسى را به چيزى كه وى نتواند و بر آن قادر نباشد قبيح باشد ، و خداى تعالى قبيح نكند .\r\nچنان كه عاجزى بر جاى بمانده را تكليف دويدن كردن ، و نابينا را تكليف نوشتن كردن ، و اين در وسع و قدرت ايشان نيست ، پس تكليف بدين قبيح بود .\r\n( رجوع شود به معتقد الاماميه ، 37 - 39 )\r\n\r\nتكميل\r\n- ( اصطلاح بديعى ) و آنست كه متكلم پس از اداى مقصود چنان داند كه آنچه گفته است كلام را بكمال نرسانده پس براى مزيد بيان معنى ديگرى بياورد .\r\nمعزى گويد :\r\n فكند رمح تو در ساعتى از آن مردم * ربود تيغ تو در لحظهء از آن لشكر\r\nهزار جوشن و تن در ميانهء جوشن * هزار مغفر و سر در ميانهء مغفر\r\nشده است باغ پر از رشته‌هاى در خوشاب * شده است راغ پر از توده‌هاى عنبر ناب \r\n( از ابدع ص 181 - 182 ) .\r\n\r\nتَكْوين\r\n- ( اصطلاح فلسفى ) تكوين عبارت از ايجاد شىء مسبوق بماده و مدت است مانند مواليد و مركبات از عناصر و نزد متكلمان اخراج معدوم است از عدم بوجود و تكون انقلاب و تغيير شىء است از آنچه بالقوة است بسوى فعليت « التكون هو من معدوم لا من موجود » .\r\n( از تهافت التهافت ص 106 و رجوع شود به ص 102 و 172 - تفسير ص 838 و 1463 كشاف ص 1276 - اسفار ج 3 ص 97 و ج 2 ص 172 ) .\r\n\r\nتَكْوينِ حَيوانات\r\n- ( اصطلاح فلسفى ) اخوان الصفا در باب تكوين نباتات و حيوانات بحث جالبى دارند نخست بحث در تكوين نباتات كرده و آن را مقدم بر تكوين حيوانات ميدانند و گويند از لحاظ خلقت نبات بر حيوان مقدم بوده\r\n\r\n","description":"","footnote":"","page_name":" 578 ","page_number":626},
  {"content":"\r\n\r\nاست زيرا كمال احتياج به طول زمان دارد و حيوانات آبى وجودا قبل از حيوانات بيابانى بوده‌اند ، بيانى ديگر دارند كه اين معنى را افاده مىكند كه پس از حيوانات تام الخلقه آدم بوجود آمد و بالاخره حيوانات را بر انسان وجودا مقدم ميدانند پس مقايسهء بين حيوانات و انسان كرده‌اند و مقايسهء بين حيوان و نبات ، سپس بحث مفصلى در باب حيوانات و انسان كرده و از زبان حيوانات چهارپا و طيور حكاياتى نقل كرده‌اند ( رجوع شود برساله پنجم از جسمانيات ص 147 - 298 ) .\r\n\r\nتَلاصُق\r\n- ( اصطلاح فلسفى ) تلاصق يعنى بهم چسبيدن و عبارت از برخورد دو سطح دو چيز است با يكديگر بطورى كه ميان آن دو فاصلهء نباشد .\r\n( از شفا ج 1 ص 84 ) .\r\n\r\nتَلْبيس\r\n- ( اصطلاح عرفانى و اخلاقى ) و نمودن چيزى را بخلاف واقع به خلق باشد و اين صفت را جز حق تعالى محال باشد و ناپسند كه كافر را نعمت مؤمن مينمايد و مؤمن را نعمت كافر تا وقت اظهار حكم وى باشد و هر كس خصال مذمومه را بپوشاند به صفات محموده گويند تلبيس مىكند و نفاق و ريا را تلبيس نخوانند هر چند در اصل تلبيس باشد .\r\n( از شرح تعرف ج 3 ص 131 - كشف - المحجوب ص 57 - لمع ص 271 ) .\r\n\r\nتَلْبياتِ ارْبَع\r\n- ( اصطلاح فقهى ) تلبيات اربع يعنى لبيك گفتن براى احرام كه چهار تلبيه بايد گفته شود و صيغه آن « لبيك اللهم لبيك لبيك ان الحمد و النعمة و الملك لك لا شريك لك لبيك » است .\r\n\r\nتَلَف\r\n- ( اصطلاح عرفانى ، فقهى ) عبارت از هلاك است ، حقيقت آن اندكاك حس است در خمود طبع نزد سلطان حال .\r\n( شطحيات ص 520 ) .\r\nدر فقه تلف مال غير باشد كه به عنوان عاريت يا غير آن مأخوذ شده باشد يا مال خود شخص .\r\n\r\nتَلَفِ قَبل از قَبْض\r\n- ( اصطلاح فقهى ) قبض و اقباض يعنى دادن و ستدن در معاملات پس از انجام تشريفات معامله و اجراى عقد معامله قبض و اقباض شرط است يعنى اينكه مثلا فروشنده متاع را تحويل خريدار دهد و خريدار بها را البته در مبادلات حال و معجل در صورت تخلف از قبض و اقباض و يا تلف متاع مورد مبادله احكامى دارد .\r\nدر كليات حقوقى آمده است :\r\n- مالى كه فروخته شده و هنوز بقبض مشترى درنيامده اگر تلف شود تلف آن از مال فروشنده است يعنى زيان آن دامنگير او خواهد شد ، و از اين قاعده در لسان فقهاء به اين طور تعبير شده كل مبيع تلف قبل قبضه فهو من مال البائع .\r\nو لا محاله ، عقد منفسخ است و لازمه انفساخ عقد برگشت هر مالى است به صاحبش .\r\nانحلال عقد ممكن است از حين تلف باشد يا از حين عقد . بر تقدير اول نماء بين عقد و تلف متعلق ببايع است و بر تقدير ثانى متعلق به مشترى است .\r\n( كليات حقوقى 28 ) .\r\nاصولا تلف هر چيزى در غير مورد تعدى و تفريط راجع به مالك است و لكن بر خلاف قاعده تلف مبيع قبل از قبض بر حسب مستفاد از حديث نبوى\r\n« كل مبيع تلف قبل قبضه\r\n\r\n","description":"","footnote":"","page_name":" 579 ","page_number":627},
  {"content":"\r\n\r\nفهو من مال البائع »\r\nتلف آن به عهده بايع قرار گرفته است .\r\nبعضى براى اينكه آن را با اصول و قواعد تطبيق كنند تلف را كاشف از انفساخ قهرى عقد قرار داده تا مبيع قبل از تلف ملك بايع شده و تلف در ملك او واقع شود .\r\nبنا بر اين ، قاعده را بايد به اين نحو تنظيم نمود : هر مالى در دست كسى كه قبل از عقد مالك بوده تلف شود تلف آن به عهده او خواهد بود چنان كه تلف آن در دست شخصى كه آن را به عقد مالك شده راجع به خود اوست .\r\nتلف قبل از قبض با كلى بودن ثمن معنى ندارد . اما اگر ثمن شىء باشد و قبل از قبض تلف شود تلف به عهده مشترى است .\r\nو همان طورى كه به تلف مبيع قبل از قبض عقد منحل مىشود ، تلف ثمن ، قبل از قبض موجب انحلال عقد است .\r\n\r\nتَلَفِ مَبيع در زمانِ خِيار\r\n- ( اصطلاح فقهى ) هر گاه مبيع در زمان خيار از بين برود نظر به اين كه صاحب خيار حقى نسبت بدان دارد در فسخ معامله و يا تنفيذ آن مسائلى بوجود مىآيد در كليات حقوقى آمده است .\r\nتلف در زمان خيار بر عهده كسى است كه خيارى براى او نيست چنان كه گفته‌اند التلف فى زمن الخيار ممن لا خيار له .\r\nپس اگر حيوانى نزد مشترى در ظرف سه روز تلف شود و قائل باشيم به اين كه خيار حيوان مختص به او است بمقتضاى اين قاعده تلف آن دامنگير بايع خواهد شد و مشترى ثمنى را كه ببايع داده پس مىگيرد .\r\nو لازمهء اين قاعده آنست كه عقد آنا ما قبل از تلف منفسخ شده باشد تا تلف در ملك بايع اتفاق افتاده و ثمن به مشترى برگردد . چنان كه مقتضاى هر فسخ يا انفساخى همين است و الا معقول نيست كه ضمان تلف مال شخصى پايگير شخص ديگرى شود .\r\nو اين قاعده نظير قاعده كل مبيع تلف قبل قبضه فهو من مال بايعه مىباشد . فرقى كه هست آنجا تلف قبل از قبض است و اينجا بعد از قبض . و آيا فسخ از حين عقد است يا حين تلف ؟ همان بحثى كه در آن مسأله جارى است در اينجا جارى خواهد بود .\r\nتلف در زمان خيار دامنگير كسى خواهد شد كه خيارى نداشته باشد . پس اگر خيار فقط براى بايع باشد و مبيع در دست مشترى تلف شود تلف آن به عهده مشترى است . و بموجب اين قاعده در مقابل ، بايع ضامن شناخته شده و بايد مثل يا قيمت مبيع را ببايع بپردازد . و فقط حق دارد ثمنى را كه در مقابل آن ببايع داده از او استرداد نمايد .\r\nاين قاعده كه مسلم نزد فريقين است و بموجب نص خاص ثابت شده است مخالف با قواعد است زيرا ضمان شخص در مقابل ديگرى نسبت بمالى كه تلف شده و ملك خود او بوده با مالك بودن او جمع نمىشود و چگونه ممكن است كه عينى ملك شخصى باشد و آن شخص ضامن مثل يا قيمت عين مملوك خود در مقابل غير باشد .\r\nفقهاء مذهب حنفى براى رفع اشكال در باب تلف در زمان خيار ملتزم شده‌اند به اين كه در مبيع خيارى وقتى خيار براى بايع باشد مبيع به مشترى انتقال نيافته بلكه بملكيت او باقيمانده و جزء اموال او محسوب است و لذا اگر در دست مشترى تلف شود مشترى ضامن خواهد بود و بايد مثل يا قيمت آن را ببايع بدهد .\r\nو براى فرار از اين اشكال خود را\r\n\r\n","description":"","footnote":"","page_name":" 580 ","page_number":628},
  {"content":"\r\n\r\nبورطه‌هاى ديگرى انداخته‌اند و آن التزام به اين امر است كه عقدى كه واجد شرائط صحت است مؤثر نباشد و بدتر از اين آنكه عقد واحد از طرفى مؤثر باشد و از طرف ديگر غير مؤثر زيرا فرض اين است كه ثمن از ملك مشترى كه خيارى ندارد خارج و داخل در ملك بايع شده و لكن مبيع از ملك بايع خارج نشده باشد .\r\nپس اين جماعت براى فرار از يك محذور خود را در سه محذور واقع ساخته‌اند 1 - عدم تأثير عقد .\r\n2 - تأثير عقد از جهتى دون جهت ديگر .\r\n3 - اجتماع عوض و معوض در ملك شخص واحد كه بايع باشد زيرا مالك ثمن شده و حسب الفرض مثمن نيز در ملك او باقى است .\r\nو اگر بگويند ثمن از ملك مشترى كه خيارى براى او نيست خارج شده و داخل در ملك بايع نشده است چنانچه بعض فقهاء حنفى به آن قائل شده‌اند لازم مىآيد بقاء ملك بلا مالك .\r\nاما فقهاء اماميه براى رفع محذور ملتزم بانفساخ قهرى شده‌اند و مىگويند عقد بيع مفيد ملكيت است براى بايع ذو الخيار نسبت به ثمن و براى مشترى كه براى او خيارى نيست ، نسبت به مثمن و از اين حيث بين آنها تفاوتى نبوده و مساوى هستند .\r\nو لكن اگر مال در دست مشترى كه خيارى ندارد تلف شود خيار بايع ساقط خواهد شد .\r\nو به حكم قاعده التّلف فى زمن الخيار ممّن لا خيار له تلف كاشف از انفساخ قهرى است به اين معنى كه مبيع قبل از تلف آنا ما داخل در ملك بايع شده و به اين لحاظ تلف آن در دست مشترى دامنگير مشترى مىشود و بايد مثل يا قيمت آن را با استرداد ثمن ببايع بدهد .\r\nو همچنين است حكم مسأله در عكس قضيه يعنى جائى كه خيار مختص به مشترى و ثمن در دست بايع تلف شده باشد .\r\nو اگر چه اين توجيه هم خالى از تكلف نيست و لكن چارهء جز التزام به آن نيست . همه اينها در تلف سماوى است اما در صورتى كه مستند باتلافى باشد اگر متلف بايع است و صاحب خيار هم او باشد اتلافش در حقيقت تصرف عملى و فسخ فعلى محسوب است .\r\nپس بايد ثمن را به مشترى برگرداند و اگر خيار براى مشترى باشد خيارش باقى خواهد بود و ميتواند معامله را فسخ كرده و ثمن را مسترد دارد و يا آنكه معامله را امضاء نموده مثل يا قيمت آن را از بايع بگيرد .\r\nو اگر متلف مشترى است و خيار هم براى او باشد بسبب اتلاف عين ، خيار خود را اسقاط نموده و بالنتيجه عقد لازم و ملك بايع نسبت به ثمن استقرار يافته است .\r\nو اگر خيار براى بايع باشد خيارش باقى خواهد بود . ميتواند بارد ثمن مثل يا قيمت تالف را از مشترى اخذ نمايد و يا آن را امضا كند كه در اين تقدير ملكيت او نسبت به ثمن استقرار خواهد يافت .\r\nو اگر متلف شخص ثالثى است خيار ذو الخيار خواه بايع باشد يا مشترى باقى خواهد بود پس اگر ذو الخيار بايع باشد ميتواند معامله را امضاء نمايد و در اين صورت ملكيت او نسبت به\r\n\r\n","description":"","footnote":"","page_name":" 581 ","page_number":629},
  {"content":"\r\n\r\nثمن استقرار خواهد يافت و ميتواند آن را فسخ كند در اين صورت بايد ثمن را به مشترى مسترد داشته و رجوع به قيمت نمايد .\r\nمرجع مطالبه قيمت آيا شخص ثالث خواهد بود يا مشترى مخير است بهر كدام بخواهد رجوع نمايد در مسأله وجوهى است .\r\nحكم مزبور فوق از حيث فسخ و اجازه در صورتى كه متلف اجنبى بوده و ذو الخيار مشترى باشد نيز جارى خواهد بود .\r\nقدر متيقن از مورد قاعده تلف در زمن خيار خيارات زمانى است يعنى خياراتى كه براى آنها زمان ممتدى باشد مثل خيار مجلس و خيار شرط و خيار حيوان .\r\nاما غير زمانى مثل خيار عيب و خيار غبن و خيار رؤيت و امثال آنها جريان قاعده در آنها خالى از اشكال نخواهد بود خصوصا با فوريت اين خيارات زيرا در مورد اين قبيل از خيارات زمانى كه خيار در آن امتدادى داشته باشد وجود ندارد تا وقوع تلف در آن تصور شود .\r\nكلمات اصحاب در اين باب مختلف است . كلمات بعضى ظاهر در تعميم است و بعضى تصريح به تخصيص كرده‌اند و بعضى در مسأله متوقفند و مستفاد از اخبار . عدم تعميم است .\r\n\r\nتَلْقين\r\n- ( اصطلاح فقهى ) عبارت از القاء شهادتين و اقرار بتوحيد و اصول دين است بر مرده بعد از دفن و آن مستحب است و يكى ديگر تلقين در حال احتضار است كه شهادتين و اقرار بائمه اطهار و كلمات فرج است و بالجمله يكى از مستحبات مؤكده است ( از شرح لمعه ج 1 ص 37 ) 30 ) .\r\n\r\nتَلَقّى الرُّكْبان\r\n- ( اصطلاح فقهى ) و آن باشد كه خريداران متاع بروند بيرون شهر در جلو كاروانيان كه متاع خود را به شهر حمل ميكنند و در وسط راه از آنها بخرند به منظور مغبون كردن آنها و اين عمل از قديم مرسوم بوده است كه كسبه و تجار مخصوصا در تره‌بار قبل از آنكه كاروانيان به شهر برسند ميرفتند خارج از شهر و متاع آنها را ميخريدند « و هو الخروج الى الركب القاصد الى بلد للبيع عليهم او لشراء منهم وحده اربع فراسخ فما دون فلا يكره ما زاد لانه سفر للتجارة و انما يكره اذا قصد الخروج لاجله » ( از شرح لمعه ج 1 ص 255 ) .\r\n\r\nتَلْميح\r\n- ( اصطلاح ادبى ) و آن بود كه الفاظ اندك بر معانى بسيار دلالت كند و لمح جنبش برق باشد و لمحه يك نظر بود و چون شاعر چنان سازد كه الفاظ اندك او بر معانى بسيار دلالت كند آن را تلميح خوانند ( از مطول ص 499 - المعجم ص 279 ) .\r\nدر ابدع آرد :\r\nتلميح آنست كه متكلم در نظم يا نثر اشاره نمايد بقطعهء معروف يا مثلى مشهور بطورى كه معنى مقصود را قوت دهد .\r\nهلالى گويد :\r\n هر دو بر اوج كمال همچو مه و آفتاب * هر دو بباغ جمال چون سمن و ياسمن\r\nشيفتهء باغ آن غنچه خضرا لباس * سوخته داغ اين لالهء خونين كفن\r\nنافه ايشان حليم چون سلمى و سليم * مهرهء دل در مهار رشته جان در رسن\r\nماه جبينان طلوع كرده ز كوهان او * همچو طلوع سهيل از سر كوه يمن \r\n\r\n","description":"","footnote":"","page_name":" 582 ","page_number":630},
  {"content":"\r\n\r\n( از ابدع ص 185 - 186 )\r\n\r\nتَلْويح\r\n- ( اصطلاح اهل معانى ) و نوعى از كنايت باشد كنايت كثير الوسائط مانند « كثير الرماد » و « جبان الكلب » و تلويح اشاره كردن به شخص باشد ( از تلخيص ص 174 ) .\r\nدر ابدع آرد :\r\nتلويح آنست كه متكلم در طى نظم و نثر كلماتى درج كند كه چون آنها را مرتبا خارج نمايد كلماتى جداگانه شود از قبيل آيه از قرآن مجيد يا حديث يا امثال و حكم .\r\nمثال پارسى :\r\n خوارست جهان پيش نوالت يكسر * فخر است ز القاب تو دين را و خطر\r\nتو كان محامدى و از گوهر * ز الماس ضميرت سپرى شد خنجر \r\n( اين رباعى را شرف الدين گفته كه نام ممدوح وى خواجه فخر الدين محمد الماس از آن بر مىآيد ) ( از ابدع ص 187 - 189 ) .\r\n\r\nتَلْوين\r\n- ( اصطلاح عرفانى ) تلوين ، يعنى تلون عبد در احوال خود ، يعنى از حالى بحالى گشتن است چنان كه حضرت موسى بيك نظر الهى متلون گرديد كه بواسطه تجلى الهى بطور سينا هوش از وى بشد ( و خره و سى صعقا ) .\r\nشاه نعمت الله گويد : تلوين احتجاب است از احكام حال با مقام بلند به آثار حال - صاحب لمع گويد : تلوين علامت حقيقت است زيرا تلوين عبارت از ظهور با قدرت قادر است .\r\nابو القاسم قشيرى در مقام بيان معنى تلوين و تمكين گويد : تلوين صفت اهل حقايق است پس مادام كه عبد در طريق است صاحب تلوين است زيرا كه ارتقا ميابد از حالى بحالى ديگر و از وصفى بوصفى ديگر و در قصهء يوسف است كه زنانى كه حب يوسف در قلب آنها بود بواسطهء كثرت توجه و غلبهء اشتغال آنها بيوسف احوال چنان دگرگون گرديد كه صاحب تلوين شدند و دست خود را بريده و توجهى بدان نكردند زيرا غلبهء اشتغال آنها بيوسف موجب غيبت آنها از احساس خود شده بود .\r\nو گويد صاحب تلوين در ازدياد است و همواره ارتقا يابد از حالى بحالى اعلى از حال قبل بطور بينهايت زيرا مقدورات الهى را نهايتى نيست و لكن بشريت را ناچار حدى باشد .\r\nو پيغمبر ما صاحب تمكين بود و از آن جهت در شب معراج با وجود مشاهدهء عوالم الهى و عجايب و اسرار خلقت منقلب نگرديدند و بدان حال كه رفتند برگشتند در صورتى كه حضرت موسى صاحب تلوين بود كه با يك تجلى  « خَرَّ مُوسى صَعِقاً »  و در ميان زنانى كه حسن يوسف آنها را باعجاب در آورده بود زن عزيز مصر صاحب تمكين بود و آنها صاحب تلوين و ازين جهت گفتند « حاشا » كه آن از جنس بشر نيست .\r\nو بالجمله بنده مادام كه در ارتقاء است صاحب تلوين است و موقعى كه و اصل شد و در جنب جبروت الهى جاى گرفت صاحب تمكين است .\r\nدر كشف الاسرار است كه تلوين صفت ارباب احوال است .\r\nدر رياض العارفين است كه تمكين صفت اهل حقايق است .\r\nدر كشاف است : كه تمكين زوال\r\n\r\n","description":"","footnote":"","page_name":" 583 ","page_number":631},
  {"content":"\r\n\r\nبشريت است كه آن را مرتبت فنا و فقر گويند .\r\nابن عربى گويد : تمكين حال اهل وصول است .\r\nهجويرى گويد : تمكين عبارت از اقامت محققان است اندر محل كمال و درجت اعلى و اهل مقام از مبتديانند و اهل تمكين از منتهيان .\r\nمقامات ، منزل راهست و تمكين قرار در پيشگاه إله ، آب تا در رود است روان است و چون به دريا رسد قرار گيرد .\r\nو متمكن متردد نباشد و از حالى بحالى نگردد بلكه ، رخت يكسره به حضرت برده ، و انديشهء غير از دل سترده نه معاملتى رود بر او كه حكم ظاهرش بدل كند و نه حالى بدل يابد كه حكم يا طش متغير گرداند به حكم  « فَاخْلَعْ نَعْلَيْكَ »  اسباب تلوين از وى اسقاط كند .\r\nو بعضى گويند تمكين فوق و بالاتر است از طمأنينت زيرا تمكين اشارت است بنهايت استقرار عبد .\r\n( از كشاف ص 1310 - كشف المحجوب ص 486 - لمع ص 366 - رساله قشيريه ص 41 - رياض العارفين ص 38 - شرح منازل 188 ) .\r\n\r\nتَماثُل\r\n- ( اصطلاح منطقى و ادبى ) و تماثل دو جمله متعاطف را گويند . در منطق تماثل اتحاد دو چيز است در نوع يعنى در تمام ماهيت و هر گاه گفته شود مثلا دو چيز مثلانند و يا متماثلانند مراد اين است كه آن دو متفق در تمام حقيقت و ماهيت‌اند پس هر دو امرى كه مشترك باشند در تمام ماهيت مثلانند و اگر مشترك نباشند متخالفند و متخالفان هم يا متقابلانند يا نه . ( از كشاف ص 1342 - اسفار ج 1 ص 134 )\r\n\r\nتَماسّ\r\n- ( اصطلاح فلسفى ) تماس يعنى برخورد و متماسان اللذان طرفا هما معا لا فى المكان بل فى الوضع الواقع عليه الاشارة فان الاطراف ليست فى مكان البتة و لها وضع ما » .\r\n( از شفا ج 1 ع 83 ) .\r\n\r\nتَمام\r\n- ( اصطلاح فلسفى ) كلمهء تمام و تام ابتداء در اشيائى كه معدود بوده است به كار برده ميشده است چنان كه مثلا ميگفته‌اند كه فلان تام الاعضاء است يعنى اعضاء او باندازه‌ايست كه بايد باشد و بعبارت ديگر در اشياء ذو كميت و بعد در مورد اشيائى كه از لحاظ وجود صفات بر ديگرى برترى داشته است به كار برده ميشده است و بعد در مورد اشيائى كه از هيچ جهت نيازى به غير نداشته است به كار برده شده است و گفته‌اند ذات حق تام الوجود و فوق تمام است .\r\n( از شفا ج 1 ص 497 )\r\n\r\nتَمامُ المُشْتَرَك\r\n- ( اصطلاح فلسفى ) تمام مشترك ميان چند نوع را جنس گويند مانند حيوان كه جزء تمام مشترك است رجوع شود به جنس .\r\n( از دستور ج 1 ص 349 )\r\n\r\nتَماميَّه\r\n- ( اصطلاح كلامى ) يكى از فرق معتزله را گويند كه پيروان تمامة بن اشرس نمرى است كه در زمان مأمون و معتصم و الواثق عباسى رهبر قدريه بود و گمان ميكرد كه زنادقه و نصارى و دهريه در روز بازپسين خاك خواهند شد و اطفال نيز زنده نخواهند شد چون آخرت دار ثواب و كيفر است .\r\n( از مختصر الفرق بين الفرق ص 115 )\r\n\r\n","description":"","footnote":"","page_name":" 584 ","page_number":632},
  {"content":"\r\n\r\n( و رجوع به ثماميه شود و رجوع به مجموعه دوم مصنفات ص 94 شود ) .\r\n\r\nتَمَتُّع\r\n- ( اصطلاح فقهى ) در لغت بهره بردن و بهره برگرفتن باشد و جمع بين دو حج و عمره به دو احرام باشد و بالجمله در فقه حجى است كه عمرهء آن مقدم بر حج باشد در ماه‌هاى حج رجوع به حج شود .\r\n\r\nتَمْثيل\r\n- ( اصطلاح منطقى و ادبى ) در نزد اهل ادب نوعى از استعارت بطريق مثال بود كه چون شاعر خواهد كه بمعنى اشارت كند لفظى چند كه دلالت بر معنى ديگر كند بياورد و آن را مثال معنى مقصود سازد و اين صنعت بهتر از استعارات مجرده باشد و مثال آن از قرآن  « مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ ، »  ( رجوع شود به المعجم ص 273 ) .\r\nدر اصطلاح منطقى حكم است بر چيزى مانند آنكه بر شبيهش كرده باشند بسبب مشابهت و آن را قياس فقهى خوانند چه اكثر فقها به كار دارند .\r\n( اساس الاقتباس ص 333 و رجوع به كشاف ص 1344 شود ) .\r\nو بالاخره تمثيل نوعى از حجت است كه از راه مقايسهء امرى منصوص العلت و معلوم الحكم جزئى بواسطهء مشاركت آن با جزئى ديگر كه مجهول الحكم است حكم امر مجهول بدست مىآيد بعد از احراز حكم امر معلوم الحكم كه ملاك حكم است .\r\n( از دستور ج 1 ص 351 ) شيخ اشراق گويد : « التمثيل غير مفيد لليقين و هو ما يدعى فيه شمول حكم لامرين بناء على شمول معنى واحد لهما » .\r\n( از مجموعهء دوم مصنفات ص 42 ) شيخ اشراق گويد : تمثيل عبارت از اثبات حكمى باشد در امرى جزئى از جهت ثبوت آن در جزئى ديگرى كه با وى در دو علت حكم مشترك باشد و بديهى است كه احكام تمثيلى مفيد يقين نبوند زيرا در احكام تمثيلى ادعا مىشود كه حكمى شامل دو امر جزئى مىشود بدان جهت كه آن دو امر مشمول يك معنى مشتركند و خداوندان جدل اين نوع قياس را به دو راه بيان مىكند يكى آنكه آن معنى واحدى كه هر دو امر جزئى در آن مشتركند در هر كجا يافت شود مقرون به آن حكم خواهند بود و آن حكم محقق مىباشد و بالعكس هر كجا آن معنى شامل منتفى گردد حكم منتفى خواهد بود و بنا بر اين وجودا و عدما متلازم و متقارن با حكم‌اند و هر گاه از آنان از علت عدم جواز انفكاك آن دو در محل و موضعى كه برنخورده‌اند پرسيده شود بىاطلاعند طريق ديگر اينكه : كليهء اوصاف و صفاتى كه در مورد مسلّم الحكم و آنچه بنام اصل و شاهد ناميده‌اند يافت شود بر مىشمارند و يك يك را بررسى ميكنند تا به علت حكم برخورند و سپس آن وصفى كه علت حكم دانند هر گاه در موردى ديگر باشد همان حكم را در آن جريان دهند و بديهى است كه در اين روش نيز اين احتمال از آنان برداشته نمىشود كه ممكن است وصفى وجود داشته باشد كه آنان از آن غفلت كرده باشند و از آن بىاطلاع باشند و مناط حكم هم همان باشد .\r\nو چه بسا ممكن است حكمى متعلق و وابسته بامرى باشد كه پس از مدتى دراز از وجود آن آگاهى حاصل شود در هر حال در اين راه و روش استدلال پس از\r\n\r\n","description":"","footnote":"","page_name":" 585 ","page_number":633},
  {"content":"\r\n\r\nبررسى و برشمردن و جستجو كردن از اوصاف ثابت ميكنند كه وصفى از اوصاف كه موجود در اصل است مدار حكم و ملاك آن مىباشد و بجز آن وصف امرى ديگرى كه علت حكم باشد وجود ندارد و اوصاف ديگر سازگار با آن حكم نمىباشند و صلاحيت عليت حكم را ندارند به اين جهت كه عين آن اوصاف در موارد ديگر وجود دارند و ثابت ميكنند كه آن وصف خاص كه حكم به آن نسبت داده شده است خود مستقلا علت حكم است بدون مدخليت اوصاف ديگر .\r\nزيرا همين وصف در موردى ديگر مشابه علت حكم است .\r\nدر اين روش استدلال علاوه بر آنچه گذشت ايراد ديگرى هست و آن اينكه الغاء و طرد كردن كليهء اوصاف را از درجه اعتبار و معتبر دانستن همان يك وصفى كه حكم به آن نسبت داده شده است امرى محقق نمىباشد و صرف انتساب حكم به آن وصف خاص عليت تامه بودن آن را افاده نمىكند زيرا اين احتمال همچنان باقى است كه ممكن است اوصاف ديگر را نيز خصوصيتى باشد كه در حكم مدخليت داشته باشند و يا اينكه آن وصف خاص در آن امر مخصوص علت حكم باشد و خود اصل و شاهد را در ثبوت حكم بانضمام آن وصف مدخليت باشد و بعبارت ديگر ممكن است حكم در اصل تنها مستند به آن وصف نباشد تا اينكه در مشابه آن هم بتوان سرايت داد و بلكه تشخص و تعين و بالاخره خصوصيت آن اصل را در ثبوت حكم مدخليت باشد كه نيز ممكن است كه ثبوت و وجود حكم در اصل و شاهد مستند به تمام اوصاف باشد و اين فرض قوىتر است زيرا يقينا مشتمل بر علت حكم است .\r\nو ممكن است كه هر مرتبه از تعداد اوصاف در ثبوت حكم مدخلت داشته باشد مثلا دو به دو و سه به سه و بالاخره هر مرتبتى از مراتب اعداد اوصاف را خصوصيتى است كه ممكن است در ثبوت حكم مدخليت داشته باشند .\r\nو بنا بر اين بايد تمام مراتب اعداد اوصاف را برشمارد و بررسى كند و مدخليت آنها را در عليت حكم نفى كند و البته اين كار دشوار خواهد بود .\r\nو نيز ممكن است و اين احتمال هست كه آنچه را كه از اوصاف سبب حكم ميدانند و مشخص كرده‌اند بر دو قسم باشد و تنها حكم ملازم با يكى از آن دو باشد و با اين احتمال ممكن است آن دو قسم و نوع از وصف خاص كه ملازم با حكم است در محل نزاع يافت نشود و بنا بر اين حكم در آن موضع ثابت نمىشود . و اين احتمال و ايراد نزديك به همان ايرادات است كه گفته‌اند كه ممكن است وصفى از اوصاف باشد كه از وجود آن آگاهى حاصل نشده باشد و ملاك و علت حكم همان باشد .\r\nو اما اين ادعا كه گويند وصف معينى و مشخصى در مورد ديگر مشابه نيز خود مستقلا علت همان حكم است آنها را سود نرساند و در اثبات مدعى آنان مفيد نباشد زيرا ممكن است آن وصف معين جزء علت و جزء يكى از دو علت باشد كه بهر كدام ضميمه گرديد همان عليت تامه يابد و علت حكم شود .\r\nو البته ميدانيم كه جايز است براى حكمى و امرى عام مانند حرارت اسباب و علل بسيارى بود چنان كه حركت و آتش و\r\n\r\n","description":"","footnote":"","page_name":" 586 ","page_number":634},
  {"content":"\r\n\r\nشعاع و مجاورت جسم گرم همه علل حرارت‌اند چنان كه به زودى در اين باب سخن خواهيم گفت و بنا بر اين ممكن است در اين مورد خاص با آن وصف مشخص و معين وصف ديگرى باشد كه مجموعا مقتضى حكم خاص باشند و بنا بر اين مجددا در مورد دوم بايد اوصاف موجود بررسى و جستجو شود تا سواى وصف معين از درجهء اعتبار ساقط شود .\r\nو اينان تعليل حكم عام را در موارد متعدد بعلل متعدد منگرند و جايز نمىدانند كه حكمى عام در موارد متعدد مستند بعلل متعدد باشد و بر اين امر حجت و برهان آورده‌اند كه حاصل حجت و برهان آنها بازگشت به قياس تمثيل كند و به اين ترتيب از راه قياس تمثيل مسائلى را ثابت ميكنند كه تمثيل خود مبتنى بر همان مسائل است .\r\nو بنا بر اين چون جايز است كه حكم واحد عام مستند به علل متعدد باشد چنان كه بيان شد قاعدهء آنان در اين امر كه گويند آنچه در « اصل » و يا « شاهد » علت حكم است همان نيز در فرع و امر غايب علت مىباشد درست نخواهد بود و همين طور در باب شرط گويند همان امرى كه در « اصل » و يا « شاهد » شرط حكم است در فرع و فرع غايب نيز شر ط حكم مىباشد .\r\nزيرا چنان كه بيان شد جايز است كه براى امرى عام و يا مشخص علل و شروط متعددى باشد بر سبيل بدل اما در باب امر عام كه گذشت و در باب امر مشخص كه مستند به علل متعدد باشد بعدا سخن خواهيم گفت . و از جمله قواعد آنان اين است كه گويند « آنچه دلالت مىكند بر وجود امرى در « شاهد » همان امر دلالت مىكند بر وجود مثل همان در غايب » .\r\nدر پاسخ اين گفتار گفته مىشود : اگر منظور شما از اين دلالت ، دلالت آن وصف باشد لذاته بر حكم عام لازم آيد نسبت آن به آنچه هم در غايب است و هم در شاهد مساوى باشد و بنا بر اين ديگر نيازى به ترتيب قياس تمثيل نخواهد بود و اگر خصوصيت اصل و شاهد را مدخليتى باشد در ثبوت حكم و عليت آن و يا در دلالت آن وصف بر عليت حكم در اين صورت همان بحث گذشته در باب اعتبار و دخالت آن خصوصيت در عليت تكرار خواهد شد .\r\n( رجوع شود به شرح حكمة الاشراق ص 125 - 130 ) .\r\n\r\nتَمَدُّن\r\n- ( اصطلاح اجتماعى و اخلاقى ) و عبارت از اجتماع بنى نوع انسان و تعاون و تشارك در تحصيل غذا و لباس و مسكن است رجوع شود به مدينه .\r\n( از دستور ج 1 ص 350 ) .\r\n\r\nتَمَكُّن\r\n- تمكن عبارت از نفوذ بعد چيزى است در مكان و آن شىء نافذ را ممكن و آن دگر را متمكن گويند .\r\n( از كشاف 1352 )\r\n\r\nتَمْكين\r\n- ( اصطلاح فقهى و عرفانى ) تمكين يعنى امكان دادن و تسليم شدن زن به شوى خود جهت تمتع و بهره‌گيرى مشروع و واجب است كه زن نسبت به شوى خود تمكين كند و در صورت تخلف نفقه بر او نيست و زن حق مطالبه آن را ندارد .\r\nدر كليات حقوقى است :\r\nتا وقتى مرد مهريه را بزن تسليم ننموده و خوددارى از تسليم آن بنمايد زن هم حق خواهد داشت كه به او دست نداده و خوددارى از تمكين نمايد .\r\n\r\n","description":"","footnote":"","page_name":" 587 ","page_number":635},
  {"content":"\r\n\r\n( كليات حقوقى ص 290 ) در معنى عرفانى رجوع به تلوين شود .\r\n\r\nتَمَلُّك بِإرْث\r\n- ( اصطلاح فقهى ) رجوع به ارث شود .\r\n\r\nتَمْليك\r\n- ( اصطلاح فقهى ) مالك شدن و تسلط مالكانه يافتن بطور مطلق در نظام اسلامى مالك شدن از طرق مختلف حاصل مىشود كه در كتب فقهى مسطور است از راه ارث ، كار و كوشش ، كسب و تجارت .\r\nحرفه و شغل و جز آن در كليات حقوقى آمده است :\r\nتمليك مال خواه عين باشد و يا از حقوق قابل نقل و انتقال يا بازاء عوض مالى است مثلا عقد بيع و اجاره و صلح و يا به غير عوض مالى است مثل هبه . و هبه معوضه داخل در اين قسم است زيرا عوض در مقابل عين موهوبه نبوده بلكه در مقابل اصل هبه است .\r\nهر گاه تمليك مجرد از عوضى مالى بوده و به قصد اجر و ثواب واقع شود اگر تمليك طلق باشد صدقه است و اگر تمليك عين ، مقيد ببقاء و دوام آن بود ، بطورى كه قابل نقل و انتقال نباشد وقف خواهد بود .\r\nو اگر تمليك منفعت در مدت عمر يكى از طرفين بوده يا در مدت معينى باشد عمرى و رقبى است .\r\nهر گاه تمليك مجرد از عوض مالى به قصد اجر و ثواب نبوده و به صورت عقد واقع شده باشد هبه است و اگر به صورت ارسال باشد هديه است و اگر نه اين است و نه آن ، عطيه خواهد بود و اگر بذى رحم باشد آن را نحله نيز گويند . بر حسب استعمال عرفى ، بعضى را بجاى بعض ديگر نيز به كار مىبرند . ( كليات ص 167 )\r\n\r\nتَمَلُّكِ انْتِفاع\r\n- ( اصطلاح فقهى ) در مقابل تملك عين و منفعت است نكاح تملك انتفاع است نه منفعت و عين ( از قواعد شهيد ص 28 ) و بالجمله معاملات و عقود و ايقاعات گاه مفيد ملك عين‌اند و گاه انتفاع و گاه منفعت . رجوع به اسباب ملك و تملك شود .\r\n\r\nتَمَلُّك به هِبَه\r\n- رجوعه به هبه شود .\r\n\r\nتَمَلّك بِإحْياء\r\n- ( اصطلاح فقهى ) اين مسأله مربوط بزنده كردن زمين‌هاى مرده است يعنى زمينهائى كه مورد بهره‌بردارى نيست به نحوى از انحاء كه در باب احياء اراضى موات آمده است بهر حال يكى از طرق مالكيت زمين در فقه اسلامى مالك شدن از راه احياء و زنده كردن زمين‌هاى مرده است ، در كليات حقوقى در باب چگونگى و شرايط آن آمده است :\r\nاول آنكه قبلا ديگرى دست روى آن نگذاشته باشد و الا احياء آن صحيح نيست .\r\nدوم - سابقهء ملكى نسبت به ديگرى نداشته باشد . پس اگر قبلا ملك ديگرى بوده بايد اعراض مالك يا سبب مزيل ملك محقق باشد و الا احياء آن جائز نيست مگر اينكه طريان موات كافى در بطلان ملكيت باشد .\r\nسوم - سابقهء ملكى نسبت به ديگرى چهارم - مشعر عبادت مثل منى و مشعر و عرفه و امثال آنها نباشد .\r\nپنجم - متعلق حق غير نباشد . پس اگر امام يا كسى كه تصدى امور مسلمين حقا با او است زمين مواتى را به شخص معينى تخصيص داده باشد و يا آنكه ديگرى قبلا به وضع علامتى از قبيل مرز و كندن\r\n\r\n","description":"","footnote":"","page_name":" 588 ","page_number":636},
  {"content":"\r\n\r\nنهر و سنگچينى و امثال آنها شروع باحياء آن كرده باشد اشخاص ديگر حق احياء آن را نخواهد داشت .\r\nششم - احياء يا حيازت بايد به قصد تملك باشد . پس اگر كسى يكى از اسباب را بدون قصد يا به قصد غير حيازت فراهم سازد مالك آن نخواهد شد .\r\n( كليات حقوقى ص 205 )\r\n\r\nتَمْليكاتِ مَجّانى\r\n- ( اصطلاح فقهى ) مالك شدن از طريق هبه و جز آن از طرقى كه در عوض آن چيزى مبذول نشود در كليات حقوقى است :\r\nتمليك مجانى به غير قصد قربت هبه است و به قصد قربت صدقهء بمعنى عام .\r\nصدقهء بمعنى عام دو قسم است : منقول و غير منقول و صدقهء منقول نيز دو قسم است :\r\nواجب و مستحب .\r\nصدقهء واجب عبارت است از زكات اموال چنان كه در قرآن مجيد است انما الصدقات للفقراء و المساكين . و زكات ابدان ( فطريه ) كه در قرآن به آن اشاره شده قد - افلح من تزكى و ذكر اسم ربه فصلى . و تقديم زكات بر صلاة در خصوص اين مورد بر خلاف ساير موارد شايد اشاره بلزوم تقديم اداء فطريه بر نماز عيد فطر باشد .\r\nو مستحب از آن صدقه متعارفى است كه به فقراء داده مىشود .\r\nصدقهء غير منقول تقسيم مىشود به دو قسم : وقتى شخصى عينى را از ملك خود اخراج نمود و آن را به غير تمليك كرد اگر به قصد قربت و دوام باشد وقف است .\r\nو در صورتى كه اصل آن را به ديگرى تمليك نكرده بلكه منافع آن را در مدت معينى به غير تمليك كرده باشد حبس است . عمرى و رقبى و سكنى نيز از متفرعات حبس محسوبند .\r\n( كليات حقوقى ص 317 )\r\n\r\nتَمَنّى\r\n- ( اصطلاح ادبى ) تمنى يعنى آرزو و در عربى اطلاق شود بر طلب حصول چيزى بر سبيل محبت و از اقسام انشاء است ( از كشاف ج 1 ص 1357 ) و كلماتى كه براى آن آرند : ليت ، لعل ، رجأ . . . مىباشد .\r\n\r\nتمهيد\r\n- ( اصطلاح بديعى ) و آنست كه سياق كلام را در رباعى و ترجيعات بلكه در قطعات طورى ترتيب دهند كه سامع منتظر و آماده شنيدن تتمه كلام باشد و مصراع آخر رباعى كه مادهء آن خوانند بايد با كمال اهتمام در حسن موقع به كار برده شود مثال :\r\nرباعى\r\n فردا كه بنامهء سيه درنگرى * بس دست تحير كه بدندان ببرى\r\nبفروخته دين بدينى از بيخبرى * يوسف كه بده درم فروشى چه خرى \r\n* * *\r\n انگشت نماى خلق بودن تا چند * گويند مرو در پى آن سرو بلند\r\nبىفايده پندم مده اى دانشمند * من چون نروم كه ميبرندم بكمند \r\n( از ابدع ص 191 ) .\r\n\r\nتَميز\r\n- ( اصطلاح ادبى ) و در زبان عرب كلمه را گويند كه رفع ابهام از كلمه يا جمله يا نسبت كند بدين معنى كه كلمهء آورده شود كه احتمالات بسيار دهد سپس كلام ديگر آورده شود تا مقصود و منظور را معين كند كلمه‌اى كه رفع ابهام و احتمالات كند تميز گويند و منصوب است مانند « عندى عشرون درهما » و  « إِنَّ \r\n\r\n","description":"","footnote":"","page_name":" 589 ","page_number":637},
  {"content":"\r\n\r\n عِدَّةَ الشُّهُورِ عِنْدَ اللَّهِ اثْنا عَشَرَ شَهْراً »  و  « مِلْءُ الْأَرْضِ ذَهَباً »  كه كلمات درهما و ذهبا تميزند و رفع ابهام از نسبت كرده‌اند و مانند  « وَ اشْتَعَلَ الرَّأْسُ شَيْباً »  كه كلمه شيبا رفع ابهام از اشتغال رأس كرده است زيرا محتمل است كه اشتعال رأس در اثر شعله‌ور شدن به آتش باشد .\r\n\r\nتَنازُع\r\n- ( اصطلاح ادبى ) رجوع به باب تنازع شود .\r\n\r\nتَناسُب\r\n- ( اصطلاح بديعى ) و آن را مراعاة النظير نيز گويند و ايتلاف و مواخاة و تلفيق و توفيقش نيز گفته‌اند و آنست كه متكلم جمع نمايد بين معانى كه با هم متناسب باشند غير نسبت ضديت كه آن داخل اين صنعت نيست .\r\nمثال :\r\nجمال الدين عبد الرزاق گويد :\r\nالحذر اى عاقلان زين ديو مردم الحذر الفرار اى مردمان زين وحشت‌آباد الفرار مرگ در وى حاكم و آفات در وى پادشا ظلم در وى قهرمان و فتنه در وى پيشكار نرگسش بيمار بينى لاله‌اش دل سوخته غنچه‌اش دلتنگ يا بى و بنفشه سوگوار خوشدلى خواهى نبينى در سر چنگال شير عافيت خواهى نبينى در بن و دندان مار ( از ابدع ص 190 - 192 ) .\r\n\r\nتناسخ\r\n- ( اصطلاح فقهى ، كلامى ، اصولى ) در فقه نقل نصيب بعضى از ورثه باشد در اثر مرگ قبل از قسمت تركه بورثهء ديگر و آن را مناسخه هم نامند و در اصطلاح فلسفه رجوع بفرهنگ علوم عقلى تأليف نگارنده شود ( از كشاف ج 2 ص 1380 ) و بالجمله هر گاه ورثهء از وراث ميت قبل از تقسيم ارث بميرد سهم آن بورثهء ديگر منتقل شود .\r\nتناسخ در حكم عبارت از نسخ و زوال حكمى و ايجاد و تشريع حكمى ديگر است و نزد اهل نظر عبارت از تعلق روح و نفس ناطقه است بعد از تلاشى و فناء بدن به بدن ديگر بدون حصول فاصلهء ميان آن دو اولين كسانى كه در ميان حكماء قائل بتناسخ شده‌اند فيثاغورس و پيروان او بوده‌اند و بعضى گويند افلاطون نيز قائل بتناسخ بوده است .\r\nو در هر حال اين مسأله در طول تاريخ صور مختلف به خود گرفته است و عقايد و نظرياتى ابراز شده از اين قرار :\r\n1 - انتقال نفوس انسانى باجساد و حيواناتى كه از لحاظ اخلاقى و صفات ديگر مناسب با آن باشد .\r\n2 - انتقال نفوس ناطقه انسانى با بدان انسانهاى ديگر .\r\n3 - انتقال باجسام نباتى .\r\n4 - انتقال بجمادات .\r\n5 - انتقال بطريق صعودى از نبات به حيوان و به انسان .\r\n6 - انتقال بطريق نزول از عقول و مفارقات به انسان و از انسان به حيوان و از حيوان به نبات .\r\n7 - انتقال با بدان برزخى و آن برزخ غير از برزخى است كه واسطهء ميان مفارقات و اجسام است .\r\n8 - انتقال باجرام فلكى .\r\n9 - انتقال نفوس اشقياء باجساد حيوانات و سعداء بانسانها .\r\n10 - انتقال نفوس كاملان بمفارقات و عقول و ديگران بابدان انسانها .\r\nاغلب اين عقايد مردود شناخته شده\r\n\r\n","description":"","footnote":"","page_name":" 590 ","page_number":638},
  {"content":"\r\n\r\nاست . صدرا نوعى از تناسخ را كه انتقال نفوس ناطقه باشد در نشأت ديگر بابدانى كه مناسب با ملكات نفسانى آنها در دنيا است قبول دارد و در حقيقت آن ابدان است كه خود در نشأت دنياوى ساخته شده از مجموع ملكات فاضله و يا رذيله است نه آنكه ابدان ديگرى باشد و اما انواع ديگر تناسخ را مردود ميداند .\r\nدر تناسخ از عقايد صابئيان و سريانيان اخوان الصفا عقايدى نقل كرده‌اند كه آنان را عقيده بر اين است كه هر صنفى از اصناف خلق و خوى انسانى در نوعى يا انواعى از حيوانات موجود است كه در هنگام نقل نفوس رعايت تناسب خواهد شد از جمله شجاعت در شير و بىباكى در گرگ و حيله در روباه و حرص در خنزير و سلامت در الاغ و ذلت در شتر و سهو در وزغ و لجاجت در مگس و ولع در ميمون . و ظلم در مار و سرقت در عقعق و ربودن در باز و بيتابى در خرگوش و فراموشى در طاوس و حيله در كلاغ و نسيان در موش و احتكار در مورچه . . .\r\n( از رساله ناموسيات ص 333 ) .\r\nصدر الدين گويد :\r\n« فالتناسخ بمعنى انتقال النفس من بدن عنصرى او طبيعى الى بدن آخر منفصل عن الاول محال سواء كان فى النزول انسانيا كان و هو النسخ او حيوانيا و هو المسخ او نباتيا و هو الفسخ او جماديا و هو الرسخ او فى الصعود و هو بالعكس من الذى ذكر ناه و ان كان الى جرم فلكى كما ذهب اليه بعض العلماء . . .\r\nو اما تحويل النفس من نشأة الطبيعية الدنياوية الى نشأة الاخروية و صيرورتها بحسب ملكاتها و احوالها مصورة بصوره اخرويه حيوانية او غيرها حسنة و بهيئة نوريه او قبيحة ردية فليس ذلك مخالفا للتحقيق بل هو امر ثابت بالبرهان » .\r\n( اسفار ج 4 ص 98 ، 180 ، 96 - مبدأ و معاد ص 137 ، 235 - ش ص 476 - 477 - تهافت التهافت ص 177 ، 275 - دستور ج 1 ص 354 - زاد المسافرين ص 413 - 422 - كشف المراد ص 100 )\r\n\r\nتَناسُخيَّه\r\n- يعنى كسانى كه قائل بتناسخ‌اند .\r\n( اسفار ج 4 ص 138 ) در نزد عرفا مذهب تناسخ آنست كه ايشان ميگويند : كه ارواح انسان لطيفه‌ايست از عالم قدس و او را طهارت و كمال ذاتيست و بالقوه حاصل است و آمدن بدين جهان از جهت ظهور آن كمالات بالقوه است و هر روحى كه او كمال خود حاصل كرد ، او را عروج واقع شد و بقاى ابدى يافت و اگر حاصل نكرد ازين بدن به بدن ديگر متعلق مىشود و همين طور تا آن زمان كه كمال مقصود آن حاصل شود و اين مذهب باطل است .\r\n تناسخ زان سبب شد كفر باطل * كه آن از تنگ چشمى گشت حاصل \r\n( از شرح گلشن راز ص 20 )\r\n\r\nتناظُر\r\n- ( اصطلاح نجومى ) و عبارت از اتصال و مشاكله بود و آن بر دو نوع است يكى تناظر يومى كه تناظر زمانى گويند و نيز اتفاق طريقت گويند كه در اين نوع دو كوكب سيار در دو طرف اول سرطان يعنى نقطهء انقلاب صيفى قرار گيرند بدان سان كه بعد موضع و محل هر يك از سرطان متساوى بود مثلا چون كوكبى\r\n\r\n","description":"","footnote":"","page_name":" 591 ","page_number":639},
  {"content":"\r\n\r\nدر ده درجهء ثور بود و ديگرى در بيست درجهء اسد بنا بر اين ميان آنها تناظر بود زيرا بعد هر يك از رأس سرطان يك برج و 20 درجه بود . و نوع دوم تناظر مطلعى بود كه دو كوكب از دو طرف حمل به نحوى باشد كه بعد موضع آن دو از آن نقطه يعنى حمل كه اعتدال ربيعى است متساوى بود .\r\n( از بيست باب ملا مظفر ) .\r\nو تناظر را انواعى است . تناظر تسديسى و آن در هنگامى است كه يك كوكب در اول جوزا بود . و ديگر در آخر سرطان و يكى در اول قوس باشد و ديگرى در آخر جدى ديگر تناظر تربيعى است و ديگرى استقبالى ، تناظر تربيعى در روزى است كه يك كوكب در منتصف حقيقى ثور باشد و ديگرى در منتصف حقيقى اسد يا يكى در منتصف حقيقى عقرب بود و ديگرى در منتصف حقيقى دلو بود .\r\n( از بيست باب ملا مظفر ) .\r\n\r\nتَنافُر\r\n- ( اصطلاح ادبى ) و اطلاق بر وصف كلمهء شود كه موجب ثقل گردد اعم از آنكه از جهت تنافر خود حروف باشد يا كيفيات آن يا هر دو و بلكه در معانى و تنظيم آنها نيز ممكن است ( از كشاف ج 1 ص 1392 ) و بالجمله تنافر يا لفظى است يا معنوى تنافر لفظى به غرابت كلمات است يا حروف يا هر دو و معنوى به ترتيب و توالى معانى خاص متنافرة الطبع باشد رجوع شود به فصاحت و بلاغت\r\n\r\nتَناقُض\r\n- ( اصطلاح منطقى ) تناقض عبارت از اختلاف دو قضيه است بايجاب و سلب كه صدقا و كذبا جمع نگردند « هو اختلاف قضيتين بالايجاب و السلب لا غير » . ( مجموعهء دوم مصنفات ص 30 ) و يا اختلاف دو قضيه باشد در كيفيت اما بر وجهى كه لذاته اقتضاء كند كه يكى از آن دو قضيه بعينه يا لا بعينه صادق بود و ديگرى كاذب .\r\n( از اساس الاقتباس ص 98 ) .\r\nو گفته‌اند كه در تناقض هشت وحدت شرط دان و بالاخره دو قضيه موقعى متناقض‌اند كه از لحاظ كيف يعنى ايجاب و سلب مختلف و از بقيهء جهات متحد باشند هشت وحدت عبارتند از وحدت موضوع ، محمول ، مكان ، شرط ، اضافه ، جزء و كل ، قوت و فعل ، و وحدت و زمان .\r\nو بعضى گويند وحدت نسبت فقط شرط است و آن شامل تمام آن وحدات مىشود .\r\nشهاب الدين سهروردى گويد :\r\nتناقض اختلاف دو قضيه است بايجاب و سلب نه غير آن و بنا بر اين تناقض بين دو قضيه حاصل مىشود كه از لحاظ ايجاب و سلب تنها مختلف باشند و از اختلاف در سلب و ايجاب كه اختلاف در كيف است لازم مىآيد كه صدقا و كذبا با يكديگر جمع نشوند و بنا بر اين بايد از لحاظ موضوع و محمول و شرط و نسبتها و جهات مختلف نباشند .\r\nو در قضاياى محيطه نيازى به شرط زيادترى از شرايط برشمرده شده نيست و بلكه همان چيزى كه ايجاب كرده بعينه سلب مىشود مانند اينكه در قضيهء « بتاته » گوئيم « كل فلان بالضرورة هو ممكن ان يكون بهمانا » كه نقيض آن مىشود « ليس بالضرورة كل فلان هو ممكن ان يكون بهمانا » و همين طور است ساير قضايا .\r\n\r\n","description":"","footnote":"","page_name":" 592 ","page_number":640},
  {"content":"\r\n\r\nو هر گاه بگوئيم « لا شىء من الانسان بحجر » نقيض آن مىشود « ليس لا شىء من الانسان بحجر » و بدين ترتيب همان چيزى كه ايجاب كرديم در هر دو نقيض سلب كرده‌ايم بجز اينكه از سلب استغراقى كه در ايجاب هست آنچه لازم مىآيد و متيقن است سلب بعضى است با جواز ايجاب بعضى دگر .\r\nو از سلب استغراق در قضيهء سالبه مستغرقه آنچه لازم مىآيد و متيقن است ايجاب بعضى است با جواز سلب بعضى و قضيه‌اى كه اختصاص به بعضى دارد يعنى محصورهء جزئيه از جهت همان بعض نقيض نمىباشد مانند آنكه بگوئى « بعض الحيوان انسان » و ليس بعض الحيوان انسان زيرا « بعض » مهمل التصور است و ممكن است آن بعضى از حيوان كه انسان است بجز آن بعض باشد كه انسان نيست و بنا بر اين موضوع دو قضيه يكى نيست تا تناقض باشد و لكن هرگاه آن بعض را معين گردانيم و همانطور كه گفته شد براى آن نام معينى بگذاريم و سپس بدين ترتيب آن را به صورت « مستغرقه » و كلى درآوريم چنان كه بيان شد در اين صورت نقيض خواهد داشت و اصولا شايد بتوان گفت كه مبحث تناقض نيازى بدان دقت‌ها و غور و بررسىهائى كه مشائيان كرده‌اند ندارد و هر گاه اين قاعده كه ما در باب تناقض بگفتيم فراگيرى از بسيارى از بيهوده‌گوئيها مشائيان بىنياز خواهى شد .\r\n\r\nتَناسُل\r\n- ( اصطلاح فلسفى ) اين كلمه را صدر الدين به معناى تعاقب در كون به كار برده و خود گويد : از اصطلاحات ارسطو است و او نيز به همين معنى استعمال كرده است .\r\n( رسائل صدرا ص 89 ) .\r\n\r\nتَناهى\r\n- ( اصطلاح فلسفى ) هر امر كثيرى كه براى آن اجتماع و ترتب و ترتيب طبيعى يا وضعى باشد متناهى است و اما اگر اجزاء متكثره آن مجتمع نشوند مانند حركات و ازمنه و يا مجتمع شوند و ترتيبى در آنها نباشد نه ترتيب طبيعى مانند علل و معلول و نه وضعى مانند مقادير احتمال زياده و نقصان در آن ميرود و موجب تناهى آن نخواهد شد و بالاخره تناهى در مقابل عدم تناهى است از باب عدم و ملكه و امور متناهى امور محدود بحدودند و غير متناهى امورى هستند كه محدود بحدود نباشد « و اعلم ان التناهى و اللاتناهى . . .\r\nانما يعرضان بالذات للكم اما المتصل كتناهى المقدار و لا تناهيه او المنفصل كتناهى العدد و لا تناهيه و يعرضان لغيره بواسطته كالجسم ذى المقدار و العلل ذوات العدد » .\r\n( از كشف المراد ص 62 و رجوع شود به اسفار ج 2 ص 8 و ج 1 ص 151 ) .\r\n\r\nتَنْبيه\r\n- ( اصطلاح ادبى ) . مصدر باب تفعيل است و در عرف علما اطلاق بر چند معنى شود از جمله ايما و اشارت باشد و بيان و توضيح چيزى باشد بعد از اجمال آن و توجه شخص باشد بامرى مهم و نزد اصوليان از اقسام منطوق غير صريح باشد ( از كشاف ج 2 ص 1434 ) .\r\n\r\nتَنْجيز\r\n- ( اصطلاح فقهى ) منجز بودن را گويند در مقابل تعليق و يكى از شرائط عقد درست منجز بودن آنست آنكه معلق بر چيزى نباشد و متعاقدين طورى معامله را انجام دهند كه در مجلس معامله بلا شرط و تعليق برقرار شود و پاى\r\n\r\n","description":"","footnote":"","page_name":" 593 ","page_number":641},
  {"content":"\r\n\r\nدر هوا نماند و معلق بر كارى و عملى يا وصف و شرطى ديگر يا معامله ديگر نشود رجوع به تعليق شود چنان كه در طلاق نيز تعليق روا نيست ( از كشاف ج 2 ص 1396 ) .\r\n\r\nتَنْجيم\r\n- ( اصطلاح نجومى ) منجمى كردن را گويند .\r\n\r\nتَنْزيل\r\n- ( اصطلاح ادبى و عرفانى ) و نازل منزله قرار دادن و چيزى را بجاى چيزى ديگر آوردن و نام قرآن است و تنزيل مخاطب بمنزلهء مغايب آن باشد كه حاضر را غايب فرض كنند و با او سخن گويند مانند « احمدك يا من يرفع العمل الصالح » و آن را فوائدى است از جمله عظمت مخاطب و علو شأن او و تنزيل عالم منزلهء جاهل مانند  « أَ فَنَضْرِبُ عَنْكُمُ الذِّكْرَ صَفْحاً أَنْ كُنْتُمْ قَوْماً مُسْرِفِينَ »  كه مفيد توبيخ است و  « إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ »  و تنزيل معلوم به منزلهء مجهول مانند  « ما مُحَمَّدٌ إِلَّا رَسُولٌ »  كه مفيد حصر است .\r\nو مانند  « إِنْ أَنْتُمْ إِلَّا بَشَرٌ مِثْلُنا  و  إِنْ نَحْنُ إِلَّا بَشَرٌ مِثْلُكُمْ »  و تنزيل منكر بمنزلهء غير منكر مانند  « ذلِكَ الْكِتابُ لا رَيْبَ فِيهِ »  :\r\n*\r\n تو بتاريكى على را ديدهء * زان سبب غيرى بر او بگزيدهء \r\nو باز تنزيل غير منكر بمنزلهء منكر مانند  إِنَّ رَبَّكَ لَبِالْمِرْصادِ  كه ظاهرا خطاب به حضرت است و تنزيل عالم منزلهء جاهل و جز آن كه هر يك براى فوائدى است رجوع شود به ( مطول ص 48 مختصر المعانى ص 81 ) .\r\nو در عرفان مراد قرآن مجيد است نزول فيوضات الهى است كه بر قلوب مستعدين فائض شود .\r\nشاه نعمت الله گويد :\r\n گر معنى تنزيل بداند حافظ * تنزيل به عشق دل بخواند حافظ\r\nاو كرد نزول و ما ترقى كرديم * تحقيق كجا چنين تواند حافظ \r\n\r\nتنزيلات ربانى\r\n- مرتبت كثرت و وحدت در كثرت است و ظهور واحد در كثرات است كه نهايت دايرهء وجود است .\r\n*\r\n چو خود را ديد يك شخص معين * تفكر كرد تا خود چيستم من\r\nز جزوى سوى كلى يك سفر كرد * و زآنجا باز بر عالم گذر كرد \r\n( شرح گلشن راز )\r\n\r\nتَنْزيه\r\n- ( اصطلاح عرفانى ) عبارت از انفراد قديم است باسماء و اوصاف و ذات او آن طور كه مستحق است و منزه كردن عبد از صفات حق است . ( از كشاف ص 1435 ) و چنان كه گويند او يگانه است و قائم بذات است و جوهر و عرض نيست و وى را در هيچ كالبد فرود آمدن نيست و هر چه در خيال آيد و در خاطر آيد از كميت و كيفيت وى از آن پاك است ( كيمياى سعادت ص 118 ) .\r\n*\r\n جمالك جل عن درك العيون * و قدرك فاق تصوير الظنون\r\nو خامرنى لخمر هواك سكرا * فلا اصحوا الى يوم المنون \r\nالهى تو آنى كه از احاطت اوهام بيرونى\r\n\r\n","description":"","footnote":"","page_name":" 594 ","page_number":642},
  {"content":"\r\n\r\nو از ادراك عقول مصونى ، نه محاط ظنونى و نه مدرك عيونى ، كارساز هر مفتونى ، فرح رسان هر محزونى ، در حكم بىچرا و در ذات بىچند و در صفات بىچونى ( از عده ج 7 ص 434 ) .\r\nجامى گويد :\r\n جل من لا إله الا هو * لا تقل كيف هو و لا ما هو\r\nلمعات جمال او ظاهر * سبحات جلال او قاهر\r\nهر چه مفهوم عقل و ادراك است * ساحت قدس او از آن پاك است\r\nقدس ذاتش چه برتر از كيف است * كيف هو گفتن اندرو حيف است\r\nلا و هو هر دو نفى و اثباتند * نافى غير و مثبت ذاتند \r\n*\r\n پاك از آنها كه غافلان گفتند * پاكتر زانكه عاقلان گفتند\r\nفعل او خارج از برون و درون * ذات او برتر از چگونه و چون\r\nوانكه اثبات هستيش بر نيست * همچو اثبات ما در اعميست \r\n\r\nتَنْزيهاتِ بِئر\r\n- ( اصطلاح فقهى ) كشيدن آب را از چاه‌ها گويند در مواردى كه بعلتى از علل آن چاه متنجس شده باشد و آن را در موارد مختلف ضوابطى است كه در معتقد الاماميه آمده است .\r\nاما آب چاه ، اگر بسيار باشد و اگر اندك ، بهر چه در وى افتد از نجاست پليد گردد ، پاك نشود تا آنگاه كه آب وى بركشند . پس اگر خمر باشد يا هر چه كه مست‌كننده بود از مايعات و فقاع و منى و خون حيض و استحاضه و نفاس ، و اشترى كه در آنجا بميرد ، و هر نجاست كه در وى افتد و رنگ و بوى و طعم بگرداند ، و زايل نشود تا آنگه كه آبش تمام بركشند ، تمام بربايد كشيد .\r\nو اگر اسبى در چاه بميرد و آنچه مثل وى باشد از حيوان ، ششصد من آب بربايد كشيدن . و از آدمى هفتاد دلو بكشند ، و از خون بسيار و سرگين آدمى تر پنجاه دلو . و از مردن سگ و خوك و گوسفند و گربه و بول آدمى چهل دلو ، و از خون اندك و سرگين آدمى خشك كه از هم نشده باشد ده دلو ، و از ماكيان و كبوتر و موش كه از هم شده باشد يا آماسيده ، و بول كودك طعام خورده هفت دلو ، و از موش از هم نارفته و نياماسيده ، و مار و كژدم ، و بول كودك طعام ناخورده سه دلو ، و از گنجشك و آنچه مثل وى بود در مقدار يك دلو بايد كشيد .\r\nو آبى كه متغير باشد به چيزى پاك ، اگر وى را از مطلق آبى برده باشد ، بدان وضو روا نباشد . و اگر نبرده باشد ، روا باشد دليلش :  « وَ أَنْزَلْنا مِنَ السَّماءِ ماءً طَهُوراً »  ، مطلق آب محكوم است به طهورى ، و طهور آب پاك‌كننده باشد . اگر گويند كه اندك تغيرى وى را از مطلق آبى بيرون برد ، دليل بايد .\r\nو بسيارى آب چاه را اعتبار نيست ، باندك نجاست پليد شود . دليلش آنست كه نجاست در وى معلوم است ، رفع حكم نجاست ازو جز بدليل معلوم نشود ، و دليل نيست . و حمل اين بر آب غير چاه قياس است ، و قياس دليل را نشايد . ديگر آنكه خلاف نيست كه صحابهء رسول حكم كرده‌اند كه آب چاه پاك شود به آنكه بعضى\r\n\r\n","description":"","footnote":"","page_name":" 595 ","page_number":643},
  {"content":"\r\n\r\nازو بركشند ، و اين دليل است به حكم كردن ايشان بپليدى آب چاه بىاعتبار بمقدارش .\r\n( رجوع شود به معتقد الاماميه و ص 179 ، 180 ) .\r\n\r\nتَنْسيقِ صِفات\r\n- ( اصطلاح ادب و بديع ) و آن بود كه شاعر چند صفت مختلف در پى يكديگر آرد و يك چيز را چند صفت مختلف كند مانند :\r\n جهان‌گير شاهى عدو بند شيرى * صف آراى گردى سپه كش سوارى \r\n( از المعجم ص 285 ك ) .\r\n\r\nتَنْقيحِ مَناط\r\n- ( اصطلاح اصوليان ) نزد اصوليان آن باشد كه ثابت شود عليت فارقى يا ثابت شود عليت مشترك . ( فارق عبارت از وصفى است كه در اصل باشد نه در فرع و مشترك چيزى كه در هر دو يافت شود ) و مآل تنقيح به تقسيم است به آنكه حكم را علتى بايد و آن علت حكم يا وصف فارق است يا مشترك و لكن وصف فارق صالح براى علتى نيست پس حكم مشترك ثابت شود پس در موردى كه حكمى باشد و عليت علت حكم هم بيان شده باشد از باب تنقيح مناط و ملاك ميتوان اين حكم را به علت همان وصف مشترك در مورد ديگر جريان داد .\r\nو بالجمله توجه و نظر به عليت چيزى است كه نص بر عليت آن باشد و آن عليت در هر جا باشد آن حكم جارى است .\r\n( از كشاف ج 2 ص 1415 و 1376 ) .\r\nو اين مورد بر خلاف قياس تمثيل است كه تصريح به عليت آن نشده است .\r\n\r\nتَنْكيت\r\n- ( اصطلاح بديعى ) و آنست كه در كلام براى رعايت نكته دقيق لفظى بيفزايند يا از ميان چندين لفظ كه آوردن هر يك ممكن باشد يكى را برعايت نكته اختيار نمايند كه در ترك آن از لطايف دقيقهء كه منظور بوده باز ماند چنان كه ابو نواس گويد : الا فاسقنى خمرا و قل لى هى الخمر . و لا تسقنى سرا اذا أمكن الجهر . كه جملهء قل لى هى الخمر براى اين نكته است كه شاعر خواسته گوش را از شنيدن آن لذت حاصل شود .\r\nمعزى گويد :\r\n آن زلف مشكبار به آن روى چون بهار * گر كوته است كوتهى از وى عجب مدار\r\nشب در بهار روى نمايد بكوتهى * آن زلف چون شب آمد و آن روى چون بهار \r\nكه اگر روى آبدار يا چون نگار ميگفت اين لطافت را نداشت . ( از ابدع ص 198 199 ) .\r\n\r\nتَنْكير\r\n- ( اصطلاح ادبى ) نكره آوردن و منكر بودن است و در سخن گاه مسند و گاه مسند اليه را براى افاده معانى چند نكره آرند و اصل در مسند اليه آنست كه معرفه باشد و گاه براى فوائدى نكره آرند مانند « الله الهنا و محمد نبينا » كه هر دو معرفه‌اند .\r\nو گاه خلاف اين اصل عمل كنند و مسند اليه را براى فوائدى نكره آرند از جمله افراد باشد مانند  « جاءَ رَجُلٌ مِنْ أَقْصَى الْمَدِينَةِ »  كه مردى خاص است و براى نوع مانند  وَ عَلى أَبْصارِهِمْ غِشاوَةٌ  كه نوعى از پوشش باشد و گاه مسند را نكره آرند براى افاده معانى چند گر چه اصل در مسند نكره بودن است مانند  « هُدىً لِلْمُتَّقِينَ »  كه قصد عظمت است و براى تحقير مانند « ما زيد بشىء » ( از مختصر المعانى ص\r\n\r\n","description":"","footnote":"","page_name":" 596 ","page_number":644},
  {"content":"\r\n\r\n35 - 36 ) .\r\n\r\nتَنْوين\r\n- ( اصطلاح ادبى ) عبارت از نونى است كه تلفظ مىشود و در كتابت به صورت حركات دوبل نوشته شود . و علامت اعراب است و سه قسم است تنوين نصب ، مانند « يومئذ - حينئذ » و تنوين مقابله در جمع مؤنث سالم كه در مقابل نون جمع است و تنوين ترنم كه در آخر ابيات درآيد ( از الهدايه ص 212 ) .\r\n\r\nتِنّين\r\n- ( اصطلاح نجومى ) و يكى از صور كواكب ثابته بود كلمهء تنين يعنى اژدها و جمعى از ستارگان را گويند كه گرداگرد قطب شمالى فلك البروج برآمده‌اند و بر سر او چهار كوكب است كه آن را عواء خوانند و داراى 31 ستاره است .\r\n\r\nتَوأَمَيْن\r\n- ( اصطلاح نجومى ) و دو صورت بود از صور كواكب شامل 18 ستاره از صورت و هفت ستاره خارج صورت و آن به صورت دو انسانى بود كه دو سر آنها و كواكب آنها در طرف شمال و مشرق كهكشان است و پاى آنها به طرف جنوب و مغرب و واقع در خود كهكشان است .\r\nدر حقيقت به شكل دو انسان است كه توام بوده باشند .\r\nو آن را توأمان الجوزاء هم گويند و گفته‌اند كه عربان آن را به شكل دو طاوس رسم نمايند و مصريان قديم به شكل ديگر .\r\n\r\nتَوابِع\r\n- ( اصطلاح ادبى ) و توابع عبارتند از بدل ، تأكيد ، عطف بيان ، عطف به حرف و صفت رجوع بهر يك از اين كلمات شود .\r\n\r\nتَواتُر\r\n- ( اصطلاح درايه و حديث ) تواتر در لغت پى در پى آمدن ، و آمدن يكى پس از ديگرى است با فترت و فاصلهء ميان آن دو ، خبر متواتر خبرى است كه جماعتى آن را نقل كنند كه راويان در كثرت به حدى باشند كه عادة محال باشد اتفاق و توطئه آنها بر كذب و بالجمله از اخبار آنها علم به صحت خبر حاصل شود و اين گونه روايت حجت است .\r\nتواتر بر دو قسم است تواتر لفظى و تواتر معنوى ، هر گاه اخبار متكثرهء منقوله در وقايع همه از لحاظ عبارت و لفظ و نقل واقعه يك‌نواخت باشند تواتر لفظى است و اگر هر يك امرى را بيان كنند و از موضوعى خبر دهند و لكن هر يك مشتمل بر معنى مشتركى باشند به تضمن يا بالتزام و بعبارت ديگر قدر مشتركى داشته باشد ، تواتر معنوى است در تواتر عدهء نقل‌كنندگان مضبوط نشده است و معيار حصول علم است و آن در موارد مختلف فرق مىكند گاهى چهار نفر اگر خبرى را نقل كنند از آن علم حاصل مىشود و گاه از نقل صد نفر هم علم حاصل نمىشود .\r\n( از قوانين ص 426 - كشاف ج 2 ص 1471 معالم ص 184 - درايه ص 9 ) .\r\n\r\nتَواجُد\r\n- ( اصطلاح عرفانى ) تواجد طلب و جد است و بعضى گويند اظهار حالت وجدست بدون وجد ، تواجد از جهت معنى نزديك به تساكر است و تشبيه به اهل وجد و سكر است .\r\nدر دستور العلماء است : كه تواجد استدعاء وجد است از روى تكلف بنوعى از اختيار و صاحب آن را كمال وجد نباشد .\r\nبابا طاهر عريان گويد : تواجد حركت كردن واجد است بسبب مشاهدهء وجود و تواجد آنست كه حركت واجد به اختيار\r\n\r\n","description":"","footnote":"","page_name":" 597 ","page_number":645},
  {"content":"\r\n\r\nباشد و وجدى است كه به اختيار باشد يعنى به تكلف نفس واجد ، و وجد آن حالت طربى است كه بدون اختيار براى واجد پيدا شود بالتفات نفس ، و وجود آن حالت طربى است كه بىتكلف و بىاختيار بدون التفات نفس بدان وجد براى سالك حاصل شود .\r\n( از شرح تعرف ج 4 ص 30 رسالهء قشيريه ص 34 ) .\r\nابو القاسم قشيرى گويد : تواجد استدعاء وجد است بنوعى از اختيار و صاحب او را كمال وجد نيست ، زيرا اگر او را كمال وجد باشد واجد است و باب تفاعل اغلب براى اظهار صفت است .\r\n( شرح كلمات بابا ص 111 - 121 - دستور ج 1 - ص 362 ) .\r\nاست .\r\nجعفر خلدى گويد : شاه طريقت جنيد بغدادى با جماعتى از مشايخ قصد زيارت طور كردند چون بمناجات گاه موسى رسيدند جنيد را وقت خوش گشت و در وجد آمد . جماعت از روى موافقت بتواجد درآمدند هر كس در شورى افتاد و از هر گوشه نعرهء همىآمد ، راهبى آنجا در غارى نشسته بود چون ايشان را بر آن صفت ديد ، زار بگريست و از درد دل و سوز جگر بناليد ، آواز برآورد « يا امة محمد اجيبونى » جنيد پيش راهب رفت و راهب : گفت اى شيخ اين تواجد شما بر عموم باشد يا بر خصوص ، گفت : بر خصوص . گفت : چون مرد مقهور گشت به چه نيت بر پاى خيزد ، گفت : نشانى از حق بدلهاى ايشان رسد بر پاى خيزند ، نبينى كه چون جمعى نشسته باشند ، مهترى برآيد همه بر پاى خيزند و بتواضع درآيند ، ما را از حق نشان آيد و در آن نشان پيمانى بود ، وجد ما از آنست . گفتا : چه باشد كه ايشان را از آن واستانند ؟ ، گفتا : خوف خطر و بيم فراق ، راهب گفت : « صدقت يا جنيد » در انجيل صورت اين سعادت ديده‌ايم و خوانده‌ايم ، راهب آن ساعت زنار بگشاد و ايمان قبول كرد .\r\nگويند : شبلى هفت روز در وجد خويش رفته بود كه هيچ طعامى و شرابى نخورد غريق درياى محبت گشته ، و سر در خود گم‌كرده . ( از عده ج 5 ص 21 ) .\r\nمشايخ گويند وجد مصادفت است و مواجيد ثمرات آن را است اما وجود بعد از ارتقاء از وجد است پس تواجد بدايت است و وجود نهايت است و وجد واسطه بين بدايت و نهايت است .\r\nابو على دقاق گويد : تواجد سبب استيعاب بنده است و وجد موجب استغراق عبد است و وجود موجب استهلاك عبد است ، مانند كسى كه دريائى را مشاهده كند و بعد وارد آن شود و سپس غرق در آن شود و به ترتيب تواجد و وجد و وجود و قصودست و نيز ورود است و شهود است و وجود است و خمود است .\r\nدر شرح تعرف است كه تواجد عبارت از ظهور چيزى است كه به باطن مىبيند و ميشنود يعنى آنچه باطن مىبيند و ميشنود بر ظاهر او پديد مىآيد و تواجد صفت ضعيفان و حال مريدان و مبتديان باشد .\r\n\r\nتوارد\r\n- ( اصطلاح فلسفى ) كلمهء توارد مرادف با كلمهء تعاقب است و مراد اين است كه دو يا چند علت على التعاقب و التبادل بر معلول واحدى وارد شوند با حفظ خصوصيات اثر و معلول خاص و بعبارت ديگر با بقاء عين معلول عللى زائل و وارد\r\n\r\n","description":"","footnote":"","page_name":" 598 ","page_number":646},
  {"content":"\r\n\r\nشوند و چند علت مؤثر در يك معلول باشند نهايت على التوارد و اين امر محال است رجوع به تعاقب شود .\r\n\r\nتَوارى\r\n- اين اصطلاح عرفانى است و احاطه و استيلاى الهى را گويند .\r\n( از كشاف ص 1524 )\r\n\r\nتَواضُع\r\n- ( اصطلاح اخلاقى و عرفانى ) از نظر اخلاق آن بود كه خود را مزيتى نشمرد بر كسانى كه در جاه از او نازلتر باشند .\r\n( از اخلاق ناصرى ص 77 ) و از نظر عرفاء وضع نفس خود با حق است در مقام عبوديت و با خلق در مقام انعطاف كه در قسم اول با انقياد اوامر و نواهى بود يا بقبول تجليات صفات يا با فناء وجود در تجلى ذات كه انقياد اوامر و نواهى تواضع مبتديانست و قبول تجليات صفات در قلب با فناى مشيت حق ، تواضع متوسطانست و قبول تجلى ذات در روح با فناء وجود خود در وجود مطلق ، تواضع منتهيانست و قسم دوم كه وضع نفس در مقام انصاف باشد با خلق يا بقبول حق بود يا برعايت حقوق يا به ترك ترفع و توقع حكم « طوبى لمن تواضع من غير منقصة ذل فى نفسه من غير مسكنة » و باز در خبر است كه « من تواضع الغنى لاجل غناه فقد ذهب ثلثا دينه » ( از مصباح الهدايه ص 315 ) .\r\nو گفته‌اند ( من أراد التّواضع فليوجّه نفسه الى عظمة الله فانها تذوب و تصفو و من نظر الى سلطان الله ذهب سلطان نفسه لأنّ النفوس كلّها فقيرة عند هيبته ( از طبقات ص 20 ) .\r\nجنيد گويد : تواضع عبارت از نرمى و آرامش و مهربانى است .\r\nرويم گويد : تواضع ذليل بودن دلهاست براى دانندهء غيبها .\r\nو گفته‌اند « التواضع تصفيه الباطن ، تلقى بركاته على الظاهر و التكبر من كدورة الباطن تظهر كلمته ( كله ) ؟\r\nعلى الظاهر » ( از طبقات ص 405 ) .\r\nعبد الله بن منازل گويد « من عظم قدره عند الناس يجب ان يحتقر نفسه عندهم » ( طبقات ص 267 ) .\r\nو گفته شده است : كه تواضع عبارت از قبول حق است از حق براى حق .\r\nو گفته‌اند تواضع عبارت از گردن نهادن ذلت و كشيدن بار گرانست .\r\n( از شرح تعرف ج 3 ص 125 ، 127 ) .\r\nحضرت رسول فرمودند :\r\n« طوبى لمن تواضع فى غير منقصة و ذل فى نفسه فى غير مسكنة و انفق مالا جمعه فى غير معصية و خالط اهل الفقه و الحكمة و رحم اهل الذل و المسكنة و طوبى لمن ذل نفسه و طاب كسبه و صلحت سريرته و حسنت علانيته و عزل عن الناس سره ، طوبى لمن عمل بعلمه و انفق الفضل من ماله و امسك الفضل من قواه »\r\n. \r\nتَواطُؤ\r\n- ( اصطلاح منطقى ) تواطؤ عبارت از لفظ است براى امر و مفهوم عام مشترك بين افرادى چند على التساوى در مقابل تشكيك و آن لفظ را متواطى گويند مانند لفظ انسان رجوع شود به متواطى .\r\n( از كشاف ص 1440 ) .\r\n\r\nتَوافُق\r\n- ( اصطلاح منطقى ) مراد تساوى است رجوع به نسب اربعه شود .\r\n\r\nتَوافُقِ شَهادات\r\n- ( اصطلاح فقهى ) در شرايط گواهان گفته شده كه هنگامى\r\n\r\n","description":"","footnote":"","page_name":" 599 ","page_number":647},
  {"content":"\r\n\r\nشهادات حكمى را ثابت مىكند كه از لحاظ اداء متوافق باشد يعنى گواهان در گواهى خود اختلافى نداشته باشند و اين امر در موارد گوناگون متفاوت است .\r\nدر كليات حقوقى آمده است :\r\nبين شهادات شهود نيز بايد توافق باشد . پس اگر در نوع شهادت يا مقدار يا وصفى از اوصاف محسوسه مثل رنگ بين آنها اختلافى باشد مثل اين كه يكى شهادت به پول طلا داده و ديگرى به نقره ، شهادتشان قبول نخواهد شد .\r\nاما اگر اختلاف فيما بين بنحو تباين نبوده بلكه بنحو اطلاق و تقيد باشد به اين كه يكى شهادت به فروش بطور مطلق دهد و ديگرى محل فروش را نيز تعيين كند اين نوع از اختلاف بين شهود ، مانع از قبول شهادت نيست .\r\nبهر حال نمىتوان آن را تحت ضابطه در آورده و براى آن قاعدهء كلى بيان نمود بنا بر اين تشخيص آن منوط به نظر حاكم است كه در هر مورد و لو بمعونهء قرائن احوال براى او يقين بوحدت مشهود به حاصل شده آن را منشأ اثر قرار دهد .\r\n( كليات حقوقى ص 259 ، 251 )\r\n\r\nتَوانْگَرى\r\n- ( اصطلاح عرفانى ) جميع صفات كمال بود .\r\n( كشاف ص 1555 ) .\r\nتوانگرى سه چيز است : توانگرى مال و توانگرى خو و توانگرى دل . توانگرى مال سه چيز است ، آنچه حلال است محنت است و آنچه حرامست لعنت است و آنچه افزونى است عقوبت است . و توانگرى خوى ، سه است ، خورسندى و خشنودى و جوانمردى ، و توانگرى دل سه است . همتى مه از دنيا . . . ( از عده ج 1 ص 728 ) .\r\n\r\nتوبه\r\n- ( اصطلاح اخلاقى و عرفانى ) توبه بازگشتن و رجوع از چيزى است و روى آوردن به چيزى كامل و عالى .\r\nتوبه بر حسب لغت به معناى رجوع است و بحسب شرع ندامت از معاصى است از آن رو كه معاصى است ، و حقيقت توبه آنست كه سالك راه خدا از آنچه مانع وصول اوست بمحبوب حقيقى خود از مراتب دنيا و عقبى اعراض نموده ، روى توجه بجانب حق آرد و مراتب توبه چهارست .\r\n1 - بازگشتن از كفر كه توبهء كفارست .\r\n2 - بازگشتن از مناهى و كارهاى بد كه توبهء فساق است .\r\n3 - بازگشتن از اخلاق ذميمه كه توبه ابرار است .\r\n4 - بازگشتن از غير حق كه توبهء كاملان و انبياء و اولياست .\r\nاصل همهء منازلات و معاملات قلبى و قالبى توبه است  « وَ مَنْ لَمْ يَتُبْ فَأُولئِكَ هُمُ الظَّالِمُونَ »  .\r\nو گفته‌اند « التوبة الاعتراف و الندم و الاقلاع » ( طبقات ص 357 ) .\r\nو چهار مقام مقارن مقام توبه است ، اول رؤيت عيوب افعال ، دوم رعايت رسوم محاسبت سوم مراقبت چهارم .\r\nاركان توبه پنج است : اول اداء فرائض دوم قضاء ، سوم طلب حلال چهارم رد مظالم پنجم مجاهدت و مخالفت با نفس و بعد از رعايت اين مقام و اركان\r\n« التائب من الذنب كمن لا ذنب له و اولئك بدل الله سيئاتهم حسنات »\r\n. خواجه عبد الله گويد : توبه نشان راه\r\n\r\n","description":"","footnote":"","page_name":" 600 ","page_number":648},
  {"content":"\r\n\r\nاست و سالار بار و كليد گنج و شفيع وصال و سر همه شادى و مايهء آزادى ، اول پشيمانى در دل است ، پس عذر بر زبان ، پس بريدن از بدى و بدان ، و توبه آنست كه از همه موجودات دل برگيرى ، روى در حق آرى ، توبهء مقدحهء آتش است كه از قعر دوزخ آمده تا آنچه فردا آتش به تو خواهد كرد ، تو امروز به آب ديده با خود كنى : اى جوانمرد اين جنگ تا كى و اين بد عهدى تا چند ، و از آى و صلحى بكن .\r\n*\r\n اى باز هوا گرفته باز آى و مرو * كز رشتهء تو سرى در انگشت منست \r\nبيدار شو كه وقت صباح است و در سر شور شراب شوق دارى ، هين كه هنگام صبوح است ، تا كى شكسته دل و عهد ، بيا كه وقت نصيحت و توبهء نصوح است .\r\n*\r\n دور شو از صحبت خودپرور عادت پرست * بوسه بر خاك كف پاى ز خود بيزار زن ، \r\nاى جوانمرد صد هزاران ماهرويان فردوس از راه نظاره در بازار كرم منتظر ايستاده‌اند مگر عاصى از پرده عصيان بيرون آيد و قدم بر بساط تو به‌نهد تا ايشان جانها و دلها را در صدق قدم وى برافشانند و - بشارت بسمع وى رسانند كه  وَ بَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ  ( از عده ج 4 ص 97 - ج 3 ص 452 ) .\r\nباز گويد : توبه درست نباشد مگر بعد از معرفت نفس و شرائط آن سه است :\r\nپشيمانى از افعال قلب و اعتذار از افعال زبان و ريشه كن كردن افعال بد از جوارح ، و حقايق توبه ، سه است بزرگ داشتن جنايت و متهم كردن نفس در توبه و طلب اعتذار از خلايق .\r\nتوبه را سه مقام است كه يكى توبت و ديگرى انابت و سه ديگر اوبت است .\r\nتوبت خوف عقاب را و انابت طلب ثواب را و اوبت رعايت فرمان را گويند .\r\nتوبه مقام عامهء مؤمنانست و انابت مقام اولياست و مقربان و اوبت آن انبياء و مرسلانست .\r\nو توبه رجوع از كبائر بود بطاعت و انابت رجوع از صغائر به محبت و اوبت رجوع از خود به خداوند است . « التوبة ان ترى جرأتك على الله و ترى حكم الله عنك » ( از طبقات ص 65 ) .\r\nاصل توبه از زواجر حق تعالى است و بيدارى دل از خواب غفلت و ديدن عيب حال خود و چون بنده تفكر كند در سوء احوال و قبح افعال خود و از آن خلاصى جويد حق تعالى اسباب توبه بر وى سهل گرداند .\r\nو توبه بر سه گونه است يكى از خطا بصواب ديگر از خطا با صوب و سوم از صواب خود به حق و اشاره به قسم اول است كه فرمود  « الَّذِينَ إِذا فَعَلُوا - فاحِشَةً   X . . . X  » و از صواب با صواب است كه موسى فرمود « انه ليغان على قلبى و انى لاستغفر الله فى كل يوم سبعين مرة » .\r\nرجوع از خطا بصواب توبه عامه است و از صواب با صوب توبهء خاصه است و از خود به حق درجهء محبت است .\r\nذو النون گويد توبه دو قسم است يكى توبهء انابت و ديگرى استجابت ، توبهء انابت آن باشد كه بنده توبه كند از جهت ترس از عقوبت خدا و توبهء استجابت آن باشد\r\n\r\n","description":"","footnote":"","page_name":" 601 ","page_number":649},
  {"content":"\r\n\r\nكه بنده از جهت كرم حق توبه كند ، در رساله قشيريه است كه : توبه اول منزل از منازل سالكين است و اول مقام از مقامات طالبين .\r\nجنيد گويد : توبه نسيان از گناه است .\r\nرويم گويد : توبه آن باشد كه بنده توبه كند از توبه كه استغفار از كمى راستى و صدق در گفتار « استغفر الله » است يعنى اينكه بندت گويد « استغفر الله » كه با اين صيغه توبه كند ازين توبه از جهت كمى صدق در گفتار صيغه توبه .\r\n( از مصباح الهدايه ص 367 - شرح منازل ص 111 ) .\r\nذو النون گويد : توبه عامه از گناه برگشتن است و توبه خاصه از غفلت بازگشتن است و توبه انبياء آنست كه خود را عاجز بينند از رسيدن بمقامى كه ديگران رسيده‌اند .\r\nنورى گويد : توبه آن باشد كه از يادآورى غير خدا و ما سوى الله توبه كنى و بازگردى ( رساله قشيريه ص 32 - 45 - شرح تعرف ج 3 ص 159 ، 175 ، كشف المحجوب ص 378 ) .\r\n\r\nتَوَجُّه\r\n- ( اصطلاح عرفانى ) توجه آنست كه متوجه حق شوى به كلى ظاهرا و جوهرا و عرضا و بيرون آيى از هر داعيهء كه تو را به غير حق ميخواند ( رسائل ج 1 ص 20 ) .\r\n\r\nتَوجيه\r\n- ( اصطلاح ادبى ) يكى از محسنات معنويه است و ايراد كلامى باشد محتمل الوجهين و از جمله متشابهات قرآن مىباشد و حركت ما قبل روى را نيز گويند .\r\n( از مطول ص 37 و رجوع شود به المعجم ص 204 ) . در ابدع البدائع آرد :\r\nتوجيه آنست كه چند لفظ از كلام خود را متكلم متوجه نمايد باشياء متناسبه از قبيل اسماء طبقهء از مردم كه راجع به تاريخ است يا بسوى اصطلاحات يكى از علوم يا ساير اسامى و الفاظ كه با يكديگر متلائم باشند .\r\nسيد حسن غزنوى گويد :\r\nبدان خداى كه هر ذرهء در حقيقت او نموده روشن چون آفتاب صد برهان *\r\n اين هفت ستاره كه بر اين هفت سپهرند * هستند به حكم تو همه غارب و طالع\r\nمرا مر تو را دائرهء مه شده منقاد * مر نهى تو را نجم عطارد شده تابع\r\nناهيد گه لهو تو را گشته مخبر * خورشيد گه جود تو را گشته متابع \r\n*\r\n درين دوازده منظر هزار شمع افروخت * كه تا بصبح قيامت همىبود تابان\r\nنشاند پيرى به نزد خانهء هفتم * بنام كيوان كآراسته به او ايوان\r\nسپرد صدر ششم را بقاضى عادل * كه يك نم از قلم او است چشمهء حيوان \r\nرشيد الدين گويد :\r\n\r\nتَوحيد\r\n- ( اصطلاح فلسفى و عرفانى ) توحيد در لغت تفريد است و در اصطلاح اهل ذوق تفريد وجود محض است ( مصباح الهدايه ص 61 ) .\r\nتوحيد به معناى يگانه نمودن پروردگار و يكى گفتن و يكى كردن است .\r\nخواجه گويد : توحيد تنزيه خداست از حدثان .\r\nهجويرى گويد : حقيقت توحيد حكم\r\n\r\n","description":"","footnote":"","page_name":" 602 ","page_number":650},
  {"content":"\r\n\r\nكردن بر يگانگى خداست و چون خدا يكيست بىقسيم اندر ذات و صفات خود و بىشريك و بديل اندر افعال خود ، موحدان وى را بدين صفت دانند و دانش و علم آنها را بيگانگى خدا توحيد خوانند .\r\nتوحيد بر سه گونه است ، يكى علم حق مر حق را و آن علم او بود به يگانگى خود و ديگر توحيد حق مر خلق را و آن حكم وى بود بتوحيد بنده و آفرينش توحيد اندر دل وى و سوم توحيد خلق باشد مر حق را و آن علم ايشان بود بوحدانيت خداى عز وجل ، پس چون بنده به حق عارف بود بر وحدانيت وى حكم تواند كرد ( از كشف المحجوب ص 357 ) .\r\nجنيد گويد : توحيد افراد قدم است از حدث .\r\nو نيز خواجه عبد الله گويد : توحيد اقرار عامه مؤمنان راست و توحيد معرفت عارفان و صديقان راست .\r\nتوحيد اقرار ، آنست كه الله را يكتا گوئى ، توحيد معرفت ، آنست كه الله را يكتا باشى .\r\n( از عده ج 8 ص 429 ) .\r\n« التوحيد افراد القدم عن الحدث » ( از شرح تعرف ج 1 ص 4 ) .\r\nپير طريقت گفت : توحيد نه همه آنست كه او را يگانه دانى ، توحيد حقيقى آنست كه او را يگانه باشى و از غير او بيگانه باشى ، بدايت عنايت آنست كه ايشان را قصدى دهد غيبى تا ايشان را ز جهان باز برد .\r\nچون فرد شود آنگه وصال فرد را شايد ( از عده ج 4 ص 267 ) .\r\nهمه چيز را عبارت آسانست و يافت دشوار و در توحيد يافت آسانست و عبارت دشوار ، عبارت توحيد از عقل بيرونست ، عين توحيد از تو هم مصونست ، حادث ازلى در كون است ، توحيد آنست كه جز از يكى نبود ، معروف بود و عارف نبود ، مقصود بود و قاصد نبود ، موحد آنست كه او را جز از او نبود ، تا آنگاه كه اين خود نبود همه خود او بود ، توحيد اقرار ديگر است و توحيد معاملت ديگر و توحيد ذكر و رؤيت ديگر .\r\nتوحيد اقرار را گفت  فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ  .\r\nتوحيد معاملت را گفت  بِيَدِهِ مَلَكُوتُ كُلِّ شَيْءٍ  .\r\nتوحيد ذكر و رويت را گفت  وَ ما رَمَيْتَ إِذْ رَمَيْتَ  .\r\nتوحيد پيغمبر از غير خدا بيزار شدن است . توحيد خالص در يكى رسيدنست .\r\n( از عده ج 5 ص 404 ) .\r\n قدير عالم حى مريد * سميع مبصر عدل عليم\r\nتقدس ان يكون له شريك * تعالى ان يظن و ان يقالا\r\nدر ذات لطيف تو جبران شده فكرتها * بر علم قديم تو پيدا شده پنهانها\r\nدر بحر كمال تو ناقص شده كاملها * در عين قبول تو كامل شده نقصانها\r\nاندر دل من عشق تو چو نور يقين است * اندر ديدهء من نام تو چون نقش نگين است \r\nمنصور گويد : اولين قدم در توحيد فناء تفريد است .\r\nحصرى گويد : اصول ما در توحيد پنج است دفع حدث و اثبات قدم و هجر اوطان و مفارقت اخوان و نسيان آنچه داند .\r\n\r\n","description":"","footnote":"","page_name":" 603 ","page_number":651},
  {"content":"\r\n\r\nبعضى گويند توحيد آنست كه بنده از خود هيچ نوع اختيارى نداشته باشد و خود را فانى گردانيده و محو استجابت حق گردد ، بدعوت خلق در حقيقت معرفت وحدانيت حق شود و تسليم محض گردد و ترك جان و جاه و مال و منال و مقال كند و محو در ذات لا يزال شود .\r\nعطار گويد :\r\n سر نهاديم بسوداى كسى كاين سر ازوست * نه همين سر كه تن و جان و جهان يكسر ازوست\r\nگر گل افشاند و گر سنگ چه توان كرد * مجلس و ساقى و مينا و مى و ساغر ازوست\r\nگر بطوفان شكند يا كه بساحل فكند * ناخدائيست كه هم كشتى و هم صرصر ازوست \r\nو توحيد را مراتبى است ، اول توحيد ايمانى دوم توحيد علمى سوم توحيد حالى چهارم توحيد الهى .\r\nاما توحيد ايمانى آنست كه بنده بتفرد و صفت الهى است و توحيد استحقاقى معبوديت حق را بر مقتضاى اشارت آيات و اخبار تصديق كند و اين نتيجهء تصديق مجرد و اعتقاد صدق خبرست .\r\nاما توحيد علمى مستفاد از باطن علم است كه آن را علم يقين خوانند و آن چنانست كه بنده در بدايت طريق تصوف از سر يقين بداند كه موجود حقيقى و مؤثر مطلق ذات خداوندست و از روى علم در ذات و صفات او محو گردد و هر ذاتى را فرع نور او داند كه اين مرتبت مرتبت توحيد متصوفه است ( مصباح الهدايه ص 4 ) .\r\nاما توحيد حالى آنست كه حال توحيد وصف لازم ذات موحد گردد و جملهء ظلمات رسوم وجود او در غلبهء اشراق نور توحيد متلاشى گردد و نور علم توحيد در نور حال او مستنير و مندرج گردد و موحد در مشاهدهء جمال حق چنان مستغرق عين جمع گردد كه جز ذات و صفات واحد در نظر شهود او نيايد و غرق جمع شود كه چون بگريد آسمان گريان شود .\r\nعطار گويد :\r\n گر تو خلوت خانهء توحيد را محرم شوى * تاج عالم گردى و فخر بنى آدم شوى\r\nسايهء شو تا اگر خورشيد گردد آشكار * تو چو سايه محو خورشيد آئى و محرم شوى \r\nو منشأ اين توحيد نور مشاهده است و منشأ توحيد علمى نور مراقبت است و بدين توحيد بسيارى از رسوم منتفى گردد .\r\nاما توحيد الهى آنست كه حق سبحانه از ازل آزال به نعت خود نه بتوحيد ديگرى هميشه بوحدت وحدانيت و نعت فردانيت موصوف بود و اكنون همچون بر نعت ازلى واحد و فرد است و تا ابد آباد هم بدين صفت بود و اين توحيدست كه از وصمت نقصان برى است .\r\nو اين آخرين مرتبت توحيد است كه مرتبت كاملان و متوسطان در بحر وحدت است و در اين مقام سالك مقام محو در ذات و صفات كبريائى حق گشته و از رسوم و عادات رخت بربسته ، زبان حال جانشين گفتار گرديده و جان ندارد تا جامه خواهد جامه به درد و تن رها كند اسباب از ميان برخاسته و از باده وحدت سرمست گشته ( مصباح الهدايه ص 14 - مقدمه نفحات ص 129 ) .\r\nعطار گويد :\r\n پرده پندار ميبايد دريد * توبه و تزوير ميبايد شكست \r\n\r\n","description":"","footnote":"","page_name":" 604 ","page_number":652},
  {"content":"\r\n\r\nبابا طاهر گويد : توحيد اثبات اسم است و معرفت نسيان حقيقت است كه مراد اثبات اسم و احديت است براى حق و در مقام حقيقت گم‌شدن سالك است و فراموش كردن تمام موجودات است حتى خود را ( شرح كلمات بابا 23 ) .\r\nسهل بن عبد الله گويد : نهايت توحيد آنست كه بدانى كه ذات خدا موصوف بعلم است . در شرح تعرف گويد توحيد منزه كردن حق است و يكى گفتن و يكى دانستن است .\r\n( شرح تعرف ج 3 ص 56 ) .\r\nعطار گويد :\r\n عزم آن دارم كه امشب نيم مست * پاىكوبان كوزهء دردى بدست\r\nسر ببازار قلندر برنهم * پس بيك ساعت ببازم آنچه هست\r\nتا كى از تزوير باشم ره‌نماى * تا كى از پندار باشم خود پرست \r\nخواجه عبد الله گويد : توحيد نه از مذهب و كيش است ، احد سزاى احديت خويش است : هستى تو در توحيد شرك است ، توحيد در وحدت علتست ، از بهر آنكه توحيد در صورت خلقتست ، و توحيد را بسيار صفت است و وحدت حقيقت حقيقت است .\r\nتوحيد عام يكى شنيدن است و توحيد خاص يكى دانستن است و توحيد خاص - الخاص يكى ديدنست توحيد درويش يكى بودن و نابودن است و اين مقام جاى هلاكتست .\r\n( از رسائل خواجه عبد الله ص 140 ) .\r\nبعضى گويند : توحيد نسيان ما سوى التوحيد است ( لمع ص 28 ) .\r\nو بعضى گفته‌اند : نهايت توحيد حيرت و سرگردانى است . و گفته شده است : كه توحيد عبارت از علم بعجز و ناتوانى انسان از ادراك كنه ذات اوست .\r\nشاه نعمت الله گويد :\r\n يا رب ز جهان روى دلم برگردان * حالى كه مرا هست نكوتر گردان\r\nرا هم بسرا پردهء توحيد نما * تا چند بهر طرف روم سرگردان \r\n\r\nتوحيد شهودى\r\n- ( اصطلاح عرفانى ) توحيد شهودى عيانى و وجدانى ذوقى را سه مرتبت است .\r\nاول آنكه حضرت حق بتجلى افعالى بر سالك متجلى شود و سالك صاحب تجلى جميع افعال و اشياء را در افعال حق يابد و در هيچ مرتبت ، هيچ شىء را غير حق فاعل نبيند و غير از او مؤثر نشناسد و اين مقام را « محو » مينامند .\r\nدوم آنكه حضرت حق بتجلى صفاتى بر سالك متجلى گردد و سالك صفات تمام اشياء را در صفات حق فانى يابد و صفات اشياء را صفات حق ببيند و غير حق را مطلقا هيچ صفت نبيند و اشياء را مظهر و مجلاى صفات الهى بشناسد كه اين مقام را « طمس » گويند .\r\nسوم آنكه حضرت حق بتجلى ذاتى بر او متجلى شود و سالك تمام ذوات اشياء را در پرتو نور تجلى ذات خدا فانى يابد و تعينات عدمى و وجودى ، بفناء در توحيد ذاتى مرتفع شود و هيچ شىء را به غير حق موجود نبيند و نداند و وجود را حق داند و بجز وجود واجب ، موجود ديگرى نه‌بيند كه اين را « محق » گويند كه صاحب اين مقام تمام اشياء و صفات و افعال را متلاشى در ذات حق داند ( شرح گلشن\r\n\r\n","description":"","footnote":"","page_name":" 605 ","page_number":653},
  {"content":"\r\n\r\nص 268 ) .\r\n\r\nتوحيد علمى\r\n- ( اصطلاح عرفانى ) توحيد علمى آنست كه بداند كه غير از حق هيچ موجود نيست و اشياء مظاهر حقند و به صورت همه اوست رجوع شود بتوحيد ( از شرح گلشن ص 371 ) .\r\n\r\nتَوحيد عَيانى\r\n- ( اصطلاح عرفانى ) رجوع شود به توحيد شهودى و ( از شرح گلشن ص 341 ) .\r\n\r\nتَوحيد عَيانىِ كَشْفى\r\n- ( اصطلاح عرفانى ) توحيد عيانى كشفى موقوف بر آنست كه سالك بطريق تصفيه بمقامى برسد كه تعين و هستى وى كه پردهء جمال الهى گشته و مانع مشاهده بوده محو و فانى گشته و بىخود شود و خود را حق ديده بلسان حق ناطق به نطق « انا الحق » گردد رجوع شود بتوحيد شهودى و ( شرح گلشن ص 371 ) .\r\nتركيبات ديگر در معانى فلسفى و عرفانى :\r\n\r\nتَوحيدِ اخصُّ الخَواصّ\r\n- رجوع بتوحيد عيانى كشفى شود .\r\nتوحيد افعالى ، ، توحيد إلهى ، ، توحيد حالى ، ، توحيد خاصّ ، ، توحيد خواصّ ، ، توحيد ذاتى ، ، توحيد صفاتى ، ،\r\n\r\nتَوَدُّد\r\n- تودد به معناى دوست داشتن و محبت است كه عارف بر تمام موجودات به چشم محبت نگرد و همه را مظهر و مجلاى ذات حق بيند .\r\n\r\nتَوريَه\r\n- ( اصطلاح عرفانى و فقهى و ادبى ) توريه به معناى ستر و اخفاست كه اهل الله بايد حقايق حال خود را بر اهل ظاهر و مبتديان پنهان دارند تا منكر نشوند .\r\nتوريه در ادب و فقه يعنى پوشاندن و پنهان كردن سخن باشد و خفاء مقصود و مطلوب و در نزد اهل ادب از جمله محسنات معنوى است و ايهام هم نامند و آن اطلاق لفظى است كه داراى دو معنى باشد يكى قريب و ديگرى غريب و معنى غريب از آن خواسته شود باستناد قرينهء خفيه مانند  « الرَّحْمنُ عَلَى الْعَرْشِ اسْتَوى »  كه از استواء معناى بعيد آن كه استيلا است اراده شده است رجوع شود به ( مطول ص 356 ) .\r\n\r\nتَوزيع\r\n- ( اين اصطلاح بديعى است ) و آنست كه كلمهء يا چند كلمه را در هر بيت يا مصراع بياورند :\r\nسوزنى گويد :\r\n تا كى ز گردش فلك آبگينه رنگ * بر آبگينهء خانهء طاعت زنيم زنگ\r\nبر آبگينه سنگ زدن فعل ما و ما * تهمت نهاده بر فلك آبگينه رنگ\r\nپيران چنگ پشت و جوانان چنگ زلف * در چنگ جام باده و در گوش بانك چنگ\r\nچنگ اجل گرفته گريبان عمر و ما * ناخوش گرفته دامن آز و امل بچنگ \r\n\r\nتوسيم\r\n- اين اصطلاح اهل ادب و بديع است و آن بود كه بناى قافيت بر حرفى نهند كه نام ممدوح يا آنچه مقصود شاعر است در آن تنسيق گردد رجوع شود به ( المعجم ص 286 ) .\r\n\r\nتَوشيحْ\r\n- ( اصطلاح بديعى ) قصيدهء چند مختلف الوزن كه جملهء آن يك قصيده باشد و چون هر بخش را جداگانه برخوانى\r\n\r\n","description":"","footnote":"","page_name":" 606 ","page_number":654},
  {"content":"\r\n\r\nقصيدهء ديگر بر وزنى ديگر بيرون آيد .\r\n( رجوع شود به المعجم ص 288 و كشاف ج 2 ص 1450 ) .\r\nدر ابدع آرد كه آنست كه اول كلام دلالت بر لفظ آخر كند .\r\nمثال :\r\n گر بهر سوئى زبانى باشدت * شكر يك نعمت نگوئى از هزار\r\nآنچه ديدى برقرار خود نماند * آنچه بينى هم نماند برقرار \r\nرجوع به موشح شود .\r\n\r\nتَوشيع\r\n- ( اصطلاح ادبى ) توشيع يكى از انواع اطناب است كه ايضاح بعد از ابهام است و در لغت پيچيدن پنبه زده شده يا بافته باشد و بالجمله آن باشد كه بعد از ذكر تثنيه دو اسمى آرند كه تفسير كند مانند\r\n« يشيب ابن آدم و لا يشيب فيه خصلتان الحرص و طول الامل »\r\n( از مختصر المعانى ص 17 - كشاف ج 2 ص 1482 ) .\r\nدر ابدع آرد توشيع در لغت پيچيدن پنبه زده شده است و در اصطلاح آنست كه پيش از قافيه لفظى مثنى آورند و آن را تفسير كنند به دو كلمه كه يكى از آنها قافيه باشد فرخى :\r\n گفتم مرا دو بوسه فروش و بها مخواه * گفتا يكى بجان بخرى و يكى بتن\r\nگفتم دو چيز هست ز روى تو خوبتر * گفتا يكى سخاوت صاحب يكى سخن\r\nگفتم دو طوق بهر گردن افكند * گفتا يكى ز شكر فكند و يكى ز من \r\n( از ابدع ص 212 - 213 ) .\r\n\r\nتَوَصُّليّات\r\n- ( اصطلاح اصولى ) و آنچه در تكوين يا تشريع مقدمه‌اند براى امور يا احكامى ديگر توصليات گويند مانند مقدمات عبادات كه واجب‌اند بوجوب توصلى زيرا منظور بالذات نمىباشند و براى وصول به ذى المقدمه‌اند چنانچه وجوب مسافرت به حج يا غسل و طهارت و گاه توصليات خود جنبه تعبدى و عبادى هم دارند مانند طهارت و گاه توصليات محضه‌اند ( از خزائن ص 258 قوانين ص 103 ) .\r\n« قد اشرنا ان وجوب المقدمه من التوصليات و المراد بالواجب التوصلى هو ما علم ان المراد به الوصول الى الغير و ليس هو مطلوبا فى ذاته و لذلك سقط الثواب الامتثال به بفعل الغير ايضا كغسل الثوب النجس للصلاة و بالاتيان به على الوجه المنهى عنه كالغسل بالماء المغصوب و نحو ذلك و هذ هو السر فى عدم اشتراط النية فيها دون الواجبات التى لم يحصل العلم بانحصار الحكمة منها فى شىء او علم ان المراد منها تكميل النفس و رفع الدرجة و حصول التقرب فانها لا تصح بدون النية .\r\n( از قوانين ج 1 ص 103 ) .\r\n\r\nتَوفيق\r\n- ( اصطلاح عرفانى و اخلاقى ) توفيق جريان امور است بر وفق مراد و ميل حق و حقيقت و فراهم آمدن اسباب كارست و موهبتى است الهى كه هر كه را ارزانى دارد كارها موافق ارادهء او انجام شود و سالك را به آنچه خواهد برساند .\r\nتوفيق را بدايت و وسط و نهايتى است ، بدايت توفيق اسلام است يعنى انقياد كلى كه مستجمع مقامات تفويض و توكل و تسليم و رضاست .\r\nو وسط آن ايمان است به آنچه رسول اكرم آورده است .\r\n\r\n","description":"","footnote":"","page_name":" 607 ","page_number":655},
  {"content":"\r\n\r\nو غايت آن احسان است بر حسب مراتب آن ، اسلام حافظ اموال است و ايمان حافظ نفوس است و احسان حافظ ارواح است از رؤيت اغيار و اشباح .\r\n( مصباح الهدايه ص 7 ) .\r\n\r\nتَوَكُّل\r\n- ( اصطلاح اخلاقى و عرفانى )  « وَ عَلَى اللَّهِ فَلْيَتَوَكَّلِ الْمُؤْمِنُونَ   وَ مَنْ يَتَوَكَّلْ عَلَى اللَّهِ فَإِنَّ اللَّهَ عَزِيزٌ حَكِيمٌ »  توكل در لغت تفويض امر است بسوى كسى كه به دو اعتماد باشد .\r\nو به معناى واگذارى شخص است امور خود را بر مالك خود و اعتماد بر وكالت او و مالك شىء كسى است كه مقتدر باشد بر آن در جهت مصالح ، او و در اصطلاح سلاك واگذارى امور است بر مالك على الاطلاق .\r\nو بالجمله توكل دلبستگى و اعتماد كامل بپروردگار است و اين مقام از كمال معرفت است زيرا كه انسان هر اندازه خدا را بهتر بشناسد و از قدرت و رحمت و حكمت او زيادتر آگاه گردد دلبستگى او به آن ذات بىهمتا زيادت شود .\r\nتوكل مقام والايى است كه جز خواص از عرفا و موحدان آن را درك نمىكنند بطور كلى معيار شناختن توكل اعتماد به حق است و گسستن از غير .\r\nچون تو رو از غير حق بر تافتى نقد اسرار توكل يافتى اين بنا را هر كه ميخواهد ثبات مرده بايد بود او را در حيات ( از شرح گلشن راز ص 266 ) .\r\nمولوى گويد :\r\n تكيه بر جبار كن تا وارهى * ور نه افتى در بلاى گمرهى \r\nو سالك بايد در تمام امور نظر و اميد بفضل حق تعالى داشته باشد و خود را آلت كار بيند نه آنكه دست از تمام كارها بردارد و گويد تمام كارها را با خداى گذاشتم بلكه بعد از آنكه او را يقين شد كه هر چه هست آن خداست و بسيار چيزها هست كه در عالم واقع مىشود بحسب شروط و اسباب تعلق قدرت الهى بدانها ، خود را در جريان اسباب وارد كند و لكن توكل و اعتماد بر خدا داشته باشد كه آنچه او اراده كرده است خواهد شد .\r\nكاشانى گويد مراد از توكل تفويض امرست با تدبير وكيل على الاطلاق و اعتماد بر كفايت كفيل ارزاق و اين مقام بعد از رجاءست و توكل نتيجه حقيقت ايمان است بحسن تقدير و تدبير عزيز .\r\nذو النون گويد : توكل ترك تدبير نفس و انخلاع از حول و قوت خود است .\r\nحمدون قصار گويد : توكل اعتصام بالله است ( از دستور ج 1 ص 360 - مصباح الهدايه ص 396 ) .\r\nبعضى گويند حقيقت توكل بيرون آمدن از رؤيت وسائط است به كلى و اينكه بداند كه حضرت حق را در فعل و صفت هيچ شريك نيست .\r\nبعضى گويند حقيقت توكل ترك ترك است يعنى بجاىگذاشتن توكل است كه حتى توجه بتوكل هم نداشته باشد و نخواهد كه خدا او را كفايت كند بلكه ترك توكل كند كه آنچه را خدا خواهد كند چنان كه باباطاهر گويد : توكل آن بود كه ملتفت توكل نباشد كه اگر متوجه توكل باشد اعتمادش بر توكل باشد .\r\nو باز گويد : توكل نفى رؤيت اسباب است نه ترك اسباب ( شرح تعرف ج 3 ص\r\n\r\n","description":"","footnote":"","page_name":" 608 ","page_number":656},
  {"content":"\r\n\r\n133 - شرح منازل ص 49 ) .\r\nبعضى گويند توكل انقياد و تسليم است بقضاء در احكام خدا و بعبارت ديگر تسليم به آنچه خدا خواهد .\r\nو گفته‌اند « التوكل استواء القلب عن الوجود و العدم بلا الطرب عند العدم و و الخمول عند الوجود بل الاستقامة مع الله على الحالين ؟ » ( طبقات ص 437 ) .\r\nابراهيم شيبان گويد : « التوكل سر بين الله و بين العبد و لا ينبغى ان يطلع على ذلك السر أحد » ( طبقات ص 404 ) .\r\nابراهيم قصار گويد : « التوكل السكون الى مضمون الحق » ( طبقات ص 320 ) معروف گويد « توكل على اللّه حتى يكون هو معلمك و مونسك و موضع سلوكك فان الناس لا ينفعوك و لا يضروك » ( طبقات ص 78 ) .\r\nو گفته‌اند « التوكل ان يطمئن قلبك بموعود اللّه » ( از طبقات ص 63 ) عبد الله انصارى گويد : توكل قنطرهء يقين است و عماد ايمان و محل اخلاص ، و سر توكل آنست كه بحقيقت دانى كه بديگر كس چيز نيست و از عليت سود نيست ، عطا و منع كه هست بحكمت است و قسام مهربان بىغفلت است ، نگهبان و كاردان بندگان اوست و كارساز و بنده‌نواز اوست .\r\nعبد الله بصرى گويد : توكل حال رسول خدا بود و كسب ، سنت رسول خدا بود و آنان كه از حال توكل ناتوانند كسب براى آنها سنت شده است زيرا آنان از درجهء كمال پائين‌اند ، آن درجت كمالى كه حال حضرت رسول است . پس آنان كه توانا بر توكل باشند كسب آنها را مباح نباشد مگر كسب معاونت نه كسب اعتماد . ( از طبقات ص 214 ) .\r\n\r\nتَوكيد\r\n- ( اصطلاح ادبى ) تابعى كه مقصود از آن افهام اين معنى است كه متبوع بر ظاهر خود است و مراد همانست نه غير و كلمات توكيد عبارت‌اند از نفس و عين « ذات » كه تأكيد معنوىاند و اقتضاء آنها تقرير متبوع است و اين دو كلمه همواره با ضمير متصل به كار برده ميشوند كه مطابق مؤكد ( بفتح ) اند مانند « جاء زيد نفسه » و « جاءت هند نفسها » رجوع به تأكيد شود و رجوع به ( سيوطى ص 165 و مختصر المعانى ص 37 شود . )\r\n\r\nتَولِيَت\r\n- ( اصطلاح فقهى ) و توليت والى قرار دادن باشد رجوع به بيع توليه و مساومت شود .\r\nتوليت در وقف يعنى تصدى ادارهء امور وقف و متولى كسى است كه متصدى امور وقفى باشد متولى ميتواند مادام الحيات توليت را براى خود قرار دهد و بعد از خود براى هر كسى كه بخواهد . و در صورتى كه ضمن وقف تعيين متولى نكرده باشد آيا توليت با خود اوست يا با موقوف عليهم است يا با حاكم ؟\r\nدر مسأله اقوالى است . بنا بر قول به بقاء عين موقوفه بملكيت مالك توليت با خود او است . و بنا بر انتقال آن بموقوف عليهم توليت با آنها است . و در صورت تعارض توليت با حاكم خواهد بود .\r\nواقف ميتواند براى دو نفر يا بيشتر جعل توليت بنمايد .\r\nپس اگر دو نفر از طرف واقف متولى باشند و جعل توليت براى هر يك بطور\r\n\r\n","description":"","footnote":"","page_name":" 609 ","page_number":657},
  {"content":"\r\n\r\nاستقلال بوده تصرف يكى از آنها موقوف بر جلب نظر ديگرى نخواهد بود . بر عكس وقتى كه جعل توليت براى آنها بطور اشتراك شده باشد تصرف هر يك موقوف بموافقت ديگرى بوده و با فوت يا جنون يكى از آنها حاكم ديگرى را بجاى او تعيين خواهد نمود .\r\nدر صورتى كه از طرف واقف بمتولى حق تعيين متولى در ضمن عقد داده نشده باشد اين حق را نخواهد داشت . و اين مانع از تعيين وكيل نخواهد بود مگر اينكه از طرف واقف شرط مباشرت شده باشد .\r\nكسى كه واقف او را متولى قرار داده مجبور بقبول نيست و لكن بعد از قبول مجبور به عمل خواهد بود .\r\nواقف حق ندارد شخص خائن ناامينى را متولى قرار دهد . و هر زمان خيانت متولى به حاكم ثابت شود او را عزل و ديگرى را بجاى او نصب خواهد نمود .\r\n( كليات حقوقى ص 329 ) در صورتى كه متولى خاصى و لو تحت عنوان كلى تعيين نكرده باشد در اوقاف عامه توليت با حاكم شرع خواهد بود و در اوقاف خاصه با موقوف عليهم . و با عدم حصول توافق آنها امر به حاكم رجوع خواهد شد .\r\nهر گاه عوائد موقوفه كمتر از مقدارى باشد كه براى متولى تعيين گرديده متولى به نسبت درآمد موقوفه مستحق اجرة المثل خواهد بود .\r\nحق التوليه جزء وقف است نه آنكه خارج از وقف باشد . با وجود اين تخصيص مقدارى از منافع موقوفه را بمتولى در صورتى كه توليت مادام الحياة با خود او باشد مانعى نداشته و راجع بوقف بر نفس نبوده تا صحيح نباشد . بلكه وقف بر عنوانى است كه بر او منطبق گرديده .\r\n( كليات حقوق ص 320 )\r\n\r\nتَوليد\r\n- ( اصطلاح كلامى و فقهى ) زائيدن و بوجود آوردن باشد و معتزله فعل صادر از فاعل را . بواسطه‌اى توليد گويند يعنى فعل توليدى در مقابل فعل بالمباشرة است ( از كشاف ج 2 ص 1470 ) .\r\nو در بديع آنست كه معنى شعر ديگرى يا پارهء از لفظ آن را در طى كلام خود آورد كه از آن معنى ديگر متولد مىشود .\r\nسعدى :\r\n چند نصيحتم كنى كز پى نيكوان مرو * چون نروم كه بيخودم شوق همىبرد كشان \r\nكه كمال خجندى از او گرفته و گويد :\r\n من نه به اختيار خود ميروم از قفاى او * كان دو كمند عنبرين ميكشدم كشان كشان \r\n( از ابدع ص 214 ) .\r\n\r\nتَوَهُّم\r\n- ( اصطلاح بديعى و فلسفى ) و آنست كه در طى كلام لفظى باشد كه سامع از آن توهم معنى ديگرى مشترك را نمايد يا گمان تصحيف باختلاف حركت يا اختلاف معنى آن را نمايد چنان كه در قرآن است پس از آيه  الشَّمْسُ وَ الْقَمَرُ بِحُسْبانٍ   « النَّجْمُ وَ الشَّجَرُ »  سامع از كلمه و النجم توهم معنى ستاره نمايد .\r\nسلمان ساوجى گويد :\r\nظهير گويد :\r\n زلفت بجادوئى ببرد هر كجا دلى است * وانگه به چشم و ابروى نامهربان دهد\r\nهندو نديده‌ام كه چو تركان جنگجوى * هر چه آيدش بدست به تير كمان دهد \r\n.\r\n( از ابدع ص 215 ) در معنى فلسفى رجوع به واهمه شود\r\n\r\nتَهْذيب\r\n- ( اصطلاح اخلاقى ) تهذيب\r\n\r\n","description":"","footnote":"","page_name":" 610 ","page_number":658},
  {"content":"\r\n\r\nبه معناى پاك كردن و خوب كردن و تهذيب نفس يعنى پاك كردن درون از رذائل و عبارت از طرد اخلاق ذميمه و عادات ناپسند است و فن تهذيب اخلاق يكى از شعب حكمت عملى است كه عبارت از علم بمصالح شخصى و پاك كردن نفس از رذائل و تحلى آن به صفات خوب است .\r\n( از اخلاق جلالى ص 39 - اخلاق ناصرى ص 55 و ترجمه اراء اهل مدينه ص 222 )\r\n\r\nتَهَكُّم\r\n- ( اصطلاح بديعى ) و آنست كه لفظى را در ضد معنى خويش استعمال كنند .\r\nبراى استهزاء چنان كه مجنون را عاقل و زنگى را كافور گويند و در كلام مجيد است و  « فَبَشِّرْهُمْ بِعَذابٍ أَلِيمٍ . »  سعدى گويد :\r\n الحق امناى مال ايتام * همچون تو حلال زاده بايند\r\nاطفال عزيز ناز پرورد * از دست تو دست بر خدايند\r\nطفلان تو را پدر بميراد * تا جور وصى بيازمايند \r\n( از ابدع ص 219 ) .\r\n\r\nتَهْليل\r\n- ( اصطلاح فقهى ) و لا إله الا الله گفتن باشد .\r\n\r\nتيرگان\r\n- ( اصطلاح گاه‌شمارى ) روز سيزدهم تير ماه است و نام آن روز نيز تير بود و همين طور است در هر ماهى كه آن روز همنامش باشد او را جشن دارند و از اين جهت تيرگان گفتند كه آرش تير انداخت از بهر صلح منوچهر كه با افراسياب در جنگ بود .\r\n( از التفهيم ص 254 و از آثار الباقيه ص 220 ) .\r\n\r\nتُهْمَت\r\n- ( اصطلاح نجومى و اخلاقى ) ابو ريحان گويد : هر كوكبى كه بر او منحستها گرد آيد و بدى حال ، مانند احوال سوختن ( محاق ) و رجعت و و بال و هبوط و زوال و سقوط و زخم و . . . او را متهم دارند به نحوس .\r\n( از التفهيم ص 488 ) .\r\nدر اخلاق افتراء و نسبت كذب است و يا نسبت گناهى بدون دليل و يا قبل از ثبوت آن .\r\n\r\nتَهَوُّر\r\n- ( اصطلاح اخلاقى ) و در طرف افراط شجاعت است و اقدام بود بر آنچه اقدام كردن بر آن جميل نباشد .\r\n( از اخلاق ناصرى ص 83 - اسفار ج 2 ص 38 و رجوع به شجاعت شود ) .\r\n\r\nتَيَمُّم\r\n- ( اصطلاح فقهى ) در لغت قصد باشد و در شرع قصد براى طهارت ترابيه است كه شامل مسح صورت و دو دست است  وَ إِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً  شرط اساسى آن عدم آب است يا عدم دسترسى بدان و بعد وجود خاك طاهر بجز معادن و مأكولات و ديگر ترس از استعمال آب از جهت جراحت موضع يا فقدان آن جهت حفظ نفوس انسان يا حيوان و يا تنگى وقت در هر حال ترتيب تيمم اين است كه ابتداء كف دست‌ها را بر خاك زند و با دو دست مسح كند بر صورت از رستنگاه موى سر تا اطراف دماغ و بعد مسح پشت دست راست بر كف بطن دست چپ و بالعكس از زند تا اطراف انگشتان و براى تيمم بدل از غسل دو مرتبه دستها را بر خاك زنند يكى براى مسح صورت و دوم براى مسح پشت دستها به ترتيب فوق .\r\n\r\n","description":"","footnote":"","page_name":" 611 ","page_number":659},
  {"content":"\r\n\r\n( از شرح لمعه ج 1 ص 38 - 40 ) .\r\nو شرطه عدم الماء او عدم الوصلة اليه او الخوف من استعماله و يجب طلبه من الجوانب الاربعة غلوة سهم فى الارض الخزنه و سهمين فى السهلة و يجب التيمم بالتراب الطاهر و الحجر لا بالمعادن و لا - النورة و الجص . . . و التيمم بالسبخة ( ارض مالحة ) و الرمل . . . و لواجب النية و الضرب على الارض بيديه معامرة للوضوء فمسح بهما جبهته من قصاص الشعر الى اطراف الانف الاعلى باديا بالاعلى . . . ثم ظهر يده اليمنى ببطن اليسرى من الزند الى اطراف الاصابع ثم اليسرى كذلك مبتدا بالزند الى الآخر و مرتين للغسل احدهما يمسح بها جبهته و الاخرى يديه » .\r\n( از شرح لمعه ج 1 ص 40 ) .\r\nدر معتقد الاماميه آمده است :\r\nبدان كه تيمم درست نباشد ، و جائز نباشد مگر وقتى كه آب نيابد ، يا آنچه به آب توان رسيدن از آلت ، يا بهاى آن ، يا با وجود خوف از استعمال كردن آب از رنجى ، و بيمارى ، يا تشنگى ، يا دشمن ، يا حاصل بودن علم يا ظن بفايت شدن وقت نماز چون به آب رسد . و روا نبود مگر در آخر وقت نماز .\r\nدليلش آنست كه اين طهارت را كه تيمم است از براى ضرورت مباح كرده‌اند ، و پيش از تاكيد ضرورت روا نباشد ، زيرا كه امكان دارد كه اين ضرورت زايل گردد .\r\nو روا نباشد تيمم الا بعد از طلب كردن آب در زمين درشت مقدار يك تير پرتاب راه از جانب راست و چپ و پيش .\r\nو اگر زمين نرم باشد مقدار دو تير پرتاب طلب بايد كرد . دليل بر اين آنست كه هر كس با طلب آب تيمم كند و نماز كند ذمتش بيقين برى شود بىخلاف ، و اگر طلب نكند در برائت ذمت وى خلاف است .\r\nپس احتياط آنست كه پس از طلب كردن آب تيمم كند .\r\nو چون تيمم كرد و در نماز شروع كرد ، آنگه در اين ميانه آب پديد آمد ، بر وى واجب بود كه نماز تمام كند ، و از نماز بيرون نيايد ، زيرا كه اين تيمم در آخر وقت مىبايد كرد . و چون در آخر وقت تيمم كرده باشد ، در نماز ايستاده اگر بازگردد و وضو كند يا غسل ، وقت نماز بگذرد ، و به قضا افتد .\r\nو كيفيت تيمم آنست كه : بدل بينديشد كه تيمم ميكنم ببدل وضو تا مرا مباح بود نماز كردن واجب قربة الى الله . آنگه هر دو دست بر آنچه تيمم مىكند از زمين و خاك و غير آن زند ، آنگه بيفشاند ، و مسح كند بهر دو دست از رستنگاه موى سر تا كنار بينى ، آنگه بدست چپ مسح پشت دست راست كند از سر رش تا بسر انگشتان .\r\nآنگه به كف دست راست پشت دست چپ را دليل بر آنكه يك بار دست بر خاك زدن بيش واجب نيست ، آنست كه خداى تعالى فرموده است :  فَامْسَحُوا بِوُجُوهِكُمْ وَ أَيْدِيكُمْ مِنْهُ  ، و هر كس كه يك بار مسح كند امتثال فرمان كرده باشد .\r\nو دليل بر آن كه اين مقدار بيش واجب نيست مسح كردن ، آنست كه گفت :  « فَامْسَحُوا بِوُجُوهِكُمْ وَ أَيْدِيكُمْ مِنْهُ »  و فائده « با » درين آيت تبعيض است ، يعنى : بعضى از رويها و دستهاى خود را مسح كنيد ! و ترتيب و موالات در تيمم واجب است ، چنان كه در وضو .\r\n\r\n","description":"","footnote":"","page_name":" 612 ","page_number":660},
  {"content":"\r\n\r\nو تيمم روا نباشد مگر به خاك پاك . و بسرمه و زرنيخ و غير اين از معادن روا نباشد ، و نه بخاكى كه چيزى از اين جمله با آن آميخته بود . دليلش قول خداست :  فَتَيَمَّمُوا صَعِيداً طَيِّباً  ، و « صعيد » از وضع لغت خاكى باشد خالص كه هيچ چيز ديگر بوى نياميخته باشد . و معنى « طيب » پاك است .\r\n( رجوع شود به معتقد الاماميه ص - 204 - ، 206 ) .\r\n\r\nتِين\r\n- اين كلمه مأخوذ از قرآن مجيد است و كنايت از درياى كل و جامع نور و ظلمت و آن را دوات هم ناميده‌اند يعنى دوات عالم حسى .\r\nو باز گويند زيتون عبارت از عقل اول است كه قلم خداى عالم است و طور سيتين عبارت از فلك اول است كه عرش خداست و هذا البلد الامين عبارت از انسان كامل است كه خلاصه و زبده موجودات است .\r\n( از انسان كامل ص 191 ) .\r\n\r\n","description":"","footnote":"","page_name":" 613 ","page_number":661},
  {"content":"\r\n . \r\n","description":"","footnote":"","page_name":" 614 ","page_number":662},
  {"content":"\r\n\r\n\r\nث\r\n\r\nثابِت\r\n- ( اصطلاح فلسفى ) كلمهء ثابت بمعنى آرامش و استوار و پابرجا است و در فلسفه به معناى تقرر وجود است « ثابت العين » يعنى متقرر در خارج در مقابل ثابت در ذهن كه موجود ذهنى است .\r\n( كشف المراد ص 11 - 12 ، 13 - دانشنامهء علائى طبيعيات ص 18 ) .\r\n\r\nثابِتاتِ ازَليّه\r\n- ( اصطلاح فلسفى ) مراد از ثابتات ازليه اعيان ثابته است رجوع باعيان شود .\r\n\r\nثَبات\r\n- اين اصطلاح اخلاقى است و آن بود كه نفس را قوت مقاومت آلام و شدائد مستقر شده باشد تا از عارض شدن امثال آن شكسته نشود .\r\n( اخلاق ناصرى ص 76 ) .\r\n\r\nثُبُوتِ انْتِزاعى\r\n- ( اصطلاح فلسفى ) مراد از اصطلاح ثبوت انتزاعى كه در كلمات صدر الدين و غيره مشاهده مىشود وجود انتزاعى است در مقابل وجود عينى خارجى رجوع شود بانتزاعى و اعتبارى .\r\n\r\nثبُوت\r\n- ( اصطلاح فلسفى ) ثبوت يعنى وجود بعضى از متكلمان كه قائل بحالند ميان وجود و عدم فاصله قائلند كه نه وجود است و نه عدم و آن را ثبوت نامند اين فرض را فلاسفه و محققان و متكلمان مردود ميدانند و گويند ثبوت مرادف با وجود است .\r\n( از كشف المراد ص 11 - 12 - 13 ) .\r\nثبوت هر شىء براى خود ضرورى است - اين قاعده يكى از اصول مسلمه و بديهى است كه مفاد حمل « هو هو » است و معناى آن اين است كه هر چيز خودش خودش مىباشد و ضرورى مىباشد و احتياجى به دليل و برهان ندارد .\r\nو بالاخره هيچ كس در اين قاعده و اصل كه هر چيزى خودش خودش است و غير خودش نيست نمىتواند شك كند و از مسلميات و بديهيات اوليه است و ثبوت ذاتيات شىء بر ذات احتياج به حد وسط و برهان ندارد و حمل ذاتيات شىء بر شىء از اوائل محمولات است .\r\n( رجوع به دستور ج 1 ص 374 و حمل ذاتى شود ) .\r\n\r\nثبوت شىء لشىء فرع لثبوت المثبت له\r\n- ( اصطلاح فلسفى ) اين اصطلاح و عبارت را فلاسفه قاعدهء فرعيه نامند . رجوع شود بقاعدهء فرعيه ( و مباحث مشرقيه ص 286 ) .\r\n\r\nثُرَيّا\r\n- ( اصطلاح هيوى و نجومى ) و نام\r\n\r\n","description":"","footnote":"","page_name":" 615 ","page_number":663},
  {"content":"\r\n\r\nستاره‌ايست و نام سومين منزل از منازل 28 گانه قمر بود و آن را عوام پروين نامند و علامت آن شش ستاره است متقارب بصوت و شكلى مسدس يكى از قدر رابع و بقيه از قدر خامس . و موضع اين كواكب كوهان ثور است و بعضى گمان برده‌اند دنبهء حمل است و در آن فراوانى و ارزانى بود .\r\n( از بيست باب ملا مظفر ) .\r\n\r\nثَعَالِبَه\r\n- ( اصطلاح كلامى ) پيروان ثعلبة بن عامر را گويند و گفته‌اند پيروان ثعلبة بن مشكان‌اند كه از فرقهء عجارده بود و از خوارجند .\r\n( از ملل و نحل شهرستانى ص 60 و مختصر الفرق ص 85 ) .\r\n\r\nثِقْل\r\n- ( اصطلاح فلسفى ) ثقل در لغت يعنى سنگينى و ثقيل يعنى سنگين چنان كه خفت يعنى سبكى و خفيف يعنى سبك ثقل و خفت از كيفيات محسوسهء ملموسه‌اند و در تعريف آنها گفته‌اند « ثقل عبارت از قوت طبيعى است در جسم كه بواسطهء آن حركت كند به طرف وسط و يا مبدأ حركت جسم است به طرف وسط بالطبع و خفت قوتى است طبيعى در جسم كه مبدأ حركت آنست از وسط و تعريف ديگر آنكه ثقل مبدأ و موجب حركت جسم است بجانب مركز و خفت بجانب محيط و هر يك از آن دو موجب تباعد جسم است از جسم ديگر و بعبارت ديگر ثقل عبارت از ميل جسم است به طرف سفل و خفت ميل جسم است به طرف علو و يا ثقل ميل طبيعى جسم است بسافل و خفت ميل طبيعى جسم است به طرف علو .\r\n( از اسفار ج 2 ص 25 - 27 - اخوان ج 2 ص 338 - تفسير ص 75 ) . در مباحث المشرقيه آرد : كه گاه از كلمهء ثقل اراده مىشود طبيعتى كه مبدأ ميل محسوس است و گاه نفس ميل اراده مىشود .\r\n\r\nثِقات\r\n- ( اصطلاح اهل درايه ) و كسانى را گويند كه در نقل خبر مورد اطمينان و ثقه‌اند ( از قواعد شهيد ص 258 ) .\r\n\r\nثُلاثى مُجَرَّد\r\n- ( اصطلاح ادبى ) رجوع شود بابواب ثلاثى مجرد و مزيد فيه و نيز رجوع شود به ( شرح تصريف ص 70 كشاف ج 1 ص 191 ) .\r\n\r\nثُلاثيات\r\n- ( اصطلاح فلسفى ) اخوان الصفا امورى كه در جهان متسلسلا منطبق با عدد سه است برشمرده‌اند مانند ابعاد ثلاثه كه طول ، عرض و عمق است . مقادير ثلاثه يعنى خط سطح و جسم ، و ازمان ثلاثه مانند ماضى ، حاضر مستقبل عناصر ثلاثه ، ممكن ممتنع ، واجب ، علوم ثلثه ، رياضيات ، طبيعيات ، هيئت ( از رسالهء اول از نفسانيات ص 183 ) .\r\n\r\nثَلْم\r\n- ( اصطلاح ادبى ) بفتح ثاء رخنه كردن باشد و نزد عروضيان حذف فاء فعولن است كه عولن آن باقى ماند و محل آن فعلن گذارند و ركنى كه در آن ثلم است اثلم خوانند ( از كشاف ج 1 ص 195 ) .\r\n\r\nثُمَّ\r\n- ثم به ضم ثاء در زبان عرب حرف عطف است و مقتضى تشريك در حكم و ترتيب و مهلت باشد مانند  « هُوَ الَّذِي خَلَقَكُمْ مِنْ نَفْسٍ واحِدَةٍ وَ جَعَلَ مِنْها زَوْجَها »  و   « خَلْقَ الْإِنْسانِ مِنْ طِينٍ ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ »   ( از مغنى ص 16 ) .\r\nو بفتح ، اسمى است كه بدان اشاره شود به مكان بعيد مانند  « وَ أَزْلَفْنا ثَمَّ \r\n\r\n","description":"","footnote":"","page_name":" 616 ","page_number":664},
  {"content":"\r\n\r\n الْآخَرِينَ »  و انا رأيت ثم رأيت » و آن ظرف غير متصرف است .\r\n\r\nثَمامِيَّه\r\n- ( اصطلاح كلامى ) يكى از فرق كلامى است ، و كسانى را گويند كه پيرو ثمامة بن اشرس نميرىاند و مىگويد هر گاه فاسقى بر فسق خود بميرد و توبه نكند مخلد در آتش جهنم بود و نيز گويد افعال متولده را فاعلى نبود زيرا نتوان آن را بفاعلى منسوب كرد و مثلا هر گاه كسى كارى انجام داد و يا سخنى بگفت و بمرد و پس از آن ، از آن فعل يا قول اثرى آمد نتوان آن را بمرده منسوب كرد و از طرفى به خدا هم نتوان نيست كرد زيرا منتهى بدين شود كه وى فعل قبيح انجام دهد پس افعال متولده را فاعلى نبود و مىگويد اهل مذاهب و اديان باطله بمانند كفار و مشركين و زنادقه و يهود و نصارى و مجوس در روز قيامت خاك شوند و همين طور است وضع بهائم و پرندگان و اطفال مؤمنين و اقوالى ديگر .\r\n( رجوع شود به شهرستانى ضميمه ابن حزم جلد اول ص 90 و ملل و نحل شهرستانى ص 31 ، 32 ) .\r\n\r\nثَمَن\r\n- ( اصطلاح فقهى ) بها و ارزش و قيمت چيزى را گويند ( رجوع شود به كشاف ج 1 ص 196 رجوع به بيع شود ) .\r\nثمن و مثمن از مقومات و اركان بيع است پس اگر ثمنى در بين نباشد بيعى واقع نخواهد شد زيرا بيع بنا بر اينكه مبادله مالى بمالى باشد نسبت و اضافه بين دو مال برقرار خواهد بود و اضافه بدون طرفين تحقق نخواهد يافت و همچنين است اگر بيع به تبديل مالى بمالى تفسير شود زيرا بر اين تقدير نيز به دو طرف بستگى دارد .\r\nهمان طورى كه مثمن ميبايست از حيث جنس و وصف و مقدار معلوم باشد و هر گاه از اين جهات مجهول باشد بيع فاسد خواهد بود ، ثمن نيز بايد از اين جهات معلوم باشد و هر گاه از اين جهات مجهول باشد بيع فاسد خواهد بود .\r\nمشاهدهء ثمن كافى است از حصول علم و اطلاع به آن به شرط اينكه از مقادير نباشد و الا تعيين مقدار آن از حيث وزن و عدد لازم است ، پس اگر شخص متاع معينى را به يك مشت پول خريدارى نمايد و معلوم نباشد عدد آن چقدر است معامله باطل خواهد بود .\r\n- هر گاه ثمن شيئى مشخصى بوده و مشترى عين آن را تسليم نكرده بجاى آن چيز ديگر داده باشد بايع حق فسخ خواهد داشت . اما اگر ثمن كلى باشد مشترى در تعيين هر فردى از آن كلى ، مختار خواهد بود و به آنچه در دست دارد تعين پيدا نخواهد نمود .\r\n( كليات ص 87 ، 88 ) .\r\nبعد از وقوع عقد ، ثمن يا مثمن قابل زياده و نقصان نيست خواه تقابض حاصل شده باشد يا نه . پائين آوردن ثمن يا مثمن بعد از عقد يا بالا بردن آن در معنى هبه يا اسقاط و ابراء مقدارى از آن خواهد بود اما عقدى كه صحيحا واقع شده قابل تغيير و تبديل نخواهد بود .\r\nبلى ممكن است بموجب خيار مجلس يا نوع ديگرى از خيارات آن عقد فسخ شود و عقد ديگرى بين متعاقدين در زائد يا ناقص منعقد گردد .\r\n\r\n","description":"","footnote":"","page_name":" 617 ","page_number":665},
  {"content":"\r\n\r\nبنا بر اين دادن زياده در ثمن يا مثمن حائز عنوان هبه خواهد بود و براى واهب قبل از قبض حق رجوع ثابت است مگر اينكه بوجهى از وجوه لازم شده باشد .\r\nاما كم كردن ثمن در معنى اسقاط و ابراء است و اين وقتى است كه ثمن كلى در ذمه باشد و الا ابرا ، و اسقاط ، موضوعى نداشته و عنوان هبه بر آن صادق خواهد بود .\r\n( كليات حقوقى ص 89 ) .\r\nاگر ثمن كلى باشد بايع مىتواند قبل از قبض آن را بفروشد و يا آن را به مشترى بخشد نهايت آنكه بخشيدن آن در معنى اسقاط است و نيز ميتواند آن را به كسى كه مديون او است حواله دهد در اين صورت مشترى به كسى كه حواله به او شده خواهد داد .\r\n\r\nثنَاء\r\n- ( اصطلاح اخلاقى ) مدح مكرر را گويند .\r\n( الفروق ص 37 ) .\r\n\r\nثُنائى\r\n- ( اصطلاح نجومى ) هر دو ستارهء را گويند كه يكى از آن دو بدور آن دگر گردد .\r\n\r\nثُنائيّات\r\n- ( اصطلاح فلسفى ) بعضى از امور را كه زوج‌اند اخوان الصفا ثنائيات يا اشياء ثنائيّه ناميده‌اند مانند هيولى ، صورت ، جوهر ، عرض ، علت ، معلول ، بسيط ، مركب ، لطيف ، كثيف ، مشف و غير مشف ، مظلم و منير متحرك ، ساكن ، عالى سافل ، حار . بارد رطب .\r\nيابس . حفيف ثقيل . ضار . نافع . خير . شر .\r\nصواب . خطا . حق . باطل . مذكر . مؤنث ( از اخوان رساله اول از نفسانيات ص 183 ) .\r\nو نيز در باب ثنائيات و اينكه اول ما خلق چيست و مبدأ عالم چيست ؟ و اساس كون بر چيست ؟ عقايد و آرائى از قديم الايام وجود داشته است اينك پاره ديگر از ثنائيات بر اين اساس :\r\nنور و ظلمت اثبات و نفى ايجاب و سلب روحانى و جسمانى وجود و عدم .\r\nنفس و روح كون و فساد دنيا و آخرت .\r\nمبدأ و معاد قبض و بسط ظاهر و باطن خارج و داخل زائد و ناقص .\r\nجماد و نامى ناطق و صامت حيوان و نبات حيات و ممات نوم و يقظه مرض و صحت الم و لذت بؤس و نعمت سرور و غم حزن و فرح صلاح و فساد ضرر و نفع خير و شر سعد و نحس ادبار و اقبال امر و نهى وعده و عيد ترغيب و ترهيب\r\n\r\n","description":"","footnote":"","page_name":" 618 ","page_number":666},
  {"content":"\r\n\r\nطاعت و معصيت مدح و ذم عقاب و ثواب حلال و حرام حدود و احكام صواب و خطاء حسن و قبح صدق و كذب\r\n\r\nثَنَويَّه\r\n- ( اصطلاح كلامى ) فرقهء از كفارند كه قائل به دو خدايند ، خير و شر و آنها چندين فرقه‌اند مانند مانويه ديصانيه و . . .\r\n\r\nثنويت\r\n- ( اصطلاح كلامى و فلسفى ) ثنويت يعنى دوگانه‌پرستى و دو وجودپرستى و ثنوى مذهب يعنى دوگانه پرست و كسى كه قائل به دو مبدأ مىباشد مذهب ثنوى بمذهب خاص فلسفى مىگويند كه قائل به دو اصل و مبدأ مىباشد .\r\nاين مذهب در طى تاريخ چه در عقايد دينى و چه در نظرات فلسفى بصورتهاى گوناگون جلوه‌گر شده است چنان كه ميدانيم حكماء فرس قديم بر اصل عقايد مذهبى قائل به دو اصل بودند كه يكى را بنام نور و ديگرى را ظلمت ناميده‌اند و گاه از آن دو تعبير بخير و شر و ديگر بار بآهورامزدا و اهرمن و زمانى باسامى و نامهاى ديگر شده است .\r\nب - از فلاسفه يونان اولين كسى كه ثنوى مذهب بود انكساكورس است كه علاوه بر عناصر مادى معتقد باصل عقلى كه ناظم جهان است بود و آن را مدبر و نظم دهند عناصر و تشكيلات جهان ميدانست .\r\nافلاطون ميان مثل نوريه و موجودات ماديه فرق ميگذارد و در فلسفهء او نيز ثنويت خاصى آشكار است . مذهب مانى كه خود تركيبى است از دين زردشت و مسيح و بودا نيز مظهر ثنويت است چنان كه آهورامزدا و اهرمن را دو اصل وجودى عالم ميداند .\r\nمذهب يهود نيز بنا بر آنچه از كلمات تورات و قرآن مجيد بدست مىآيد بيكتاپرستى گرويده‌اند مع ذلك از جهتى ثنويت را حفظ كرده‌اند .\r\nبعضى از فلاسفهء قرون وسطى نيز مذهب ثنويت را پذيرفته و روح و عقل هر دو را اصل و اساس جهان آفرينش و عالم قرار داده‌اند و بدين ترتيب مذهب ثنويت علمى قديم را مجددا تأييد كردند .\r\nدر رسائل اخوان الصفا آرد : « فلذلك قالوا انه اوجد و اخترع اشياء مثنوية مزدوجة و جعلها قوانين الموجودات و اصول الكائنات فمن ذلك ما قالت الحكماء الفلاسفه :\r\nالهيولى و الصورة و منهم من قال . النور و الظلمة و منهم من قال الجوهر و العرض و . . . الخير و الشر و . . . الاثبات و النفى و . . .\r\nالايجاب و السلب و . . . اللوح و القلم و . . .\r\nالفيض و العقل و . . . المحبة و الغلبة و . . .\r\nالحركة و السكون و . . . الوجود و العدم و . . .\r\nالنفس و الروح و . . . الكون و الفساد و . . الدنيا و الآخرة و . . . العلة و المعلول و . .\r\nالمبدأ و المعاد و . . . و القبض و البسط و . . . » .\r\n( اخوان ص 202 ) .\r\n( و رجوع شود به ملل و نحل شهرستانى ص 120 ) .\r\n\r\nثَواب\r\n- ( اصطلاح كلامى ) و در تعريف آن گويند : عبارت از بهره بردن مستحق است مقارن با تعظيم و اجلال « و المدح و الثواب يستحقان بفعل الواجب و فعل المندوب و ضد القبيح و هو الترك له على مذهب من\r\n\r\n","description":"","footnote":"","page_name":" 619 ","page_number":667},
  {"content":"\r\n\r\nيثبت ضدا و الاخلال بالقبيح . . . و اعلم انه يشترط فى استحقاق الفاعل المدح و الثواب ايقاع الواجب لوجوبه او لوجه وجوبه و كذا المندوب و يفعله لندبه او لوجه ندبه » .\r\n( از كشف المراد چاپ اصفهان ص 229 ) .\r\n\r\nالثَوبانِيَّة\r\n- ( اصطلاح كلامى ) و اصحاب ابو ثوبان المرجى را گويند كه عقيده دارند به اين كه همانا ايمان ، معرفة إله و اقرار به خداى تعالى و رسل اوست . . .\r\n( از ملل و نحل شهرستانى ص 65 و مختصر الفرق بين الفرق ص 124 )\r\n. \r\nثور\r\n- ( اصطلاح نجومى و هيوى ) و يكى از بروج دوازده‌گانه است بيت زهره و شرف قمر و و بال مريخ بود و آن برج ترابى ، ليلى ، جنوبى ، ثابت ربيعى بود .\r\n( رجوع شود به رساله سوم نجوميه اخوان ص 89 ) .\r\n\r\nثَومِنيّه\r\n- ( اصطلاح كلامى ) فرقه از مرجئه‌اند اصحاب معاذ بن ثومن رجوع شود به ( كشاف ج 1 ص 197 ) .\r\n\r\nثَيْبه\r\n- ( اصطلاح فقهى ) بفتح ثا كسى است كه بكارتش زايل شده باشد .\r\n( از شرح لمعه ص 105 ) .\r\n\r\n","description":"","footnote":"","page_name":" 620 ","page_number":668},
  {"content":"\r\n\r\n\r\nج\r\n\r\nجائِر\r\n- ( اصطلاح اخلاقى و اجتماعى ) خواجهء طوسى گويد : ارسطو مردمان ستمكار را در جوامع سه نوع ميدانست از اين قرار :\r\n\r\nجائِرِ اصْغَر ، جائرِ اعْظَم ، جائرِ اوسَط\r\n- جائر اعظم كسى بود كه ناموس الهى را منقاد نبود و جائر اوسط آنكه حاكم را مطاوعت نكند و جائر اصغر آنكه بر حكم دنيا رود و فسادى كه از جائر اصغر برخيزد غصب و نهب اموال و انواع دزدى است و خيانت بود و فسادى كه از جور آن دو مرتبت و دستهء ديگر باشد اعظم از اين فساد يعنى فساد جائر اصغر بود .\r\n( از اخلاق ناصرى ص 99 )\r\n\r\nجابُرصا ، جابُلقا\r\n- ( اصطلاحات فلسفى ) در مصنفات شيخ اشراق آمده است كه « عالم الاشباح المجردة و هو الذى اشار اليه الأقدمون ان فى الوجود عالما مقداريا غير العالم الحسى لا يتناهى عجائبه و لا يحصى مدنه من جملة تلك المدن جابلقا و جابرصا و هما مدينتان عظيمتان لكل منهما الف باب لا يحصى ما فيها من الخلائق لا يدرون ان الله خلق آدم و ذريته و هو يحذو حذو العالم الحسى فى دوام حركة افلاكه المثالية و قبول العنصريات و مركباته » .\r\n( از مجموعه دوم مصنفات ص 334 ) « و هذه احكام الاقليم الثامن الذى فيه جابلقا و جابرصا » .\r\n( از مجموعهء دوم مصنفات ص 245 ) و بنا بر اين مراد از جابلقا و جابرصا عالم اشباح مثاليه است كه اشباح مجرده هم گويند .\r\n\r\nجاثى\r\n- ( اصطلاح نجومى ) و نام صورتى است از صور كواكب كه بنام راقص هم خوانده شده است .\r\n( از صور الكواكب ص 59 )\r\n\r\nجاحِظيَّه\r\n- ( اصطلاح كلامى ) فرقهء از معتزله‌اند از اصحاب عمرو بن بحر الجاحظ كه گويد همه معارف ضرورى است و اراده هر - كس عبارت از علم اوست بفعلش و اجسام را طبايع مختلف است و آنها را آثار مخصوصه است و جواهر قابل تبديل نمىباشد و اعراض در معرض تبدلند و جواهر همچنان به حال خود باقىاند و آتش اهل خود را جذب مىكند و بالجمله معارف بكسب نيست و ضرورى است و افعال انسان بطبع ازو صادر مىشود ( از\r\n\r\n","description":"","footnote":"","page_name":" 621 ","page_number":669},
  {"content":"\r\n\r\nملل و نحل ص 94 كشاف ج 1 ص 253 ) .\r\n\r\nجارِح\r\n- ( اصطلاح اهل حديث ) و جرح‌كننده كسى است كه راوى را جرح مىكند و يا صفات و اخلاق كه موجب جرح صاحبش مىباشد كه موجب رد و عدم قبول روايت مىشود رجوع به جرح شود .\r\n\r\nجاروديه\r\n- ( اصطلاح كلامى ) ( فرقه‌اى از زيديه ) جاروديه از پيروان ابى الجارود ميباشند و گمانشان بر اين است كه حضرت محمد بر امامت حضرت على تصريح كرده است بدون ذكر نام .\r\nجاروديه خود به دو فرقه منقسم شده‌اند اول : آنان كه گويند على حسن را به جانشينى برگزيده و سپس حسن به امامت برادرش حسين تصريح كرد و پس از آن دو امامت بين پسران حسن و حسين به شورا گذاشته شد .\r\nدوم گروهى كه معتقدند به امامت و تصريح آن تا حضرت حسين مىباشند و اختلافشان در امام منتظر است گروهى گويند امام منتظر كسى است كه به سيف و دين مشتهر باشد و دسته‌اى گويند امام منتظر محمد بن عبد الله بن الحسن بن الحسن بن على بن ابى طالب است گروهى ديگر در انتظار محمد بن القاسم‌اند و مرگ او را نمىپذيرند .\r\n( از مختصر الفرق بين الفرق ص 31 - 32 )\r\n\r\nجارُوبِ لا\r\n- ( اصطلاح عرفانى ) اشارت است به جملهء « لا مؤثر فى الوجود الا اللّه » و نيز اشارت است به جزو اول كلمهء « لا إله الا اللّه » كه نفى ما سوى الله و اثبات يكتائى خدا است :\r\nسنائى گويد :\r\n پس بجاروب لا فرو روبيم * كوكب از صحن گنبد دوار . \r\n\r\nجام\r\n- ( اصطلاح عرفانى ) جام بمعنى كاسه و ظرفى است كه در آن آشاميدنى نوشند و در اصطلاح دل عارف سالك است كه مالامال از معرفت است .\r\nو گفته‌اند مراد از جام « بدن » و از باده تصفيهء بدن است كه عارف كامل از جام بادهء الهى نوشد و سرمست از توحيد گردد .\r\nمولوى گويد :\r\n بيار جام كه جانم ز آرزومندى * ز خويش نيز برآمد چه جاى صبر و قرار\r\nاز آن شراب كه گر جرعهء ازو بچكد * ز خاك شوره برويد همان زمان گلزار\r\nزهى شراب و زهى ساغر و زهى ساقى * كه جانها و روانها نثار باد نثار\r\nچه باده بود كه موسى بساحران در ريخت * كه دست و پاى بدادند مست و بيخودوار\r\nزنان مصر چه ديدند بر رخ يوسف * كه شرحه شرحه بريدند ساعد چو نگار \r\n*\r\n گر چه بشكستند جامت قوم مست * آنكه مست از تو بود عذريش هست\r\nاى شهنشه مست تخصيص تواند * عفو كن از مست خود اى عفومند\r\nلذت تخصيص تو وقت خطاب * آن كند كه نايد از صد خم شراب\r\nچون كه مستم كردهء حدم مزن * شرع مستان را نيارد حد زدن\r\nچون شوم هشيار آنگاهم بزن * كه نخواهم گشت خود هشيار من\r\nهر كه از جام تو خورد اى ذو المنن * تا ابد رست از هش و از حد زدن \r\nاين كلمه با كلمات ديگرى نيز تركيب شده است و معانى عرفانى خاصى را افاده مىكند از جمله :\r\n\r\n","description":"","footnote":"","page_name":" 622 ","page_number":670},
  {"content":"\r\n\r\nجامِ صحت :\r\nمولانا گويد :\r\n جام صحت را نبودى جام شب * ايمنى را خوف ناوردى كركب\r\nگر ندانى كه اين چه روز شب است * يا كدامست جام و باده كدام\r\nسريان حيات در عالم * چون مى و جام فهم كن دو مدام ( تو مدام ) \r\n*\r\n ساقى شراب داده هر لحظه جام ديگر * مطرب سرود گفته هر دم دگر ترانه\r\nدر جام باده ديده عكس جمال ساقى * و آوازهء شنيده از زخمهء چغانه \r\n*\r\n رحيقى كه ساقيش در كام ريخت * باندازهء جام در جام ريخت\r\nشرابى كه معشوق سرمست داد * بهر دست جامى كه بايست داد\r\nبيا ساقى آن رشحهء سلسبيل * كه نور كليمست و نار خليل\r\nبده تا فروغش علم بر زند * بهستى من آتش اندر زند\r\nمغنى تو هم بر كران عود گير * كه اين آتش از من برآورد دود \r\n\r\nجامِ ظاهر\r\n:\r\n روز عبد الله او را گشته نام * شب نعوذ بالله و در دست جام\r\nديد شيشه در كف آن شيخ پير * گفت شيخا مر ترا هم هست غير\r\nتو نمىگفتى كه در جام شراب * ديو مى ميزد شتاب اندر شتاب\r\nگفت جامم را چنان پر كرده‌اند * كاندرونش مىنگنجد يك سپند\r\nبنگر اينجا هيچ گنجد ذرهء * اين سخن را كش شنيده غره\r\nجام ظاهر خمر ظاهر نيست اين * دور دار اين راز شيخ دور بين\r\nجام مى هستى شيخ است اى فليو * كاندر او اندر نگنجد بول ديو\r\nپر و مالامال از نور حق است * جام تن بشكسته نور مطلق است\r\nنور خورشيد ار بيفتد بر حدث * او همان نور است نپذيرد خبث\r\nشيخ گفت اين خود نه جامست و نه مى * هين به زير آ منگر ابنگر بوى\r\nآمد و ديد انگبينى خاص بود * كور شد آن دشمن كور و كبود\r\nگفت پير آن دم مريد خويش را * رو براى من بجو مى اى كيا\r\nكه مرا رنجى است مضطر گشته‌ام * من ز رنج از مخمصه بگذشته‌ام\r\nدر ضرورت هست هر مردار پاك * بر سر منكر ز لعنت باد خاك\r\nگرد خمخانه برآمد آن مريد * بهر شيخ از هر خمى او مىچشيد\r\nدر همه خمخانه‌ها او مى نديد * گشته بد پر از عسل خم نبيد\r\nگفت اى رندان چه حالست اين چكار * هيچ خمى در نمىبينم عقار\r\nجمله رندان نزد آن شيخ آمدند * چشم گريان دست بر سر مىزدند\r\nدر خرابات آمدى شيخ اجل * جمله مىها از قدومت شد عسل\r\nكرده مى را تو مبدل از حدث * جان ما را هم بدل كن از خبث \r\n\r\nجامِ إلهى\r\n- ( اصطلاح عرفانى ) تجليات قدس الهى است كه عارف كامل را مجذوب و سرمست گرداند .\r\n\r\n","description":"","footnote":"","page_name":" 623 ","page_number":671},
  {"content":"\r\n\r\nشاه نعمت الله گويد :\r\n نقشش نه خيالى است كه در خواب توان ديد * يا ماه هلالى است كه در آب توان ديد\r\nهر ديده كه او مست شد از جام الهى * در شيخ عيان بيند و در شاب توان ديد \r\nحافظ گويد :\r\n بسر جام جم آنگه نظر توانى كرد * كه خاك ميكده كحل بصر توانى كرد\r\nمباش بىمى و مطرب كه زير طاق سپهر * بدين ترانه غم از دل بدر توانى كرد\r\nگدائى در ميخانه طرفه اكسيريست * گر اين عمل بكنى ، خاك زر توانى كرد\r\nهر آنكه راز دو عالم ز خط ساغر خواند * رموز جام جم از نقش خاك ره دانست\r\nز جور كوكب طالع سحرگهان چشمم * چنان گريست كه ناهيد ديد و مه دانست \r\n\r\nجامِ جَهانْ نَما\r\n- قلب عارف كامل است و باطن مرد حق است .\r\nعراقى گويد :\r\n در جام جهان نماى اول * شد نقش همه جهان مشكل\r\nجام از مى عشق برتر آمد * گشت اين همه نقشها ممثل\r\nيك جرعه و صد هزار ساغر * يك قطره و صد هزار منهل\r\nهر ذره از اين نقوش و اشكال * بنمود همه جهان مفصل\r\nبگذر تو از اين قيود مشكل * تا مشكل تو همه شود حل\r\nدر جام جهان‌نماى اول * شد نقش همه جهان مشكل\r\nخورشيد وجود بر جهان تافت * گشت آن همه نقشها مشكل\r\nيك روى و هزار آينه بيش * يك مجمل و اين همه مفصل\r\nهست اين همه نقشها و اشكال * نقش دومين چشم احول\r\nدر نقش دوم اگر بينى * رخسارهء نقش بند اول\r\nمعلوم كنى كه اوست موجود * يا بى همه چيزها مخيل \r\n\r\nجام گيتىنما\r\n- ( اصطلاح عرفانى ) دل و قلب مؤمن و عارف كامل است .\r\nشاه نعمت الله گويد :\r\n جام گيتىنماست اين دل ما * خلوت كبريا است اين دل ما\r\nدر دل ما جز او نمىگنجد * روز و شب با خداست اين دل ما \r\nاميدى گويد :\r\n بيا ساقى آن جام گيتىنما * كه از جم رسيدست دورش بما\r\nبه من ده كه دوران گيتى مدام * ز دستى بدستى رود همچو جام\r\nبيا ساقى آخر بياسا دمى * دمى بيغمى بهتر از عالمى \r\nاميدى گويد :\r\n بيا ساقى آن جام گيتى فروز * چراغ شب و روشنايى روز\r\nبه من ده كه شد روزگارم سياه * خلاصم كن از گردش مهر و ماه \r\n\r\nجام مى\r\n- ( اصطلاح عرفانى ) دل شيخ است كه پر از بادهء معرفت است و تجليات انوار حق است .\r\nمولوى گويد :\r\n جام مى هستى شيخ است اى فليو * كاندر او اندر نگنجد بول ديو\r\nپر و مالامال از نور حق است \r\n\r\n","description":"","footnote":"","page_name":" 624 ","page_number":672},
  {"content":"\r\n\r\n جام تن بشكست و نور مطلق است \r\nعطار گويد :\r\n نيم شبان سيم برم نيم مست * نعره‌زنان آمد و دردى شكست\r\nجام مىآورد مرا پيش و گفت * نوش كن اين جام و مشو هيچ مست\r\nچون دل من بوى مى عشق يافت * عقل زبون گشت و خرد زيردست\r\nنعره برآورد و به ميخانه شد * خرقه بخم در زد و زنار بست \r\nشاه نعمت الله گويد :\r\n جام مى آب حياتى خوش بود * خرقهء خود را به آن شوئيم ما\r\nما و او با هم يگانه گشته‌ايم * بىدوئيم و ما و تو اوئيم ما \r\nسنائى گويد :\r\n جام مى پر كن كه بىجام ميم انجام نيست * تا بكام او شوى اين كام جز ناكام نيست\r\nساقيا ساغر دمادم كن مگر مستى كنم * زانكه در هجر دلارامم مرا آرام نيست\r\nاى پسر دى رفت و فردا خود ندانم چون بود * عاشقى ورزيم و زين به در جهان خود كام نيست \r\n\r\nجام نيستى\r\n- ( اصطلاح عرفانى ) عبارت از اعيان ثابته است كه بعدم موصوف است .\r\nتركيبات ديگر كه در كتب عرفانى مستعمل است : جام وصال ، جام شهود جام مدام ، جام ايمان ، جام ضمير ، جام صفا . . .\r\n\r\nجامه‌شُوئى\r\n- طرد صفات رذيله است :\r\nمولوى گويد :\r\n آفتابى برآمد از اسرار * جامه‌شوئى كنيم صوفىوار\r\nتن ما خرقه‌ايست پر تضريب * جان صوفى است معنىدار \r\n\r\nجامِد\r\n- ( اصطلاح ادبى و فلسفى ) در لغت مقابل ذائب است جمع آن جوامد است و نزد اهل ادب اسم غير مشتق است مانند مصادر و جز آن و بر غير متصرف از افعال نيز جامد گويند :\r\n( از كشاف ج 1 ص 216 ) .\r\nدر فلسفه جامد يعنى جسمى كه ذو نفس ( حيوانى و نباتى ) نباشد .\r\n( از مصنفات بابا جزء اول رسالهء 5 ص 72 ) .\r\n\r\nجامِع\r\n- ( اصطلاح ادبى ) يعنى جمع‌كننده و گرد آورنده و در ادب چيزى است كه موجب شود ميان دو جمله تناسب باشد و آنها را جمع كند مانند « زيد يكتب و يشعر » كه ميان كتابت و شعر تناسب است بخلاف « زيد كاتب و عمرو شاعر » و جامع گاه عقلى است يعنى امرى است كه به سبب آن عقل اقتضاى اجتماع آنها را كند در قوهء مفكره و بالجمله تماثل ميان دو جمله و گاه جامع تضايف است چنان كه بين علت و معلول يا اقل و اكثر و گاه جامع وهم است و گاه تضاد است و يا شبه تضاد و يا خيالى است رجوع شود به ( مختصر المعانى ص 103 - كشاف ج 1 ص 259 ) .\r\n\r\nجامِعِ حُروف\r\n- ( اصطلاح ادبى ) كه مركب از تمام حروف تهجى باشد بدون تكرار در يك لفظ و اگر در دو لفظ بود جايز است مثال : اثر وصف غم عشق خطت ندهد خط كسى جز بضلال . رجوع شود به ( كشاف ج 1 ص 250 ) .\r\n\r\nجامِعُ الكَلام\r\n- ( اصطلاح ادبى ) نزد شعراء آنست كه شاعر در ابيات خود از حكمت ، موعظت و شكايت روزگار درج كند\r\n\r\n","description":"","footnote":"","page_name":" 625 ","page_number":673},
  {"content":"\r\n\r\nدر كلام موجز رجوع شود به ( كشاف ج 1 ص 260 ) .\r\n\r\nجان\r\n- ( اصطلاح عرفانى ) مراد روح انسانى است و كنايت از نفس رحمانى است و تجليات حق است .\r\nغزالى گويد : حقيقت جان آدمى قائم است بذات خود و صفات خاص خويش مستغنى است از قالب ، و معنى مرگ نه نيستى ويست ، بلكه معنى آن انقطاع تصرف ويست از قالب و معنى حشر و نشر و بعث و اعاده ، نه آنست كه آن را پس از نيستى بوجود آورند بلكه آنست كه وى را قالب دهند ( رجوع شود بفرهنگ علوم عقلى تأليف نگارنده ) بعضى از تركيبات آن كه در كتب عرفانى و ادبى آمده است :\r\nغارت جان ، جان مجروح ، جان و جسم ، گلستان جان ، مشام جان ، جان و جهان ، سرچشمهء جان ، قبلهء جان ، قوت جان ، كام جان ، گريبان جان ، آرام جان ، مونس جان ، روضهء جان ، عيسى جان ، جان گداز ، جان‌پرور ، جان بخش ، و . . .\r\n\r\nجان‌افْزا\r\n- ( اصطلاح عرفانى ) مراد بقاء سالك است كه ازين صفت باقى و ابدى گردد و فنا را به دو راه نبود ( كشاف ص 555 ) .\r\n\r\nجانان\r\n- ( اصطلاح عرفانى ) صف قيومى است كه قيام جملهء موجودات به او است ( كشاف ص 1555 ) .\r\n\r\nجانِ نَو\r\n- مراد روح انسانى است .\r\nهر كه بيجانست از دانش تهى است .\r\nمولانا گويد :\r\n جان ابراهيم بايد تا بنور * بيند اندر نار فردوس و قصور\r\nپايه پايه بر رود بر ماه و خور * تا نماند همچو حلقه بند در\r\nچون خليل از آسمان هفتمين * بگذرد كه لا أحب الآفلين\r\nنفخهء آمد شما را ديد و رفت * هر كه را ميخواست جان بخشيد و رفت\r\nنفخهء ديگر رسيد آگاه باش * تا از اين هم وانمانى خواجه تاش\r\nجان آتش يافت زان آتش‌كشى * جان مرده يافت از وى جنبشى\r\nجان نارى يافت از وى انطفا * مرده پوشيد از بقاى او قبا \r\nدر تركيبات ديگر مانند :\r\nجان عالم ، جان شيرين ، جان حيوانى ، جان نباتى ، جان انسانى .\r\n\r\nجاهِلِ مُقَصّر\r\n- ( اصطلاح فقهى و اصولى ) يكى از مسائل مورد بحث آنها است كه آنكه نادان به احكام مذهب باشد آيا معاقب و معذب خواهد بود و يا معذور و معفو است بر اين اصل ميان جاهل قاصر و مقصر فرق گذارده‌اند و گفته‌اند هر گاه جاهل قاصر بوده باشد و اصولا توجهى به اين موضوع نداشته است كه احكام و مذاهبى هست و لازم بوده است تفحص و تحقيق كند و وظائف الهى را دريابيد و در حقيقت در حكم بهائم و حيوانات است اين گونه جهال معذورند و اما جاهل مقصر كه متوجه بوده است كه در اين دنيا عبث و بيهوده آفريده نشده است و قطعا وظائف و احكامى دارد و لازم بوده است براى فهم و اطلاع از آنها اقدام كند و نكرده است معاقب و معذب است و بدين جهت است كه گفته‌اند « الجاهل المقصر الملتفت كالعامد » و اعمال او را باطل ميدانند .\r\n\r\nجايگاهِ غَصْبى\r\n- ( اصطلاح فقهى ) محلى كه بدون حق تصرف شده باشد كه بدان اطلاق غصب شود در باب عبادات در مورد نماز كه\r\n\r\n","description":"","footnote":"","page_name":" 626 ","page_number":674},
  {"content":"\r\n\r\nشرط است كه محل و جايگاه نمازگزار غصب نباشد و بهر حال در شرايط صحت نماز امورى بايد رعايت شود از جمله غصب نبودن محل نمازگزار است .\r\nدر معتقد الاماميه آمده است :\r\nنماز درست نباشد الا در جائى كه ملك باشد ، يا در حكم ملك .\r\nو سجدهء پيشانى صحيح نباشد مگر بر آنچه نام زمين بر وى افتد ، يا بر آنچه از زمين برويد ، به شرط آنكه آن را نخورند و نپوشند ، چون پاك باشد .\r\nدليل بر آنكه جاى سجده مييايد كه بر زمين باشد يا آنچه بر زمين برويد به شرط آنكه آن را نخورند و نپوشند ، اجماع اين طائفه اماميه است ، و اجماع ايشان حجت است .\r\nديگر قول رسول خداى :\r\n« جعلت لى الارض مسجدا و ترابها طهرا »\r\n، يعنى : اينجا جاى سجدهء من گردانيده‌اند . و اگر چيزى ديگر بجاى سجده روا بودى تخصيص زمين را هيچ فائده نبودى .\r\nديگر هر چه اين طائفه بر آن سجده ميكنند باتفاق صحيح است ، و بر غير آنچه ايشان سجده ميكنند ، از آنچه خورند يا پوشند ، اتفاقى نيست .\r\nپس احتياط آنست كه سجده بر آن آن كنند كه ايشان ميكنند ، تا بر برائت ذمت خود بيقين باشند .\r\nديگر آنكه مأكولات و ملبوسات ، دنيا و زخارف دنياست ، جاى سجده را نشايد كرد .\r\nديگر آنكه سجده غايت تواضع است ، بايد كه بر چيزى بود كه در غايت حقارت باشد ، و آن خاك است ، يا آنچه نزديك باشد از چوب و سنگ و گياه ، و آنچه از اين بافته و ساخته باشند .\r\nديگر آنكه هر چه اين جماعت بر آن سجده ميكنند ، بر جواز آن دليلى هست قاطع ، و آن اجماع جميع مسلمانان است ، و بر جائز بودن بر غير آن دليلى نيست ، پس بايد كه سجده بر آن روا نباشد .\r\nديگر آنكه رسول ص فرموده است :\r\n« صلوا كما رأيتمونى اصلى »\r\n، يعنى : نماز كنيد چنان كه مرا مىبينيد كه نماز ميكنم .\r\nرسول ص يا برين چيزها سجده كرد كه اين طائفه ميكنند يا نكرد ، اگر نكرد كسانى كه سجده بر اين چيزها ميكنند بايد كه روا نباشد ، و باتفاق رواست ، پس بايد كه رسول ص سجده بر اين چيزها كرده باشد كه اين طائفه ميكنند .\r\nو در جايگاه غصبى نماز روا نباشد .\r\nزيرا كه بودن در جايگاه غصبى و ايستادن در وى معصيت بود ، و قربت در نماز شرط است ، پس بنمازى كه قيام و قعود و ركوع و سجود آن در مكان غصبى باشد ، تقرب بخداى نتوان كرد .\r\nو نماز كردن در جايگاه خفتن اشتران و بستن اسبان و استران ، و خفتن گوسپندان و گرمابه‌ها ، و آتشكده‌ها ، و در گورستان مكروه است ، و در جامه‌اى كه برو صورتها باشد ، و در زمين شوره ، و شاهراها ، و چهار جايگاه است كه آن را « بيدا و صلاصل و وادى ضجنان و شقره » گويند هم مكروه است .\r\n( رجوع شود به معتقد الاماميه ص 209 211 ) .\r\n\r\nجُبّ\r\n- ( اصطلاح اهل ادب و عروض ) و حذف دو سبب از مفاعلن است كه مفا بماند ( رجوع شود به المعجم ص 45 - كشاف\r\n\r\n","description":"","footnote":"","page_name":" 627 ","page_number":675},
  {"content":"\r\n\r\nج 1 ص 208 ) .\r\n\r\nجُبّائيَّه\r\n- ( اصطلاح كلامى ) اصحاب على بن محمد بن عبد الوهاب و از فرقهء معتزله‌اند ( از ملل و نحل 96 ) . و آنها گويند خدا متكلم است به كلامى كه خود آفريده است در جسم و مرتكب گناه كبيره نه مؤمن است نه كافر و بين بين است و اولياء را كرامتى نيست . ( از كشاف ج 1 ص 205 ) .\r\n\r\nجَبّار\r\n- ( اصطلاح نجومى ) و آن جوزاء و نام يكى از صور كواكبى بود در نيم كرهء جنوبى شامل 38 كوكب داخل در صورت و آن به صورت مردى ماند ايستاده در ناحيهء جنوب او را سرى بود و دو پا و او را بدان سبب گويند كه بدست او عصائى بود و بر وسط او شمشير نهاده است .\r\n( از صور كواكب ) .\r\n\r\nجَبْر\r\n- ( اصطلاح كلامى ) جبر در لغت به معناى شكسته بستن و نيكو كردن است « جبر و اجبر و تجبر و اجتبر » يعنى بعد از شكسته شدن و درهم ريختن اصلاح و ترميم گرديد و به معناى بىنياز كردن فقير و به معناى الزام و اكراه و اجبار آمده است .\r\nمفهوم فلسفى آن به معناى ملجأ و مجبور بودن انسان است در افعال خود .\r\nمسأله جبر و اختيار يكى از مسائل مهم فلسفى و عقلى و كلامى است كه اكثر فلاسفه و متكلمان در حل آن مانده و در بيان آن حيران و سرگردانند .\r\nدر رسائل اخوان الصفاء است كه مسأله جبر يكى از مسائل مورد بحث و اختلاف بين مردم و عقلا است و از زمانهاى گذشته مردم دو دسته بوده‌اند يكى جبريه و ديگرى قدريه كه خلاصه نظر و عقيده آنها اين است كه تمام موجودات و افعال تابع قضا و قدر الهىاند .\r\n( از اخوان ج 4 ص 35 ) .\r\nدر هر حال طرح اين مسأله چنين است كه آيا مردم در افعال و حركات خود مختارند و يا ملجأ و يا اراده حق تعالى شامل تمام افعال و حركات و سكنات بندگان هم مىشود و يا نه يعنى ما كه انسان هستيم و داراى شعور و ادراك ميباشيم افعال خود را به اختيار خود انجام ميدهيم يا آنكه همانطور كه وجود ما ناشى از مبدأ ديگرى است افعال ما هم از مبدأ ديگرى است و ما در افعال خود اختيارى نداريم اين مسأله بطريق فوق مورد توجه متكلم است .\r\nو طرح آن از نظر حكيم چنين است كه ما كه انسان هستيم و داراى عقل و شعور و اراده ميباشيم آيا در افعال خود مقهور حوادث و طبيعت و الزام طبيعى و محيطى و تابع علل و معلول خاص هستيم كه در اختيار ما نيست يا نه آيا افعال ما تابع قانون خاص عليت است و نظام طبيعت ما را بهر طرف كه نظم اوست ميبرد .\r\nمتكلم گويد : اگر ما در افعال خود مختار نباشيم پس ارسال رسل و انزال كتب و احكام عبادى و غيره چه معنى دارد و اگر مختاريم معنى قضا و قدر و لوح محفوظ و محو و اثبات و قدرت الهى و آيات و اخبارى كه در مورد اراده و خواست خدا آمده است كه  « يُضِلُّ مَنْ يَشاءُ وَ يَهْدِي »  چه معنى دارد .\r\nاز نظر فيلسوف اگر انسان مختار باشد پس معنى قانون عليت و نظام طبيعى چيست و اگر مجبور باشد پس مقررات و قوانين اجتماعى و اخلاقى براى چيست و چرا هر فردى جورى فكر مكند و افعال و حركات\r\n\r\n","description":"","footnote":"","page_name":" 628 ","page_number":676},
  {"content":"\r\n\r\nاو طورى ديگر است آيا قاعدهء عليت استثناپذير است و در مورد حركات و افعال و خواسته‌هاى انسانى عليت و معلوليتى وجود ندارد و ما در افعال خود تابع نظام و قواعد على و معلولى نيستيم پس چرا براى افراد انسان در مواقع خاص و محيط و شرائط مخصوص افكار و عقايدى پديد ميآيد و در غير آن شرائط افكار و عقايد ديگر پديد مىآيد .\r\nافعال و حركات و عكس العملهاى انسانى در مقابل حوادث و زمانها و مكانهاى مختلف متفاوت است . عقايد و انظارى چند پديد آمده است از اين قرار :\r\nالف - دستهء از معتزله گويند : خداى متعال بندگان را قادر و توانا خلق كرده است و ديگر كارى به آنها نداشته و فقط از آنان اطاعت و ايمان ميخواهد و بس و خود مختارند هر راهى كه بخواهند مىتوانند برگزينند .\r\nب - اشاعره گويند آنچه در خارج متحقق مىشود بارادهء حق است و افعال بندگان هم از اين قاعده مستثنى نيست و همه بارادهء حق است و ارادهء او متعلق به تمام موجودات و كائنات است .\r\nج - حكما و اماميه گويند : كه اشياء در قبول وجود از مبدأ اول متفاوتند بعضى قبول وجود نمىكنند مگر بعد از وجودى ديگر مانند عرض كه وجود آن ممكن نيست مگر بعد از وجود جوهر ، پس حق تعالى بر غايت كمال خود افاضهء جود مىكند بر ترتيب و نظام معين و بر حسب تفاوت قابليات آنها استفاضهء آنها متفاوت است بعضى صادر از حق‌اند بلا سبب و وسط و بعضى به سبب واحد و بعضى باسباب كثيره و وجود و وسائط از جهت نقصان در قدرت او نيست بلكه از جهت نقصان در قابليت است و موجوداتى كه از ذات حق صادر شده‌اند يا خيرات محض‌اند مانند فرشتگان و غيره و يا خيرات آنها غالب بر شر آنها است مانند انس و جن و بالاخره غير از عقول مجرده و هر اندازه از مبدأ فياض دور تر و فاصلهء آنها زيادتر باشد خير آنها كمتر است پس خيرات بالاصاله داخل در قدرت حق‌اند و شرور كه تابع خيراتند بالعرض داخل در قدرت حق‌اند مانند مار گزيده كه باراده خود دست خود را قطع مىكند و لكن راضى بدان نيست و اين است معنى\r\n« بل امر بين الامرين »\r\n. عدهء ديگر از فلاسفه اين مسأله را بطور عارفانهء حل كرده و گويند تمام موجودات پرتوى از ذات احديتند و هيچ شأنى در وجود نيست مگر آنكه شأن حق است و هيچ فعلى نيست مگر آنكه فعل اوست « و لا حول و لا قوة الا بالله » مثلا فعل زيد با آنكه فعل زيد است بالحقيقة دون المجاز مع ذلك فعل حق است در حقيقت و بنا بر اين نسبت فعل و ايجاد بعبد درست است چنان كه نسبت سمع و بصر و . . . بعبد درست است و از همان وجه و جهت كه نسبت بعبد داده مىشود نسبت به حق داده مىشود و همانطور كه وجود زيد متحقق در خارج است و منسوب بزيد است و در عين حال شأنى از شئون حق است و افعال و كردار او هم همين حال را دارد پس انسان فاعل كارهايى است كه مىكند در عين حال او يكى از افاعيل حق است بر وجه اعلى و اشرف كه لايق باحديت ذات اوست بلا شوب انفعال و نقص و معنى گفتار امام كه فرمودند نه جبر است و نه تفويض بلكه امر بين دو امر است همين است و مراد\r\n\r\n","description":"","footnote":"","page_name":" 629 ","page_number":677},
  {"content":"\r\n\r\nاين نيست كه افعال بندگان مركب از جبر و تفويض است و يا اينكه هيچ كدام نيست و يا آنكه از جهتى اضطرار باشد و از جهتى اختيار و نه آنكه مضطر است در صورت اختيار و نه آنكه او را اختيارى ناقص و جبرى ناقص باشد و بلكه معنى امر بين امرين اين است كه عبد مختار است از آن جهت كه مجبور است و مجبور است از آن وجهى كه مختار است و اختيار او بعينه اضطرار او است و توسط بين دو ضد گاه بمعنى امتزاج است كه حاصل از مكسور دو طرف است چنان كه از اختلاط حار و بار دفاتر درست مىشود كه نه حار و نه بارد است و گاهى متوسط جامع ميان هر دو است بنحو اعلى و ابسط بدون تضاد و تزاحم مانند جوهر افلاك كه در عين بساطت جامع كيفيات اربعه‌اند بر وجه اعلى و ابسط زيرا آن كيفيات از افلاك بر ارضيات افاضه ميشوند و اين نوع توسط بهترين نوع توسط است و ديگر از مؤيدات آنكه انسان مخلوق است بر صورت خالق و تمام صفات و قوا كه در خالق است نمونهء آن در انسان است و از جمله قدرت حق است و ناچار بايد در انسان اراده و قدرت باشد كه مظهريت تامهء آن درست باشد .\r\nو بالجمله هر فعلى بعد از مقدمات عامه حاصل مىشود و موقعى كه آن علل و مقدمات حاصل نشود فعل انجام نخواهد شد و كسى كه نظر كند به سبب و علت فعل و دريابد كه آنها در اختيار فاعل نيست حكم بجبر مىكند و كسى كه نظر بنفس فعل كند كه از فاعل صادر مىشود حكم به اختيار مطلق كند و اين هر دو درست نيست ببيانى كه گذشت رجوع به اختيار شود . ( از اسفار ج 3 ص 82 - 84 ، 71 - دستور ج 1 ص 382 - شرح منظومه ص 83 ) .\r\n\r\nجبرئيل\r\n- ( اصطلاح كلامى و علوم غريبه ) مأخوذ از آن قرآن مجيد است . واسطهء بين حق و پيامبر اسلام است در وحى در نزد اهل ذوق جبرئيل عبارت از عقل فعال و عقل دهم است .\r\nكه از آن ناحيه انسانهاى صافى دل همهء حقايق جهان وجود را مشاهده نمايند و از همه چيز آگاهى يابند بعضى را كه مصلحت باشد خبر دهند و بعضى را خبر ندهند .\r\nدر قرآن آمده است :\r\n قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ مُصَدِّقاً لِما بَيْنَ يَدَيْهِ وَ هُدىً وَ بُشْرى لِلْمُؤْمِنِينَ  .\r\nو در علوم غريبه نيز به كار رود و نام يكى از فرشتگان خداست و در طلسمات و او را در نيز بسيار به كار رود ، روز او روز دوشنبه بود و آن روزى بود بارد و رطب و در طلسمات نمايندهء او طلسم مسبع بود .\r\n( از شمس المعارف الكبرى ص 33 ) .\r\nدر كتب اهل عتيق آمده است :\r\nكه او فرشته‌ايست كه زكريا را بولادت يحيى و مريم را بولادت عيسى بشارت داد و او همانست كه در ايام سابق بدنبال نبى فرستاده شد تا تفسير رؤيا را بر او تسليم كند و معنى اين اسم نيروى خدا بود .\r\n( رجوع شود به قاموس كتاب مقدس ص 378 ) .\r\n\r\nجَبَرُوت\r\n- ( اصطلاح فلسفى و عرفانى ) جبروت عبارت از عالم عقول است لاهيجى در بيان تقسيم عوالم گويد : اول عالم جبروت است و آن باصطلاح اصح اول وجود مقيد و عالم علم عقول مجرده از ماده\r\n\r\n","description":"","footnote":"","page_name":" 630 ","page_number":678},
  {"content":"\r\n\r\nو صورت و مدت است و باصطلاح ديگر مجموع عالم ملك و ملكوت است دوم عالم ملكوت و عالم قدر و عالم عقول مجردهء از ماده و مدت است نه مجرد از صورت سوم عالم ملك است و آن عالم اجساد است .\r\nابو طالب مكى عالم جبروت را عالم اسماء و صفات الهيه ميداند و لكن اكثر فلاسفه عالم جبروت را عالم اوسط و برزخ ميدانند .\r\nحاجى سبزوارى ميگويد جبروت عالم عقول است صدرا گويد : عالم عقول كليه را جبروت مينامند زيرا عقول كليه در مرتبت كمالند و جبران نواقص مادون ميكنند كه عالم اجسام باشد .\r\n( از شرح منظومه ص 183 - ستور ج 1 ص 382 - مجموعهء دوم مصنفات ص 246 ، 257 ) .\r\n جبروت است جلوه‌گاه صفات * ملكوت از فعال حق مرآت \r\n( رجوع بفرهنگ علوم عقل تأليف نگارنده شود ) .\r\n( طاير حظاير جبروت ، حرمسراى جبروت . ( تفسير حدائق ص 159 - 335 ) .\r\nعراقى گويد :\r\n برتر از چندت و چون جبروت جلال او * بيرون ز گفت و گو صفت لا يزال او\r\nنگذشت و نگذرد نظر هيچ كاملى * گرد سرادقات جمال و كمال او \r\nنسقى گويد :\r\nعالم جبروت مبدأ عالم ملك و ملكوت است و عالم ملكوت از عالم جبروت پيدا آمدند .\r\nو هر چيز كه در عالم جبروت پوشيده و مجمل بود در عالم ملك و ملكوت ظاهر شد و مفصل گشت و از عالم اجمال به عالم تفصيل آمد و از مرتبهء ذات بمرتبهء صفات رسيد .\r\n( از انسان كامل ص 157 ، 158 ) .\r\n\r\nجَبْريَّه\r\n- ( اصطلاح كلامى ) بفتح جيم و سكون مقابل قدريه‌اند و فرقهء از فرق بزرگ اسلام‌اند كه منشعب به فرق و شعب مختلف شده‌اند از جمله جهميه‌اند ( از كشاف ج 1 ص 220 ) .\r\nو بالاخره جبر عبارت از نفى فعل از عبد و اضافهء آن به رب است .\r\nجبريه خود اصنافى ميباشند : جبريه اصليه آن است كه گويد : هيچ فعلى از ناحيهء بنده نمىباشد بلكه اساسا او قدرت بر فعل ندارد .\r\nجبرية المتوسطه : آن است كه براى بنده قدرت غير موثرى قائل است .\r\n( از ملل و نحل شهرستانى ص 37 - 38 ) .\r\n\r\nجَبيرَه\r\n- ( اصطلاح فقهى ) وضوء جبيره در صورتى است كه يكى از اعضائى كه بايد شسته شود يا اعضاء مسح مجروح باشد در اين صورت چون آب براى آن زيان دارد و يا خوف از اضرار و ضرر دارد ميتواند وضوء را جبيره كند به آنكه آن قسمت مجروح را نشويد و اب بدان نرساند .\r\n\r\nجَبَل\r\n- ( اصطلاح عرفانى ) مأخوذ از قرآن مجيد است . كه فرمود سآوى على جبل يعصمنى من الماء . در نزد اهل ذوق كنايت از توجه بوسائط و اسباب است كه در مذهب اهل معرفت شرك جلى است .\r\n\r\nجُبن\r\n- جبن يعنى ترس و ضد شجاعت است و از اصطلاحات اخلاقى است رجوع به شجاعت شود .\r\n( از اخلاق ناصرى ص 62 ) .\r\n\r\n","description":"","footnote":"","page_name":" 631 ","page_number":679},
  {"content":"\r\n\r\n\r\nجبْهَه\r\n- ( اصطلاح نجومى ) و دهمين منزل از منازل قمر بود و علامت آن چهار ستاره است بر گردن و سينهء اسد بر اين صورت : و از اين چهار كوكب آنكه بر جنوب اسد است اعظم بود چون از قدر اول است و آنكه در شمال اسد است با آن ستارهء كه در جنب كوكب اعظم است هر دو از قدر ثالث‌اند و آن ديگر از قدر ثانى و بزعم عرب اين چهار كوكب بر پيشانى اسدند و از اين جهت جبهه گويند .\r\n( بفتح جيم و با آمدم است ) .\r\n( از بيست باب ) .\r\n\r\nجُبَّه\r\n- لباس خاص اهل الله بود و كنايت از وجود كامل است كه فرمود : ليس فى الجبة سوى الله .\r\n( بضم جيم و فتح و تشديد باء ) .\r\n\r\nجَدَل\r\n- ( اصطلاح منطقى ) جدل يكى از صناعات خمس منطقى است و عبارت از قياسى است كه از قضاياى مشهور تشكيل شده باشد و يا هر چه مفيد رأيى باشد مشهور يا مقتضى الزامى باشد آن را جدل خوانند و مبادى در جدل مشهورات بود و استعمال حق غير مشهور در اين صناعات مغالطه باشد .\r\n( اساس الاقتباس ص 342 ، 455 ) .\r\nاز نظر تاريخى كلمهء جدل تحولات و تطوراتى از لحاظ مراد و مقصود پيدا كرده است چنان كه فلاسفه بدوا جدل را بر مسائل ما بعد الطبيعة اطلاق مينمودند و در دورهاى بعد و عصر مدرسى اطلاق بر يكى از مواد درسى ميشده است و كم كم به معناى نوعى مناقشه و استدلال عقيم به كار برده شده است كه همان جدل به معناى خاص منطقى باشد .\r\n( از دستور ج 1 ص 375 ) .\r\n\r\nجِدَه\r\n- جده يا ملك يكى از مقولات نه‌گانهء عرضى است كه عبارت از هيأت محاط بودن است به نحوى كه محيط و محاط با هم منتقل شوند يعنى هر گاه محاط منتقل شود محيط نيز منتقل گردد و از آن تعبير بملك و له هم شده است .\r\nقطب الدين گويد : و گاه باشد كه تعبير از آن بملك كنند و آن بودن جسم باشد در محيطى بكل او يا ببعض او بر وجهى كه محيط بانتقال محاط به منتقل شود .\r\n( درة التاج جزء سوم از بخش نخستين ص 98 - دستور ج 1 ص 385 ) .\r\n« الجده هيئة تحصل لاجل ما يحيط » .\r\n( از شرح منظومه ص 138 ) .\r\n\r\nجَحْد\r\n- ( اصطلاح ادبى ) جحد در لغت انكار كردن است و نزد اهل ادب اطلاق شود بر كلامى كه دلالت بر انكار كند و بر فعل منفى بلم نيز اطلاق شود مانند « لم يكتب » ( از كشاف ج 1 ص 213 ) .\r\n\r\nجَدْع\r\n- ( اصطلاح ادبى ) نزد عروضيان اسقاط دو سبب باشد از مفعولات و ساكن كردن تاء آن كه لات بماند نقل بفاع شود بجاى او فعل نهند چرا كه فاع بىمعنى است .\r\n( از كشاف ج 1 ص 253 - دره نجفى ص 33 ) .\r\n\r\nجَدْى\r\n- بفتح جيم ( اصطلاح نجومى و هيوى ) و يكى از صور بروج دوازده‌گانه بود و آن شامل 28 كوكب داخل در صورت بود و در اطراف ستارهء از ستارگان مرصوده نبود .\r\n( از صور الكواكب ص 223 ) .\r\nو طبيعت وى سوداوى بود و از بروج سنبله است . شرف مريخ و هبوط مشترى و و بال قمر بود .\r\n\r\n","description":"","footnote":"","page_name":" 632 ","page_number":680},
  {"content":"\r\n\r\n( از رسائل اخوان رساله سوم ص 90 ) .\r\n\r\nجُدَى\r\n- ( بضم جيم و فتح دال ) ( اصطلاح نجومى ) يا جدى الفرقد نجم القطب مسمار الفلك صورتى بود واقع در فلك البروج كه جدى نامند گويا قدماء صابئين عراق آن را مىپرستيدند . و آن را اواثر و يا اباثر مىناميدند .\r\n\r\nجُدَيان\r\n- ( بضم جيم و فتح دال ) يكى از دو ستاره بود كه به معصم چپ ممسك الاعنه واقع است .\r\n\r\nجَذْبه\r\n- ( اصطلاح عرفانى ) جذبه عبارت از تقرب بنده است بمقتضاى عنايت خداوند در طى منازل بسوى حق بدون رنج و سعى خودش ، كه همه چيز از طرف خداوند براى او فراهم شده است و بالجمله عبارت از نزديك گردانيدن حق است مر بنده را بمحض عنايت ازليت و مهيا ساختن آنچه در طى منازل بنده بدان نيازمند است بدون آنكه كوششى از ناحيهء بنده باشد و طريقهء جذبه راه انبياء و اولياء است بر عكس طريق برهان ( از گلشن راز ص 254 لمع ص 368 ) .\r\nدر شرح شطحيات است : جذبة الارواح سد و قلب است بمشاهدهء اسرار و حقيقت جذبه ظهور لوايح تجليست در عين ارواح تا طيران كند بجناح اشتياق و استباق بمعادن حقايق .\r\n( از شطحيات ص 621 ) .\r\nخواجه عبد الله گويد : سير بحر غلبات حق است كه در وقت وجد عنان مركب بنده بىواسطه در منازل حقيقت بمشاهدهء قدس گشت ، تا چنان كه در دريا سير يك ماهه بيك روز كند ، جوانمرد در اين جذبهء الهى مسافت همهء عمر باز برد ، كه گفته‌اند « جذبة من الحق توازى عمل الثقلين » . زاهدان بر باديهء مجاهدت بر مركب رياضت بدلالت شريعت برضوان و بهشت جاويد رسند عارفان در درياى وحدت غوطه‌ور شوند فناء در كل وجود ، آنها را مقصد است ، مقصد صديقان كعبهء وصلت و راز ولى نعمت است ، ديدار دوست بهر مشتاقانست ، روشنائى ديده و دولت جهان و آئين جانست ، راحت جهان و عيش جان و درد جانست .\r\n( از عده ج 3 ص 279 ) .\r\nآنچه از طرف حق است نامش جذبه است و آنچه از طرف بنده است نامش ميل و اراده و محبت و عشق است ، توجه بنده هر چند زياد شود ، نامش ديگر ميگردد تا به جائى رسد كه سالك به يك بار ترك همه چيز كند و روى به خدا آرد ، يعنى از همه چيز بگذرد ، يك قبله شود و هر چه جز حق است همه را فراموش كند .\r\nمولانا گويد :\r\n صنع حق با جمله اجزاى جهان * چون دم و حرفست از افسونگران\r\nجذب يزدان با اثرها و سبب * صد سخن گويد نهان بىحرف لب\r\nهيچ عاشق خود نباشد وصل جو * گر نه معشوقش بود جوياى او\r\nليك عشق عاشقان تن زه كند * عشق معشوقان خوش و فربه كند\r\nچون در اين دل برق مهر دوست جست * اندر آن دل دوستى ميدان كه هست\r\nجذب آبست اين عطش در جان ما * ما از آن او و هم او زان ما\r\nحكمت حق در قضا و در قدر * كرده ما را عاشقان يكديگر\r\nجمله اجزاى جهان زان حكم پيش \r\n\r\n","description":"","footnote":"","page_name":" 633 ","page_number":681},
  {"content":"\r\n\r\n جفت جفت و عاشقان جفت خويش * آسمان گويد زمين را مرحبا\r\nبا توام چون آهن و آهن ربا * خاك گويد خاك تن را بازگرد\r\nترك جان گو سوى ما همچو قدد * جنس مائى پيش ما اولى ترى\r\nبه كزين تن و ابرى وين سو پرى * جذبهء اين اصلها و فرعها\r\nهر دمى رنجى نهد در جسم ما \r\n\r\nجَرّ\r\n- ( اصطلاح ادبى ) جر بتشديد راء زبر دادن آخر كلمه باشد و نحويان بنوعى از اعراب گويند كه در لفظ علامت آن دو زبر باشد و گاه اعراب در حال جر به حرف است چنان كه در تثنيه و جمع و اسماء سته به يا باشد عوامل جر را حروف جاره گويند و آنها هفده حرفند .\r\n( از كشاف ج 1 ص 222 ) .\r\nرجوع به حروف جاره شود .\r\n\r\nجَرْح\r\n- ( اصطلاح حديث ) جرح در لغت عيب كردن ، نقصان وارد آوردن است به زبان و جرح شاهد مجروح بودن او است به آنكه شهادتش مشكوك باشد و در اصطلاح فقها اظهار كردن فسق شاهد باشد در مقابل تعديل است و كسى را مجروح گويند كه اعتبارى بقول و فعل او نباشد از جهت سهل انگارى و مسامحه در انجام احكام در اصطلاح حديث گويند راوى بايد مجروح نباشد يعنى كلماتى كه جرح است درباره وى گفته نشده باشد و بلكه بايد درباره او كلماتى كه مدح است گفته شده باشد .\r\n( از معالم ص 205 قوانين ص 475 - كشاف ج 1 ص 211 - درايه ص 93 ) .\r\nدر اصول رشاد در مورد جرح و تعديل آمده است : هر گاه راوى مشتهر بتقوى و يا متهم بفساد اخلاق باشد همين اشتهار براى قبول يا رد روايت وى كافى است - ولى اگر خصوصيات اخلاقى وى بر اهل حديث مجهول باشد در اين صورت از عدول مطلعين دربارهء وى اختبار مىشود چنانچه مطلعين وى را تعديل كردند حديثش مقبول و اگر جرح كردند مطرود ميگردد .\r\nدر جرح و تعديل لازم است كه جارح و مزكى عادل و مطلع بر احوال رجال خبر باشد و از حيث تعداد هم لااقل دو نفر باشند چه آنكه تعديل و يا جرح مانند تزكيه شاهد است و همانطور كه در تزكيهء شاهد تعدد مزكى لازم است همين طور در تعديل راوى و يا جرح وى نيز تعدد معدل و جارح لازم مىباشد .\r\nجرح و تعديل بايد مدلل و مقرون بذكر سبب باشد يعنى موجبات عدالت و يا ضعف راوى در آنها صريحا قيد گردد - بنا بر اين تعديل مطلق و يا جرح بدون ذكر سبب مؤثر نخواهد بود .\r\nهرگاه يكى از رواة را عدهء جرح و عدهء ديگر تعديل نمايند در اين صورت قول جارحين مقدم مىشود - چه آنكه قول معدل معمولا مبتنى بر عدم مشاهدهء عمل خلاف از راوى مزبور است لكن قول جارح مبتنى بر مشاهدهء خلاف از وى مىباشد - پس قول دوم كه مبتنى بر حس و مشاهده است مقدم خواهد بود .\r\n( اصول رشاد ص 212 ) .\r\nدر كليات حقوقى آمده است :\r\nوقتى مدعى جهت اثبات دعوى خود شهودى اقامه كرد و براى اثبات عدالت آنها بينه آورده باشد و از طرفى مدعى عليه\r\n\r\n","description":"","footnote":"","page_name":" 634 ","page_number":682},
  {"content":"\r\n\r\nاقامه بينه بر جرح آنها نموده باشد بقول مشهور بينه جرح مقدم بر بينه تعديل است زيرا اظهار جارح مبنى بر اطلاع و دانش است .\r\nو اين دليل اطراد ندارد زيرا من باب مثال ممكن است وقتى جارح شهادت دهد كه ديروز شاهد را ديدم كه در فلان محل مرتكب فسق و فجور بود و معدل ضمن تعديل بگويد در آن وقت شاهد خانه من بوده .\r\nبنا بر اين امر اختلاف بين معدل و جارح بر حسب زمان و مكان و خصوصيات ديگر مختلف است . پس ارجاع آن به نظر حاكم در صورتى كه اهل نظر باشد اولى و اصوب است .\r\n( كليات حقوقى ص 251 ) .\r\n\r\nجَرَس\r\n- ( اصطلاح عرفانى ) جرس ناقوس و زنگ را گويند و در اصطلاح اجمال خطابست از قهر .\r\n با قافله همراه شو اى جان پدر * شايد كه رسى به شهر خود بار دگر \r\nدر شطحيات گويد : چرا سر تنزيه قدم در حدث گويى ؟ نه به چشم يكتائى بين فرد را ، فرد ديدى ، و از زبان جرس صفت صوت الست شنيدى ، مترس و بگو : « انا الحق » كه آن حق گويد ، كجائى ؟ ( از شطحيات ص 77 ) .\r\n\r\nجُرْعَه\r\n- ( اصطلاح عرفانى ) جرعه مقام سير را گويند كه سالك دريابد و نيز اسرار و مقاماتى را كه از سالك پوشيده مانده باشد گويند :\r\nخواجه عبد الله گويد : جرعهء محبت نوش بايد كرد و جان بر كف بايد نهاد ، آنگه باشد كه رسى و باشد كه نرسى ، پس طمع دارى كه از بضاعت مزجات كه تو دارى ، آسان آسان به حضرت جلال و مشهد وصال لم يزل و لا يزال رسى ، هيهات .\r\n نتوان گفت حديث خوبان آسان * آسان آسان حديث ايشان نتوان \r\n( عده ج 1 ص 353 ) .\r\n\r\nجِرْم\r\n- ( اصطلاح فلسفى ) كلمهء جرم بكسر جيم به معناى جسد است افلاك و كواكب و كليهء اجسام سماوى را جرم و اجرام اثيرى مينامند و گاه از كلمهء جرم جسم را اراده ميكنند .\r\n« تبين فى العلم الطبيعى ان هناك جرما محسوسا هو السبب فى سائر الجواهر المحسوسات » .\r\n( از تفسير ص 780 ) .\r\n« ظن بعض الناس ان نهاية الجرم مثل السطح و العظم فهو من الكميات » .\r\n( از تفسير ص 598 و رجوع شود باسفار ج 1 ص 174 - ش ص 356 ) .\r\n\r\nجِرْمِ سَماوى\r\n- ( اصطلاح فلسفى ) مراد افلاك است در صورتى كه بطور جمع « اجرام سماوى » آيد و فلك الافلاك است در صورتى كه به صورت مفرد « جرم سماوى » آيد « الجرم السماوى عندهم ( مشائيان ) جسم بسيط » .\r\n( از تهافت التهافت ص 239 ) .\r\nو گاه جسم سماوى گويند « الجسم السماوى عند الفلاسفة ليس مركبا من المادة و الصورة و انما هو عندهم بسيط » .\r\n( از تهافت التهافت ص 299 ) .\r\n« الجسم السماوى انما استفاد البقاء من قبل المفارقات » .\r\n( از تهافت التهافت ص 18 ) .\r\nو چون اول موجود جسمانى است پس در ميان جواهر جسمانى واجب الوجود\r\n\r\n","description":"","footnote":"","page_name":" 635 ","page_number":683},
  {"content":"\r\n\r\nاست « الجرم السماوى قد ظهر من امره انه واجب الوجود فى الجواهر الجسمانى » .\r\n( از تهافت التهافت ص 178 ) .\r\nو قابل فساد نيست « الجسم السماوى لما كان لا يفسد دل على ان الهيولى فيه هى الجسمية الموجودة بالفعل و ان النفس التى فيه لها قوام بهذا الجسم » .\r\n( تهافت التهافت ص 477 و رجوع شود به ص 59 - تفسير ص 1077 ، 1207 ، 1025 1593 ، 1534 ، 1643 ، 1633 ) .\r\n\r\nجِرمِ كُل\r\n- ( اصطلاح فلسفى ) مراد از جرم كل فلك اقصى است « اما لانه فى المشهور هو العلة لوجود الفلك الاقصى الذى يقال لجرمه جرم الكل لاحاطة جرمه و حركته بجميع الاجرام و الحركات الداخلة تحت جرمه » .\r\n( از مجموعهء دوم مصنفات ص 126 ) .\r\n\r\nجَرَّةُ الدَّلْو\r\n- ( اصطلاح نجومى ) و يكى از كواكب بود رجوع شود به كواكب سحابى .\r\n( بفتح جيم و راء و تشديد راء ) .\r\n\r\nجَريدَتَيْن\r\n- ( اصطلاح فقهى ) دو چوب خرما يا انار باشد كه در زير بغل ميت گذارند و بايد طول هر يك به اندازه يك ذراع باشد ( از شرح لمعه ج 1 ص 33 عروة ص 354 ) .\r\n\r\nجَريب\r\n- ( اصطلاح فقهى ) مقدار معينى از زمين را گويند كه حاصل ضرب 60 ذراع در 60 ذراع است .\r\n\r\nجَزَّه\r\n- بفتح جيم در اصطلاح عروضيان بيتى است كه دو جزء آن رفته باشد ، سداسى باشد يا رباعى ( از كشاف ج 1 ص 204 ) .\r\n\r\nجَزا\r\n- ( اصطلاح كلامى ) جزا يعنى پاداش و كيفر و جمله‌ايست كه بعد از شرط واقع شود ( از كشاف ج 1 ص 294 ) رجوع به شرط شود .\r\n\r\nجَزاف\r\n- ( اصطلاح فلسفى ) هرگاه مبدأ فعلى تخيل بدون رويّت و فكر باشد جزاف مينامند در شرح حكمت اشراق آرد : كه اين كلمه فارسى الاصل است و معرب گزاف است و بعضى از فلاسفه در تعريف جزاف گويند : هر فعلى كه مبدأ اول آن تخيل باشد بدون فكر و بدون انضمام امرى ديگر جزاف مينامند .\r\n( از اسفار ج 1 ص 184 - ش ص 356 ) .\r\n\r\nجَزالَه\r\n- ( اصطلاح ادبى ) بفتح جيم نزد بلغا كلامى است كه بالفاظ فصيح و تركيب عالى و معانى بديع آورده شود و كلمه كلمه چنان محكم باشد كه اگر خواهند كلمهء ديگر بجاى آن نهند لطافت تركيب آن زائل گردد .\r\n( از كشاف ج 1 ص 267 ) .\r\n\r\nجُزء\r\n- ( اصطلاح فلسفى ) جزء مبدأ تشكيل كل است و جزء با جزئى وجوه امتيازى دارند كه از جمله اين است كه بانتفاء جزء كل منتفى مىشود و بانتفاء جزئى كل منتفى نمىشود در هر حال جزء مقابل كل است و مبدأ تشكيل و تركيب آنست و جزئى مقابل كلى است چنان كه ببايد « توجد الاجزاء متقدمة فى الكون على الكل » .\r\n( از تفسير ص 893 ) .\r\n« اجزاء كل شىء متقدمة عليه اعنى انها مأخوذة » .\r\n( از تفسير 575 و رجوع شود بدستور ج 1 ص 392 ) .\r\n\r\nجُزءِ مُشْتَرك\r\n- ( اصطلاح فلسفى ) جزء مشترك ميان چند نوع را جنس ميگويند مانند حيوان كه حيوانيت جزء مشترك ميان\r\n\r\n","description":"","footnote":"","page_name":" 636 ","page_number":684},
  {"content":"\r\n\r\nانسان و ساير حيوانات است .\r\n( از دستور ج 1 ص 292 ) . رجوع به جنس شود .\r\n\r\nجُزءِ عَمَلى\r\n- ( اصطلاح فلسفى ) و منظور عقل عملى است .\r\n( رجوع شود به ترجمهء آراء اهل مدينه ص 269 و رجوع به عقل عملى شود ) .\r\n\r\nجُزءِ لا يَتَجَزّى\r\n- ( اصطلاح فلسفى و كلامى ) جزء لا يتجزى يعنى جزئى كه قابل تجزيه و تقسيم نيست كه جواهر فرد هم ناميده‌اند و كسانى كه مانند ذيمقراطيس قائل باجزاء لا يتجزى شده‌اند گويند اجسام مركب از عدهء زيادى از اجزاء است بعضى از فلاسفه اجسام را متصل واحد نمىدانند و كسانى كه قائل بجزء لا يتجزى نمىباشند گويند اجسام متصل واحدند و بطور بىنهايت قابل تقسيم‌اند در مقابل پيروان جزء كه ميگويند : جزء جوهرى است ذو وضع و قبول قسمت نمىكند نه قطعا و نه هما و نه فرضا .\r\nتوضيح آنكه جسم نزد متكلمان مركب از اجزاء لا يتجزى بوده و نزد حكماء مركب از ماده و صورت مىباشد متكلمان گمان كرده‌اند كه قول به هيولى مستلزم قول بقدم عالم است و بيان شد كه كسانى كه قائل بجواهر فرد ميباشند اجزاء را جسم نمىدانند و لكن ميگويند كه اجسام از اجزاء بوجود مىآيد عدهء ديگر از پيروان جزء ميگويند كه اجزاء داراى اشكال خاص ميباشند و خود آنها نيز جسم‌اند .\r\n( از دستور ج 1 ص 392 ) و رجوع شود باجزاء لا يتجزى .\r\n\r\nجُزءِ نَظَرى\r\n- ( اصطلاح فلسفى ) و منظور عقل نظرى است .\r\n( رجوع شود به ترجمهء آراء اهل مدينهء فاضله ص 269 ) .\r\n\r\nجُزئى\r\n- ( اصطلاح فلسفى و منطقى ) جزئى عبارت از مفهومى است كه نفس تصور آن مانع از وقوع شركت باشد و اين نوع جزئى را جزئى حقيقى مينامند در مقابل جزئى اضافى كه خود نسبت بما فوق يعنى امرى كلىتر جزئى مىباشد و نسبت بمادون خود يعنى امرى كه شمول آن كمتر است كلى است و جزئى ممكن است مادونى نداشته باشد كه جزئى حقيقى است و بنا بر اين جزئى اضافى خود از جهتى كلى است مثلا انسان نسبت به حيوان كه كلىتر است جزئى اضافى است و نسبت بمادون خود يعنى افراد كلى است و زيد نسبت بمادون و ما فوق هر دو جزئى است زيرا مادونى ندارد كه شامل آن شود . و از خواص جزئى آنكه نه كاسب است و نه مكتسب يعنى نه بوسيله آن ميتوان امرى را ثابت كرد و نه در مقام برهان امور جزئى را ثابت ميكنند و خود براهين نيز از مقدمات كلى تشكيل مىيابد .\r\n( از دستور ج 1 ص 395 - تفسير 1078 ، 1551 ) .\r\n\r\nجُزئىِ إضافى ، جُزئىِ حَقيقى\r\n- رجوع شود به جزئى .\r\n\r\nجَزيره\r\n- ( اصطلاح فلسفى ) اين اصطلاح كنايت از تن و كالبد مادى است و احيانا كنايت از دنيا است .\r\n\r\nجِزْيَه\r\n- ( اصطلاح فقهى ) عبارت از خراج رءوس است و مقدرات مالى است كه امام مسلمين از سرانه كفار دريافت ميدارد .\r\n( از كشاف ج 1 ص 294 - از شرح لمعه ج 1 ص 187 ) .\r\nدر معتقد الاماميه آمده است :\r\n\r\n","description":"","footnote":"","page_name":" 637 ","page_number":685},
  {"content":"\r\n\r\nو جزيت آن باشد كه ايشان هر سال بدهند . آنچه امام بر سر ايشان ، يا بر زمينهاى ايشان ، وضع كرده باشد ، بر حسب آنچه مصلحت ديده باشد .\r\nروايت كرده‌اند كه امير المؤمنين ع بر هر توانگرى چهل و هشت درم وضع كرد ، و بر متوسط بيست و چهار درم ، و بر درويش دوازده درهم .\r\nو جزيت نگيرند الا از مردان بالغ ، كامل عقل . و چون اسلام آرند و سال برگشته باشد ، جزيت از ايشان بيفتد . و جزيت را بر انصار مسلمانان صرف كنند .\r\nو چون بشرائط جزيت قيام كنند ، و آن آنست كه با مسلمانان كفر ظاهر نگردانند ، و محرمات را تناول نكنند ، و مسلمانان را دشنام ندهند ، و بر مسلمانان كسى را يارى نكنند ، و كليسا و كنشت نسازند ، لازم باشد يارى كردن ايشان . و اگر تمرد آرند واجب بود ، قتال ايشان .\r\nو غنيمت گيرند از هر كه مخالف اسلام است ، آنچه لشكر گرد كرده باشد ، و آنچه نكرده باشد . و امام را باشد كه پيش از قسمت غنيمت ، اختيار كند آنچه خواهد ، و كس را بر وى اعتراض نباشد ، آنگه خمس بيرون كند : هر پياده‌اى را سهمى و هر سوارى را دو سهم . و اگر فرزندى به زمين آمده باشد ، در ميان لشكر وى را نيز نصيب دهد .\r\nو آنچه لشكر گرد نكرده باشد ، جملهء مسلمانان را باشد از زمين ، و ضياع . روا نباشد در آن تصرف كردن ، و فروختن ، و بخشيدن و وقف كردن .\r\nو اما جزيت خداوندانش را بود در آن تصرف كردن ، و چون به مسلمانان فروشند جزيت آن با بايع نقل كنند . و اما زمين انفال ، زمينى باشد كه خداوندان آن آن را گذاشته باشند و رها كرده ، بىجنگ و قتال ، يا خداوندش مرده باشد ، و هيچ وارثى نگذاشته ، و اندرون رودخانها ، و سر كوهها ، بيشه‌ها ، و زمينهاى مرده ، و قطايع پادشاهان كه غصب نباشد . اين همه امام را بود تصرف كردن در آن بهر چه مصلحت بيند .\r\nو اگر پيش از فتح اسيرى گيرند ، واجب بود كشتن وى . و اگر بعد از فتح باشد ، امام مخير بود ميان آنكه رها كند ، يا باز فروشد ، يا ببندگى گيرد .\r\nاگر كافران بر مسلمانان غلبه كنند ، و مال و فرزندان ايشان ببرند ، و آنگه مسلمانان غلبه كنند ، فرزندان مسلمانان از غنيمت بيرون باشند .\r\nو آنچه غير از اين باشد ، اگر خداوندش آن را پيش از قسمت يافت ، برگيرد بىعوض و اگر بعد از قسمت يافت ، برگيرد ، و امام از بيت المال قيمت آن به آن كس دهد كه آن نصيب وى بوده باشد .\r\n( معتقد الاماميه ص 399 ) .\r\n\r\nجِسْم\r\n- ( اصطلاح فلسفى و عرفانى ) جسم عبارت از جوهرى است كه قابل اشارهء حسيه و لمس باشد و يا امرى است قابل ابعاد ثلثه يعنى طول و عرض و عمق و بنا بر تعريفى نفس قابليت ابعاد است و يا جوهر قابل ابعاد است و يا عبارت از بعد امتدادى است كه متقدر باشد طولا و عرضا و عمقا ( از المعتبر ص 7 ) .\r\nو يا جوهر ممتدى است كه در طرف ديگر وجود و در مرتبت نازل آن قرار گرفته باشد و ادنى و اخس موجودات است و آن حقيقت افتراقى است كه در وجود او قوت عدمش باشد و در عدمش قوت وجودش .\r\n\r\n","description":"","footnote":"","page_name":" 638 ","page_number":686},
  {"content":"\r\n\r\n( از اسفار ج 2 ص 94 ) .\r\nجسم يا بسيط است يا مركب و اشراقيان جسم را برزخ گويند و جسم بسيط را جسم فارد و جسم مركب را جسم مزدوج مينامند « الجسم اما مفرد لم يتألف من اجسام او مركب يتألف من اجسام متشابهة كانت كالسرير او مختلفة كالحيوان و الجسم المفرد قابل للانقسام » .\r\n( از شرح هدايه ملا صدرا و رجوع شود به تهافت التهافت ص 44 - 45 دستور ج 1 ص 400 ) .\r\n\r\nجِسْمِ إبْداعى\r\n- ( اصطلاح فلسفى ) مراد از جسم ابداعى فلك الافلاك و فلك اقصى است و از آن جهت جسم ابداعى مينامند كه اولين جسمى است كه از مفارقات جدا شده است و نيز از آن جهت كه مسبوق به مدت نيست .\r\n\r\nجِسْمِ اوَّل\r\n- ( اصطلاح فلسفى ) اين اصطلاح را صدرا از كلمات انكساكوراس گرفته و گويد : شايد مراد او موجود اول باشد و بعيد هم نيست كه هيولاى اولى باشد .\r\n( از اسفار ج 2 ص 163 ) .\r\n\r\nجِسْمِ بُخارى\r\n- ( اصطلاح فلسفى ) مراد روح حيوانى است « و فى البدن الانسان جسم لطيف بخارى يسمى روحا حيوانيا » .\r\n( از رسائل ملا صدرا ص 268 ) .\r\n\r\nجِسمِ بَرْزَخى\r\n- ( اصطلاح فلسفى ) رجوع شود به كلمهء برزخ .\r\n\r\nجِسمِ بَسيط\r\n- ( اصطلاح فلسفى ) جسم بسيط در مقابل جسم مركب است و آن جسمى است كه مركب از اجزاء متشابه الاجزاء و يا غير متشابهة الاجزاء تشكيل شده باشد .\r\n( دانشنامه ، طبيعيات ص 33 ) .\r\n\r\nجِسمِ تامّ\r\n- ( اصطلاح فلسفى ) ميبدى در تعريف جسم تام گويد : جسم مركب يا مزاج دارد و زمانى دراز اميد بحفظ هيأت تركيبى آن هست يا نه ، جسمى كه از نوع اول باشد تام و جسمى كه از نوع دوم باشد ناقص مينامند .\r\n( از شرح هدايه خطى ) .\r\n\r\nجِسمِ تَعْليمى\r\n- ( اصطلاح فلسفى ) جسم تعليمى عبارت از عرضى است قائم بجسم طبيعى كه نفس ابعاد سه‌گانه است و بدون التفات و توجه به چيزى از مواد و احوال آن .\r\n( دستور ج 1 ص 402 ) .\r\nو تفاوت بين جسم تعليمى و طبيعى باطلاق و تعيين است و امتداد جسمى اگر بطور مطلق لحاظ شود بدون تعين به تناهى و نامتناهى بودن آن و بدون رعايت ممسوح و يا ناممسوح بودن آن جسم طبيعى خواهد بود و اگر لحاظ شود با قيد متناهى بودن و ممسوح بودن بمساحت معين جسم تعليمى است « فالامتداد الجسمى اذا لوحظ بلا تعيّن بالتناهى و اللاتناهى و من غير ان يكون ممسوحا بمساحة معينه عند التناهى فهو الجسم الطبيعى و اذا لوحظ ممسوحا بمساحة معينة بتطرق القدر و الكمية فهو الجسم التعليمى » .\r\n( شرح منظومه ص 252 ) .\r\nقطب الدين گويد : و ما چون تخيل ثخن كنيم با آنكه التفات كنيم به چيزى از مواد آن بعد تام باشد كه جسم تعليمى است و اگر تخيل سطح او كنيم بىآنكه التفات كنيم به چيزى از آنها كه مقارن اوست در مواد از لون و ضوء ، آن سطح تعليمى باشد و بر اين وجه است قياس خط تعليمى .\r\n\r\n","description":"","footnote":"","page_name":" 639 ","page_number":687},
  {"content":"\r\n\r\n( درة التاج قسم سوم از بخش اول ص 54 ) .\r\nو بالاخره سبزوارى گويد : تفاوت بين جسم تعليمى و طبيعى باطلاق و تعيين است .\r\n\r\nجِسمِ رُويَنده\r\n- ( اصطلاح فلسفى ) يعنى جسم نباتى .\r\n( از مصنفات بابا افضل ج 1 رساله 1 ص 29 ) .\r\n\r\nجِسمِ زَنْدِه\r\n- ( اصطلاح فلسفى ) مراد حيوان است .\r\n( مصنفات ج 1 رساله 1 ص 29 ) .\r\n\r\nجِسمِ سَماوى\r\n- مراد فلك الافلاك است كه « يفعل هذا الجسم الواحد المتحركة حركة دورية متصلة » .\r\n( از تفسير ص 1584 ) « ليس يمكن ان يكون هاهنا جسم سماوى ليس له معونة فى تحريك كوكب » .\r\n( تفسير ص 1680 ) و رجوع به شفا ج 1 ص 71 شود .\r\n\r\nجِسمِ صافى\r\n- ( اصطلاح فلسفى ) جسم صافى آنست كه بينائى آن را دريابد نه از جهت ضوء و روشنى آن جسم صافى بلكه از جهت روشنى ديگرى و اين از آنست كه بصر چيزهاى رنگين را بضوء خورشيد دريابد .\r\n( از مصنفات ج 2 ص 31 )\r\n\r\nجِسمِ طَبيعى\r\n- ( اصطلاح فلسفى ) جسم طبيعى جوهرى است قابل انقسام در جهات ثلث و نزد مشائيان مركب از ماده و صورت است و نزد اشراقيان جوهرى است بسيط و عبارت از صورت جسميهء قائم بذات خود مىباشد .\r\n( از دستور ج 1 ص 401 ) ناصر خسرو گويد : اما جسم طبيعى آنست كه مر او را قوت الهى جنباننده و قهركننده است بىآلتى بر سه جهت .\r\n( از زاد المسافرين ص 35 )\r\n\r\nجِسمِ فارِد\r\n- ( اصطلاح فلسفى ) مراد از جسم فارد در اصطلاح اشراق جسم بسيط است مانند افلاك .\r\n( از ش ص 418 )\r\n\r\nجِسمِ كَثيف\r\n- ( اصطلاح فلسفى ) جسم كثيف آنست كه حاجز ابصار ما باشد از ابصار نور بكليت .\r\n( از درة التاج قسم چهارم ص 14 )\r\n\r\nجِسمِ كُلى\r\n- ( اصطلاح فلسفى ) مراد جمله عالم است ، اخوان الصفا آرند : « اذا افاضت قوى النفس الكلية الفلكية فى الجسم الكلى الذى هو جملة العالم الجسمانى » .\r\n( از رسائل ج 3 ص 54 )\r\n\r\nجِسمِ مُزْدَوَج\r\n- ( اصطلاح فلسفى ) مراد جسم مركب است مانند مواليد .\r\n( از ش ص 418 )\r\n\r\nجِسمِ لَطيف\r\n- ( اصطلاح فلسفى ) جسمى كه حاجب از ابصار ما وراء نباشد جسم لطيف مينامند و يا مانع از نفوذ نور در آن و وصول بما بعد آن نباشد مانند افلاك و اجرام ديگر سماوى .\r\n( ش ص 418 - درة التاج قسم چهارم ص 14 ) .\r\n\r\nجِسمِ مُحَدِّد\r\n- ( اصطلاح فلسفى ) مراد جسم محدد افلاك است كه فلك الافلاك باشد رجوع به جسم محيط و جرم الكل شود .\r\n\r\nجِسمِ مُطْلَق\r\n- ( اصطلاح فلسفى ) مراد مطلق جسم است اعم از طبيعى و تعليمى و بدون توجه به تعين و تحديد بحدود آن « فحاصل الكلام ان الجسم المطلق هو المقدار\r\n\r\n","description":"","footnote":"","page_name":" 640 ","page_number":688},
  {"content":"\r\n\r\nالمطلق و ان الاجسام الخاصة هى المقادير الخاصة » .\r\n( از مجموعهء دوم مصنفات ص 77 ) « و اما الجسم المطلق فعلته الهيولانية هو الجوهر البسيط الذى قبل الطول و - العرض و العمق فصار بها جسما » .\r\n( از اخوان ج 3 ص 230 ) « و الجسم المطلق ايضا صورة فى - الهيولى » .\r\n( از اخوان ج 3 ص 230 )\r\n\r\nجِسمِ مُقْتَصِد\r\n- ( اصطلاح فلسفى ) هر جسمى كه بنحو ناقص حاجز از ابصار ما وراء خود باشد جسم مقتصد مينامند .\r\n( از درة التاج قسم چهارم ص 14 ) تركيبات ديگر :\r\nجسم نارى ، جسم نورى ، جسم خاكى ، جسم دوزخى ، جسم و جان ، جسم ظاهرى .\r\n\r\nجُعالَه\r\n- ( اصطلاح فقهى ) و در لغت آنچه در ازاء انجام فعلى قرار داده شود و شرعا صيغه‌ايست كه ثمرهء آن تحصيل منفعت است بعوض با عدم اشتراط علم در آن در عمل و عوض مثلا كسى گويد كسى كه اسب مرا پيدا كند و تحويل دهد نصف آن را به دو خواهم داد ، جعاله ، بر هر عملى مباح و حلالى رواست « و هى لغة مال يجعل على فعل و شرعا صيغة ثمرتها تحصيل المنفعة بعوض مع عدم اشتراط العلم فيها فى العمل و يجوز على كل عمل محلل مقصود للعقلاء غير واجب على العامل . . . و لا يفتقر الى قبول لفظى و لا الى مخاطبة شخص معين فلو قال من رد عبدى او خاط ثوبى فله كذا صح او فله مال او شىء صح الى اجرة المثل و يشترط فى الجاعل الكمال و عدم الحجر و يجوز الجعاله من الاجنبى و يجب عليه الجعل من العمل المشروط و هى جائزة من طرف العامل مطلقا و اما الجاعل فجايزة - قبل التلبس بالعمل و اما بعده فجايزة بالنسبة الى ما بقى من العمل اما الماضى فعليه اجرته » .\r\n( از شرح لمعه ج 2 ص 26 - 28 ) دربارهء فرق جعاله و اجاره آمده است :\r\n1 - دائره جعاله وسيعتر از دايره اجاره است زيرا در مورد اجاره معلوم بودن عمل از حيث زمان و مكان و وصف و غير اينها شرط است و در جعاله شرط نيست .\r\nپس هر عملى كه با علم بخصوصيات آن بشود مورد اجاره قرار گيرد ميتوان آن را با مجهول بودن مشخصات عمل مورد جعاله قرار داد .\r\n( كليات ص 47 )\r\n\r\nجَعْفَريَّه\r\n- ( اصطلاح كلامى ) و پيروان جعفر بن حرب و جعفر بن مبشر را گويند كه ادعاى نفى اجماع كرد و گفت كه اجماع صحابه دربارهء حد زدن شارب الخمر درست نيست و گويد اگر كسى كمتر از حد نصابى كه در سرقت گفته‌اند هم سرقت كرد فاسق است و اهل آتش و بايد دربارهء او حد سرقت اجرا شود .\r\n( از مختصر الفرق 114 ) و نيز جعفريه پيروان حضرت صادق الائمه را نيز گويند كه امام مذهب شيعهء اثنا - عشريه باشد .\r\n\r\nجَعْل\r\n- ( اصطلاح فلسفى ) و به معنى نهادن و آفريدن و گردانيدن و گماردن و به پا داشتن و شروع كردن در كارى و اعطا كردن آمده است و در اصطلاح فلاسفه عبارت از اثر خاص فاعل است كه مناسب\r\n\r\n","description":"","footnote":"","page_name":" 641 ","page_number":689},
  {"content":"\r\n\r\nبا معناى آفريدن مىباشد .\r\nبعد از فراغ از اين قاعده كه « كل ممكن زوج تركيبي له وجود و ماهية » مسأله جعل مطرح شده است بر اين مبنى كه آيا كدام يك از دو جزء « وجود و ماهية » در اشياء مجعول بالذات‌اند و كدام مجعول بالعرض و آيا اثر فاعل اولا و بالذات وجود است يا ماهيت و يا آنكه هيچ كدام نيست بلكه اثر جاعل عبارت از اتصاف ماهيت بوجود است در اين زمينه نظرياتى چند اظهار شده است :\r\nبعضى گويند : مجعول بالذات ماهيت است و وجود مجعول بالعرض بعضى گويند : مجعول بالذات وجود است و ماهيت مجعول بالعرض بوده و عبارت از حدود وجود است و بلكه در تمام امور مجعول بالذات وجود عينى او است و وجود اصل در تقرر است .\r\nبعضى ميگويند : مجعول بالذات نفس صيرورة ماهيات موجودا مىباشد .\r\nبعضى ميگويند : مجعول بالذات مفهوم وجود بما هو وجود است .\r\nصدر الدين گويد : مجعول بالذات و معلول بالذات انحاء وجودات است به جعل ابداعى بسيط كه بافاضه خاص و تجلى اول موجودات از كتم عدم پديد آمده‌اند و به تجلى دوم مراتب و كثرات صفاتى و اسمائى و افعالى نمودار گرديده‌اند .\r\n( از اسفار ج 1 ص 97 - مبدأ و معاد صدرا ص 125 - اسفار ج 2 ص 38 ) .\r\n\r\nجَعلِ إبداعى\r\n- ( اصطلاح فلسفى ) رجوع به جعل و جعل بسيط شود .\r\n\r\nجَعلِ اخْتِراعى\r\n- ( اصطلاح فلسفى ) رجوع به جعل بسيط شود .\r\n\r\nجَعلِ بَسيط\r\n- ( اصطلاح فلسفى ) جعل بر دو قسم است يكى جعل بسيط كه جعل الشيء است كه مفاد هل بسيطه است كه جعل ابداعى هم گويند و بعبارت ديگر مفاد جعل بسيط جعل الشيء است و جعل الا - نسان است نه جعل الانسان ضاحك است و مفاد جعل مركب جعل الانسان ضاحك و يا متعجب است و جعل الشيء شىء است و بنا بر اين جعل مركب مخصوص بحالات وجودى و آثار كونى است كه بعد از حصول كون اشياء است نه خود وجود .\r\nجعل مركب را جعل اختراعى هم ميگويند و بعبارت ديگر جعل بسيط عبارت از ايجاد دو ايس است از ليس مطلق و اثر آن نفس شىء و ابداع مجعول است و جعل مركب ايجاد شىء شىء است . « فالجعل البسيط ما كان متعلقه الوجود التضمنى و الجعل المؤلف ما كان متعلقه الوجود الرابط » .\r\n( از شرح منظومه ص 51 و رجوع شود بدستور ج 1 ص 403 404 - اسفار ج 1 ص 103 ) .\r\n\r\nجَعلِ مُرَكَّب\r\n- ( اصطلاح فلسفى ) رجوع به جعل بسيط شود .\r\n\r\nجَفا\r\n- ( اصطلاح عرفانى ) جفا يعنى ستم و ظلم و در اصطلاح پوشانيدن دل سالك بود از معارف و مشاهدات . و بيوفائى محبوب را نيز جفا گويند .\r\n( كشاف ص 1555 ) .\r\n راه وفا پيش گير كان ز جفا خوشتر است * گر چه جفايت خوش است ليك وفا خوشتر است \r\n\r\nجَلاء\r\n- ( اصطلاح عرفانى ) جلاء عبارت از ظهور ذات مقدس است لذاته فى ذاته و استجلاء ، ظهور ذاتست لذاته فى تعيناته و كمال جلا عبارت از كمال ظهور حق است\r\n\r\n","description":"","footnote":"","page_name":" 642 ","page_number":690},
  {"content":"\r\n\r\nبه انسان كامل و كمال استجلاء عبارت از جمع حق است بين شهود نفس خود بنفس خود در نفس خود و آنچه ممتاز است از او غير اوست .\r\n( از مصباح الانس ص 47 ) مولانا گويد :\r\n وز نوازشهاى حق ابدال را * تا بداند او مقام و حال را\r\nحال چون جلوه است چون زيبا عروس * وين مقام خلوت آمد با عروس\r\nجلوه ببيند شاه و غير شاه نيز * وقت خلوت نيست جز شاه عزيز\r\nجلوه كرده عام و خاصان را عروس * خلوت اندر شاه باشد با عروس\r\nهست بسيار ز اهل حال از صوفيان * نادر است اهل مقام اندر ميان \r\n\r\nجَلال\r\n- ( عرفانى ) عبارت از احتجاب حق است از بصائر و ابصار :\r\nدر حضرت ذات غير را بارى نيست غيرى چه بود اسم و صفت آرى نيست و اوصاف قهر اولوهيت را صفات جلال گويند .\r\n*\r\n برتر ز چند و چون جبروت جلال او * بيرون ز فت و گو صفت لا يزال او\r\nنگذشت و نگذرد نظر هيچ كاملى * گرد سرادقات جمال كمال او\r\nگر نيستى شعاع جهانش همه جهان * ناچيز گشتى از سطوات جلال او \r\nو گفته‌اند جلال عبارت از ظاهر كردن بزرگى معشوق است از جهت استغناى از عاشق و نفى غرور عاشق و اثبات بيچارگى او .\r\nدر شرح تعرف است : جلال بزرگى بود بمعنى قهر و سلطنت و غلبه چنان كه هر كه امر او نافذتر باشد و حكم او روان‌تر باشد و پادشاهى او بيشتر باشد گويند فلان جليل است در جلال جبروت و جبروت را از جبر گرفته‌اند و جبر بر دو قسم است يكى قهر كردن بود و قهر خداى راست و بدين معنى خدا را يا جبار گويند چنان كه ميگويند  « وَ هُوَ الْقاهِرُ فَوْقَ عِبادِهِ »  و نيز ميگويند  « الْعَزِيزُ الْجَبَّارُ »  پس جبار است بدان معنى كه همه چنان بود كه او خواهد و كسى خواست او را خلاف نتواند كرد و همه مرادها تابع اوست كه  « ما تَشاؤُنَ إِلَّا أَنْ يَشاءَ اللَّهُ »  .\r\nصفات جلال صفاتى است كه متعلق و مفاد آن قهر و غضب است . صفات سلبيه خدا را نيز صفات جلال مينامند چنان كه صفات ثبوتيهء او را صفات كمال نامند و صفاتى كه مفاد آنها لطف و رضا است جمال مينامند .\r\n( از دستور ج 1 ص 401 ) .\r\nتركيبات : جلال احديت ، استار جلال انكشاف جلال ، اشعهء شموس جلال ، نصرت جلال ، صفات جلال .\r\n\r\nجَلّال\r\n- به تشديد لام اول ( اصطلاح فقهى ) حيوان جلال حيوانى را گويند كه حلال گوشت باشد و لكن مدتى از عذره تغذيه كرده باشد بطورى كه گوشت و استخوان آن از تغذيهء عذره استحكام يافته باشد كه بايد چنين حيوانى را استبراء كرد يعنى بست و از خوردن كثافات ممانعت كرد تا طاهر شود البته مدت استبراء در حيوانات مختلف و پرندگان متفاوت است . رجوع به استبراء شود .\r\n( از شرح لمعه ج 1 ص 14 و قواعد شهيد ص 301 ) .\r\n\r\nجَلد\r\n- ( اصطلاح فقهى ) و در باب حدود\r\n\r\n","description":"","footnote":"","page_name":" 643 ","page_number":691},
  {"content":"\r\n\r\nبه كار برده شود و آن تازيانه زدن باشد بعنوان تنبيه و كيفر خطاكاران و حد آن در موارد مختلف متفاوت است هر عمل خطائى را حدى است ( از شرح لمعه ج 2 ص 290 ) و نيز رجوع به حد شود .\r\n\r\nجلل\r\n- ( اصطلاح ادبى ) بفتح جيم و لام اول اصطلاح ادبى است و در زبان عرب مساوى با نعم « حرف جواب » است .\r\n( از مغنى ص 63 ) .\r\n\r\nجَلْب\r\n- از اصطلاحات نجومى است هرگاه برج مذكر در تصرف كوكب نهارى و برج مؤنث در تصرف كوكب ليلى بود آن را جلب خوانند .\r\n( از بيست باب ملا مظفر ) .\r\n\r\nجَلوَه\r\n- ( اصطلاح عرفانى ) جلوه انوار الهى را گويند كه بر دل سالك عارف ، ساطع گردد و او را واله و شيدا كند و عالم و آدم همه جلوات انوار حق تعالى مىباشد و همه اشعه و پرتوى از نور وجودند كه در مرتبت تفصيل بصور مختلف نمودار گرديده‌اند .\r\nمغربى گويد :\r\n رويت ز پى جلوگرى آينهء ساخت * آن آينه را نام نهاد آدم و حوا\r\nحسن رخ خود را به همه روى در او ديد * زان روى شد او آينهء جملهء اسماء\r\nاى حسن تو بر ديدهء خود كرده تجلى * در ديدهء خود ديده عيان چهرهء خود را\r\nچون ناظر و منظور توئى غير تو كس نيست * پس از چه سبب گشته پديد اين همه غوغا \r\n*\r\n خود را بسى نمود به خود يار جلوه‌گر * ليكن نبود هيچ نمودى چو اين نمود\r\nاز دست نيستى همه عالم خلاص يافت * تا يار بر جهان در گنج نهان گشود\r\nبا آنكه شد غنى همه عالم ز گنج او * يك مو ازو نكاست و نه در وى جوى فزود\r\nبدت باحتجاب و اختفت بمظاهر * على صبغ التلوين فى كل برزة \r\n*\r\n\r\nجمار ثَلاث\r\n- ( اصطلاح فقهى ) در فقه در باب مناسك حج آمده است كه يكى از مناسك رمى جمرات ثلث است به محل معينى و در اصطلاح عرفا نفس ، طبع و عادت است .\r\n( از كشاف ج 1 ص 224 ) .\r\n\r\nجَمادات\r\n- ( اصطلاح فلسفى ) جمادات در مقابل نباتات و حيوانات است و معدنيات جزء جمادات‌اند .\r\n( مجموعهء دوم مصنفات ص 167 ) .\r\n\r\nجَماعات\r\n- ( اصطلاح فلسفى و اجتماعى ) فارابى در كتاب سياسات مدينهء خود جماعات را دسته‌بندى كرده و هر كدام آنها را بنامى خوانده است و گويد : جماعات انسانى بعضى عظمى و بعضى وسطى و بعضى صغرى ميباشند و جماعات عظمى عبارت از جماعتى ميباشند كه از ملل زيادى تشكيل شده باشند كه جهت تعاون به يكديگر گرد هم آمده باشند و جماعات وسطى عبارت از يك ملت و امت باشند و جماعات صغرى عبارت از جماعاتى ميباشند كه از يك شهر تجاوز كرده باشد و بالاخره اين سه نوع جماعت از جماعات كامله‌اند .\r\n( از سياسات مدينه فارابى ص 39 ) .\r\nو بالاخره در باب جماعات صغرى جماعات عظمى جماعات وسطى فارابى گويد هر انسانى بر سرشتى آفريده شده است كه صرف احتياج و نيازمندى بود و نيازمندى در ذات و قوام وجود وى بود\r\n\r\n","description":"","footnote":"","page_name":" 644 ","page_number":692},
  {"content":"\r\n\r\nو براى رسيدن به كمالات ممكن خود آفريده شده است .\r\nو در رسيدن به برترين كمالات خود نياز باقوام و افرادى ديگر دارد كه هر يك به قسمى از كمالات لايق و ممكن انسان كمك كند و بنا بر اين انسان به كمالاتى كه آفريده شده است نرسد مگر باجتماعات ، اجتماعاتى كه معاون و كمك يكديگر باشند تا همگى آنچه را كه در زندگى و رفاه و آسايش آنها به كار آيد فراهم نمايند ، وى گويد هر گاه جماعات مختلف را در قسمت معمورهء زمين بررسى كنيم به سه نوع اجتماع برمىخوريم عظمى ، وسطى و صغرى اين سه دسته اجتماعات كامله‌اند . منظور از عظمى همهء مردمى هستند كه در قسمت معمورهء زمين زندگى ميكنند و منظور از وسطى امت و يا ملتى است كه در قسمتى از معمورهء زمين زندگى مىكند .\r\nو منظور از جماعة صغرى مردم يك شهرند و جماعتهاى غير كامله عبارتند از يك ده و يا مردم يك محله و يا يك كوى و سپس در يك منزل كه كوچكترين واحد ، اهل يك منزلند و سپس بالاتر از آن اهل محله و ده‌اند .\r\nده خادم شهر است و بالاخره محله و كوى و منزل و ده همه خادم شهرند و خير افضل و كمال اقصى نخست بسبب زندگى شهرى حاصل مىشود پس سعادت و شقاوت از عوارض شهر است و مدينه فاضله آن بود كه قصد و غرض همهء مردم آن تعاون و كمك بود تا رفاه و آسايش جامعه فراهم شود يعنى بر آنچه سعادت همه در آنست ، و آن گونه مردم را امة فاضله و معمورهء فاضله نامند .\r\n( رجوع شود به آراء اهل مدينه ص - 96 - 97 ) .\r\n\r\nجَمال\r\n- ( اصطلاح عرفانى ) جمال ظاهر كردن كمال معشوق است از جهت استغناى از عاشق و نيز اوصاف لطف و رحمت خداوند است .\r\nشاه نعمت الله گويد : جمال ، تجلى حق است بوجه حق براى حق و جمال مطلق را جلال است و اين قهاريت جمال است ، در هر جمالى جلالى دارد و هر جلال او را جمالى است .\r\n هر نقش و خيالى كه مرا در نظر آيد * حسنى و جمالى و جلالى بنمايد \r\nعارف بجلال او نگرد بنالد ، محب بجمال او نگرد بنازد ، آن يكى مينالد از بيم فصال اين يكى مينازد باميد وصال ، بيچاره كسى كه نه نام او شنود و نه از جمال او خبر دارد .\r\n( عده ج و 373 ) .\r\n و صرح باطلاق الجمال و لا تقل * بتقييده لئلا يزخرف زينة\r\nفكل مليح حسنه من جمالها * معار له بل حسن كل مليحة\r\nجمالك لا يقاس الى جمال * و قدرك جل من درك المثال\r\nو حبك سار فى كبدى و قلبى * مسير الشمس فى كبد الهلال \r\n( از طبقات ، 333 ) .\r\nپارهء از تركيبات ديگر :\r\nجمال ظهور ، دقايق جمال ، مائده جمال ، مشتاقان جمال ، تتق جمال ، افق جمال ، مطلع افق جمال ، گلستان جمال ، نور جمال مطلع جمال ، صبح جمال ، جمال حقيقى جمال ذو الجلال ، جمال ذات ، جمال محبوب ، جمال آفتاب ، خيال جمال ، آينهء جمال .\r\n\r\n","description":"","footnote":"","page_name":" 645 ","page_number":693},
  {"content":"\r\n\r\n\r\nجَمْره‌ها\r\n- ( ايام روميان ) ( از اصطلاحات - گاه‌شمارى ) ابو ريحان گويد :\r\nاين روزهاست به آخر زمستان چون بهار نزديك آيد ، و همىگويند كه بدين جمره‌ها شكم زمين گرم شود و از روى بخار برآيد ، همى جمره نخستين و جمرهء نخستين روز اول از شباط بود . و دوم جمره چهاردهم و سيوم جمره بيست و يكم شباط . و تازيان گفتند كه اين روزگارهاست كه اندر آن ستاره‌ها سقوط كنند از ستارگان منازل قمر .\r\n( رجوع شود به التفهيم ص 266 ) .\r\n\r\nجَمْع\r\n- ( اصطلاح عرفانى و ادبى و نجومى ) لفظ جمع در اصطلاح اين طايفه مقابل فرق است و فرق احتجابست از حق بخلق يعنى همه خلق بيند و حق را من كل الوجوه غير داند و جمع مشاهده حق است بىخلق و اين مرتبت فناء سالك است چون تا زمانى كه هستى سالك بر حال باشد شهود حق بىخلق نيست و « جمع الجمع » شهود خلق است قائم به حق .\r\nكاشانى گويد : لغت جمع در اصطلاح صوفيه عبارتست از رفع مباينات و اسقاط اضافات و افراد شهود حق ( از مصباح الانس ص 9 شرح گلشن راز ص 27 ) .\r\nابهرى گويد : « الجمع جمع المتفرقات و التفرقه تفرقة المجموعات فاذا جمعت قلت الله و لا سواه و اذا فرقت نظرت الى الكون » .\r\n( از طبقات ص 393 ) .\r\nالجمع عين الحق الذى قامت به الأشياء و التفرقه صفوة الحق من الباطن » .\r\n( از طبقات ص 380 ) . هجويرى گويد : تفرقه فصل است و جمع وصل ( كشف المحجوب ص 323 ، 329 331 ) .\r\nو گفته شده است كه : جمع را دو درجت است يكى اندر اوصاف حق و ديگرى اندر اوصاف بنده آنچه اندر اوصاف حق است آن سر توحيد است و آنچه اندر اوصاف بنده است عبارت از توحيد است .\r\nبعضى گويند اظهار جمع نفى تفرقه باشد از جهت آنكه جمع و تفرقه با يكديگر متضادند .\r\nبعضى گويند جمع عبارت از خصوصيت است و تفرقه عبوديت است خصوصيت حق به بنده جمع باشد و عبوديت بنده وى را تفرقه .\r\nدر شرح كلمات بابا طاهر است كه مقام غيب حق را نه اسمى است و نه رسمى و مقام ظهور او مقام اسما و صفات و مقام كثرت اسما و صفاتست نه كثرت حقايق در اين مرتبت و مقام تمام حقايق جمعند بوجود واحد جمعى .\r\nو در مقام غيب نيز تمام حقايق هست لكن اسم و رسم هيچ نيست پس در مقام غيب نه اسم هست و نه رسم كه تعبير بجمع - الجمع كرده‌اند .\r\nو گاهى از مقام عقول كليه و نفوس كليه بمقام جمع تعبير ميكنند كه تمام حقايق در اين دو مقام بوجود جمعى موجودند و از عالم مثال تعبير بفرق ميكنند و از عالم طبيعت بفرق الفرق و انسان كامل عالم جمع الجمع است .\r\nو باز گفته‌اند كه جمع غلبهء مراد خداست و تفرقه حقيقت مراد خداست كه اراده تكوينى است .\r\n\r\n","description":"","footnote":"","page_name":" 646 ","page_number":694},
  {"content":"\r\n\r\n( شرح كلمات بابا طاهر ص 202 - 257 شرح منازل ص 255 ) .\r\nو گفته شده است كه جمع مقام اراده و ذاتست و تفرقه مقام علم است ، جمع موافقت مرادست و تفرقه موافقت علم است .\r\nو گفته شده است كه جمع ، جمع مرادست قبل از اظهار مريد و تفرقه اظهار مريد است بحقيقت مراد .\r\nخواجه عبد الله گويد : حقيقت جمع نشان اتحادست و اتحاد نشان ودادست ، فرق نشان دوگانگى است و دوگانگى بيگانگى است هر ضيائى كه در شمع است آن آثار جمع است و موم بىآتش ، انوار نيست ، آتش بىموم در مجلس به كار نيست ، اين جمعيت طريقت است و راى اين جمعيت حقيقت است و آن نيستى بشريت است ( از رسائل خواجه عبد الله ص 148 ) .\r\nشاه نعمت الله گويد :\r\n در مقام جمع روشن شد چو شمع * آنچه مخفى بود اندر جمع جمع \r\nجملهء اسماء باعيان رو نمود صد هزار اسماء مسمى يك وجود بعضى گويند جمع صفت اسماء حق است و تفرقه فعل وى .\r\nابو على دقاق گويد : فرق آن چيزى است كه به تو نسبت داده شود و جمع چيزيست كه سلب شود از تو و بعبارت ديگر آنچه از راه كسب و اقامت عبوديت و لايق باحوال بشريت است فرقست و آنچه از قبل حق و لطف و احسان اوست جمع است و  « إِيَّاكَ نَسْتَعِينُ »  اشاره بجمع است و جمع الجمع فوق آنست و كسى كه همه اوصاف و حركات و افعال را در حق مشاهده كند و بداند كه همه موجودات پايدار بحق‌اند در مرتبت جمع است و كسى كه فراموش كند نفس خود را و غايب شود از شهود خلق و نه خلق احساس كند و نه چيزى ديگر و احساس او بواسطهء سلطان و استيلاى حق ازو گرفته شود در مرتبت جمع الجمع است .\r\n( رساله قشيريه ص 36 - كشف المحجوب ص 325 ) .\r\n جمع صورت با چنين معنى ژرف * نيست ممكن جز ز سلطان شگرف\r\nاندر استغناء مراعات نياز * جمع ضدين است چون گردد دراز\r\nجمع ضدين از نياز افتاد و ناز * باز در وقت تحير امتياز \r\n*\r\n چون عصا معشوق عميان مىشود * كور خود صندوق قرآن مىشود \r\n*\r\n غير فهم و جان كه در گاو و خر است * آدمى را عقل و جانى ديگر است\r\nباز غير عقل و جان آدمى * هست جاى در نبى و در ولى\r\nجان حيوانى ندارد اتحاد * تو مجو اين اتحاد از روح باد\r\nجان گرگان و سگان از هم جداست * متحد جانهاى شيران خداست\r\nجمع گفتم جانهاشان من باسم * كان يكى صد جان بود نسب به جسم\r\nهمچو آن يك نور خورشيد سما * صد بود نسبت به صحن خانها\r\nليك يك باشد همه انوارشان * چون كه برگيرى تو ديوار ميان\r\nچون نماند خانه‌ها را قاعده * مؤمنان مانند نفس واحده \r\n\r\n","description":"","footnote":"","page_name":" 647 ","page_number":695},
  {"content":"\r\n\r\n فرق اشكالات آيد زين مقال * ليك نبود مثل ، اين باشد مثال \r\nمعنى جمع در نجوم بشرح زير است :\r\nچون كوكب ميانه و سفلى هر دو اتصال كنند بر يكى علوى آن را جمع خوانند زيرا ك اين علوى نور ايشان را بهم آورد اگر اين سفلى و ميانه همديگر را همىبينند چون اتصال ميان ايشان بود با آن جمع و گر يكديگر را نبينند آن گردآمدن نورشان نزديك كوكبى ديگر بجاى اتصال كار كند هر چند يك از ديگر ساقط است . و گر سفلى باز گردد از ميانه كوكبى ساقط از علوى و آنكه از پس بازگشتن او بر آن علوى پيوندد نور ميانه بعلوى برده دارد . و اين را نقل خوانند و بميان دو ستاره بود كه يك از ديگر ساقط باشند و بميان دو بود كه يكديگر را نيز همىبينند و لكن اتصال ايشان دور بود پس اين نقل بجاى او كار كند . و نقل را نيز ديگر وجه است چون سفلى بر ميانه پيوندد و آن ميانه به علوى پيوسته بود همچنان كه سفلى بعلوى اتصال كرده باشد . و اين آن وقت بود كه سفلى از علوى ساقط بود زيرا ك بوقت نگرستن زود رسد بپيوند علوى . و بكتابها يافته شود كه نقل مريخ از شمس بزحل نقل بزرگ خوانند و نقل قمر از شمس بزحل نقل خرد خوانند .\r\nو بود كه دو كوكب از سيوم ساقط باشند يا از جاى معلوم اندر فلك ، آنگاه هر دو بكوكبى بپيوندند كه ايشان را همىبيند و آن سيوم را پس چنان گردد چون آينه‌اى كه نور را عكس كند از خانه‌يى بخانهء ديگر . و اين را رد نام كردند . و پيش از اين رد گذشتست ، پس هر دو را آميختگى افتد .\r\nو او را نيز ديگر وجه آوردند . و او هم نقل است بعينه ، نيفزودند به دو جز ياد كردن انصراف و گفتند چون كوكب سفلى باز گردد از پيوند علوى و آنگه نقل اوفتد ميانشان نور يكى بر ديگر رد كرده باشد و لكن چون آن نقل بجاى اتصال كار كرد بايد كه اين نيز خالى نباشد از قوت انصراف و گر بدين جاى لفظى نهاده آيد بجاى رد چون صرف با عكس آميختگى لفظ از ميان برخيزد .\r\n( رجوع شود به التفهيم ن ص 497 ، - 498 ) .\r\nو در ادب عربى كلمه‌ايست كه بر سه واحد از يك جنس يا بالاتر دلالت كند و آن يا مصحح است يا مكسر ، جمع مكسر را قاعدهء خاصى نيست و بناء واحد آن نيز بر هم خورد چنان كه جمع « رجل و اسد » مىشود « رجال و اسد » و جمع مصحح يا مذكر است يا مؤنث ، جمع مذكر سالم را در حالت رفع با واو و نون مفتوحه آرند مانند « رجلون . زيدون . مسلمون و عالمون » و در حالت نصب و جر با يا و نون مفتوحه خوانند و ما قبل يا مكسور باشد مانند « رجلين . مسلمين معلّمين » و جمع مؤنث سالم را با الف و تا درست نمايند مانند « مسلمات . معلّمات » .\r\nو جمع قلتى نيز هست كه برده عدد به پائين دلالت كند و بناهاى آن « أفعل أفعال فعله أفعله » باشد در مقابل جمع كثرت كه گذشت .\r\nدر فارسى جمع بر دو و زيادتر دلالت\r\n\r\n","description":"","footnote":"","page_name":" 648 ","page_number":696},
  {"content":"\r\n\r\nدارد مانند « مردان و زنان » و علامت آن « ها و آن » است كه به آخر كلمات خواه مفرد باشد خواه مركب متصل شوند مانند « اسبها دستها ، صاحبدلان ، درختان ، درختها » .\r\nبعضى از كلمات بىجان كه بايد به « ها » جمع بسته شوند بطور استثناء به « آن » جمع بسته ميشوند مانند « گيسوها و گيسوان » و به كلماتى كه بالف ختم ميشوند قبل از علامت جمع « يا » افزايند مانند « دانا . دانايان . بينا . بينايان » .\r\n( از دستورنامه ص 18 - 19 ) .\r\nو رجوع شود به ( الهدايه ص 199 سيوطى ص 19 ) .\r\nجمع نزد اهل معانى بيان از محسنات معنويه است و آن جمع ميان چند امر باشد در حكم مانند  « الْمالُ وَ الْبَنُونَ زِينَةُ الْحَياةِ الدُّنْيا »  و « ان الشباب و الفراغ و الجدة » « ثروتمندى » « مفسدة للمرء » ( از مطول ص 359 - كشاف ج 1 ص 254 ) .\r\nدر ابدع آرد :\r\nجمع آنست كه دو چيز يا زياده را حكم واحد شامل شود چنان كه در قرآن است  « إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ »  .\r\n ماه گاه چو روى يار من است * گه چون من گوژپشت و زرد و نزار\r\nچو فكرم طره است گه پيچ پيچ است * گهى چون روزگار من پريشان \r\n*\r\n مردمان جمله بخفتند و شب از نيمه گذشت * آنكه در خواب نشد چشم من و پروين است \r\n( از ابدع 221 - ص 222 ) .\r\n\r\nجَمْعُ الْجَمْع\r\n- ( اصطلاح عرفانى ) چنان كه بيان شد مرتبت جمع الجمع ، مرتبت شهود خلق است قائم به حق ، يعنى حق را در جميع موجودات و مخلوقات مشاهده نمايد ، كه هر جا به صفتى ديگر ظاهر گشته كه مقام « بقاء بالله » است ، اين مقام را فرق بعد الجمع و فرق ثانى و صحو بعد المحو گويند ، اين مقام كاملتر از مقام جمع است ، زيرا جمع شهود اشياء است بوسيلهء خدا و تبرى از حول و قوهء غير در حالى كه جمع - الجمع استهلاك و فناء كلى است از ما سوى - الله و بالجمله : وجود اگر به شرط « لا » لحاظ و مأخوذ شود ، مرتبت احديت و جمع الجمع و حقيقة الحقائق و عمى نامند كه تمام اسماء و صفات مستهلك در آن ميباشند .\r\n( شرح قيصرى ص 15 - شرح گلشن راز ص 27 ) .\r\n دى عشق نشان بىنشانى ميگفت * اسرار كمال جاودانى ميگفت\r\nاوصاف جمال خويشتن بىمن و تو * با خود به زبان بىزبانى ميگفت \r\n\r\nجَمْعِ مُؤتَلَف\r\n- ( اصطلاح بديع ) و عبارت از تسويه است بين دو چيز يعنى سخنور چند معنى متألف و نزديك را در مدحى ميآورد و يكى را بر ديگرى ترجيح ميدهد مانند  « وَ داوُدَ وَ سُلَيْمانَ إِذْ يَحْكُمانِ فِي الْحَرْثِ »  كه داود و سليمان در حكم مساوى بوده و سليمان را برترى است در علم .\r\n( از كشاف ج 1 ص 258 ) .\r\n\r\nجَمعٌ مَعَ التَّفريق\r\n- ( اصطلاح اهل بديع ) و يكى از محسنات معنويه است و آنست كه دو امر را داخل در يك معنى كنند و بعد از جهتى ميان آنها امتياز دهند مانند   « لا تَكَلَّمُ نَفْسٌ إِلَّا بِإِذْنِهِ فَمِنْهُمْ شَقِيٌّ وَ سَعِيدٌ فَأَمَّا الَّذِينَ شَقُوا . . .    وَ أَمَّا الَّذِينَ سُعِدُوا »  و مانند « فوجهك كالنار فى ضوئها\r\n\r\n","description":"","footnote":"","page_name":" 649 ","page_number":697},
  {"content":"\r\n\r\nو قلبى كالنار فى حرها » .\r\n( از مطول ص 306 - كشاف ج 1 ص - 258 ) .\r\nمثال فارسى :\r\n شبها من و شمع در گدازيم * اين است كه سوز من نهانست \r\n\r\nجَمعٌ مَعَ التَّقْسيم\r\n- ( اصطلاح ادبى ) يكى از محسنات معنويه است و آن باشد كه ابتداء امورى را در تحت عنوان كلى آرند و بعد تفصيل دهند مانند  ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ  .\r\n( از كشاف ج 1 ص 258 - مطول ص - 360 ) .\r\nمثال فارسى :\r\n مگر مشاطه بستان شدند با دو سحاب * كه اين به بستش پيرايهء و آن گشاد نقاب \r\n\r\nجَمعِ مُكَسَّر\r\n- ( اصطلاح ادبى ) اوزان جمع مكسر تا آنجا كه ضبط شده است عبارتند از « فعال مانند اناء - فعلان مانند صردان - فعله مانند ولدة . فعل مانند كتب .\r\nفعل غرف و فعل . مانند سدر - فعلى مانند موسى . اوزان ديگرى نيز برشمرده‌اند .\r\n( از سيوطى ص 215 ) .\r\n\r\nالجَمْعُ مَهْما امْكَن أولى\r\n- ( اصطلاح اصولى ) و اصوليان در مورد تعارض ادله گويند مادام كه بيكى از وجوه مرجحه جمع ما بين ادله يا اخبار متعارض ممكن - باشد اولى از طرح يا تخصيص است .\r\n( از قوانين ج 2822 ) .\r\n\r\nجَمْعيَّت\r\n- ( اصطلاح عرفانى ) جمعيت عبارت از اجتماع همت است در توجه بسوى حضرت حق و دل كندن از ما سوى الله .\r\n\r\nجُمْلَه\r\n- جمله در اصطلاح دستور زبان سخنى است كه حد اقل مركب از دو كلمه باشد هر گاه دو يا چند كلمه با يكديگر تركيب يا بند اگر مفيد معنى تام باشند كلام و جمله گويند و اگر مفيد معنى تام نباشد جمله گويند و بنا بر اين جمله اعم است و بدين طريق جمله يا تام است يا ناقص جمله تام يا كامل آنست كه معنى آن تمام باشد و هر گاه گوينده سكوت كند و بدنبال آن چيزى نگويد شنونده در انتظار نماند و آن يا مثبت است يا منفى و جمله ناقص آنست كه شنونده در انتظار شنيدن بقيه آن باشد و معنى آن بجمله ديگر كه آن را جمله مكمل يا تبعى گويند تمام شود .\r\nو نيز يا جمله خبرى است يا انشائى جمله خبرى شامل جمله فعليه و اسميه هر دو مىشود مانند « زيد قائم » و « ضرب زيد » و جمله انشائى شامل ( امر ، نهى ، استفهام ، تمنى و . ) مىشود مانند ( أضرب ، هل يضرب ، ليت شعرى ) .\r\nجمله اسميه آنست كه اولين كلمه آن اسم باشد مانند « زيد قام - زيد قائم » و جمله فعليه آنست كه به فعل شروع شود مانند « ذهب على » .\r\nجمله ظرفيه آنست كه مصدر به ظرف يا جار و مجرور باشد مانند « أ عندك زيد أ فى الدّار عمرو » و جمله كبرى جمله‌ايست كه جزء آن نيز جمله باشد مانند « زيد قام أبوه » و « زيد أبوه غلامه منطلق » كه « غلامه منطلق » جمله خبرى است و بر روى هم « زيد ابوه غلامه منطلق » جمله كبرى است .\r\nو جملهء حاليه جمله‌ايست كه مصدر بواو حاليه باشد و مفيد حال باشد و شامل\r\n\r\n","description":"","footnote":"","page_name":" 650 ","page_number":698},
  {"content":"\r\n\r\nرابطى باشد ( ضمير عايد و . . . ) كه آن را بذى الحال ربط دهد مگر آنكه فعل مضارع مثبت باشد مانند  « لا تَمْنُنْ تَسْتَكْثِرُ »  آنجا كه مصدر بواو باشد مانند  لا تَقْرَبُوا الصَّلاةَ وَ أَنْتُمْ سُكارى  .\r\nجملهء شرطيه آنست كه مصدر به حرف شرط باشد و ناچار جوابى و جزائى دارد كه جملهء جزائيه است مانند « إن تضربنى أضربك » و  « مَنْ يُضْلِلِ اللَّهُ فَلا هادِيَ لَهُ »  جمله صله از جملاتى است كه محلى از اعراب ندارد و بايد مشتمل باشد بر عايدى كه آن را به موصول مرتبط كند مانند « جاء الّذى قام ابوه » كه الذى در محل رفع است و صله را محلى از اعراب نيست و مانند  « رَبَّنا أَرِنَا الَّذَيْنِ أَضَلَّانا »  جمله مستأنفه جمله‌ايست كه كلام بدان افتتاح شود مانند جمله ابتدائيه « زيد قائم » و يا جملهء كه از ما قبل خود بريده باشد مانند « مات فلان رحمة الله عليه » كه رحمة الله عليه بريده‌شدهء از جمله « مات زيد » است .\r\nجمله معترضه جمله‌ايست كه ميان دو جزئى از كلام واقع شود براى تقويت كلام يا دعا يا جز آن و آن گاه ميان فعل و مفعول و گاه ميان مبتدا و خبر و ميان صله و موصول و شرط و جواب ، موصوف و صفت ، جار و مجرور و جز آنها مانند « نحن معاشر الانبياء لا نورث » و « بدان ايّدك الله تعالى فى الدارين كه كلمات » كه جمله معاشر الانبياء و ايدك الله تعالى فى الدارين معترضه است جملهء تفسيريه جمله‌ايست كه زائد بوده و كاشف از ما قبل خود است مانند  « وَ أَسَرُّوا النَّجْوَى الَّذِينَ ظَلَمُوا هَلْ هذا إِلَّا بَشَرٌ مِثْلُكُمْ »  كه جملهء  « هَلْ هذا »  جملهء تفسيريه است براى نجوى - و مانند  « مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ »  كه  « خَلَقَهُ مِنْ تُرابٍ »  مفسره است .\r\nجمله جواب قسم كه در جواب قسم واقع مىشود مانند   « وَ الْقُرْآنِ الْحَكِيمِ إِنَّكَ لَمِنَ الْمُرْسَلِينَ »   و  « تَاللَّهِ لَأَكِيدَنَّ أَصْنامَكُمْ »  كه بعد از واو و تاء قسم واقع شده‌اند .\r\n( از مغنى ص 195 - 220 مطول 232 دستورنامه ص 228 - كشاف ج 1 ص 278 ) .\r\n\r\nجُمْهورى\r\n- ( اصطلاح ادبى ) عبارت از نبيذ عنب است و گفته شده است شراب است كه از ثلث گرفته مىشود بدين طريق كه آبى كه از عصير عنب رفته است بر او ريزند و مجددا در ظرفى ريزند و بجوشانند و سپس بگذارند تا شراب شود و گفته‌اند آب انگورى كه پس از جوشيدن به نيمه رسيده باشد كه حرام است .\r\n( از كشاف ج 1 ص 224 ) .\r\n\r\nجَميلِ عَلىَ الإطْلاق\r\n- ( عرفانى ) اطلاق بر ذات حق شود بدين اعتبار كه همهء جهانها مظاهر اوصاف حقند .\r\n( از لوايح جامى ص 13 )\r\n\r\nجَنابِ قُدس\r\n- ( اصطلاح عرفانى ) اين تركيب و تركيباتى مانند : جناب حقيقت ، جناب مولى ، جناب بىنيازى ، جناب ذات ، جناب صفات . . . اشاراتى است براى ذات و صفات حق .\r\n\r\nجَنابَت\r\n- ( اصطلاح فقهى ) يعنى جنب شدن و دور شدن . و جنب كسى است كه ازو منى خارج شود يا دخول كند و يكى از موجبات غسل ، جنابت است كه باحتلام يا استمناء يا دخول حشفه در قبل يا دبر حاصل مىشود .\r\nرجوع به غسل جنابت شود .\r\n( از شرح لمعه ج 1 ص 23 - عروة ص 97 ) .\r\nدر معتقد الاماميه آمده است :\r\n\r\n","description":"","footnote":"","page_name":" 651 ","page_number":699},
  {"content":"\r\n\r\nاما جنابت به دو چيز باشد : بيرون آمدن منى در خواب و بيدارى بشهوت و غير شهوت ، و به جماع اندر فرج .\r\nو حد جماع آنست كه سر ذكر در فرج غايب شود ، و ختنه‌گاه مرد بختنه‌گاه زن رسد ، و اگر چه آب نيايد .\r\nدليلش اجماع است ، و طريقهء احتياط همين اقتضا مىكند .\r\nو حرام باشد بر جنب در مسجدها رفتن مگر كه گذر وى بر آن باشد ، و چيزى در مسجد نهادن ، و اگر نهاده باشد تواند كه برگيرد .\r\nو اگر مسجد حرام يا مسجد پيغمبر ص باشد به هيچ حال روا نباشد در آنجا رفتن . و اگر در آنجاى احتلامش افتاده باشد ، تيمم بايد كردن ، و آنگه بيرون آمدن .\r\nو حرام باشد بر وى خواندن سورتهاى عزايم قرآن ، و آن چهار سورت است : الم تنزيل ، و حم السجده ، و النجم ، و قرأ . و آنچه غير از اينست از سورتهاى قرآن ، حرام نباشد خواندن .\r\nدليلش قول خداى تعالى :  فَاقْرَؤُا ما تَيَسَّرَ مِنْهُ  ، يعنى : بخوانيد از قرآن آنچه آسانست . و اين امر عام است ، جملهء اوقات و احوال را شامل است .\r\nو حرام باشد بر وى دست بر نوشتهء قرآن كردن ، يا نامى از نامهاى خداى تعالى يا نامهاى پيغمبر و امامان عليهم الصلاة و السلم .\r\nو مكروه بود وى را طعام و آب خوردن ، الا پس از مضمضه و استنشاق ، و خفتن الا بعد از وضو ، و خضاب كردن . دليل برين همه اجماع اين طائفه است .\r\nو در غسل جنابت شش چيز واجب است : سه فعل است ، و سه كيفيت . آنچه فعل است ، استبراء كردن به بول ، و نيت كردن ، و شستن همهء اعضا بر وجهى كه آب بجملهء بن مويها برسد .\r\nو آنچه كيفيت است : پيوسته داشتن نيت به حال غسل ، و بر حكم نيت بودن تا فارغ شدن ، و ترتيب نگاه‌داشتن . و آن چنان بود كه اول سر بشويد ، آنگه جانب راست ، آنگه جانب چپ . و اگر نيت كند و سر به زير آب فرو برد ، ترتيب از وى بيفتد .\r\nو آنچه سنت است : دست شستن پيش از آنكه در اناء آب كند سه بار ، و نام خداى بردن ، و مضمضه و استنشاق كردن ، و بصاعى آب غسل كردن .\r\nو بنزد اين طائفه به مجرد غسل بىآنكه وضو كند نماز تواند كردن ، از براى آنكه مانع از نماز وجود حدث بود ، و به غسل كردن آن حدث برخاست . و چون حدث مرتفع شد ، و استباحت نماز حاصل شد ، نماز صحيح باشد .\r\nديگر خداى تعالى فرموده :  وَ إِنْ كُنْتُمْ جُنُباً فَاطَّهَّرُوا  ، يعنى : چون خواهيد كه نماز كنيد و شما جنب باشيد ، طهارت كنيد ! يعنى : غسل كنيد ! شرط غسل كرد و وضو نكرد . اگر وضو شرط بودى ذكر آن كردى .\r\nاما هر غسل كه به غير غسل جنابت است تا به آن وضو نسازند ، نماز نتوان كرد ، از براى آنكه در شرع دليلى نيست كه دلالت كند بر استباحت نماز به مجرد آن غسل بىوضو .\r\nو غسلهاى ديگر چون غسل حيض و استحاضه و نفاس و غسل مس ميت ، بر ترتيب غسل جنابت است ، الا آنست كه بىوضو نماز نتوان كرد .\r\nو غسلهاى سنت و دعواتى كه در وضو و\r\n\r\n","description":"","footnote":"","page_name":" 652 ","page_number":700},
  {"content":"\r\n\r\nغسل بايد خواندن بسيار است ، و از براى اين كتاب‌ها ساخته‌اند ، چون : عمل السنة و مصباح كبير و نزهة الزاهد و غير اين ، كسى را كه بايد كه بر عمل اين طائفه از فرائض و نوافل مطلع شود ، آن را طلب بايد كرد ، و مطالعه كردن .\r\n( رجوع شود به معتقد الاماميه ص 199 ، 200 ) .\r\n\r\nالجَناحِيّة\r\n- ( اصطلاح كلامى ) اتباع عبد الله بن معاوية بن عبد الله بن جعفر بن ابو طالب را گويند كه به ذو جناحين ملقب بود .\r\nسبب تشكيل اين فرقه چنين است : كه مغيرية پس از قتل محمد بن عبد الله بن الحسن از اطراف مغيره پراكنده شدند و در طلب امام به مدينه آمدند و در آنجا عبد الله بن معاويه را به زعامت برداشتند گمان بردند كه او بعد از على و اولادش امام است .\r\nعبد الله بن معاويه گمان ميكرد كه روح خداوندى ابتدا به حضرت آدم سپس به شيث و بعد از آن به ساير انبياء و در آخر به جسم او حلول كرده است . . .\r\n( از مختصر فرق بين الفرق ص 153 ) .\r\n\r\nجَناحُ الغُرابُ الايْمَن\r\n- ( اصطلاح نجومى ) و آن ستارهء بود واقع در جناح ايمن از غراب .\r\nرجوع به غراب شود .\r\n\r\nجَناحُ الغُرابُ الشَّرقى\r\n- ( اصطلاح نجومى ) و آن نام ستارهء بود واقع در شرق صورت غراب رجوع به غراب شود .\r\n\r\nجَناحُ الغُرابُ الغَربى\r\n- ( اصطلاح نجومى ) و آن نام ستارهء بود واقع در غرب صورت غراب رجوع به غراب شود .\r\n\r\nجِناس\r\n- اين اصطلاح اهل ادب و بديع است و از محسنات لفظى است و عبارت از تشابه دو لفظ است در تلفظ كه تجنيس هم گويند و جناس بر دو قسم باشد يكى تام كه دو لفظ در انواع حروف متفق باشند و از لحاظ عدد و هيأت و ترتيب نيز متفق باشند در اين صورت اگر دو لفظ از يك نوع باشند مثلا هر دو اسم باشند يا فعل مماثل نامند مانند  يَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ  اى من ساعات الايام و ساعت اول يعنى قيامت و مانند « ركبت حمارا و لقيت حمارا » كه از حمار دوم مرد احمق خواهد و اگر دو لفظ از دو نوع بود مستوفى نامند مانند « ما مات من كرم الزمان فانه يحيى لدى يحيى بن عبد الله » كه يحيى دوم اسم است .\r\nديگر جناس ناقص كه دو لفظ در تمام جهات متفق نباشند و يا در هيأت حروف فقط متحد باشند و يا در ترتيب يا در امرى ديگر در هر حال از باب جناس غير تام است مانند « الجاهل اما مفرط او مفرط » كه مفرط دوم مشدد باشد مانند   « الْتَفَّتِ السَّاقُ بِالسَّاقِ إِلى رَبِّكَ يَوْمَئِذٍ الْمَساقُ »   .\r\nدر ابدع آرد :\r\nجناس بمعنى همجنس بودن است و مراد توافق دو كلمه است در حروف و خط و لفظ و بساطت و تركيب كلا يا بعضا و در اقسام مختلفه آن اصطلاحات صاحبان فن مختلف شده است چنان كه جناس ناقص را بنا بر آنچه گفته شده است مفتاح و تلخيص گفته‌اند و اختلاف لفظين است بزياده و نقصان حروف و گفته‌هاى ديگر .\r\nجناس تام مطابق بودن دو ركن است در عدد حروف و نوع حروف و حركات و بساطت و تركيب و ترتيب و نوشتن مانند\r\n\r\n","description":"","footnote":"","page_name":" 653 ","page_number":701},
  {"content":"\r\n\r\n « يَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ »  .\r\nمثال فارسى :\r\n بهرام كه گور ميگرفتى همه عمر * ديدى كه چگونه گور بهرام گرفت\r\nچون ناى بينوايم ازين ناى بينوا * شادى نديده هيچ كس از ناى بينوا \r\nو جناس محرف كه جمعى آن را ناقص خوانده‌اند آن باشد كه دو ركن مختلف باشد در حركت و سكون يا در نوع حركات چنان كه  « لا تَظْلِمُونَ وَ لا تُظْلَمُونَ »  و در خبر است « الجاهل اما مفرط او مفرط » .\r\nعرب گويد : « من قتل قتل و من رحم رحم » .\r\n ملك جم بر ملك قرار گرفت * روزگار آخر اعتبار گرفت \r\n صبحدم ناله قمرى شنو از طرف چمن * تا فراموش كنى محنت دور قمرى \r\nو جناس زايد آنست كه در يكى از دو ركن حرفى زايد بر ديگرى باشد و آن زياده يا در اول است مثل آيهء مباركه   « وَ الْتَفَّتِ السَّاقُ بِالسَّاقِ إِلى رَبِّكَ يَوْمَئِذٍ الْمَساقُ »   يا در وسط چنان كه گويند « جدى جهدى » يعنى بخت و اقبال من مشقت و كوشش من است يا در آخر . . . .\r\n ساقى بده آن كوزه ياقوت روان را * ياقوت چه باشد بده آن قوت روان را \r\nو جناس و مركب و . . . . رجوع شود به ( ابدع ص 225 - 246 ) .\r\n\r\nجَنايِب\r\n- جمع جنيب و جنيبت است كه بعد و دورى است از حضرت حق و از معرفت حقايق اشياء و آنان كه محجوبند باوهام خود و دلائل مىجويند از اثر بمؤثر راهروان راه حق در منازل نفوس و حاملان زاد و تقوى و طاعت‌اند كه سير ايشان السير الى الله است نه بمانند اهل شهود و عيان :\r\n\r\nجنت\r\n- ( اصطلاح كلامى ) جنت يعنى بهشت اخوان الصفا گويند : بهشت عبارت از عالم ارواح است و همهء آن صورت روحانيه است نه هيولاى جرمانيه و بلكه حيات محضه است و راحت و لذت و سرور محض است و كون و فساد را آنجا راهى نيست .\r\nصدر الدين نيز گويد : بهشت بر دو قسم است يكى بهشت معقول و روحانى كه آن محل مقربين است و ديگر بهشت محسوس .\r\n( از اخوان ج 2 ص 52 - رساله عرشيهء صدرا ص 182 ) .\r\n\r\nجَنْبُ الفَرَس\r\n- ( اصطلاح نجومى ) جنب و جناح الفرس يكى از كواكب صورت فرس بود و آن را باسرة الفرس فرغ ثانى خوانند .\r\n\r\nجَنَّتِ اعْمال\r\n- ( اصطلاح عرفانى ) عبارت از جنت صوريه است از جنس مطاعم سازگار و مشارب خوشگوار  « جَزاءً بِما كانُوا يَعْمَلُونَ »  :\r\n جنت اعمال اين جنت بود * جنت محسوس پر نعمت بود \r\n( از رسائل شاه نعمت الله ج 3 ص 17 ) .\r\n\r\nجَنَّتِ ذات\r\n- ( اصطلاح عرفانى ) مراد جنب جبروت و مشاهدهء جمال احديت است و آن جنت روح است .\r\n اين جنت روح عارفانست * خود راحت روح عارفانست \r\n( از رسائل شاه نعمت الله ج 3 ص 18 ) .\r\nدر مقابل جنت صفات است كه مراد تجليات صفات و اسماء الهيه است و اين جنت دل صاحبدلان است در جنت ذات گفته است و  جَنَّةٍ عَرْضُهَا السَّماواتُ وَ الْأَرْضُ  .\r\n\r\n","description":"","footnote":"","page_name":" 654 ","page_number":702},
  {"content":"\r\n\r\nجامى گويد :\r\n اصل جنت [ جنات 
  ] جنة الذات است * عرضها الارض و السماوات است\r\nارض چه بود حقايق اعيان * مستقر در نشيمن امكان\r\nآسمان چه ؟ صفات يا اسماء * متأخر ز حكمشان اشياء\r\nوحدت صرف و هستى ساذج * بود اينها همه درو مدرج \r\n\r\nجَنَّةُ الوِراثَه\r\n- ( اصطلاح عرفانى ) جنت نفس است كه از اخلاق حميده است و حصول اين اخلاق بكمال حسن متابعت انبياء تواند بود ( از رسائل شاه نعمت الله ج 3 ص 18 ) .\r\nاصولا كلمهء جنت كه در اصطلاح عارفان آمده است مأخوذ از قرآن است  تِلْكَ الْجَنَّةُ الَّتِي أُورِثْتُمُوها بِما كُنْتُمْ تَعْمَلُونَ  و  أَمَّا الَّذِينَ آمَنُوا وَ عَمِلُوا الصَّالِحاتِ فَلَهُمْ جَنَّاتُ الْمَأْوى نُزُلًا بِما كانُوا يَعْمَلُونَ  .\r\n\r\nجِنْس\r\n- ( اصطلاح منطقى ) جزء ذاتى ميان انواع مختلف الحقائق را جنس مينامند و از آن جهت كه در تشخص و تحصل احتياج بفصل دارد طبيعت مبهمه ناميده‌اند .\r\nجنس و فصل در وجود متحدند مانند ماده و صورت خارجى در اجسام و همانطور كه ماده و صورت بدون يكديگر محقق و موجود نمىباشند جنس و فصل هم بدون يكديگر موجود و محقق نخواهند بود و همانطور كه صورت علت حصول ماده است فصل هم محصل جنس است و از همين جهت است كه گفته‌اند فصل مقدم بر جنس است و صورت مقدم بر ماده جنس و فصل را ماده و صورت تحليلى عقلى هم خوانده‌اند جنس و فصل در مركبات تحليلى است و ماده و صورت در مركبات خارجى و جنس همان مادهء عقلى است و فصل صورت عقلى .\r\n( اساس الاقتباس ص 27 - تهافت التهافت ص 382 - ، 376 ، 373 ، 291 ) .\r\nابو البركات بغدادى ميگويد : جنس و نوع و صنف از لحاظ لغوى بيك معنى آمده‌اند و لكن فلاسفه هر يك از آن كلمات را براى معناى خاصى برگزيده‌اند « الجنس و النوع و الصنف يقال فى العرف اللغوى بمعنى واحد و . . . » .\r\n( المعتبر ج 3 ص 16 ) .\r\nسبزوارى گويد : جنس و فصل اگر به شرط لا مأخوذ شوند ماده و صورت مىباشد و اگر لابشرط لحاظ شوند جنس و فصل ميباشند و ماده و صورت خارجى همان جنس و فصل عقلىاند « جنس و فصل لا به شرط حملا فمدة و صورة به شرط لا » .\r\n( از شرح منظومه ص 93 ) .\r\nاخوان الصفا در تعريف جنس آرند :\r\n« كل لفظة يشار بها الى كثرة مختلفة الصور تعمها كلها صورة اخرى كالحيوان و النبات » .\r\nكه هر لفظى كه شامل انواع مختلف الحقائق شود جنس خواهد بود .\r\n( اخوان ج 1 ص 314 ) .\r\nابن رشد گويد : جنس عبارت از كلى اول از كليات است و هر فصلى در جنسى موجب تحصل نوعى است غير از نوعى كه فصل ديگر موجب شود .\r\n( تفسير ص 1369 ) .\r\n\r\nجِنْسِ سافِل\r\n- ( اصطلاح منطقى ) هر كلى كه مشترك ميان چند نوع مختلف الحقائق باشد جنس است تعريف ديگر آنكه هر مفهومى كه شامل انواع و اجناس مختلف\r\n\r\n","description":"","footnote":"","page_name":" 655 ","page_number":703},
  {"content":"\r\n\r\nالحقائق شود جنس است در تعريف دوم ملاحظه مىشود كه كليت جنس زيادتر است زيرا نه تنها شامل چند نوع مختلف مىشود بلكه شامل چند كلى جنسى هم ميگردد و بهر حال كليات جنسى بعضى وسيع‌تر و بزرگتر از ديگرى ميباشند مثلا حيوان كه جنس براى انسان و ساير حيوانات است كوچكتر از نامى و ناميت است كه شامل انواع حيوانات و نباتات مىشود و جنس مطلق بزرگتر از جسم نامى است زيرا هم شامل انواع حيوانات و نباتات شده و هم شامل جمادات مىشود و جوهريت بزرگتر از جسم مطلق است . زيرا علاوه بر آنكه شامل حيوانات و نباتات و جمادات مىشود شامل مجردات از عقول و نفوس هم مىشود .\r\nكلى بزرگتر و وسيع‌تر را كه فوق او كلى نيست جنس الاجناس و جنس عالى مينامند مانند همان جوهر ، و كلى كوچكتر را كه فقط شامل چند نوع مختلف مىشود و جزء تمام مشترك ميان چند نوع است جنس سافل است و متوسطات اجناس متوسطاند جنس سافل مانند حيوان و متوسط مانند جسم نامى و جسم مطلق .\r\n( از اساس الاقتباس ص 29 - تفسير ص 229 ، 98 ، 228 ، 498 - كشف المراد ص - 45 - 46 - شفا ج 2 ص 493 - دستور ج 1 ص 416 ) .\r\n\r\nجِنسِ عالى و جِنسِ مُتَوَسِّط\r\n- رجوع شود به جنس و جنس سافل .\r\nشيخ الرئيس ابن سينا در دانشنامهء علائى آرد :\r\nالفاظ كلى همه پنج‌اند : سه ذاتى و دو عرضى ، و ذاتى دو گونه باشد نخست ، يكى آن بود كه چون بپرسى از چيزها كه چه‌اند كه بدان پرسش حقيقت معنى ايشان خواهى جواب بدان لفظ ذاتى دهند ، چنان كه چون بپرسى كه مردم و گاو و اسب چه‌اند ؟ جواب دهند كه حيوانند ، و چون بپرسى كه سياهى و سپيدى و سرخى چه‌اند ، جواب دهند كه گونه‌اند و چون بپرسى كه ده و پنج و سه چه چه بود جواب دهند كه شمارند و همچنين چون بپرسند كه زيد و عمرو و خالد چه بوند ؟\r\nجواب دهند كه مردم‌اند .\r\nپس حيوان و گونه و شمار و مردم اندر جواب چه چيزى اين چيزها افتد و بتازى اين را جواب ما هو خوانند .\r\nو يكى آن بود كه چون از كدامى هر يكى بپرسى كه مردم كدام حيوان است گويند كه ناطق پس ناطق جواب كدامى مردم بودى و بتازى جواب اى شىء گويند .\r\nو چنان كه بپرسند كه چهار كدام شمار است ؟\r\nگويند به دو بار نيمه كردن بيكى رسد .\r\nو هر چه كلى ذاتى بود و جواب اى شىء بود آن را فصل خوانند و اما آن كلى ذاتى كه اندر جواب ما هو بعض بود بعضى از وى عامتر از بعضى است و بعضى خاصتر از بعضى چنان كه جسم عامتر است از حيوان و خاصتر است از گوهر و حيوان كه عامتر است از مردم و خاصتر است از جسم و همچنين شمار خاصتر است از چندى و عامتر است از جفت مثلا و جفت خاصتر است از شمار و عامتر است از چهار و چهار خاصتر است از جفت و عامتر است از اين چهار و آن چهار . پس هر چه كلى عامتر بود نوع عامتر و هر چه كلى خاصتر بود ، نوع خاصتر بود و چيزى بود كه جنس بود و هم نوع . و چيزى كه جنس بود و بس و زير چيزى بنوع نبود چنان كه اندر اين مثالها : گوهر و چندى :\r\n\r\n","description":"","footnote":"","page_name":" 656 ","page_number":704},
  {"content":"\r\n\r\nو چيزى بود كه نوع بود و بس و جنس هيچ نوع نبود زيرا كه زير وى كلى ذاتىاند و جوا ما هو نبود . بلكه زير وى جزويات بوند و بس چنان كه مردم و چنان كه چهار و چنان كه سياهى . كه سياهى از ديگر سياهى آن جدائى ندارد بطبع كه گونه از گونه زيرا كه گونه از گونه آن جدائى دارد كه سياهى از سپيدى و بفصل ذاتى مخالفت دارد .\r\nاما سياهى از سياهى جدائى ندارد بگوهر و فصل و ليكن بحالهاى بيرونى چنان كه يك سياهى زاغ بود و يكى سياهى مداد ، و زاغ و مداد چيزهااند بيرون از طبع سياهى و بودن سياهى اندر زاغ حاليست مر سياهى را نه ذاتى هر چند كه اكنون جدا نتواند شدن از زاغ و ليكن بوهم شايستى كه همين سياهى بعينه اندر زاغ نبودى - كه اندر چيزى ديگر بودى .\r\n\r\nجَنْگ\r\n- امتحانات الهى را گويند بانواع بلاها .\r\n( كشاف ص 1555 ) .\r\nمولوى گويد :\r\n ساقيا عربده كرديم كه در جنگ شويم * مى گلرنگ بده تا همه يك رنگ شويم\r\nصورت لطف سقى الله توئى در دو جهان * رخ مى رنگ نما تا همگان رنگ شويم \r\n\r\nجُنُون\r\n- ( اصطلاح عرفانى ، فقهى ) جنون در مستى نهايت است و در درويشى بدايت ، جنون آن باشد كه مرد در عين آگاهى از خود بىخبر باشد .\r\n( رسائل خواجه عبد الله ص 120 ) .\r\nابو سعيد ابو الخير گويد : لا يكمل ايمان العبد حتى يظن الناس انه مجنون .\r\n( اسرار التوحيد ص 37 ) . و اختلال قوه مميز است ، جنون بر دو قسم است يكى ادوارى كه گاه‌گاه از شخصى خرد زائل شده و غير عادى مىشود و ديگر اطباقى كه همواره شعور و ادراك ازو زائل مىشود در هر دو صورت معاملات و عقود و دستورات مجنون در حال جنون نافذ نيست و نسبت باموال خود و ديگران حق مداخله ندارد و كارهاى او باطل است .\r\n( از كشاف ج 1 ص 292 ) .\r\n\r\nجَوّ\r\n- بفتح جيم و تشديد واو ( اصطلاح فلسفى ) قدما بر مبناى هيأت بطلميوسى ما بين زمين و آسمان را جو مينامند .\r\n( دستور ج 1 ص 419 ) .\r\n\r\nجَوارى\r\n- ( اصطلاح نجومى ) و آن نام سه ستارهء بود بر كمربند جوزاء كه نطاق هم نامند .\r\n( از التفهيم ص 105 ) .\r\n\r\nجَوامِع\r\n- ( اصطلاح عرفانى ) حضرت رسالت پناهى را گويند :\r\n مصطفى كش جوامع الكلم است * كه بدان سلك شرع منتظم است\r\nگوهر صدق بىتفاوت سفت * فليقل خيرا او ليصمت گفت\r\nبعد من كان مؤمنا بالله * و بيوم ينال فيه جزاء \r\n\r\nجَوانْمَرد\r\n- ( اصطلاح عرفانى ) عارف كامل و سالك از خود وارسته است :\r\nجوانمردان طريقت و مجاهدان راه حقيقت را عمل ديگر است ، كار ايشان رنگى ديگر دارد ، و عشق ايشان ذوقى ديگر دارد ، نه عذر رخصت ايشان را فريبد ، نه سلطان وحشت بر ايشان تازد .\r\n( از عده ج 3 ص 842 ) .\r\n\r\n","description":"","footnote":"","page_name":" 657 ","page_number":705},
  {"content":"\r\n\r\nنورى و ابو حمزه و دقاق را بگرفتند و قتل‌شان بفرمودند ، سياف شمشير بركشيد ، نخست نورى در پيش آمد ، سياف گفت اين چه دليرى است ؟ گفت حيات من بر ياران ايثار است و ما را جوانمردى ناچار ، سياف بگريست فرياد برآورد ، خليفه قاضى را گفت تفحص كن ، نورى را بخواند و ازو مسائل فقهى پرسيدند بصواب جواب داد .\r\n( از شطحيات ص 31 ) .\r\n\r\nجواهِرِ اوّل\r\n- ( اصطلاح فلسفى ) مراد از جواهر اول يا جواهر اولى اشخاصند .\r\nخواجه طوسى گويد : و اين هر پنج ( ماده ، صورت ، جسم ، عقل و نفس ) يا جزوى باشند يعنى اشخاص و آن را جواهر اولى خوانند و يا كلى باشند يعنى انواع و اجناس و آن را جواهر ثانيه خوانند و ثالثه نيز در مرتبت بعد از نوع يعنى اجناسند .\r\n( اساس الاقتباس ص 38 ) .\r\n« الجواهر الاولى هى اشخاص الجواهر .\r\nو انما تدل على الاشخاص المشار اليها . . . ان الجواهر صنفان اول و ثوان . . . جواهر ثوانى و هى التى تقال على موضوع يخصها انه يحمل اسمها وحدها على موضوعها » .\r\n( از مقولات ارسطو ص 28 ، 15 ، 18 ) .\r\nو بالجمله جواهر اول ، شخص جوهرى است مانند « هذا الانسان المشار اليه » و جواهر ثوانى انواعى هستند كه تحت آنها اشخاص است مثلا زيد مشار اليه مندرج در نوع خود است كه انسان باشد و انسان در جنس خود است كه حيوان باشد .\r\n\r\nجَواهِرِ بَسيْطِ جِسْمانى\r\n- ( اصطلاح فلسفى ) مراد عناصر اربعه‌اند در حال خلوص و محوضت .\r\n( شرح قيصرى ص 18 ) .\r\n\r\nجَواهرِ بَسيطِ رُوحانى\r\n- ( اصطلاح فلسفى ) مراد عقول و نفوس مجرده‌اند .\r\n( شرح قيصرى ص 18 ) .\r\n\r\nجَواهِر رُوحانى\r\n- ( اصطلاح فلسفى ) مراد عقول و نفوس‌اند .\r\n( اخوان ج 3 ص 136 ) .\r\n\r\nجَواهِر سِفْليّه\r\n- ( اصطلاح فلسفى ) مراد عناصر و ماديات‌اند .\r\n( از اخوان ج 3 ص 103 ) .\r\nتركيبات ديگر فلسفى و عرفانى :\r\n\r\nجَواهِر عُلُوم\r\n- عبارت از حقايقى است است كه قابل تبديل و تغيير نمىباشد و باختلاف ازمنه و شرايع و امم مختلف نشود .\r\n\r\nجَواهرِ عِلويّه\r\n- ( اصطلاح فلسفى ) مراد افلاك و كواكب‌اند و گاه بر مجردات نيز اطلاق شده است .\r\n( از اخوان ج 3 ص 103 ) .\r\n\r\nجَواهرِ غاسِقَه\r\n- ( اصطلاح فلسفى ) مراد اجسام است .\r\n\r\nجَواهرِ غاسِقَهء ميته\r\n- ( فلسفى ) مراد اجسام و جامدات است . ( از مجموعهء دوم مصنفات ص 109 ) .\r\n\r\nجَواهرِ القائِمَة بِذاتِها\r\n- مراد عقول مجرده‌اند ( از مجموعهء دوم مصنفات ص 228 ) .\r\n\r\nجَواهرِ مَعْدَنيّه\r\n- ( فلسفى ) مراد معدنيات است ( از شفا ج 1 ص 254 )\r\n\r\nجَواهرِ مُفارَقه\r\n- ( فلسفى ) عقول و نفوس ، عالم ما وراء طبيعت .\r\n\r\nجَوءِ جَوء\r\n- ( نجومى ) از ستارگان اجزاء سفينه .\r\n\r\nجُود\r\n- ( فلسفى ، اخلاقى ) يعنى بخشش عرفا ميگويند : جود افادهء چيزى است كه شايسته باشد بدون غرضى كه عايد\r\n\r\n","description":"","footnote":"","page_name":" 658 ","page_number":706},
  {"content":"\r\n\r\nجواد شود .\r\n« و اما الجود فهو افادة الخير بلا عوض » .\r\n( از اسفار ج 3 ص 82 و رجوع شود به دستور ج 1 ص 419 ) .\r\n« الجود افادة ما ينبغى لا لعوض » .\r\n( از مجموعه دوم مصنفات ص 134 و رجوع شود به دستور ج 1 ص 419 ) .\r\nدر كتاب حكمة الاشراق آمده است كه :\r\nجود عبارت از افادهء چيزى بود كه شايسته بود ، بدون عوض ، پس بخشندهء كه در برابر بخشش خود خواستار ستايش و ثواب بود بازرگانست و همچنين آن كس كه بدان ميخواهد خود را از مذمت و مثل آن رهائى بخشد پس در عالم هستى چيزى اشد نورا از آن نبود كه خود در حقيقت نفس خود نور بود ، آنكه خود متجلى و فياض لذائذ بود ، بر هر قابلى و ذات او براى چيزى ديگر نبود و او نور الانوار بود .\r\nدر كلمات مشايخ آمده است ، جد و لا تمنن فان الفائدة اليك عائدة ( از گلستان ص 173 ) .\r\nو الجود بالموجود غاية الجود گلستان ص 87 ) .\r\nمولانا گويد :\r\n جود جمله از عوض‌ها ديدنست * پس عوض ديدن ضد ترسيدن است\r\nبخل ناديدن بود اعواض را * شاد دارد ديدن در خاص را\r\nپس بعالم هيچ كس نبود بخيل * زانكه كس چيزى نبازد بىبديل \r\n*\r\n خاص و عامه از سليمان تا بمور * زنده گشته چون جهان از نفخ صور\r\nاهل صورت زان جواهر يافته * اهل معنى بحر نادر يافته\r\nآنكه بىهمت چه با همت شده * و آنكه با همت چه با نعمت شده\r\nبانك مىآيد كه اى طالب بيا * جود محتاج گدايان چون گدا\r\nجود محتاج است و خواهد طالبى * همچنانكه توبه خواهد تائبى\r\nجود ميجويد گدايان و ضعاف * همچو خوبان كآينه جويند صاف\r\nروى خوبان ز آينه زيبا شود * روى احسان از گدا پيدا شود\r\nچون گدا آئينهء جود است هان * دم بود بر روى آئينه زيان\r\nپس ازين فرمود حق در و الضحى * بانك كم زن اى محمد بر گدا\r\nآن يكى جودش گدا آرد پديد * وين دگر بخشد گدايان را مزيد\r\nپس گدايان آينه جود حقند * و آنكه با حقند جود مطلق‌اند \r\n\r\nجَوْر\r\n- ( اصطلاح عرفا ) بازداشتن سالك را گويند از سلوك و يا موانع و عوايق سلوك باشد و آن خذلان سالك است .\r\nدر ادب و اخلاق ستم كردن بود بر مظلومان و ناتوانان در حديث است « اذا هم الوالى بالجور على الرعايا ادخل الله النقص فى اموالهم حتى الضّروع و الزّروع .\r\n\r\nجَوشَنِ صُورَت\r\n- ( عرفانى ) كنايت از كالبدهاى زيباى فريبنده است .\r\n جوشن صورت رها كن در صف مردان بيا * دل طلب كز دار ملك دل توان شد پادشا \r\n\r\nجَوشَنِ كَبير\r\n- يكى از ادعيه است كه در شبهاى قدر و شبهاى بزرگ ماه رمضان خوانند .\r\n\r\n","description":"","footnote":"","page_name":" 659 ","page_number":707},
  {"content":"\r\n\r\n\r\nجَوزاء\r\n- ( اصطلاح نجومى ) و يكى از بروج دوازده‌گانه است و شرف رأس و هبوط الذنب و و بال مشترى است و برجى است هوائى مذكر و نهارى و غربى ربيعى است و دموى است و ذو جسدين بود .\r\n( رجوع شود به رساله سوم در نجوم اخوان ص 89 ) .\r\n\r\nجَوزهَر\r\n- ( اصطلاح نجومى ) كلمهء جوزهر در اصل نام نقطهء از سطح فلك قمر بوده است و بعدا نام فلك قمر را جوزهر نهاده‌اند از باب نامگذارى محل باسم حال ، ( از دستور ج 1 ص 419 و رجوع شود به مجموعهء دوم مصنفات ص 281 ) .\r\nابو ريحان گويد : چون سطح فلك مايل بود از سطح منطقة البروج ناچار هر ده دايره به دو جاى برابر تقاطع ميكنند همچنانكه منطقة البروج با معدل النهار به دو جاى برابر تقاطع كرده است پس نام جوزهر برين هر دو نقطه اطلاق مىشود .\r\nآنكه به طرف شمال است منطقة البروج رأس نامند و آنكه به طرف جنوب است منطقة البروج ذنب خوانند و رأس جوزهر و ذنب جوزهر هم آن دو را نامند رأس جوزهر را مجاز الشمال يعنى گذرگاه شمال و عقدة الشماليه هم نامند و ذنب جوزهر را مجاز الجنوب و عقدة الجنوبيه هم نامند .\r\n( رجوع شود به مدار ماه و التفهيم ص - 122 ) .\r\nو بايد دانست كه رأس جوزهر زحل به جوزا و رأس جوزهر مشترى به سرطان و رأس جوزهر زهره به ثور و راس جوزهر عطارد است .\r\n\r\nجُوع\r\n- ( اصطلاح عرفانى ) يعنى گرسنگى و از آداب سلوك جوع است كه گفته‌اند « الجوع طعام الزاهدين و الذكر طعام العارفين » .\r\n( طبقات 289 ) .\r\nو گفته‌اند « جوع التوابين تجربة و جوع الزاهدين سياسة و جوع الصديقين تكرمة » .\r\n( طبقات 111 ) .\r\nجنيد گويد : « ما اخذنا التصوف عن القيل و القال لكن عن الجوع و ترك الدنيا و قطع المألوفات و المستحسنات لان التصوف هو صفاء المعاملة مع الله و اصله التعزف عن الدنيا » .\r\n( طبقات ص 158 ) .\r\n جوع آئين سالك راهست * شيوهء عارفان آگاه است\r\nجوع سالك به اختيار بود * جوع عارف باضطرار بود\r\nمىنمايد روندهء مرتاض * از مطاعم به قصد خويش اعراض\r\nتا دلش خوى با خوشى نكند * نفسش آهنگ سركشى نكند \r\nمولانا در تفسير اخلاقى آن گويد :\r\n رنج جوع از رنجها پاكيزه‌تر * خاصه در جوعست صد فضل و هنر\r\nرنج جوع اولى بود خود زان علل * هم به لطف و هم به خفت هم عمل\r\nجمله ناخوش از مجاعت خوش شود * جمله خوشها بىمجاعتها است درد\r\nجوع مر خاصان حق را داده‌اند * تا شوند از جوع شير زورمند\r\nجوع هر جلف گدا را كى دهند * چون علف كم نيست پيش او نهند \r\n\r\nجَومَطْرِيا\r\n- اين لغت يونانى الاصل بوده و به معنى مبحث و علم هندسه است « و الثانى الجومطريا و هو علم الهندسه و\r\n\r\n","description":"","footnote":"","page_name":" 660 ","page_number":708},
  {"content":"\r\n\r\nهى معرفة المقادير و الابعاد و . . . » .\r\n( از اخوان ج 1 ص 49 ) .\r\n\r\nجَون\r\n- ( بفتح جيم - اصطلاح نجومى ) يكى از ستارگان بنات نعش بود .\r\n( رجوع شود به حاشيه التفهيم ص 100 ) .\r\n\r\nجَوهَر\r\n- ( اصطلاح فلسفى ) اشياء و موجودات خارجى را هر گاه بررسى كنيم درمىيابيم كه بعضى موجود مستقل بوده و بعضى ديگر مستقل نبوده و قائم بغيرند بعضى وجود استقلالى دارند و بعضى تبعى و بطور كلى وجود بعضى موجودات انتزاعى است مانند مفهومات و اضافات و بعضى در محلند و بعضى بىنياز از محل .\r\nموجوداتى كه مستقل بوده و در تقرر وجودى نيازى به محل نداشته باشند جوهرند و حق وجود عينى آنها آنست كه در موضوعى از موضوعات نباشند و موجوداتى كه تبعى بوده و حق وجود عينى آنها اين است كه در موضوعى از موضوعات و محلى از محلها باشند عرضند .\r\nخلاصهء كلام آنكه در تعريف جوهر گفته‌اند كه آن عبارت از موجودى است كه حق وجود عينى آن اين است كه در موضوعى نباشند يعنى هر گاه در خارج موجود شود در موضوعى نباشد و در محل خود بيان مىشود كه ميان موضوع و محل فرق است و بنا بر اين جوهر ميتواند در محل باشد و لكن در موضوع نمىتواند باشد چنان كه صورت جسميه جوهر است و قائم به محل است و حال در هيولى است .\r\nو بعضى تعريف كرده‌اند به آنكه جوهر ماهيتى است كه وجود آن در اعيان نيازى بموضوع نداشته باشد و يا آنكه جوهر امرى است متحيز بالذات . ( از اشارات ص 127 - زاد المسافرين ص 30 ) .\r\nقطب الدين گويد : جوهر ماهيتى است كه چون او را در اعيان بيابند وجود او در موضوع نباشد و عرض ماهيتى است كه چون او را در اعيان بيابند وجود او در موضوع باشد .\r\n( از درة التاج قسم سوم ص 46 ) .\r\nناصر خسرو گويد :\r\n هر آنچ او هست ز اعلى تا باسفل * دو چيز آمد ز آخر تا به اول\r\nيكى اعراض و آن ديگر جواهر * چنين گفتند استادان ماهر\r\nچه باشد جوهر آن كوهست دائم * بذات خويشتن پيوسته قائم\r\nعرض قائم بذات جوهر آمد * خرد را اين سخنها باور آمد \r\nقيصرى گويد : تعريف جوهر و عرض بطريق اهل الله از اين قرار است چنان كه حقايق اشياء را بررسى نمائيم دريابيم كه بعضى از آنها متبوع و مكتنف بعوارض و بعضى از آنها تابع و لاحق‌اند متبوع جوهر و تابع عرض است كه جامع هر دو وجود است زيرا وجود است كه متجلى بصور مختلف مىشود .\r\n( از شرح قيصرى ص 22 ) شيخ اشراق گويد : جوهريت در اعيان امر زائد بر جسميت نمىباشد بلكه جعل جسميت او بعينه همان جعل جوهريت او است « و اعلم ان الجوهرية ايضا ليست فى الاعيان امرا زائدا على الجسمية بل جعل الشيء جسما بعينه هو جعله جوهرا اذ الجوهرية عندنا ليست الاكمال ماهية الشيء على وجه يستغنى فى قوامه عن المحل » .\r\n\r\n","description":"","footnote":"","page_name":" 661 ","page_number":709},
  {"content":"\r\n\r\n( از مجموعهء دوم مصنفات ص 70 ) .\r\nابن رشد در تعريف جوهر گويد :\r\n« الجواهر الموجود على الحقيقة . الجواهر هى متقدمة لجميع الموجودات ، الجوهر ليس هو لشىء آخر البتة الا لذاته يحمل عليه سائر الأشياء و لا يحمل هو على شىء . . . الجوهر موضوع لكل واحد من الاعراض . . . الجواهر هى علة انية الاعراض الجواهر عندنا اعرف من الاعراض » .\r\n( رجوع شود به تفسير ص 1000 ، 797 ، 272 ، 375 ، 809 ، 1559 ، 1535 ، 1533 ، 1519 ، 951 ، 959 ) جواهر بر پنج قسم‌اند به اين بيان كه يا جسم و جسمانى ميباشند و يا مفارق و روحانى هستند قسم اول يا حال است و يا محل و يا مركب از حال و محل اول صورت دوم ماده سوم جسم است و آنچه مفارق است يا تعلق تدبيرى به بدن دارد و بعبارت ديگر يا در وجود بىنياز از محل است و در فعل نياز به محل دارد نفس است و يا نه در وجود و نه در فعل هيچ كدام نيازى به محل ندارد عقل است .\r\nاخوان الصفا در تقسيم جواهر گويند :\r\nجواهر بر دو قسم‌اند يا روحانى ميباشند و يا جسمانى جواهر جسمانى يا فلكى هستند يا طبيعى جواهر طبيعى بر دو نوع‌اند بسيط و مركب بسيط چهار نوع است ( عناصر اربعه ) و مركب دو نوع است جماد و نبات و نامى دو نوع است نبات و حيوان ، جوهر روحانى هم بر دو قسم‌اند هيولى و صورت صورت هم بر دو نوع است مفارق ( نفس و عقل ) و غير مفارق مانند اشكال .\r\n( از اخوان ج 1 ص 326 - تفسير 1533 ) خواجه طوسى گويد : و ببايد دانست كه جواهر ذاتى است انواع جواهر را بخلاف عرض كه ذاتى نيست اجناس اعراض را .\r\n( از اساس الاقتباس ص 38 )\r\n\r\nجَوهرِ إبْداعى\r\n- ( اصطلاح فلسفى ) مراد از جوهر ابداعى نفس است ناصر خسرو گويد : نام آن جوهر كه اندر نطفه‌هاى حيوان است و اندر تخمها و بيخ‌هاى نبات است و آن جوهر ابداعى است و آنچه ابداعى باشد او جزء چيزى نباشد و آنچه جزو چيزى نباشد قوت او متناهى نباشد .\r\n( از زاد المسافرين ص 64 ) .\r\n\r\nجَوهرِ اوَّل\r\n- ( اصطلاح فلسفى ) ابن رشد ميگويد : مراد ارسطو از جوهر اول مبدأ اول است كه « المبدأ الاول للجواهر و هو الله سبحانه » .\r\n( از تفسير ص 340 ) اهل ذوق گويند - حقيقت محمديه و روح مقدس حضرت رسول مصطفى است كه فرمودند « اوّل ما خلق اللّه روحى » و « اوّل ما خلق اللّه نورى » « كنت نبيّا و آدم بين الماء و الطّين » و « خلق الله نور محمّد من نوره فضوئه و صدره على يده » .\r\n( از اشعة اللمعات ص 169 ) .\r\nمولانا گويد :\r\n تاج كرمناست بر فرق سرت * طوق اعطيناك آويز برت\r\nجوهر است انسان و چرخ او را عرض * جمله فرع و سايه‌اند و تو عرض\r\nعلم جوئى از كتب‌هاى فسوس * ذوق جوئى تو ز حلواى سبوس\r\nاى غلامت عقل و تدبيرات و هوش * چون چنينى خويش را ارزان فروش\r\nخدمتت را جمله هستى مفترض * جوهرى چون عجز دارد با عرض \r\n\r\n","description":"","footnote":"","page_name":" 662 ","page_number":710},
  {"content":"\r\n\r\n بحر علمى در نمى پنهان شده * در سه گز تن عالمى پنهان شده \r\nو نيز عقل اول را گويند .\r\n( انسان ص 348 ) عزيز الدين نسفى گويد :\r\nعقل اول را باعتباراتى بنامهاى مختلف ناميده‌اند در روايت آمده است كه اول ما خلق الله الجوهر پس او را جوهر اول ناميده‌اند و نيز آمده است اول ما خلق الله العقل پس آن را عقل اول ناميده‌اند و باعتبارى روح و باعتبارى قلم و باعتبارى ملك مقرب و باعتبارى عرش عظيم و باعتبارى آدم ناميده‌اند .\r\n( از انسان كامل ص 399 )\r\n\r\nجَوهرِ اوَّلِ عالَمِ صَغير\r\n- ( عرفان ) اين اصطلاح را اهل ذوق كنايت از انسان كامل دانند .\r\n( رجوع شود به انسان كامل نسفى ص 17 )\r\n\r\nجَوهرِ رُوحانى\r\n- ( عرفان ) اين اصطلاح و اصطلاح جواهر روحانى به صورت جمع در رسائل اخوان آمده است اينان هيولى و صورت را هم از جملهء جواهر روحانى دانند بعبارت ديگر گويند صورت دو است يكى مفارق كه عقل و نفس است و ديگر غير مفارق مانند اشكال و رنگها ( رجوع شود به رساله دهم ص 326 ) .\r\nتركيبات ديگر :\r\n\r\nجَوهرِ بَسيط\r\n- ماده را به تنهائى و صورت را به تنهائى جوهر بسيط نامند .\r\n( از اساس الاقتباس ص 38 )\r\n\r\nجَوهرِ بَسيطِ جِسمانى\r\n- مراد از جواهر بسيط جسمانى عناصر است و اگر به صورت مفرد ( جوهر بسيط جسمانى ) گفته شود هر يك از عناصر است .\r\n\r\nجَوهرِ بَسيطِ رُوحانى\r\n- مراد عقل و نفس است كه به صورت جمع هم گفته مىشود و در آن صورت عقول و نفوس ميباشند .\r\n\r\nجَوهرِ سُبُّوحى\r\n- مراد روح ملكوتى انسان است .\r\nاى جوهر سبوحى در سلك حدث چند باشى ، اى مرغ قدوسى بر كنگرهء كبريا چرا بر نپرى ؟ ، خفتان موسى در هاويهء عشق انداز ، تا در عشق همرنگ جان عيسى شوى ، ناموس خطاب چند زنى ؟ در چليپا هزار هزار چند نگرى ؟ هان كه در صحن سماوات مريخ بند توحيدى . اى كيوان عظمت نحوست ، قهر بر كالبد آدم انداز ، بر بام هفتم فلك جبروت و ملكوت بر شو ، تا در بزم چون عطارد كدخداى ملك اتحاد شوى .\r\n( از شطحيات ص 75 ) .\r\n\r\nجَوهرِ طَبيعت\r\n- ( اصطلاح علوم غريبه ) و حركت و سكون كيفيت و كميت را جوهر طبيعت نامند كه از آنها چهار چيز پديد آيد حرارت ، برودت ، پيوست و رطوبت .\r\n( از جابر ص 16 ) .\r\n\r\nجَوهرِ عام\r\n- ( اصطلاح فلسفى ) مراد مفاهيم جوهر است « الموجودات منها ما - يحمل على موضوع و ليست فى موضوع و هذا هو الجوهر العام و منها ما هو فى موضوع و ليس يحمل على موضوع البتة و هذا هو الشخص المشار اليه » .\r\n( مقولات ص 7 )\r\n\r\nجَوهرِ عَقْلى\r\n- ( اصطلاح فلسفى ) مراد عقل است و مراد از جواهر عقليه عقول مجرده است .\r\n\r\nجَوهرِ غاسِق\r\n- ( اصطلاح فلسفى ) مراد جسم است و گاه جواهر غاسقه گفته مىشود و مراد جواهر مظلمه‌اند .\r\n\r\n","description":"","footnote":"","page_name":" 663 ","page_number":711},
  {"content":"\r\n\r\n( از مجموعه دوم مصنفات ص 30 )\r\n\r\nجَوهرِ فَرد\r\n- ( اصطلاح فلسفى ) مراد جزء لا يتجزى و اتم و ذرات فرضى ذيمقراطيس است رجوع به جزء شود .\r\n\r\nجَوهرِ مَحْسُوس\r\n- ( اصطلاح فلسفى ) مراد جواهر مادى محسوسه است در مقابل جواهر معقوله .\r\n( تفسير ص 743 )\r\n\r\nجَوهرِ مُرَكَّبِ خارجى\r\n- ( اصطلاح فلسفى ) مراد جسم است در مقابل جوهر عقلى و ذهنى و بالاخره مراد از جواهر مركبه خارجى مواليد است .\r\n\r\nجَوهرِ مُرَكَّبِ عَقْلى\r\n- ( اصطلاح فلسفى ) مراد ماهيات جوهريه است كه مركب از جنس و فصل‌اند .\r\n\r\nجَوهرِ مُظلَم\r\n- ( اصطلاح فلسفى ) مراد جسم است جواهر مظلمه در اصطلاح شيخ اشراق جواهر جسمانىاند .\r\n( از مجموعهء دوم مصنفات ص 285 ، 300 )\r\n\r\nجَوهرِ مُفارِق\r\n- ( اصطلاح فلسفى ) مراد عقل است .\r\n( از تفسير ص 711 و رجوع شود به ص 1423 ، 1681 )\r\n\r\nجَوهرِ نَفْسانى\r\n- ( اصطلاح فلسفى ) مراد نفس است .\r\n( از اسفار ج 1 ص 109 ) .\r\n\r\nجَوهرِ نُورانى\r\n- ( اصطلاح فلسفى ) مراد عقل است .\r\n\r\nجَوهرِ وَحْدانى\r\n- ( اصطلاح فلسفى ) رجوع شود باجزاء لا يتجزى .\r\n\r\nجَوهرِ وَسَطانى\r\n- مراد هر يك از افلاك بعد از فلك اعلى است .\r\n( از كشاف ص 298 )\r\n\r\nجَوهَريان\r\n- ( اصطلاح عرفانى ) ملكوتيان و روحانيون را گويند .\r\n( از تفسير حدائق ص 317 ) .\r\n\r\nجُويبار\r\n- ( اصطلاح عرفانى ) جويبار مجارى عبوديت را گويند .\r\n\r\nجَهاتِ أَرْبع\r\n- ( اصطلاح فلسفى ) مراد از جهات اربع شرق ، غرب ، شمال و جنوب است .\r\n( اخوان ج 3 ص 112 ) .\r\n\r\nجَهاتِ ثَلاث\r\n- ( اصطلاح فلسفى ) گاه مراد از جهات ثلث وجوب ، امكان و امتناع است و گاه ابعاد ثلثه است .\r\n( كشاف ص 1521 )\r\n\r\nجَهاتِ سِتّ\r\n- ( اصطلاح فلسفى ) مراد از جهات ست يمين يسار ، فوق ، تحت ، امام و خلف است .\r\n( از اخوان ج 2 ص 322 ) .\r\n\r\nجهاد\r\n- ( اصطلاح عرفانى و فقهى ) جنگ با كفار را گويند جهت گسترش پرتو اسلام يا خوف از تغلب آنها . در معنى عرفانى آن .\r\nخواجه عبد الله گويد : جهاد غازيان به تيغ است با دشمن دين ، جهاد عارفان بقهر نفس است با خويشتن ، ثمرة غازيان فردا حور و قصور است ، ثمرهء عارفان در بحر عيان غرفهء نور ، جهاد غازيان از سر عبادت رود و بوقت مشاهدت نظارهء ابد كنند ، ( از عده ج ص 122 ) .\r\nحاتم اصم گويد : « الجهاد ثلاثة : جهاد فى سرك مع الشيطان حتى تكسره و جهاد فى العلانية فى اداء الفرائض حتى تؤديها و جهاد مع اعداء الله فى غزو الاسلام » ( طبقات ص 195 ) .\r\nخواجه عبد الله گويد : جهاد بر سه قسم است يكى بنفس و يكى بدل و يكى بمال ،\r\n\r\n","description":"","footnote":"","page_name":" 664 ","page_number":712},
  {"content":"\r\n\r\nجهاد بنفس آنست كه از خدمت و رياضت بياسائى و گر در خص و تأويلات نگردى و امر و نهى را به تعظيم پيش روى ، و جهاد بدل آنست كه خواهش‌هاى رديه را به خود راه ندهى و بر مخالفت هوا عزم مصمم دارى و از تفكر در آلاء و نعم نياسايى ، و جهاد بمال ببذل است و سخاء و وجود و ايثار ( از عده ج 6 ص 410 ) .\r\nجهاد يا ظاهر است يا باطن ، جهاد ظاهر با كافر است به تيغ و جهاد باطن با نفس است به قهر ، مجاهدان ، به تيغ سه مردند ، كوشندهء مأجور ، خستهء مغفور ، كشتهء شهيد .\r\nمجاهدان با نفس سه مردند ، يكى ميكوشد ، وى از ابرارست ، يكى ميتازد ، وى از اوتاد است ، يكى باز رسته ، وى از ابدال است ، او كه جهاد كفار راست بمال به غنيمت توانگر شود ، او كه در جهاد نفس است ، بدل توانگر شود .\r\nروزگارى در قهر نفس خويش بسر آوردم تا او را از مراد و كام خويش بازداشتم ، روزى نشاط غزو كرده با من بر آويخت ، غزا كردن شرط دين است و عماد مسلمانى و نشان طاعت‌دارى و من از نشاط وى عجب داشتم كه از نفس نشاط طاعت نيايد و بخير كمتر گرايد ، گفتم در زير اين مكرى است ، پيوسته او را روزه ميفرمايم ، مگر طاقت گرسنگى ندارد .\r\nپير طريقت گفت : الهى از بيم ( تواند بود » ؟ بجان رسيدم ، هيچ ندانم با چنين نفس و با چنين كار چون افتادم ، هيچ عبرت نگرفتم و خلقى بعبرت خويش نديدم ، هر چند كوشيدم كه يك نفس از آن خود شايستهء تو بينم نديدم ، الهى راز كسى را كه خود خواندى ظاهر مكن ، جرحى كه خود پوشيدى كريما ، ميان ما با تو داور توئى ، آن كنى كه سزاى آنى ، بنده را وقتى ببايد كه از تن زبان ماند و بس و از دل نشان ماند و بس و از جان عيان ماند و بس ، دل برود ، نمونه ماند و بس ، جان برود ، بوده ماند و بس ، اين جوانمرد چون به منزل رسيد پرسيد از سيل چه نشان دهند ؟ چون به دريا رسيد در دريا افتاد و سخن بپرسيد ، در خود برسيد او كه بمولا رسيد .\r\n* بلعجب بادى است در هنگام مستى باد فقر كز ميان خشك رودى ماهيان تر گرفت ابتدا غواص ترك جان و فرزندان بگفت پس به دريا در فروشد تا چنين گوهر گرفت ، سالها مجنون طوافى كرد در كهسار و دشت ، تا شبى معشوقه را در خانهء مادر گرفت ، اين است وصف حال جوانمردان كه در موكب ابطال و در صف قتال مبارزت نمودند و به عهد و بوفاء حق بايستادند تا از بارگاه حقيقت به وصف رجوليت موصوف گشتند اعلاء كلمهء حق و نشر بساط اسلام را ، تن سبيل و جان بذل و دل فدا كردند .\r\n*\r\n شراب از خون و جام از كاسهء سر * بجاى بانگ رود آواز اسبان\r\nبجاى دستهء گل قبضه تيغ * بجاى قرط بر تن درع و خفتان \r\n( از عده ج 4 ص 59 ) .\r\nشاه نعمت الله گويد : جهاد بر دو قسم است اصغر و اكبر چنان كه حضرت رسول فرمودند « رجعنا من الجهاد الاصغر الى الجهاد الاكبر » مراد از جهاد اكبر جهاد با نفس است .\r\n\r\n","description":"","footnote":"","page_name":" 665 ","page_number":713},
  {"content":"\r\n\r\nمولوى گويد :\r\n اين جهاد اكبر است آن اصغر است * هر دو كار رستم است و حيدر است \r\n( رجوع شود به رسائل شاه نعمت الله ج 1 ص 8 ) .\r\nاصل اين اصطلاح در همهء معانى از قرآن مجيد گرفته شده است . كه فرمودند :\r\n وَ الَّذِينَ جاهَدُوا فِينا لَنَهْدِيَنَّهُمْ سُبُلَنا   وَ كَفَى اللَّهُ الْمُؤْمِنِينَ الْقِتالَ   وَ مَنْ تَزَكَّى فَإِنَّما يَتَزَكَّى لِنَفْسِهِ   وَ مَنْ جاهَدَ فَإِنَّما يُجاهِدُ لِنَفْسِهِ  و  مَنْ عَمِلَ صالِحاً فَلِنَفْسِهِ .  در اصطلاح اهل شرع جنگ و پيكار باشد جهت توسعه قلمرو مذهب و آن واجب كفائى است و لازم است عدهء قيام كنند و براى پيشرفت اسلام نبرد نمايند البته بحث است كه مسأله جهاد در اسلام در زمان حضرت رسول و ائمه واجب بوده است نه بعد از آن و آن بر چند قسم بوده است يكى جهاد با مشركين ابتداء براى دعوت آنها باسلام دوم با كفارى كه به مسلمين حمله ميكردند سوم جهاد با آنها كه قصد سفك دماء يا نفوس محترمه را داشته‌اند يا مالى و اسيرى ببرند و ديگر جهاد با طغيان‌كنندگان بر امام و بالاخره اين مساله از مسائل اختلافى است كه در غيبت امام جهاد ميتوان كرد يا نه لكن در وجوب دفاع هيچ شكى نيست آيه جهاد  كُتِبَ عَلَيْكُمُ الْقِتالُ وَ هُوَ كُرْهٌ لَكُمْ وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ وَ اللَّهُ يَعْلَمُ وَ أَنْتُمْ لا تَعْلَمُونَ  نيز بطور اجمال وجوب آن را افاده مىكند .\r\n( از شرح لمعه ج 1 ص 185 ) بدان كه جهاد از فرائض اسلام است . و شرائط وجوب او آنست كه آزاد باشد ، و مرد بود ، بالغ ، كامل عقل ، و استطاعت جهاد دارد : به آنكه تندرست باشدم و قادر باشد بر جهاد ، و امام عادلش فرمايد ، يا نائب وى ، يا بر اسلام ، و يا بر نفس و مال خوفى باشد .\r\nو با اين شرايط فرض على الكفاية است :\r\nو دليل برين قول خداست .  لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ وَ الْمُجاهِدُونَ فِي سَبِيلِ اللَّهِ  ، يعنى : « آنها كه از جهاد بنشينند ، و جهاد نكنند ، آن مؤمنانى كه ايشان را ضررى نباشد ، و آنها كه جهاد كنند با يكديگر مساوى نباشند . تفضيل نهاده است مجاهد را بر قاعد . و اين را دليل است بر آنكه نشستن از جهاد جائز است .\r\nو واجب باشد جهاد كردن با آنكه مخالف اسلام باشد ، و با آنكه باغى باشد ، و از طاعت امام عادل بيرون آيد ، و با آنكه قصد كند تا مال مسلمانان ببرد ، و سلاح ظاهر گرداند .\r\nو چون خواهد كه جهاد كند ، بگذارد تا زوال آفتاب باشد ، و نماز پيشين و ديگر بكند ، آنگه لشكر دشمن را وعظ گويد ، و با حق دعوت كند ، آنگه بگذارد تا ايشان آغاز حرب كنند .\r\nچون عزم كرد كه با ايشان حرب كند ، از خداى تعالى خير خواهد ، و نصرت جويد ، اصحاب و ياران خويش را صف صف گرداند ، و هر گروهى را از ايشان در زير علم شخصى در ميان ايشان ، كه يكديگر بدان بشناسند ، زره‌پوشان را در پيش دارند ، و وى در قلب بايستد .\r\nو چون خواهد كه حمله كنند ، گروهى را بفرمايد ، و او در ميان جمعى بر جاى خود بايستد ، تا مرجع ايشان با وى باشد ، و وى پناهى باشد ايشان را .\r\n\r\n","description":"","footnote":"","page_name":" 666 ","page_number":714},
  {"content":"\r\n\r\nو روا نباشد هيچ كس را كه در ميدان رود ، الا بدستورى امام ، يا نائب وى و يكى از يكى ، و از دو ، نبگريزد ، و از سه كس و بيشتر روا باشد . و در ماه‌هاى حرام قتال نكند ، الا كه ايشان ابتدا كنند ، آنگه روا بود . و بكشد كسى را كه روى بايشان آورده باشد براى حرب ، و آن را كه پشت بر كرده باشد ، و اسيران را و خستگان را ، چون ايشان را گروهى باشد كه مرجع ايشان بايشان باشد . و اگر نباشد ، نكشند .\r\nو كسى را كه وى را كتابى نباشد از قتال وى بازناستند ، تا كه با حق گردد . و هر كه را كتاب باشد چون جهودان و ترسايان ، از قتال ايشان باز استد ، چون جزيت بدهند .\r\nدليل حكم اول :  فَاقْتُلُوا الْمُشْرِكِينَ  ، يعنى : مشركان را بكشيد . و ذكر جزيت نكرد ، چنان كه اهل كتاب را كرد ، و گفت :\r\n حَتَّى يُعْطُوا الْجِزْيَةَ  ، تا آنگه حرب كنيد با اهل كتاب كه با حق گردند ، يا جزيت بدهند .\r\n( معتقد الاماميه ص 337 ، 338 )\r\n\r\nجهادِ اكْبَر\r\n- ( اصطلاح عرفانى ) و مراد جهاد با نفس است در مقابل جهاد اصغر كه جهاد در ميدان جنگ است براى قلع كفار رجوع به فرهنگ مصطلحات عرفا تأليف نگارنده شود .\r\n\r\nجَهالت\r\n- ( اصطلاح عرفانى ) در اصطلاح عرفاء كنايت از مرگ دلست كه از درك حقايق بدور است گر چه در علم رسمى سالها مانده باشد كه گفته‌اند :\r\n*\r\n علم رسمى سر بسر قيل است و قال * نه ازو كيفيتى حاصل نه حال\r\nعلم نبود غير علم عاشقى * ما بقى تلبيس ابليس شقى \r\nو فرمودند « العلم حجاب الاكبر » *\r\n آن دل كه به جهل بود مرده * كرديم بنور علم زنده \r\nكه مراد از نور علم ، معرفت است كه فرمود\r\nالعلم نور يقذفه الله فى قلب من يشاء\r\nبعضى از تركيبات : تيغ جهالت ، ظلمت جهالت ، ورطهء جهالت مركب جهالت ،\r\n\r\nجَهانِ تَخَيُّل\r\n- ( اصطلاح عرفانى ) عالم خيال ، عالم كون و فساد ، آنچه متعلق به نشأت دنيا است .\r\n( تفسير حدائق ص 15 )\r\n\r\nجَهانِ خِرَد\r\n- مراد عالم عقول است .\r\n( از مصنفات ج 1 رساله 5 ص 47 )\r\n\r\nجَهانِ خَلْق\r\n- ( اصطلاح عرفانى و فلسفى ) عبارت از مرتبت ظهور به صورت تعينات است و جهان امر ، عالم امر الهى است .\r\n*\r\n جهان خلق و امر از يك نفس شد * كه هم آن دم كه آمد باز پس شد \r\n( از شرح گلشن راز ص 35 ) .\r\n\r\nجَهانِ رَنگ‌آميزى\r\n- ( اصطلاح عرفانى ) دنياى ظاهر گذرنده -\r\n\r\nجَهانِ رُوحانى\r\n- ( اصطلاح عرفانى و فلسفى ) و بجهان روحانى جهان نفس و عقل خواهند كه منشأ و منبع حيات و حركت است .\r\n( از مصنفات ج 1 رساله 5 ص 49 )\r\n\r\nجَهانِ سُبحانى\r\n- ( اصطلاح عرفانى ) عالم لاهوت و ملكوت\r\n\r\nجَهانِ عَقْل\r\n- ( اصطلاح فلسفى ) مراد از جهان عقل جهان آگهى و بيدارى و\r\n\r\n","description":"","footnote":"","page_name":" 667 ","page_number":715},
  {"content":"\r\n\r\nروشنائى و صفاى وجود است .\r\n( از مصنفات ج 1 رساله 5 ص 49 )\r\n\r\nجَهانِ ناسُوت\r\n- ( اصطلاح عرفانى و فلسفى ) و منظور عالم ماده و عالم دون فلك قمر است .\r\n( رجوع به عالم ناسوت شود . )\r\n\r\nجَهانِ نَفس\r\n- ( اصطلاح عرفانى و فلسفى ) مراد عالم تعلقات نفسانى است .\r\nسنايى گويد :\r\n از جهان نفس بگريز تا در كوى عقل * آنچه بودست گردد مر شما را غمگسار \r\n.\r\n\r\nجَهَت\r\n- ( اصطلاح منطقى ) منطقيان كيفيت نفس الامرى محمول بموضوع را ماده قضيه مينامند و آنچه مدرك عقل و ثابت در ذهن است جهت معقوله ناميده‌اند و لفظى كه بواسطهء آن بيان نسبت ميان موضوع و محمول مىشود جهت ملفوظهء قضيه مينامند ملاك صدق و كذب قضيه مطابقت و عدم مطابقت جهت با ماده است .\r\n( از اساس الاقتباس ص 129 )\r\n\r\nجَهَتِ ضِيق وَ سَعَه\r\n- ( اصطلاح عرفانى ) ضيق و سعه دو اعتبارند مر ذات را ، مرتبهء ضيق تنزيه ذات است از هر چه در عقل و فهم ما آيد و آن اعتبار وحدت حقيقى است كه غيرى در حضرتش نمىگنجد لا وجودا و لا تعقلا ، اما بحسب ظهور در جميع مراتب باعتبار اسماء و صفات كه مقتضى مظاهر غير متناهيه‌اند كه آن سعه مىباشد و مرتبهء فرق است .\r\n( از رسائل ج 3 ص 18 )\r\n\r\nجَهَتِ طَلَب\r\n- ( اصطلاح عرفانى ) جهت وجود و جهت امكان است ، طلب اول ، طلب اسماء ربوبيت است از براى ظهور باعيان ثابته و طلب دوم ، طلب اعيان و ظهور اعيان است باسماء و ظهور ذات و شئون .\r\n( از رسائل ج 3 ص 19 ) .\r\n\r\nجَهْر\r\n- ( اصطلاح فقهى ) و با صدا و صوت خواندن را گويند و نمازهائى كه بايد به جهر خوانده شوند نمازهاى صبح ، مغرب ، و عشا است براى مردان و زنان بايد تمام نمازها را اعم از نمازهاى صبح و شب يا ظهر و عصر باخفات بخوانند چه آنكه كسى باشد يا نه .\r\n( از شرح لمعه ص - 56 - عروه ص 152 ) .\r\n\r\nجِير\r\n- ( اصطلاح ادبى ) بكسر جيم در زبان عرب حرف جوابست بجاى « نعم » .\r\n( از مغنى ص 63 ) .\r\n\r\nجَهْل\r\n- ( اصطلاح فلسفى و اخلاقى ) ضد علم است از لحاظ اخلاقى در مذهب اسلام از جهل سخت نكوهش شده است چنان كه بر عكس از دانش و دانش اندوزى ستايش شده است و طلب دانش را از فرائض دانسته است تا آنجا كه اين احتمال داده شده است كه مانند ساير اصول واجبه فرض عينى باشد و البته اين احتمال در مسائل عادى يوميه و اصول اعتقادات نيست زيرا دانش به آنها قطعى است كه واجب عينى است بلكه در فروع است .\r\nدر قابوسنامه آمده است . لو لا الجهال لهلك الرجال البته منظور رجال سوء است .\r\n( قابوسنامه ص 119 ) .\r\nدر معنى عرفانى از جهل ستايش شده در معنى عرفانى جهل ستايش شده است و گفته شده است العلم حجاب الاكبر البته منظور خودبينى است يعنى كسى كه خود را و دانش خود را مورد اعجاب خود قرار دهد و غره شود كه قهرا اين نوع\r\n\r\n","description":"","footnote":"","page_name":" 668 ","page_number":716},
  {"content":"\r\n\r\nعلم جهل مركب است و زيان‌آور .\r\nشيخ بهائى گويد :\r\n ايها القوم الذى فى المدرسه * كلما حصلمتوه وسوسه\r\nذكركم ان كان من غير الحبيب * ما لكم فى النشأة الاخرى نصيب \r\n علمى كه مجادله را سبب است * نورش ز چراغ بو لهب است \r\n( و از اخلاق ناصرى ص 62 )\r\n\r\nجهل بسيط\r\n- ( اصطلاح فلسفى ) عدم علم و علم بعدم علم را جهل بسيط ناميده‌اند در مقابل جهل مركب كه جاهل علم به جهل خود ندارد بطورى كه تصور مىكند عالم است و بعبارت ديگر جهل مركب عبارت از جهل و عدم علم به جهل است .\r\nخواجه طوسى گويد : عدم العلم را جهل بسيط ميگويند و در مقابل جهل مركب است كه ضد علم بود .\r\n\r\nجَهْلِ مُرَكَّب\r\n- ( فلسفه ) رجوع به جهل بسيط شود .\r\n\r\nالجُهَميَّه\r\n- ( از اصطلاحات كلامى است ) اصحاب جهم بن صفوان را گويند كه بدعت خود را در ترمذ بنيان نهاد و در مرو كشته شد . اين شخص در نفى صفات ازلى بارى تعالى با معتزله موافقت داشت و بر اين عقيده چيزهايى افزود .\r\nاز اعتقاداتش آنكه : بنده هيچ گاه نبايد به صفتى كه خداى به آن صفت موصوف است ، موصوف باشد چرا كه تشبيه لازم آيد .\r\nاو صفت حى و علم را از خداوند سلب كرد و گفت او قادر است و فاعل است و خالق چرا كه هيچ موجودى از مخلوقات او به صفت خالق و قادر موصوف نيست معتقد به جبرند و ايمان را فقط معرفت خدا ميدانند اين گروه مورد تكفير قدريه واقع شدند .\r\n( از ملل و نحل شهرستانى ص 38 )\r\n\r\nجَهَنَّم\r\n- ( اصطلاح كلامى ) يعنى دوزخ ، دوزخ بر دو قسم بود دوزخ ظاهر و دوزخ باطن دوزخ ظاهر رنجها و عذابهاى دنيوى و اخروى بود . دوزخ باطن نفس كدر و آلودهء انسان بود اهل ذوق گويند مجموعهء صفات رذيله نفس انسان را به صورت جهنم و دوزخ درآورد و صاحب آن دائما در رنج و عذاب بود كارهاى پسنديده و عبادات حق نفس را صيقلى كند و از آلودگيها برهاند لاجرم نفس صاحب آن نفس مطمئنه شود و همواره شاد و خوش باشد .\r\nمولانا گويد :\r\n دوزخ است اين نفس و دوزخ اژدهاست * كو بدرياها نگردد كم و كاست .\r\nهفت دريا را در آشامد هنوز * كم نگردد سوزش آن خلق‌سوز\r\nسنگها و كافران سنگ دل * اندر آينه‌اند رو زار و خجل\r\nسير گشتى سير گويد نى هنوز * اينت آتش اينت آتش اينت سوز\r\nعالمى را لقمه كرد و دركشيد * معده‌اش نعره‌زنان هل مزيد\r\nحق قدم بر وى نهد از لا مكان * آنگه او ساكن شود از كن فكان\r\nچونكه جزو دوزخست اين نفس ما * طبع كل دارد هميشه جزوها \r\nمتكلمان را در محل و موضع جهنم اختلاف است بعضى در عالم بالا ميدانند و بعضى در عالم سفلى و عناصر . اخوان آرند : « و لا شك فى ان جهنم هى عالم الكون و الفساد الذى هى دون فلك القمر و ان الجنة هى عالم\r\n\r\n","description":"","footnote":"","page_name":" 669 ","page_number":717},
  {"content":"\r\n\r\nالارواح وسعة السماوات و ان اهل الجهنم هى نفوس المتعلقة باجساد الحيوانات » .\r\n( از اخوان ج 3 ص 79 ، 299 ) « و اعلم يا اخى ان النار و جهنم هى عالم الاجسام التى تحت فلك القمر الذى هو دائم فى الكون و الفساد و التغير و و الاستحالة و البلاء و ان اهلها  كُلَّما نَضِجَتْ جُلُودُهُمْ . . .  » . ( از اخوان ج 2 ص 52 )\r\n\r\nجِيرانُ السُّوء\r\n- ( اصطلاح اخلاقى و عرفانى ) يعنى همسايگان بد در حديث است كه الجار ثم الدار .\r\nدر نزد اهل ذوق منظور از جيران السوء قواى رذيلهء انسانى است .\r\n( از تلويحات ص 109 )\r\n.\r\n\r\n\r\n","description":"","footnote":"","page_name":" 670 ","page_number":718}
  ]