[
  {"content":"\r\n\r\nرسم الخط مصحف\r\nنوشته : غانم قدورى الحمد\r\nترجمهء : يعقوب جعفرى\r\nبه كوشش\r\nمركز ترجمه قرآن مجيد به زبانهاى خارجى\r\nوابسته به سازمان اوقاف و امور خيريه\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nشركت چاپ و انتشارات اسوه\r\nبه كوشش\r\nمركز ترجمهء قرآن مجيد به زبانهاى خارجى\r\nوابسته به سازمان اوقاف و امور خيريه\r\nنام كتاب / رسم الخط مصحف\r\nتأليف / غائم قدورى الحمد\r\nترجمه / يعقوب جعفرى\r\nناشر / انتشارات اسوه\r\nحروفچينى / ظريف كامپيوتر 740734\r\nچاپ اول / تابستان 1376\r\nتيراژ / 3000\r\nليتوگرافى و چاپ و صحافى / اسوه\r\nكليه حقوق براى شركت انتشارات اسوه محفوظ است .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدمهء مركز ترجمهء قرآن مجيد به زبان‌هاى خارجى\r\nبسم الله الرحمن الرحيم قرآن كريم به عنوان بزرگترين معجزهء پيامبر اسلام ، مقدس‌ترين و با ارزش‌ترين كتابى است كه در اختيار بشر قرار گرفته و امت اسلامى افتخار آن را يافته است كه پاسدار اين سند بىنظير باشد ، هر چند كه خداوند خود حافظ و نگهبان كتاب خود است .\r\nبر خلاف امتهاى پيشين كه همواره دست به تحريف و تغيير كتابهاى آسمانى مىزدند ، بلوغ فكر و رشد عقلى مسلمانان به عنوان يك امت نمونه و برتر سبب شد كه در حفظ متن قرآن نهايت كوشش را به عمل آوردند و نگذارند حتى يك حرف آن جابه‌جا شود ، نمونهء آن داستان ابوذر و كعب الاخبار دربارهء كم و زياد شدن يك واو در يك آيه است .\r\nاهتمام مسلمانان به حفظ و حراست اين متن مقدس تا آن اندازه بوده است كه حتى دربارهء رسم الخط كلمات قرآنى كتابهاى بسيارى نوشته‌اند و كوشيده‌اند رسم الخط را به همان گونه كه اصحاب پيامبر نوشته‌اند ، حفظ كنند ، اگر چه با قواعد و قياسهاى علوم ادبى مطابق نباشد ، و بايد همچنين مىكردند چون اين قواعد قرنها پس از نگارش قرآن شناخته شده و پر واضح است كه قرآن تابع اين قواعد نيست بلكه قواعد بايد تابع قرآن باشد . البته اين خود يك بحث جداگانه‌اى است كه آيا بايد همان رسم الخط قديم قرآن حفظ شود و\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nيا براى سهولت خواندن آن مىتوان در پاره‌اى موارد از قياسهاى ادبى پيروى كرد ، ولى به هر حال آنچه مهم است اين است كه دانشمندان اسلامى در طول تاريخ ، رسم الخط مصحف را آن چنان كه صحابه نوشته‌اند براى ما حفظ كرده‌اند و ما اينك از اين ميراث با ارزش برخورداريم .\r\nسازمان اوقاف و امور خيريه در كنار وظايف گوناگونى كه دارد ، افتخار دارد كه دربارهء قرآن و علوم قرآنى بخصوص در رسم الخط و قرائتهاى قرآنى و ترجمهء آن به زبان‌هاى خارجى و نيز چاپ و نشر قرآن در ابعاد مختلف ، فعاليت‌هاى پيگيرى داشته باشد ، اينك در راستاى اين هدف مقدس ، ترجمهء كتاب ارزشمند رسم المصحف نوشتهء غانم قدورى الحمد كه توسط دانشمند محترم آقاى يعقوب جعفرى انجام گرفته است تقديم دوستداران قرآن و ارباب معرفت مىشود . اميد است كه اين سازمان بيش از پيش موفق به نشر آثار قرآن باشد .\r\nمركز ترجمهء قرآن مجيد به زبان‌هاى خارجى وابسته به سازمان اوقاف و امور خيريّه\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nمقدمهء مترجم\r\nدر ميان شاخه‌هاى گوناگون علوم قرآنى ، علم رسم الخط مصحف جايگاه ويژه‌اى دارد و از دير باز مورد توجه و عنايت خاص قرآن پژوهان و قرآن شناسان و دانشمندان علوم قرآنى و ادبيات عربى بود ، است . در اين علم ، تاريخ و چگونگى رسم الخط و نگارش مصحف مورد بررسى قرار مىگيرد و اين كه كلمات قرآنى در مصاحف مادر كه توسط اصحاب پيامبر ( ص ) پس از رحلت آن بزرگوار و در عهد عثمان نگاشته شد ، چگونه بوده است و آنها در كتابت الفاظ چه روشى را دنبال كردند و آيا رسم الخط آنها توفيقى است و ما بايد همواره از آنها پيروى كنيم و يا مىتوانيم هر چند به صورت محدود ، تابع قياسها و قواعد نحوى و صرفى باشيم كه در دوره‌هاى بعدى به وجود آمده‌اند ؟\r\nدر رسم الخط مصحف گاهى تلفظ يك كلمه با كتابت آن مطابقت ندارد ، مانند كلمهء :\r\nصلوة ، زكات ، ربوا و حيوة كه كتابت بر تلفظ افزونى دارد ، و مانند : خسرين ، قنتين و صبئين كه تلفظ بر كتابت افزونى دارد . آيا مىتوان براى رسم الخط مصحف قانون و قاعده‌اى كه\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nعام و شامل كليهء موارد باشد ، پيدا كرد ؟ و اگر آرى موارد استثنايى مانند كلماتى كه گذشت و كلماتى چون « لا اذبحنه » و « لا اوضعوا » را چگونه بايد توجيه و تفسير كرد ؟ يا مثلا بعضى از كلمات در جايى به گونه‌اى نوشته شده و در جاى ديگر به گونه‌اى ديگر ، مانند كلمات :\r\nرحمت ، نعمت و بقيت كه در بيشتر موارد با تاى گرد ولى در چند مورد با تاى كشيده نوشته شده است ، يا طرز نوشتن همزه در آغاز يا وسط يا پايان كلمه و مسايلى از اين قبيل كه فراوان است .\r\nاز اينها گذشته مىدانيم كه مصحف تا مدتها نقطه گذارى و اعراب گذارى نشده بود ، بعدها توسط ابو الاسود دئلى و دستيارانش و يحيى بن يعمر و خليل بن احمد اعراب گذارى و نقطه گذارى شد . تاريخ اين نقطه گذارىها و چگونگى آن ، و اين كه چرا اين كار در آغاز مورد قبول بسيارى از علما قرار نگرفت و تفاوتهايى كه در نقطه گذارى در شرق و غرب بلاد اسلامى به وجود آمد و مسايلى مانند آن ، بحثهايى است كه دقت نظر و تأمل و تحقيق بيشترى را طلب مىكند .\r\nدربارهء اين موضوعات ، در طول تاريخ و قرون اسلامى كتابهاى بسيارى نوشته شده و آثار گرانسنگى بر جاى مانده است و هر كدام از آنها قابل ملاحظه و بررسى است ، مانند هجاء المصاحف از محمد بن عيسى اصفهانى ( متوفى 253 ) و اختلاف المصاحف از ابو حاتم سجستانى ( متوفى 255 ) و هجاء المصاحف از احمد بن ابراهيم ورّاق ( متوفى 270 ) و المصاحف از ابن ابى داود ( متوفى 316 ) و الهجاء و ايضاح الوقف و الابتداء از ابو بكر انبارى ( متوفى 327 ) و علم المصاحف از ابن اشتهء اصفهانى ( متوفى 360 ) و هجاء المصاحف از ابو العباس مهدوى ( متوفى 430 ) و كتابهاى ابو عمرو دانى ( متوفى 444 ) بخصوص كتاب المقنع فى معرفة مرسوم مصاحف الامصار و نيز التبيين فى هجاء التنزيل از سليمان بن نجاح اندلسى ( متوفى 496 ) و دو قصيدهء معروف شاطبيه و مورد الظمآن و شروحى كه بر آنها نوشته شده است به اضافهء كتابهاى بسيارى كه متأخران نوشته‌اند ، و اين در حالى است كه در بسيارى از كتب علوم قرآنى و كتب مربوط به قراءات ، مطالب مفصلى دربارهء رسم الخط مصحف آمده و اين موضوع را از ديدگاه‌هاى مختلف مورد بررسى قرار داده‌اند و حتى كسانى مانند ابو العباس مراكشى ، پديده‌هاى رسم مصحف را تفسير فلسفى و عرفانى\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nكرده‌اند .\r\nدر ميان معاصران نيز كسانى در اين باره كار كرده و آثارى از خود به يادگار گذاشته‌اند .\r\nدر ميان آنها كتاب سودمند و تحقيقى رسم المصحف تأليف غانم قدورى الحمد از اساتيد دانشگاه بغداد از امتياز خاصى برخوردار است كه هم جامعيت دارد و بيشتر موضوعات مربوط به رسم را در برگرفته و هم از منابع گسترده‌اى از كتابهاى خطى و چاپى و مصاحف و سنگ نوشته‌هاى قديمى و تحقيقات دانشمندان زبان شناس جديد استفاده كرده و هم مطالب را با شيوه‌هاى علمى و فنى تحقيق و تحليل نموده است و شايد بتوان گفت كه اين كتاب در موضوع خود بىنظير است .\r\nبه خاطر همين ويژگيهاى برجستهء اين كتاب بود كه برادر فاضل و دانشمند جناب حجت الاسلام و المسلمين محمد نقدى سرپرست مركز ترجمهء قرآن مجيد و واحد مطالعات و تحقيقات سازمان اوقاف ، ترجمهء آن را به اينجانب پيشنهاد كرد و من با وجود مشغله‌هاى بسيارى كه داشتم ، اين پيشنهاد را با خوشوقتى پذيرفتم و به ترجمهء آن مشغول شدم و هنگام ترجمه ، آن را كتابى بسيار ارزشمند يافتم كه به راستى شايستگى آن را داشت كه ترجمهء فارسى آن در اختيار محققان و قرآن پژوهان فارسى زبان گذاشته شود . حدود يك سال ترجمهء كتاب طول كشيد و اينك خداى را سپاسگزارم كه ترجمهء كتاب به ضميمهء فهرست‌هاى گوناگون در اختيار علاقمندان اين گونه آثار قرار مىگيرد .\r\nقم / يعقوب جعفرى 14 / 2 / 1376\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمه\r\nنگارش ، همواره مهمترين وسيله ، براى ضبط انديشه‌ها و انتقال معارف و اخبار است و در عين حال ، از لحاظ لغوى در بسيارى از مواقع جهت نشان دادن صداهاى كلمات ، به تكامل نيازمند است از اين جهت كاستىهايى دارد كه يكى از آنها ، وجود علامتهايى است كه نوشته مىشود ، ولى خوانده نمىشود و يكى ديگر از آنها ، وجود علامتهايى است كه نوشته مىشود ولى صدايى غير از آنچه كه براى آن تعيين شده ، مىدهد و يكى ديگر از آنها صداهايى است كه در مقام سخن گفتن وجود دارند ، ولى در كتابت علامتى براى آنها نيست . نگارشهاى شناخته شده در زبانهاى مختلف ، از لحاظ كمى يا زيادى اين سه نوع كاستى ، با يكديگر فرق دارند .\r\nهجاى كلمات در مصحف كريم ، تقريبا با نطق مطابقت تمام دارد جز در مواردى كه به نظر مىرسد علامتهاى حركتهاى بلند ( الف ، و او و ياء ) حذف شده است از باب مثال در كلماتى مانند : « العلمين ، يلون ، البنين ، ايه ، يدع ، يأت » يا زايد بودن بعضى از اين علامتها ، به ويژه در كلمات مهموز مانند : « بأييد ، اولئك ، مائة ، نبأى ، لقاىء ، لا أذبحنّه » ، و يا زايد بودن الف بعد از واو آخر ، در كلماتى مانند : ( ملاقوا ، يعفوا . . . ) و يا آنچه كه به نظر مىرسد بعضى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاز صداها ، با علامتهاى مخصوص به خود آنها نوشته نشده ، مانند : نوشتن فتحه بلند ، با علامت واو و ياء در كلماتى مانند : « الصلاة ، الزكوة ، رمى ، يسعى ، الذكرى ، » و آنچه كه شبيه اين حالات است و كتابت آنها با نطق به آنها ، مختصر تفاوتى دارد .\r\nچيزى كه در هجاى كلمات مصحف ، جلب توجه مىكند ، افزودن علامتهايى است كه بالا يا پايين حرف قرار داده شده بعضى كه از آنها براى تشخيص حروف مشابه ، بعضى براى نشان دادن حركتهاى كوتاه و بعضى ديگر براى بيان برخى از حالات گفتارى است .\r\nاين صورتهاى هجايى و اين علامتهاى نگارشى ، انديشه‌هاى علما و محققان را درگذشته و حال به كار انداخته ، تا اساس اين صورتها را كشف كنند و تاريخ آنها را به دست آورند .\r\nهنگامى كه به اين مرحله از فعاليتهاى تحقيقى خود رسيدم ، استادم دكتر عبد الصبور شاهين ، به من پيشنهاد كرد كه موضوع « رسم المصحف » را از لحاظ لغوى و تاريخى ، مورد تحقيق قرار دهم ، تا به درجه ماجستيرى ( فوق ليسانس ) برسم . اين تحقيق شامل روش نگارش كلمات ، عدد رمزها و علامتهاى تشكيل دهنده هجاى كلمات و ميزان فراگيرى اين رمزها و علامتهاى مكتوب ، در نشان دادن صداهاى منطوق را شامل مىشود و اينها همه در صلاحيت لغت شناسان است . اين تحقيق شامل شكل حرف و زيبايى خط نمىشود كه اينها در صلاحيت خطاطان و مورخان خط است .\r\nشايد بتوان گفت كه اين تحقيق ، نخستين اثر تحقيقى است كه رسم مصحف و كتابت عربى را از لحاظ لغوى مورد بحث قرار مىدهد ، زيرا تحقيقاتى كه در اين موضوع در گذشته و حال انجام گرفته ، رسم مصحف و كتابت عربى را از لحاظهاى ديگرى بررسى كرده و از طبيعت كتابت كه بر پايه‌هاى صوتى محض ، استوار است به كلى بيگانه است . شك نيست كه كتابهاى قديمى كه درباره رسم مصحف نوشته شده ، در اين صدد نبوده‌اند كه ظواهر رسم عثمانى را تفسير كنند ، بلكه آن كتابها به طور دقيق و با امانت بسيار كه انسان را دچار حيرت و اعجاب مىكند ، تنها روش رسم كلمات را در مصحف عثمانى توصيف مىكنند كه اگر اين توصيف نبود ، بسيارى از تفاصيل مربوط به تاريخ كتابت عربى از بين مىرفت و اگر در اين كتابها ، يا كتابهاى دانشمندان علوم عربى ، علتهايى براى بعضى از اين ظواهر ديده مىشود ، آنها هم نظرات جزيى است و جز چند مثال محدود را در بر نمىگيرد\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nو تفسير عام و گسترده‌اى براى ظواهر رسم به دست نمىدهد گذشته از اينكه همين بحثها نيز ، احيانا به شناخت درست اين ظواهر نيازمند است ، ظواهرى كه تحقيقات جديد ، در نگارشهاى قديمى ، بسيارى از اسرار آن را كشف كرده است .\r\nشايد مشهورترين تحقيق ، در تفسير ظواهر رسم كه به صورت محدودى درگذشته صورت گرفته است مربوط به ابو العباس احمد مراكشى ، معروف به ابن البناء ( 721 ق ) باشد كه در كتاب خود ، به نام « عنوان الدليل فى مرسوم التنزيل » انجام داده است . البته اساس اين كار ، تفسير ظواهر رسم بر مبناى اختلاف معانى كلمات ، مطابق سياق عبارت و با روش صوفيانه و باطنى گرايانه است و هرگز به لغت و طبيعت نگارش عربى ، نپرداخته است . شك نيست كه صحابه ، هنگامى كه قرآن را در مصحف عثمانى كتابت مىكردند ، چيزى از اين معانى كه ابو العباس مراكشى ذكر كرده ، به ذهنشان خطور نمىكرد . آنها مطابق عادتى كه در نظام كتابت داشتند مىنوشتند .\r\nاين روش ابو العباس ، در كسانى كه پس از وى به بررسى ظواهر رسم پرداختند ، تا زمان حاضر تأثير داشته است .\r\nاستاد عبد الحى حسين فرماوى مدرس دانشكده اصول دين دانشگاه الازهر ، رساله‌اى در مورد رسم مصحف و نقطه گذارى آن در تاريخ 10 / 2 / 1975 م به اين دانشكده تقديم كرد ، تا به درجه دكترا نايل شود . وى ضمن آن رساله ، حكم شرعى در التزام به رسم عثمانى در چاپ و نسخه بردارى مصاحف را بررسى نمود . همچنين در مبحث سوم از فصل سوم آن رساله ( 115 - 161 ) موضوع ظواهر رسم عثمانى را مورد بحث قرار داد و در بحث خود ، از آنچه كه از ابو العباس مراكشى ، در مورد تفسير و تعليل ظواهر رسم روايت شده بود ، فراتر نرفت .\r\nگذشته از اين روش نادرست در بررسى موضوع ، چيزى كه اين نوع بحثها را بىاعتبار مىكند ، اعتماد مطلق به اسناد مخطوط است كه به روايات دانشمندان پيشين ، روح تازه‌اى مىدهد .\r\nبراى همين است كه دنبال كردن اين بحث ، بايد بر اساس يافتن راهى براى بررسى درست اين مذاهب و آراء در تفسير ظواهر رسم باشد و سعى شود كه از آراى درست\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاستفاده گردد و از آراى نادرست دورى گزينيم و اين وظيفه‌اى بس دشوار است . در كنار اين بررسيها بايد تاريخى نگاشت كه به واقعيت نزديكتر باشد و در آن تاريخ استعمال علامتهاى نوشتارى ، در تكميل رسم الخط عثمانى ، بررسى گردد ، همان علامتهايى كه بسيارى از آنها را هم اكنون نيز ، در نوشته‌هاى خود ، مورد استفاده قرار مىدهيم .\r\nو اما مصادر و منابعى كه در اين بحث ، به كار مىآيد و در بررسى اين موضوع به ما كمك مىكند ، بسيار است و به شاخه‌هاى گوناگونى از علوم قرآنى ، لغت عربى و تاريخ مربوط مىشود . البته كتابهايى كه درباره رسم الخط نوشته شده ، منبع اصلى براى توصيف هجاى كلمات در مصاحف عثمانى است كه شايد در رأس آنها ، كتابهاى امام ابو عمرو عثمان بن سعيد دانى ( متوفى 444 ق ) ، به ويژه دو كتاب او به نامهاى « المقنع » و « المحكم » باشد كه اوّلى در بررسى ظواهر هجايى و دومى در بيان تاريخ علامتهاى نوشتارى است .\r\nضمن اينكه اهميت مصاحف خطى قديمى كه ما به دست آورده‌ايم و يا مجموعه‌هاى خطى تصويرى كه نمونه‌هايى از مخطوطات مربوط به زمانهاى گوناگون را در برگرفته ، از اين منابع كمتر نيست .\r\nهمچنين در اين بحث ، از كتابهاى تفسير ، قرائت و حديث در كنار كتابهاى تفسير ، قرائت و حديث در كنار كتابهاى لغت ، نحو ، معاجم ، املاء ، تاريخ و طبقات استفاده كرده‌ايم و نيز ، از كتابها و بحثهاى جديد ، در موضوع لغت و كتابت عربى و بررسيهاى مربوط به آوا شناسى ، در قرائت قرآن استفاده نموده‌ايم و از برخى از منابع خارجى نيز ، كه درباره تاريخ و پديده كتابت به صورت عام و كتابت عربى ، به شكل خاص نوشته شده ، بهره جسته‌ايم .\r\nشايد مهمترين مشكل بحث اين باشد كه بعضى از جوانب آن به گونه‌اى است كه بررسى همه جانبه آن ، از عهده يك فرد بيرون است اما اگر چيزى تمامى آن ، قابل دسترسى نباشد نبايد به كلى رها شود . بسيارى از مصادر بحث ، مخطوط است و بررسى كامل نصوص كار آسانى نيست ، از اينها گذشته قرائت قرآنهاى خطى قديمى كه تعداد آنها زياد و در كتابخانه‌هاى دنيا پراكنده است ، آن هم به صورت دقيق ، بسيار مشكل و حتى محال مىنمايد . به خاطر همين بود كه ما به قرائت مصحفهايى كه در « دار الكتب المصريه » موجود بود اكتفا كرديم . درست است كه مثالهايى كه از اين مصحف‌ها نقل كرديم بسيار\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمفيد است ، اما قرائت مصاحف ديگر در بررسى موضوع ، بسيار سودمند خواهد بود .\r\nشايد يكى از نمونه‌هاى قصور من كه نمىتوان ناديده گرفت اين باشد كه بر بسيارى از نمونه‌هاى خطى كه تنها عكس آنها را در اختيار داشتم ، اعتماد كردم و اين به سبب عدم امكان دسترسى ، به نسخه‌هاى اصل بود . در اين نمونه‌ها هر چند هم دقت لازم به عمل آيد ، باز جهت بيان رنگهايى كه در نوشتن آنها به كار رفته ، كافى نخواهد بود و اين مطلب ، مشكل فهم علامتها و دلالت نقطه‌ها را بيشتر خواهد كرد .\r\nهمچنين اين بحثها ، نخواهد توانست ، رنگهاى مختلفى را كه در قرنهاى پيشين ، در مصحف‌ها به كار رفته ، تعيين كند . گذشته از اينكه وسايل نگارش امروزى ، قادر نيست كه بعضى از صورتهاى نوشتارى كه به زودى شكل دقيق آنها را تا حد امكان ، ارائه خواهيم كرد ، منتقل كند . ما در پايان بحث ، نمونه‌هاى تصويرى بعضى از متون خطى را كه به آنها اعتماد كرده‌ايم خواهيم آورد .\r\nدر نخستين مراحل بررسى اين موضوع ، متوجه شدم روشى كه بايد در پيگيرى بحث ، به كار گرفته شود ، مىبايست از طبيعت لغت و كتابت اتخاذ گردد .\r\nاين روش ، بايد بر اساس تتبع نشانه‌هاى هجاى كلمات در قديمىترين شكل آن باشد و اين امر ، مورد دقت قرار مىگيرد كه چگونه علامتهاى هجايى از نشان دادن دقيق تلفظ كلمه قاصر است و اساسا كتابت كمتر از نطق دچار تغيير و تحول شده است و گاهى تلفظ كلمه‌اى تغيير يافته ، بدون اينكه كتابت آن تغيير پيدا كند .\r\nبر اساس اين روش لغوى و تاريخى ، موضوع را در شش فصل بررسى كرده‌ام :\r\nفصل اوّل را فصلى مقدماتى قرار داده‌ام و در آن تاريخ كتابت عربى و ويژگيهاى آن را از مرحله رسم الخط عثمانى ، مورد بحث قرار داده‌ام و در كنار آن پايه‌هايى كه كتابت عربى بر آن استوار است بيان شده است .\r\nدر فصل دوم ، تاريخ كتابت قرآن كريم در زمان حيات پيامبر صلّى اللّه عليه و آله و سلّم و جمع آورى آن در عهد خلافت ابو بكر و نسخه بردارى مصاحف در خلافت عثمان را بررسى كرده و بعضى از قضاياى مربوط به آن را آورده‌ام .\r\nدر فصل سوم ، دو موضوع را مورد بحث قرار داده‌ام : نخست مصادر نشانه‌هاى هجايى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nرسم الخط عثمانى ، دوم بيان موضع علماى سلف درباره دو موضوع : اوّل ، التزام آنها به رسم الخط عثمانى در كتابت مصاحف ، دوم ، موضع آنها در تفسير نشانه‌هاى هجايى كه در رسم الخط عثمانى وجود دارد .\r\nدر فصل چهارم ، رسم الخط عثمانى را از تمام جوانب آن ، به صورت يك بحث لغوى تحليلى ، بررسى كرده‌ام . اين بحث شامل بررسى نگارش يك حرف و يك كلمه است ، از اين رو نخست علامتهاى حروف صامت را بررسى كرده ، آنگاه به علامتهاى حركتها ، پرداخته و علامت همزه را به صورت مستقلى بحث كرده‌ام ، زيرا بيان اين حرف ، مشكلاتى داشت كه بحث و بررسى بيشترى را طلب مىكرد .\r\nهمچنين كتابت عربى را ، در سطح كلمه ، بحث كرده و معناى آن را از لحاظ كتابت ، بيان داشته‌ام و نيز ، آنچه كه مربوط به مسأله است مانند فصل يا وصل كلمات معينى كه در رسم الخط عثمانى آمده و عواملى را كه در پيدايش آن دخالت داشته است ، بيان نموده‌ام .\r\nروايات و مصاحف خطى قديم و نقشهايى كه به عصر جاهلى و نيمه اوّل قرن اوّل هجرى مربوط مىشود ، بر اين مطلب تاكيد دارند كه كتابت عربى ، از هر نوع علامتى كه نشان دهنده حركتهاى كوتاه و يا تشخيص حروفى است كه شبيه يكديگرند ، خالى بوده و رسم الخط عثمانى هم ، بر همين سياق بوده است ، از اين رو فصل پنجم را به كوششهاى دانشمندان رسم و علوم عربى در تكميل رسم الخط عثمانى با نهادن علامتهاى خارجى ، اختصاص داده‌ام . آنان طى مراحل متعددى ، دست به اين كار زده‌اند تا به سطحى رسيده است كه ما امروز ، در قرآنها مىبينيم و در كتابت مورد استفاده قرار مىدهيم .\r\nدر فصل ششم ، رابطه ميان اداى كلمه و رسم آن را بررسى كرده و روشن ساخته‌ام كه چگونه موافقت رسم ، يكى از شرايط قرائت صحيح است . همچنين شرايطى را كه اقتضا مىكند مخالفت الفاظى كه تلاوت آنها به وسيله نقل ثابت شده با رسم الخط جايز باشد ، بيان كرده‌ام . البته اين از چيزهايى است كه به طبيعت كتابت باز مىگردد و روشن مىكند كه كتابت ، از اينكه نماينده دقيق نطق باشد قاصر است و اين نيز ، به طبيعت رسم الخط عثمانى مربوط مىشود .\r\nدر نهايت به نظرم رسيد كه بررسى رسم الخط مصحف را ، با بحث ديگرى همراه كنم\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكه طى آن رابطه ، ميان رسم الخط مصحف و رسم الخط اسلامى را كه مردم از قرن اوّل تا كنون در غير مصحف از آن استفاده مىكنند و ما اينك مطابق آن مىنويسيم ، بيان كنم و روشن سازم كه آيا اين املا چيزى غير از رسم مصحف است ؟ و مقدار تأثيرى كه اين دو در يكديگر داشته‌اند تا چه حد بوده است ؟ با ملاحظه اين نكته كه من قواعد املا را به تفصيل نياورده‌ام ، زيرا كه اين مهم به عهده كتابهايى است كه در قديم و جديد ، در اين موضوع نگاشته شده است و تنها به ذكر چند مثال پرداخته‌ام كه هدف مرا از مطرح كردن رابطه ميان دو نوع رسم الخط روشن مىسازد .\r\nنكته‌اى كه بايد در اينجا به آن اشاره كنم اين است كه آنچه در اين بحث ، مطرح شده و مطالب جديدى كه در تفسير ظواهر رسم مصحف و بيان تاريخ آن ارائه كرده‌ام ، همانا نتيجه و چكيده گزارشها و اطلاعات و اسناد خطى است كه در زمان معينى ، در اختيار من بوده است و آن نتيجه‌اى است كه اميدوارم در بيشتر موارد ، درست باشد ، ولى در عين حال آخرين تحقيق در اين موضوع نيست ، بلكه به خواست خدا آغاز يك روش صحيح ، در بررسى رسم مصحف و تاريخ آن است كه از تمام آنچه كه براى رسيدن به فهم درست ظواهر رسم و تاريخ آن كمك مىكند ، استفاده شده است .\r\nالبته اميدوارم كه چنين باشد و از اين جهت من خود را از پيش مديون كسانى مىدانم كه انديشه‌اى را در اين بحث تصحيح كرده و يا مشكلى را حل نموده‌اند ، زيرا كه مسأله مربوط به كتاب خداوند عزيز است كه :  « لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ »  و اگر اين روش ، در تمام بحثها مطلوب باشد ، مسلما در بحثى كه مربوط به قرآن است سزاوارتر است .\r\nدر پايان روى به سوى خداوند سبحان مىآورم و از او مىخواهم كه اين بحث را مفيد قرار بدهد و به هر كس كه در تهيه آن به من كمكى كرده است پاداش نيك در دنيا و آخرت عنايت فرمايد .\r\n« ربنا لا توأخذنا ان نسينا او اخطأنا ربّنا و لا تحمل علينا اصرا كما حملته على الذين من قبلنا ربنا و لا تحمّلنا ما لا طاقة لنا به واعف عنا و اغفرلنا و ارحمنا انت مولانا فانصرنا على القوم الكافرين » .\r\nغانم قدورى الحمد قاهره 11 جمادى الاولى 1396\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nفصل اوّل فصل مقدماتى نگارش عربى ، تاريخ و ويژگيهاى آن پيش از رسم الخط عثمانى\r\nدر اينجا تاريخ نگارش عربى و ويژگيهاى آن پيش از رسم الخط عثمانى را ، مورد بررسى قرار خواهيم داد ، زيرا كه اين موضوع در فهم پديده‌هاى رسم اهميت دارد ، چون رسم الخط ، در واقع امتداد و تطور كتابت عربى است .\r\nبسيارى از پديده‌هاى نوشتارى كه در رسم عثمانى وجود دارد ، همانهايى هستند كه نگارش عربى را ، پيش از آنكه اصحاب پيامبر صلّى اللّه عليه و آله و سلّم نص قرآن را با آن تدوين كنند ، متمايز مىسازد و هر اندازه كه در اين بررسى ، تاريخ كتابت عربى را كشف كنيم ، فهم پديده‌هاى رسم الخط و بيان مشكلات آن براى ما آسانتر خواهد بود .\r\nالبته هدف ما در اين فصل ، بيان تمام مطالب مربوط به كتابت عربى پيش از رسم عثمانى نيست ، بلكه هدف بيان واقعيت كتابت عربى و ارتباط آن با خطهاى سامى ديگر و بيان مهمترين ويژگيهاى آن در اثر ارتباط با اين خطهاست و همان گونه كه آشنايى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nپژوهشگر با لغات سامى ، فوايد بسيارى در پژوهشهاى لغوى دارد ، « 1 » همان فوايد نيز در بررسى كتابت عربى ، در همين راستا موجود است .\r\nبا اينكه فايده و ضرورت بررسى اين تاريخ ، روشن است ، در عين حال در بعضى جوانب موضوع ، پيچيدگيهايى وجود دارد و اين پيچيدگيها جزيى از دشواريهاى موجود در تاريخ جامعه عربى پيش از اسلام ، به طور عموم مىباشد ، « 2 » زيرا تاريخ جاهليت ضعيف ترين قسمت از تاريخ عرب است كه مورخان عرب نوشته‌اند ، « 3 » و روايات عربى ، در مورد پيدايش كتابت عربى به تنهايى قادر نيست صورت روشنى از اين موضوع را ترسيم كند .\r\nبررسيهاى مستشرقان ، در مورد نقوش نوشتارى كه آنها را در اطراف جزيره عربى پيدا كرده‌اند ، در قرار دادن روايات عربى در جهت درست خود و طرد قسمتهاى باطل آن ، سهم ويژه‌اى دارد ، به گونه‌اى كه هم اكنون مىتوان نظريه قابل قبولى درباره ظهور و پرورش كتابت عربى پيش از اسلام ، ارائه داد . « 4 »\r\nبا اينكه بحثهاى مستشرقان درباره خط عربى و تاريخ آن پيش از اسلام ، در مراحل اوليه آن قرار دارد ، « 5 » در عين حال ، آنها به يك سلسله نتايج علمى دست يافته‌اند و در انتظار كشفياتى هستند كه از نقوش ، شواهد و آثار جزيره عربى به دست خواهد آمد تا شكافهاى موجود در نظريه جديد را پر كند . « 6 »\r\nاينكه گفتيم در روايات عربى ، درباره پيدايش كتابت ، نارسايىهايى وجود دارد . به معناى آن نيست كه ما تمام آنچه را كه دانشمندان و مورخان ، در اين زمينه گفته‌اند به كنارى بگذاريم ، و اگر همه استدلالهاى علمى بسيارى از آنها را رد مىكند ، در عين حال ، قسمتى\r\n\r\n\r\n","description":"","footnote":"\r\n( 1 ) رمضان عبد التواب ، فصول فى فقه العربيه ، چاپ اوّل ، قاهره دار احياء التراث العربى 1973 م ، ص 32 .\r\n( 2 ) عبد الصبور شاهين ، تاريخ القرآن ، دار القلم ، 1966 م ، ص 61 .\r\n( 3 ) جواد على ، تاريخ العرب قبل الاسلام ، بغداد ، المجمع العلمى العراقى ، 1950 م ، ج 1 ، ص 10 . در بحثهاى آينده ، به اين مصدر فقط با ذكر نام مؤلف اشاره خواهيم كرد .\r\n( 4 ) .\r\n Abbott ( Nabia ) : The rise of the North Arabic Script and its devesopment , with a uss description of the \r\n( 5 ) جواد على ، ج 1 ، ص 201 .\r\n( 6 ) طاهر احمد مكى ، دراسة فى مصادر الأدب ، چاپ دوم ، دار المعارف ، 1970 م ، ج 1 ، ص 41 و بنگريد به : مصدر قبلى ، ج 7 ، ص 341 .\r\n","page_name":" 17 ","page_number":17},
  {"content":"\r\n\r\nاز اين روايات ، نتايج به دست آمده از نقوش اندكى را كه تا كنون كشف شده و پژوهشگران به آن اعتماد كرده‌اند ، روشنتر مىسازد . و اين بعدى ندارد زيرا اين روايات ، نمايانگر انديشه‌هاى مردمى است كه نزديك به اين دوره از تاريخ ، زندگى مىكرده‌اند ، بنابراين امكان آن وجود دارد كه اين روايات ، بعضى از شكافها را پر كند و بعضى از مشكلات پژوهشهاى جديد را بر طرف سازد .\r\nدر مبحث اوّل از اين فصل ، جهت توضيح مطلب و با رعايت اختصار ، آن دسته از روايات عربى را كه از چگونگى كتابت عربى پيش از رسم عثمانى و پيدايش آن و رابطه‌اى كه با خطوط ديگر دارد سخن مىگويد ، خواهيم آورد ، به اضافه داده‌هايى كه از پژوهشهاى جديد ، در اين زمينه حاصل شده است ، تا ريشه اين خطوط و نوشتارها ، به درستى شناخته شود .\r\nدر مبحث دوم ، ويژگيهاى كتابت عربى پيش از رسم عثمانى ، با توجه به اسناد مخطوطى كه از اين دوره ، به دست ما رسيده بيان خواهد شد و به ذكر ميزان ارتباط اين ويژگيها با خطوط سامى ديگر ، خواهيم پرداخت و اين مطالب ، در فهم و توضيح ويژگيهاى رسم عثمانى كه به خواست خدا ، در فصول بعدى مورد بحث قرار مىگيرد ، كمك خواهد كرد .\r\nپيش از آنكه سخن به بررسى رسم عثمانى و بيان تاريخ و ويژگيها و تطوّر آن كشيده شود ، مناسب ديدم كه اين فصل را با بحث از يك سلسله اصول و مبادى كه نوشتارهاى ابجدى بر آنها مبتنى است به پايان برسانم ، زيرا كه تمام اين نوشتارها ، تا كنون نتوانسته‌اند پاسخگوى خواسته‌هاى لغوى باشند و عوامل بسيارى وجود دارد كه در پيدايش ويژگيهاى كتاب ، به طور عموم ، دخالت دارد و اين بحث براى فهم گونه گونى قواعدى كه احيانا در رسم عثمانى ، به كار رفته و يا گاهى اصول نوشتارى در آن رعايت نشده است ، ضرورى به نظر مىرسد . در اين قسمت موضوع عالمان عرب و دانشمندان علم قرائات و رسم ، به اضافه پژوهشهاى جديدى كه در اين زمينه به عمل آمده ، بيان خواهد شد .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nمبحث اوّل ريشه كتابت عربى\r\n\r\nاول : كتابت عربى پيش از رسم عثمانى\r\nپيش از بررسى اصل نگارش عربى ، شايد مفيد باشد كه به ديدگاه مصادر عربى درباره حدود گسترش كتابت پيش از رسم عثمانى ، اشاره كنيم و البته اين سخن تازه‌اى نيست كه بگوييم طلوع آفتاب اسلام ، آغازى بود بر يك نهضت بزرگ در امر كتابت ، كه تجسم آن را نخستين بار ، در علاقه شديد پيامبر خدا صلّى اللّه عليه و آله و سلّم به يادگيرى نوشتن توسط اصحاب ، و تدوين قرآن كريم از آغاز بعثت نبوى ، مىبينيم . موضوعى كه در فصل آينده ، به تفصيل از آن سخن خواهيم گفت .\r\nدر مورد وضعيت نگارش عربى پيش از اسلام ، سخنان پيشينيان مشوش و پراكنده است و اين پراكندگى ، كم و بيش به انديشه‌هاى نويسندگان جديد نيز سرايت كرده است . ابن قتيبه ( متوفى 276 ق ) مىگويد : « 1 » « كتابت در ميان عربها اندك بود » و نيز آنجا كه درباره اجازه\r\n\r\n\r\n","description":"","footnote":"\r\n( 1 ) المعارف ، چاپ دوم ، بيروت ، دار احياء التراث العربى ، 1970 م ، ص 130 و بنگريد به : احكام القرآن ، ابن عربى ، محمد بن عبد اللّه ، چاپ اوّل ، دار احياء الكتب العربية ، 1958 م ، ق 4 ، ص 1944 .\r\n","page_name":" 19 ","page_number":19},
  {"content":"\r\n\r\nپيامبر صلّى اللّه عليه و آله و سلّم به عبد اللّه بن عمر در مورد نوشتن حديث ، صحبت مىكند ، درباره صحابه مىگويد : « غير از او اصحاب ديگر ، بيسواد بودند و از آنها جز يكى دو نفر ، نوشتن بلد نبودند و اگر هم مىنوشتند كار آنان متقن نبود و به حد خواندن نمىرسيد » « 1 » و بلوى ( متوفى 604 ق ) مبالغه مىكند آنجا كه اظهار مىدارد : عرب جاهلى اساسا كتابت نداشت و شعر را جايگزين آن كرده بود . « 2 » البته بعضى از نويسندگان جديد به اين صورت كه گفته‌اند : « اگر ميان آنها كسى پيدا مىشد كه خواندن و نوشتن بلد بود ، يا غريبه‌اى بود كه ميان آنها آمده بود و يا كسى كه پس از مدتها اقامت در يك جامعه متمدن ، از سفر بازگشته و يا كسى كه از يكى از اين دو اخذ كرده بود و چنين امرى نادر است » « 3 » و بعضى از آنها به شيوع بيسوادى در شبه جزيره و اين كه عربها اهل خواندن و نوشتن نبودند ، تاكيد دارند . « 4 »\r\nولى اين ديدگاه ، از نظر پژوهشگران ، رد شده است و حتى در ميان پيشينيان هم ، كسانى بوده‌اند كه آن را نپذيرفته‌اند . ابن فارس ( متوفى 395 ق ) مىگويد : « 5 » « ما نمىگوييم كه عربها همگى ، تمام فنون كتابت و حروف را مىدانستند . عرب در گذشته ، مثل حالاى ما بود كه همه ، نوشتن و خواندن را بلد نيستند . » و علم الدين سخاوى ( متوفى 643 ق ) مىگويد :\r\n« بر حذر باش از سهو كسى كه مىگويد : اهل كتابت و قلم نيست . » « 6 »\r\nالبته نبايد در تصور گسترش كتابت عربى پيش از اسلام ، زمانهاى دورترى را در نظر بگيريم ، زيرا كه زبان عربى شمالى كه ما اكنون از تاريخ كتابت آن سخن مىگوييم ، از لحاظ كتابت از جديدترين لغات سامى است ، « 7 » ولى نفى آشنايى عرب پيش از اسلام با كتاب تا\r\n\r\n\r\n","description":"","footnote":"\r\n( 1 ) ابن قتيبه ، تأويل مختلف الحديث ، چاپخانهء كردستان العلمية در مصر ، 1326 ق ، ص 366 .\r\n( 2 ) بلوى ، الف باء ، جمعية المعارف ، مصر ، 1287 ق ، ج 1 ، ص 70 و بنگريد به : محمد بن سلام جمحى ، طبقات فحول الشعراء ، دار المعارف ، مصر 1952 م ، ص 22 .\r\n( 3 ) حفنى ناصف ، تاريخ الادب او حياة اللغة العربية ، چاپ دوم ، دانشگاه قاهره ، 1958 م ، ص 34 .\r\n( 4 ) ابراهيم انيس ، فى اللهجات العربية ، چاپ سوم ، قاهره ، مكتبة الانجلو ، 1965 م ، ص 33 . و بنگريد به : از همين نويسنده ، دلالة الالفاظ چاپ اوّل ، قاهره ، مكتبة الانجلو ، 1958 م ، ص 185 ؛ اسرائيل و لفنسون ، تاريخ اللغات السامية ، چاپ اوّل ، لجنه تاليف و ترجمه و نشر ، 1929 م ، ص 201 .\r\n( 5 ) احمد بن فارس ، الصاحبى فى فقه اللغة و سنن العرب فى كلامها ، قاهره ، مكتبة السلفية ، 1910 م ، ص 8 .\r\n( 6 ) على بن عبد الصمد سخاوى ، الوسيلة الى كشف العقلية ، ورق 15 ، أ ، خطى ، دار الكتب المصرية ، شمارهء 30 ، قرائات .\r\n( 7 ) ادبيات الجغرافيا و التاريخ و اللغة عند العرب ، قاهره ، مكتب مجلة الجامعة المصرية ، ص 89 .\r\n","page_name":" 20 ","page_number":20},
  {"content":"\r\n\r\nحد ندرت ، خروج از انصاف است و روايات و شواهدى را كه بر كتابت عربى پيش از اسلام چه در قلب جزيره چه در اطراف آن تاكيد دارند ، رد مىكند و اساسا آشنايى عربها با كتابت ، جاى شك و ترديد ندارد ، زيرا كه بسيارى از آنها ، در شهرها و اندكى از آنها در صحراها مىخواندند و مىنوشتند « 1 » و در قرآن كريم به آشنايى عرب جاهلى معاصر اسلام با خواندن و نوشتن ، اشاره شده و در بسيارى از آيات ماده ( كتب ) و معادلهاى آن و نام ابزار نوشتن آن به كار رفته است « 2 » و معقول نيست كه قرآن كريم ، قومى را با اين آيات مخاطب قرار بدهد و آنها از خواندن و نوشتن آگاهى نداشته باشند . « 3 » و قرآن محكم‌ترين سندى است كه از زندگى عرب آن زمان سخن مىگويد .\r\nروايات عربى ، به كارهاى نوشتارى متعددى از آن زمان اشاره مىكنند ، چه در شهرهاى حجاز و چه در جامعه‌هاى موجود در قسمتهاى شمالى جزيره از اين رو مىبينيم در مكه ، به رغم اينكه در آن عصر به تمدن نرسيده و انگيزه‌هاى نگارش اندك بود ، با اين وجود ، جاى انكار نيست كه آنها احيانا بعضى از عهدنامه‌ها و پيمان نامه‌هايى را كه ميان آنها و قبايل اطراف وجود داشت مىنوشتند ، هر چند كه اين كار بسيار محدود بود . « 4 »\r\nشهرى مانند مكه كه جايگاهى مقدس براى تجارت و مركزى براى فرهنگ و حيات دينى بود ، به ناچار ، بايد ميان ساكنان آن ، جماعتى با فرهنگ و وارد در امور دين و آشنا به خواندن و نوشتن بوده باشند . « 5 » روايات اشاره مىكنند به اينكه ورقة بن نوفل ، هم به عربى و هم به عبرانى مىنوشت ، « 6 » و چون در آغاز نبوت پيامبر اسلام صلّى اللّه عليه و آله و سلم قريش مسلمانان را در\r\n\r\n\r\n","description":"","footnote":"\r\n( 1 ) طاهر احد مكى ، ص 20 و بنگريد به : ناصر الدين اسد ، مصادر الشعر الجاهلى ، چاپ سوم ، دار المعارف مصر ، 1966 م ، ص 10 ، و 33 .\r\n( 2 ) مادهء ( كتب ) و مشتقات آن ، بيش از سيصد بار در قرآن وارد شده است و مادهء ( قرأ ) و مشتقات آن ، نزديك هشتاد بار و همچنين مادهء ( خط ) و نامهاى ابزار كتابت نيز آمده مانند : قلم و صحف و قرطاس ورق ، بنگريد به : عبد الصبور شاهين ، تاريخ القرآن ، ص 66 .\r\n( 3 ) جواد على ، ج 1 ، ص 14 و بنگريد به : از همين نويسنده ، تاريخ العرب قبل الاسلام ، السيرة النبويه ، بغداد ، 1961 م ، ص 70 .\r\n( 4 ) محمد حميد اللّه ، مجموعة الوثائق السياسية فى العهد النبوى ، قاهره ، لجنة التأليف و الترجمة و النشر ، 1941 ، م ، ص ط .\r\n( 5 ) جواد على ، السيرة النبوية ، ص 69 .\r\n( 6 ) همان مصدر ، ص 147 .\r\n","page_name":" 21 ","page_number":21},
  {"content":"\r\n\r\nمكه تحريم كردند ، در اين مورد سندى نوشتند و آن را در داخل كعبه قرار دادند . « 1 »\r\nهمچنين ابن نديم ، از كتابى خبر مىدهد كه آن را در خزانه مأمون ديده و به خط عبد المطلب بن هشام بوده و در آن ذكرى از حق او بر فلان بن فلان حميرى آمده است . « 2 » و نيز كتب تاريخى ، به وجود كتابت ، در زمانى پيشتر ، در مكه اشاره دارند ، مثلا قصى بن كلاب به برادر مادرى خود ، به نام ( رزاح بن ربيعة بن حرام العذرى ) كه در بلنديهاى شام زندگى مىكرد ، نامه نوشت و او را به كمك خود ، در جنگى كه ميان خزاعه و بنى بكر ، در شهر مكه در گرفته بود ، دعوت كرد . « 3 »\r\nشايد آنچه كه بلاذرى ، دربارهء تعداد كاتبان در مكه و مدينه هنگام ظهور اسلام ، آورده ( با وجود اينكه اين روايت بيانگر تمام واقعيت نيست ) ، آن حقيقت تاريخى را كه در كلام ابن قتيبه و پيروان او مورد غفلت واقع شده ، روشن سازد ، كه مىگويد : « وقتى اسلام آمد ، در ميان قريش هفده نفر نوشتن بلد بودند » و درباره كتابت در مدينه مىگويد : « وقتى اسلام آمد ، در ميان آنها گروهى نوشتن مىدانستند ، آنگاه يازده نفر از آنها را نام مىبرد » « 4 » بنابراين ، وضع كتابت ، در مدينه تفاوتى با مكه نداشته است ، همان گونه كه از سخن بلاذرى روشن مىشود ، حتى واقدى ( متوفى 207 ق ) اظهار مىدارد كه بعضى از يهوديان كتابت عربى را مىدانستند و در زمانهاى پيش ، آن را به كودكان ياد مىدادند » « 5 » و به نظر مىرسد\r\n\r\n\r\n","description":"","footnote":"\r\n( 1 ) ابن سعد ، الطبقات الكبرى ، بيروت ، دار صادر ، دار بيروت ، 1957 ، م ، ج 1 ، ص 208 و اين اولين بار نبود كه قريش چيزى را مىنوشتند و به كعبه مىآويختند ، ابن حبيب در كتاب : المنمق فى اخبار قريش ، چاپ اوّل ، حيدر آباد ، دائرة المعارف العثمانية ، 1964 م ، ص 89 ، مىگويد : « قريش پيش از اسلام نيز ، دربارهء كارى كه ميان آنها بود ، نوشتند و در داخل كعبه آويختند . »\r\n( 2 ) ابن نديم ، الفهرست ، لايپزيك ، 1871 م ، ص 5 .\r\n( 3 ) ابن هشام ، السيرة النبوية ، چاپ دوم ، قاهره ، مصطفى البابى الحلبى ، 1955 م ، ق 1 ، ص 118 ، ابن سعد ، ج 1 ، ص 67 ، تاريخ طبرى ، قاهره ، دار المعارف ، ج 2 ، ص 256 ولى ابن حبيب ( ص 17 ، 82 و 84 ) اين حادثه را با لفظ ( بعث ) آورده كه آن نيز احتمال نوشتن نامه را دارد .\r\n( 4 ) بلاذرى ، فتوح البلدان ، چاپ اوّل ، قاهره ، شركة بيع الكتب العربية ، 1901 م ، ص 477 و 479 و بنگريد به : ابن عبد ربه ، العقد الفريد ، قاهره ، لجنة التاليف ، و الترجمة و النشر ، ج 4 ، ص 157 ، قلقشندى ، صبح الاعشى فى كتابة الانشاء ، قاهره ، دار الكتب العربية ، 1913 م ، ج 3 ، ص 15 ؛ طاشكبرى زاده ، مفتاح السعادة و مصباح السيادة ، چاپ اوّل ، حيدر آباد ، دائرة المعارف ، ج 1 ، ص 74 .\r\n( 5 ) بلاذرى ، ص 479 .\r\n","page_name":" 22 ","page_number":22},
  {"content":"\r\n\r\nكه وجود اهل كتاب در مدينه ، در انتشار نوشتن در آن شهر تأثير داشته است . « 1 » شايد قرار گرفتن صحابه در خدمت دولت اسلامى نوبنياد ، چه در كتابت وحى و چه نوشتن نامه‌هاى پيامبر صلّى اللّه عليه و آله و سلم و يا معاملات جارى ميان مردم ، تاكيدى بر وجود كتابت عربى در حجاز پيش از اسلام باشد ، زيرا كه بيشتر اصحاب ، در زمان جاهليت نشو و نما كرده بودند و مهارتهاى خود را آموخته بودند .\r\nوقتى از قلب جزيره به قسمتهاى شمالى آن مىرويم ، مىبينيم كه روايات عربى ، با تاكيد بسيار ، از به كارگيرى كتابت ، در سطح گسترده‌اى سخن مىگويد .\r\nحماد جد عدى بن زيد شاعر ( متوفى 590 م ) كه به نعمان بزرگ ، نامه مىنويسد و عدى در دستگاه پادشاه فارس به زبان عربى نامه نگارى مىكند « 2 » وقتى عدى زبان عربى را در ديوان پادشاه فارس به كار مىگيرد ، منطقى خواهد بود كه كتابت عربى ، در امارت سلسله مناذره در حيره ، مورد استفاده واقع شود . « 3 » داستان ( متلمس ) و ( طرفه ) كه هر دو شاعر بودند ، مشهور است . آنها به درباره عمرو بن هند ، پادشاه حيره وارد شدند و او درباره آنها دو نامه به عامل خود در بحرين نوشت و طى آن ، به قتل آنها دستور داد ولى به آنها گفت كه : در نامه نوشته است به آنها جايزه بدهد ، سپس داستان چنين ادامه مىيابد كه متلمس نامه را به غلامى از غلامان حيره داد و خود نجات يافت . . . « 4 » اين قصه بر شيوع كتابت در حيره ، و آشنايى با كتابت عربى در بحرين ، دلالت مىكند ، و قبايل عربى پيش از اسلام ، در غرب عراق ، ميان شهرهاى انبار ، بقه ، هيت ، عين التمر ، اطراف البر ، قطقطانه و حيره پراكنده بودند . « 5 » گفته مىشود خالد بن وليد چون از فتح شهر انبار فارغ شد ، به مردم آنجا امان داد و آنها از مخفىگاهها بيرون آمدند ، و خالد ديد آنها با زبان عربى مىنويسند و آن را به\r\n\r\n\r\n","description":"","footnote":"\r\n( 1 ) بنگريد به : جواد على ، ج 7 ، ص 65 : ابراهيم انيس ، دلالة الالفاظ ، ص 186 .\r\n( 2 ) ابن قتيبه ، الشعر و الشعراء ، چاپ دوم ، دار المعارف مصر ، 1966 ، م ، ج 1 ، ص 228 .\r\n( 3 ) . 6 .  Abbott , p  .\r\n( 4 ) . ابن قتيبه ، الشعر و الشعراء ، ج 1 ، ص 179 و بنگريد به : ابو الفرج اصفهانى ، كتاب الاغانى ، بيروت ، دار الثقافة ، ج 23 ، ص 539 ، ابن منظور ، لسان العرب ، چاپ اوّل ، بولاق ، مادهء ( صحف ) ، ج 11 ، ص 88 .\r\n( 5 ) ابو الفرج اصفهانى ، الاغانى ، ج 1 ، ص 250 . دربارهء موقعيت اين آباديها كه در كنار رود فرات در غرب عراق واقع هستند ، بنگريد به : معجم البلدان ، ياقوت حموى ، چاپ اوّل ، خانجى ، قاهره ، 1906 م ، ج 1 ، ص 341 و ج 2 ، ص 341 و ج 2 ، ص 253 و ج 8 ، ص 486 و ج 6 ، ص 253 و ج 7 ، ص 125 و ج 3 ، ص 376 .\r\n","page_name":" 23 ","page_number":23},
  {"content":"\r\n\r\nهمديگر ياد مىدهند . « 1 » همچنين وقتى خالد به عين التمر رفت ، كودكانى را ديد كه نوشتن ياد مىگرفتند ؛ « 2 » و به نظر مىرسد كه شهرت مردم حيره و اطراف در كتابت ، در زمان اسلام نيز استمرار داشت . عبد الرحمان بن عوف ، يك مرد نصرانى از اهل حيره را براى كتابت مصحفى استخدام كرد و به او شصت درهم داد . « 3 »\r\nگسترش كتابت در شمال جزيره ، به اطراف عراق منحصر نبود ، بلكه اين امر در اطراف شام نيز امتداد يافت . بخارى روايت مىكند كه پادشاه غسان به كعب بن مالك ، نامه‌اى فرستاد و از وى خواست كه به او ملحق شود ، و اين مطلب پس از جريان تخلف او از جنگ تبوك ، و بىمهرى مسلمانان دربارهء او و دو يار وى بود . « 4 » همچنين پيامبر صلّى اللّه عليه و آله و سلّم نامه‌اى براى اكيدر بن عبد الملك ، حاكم دومة الجندل ، نوشت « 5 » و نيز فورة بن عمرو جذامى ، عامل قيصر ، در عمان از سرزمين بلقاء كه مسلمان شد ، نيز نامه‌اى به پيامبر اسلام صلّى اللّه عليه و آله و سلم نوشت و پيامبر نامه او را پاسخ داد « 6 » و نيز ، نمايندگان مردم ايله ، تيماء ، جرباء و اذرخ كه آباديهايى در شمال جزيره عربى بودند ، خدمت پيامبر اسلام صلّى اللّه عليه و آله و سلم رسيدند و پيامبر نامه‌هايى براى آنها نوشت « 7 » و نيز پادشاهان حمير نامه‌هايى براى پيامبر صلّى اللّه عليه و آله و سلّم فرستادند و آن نامه‌ها ، هنگام بازگشت از تبوك به آن حضرت رسيد و آنان در آن نامه‌ها مسلمان بودن خود را اعلام كرده بودند و پيامبر صلّى اللّه عليه و آله و سلم در پاسخ نامه‌هاى آنها نامه‌اى فرستاد . « 8 » همه اين مكاتبات كه بدون شك ، بيشتر آنها به زبان عربى نوشته شده بود ، بر ميزان گسترش كتابت عربى ، همزمان با ظهور اسلام ، دلالت مىكند و اين امر حتى در جنوب جزيره عربى ، جايگاه خط عربى قديم ( مسند ) را در بر مىگرفت .\r\nبه هر حال ، مجموع آنچه كه گفته شد ، روشن مىسازد كه كتابت عربى ، ميان عرب\r\n\r\n\r\n","description":"","footnote":"\r\n( 1 ) تاريخ طبرى ، ج 3 ، ص 376 .\r\n( 2 ) ياقوت حموى ، معجم البلدان ، مادهء ( نقيره ) ، ج 8 ، ص 311 .\r\n( 3 ) ابن ابى داود سجستانى ، كتاب المصاحف ، چاپ اوّل ، قاهره ، 1936 م ، ص 133 .\r\n( 4 ) صحيح بخارى ، به كوشش محمد بن صبيح ، قاهره ، ج 6 ، ص 6 .\r\n( 5 ) . واقدى ، المغازى ، دار المعارف مصر ، 1966 م ، ج 3 ، ص 1028 ؛ طبقات ابن سعد ، ج 1 ، ص 889 .\r\n( 6 ) . ابن سعد ، ج 1 ، ص 262 .\r\n( 7 ) واقدى ، ج 3 ، ص 1031 .\r\n( 8 ) ابن هشام ، سيرة النبوية ، ج 2 ، ص 588 .\r\n","page_name":" 24 ","page_number":24},
  {"content":"\r\n\r\nجاهلى ، مرسوم بوده ، « 1 » خواه در قلب جزيره عربى و يا اطراف آن ، آن هم به درجه‌اى بوده كه در رد سخن كسانى كه كتابت در عصر جاهلى را نفى مىكنند و يا آن را امر نادرى مىدانند ، كفايت مىكند . از سوى ديگر ، به اين مطلب اشاره دارد كه به كارگيرى گسترده كتابت عربى ، نشان مىدهد كه نگارش عربى ، در آن زمان داراى قاعده و قياس بوده است ، با اين همه ، در انتظار موقعيت عظيمى بود كه اسلام براى آن به وجود آورد و در نتيجه ، لغت تمدن جديدى شد كه قرآن كريم ، آن را رهبرى مىكرد و خود با آن تدوين شده بود .\r\n\r\nدوم : گزارشهاى عربى درباره ريشه كتابت\r\nدرباره ريشه پيدايش كتابت عربى شمالى كه قرآن كريم با آن تدوين شده است ، دانشمندان علوم عربى و مورخان عرب ، گزارشهاى گوناگونى دارند كه در آنها حقيقت با افسانه آميخته شده است و دانشمندان امروز ، در ريشه كتابت عربى ، نظريه‌اى دارند كه آن را بر اساس علمى بنياد نهاده‌اند و با منطق و شواهد تاريخى جور در مىآيد .\r\nدانشمندان علوم عربى ، درباره اصل كتابت به طور عام و كتابت عربى به شكل خاص ، رواياتى دارند ، اما به گفتهء ابن فارس : « 2 » « روايات در اين باب ، هم زياد و هم گوناگون است . »\r\nاز دانشمندان كسانى هستند كه خط را از جانب خداوند و توقيفى مىدانند و دليل آنها ، آياتى از قرآن كريم است ( بقره ، 31 و علق ، 1 - 4 و قلم ، 1 ) . ابن فارس مىگويد : « 3 » : « بعيد نيست كه آدم و يا يكى ديگر از پيامبران كتابت را آورده باشند . »\r\nاز كعب الاحبار ( متوفى 32 ق ) روايت شده است كه گفت : « 4 » « نخستين كسى كه خط عربى ، سريانى و ساير كتابتها را وضع كرد ، حضرت آدم عليه السّلام بود كه سيصد سال پيش از مرگش ، بر گل نوشت و آن را پخت و چون آب گرفتگى زمين تمام شد ، هر گروهى خط\r\n\r\n\r\n","description":"","footnote":"\r\n( 1 ) بلاشر ، تاريخ الادب العربى ، دمشق ، دانشگاه سوريه ، 1956 م ، ج 1 ، ص 74 .\r\n( 2 ) ابن فارس ، ص 7 .\r\n( 3 ) همان منبع و بنگريد به : ابو بكر ابن عربى ، ج 4 ، ص 45 و 1 ، و قلقشندى ، ج 3 ، ص 11 .\r\n( 4 ) ابن عبد ربه ، ج 4 ص 156 و بنگريد به : جهشيارى ، الوزراء و الكتّاب ، چاپ اوّل ، قاهره ، مصطفى البابى الحلبى ، 1938 م ، ص 1 ، صولى ، ادب الكتّاب ، بغداد ، مكتبة العربية ، 1341 ق ، ص 28 ، ابن نديم ، ص 4 ، سيوطى ، الاتقان فى علوم القرآن ، چاپ اوّل ، قاهره ، مكتبة و مطبعة الشهداء الحسينى ، 1947 م ، ج 4 ، ص 145 .\r\n","page_name":" 25 ","page_number":25},
  {"content":"\r\n\r\nخود را يافتند و اسماعيل عليه السّلام خط عربى را پيدا كرد . در اينجا روايات ديگرى هم وجود دارد كه وضع خط عربى را به اسماعيل يا فرزندان او « 1 » نسبت مىدهد و روايت ديگرى مىگويد : ادريس پيامبر ، نخستين كسى بود كه پس از آدم عليه السّلام ، خط نوشت « 2 » و در روايت ديگرى آمده كه نخستين كسى كه خط عربى را نوشت ، حمير بن سبأ بود . « 3 »\r\nاين روايات با شكل سابق آن ، مورد تأييد پژوهشهاى علمى نيست . امّا قضيه توقيفى بودن خط ، به نظر مىرسد كه براى تفسير آياتى كه ياد شد ، عنوان شده است « 4 » و اساسا از سياق آيات مزبور ، چيزى دربارهء ريشهء خط به دست نمىآيد ، بقيهء روايات هم ، از چيزهايى است كه اخباريها ، از روايات اهل كتاب وارد روايات ما كرده‌اند و بر پايهء حقيقت علمى ثابتى نمىباشد .\r\nهمين سخن را دربارهء رواياتى مىگوييم كه طبق آن ، اولين كسى كه خط عربى را وضع كرد ، گروهى بودند به نامهاى : أبجد ، هوز ، حطى ، كلمن ، سعفص و قرشت ، و آنها جمعى از پيشينيان بودند كه نزد « عدنان بن أدد » آمدند و عربى ياد گرفتند و كتابت عربى را طبق نامهاى خودشان وضع كردند و چون حروفى يافتند كه در نامهاى آنها نبود ، مانند : ثاء ، خاء ، ذال ، ضاد ، ظاء و غين ، آنها را نيز به حروف قبلى اضافه كردند و « روادف » ناميدند ، و روايت اشاره دارد بر اينكه ، اين افراد پادشاهان مدين بودند و در روزى كه به قوم شعيب بلا نازل شد « يوم الظّلة » آنها نيز هلاك شدند و خواهر كلمن كه رئيس آنها بود شعرى در رثاى آنها سرود . « 5 »\r\nاين روايت نيز ، از رواياتى است كه افسانه بودن آن روشن است و روش تحقيق علمى و وقايع تاريخى آن را نمىپذيرد و بهترين دليل بر خرافى بودن آن اين است كه سازندهء آن ،\r\n\r\n\r\n","description":"","footnote":"\r\n( 1 ) ابن عبد ربّه ، ج 4 ، 157 ، ابن نديم ، ص 5 ، جهشيارى ، ص 1 ، ابو عمرو دانى ، المحكم فى نقط المصاحف ، دمشق ، وزارة الثقافة السورية ، 1960 م ، ص 25 .\r\n( 2 ) ابن هشام ، ج 1 ص 3 ، ابن قتيبه ، عيون الاخبار ، قاهره ، دار الكتب المصرية ، 1925 م ، ج 1 ص 43 ، ابن رسته ، الاعلاق النفيسه ، ليدن ، 1891 م ، ج 7 ، ص 191 ، و ابن عبد ربه ، ج 4 ص 157 ، و جهشيارى ، ص 1 .\r\n( 3 ) قلقشندى ، ج 3 ، ص 13 .\r\n( 4 ) خليل يحيى نامى ، اصل الخط العربى و تاريخ تطوره الى ما قبل الاسلام ، قاهره ، 1935 م ، ص 1 .\r\n( 5 ) ابن عبد ربّه ، ج 4 ، ص 157 ، صولى ، ص 29 ، ابن نديم ، ص 4 ، بلوى ، ج 1 ، ص 75 ، سيوطى ، المزهر فى علوم اللغة و انواعها ، چاپ چهارم ، قاهره ، دار احياء الكتب العربيه ، 1958 م ، ج 2 ، ص 348 .\r\n","page_name":" 26 ","page_number":26},
  {"content":"\r\n\r\nترتيب ابجدى حروف را اخذ كرده و آنها را نامهايى براى پادشاهان عرب خالص ، قرار داده و گمان كرده آنها در مدين بوده‌اند و خط عربى را آنها وضع كرده‌اند ! « 1 » در ميان دانشمندان پيشين علوم عربى ، بعضيها اين روايت را بررسى كرده‌اند « 2 » و به آن ايراد گرفته‌اند ، به اين شرح كه اين نامها ، كلماتى هستند كه حروف را در برگرفته‌اند تا يادگيرى آن آسان شود ، و آن نزد يهوديان و سريانيها در آن زمان شايع بوده و كودكان را با آن تعليم كتابت مىدادند . او پس از اين بيان ، روايت را به كلى رد مىكند ، زيرا كه اين روايت ، از مردى صادر شده كه كار او ساختن اخبار دربارهء امتهاى دور ، مانند : عاد ، ثمود ، طسم ، جديس ، و مانند آنها بوده و چون او به سرودن اشعارى كه مطالب او را تاييد كند ، احتياج پيدا مىكرد ، به بيرون شهر مىرفت و با عربها ملاقات مىنمود و آنها شعرهاى مناسب براى او مىساختند .\r\nاين روايت ، با تمام اين حرفها ، داراى اشاره‌هاى مهمى است ، زيرا اولا به پيدايش علامتهاى آن شش حرف اشاره مىكند كه الفباى عربى ، نسبت به بيشتر الفباهاى سامى ، در آن متفرد است و ثانيا : اشاره مىكند به بلاد مدين ، در شمال جزيرهء عربى و اينكه اين افراد از آنجا بودند ، و به زودى روشن خواهيم كرد كه اين مناطق نقش مهمى در پيدايش و تطور كتابت عربى داشتند .\r\nاكنون به رواياتى بر مىگرديم كه در مورد ريشهء خط عربى جدّىتر سخن گفته است ، گويا اين خط در جاهليت ، « جزم » ناميده مىشد « 3 » و علت اين نامگذارى را به اختلاف نقل كرده‌اند : ابن دريد و ابن جنّى از ابو حاتم سهل بن محمد سجستانى ( متوفى 248 يا 255 ق ) نقل مىكنند كه او گفته است : « اين خط را « جزم » ناميدند ، زيرا كه از « مسند » بريده شده ، يعنى از آن اخذ شده است « 4 » و مسند همان خط حمير در ايام پادشاهى آنان بوده « 5 » است » .\r\n\r\n\r\n","description":"","footnote":"\r\n( 1 ) خليل يحيى نامى ، ص 4 .\r\n( 2 ) حمزهء اصفهانى ، التنبيه على حدوث التصحيف ، دمشق ، مجمع اللغة العربيّة ، دمشق ، 1968 م ، ص 16 - 18 .\r\n( 3 ) . ابن دريد ، جمهرة اللغة ، چاپ اوّل ، حيدر آباد ، دائرة المعارف العثمانية ، 1345 ، ج 2 ، ص 91 ؛ الاشتقاق از همين نويسنده ، قاهره ، خانجى ، 158 م ، ص 371 ، جوهرى ، تاج اللغة و صحاح العربية ، قاهره ، دار الكتاب العربى ، 1956 م ، ج 5 ، ص 1887 ، ابن ابى داود ، ص 4 .\r\n( 4 ) ابن دريد ، جمهرة اللغة ، ج 2 ، ص 104 ، ابن جنى ، سرّ صناعة الاعراب ، چاپ اوّل ، قاهره ، مصطفى البابى الحلبي ، 1954 م ، ج 1 ، ص 45 ؛ ابن منظور ، مادهء ( جزم ) ، ج 4 ، ص 365 .\r\n( 5 ) ابن دريد ، جمهرة اللغة ، ج 2 ، ص 91 و 104 ، ابن جنّى ، سر الصناعة ، ج 1 ، ص 45 ، و بنگريد به : جوهرى ، ج 1 ، ص 487 .\r\n","page_name":" 27 ","page_number":27},
  {"content":"\r\n\r\nابن خلدون ( متوفى 808 ق ) تاكيد مىكند كه خط ، از صنعتهاى شهر نشينى است و آن از جمله صنعتهاى مربوط به تمدن و زندگى است و اينكه زيبايى خط ، همواره به ميزان اجتماع ، آبادانى و چيرگى در كمالات حاصل مىشود و به همين جهت او معتقد است كه خط عربى ، از يمن آمده است و اين خط ، در آنجا در دولت تبابعه ، به نهايت اتقان و محكمى و زيبايى رسيده بود و آن همان خطى است كه خط حميرى نام گرفته است . اين خط در زمان دولت آل منذر ، كه با تبايعهء يمن نسبت داشتند ، از يمن به اين شهر منتقل شد ، ولى خط در حيره ، به زيبايى آن ، در نزد تبابعه نبود ، چون دو دولت ، نسبت به همديگر كوتاهيهايى مىكردند و همين خط را ، اهل طايف و قريش از حيره ياد گرفتند « 1 » و در عصر كنونى هم بعضى از پژوهشگران ، به غلط همين اعتقاد را دارند و همين نظريه را ابراز مىكنند . « 2 »\r\nاگر ما بخواهيم بر ابن خلدون در اين نظريه‌اش كه ميان وجود و عدم خط ، زيبايى و زشتى آن و ميان تمدن و بدويت ، رابطه است ، انتقاد كنيم بايد بگوييم كه راهى را بر خلاف مضمون روايتهاى عربى در پيش گرفته است . طبق اين روايتها ، خط عربى از خط « مسند » به وجود آمده و از طريق حيره ، به حجاز منتقل شده است و بعضى از قدما ، به اختلاف ميان شكل دو خط ، اشاره كرده‌اند با اينكه وسايل تطبيق ميان آن دو و بررسى نقوش آن زمان ، چندان فراهم نيست . جوهرى نقل مىكند : « مسند خط حمير است و با خط كنونى ما مغايرت دارد » و ابن نديم مىگويد : « شخص موثقى مىگويد كه از مشايخ اهل يمن شنيده است كه مىگفتند : حمير با مسند مىنوشت و آن بر خلاف اشكال الف باء و تا\r\n\r\n\r\n","description":"","footnote":"\r\n( 1 ) ابن خلدون ، العبر و ديوان المتبدأ و الخبر ، بيروت ، دار الكتاب اللبنانى ، 1956 م ، ج 1 ، ص 755 - 756 و نيز دربارهء اين نظريه بنگريد به : المزهر ، ج 4 ، ص 349 .\r\n( 2 ) بنگريد به : حفنى ناصف ، ص 51 - 152 تاريخ الخط العربى ، چاپ اوّل ، سيوطى ، محمد طاهر كردى ، مكتبة الهلال ، 1939 م ، ص 40 ؛ حامد عبد القادر ، دفاع عن الابجدية و الحركات العربية ، بحثى كه در مجلهء « مجمع اللغة العربيه » كه در قاهره ، منتشر مىشد آمده است ، ج 2 ، سال 1960 م ، ص 8 ، امين مدنى ، العرب فى احقاب التاريخ ، قاهره ، دار المعارف 165 م ، ج 1 ، ص 217 .\r\n","page_name":" 28 ","page_number":28},
  {"content":"\r\n\r\nاست . » بررسيها و اكتشافات جديد ، هر گونه رابطه را ميان خط عربى شمالى كه قرآن كريم با آن كتابت شده و ميان « مسند » كه اهل يمن ، پيش از اسلام با آن مىنوشتند ، نفى مىكند و شايد ارتباط اين دو بيشتر از آن نيست كه هر دو از يك اصل سامى است و تشكلهاى حروف خط مسند ، با حروف خط عربى ، اختلاف اساسى « 1 » دارد و اين اختلاف تنها با يك نگاه به يك متن يمنى جنوبى كه با مسند نوشته شده و مطابقت آن با يك متن عربى قديم كه با خط شمالى نوشته شده ، آشكار مىشود . اكنون بر ماست كه پس از روشن شدن خطاى عربى ، به « جزم » ، وجه ديگرى را كه براى اين تسميه گفته شده و مربوط به ريشه كتابت به طور عام است ، مورد بحث قرار بدهيم . به نظر مىرسد كه اين وجه ، از روايت ديگرى كه درباره ريشه خط عربى نقل شده ، منشأ گرفته است و اين روايت بيشتر از هر روايتى به نتايج تحقيقات جديد نزديكتر است با اينكه همين روايت هم ، اضطرابها و نقصهايى دارد .\r\nاين روايت ، حول سه اسم دور مىزند كه راويان آن سه اسم را تكرار كرده‌اند و وضع خط عربى به آنها نسبت داده مىشود . بلاذرى ، روايت ابن كلبى را كه از شرقى بن قطامى ( متوفى حدود 155 ق ) نقل مىكند ، آورده است و متن آن چنين است : « 2 » « سه نفر از قبيلهء طى در بقّه جمع شدند . آنها عبارت بودند از : مرامر بن مرّه ، اسلم بن سدره و عامر بن جدره ، آنها خط را وضع كردند و هجاى عربى را با هجاى سريانى مقايسه نمودند . گروهى از اهل انبار خط را از آنها ياد گرفتند ، سپس اهل حيره خط را از اهل انبار آموختند . » ابن نديم ، همين روايت را با تغييرات مختصرى ، از ابن عباس ( متوفى 68 ق ) نقل كرده است . او نقل مىكند كه : « نخستين كسى كه به عربى نوشت سه نفر از « بولان » بودند و آن قبيله‌اى است كه ساكن شهر انبار بود . آنها گرد هم آمدند و حروف تنها و چسبان را وضع كردند .\r\nآنها عبارت بودند از : مرامر بن مرّه ، اسلم بن سدره و عامر بن جدره ( گاهى مروه و جدله گفته شده ) مرامر شكلها را ساخت ، اسلم جدايى و وصل حروف را تعيين كرد و عامر\r\n\r\n\r\n","description":"","footnote":"\r\n( 1 ) محمود حجازى ، اللغة العربية عبر القرون ، قاهره ، دار الكتاب العربى ، 1978 م ، ص 30 .\r\n( 2 ) بلاذرى ، فتوح البلدان ص 476 ، و بنگريد به : ابن ابى داود ، ص 5 ، ابن عبد ربّه ، ج 4 ص 157 ، بطليوسى ، الاقتضاب فى شرح ادب الكتاب ، بيروت ، دار الجيل ، 1973 م ، ص 88 .\r\n","page_name":" 29 ","page_number":29},
  {"content":"\r\n\r\nنقطه گذارى حروف را به عهده گرفت . » « 1 »\r\nرواياتى هم داريم كه اين عمل را تنها به مرامر نسبت مىدهد . « 2 » روايات ديگرى ، اسلم را هم ، همراه با او ذكر مىكند « 3 » و نام اين سه تن ، در بعضى از روايات تصحيف شده است . « 4 »\r\nبعضى از پژوهشگران معاصر تلاش كرده‌اند كه اساسا اين روايات را رد كنند و دليل آنها آثار تصنع و ساختگى بودن نامهاست كه با وزن و قافيهء مخصوص آمده : مره ، سدره و جدره ، و اين به گمان آنها تصادفى نيست ، بلكه ساختگى است . « 5 » ولى با وجود آثار تصنع در اين نامهاى مسجع و احتمال ساختگى بودن آنها ، در عين حال ، اين روايات اشاره دارد بر اينكه اشخاصى اين كار را كرده‌اند ، خواه نام آنها اين نامها باشد و يا نزديك به آنها ، به هر حال ، كسانى در تطور نگارش عربى نقش داشته‌اند . « 6 »\r\nاز روايت اوّل استفاده مىشود كه آن سه نفر ، خط عربى را از كتابت سريانى گرفته‌اند و اينكه آنها خط را وضع كردند و هجاى عربى را با هجاى سريانى مقايسه نمودند . بعضى از پژوهشگران جديد ، با استناد به اين قول ( كه تنها دلالت بر استفاده مىكند نه اخذ ) و با استناد به روايت ابن نديم ، داير بر اينكه سريانيها ، خطى به نام ( اسطرنجالا ) داشتند كه قلم مصاحف شبيه آن است ، « 7 » با استناد به اين دو سند ، معتقدند كه : عربها ، خط سريانى را عاريه گرفتند و آن را در كتابت لغت عربى به كار بردند ، « 8 » و بعضى ديگر معتقدند كه : خط عربى ، تا حد استفاده از سريانى متأثر شده ، نه اينكه آن را اخذ يا از آن اقتباس كرده باشد . « 9 »\r\n\r\n\r\n","description":"","footnote":"\r\n( 1 ) الفهرست ، ص 4 - 5 ، و نيز ابن نديم ، در ص 5 نقل مىكند كه : « گروهى از اهل انبار حروف الف ، ب ، ت و ث را وضع كردند و عربها از آنها فرا گرفتند » ، تاريخ طبرى ، ج 3 ، ص 375 .\r\n( 2 ) ابن قتيبه ، عيون الاخبار ، ج 1 ، ص 23 ، و حمزهء اصفهانى ، ص 18 ، و ابن رسته ، ج 7 ، ص 191 ، ابن خلكان ، وفيات الاعيان ، چاپ اوّل ، قاهره ، مكتبة النهضة المصرية ، 1948 م ، ج 3 ، ص 30 .\r\n( 3 ) الاشتقاق ، ص 371 ، صولى ، ص 30 ، سيوطى ، المزهر ، ج 2 ، ص 346 .\r\n( 4 ) ابوبكر بن عربى ، ج 4 ، ص 145 ، ابن دريد ، الاشتقاق ، ص 371 .\r\n( 5 ) خليل يحيى نامى ، ص 3 ، طاهر مكى ، ص 38 .\r\n( 6 ) . 6  tt , P  660  A  .\r\n( 7 ) ابن نديم ، الفهرست ، ص 12 .\r\n( 8 ) جرجى زيدان ، تاريخ آداب اللغة العربية ، دار الهلال ، 1957 م ، ج 1 ، ص 227 ، علم اللغة ، على عبد الواحد واقى ، چاپ سوم .\r\nقاهره ، لجنة البيان العربى ، 1950 م ، ص 248 ، وفقه اللغه ، همو ، قاهره ، لجنة البيان العربى ، 1956 م ، ص 32 .\r\n( 9 ) اسرائيل و لفنسون ، ص 160 ، بلا شر ، ج 1 ، ص 74 .\r\n","page_name":" 30 ","page_number":30},
  {"content":"\r\n\r\nنظر دقيق ، اين موضوع را نفى مىكند كه كتابت سريانى ، يكى از مراحل خط عربى است ، زيرا كه هر كدام از آنها ، در تطور از خط آرامى ، تاريخ مستقل خود را دارند « 1 » اين مشابهتها و ويژگيهاى همگون كه در ميان دو خط عربى و سريانى وجود دارد ، از آنجا ناشى مىشود كه هر دو خط ، در شرايط يكسانى قرار داشته‌اند و دوره‌هاى مشابهى را طى نموده‌اند . « 2 »\r\nدر مورد روايت دوم كه با روايت اوّل ، در نامهاى آن سه نفر ، متفق است ، بايد گفت كه اين روايت با روايت پيشين ، در اين مطلب اختلاف دارد كه به استفادهء آن سه نفر ، از هجاى سريانى اشاره نمىكند و ديگر اينكه كار آنها را با تفصيل بيشترى بيان مىكند و شايد مهمترين مطلبى كه بايد مورد توجه قرار گيرد ، اين است كه اين روايت ، عامر را وضع كننده و نقطه گذار ، معرفى مىكند و اين مسأله‌اى است كه نمىتوان به آسانى آن را پذيرفت ، به زودى اين بحث را در فصل بعدى مطرح خواهيم كرد .\r\nدر اينجا اين پرسش پيش مىآيد كه آن سه نفر ، چه نقشى داشته‌اند و آيا همانها بودند كه خط كنونى عربى را وضع كردند ؟ و يا آنها تنها در تطور اين خط سهم داشتند ؟ اما اين مطلب كه آنها خط عربى را وضع كردند ، سخنى است كه كشف نقوش و سنگ نوشته‌هاى عربى ( كه اخيرا صورت گرفته ) آن را نفى مىكند ، زيرا زمان اين نقوش بر زمانى كه گفته مىشود آن سه نفر ، در آن زمان زندگى مىكردند ( و آن پايان قرن پنجم و يا آغاز قرن ششم ميلادى « 3 » است ) پيشى دارد و آنها در نقاطى به دور از انبار و عراق بودند . همچنين وضع خطوط و اختراع آنها ، كارى نيست كه به آسانى به افراد خاصى بتوان نسبت داد .\r\nاحتمال دوم بيشتر با واقع مطابقت دارد و شايد نقشى كه آنها داشتند ، اين بود كه آنها حروفى را كه آن زمان متداول بود و از يك ريشهء نبطى گرفته شده بود ، اصلاح كردند به طورى كه شكل عام آن ، با حروف سريانى تشابه پيدا كرد ، همان گونه كه در روايت\r\n\r\n\r\n","description":"","footnote":"\r\n( 1 ) خليل يحيى نامى ، ص 4 و :\r\n. 25 .  Beeston ( A . F . L ) : The Arabic Language Today . London . 1970 . P \r\n( 2 ) خليل يحيى نامى ، ص 4 . شك نيست كه تعيين ميزان تأثير و تأثر ميان خطوط ، نياز به فراهم شدن يك سلسله وسايل مادى دارد و اكنون كه چنين وسايلى در دست نيست كسى نبايد از اين تأثر سخن بگويد و يا ميزان آن را تعيين كند .\r\n( 3 ) . 6 .  P  ،  tt  660  A  .\r\n","page_name":" 31 ","page_number":31},
  {"content":"\r\n\r\nبلاذرى آمده بود كه آنها ، هجاى عربى را با هجاى سريانى مقايسه كردند ، « 1 » و شايد در نام « جزم » اشاره‌اى به اين اصلاح و تعديل باشد ، همان نامى كه كتابت عربى پيش از اسلام ، با آن معروف بود و بعضى از دانشمندان گذشته را وادار كرده بود كه بگويند : علت اين نامگذارى ، جدا شدن آن از خط « مسند » است كه در گذشته بطلان اين ادعا را روشن كرديم .\r\n« جزم » در بعضى از معانى خود به معناى « نوعى كتابت » است و آن منظم كردن حروف مىباشد و قلم جزم حرف ندارد . « 2 » گويا كه نقش آن سه نفر ، تنظيم حروف و ترتيب آنها بوده كه نظم بيشترى پيدا كند و كاتب به آسانى آنها را بنويسد و يا چيزى از اين قبيل . « 3 » و به كار آنها در زيباسازى خط « جزم » گفته شد ، و چنين نبوده كه آنها خط عربى را از خط « مسند » اخذ كنند ، بلكه اين نامگذارى به سبب تعديلى بود كه آنها در حروف به عمل آوردند و حروف را نظم و انسجام بيشترى دادند .\r\nروايات عربى ، بر نقشى كه عرب عراق پيش از اسلام ، در تطور خط عربى داشتند ، تاكيد دارند . آنها بودند كه خط را به حجاز منتقل كردند و شايد در شهرهاى عربى در غرب عراق ، به صورت گسترده‌اى با خط عربى مىنوشتند و اين پيش از آن بود كه خط ، به حجاز و قلب جزيرهء عربى برسد ، چون روايات عربى طريق وصول خط را ، از حيره و دومة الجندل به سوى مكه و طايف مىدانند .\r\nبه زودى محل نشو و نماى خط عربى و طريق ورود آن به حجاز و تاريخ آن را بيان خواهيم كرد . البته آن را پس از بررسى بحثهاى جديد عنوان خواهيم نمود ، بحثهايى كه آگاهيهاى با ارزشى در زمينهء ريشه و نشو و نماى خط عربى به دست مىدهد و به بررسى نقوش عربى كشف شده ، مىپردازد ( هر چند كه اين نقوش اندك است ) و آنها را كه به\r\n\r\n\r\n","description":"","footnote":"\r\n( 1 ) مصدر پيشين ، ص 7 .\r\n( 2 ) ازهرى ، تهذيب اللغة ، قاهره ، ج 1 ، ص 627 و بنگريد به : جوهرى ، ج 5 ، ص 1887 ، زمخشرى ، اساس البلاغة ، قاهره ، دار الكتب العربيه ، 1922 م ، مادهء ( جزم ) ، ج 1 ، ص 123 ، آنجا كه مىگويد : « قلم جزّم اعتدال قلم است و حرفى براى آن نيست » ؛ فيروز آبادى ، القاموس المحيط ، چاپ دوم ، قاهره ، مصطفى البابى الحلبى ، 1952 م ، ج 4 ، ص 91 ، مادهء ( جزم ) .\r\n( 3 ) أ . هوداس ، محاولة فى الخط المغربى ، مقاله‌اى در سالنامهء دانشگاه تونس ، 1966 ، م ، شمارهء سوم ، ص 190 - 191 و نيز بنگريد به : 8 - 7 .  P  .  tt  660  A \r\n","page_name":" 32 ","page_number":32},
  {"content":"\r\n\r\nدورهء پيش از اسلام مربوط مىشود ، با نگارشهاى سامى كه در اطراف شمال جزيره و بلاد شام شهرت داشت ، تطبيق مىكند .\r\n\r\nسوم : نظر دانشمندان معاصر دربارهء ريشهء نگارش عربى\r\nآنچه گفتيم ، به منابع قديمى ، در بيان ريشهء كتابت عربى مربوط مىشد و بسيارى از آن ، مبهم و آميخته با قصّه گوييهايى بود كه به حقايق علمى روشنى مبتنى نبود ، ولى دانشمندان معاصر ، در اين بحث ، راه ديگرى را در پيش گرفته‌اند ، البته آنها تقريبا مدتى همان نظر پيشينيان را داشتند ، تا اينكه فرصتى پيش آمد و بعضى از نقوشى كه در دورهء جاهليت نگاشته شده بود ، كشف گرديد .\r\nاين نقوش ، با يكى از شاخه‌هاى خط نبطى اخير نوشته شده است و به خطوط عربى قديم شباهت دارد و لغت آن نيز به لغت عربى نزديك است . « 1 »\r\nبراى اينكه رابطهء خط عربى با خطوط سامى ديگر و موقعيت آن در ميان اين خطوط روشن شود ، بر ماست كه دربارهء تاريخ و تطور خطوط سامى ، اطلاعاتى داشته باشيم ، البته در اينجا نيازى به دانستن آراى علما دربارهء اصل حروف هجايى و خطوط سامى و چيزهايى كه در اين باره گفته شده ، « 2 » نداريم و تنها به اين مطلب اشاره مىكنيم كه خط فينيقى كه از نگارشهاى شبه جزيرهء سينا مشتق شده و تاريخ آن به سال 1850 پيش از ميلاد « 3 » باز مىگردد و نيز قديمىترين كتابت ابجدى محسوب مىشود ، اين خط در قرن نهم يا هشتم پيش از ميلاد « 4 » ، براى تدوين لغت آرامى ، به كار گرفته شده است و خط آرامى در\r\n\r\n\r\n","description":"","footnote":"\r\n( 1 ) طه باقر ، ص 56 و بنگريد به : اسرائيل و لفنسون ، ص 199 .\r\n( 2 ) در اين زمينه بنگريد به : طه باقر ، ص 43 به بعد ، جواد على ، ج 1 ، ص 201 به بعد و :\r\n. 663 .  P  . 1973 ، 1 .  - Atkinson ( B . F . C ) : Alphabet , Encyclopaedia Britannica Vol  .\r\n - Diringer ( David ) : Thi Alphabet a Key to The History Of Man Kind , London , 1968 , Vol 1 \r\n( 172 - 145 ) .  PP \r\n( 3 ) . جواد على ، ج 1 ، ص 203 .\r\n( 4 ) . ، 1962 .\r\n . Morag ( shelomo ) : The Voca Lization Systems of Arabic Hebrew . , and Aramaic . Nether Land \r\n. 24 .  Beeston , P \r\n","page_name":" 33 ","page_number":33},
  {"content":"\r\n\r\nبلاد شام و اطراف آن ، به چند شاخه تقسيم شده است كه شايد مهمترين آنها ، نبطى ، تدمرى ، سريانى و عبرانى مربع « 1 » باشد .\r\nاكتشافات باستانى در جزيرة العرب ، به تمايز ميان دو نوع خط كه در ميان عرب پيش از اسلام استعمال مىشد ، منجرّ گرديده است : يكى ، خط عربى كه قرآن كريم با همان زبان نازل شده و به شمالى شهرت دارد و اين نام آن را از خط ديگر متمايز مىكند ، و دوم ، خط عربى قديم كه در جنوب جزيرهء عربى استفاده مىشده و در مصادر عربى ، به نام « مسند » شناخته شده است . « 2 »\r\nچيزى كه بر تعجب مىافزايد ، كثرت سنگ نوشته‌ها و نقوشى است كه به خط « مسند » يافت شده آن هم نه فقط در يمن و سرزمين جزيره ، بلكه حتى از بلاد عرب فراتر رفته و به مصر و جزاير يونان و اطراف عراق نيز رسيده است و بدين ترتيب از نظر علمى اثبات شده كه خط « مسند » پيش از اسلام ، در همهء شبه جزيرهء عربى شايع و رايج بود و احتمالا خط عمومى عرب ، پيش از حضرت مسيح عليه السّلام بوده است . بنابراين « مسند » قديمىترين خطى است كه در شبه جزيرهء عرب تاكنون شناخته شده است . « 3 »\r\nاستعمال خط مسند ، تا قرن پنجم ميلادى « 4 » و شايد هم تا قرن ششم ميلادى « 5 » استمرار داشت ، يعنى اينكه اين خط پيش از آمدن اسلام از ميان رفته بود ، « 6 » البته تاريخ آغاز خط مسند چندان روشن نيست و بعضى معتقدند كه از خط فينيقى مشتق شده و يا فرعى از حروف سينايى است كه خط فينيقى هم از آن مشتق است . دربارهء قديمىترين تاريخى كه در آن با خط مسند نوشته مىشد نيز اختلاف وجود دارد ، بعضى آن را به سال 1500 يا 1300 پيش از ميلاد برمىگردانند در حالى كه بعضى ديگر ، تاريخ قديمىترين نوشته‌اى را\r\n\r\n\r\n","description":"","footnote":"\r\n( 1 ) طه باقر ، ص 51 به بعد ، حفنى ناصف ، ص 43 .\r\n( 2 ) در علت اين نامگذارى اختلاف است : قلقشندى ( ج 3 ، ص 13 ) نقل مىكند كه : علت اين بود كه آن خط را ، به هود عليه السّلام اسناد مىدادند و بعضى از معاصران معتقدند كه : اين نامگذارى ، براى آن بوده كه بيشتر حروف اين خط ، به ستونهايى تكيه داده مىشد بنگريد به : اسرائيل و لفنسون ، ص 244 .\r\n( 3 ) جواد على ، ج 1 ، ص 192 .\r\n( 4 ) . 24 .  Beeston , p \r\n( 5 ) اللغات الساميه : تخطيط عام ( ترجمه شده به زبان عربى ) ، قاهره ، مكتبة دار النهضة العربية ، 1963 م ، ص 91 .\r\n( 6 ) ابن خلكان ، ج 3 ، ص 30 .\r\n","page_name":" 34 ","page_number":34},
  {"content":"\r\n\r\nكه با مسند نوشته شده ، به 800 يا 700 سال پيش از ميلاد مربوط مىدانند ، البته اين تاريخ اهميت زيادى در بحث از اصل پيدايش اين خط دارد . « 1 »\r\nخط مسند ، از 29 حرف تشكيل شده و الفباى ابجدى آن ، مانند ديگر الفباهاى سامى است ، از آن رو كه اين خط از حروف صامت تشكيل يافته و در كتابت ، حركت ، وجود ندارد ، و نيز آخر كلمات ضبط نمىشود و علامتى براى سكون يا تشديد ندارد و گاهى حرف مشدد ، دو بار نوشته مىشود و حروف در يك كلمه به صورت منفصل نوشته مىشود . براى همين است كه شكل حرف ، با تغيير محل آن در كلمه ، تغيير نمىيابد ، يك كلمه با كلمهء بعدى به وسيلهء فاصله جدا مىشود و آن در يك خط عمودى مستقيم قرار مىگيرد و نوشته از راست به چپ و يا برعكس خوانده مىشود و گاهى از هر دو روش استفاده مىگردد . « 2 »\r\nقلم مسند ، در شمال جزيرة العرب ، به دست قبايل عربى ، به مجموعه‌اى از قلمها تغيير يافت و نقوشى كه با اين قلمها بوده و به دست آمده است ، شامل قلمهايى لحيانى ، ثمودى و صفوى است . اين قلمها در ويژگيها و شكلها با قلم مسند ، چندان تفاوتى ندارد و همگى پيش از اسلام از بين رفته است و از آن ، براى ما تعداد زيادى نقوش بر جاى مانده كه كاوشگران در جزيرة العرب بر آن دست يافته‌اند . همچنين خط مسند ، در ساحل آفريقا ، مقابل يمن به خط حبشى كه تمام خطوط حبشى از آن منشعب شده ، تغيير يافته است . « 3 »\r\nشايد از همين انتشار گستردهء خط مسند و چيزى كه از آن در خاطره‌ها باقى مانده است ، اين نظريهء مصادر عربى را توجيه كند كه مىگويند : خط عربى ، از خط مسند به وجود آمده\r\n\r\n\r\n","description":"","footnote":"\r\n( 1 ) جواد على ، ج 1 ، ص 209 و ج 7 ، ص 55 و بنگريد به : طه باقر ، ص 44 ، جويدى ، محاضرات ادبيات الجغرافيا ، ص 99 ، اسرائيل و لفنسون ، ص 243 و :\r\n1964\r\n - Moscatio ( sabatino ) : An lntroduction to The Compatarive Grammar of The Semetec Wicsbaden \r\n( 2 ) . جواد على ، ج 1 ، ص 198 - 199 و بنگريد به : ج 7 ، ص 37 - 42 .\r\n( 3 ) دربارهء اين قلمها ، بنگريد به : جواد على ، ج 1 ، ص 199 ، 210 ، 211 و ج 7 ، ص 139 ، 114 ، 118 - 193 ، 197 ، 222 ، 241 ؛ لهجات عربية شمالية قبل الاسلام ، ليتمان ( أنو ) ، مقاله‌اى در مجلهء مجمع اللغة العربية ، در قاهره ، 1937 م ، در قاهره ، 1937 م ، ج 3 ، ص 247 - 248 ، رمضان . عبد التواب ، ص 35 ، 38 و نيز :\r\n. 663 .  Atkinson , P  .\r\n","page_name":" 35 ","page_number":35},
  {"content":"\r\n\r\nاست ، اما مقايسهء دو خط و بررسى ويژگيهاى آنها ، اين اعتقاد را نفى مىكند .\r\nدر اينجا بيش از اين ، به خط مسند - خط قديمى جزيرة العرب - نمىپردازيم .\r\nشايد عجيب به نظر آيد اينكه گفته شود : نگارش عربى شمالى ، از خط مسند جدا نشده است ، با اينكه جنوب و شمال جزيرة العرب با هم ارتباط داشته و خط مسند ، از چند قرن پيش از ميلاد تا چند قرن پيش از آن ، تا نزديكيهاى ظهور اسلام در شمال جزيره ، منتشر بوده است ، ولى دگرگونى اوضاع در يمن ، در دورهء متاخر پيش از اسلام و طبيعت خط مسند و فروع آن و دشوارى شكلهاى اين خط ، براى ما اين بىتوجهى در شمال جزيرة العرب ، نسبت به اين خط را توجيه مىكند و علت خضوع شمال جزيره در برابر خطوط آرامى كه از اطراف سرازير مىشد ( و نوشتن با آنها ، بخصوص در قرطاس آسان بود ) « 1 » را روشن مىسازد و اى بسا اهل كتاب ، از يهود و نصارا نيز در گسترش بعضى از شاخه‌هاى خط آرامى در بلاد عربى ، نقش داشته‌اند . « 2 »\r\nبهترين روشى كه بايد در بحث از ريشه‌هاى خطوط و چگونگى تطور و جدايى آنها از يكديگر به كار گرفته شود ، همان روش مراجعه به ترتيب حروف ابجدى ، در ميان ملتهاى قديمى است كه داراى خط بودند ، و نيز پژوهش در نامهايى كه به اين حروف اطلاق مىكردند و بررسى شكلها و صورتهاى حروف « 3 » از اهميت خاصى برخوردار است .\r\n\r\n1 . ترتيب حروف عربى\r\nالفباى عربى ، با بسيارى از الفباهاى سامى ، در ترتيب حروف مشاركت دارد . دلايلى در دست است كه عرب در عصر جاهليت و صدر اسلام ، در يادگيرى كتابت بر اساس « ابجد ، هوز ، . . . » پيش مىرفتند و عربها اين كلمات را كه حروف عربى را در نظام معينى در برگرفته ، مىشناختند و در اشعار خود ، آنها را به كار مىگرفتند و تنها تغيير مختصرى در آن داده‌اند . « 4 »\r\n\r\n\r\n","description":"","footnote":"\r\n( 1 ) بنگريد به : بلاشر ، ج 1 ، ص 7 ، جواد على ، ج 1 ، ص 212 .\r\n( 2 ) جواد على ، ج 7 ، ص 55 ، 65 .\r\n( 3 ) جواد على ، ج 7 ، ص 70 .\r\n( 4 ) فراء ، معانى القرآن ، چاپ اوّل ، قاهره ، دار الكتب المصرية ، 1955 م ، ج 1 ، ص 369 ، ابن درستويه ، الكتاب ، بيروت ، چاپ آباء\r\n","page_name":" 36 ","page_number":36},
  {"content":"\r\n\r\nهمچنين اين كلمات كه حروف را در بر دارد ، در ترتيب معينى از حساب نيز به كار مىرفت و هر حرفى براى خود ، يك ارزش عددى داشت ، جايى كه بلوى مىگويد : « 1 » « حساب كردن با اين حروف ، از حساب كردن با اشكالى كه در حساب مصطلح هستند ، مناسب‌تر است ، به دلايلى كه يكى از آنها اين است كه عربها ، با اين حروف حساب مى كردند ، ما هم چون عربها هستيم ، از آن تجاوز نمىكنيم » و ضمنا كراهت ياد دادن كتابت به كودكان به روش ابجد هوز ، وارد شده است . « 2 »\r\nو اما ترتيب معهودى كه در زمان ما ، در ترتيب حروف ، از الف تا ياء وجود دارد ، ترتيبى متاخر است كه پس از اسلام ، حادث شده است . « 3 »\r\nدانشمندان علوم عربى ، قدمت ترتيب ابجدى را دريافته‌اند و آن را ( امام الكتاب ) « 4 » و يا ( اصل حروف تهجى ) « 5 » ناميده و دانسته‌اند كه ( ابجد ، هوز . . . ) كلماتى هستند كه براى آشنايى دانش آموز با حروف وضع شده است « 6 » و گفته شده كه آنها عجمى هستند و بنابراين تعليم خط ، به سريانى انجام مىشود . « 7 » پيش از اين به روايت مصادر عربى ، داير بر اينكه اين كلمات ، اسامى پادشاهان مدين است ، اشاره كرديم و از اين روايت استنباط مىشود كه مصادر عربى ، اين كلمات را از خارج جزيرة العرب مىدانند .\r\nبررسيهاى جديد درباره خطوط سامى ، نشان داده كه اين ترتيب همان ترتيبى است كه ميان بيشتر اقوام سامى قديم ، معروف بوده است . « 8 »\r\nترتيب حروف تهجى و خواندن و نوشتن آن به هنگام يادگيرى ، بر طبق ابجد هوز ، در\r\n\r\n\r\n","description":"","footnote":"\r\nاليسوعيين ، 1921 م ، ص 43 ، صولى ، ص 30 ، قلقشندى ، ج 3 ، ص 23 ، ابن نديم ، ص 4 .\r\n( 1 ) الف باء ، ج 1 ، ص 91 .\r\n( 2 ) همان مصدر ، ج 1 ، ص 75 .\r\n( 3 ) جواد على ، ج 1 ، ص 209 و ج 7 ، ص 60 .\r\n( 4 ) زجاجى ، الجمل چاپ دوم ، پاريس 1957 م ، ص 272 .\r\n( 5 ) دانى ، المحكم ، ص 29 .\r\n( 6 ) همان مصدر ، ص 34 .\r\n( 7 ) حمزهء اصفهانى ، ص 16 ، الزينة فى الكلمات اسلامية العربية ، ابو حاتم رازى ، چاپ دوم ، قاهره ، دار الكتاب العربى ، 1957 م ، ج 1 ، ص 66 .\r\n( 8 ) جواد على ، ج 1 ، ص 208 و ج 7 ، ص 60 .\r\n","page_name":" 37 ","page_number":37},
  {"content":"\r\n\r\nصدر اسلام ، در عين حال نشان دهنده محلى است كه كتابت عربى از آنجا آمده است ، از اين رو مىبينيم شش حرفى كه لغت عربى ، از لغات ديگر سامى اضافه دارد ، در آخر سلسله ابجد « 1 » قرار گرفته و در روايت عربى ، به آنها نام « روادف » داده شده است و اين نامگذارى ، به اين مطلب اشاره دارد كه آنها در وقت متاخرى به ترتيب ابجدى اضافه شده‌اند .\r\nبراى ما از ريشه خط عربى ، همين ترتيبى كه بر نظام ابجد هوز « 2 » است باقى مانده و اين ترتيب ، رابطه‌اى است كه نگارش عربى را با خطوط سامى ديگر كه همين ترتيب ابجدى « 3 » را دارند ، پيوند مىدهد .\r\n\r\n2 . نامهاى حروف عربى\r\nالفباى عربى در نامگذارى حروف ، بقايايى از نامهاى حروف ابجدى سامى قديم را حفظ كرده است ، زيرا علما فرض را بر اين گرفته‌اند كه نامهاى حروف سامى از وقتى پيدا شد كه سينايىهاى قديم شكلهاى كلمات هيرگليفى مصرى را گرفتند ، ولى از تلفظ قديمى آنها غفلت كردند و بر آنها چيزى را اطلاق كردند كه در لغت خاص خود ، معادل آن بود ، تا بر صداى اوّل از اين كلمات دلالت كند ، مثلا شكل ( سر گاو ) را گرفتند و از تلفظ آن در لغت مصرى غفلت نمودند و بر آن چيزى را اطلاق كردند كه در لغت خاص آنها ، معادل آن بود ، سپس به قانون ( اكروفونيك  Acrophomic  ) عمل كردند كه طبق آن ، حروف اوّل را از اسامى اشكال مىگرفتند و باقى را رها مىكردند ، از اين رو شكل اين علامت حرف الف شد كه همان حرف اوّل از كلمه ( الف ) سامى است و معادل كلمه مصرى است كه به آن معنا دلالت دارد و بر همين قياس ، سينايىها در بررسى شكل ( بيت ) عمل كردند و به آن چيزى را كه در لغت خود معادل آن بود اطلاق كردند ، سپس حرف اوّل از نام آن را در\r\n\r\n\r\n","description":"","footnote":"\r\n( 1 ) جواد على ، ج 7 ، ص 60 .\r\n( 2 ) تمام احسان ، اللغة بين المعارية و الوصفية ، قاهره ، مكتبة الاتجلو المصرية ، 1958 م ، ص 139 .\r\n( 3 ) از چيزهايى كه اشاره به آن ، بىفايده نيست ، اين است كه اهل مغرب ، ترتيبى دارند كه اندكى با ترتيب ابجدى مشهور در مشرق ، تفاوت دارد ( بنگريد به : قلقشندى ، ج 3 ، ص 22 ) و علت اين اختلاف ، تا كنون معلوم نشده است ( بنگريد به : هوداس ، ص 189 - 192 ) .\r\n","page_name":" 38 ","page_number":38},
  {"content":"\r\n\r\nلغت خود به كار بردند و آن ( باء ) بود و در بقيه حروف . . . « 1 »\r\nابجدهاى سامى ، نامهاى فرضى حرف سينايى را به درجه‌هاى متفاوت حفظ كرده‌اند ، اما در اين معنا مشترك هستند كه همواره نام حرف ، از اوّل صداى هر حرفى گرفته شده است . « 2 »\r\nدانشمندان علوم عربى ، اين خاصيت را براى نامهاى حروف عربى درك نموده‌اند و با همين مطلب استدلال كرده‌اند بر اينكه الف در ترتيب ابجدى حروف ، در اصل علامت همزه بوده است . ابن جنى مىگويد : « 3 » « هر حرفى را كه نام ببرى ، در نخستين حروف نامگذارى شده آن همان لفظ بعينه وجود دارد . آيا نمىبينى كه وقتى مىگويى : جيم ، اولين حرف آن ( ج ) است و چون مىگويى : ( دال ) نخستين حرف آن ( د ) است و وقتى مىگويى ( حاء ) اولين چيزى كه به زبان مىآورى همان ( حاء ) است و همين طور وقتى مىگويى : ( الف ) اولين حرفى كه به آن نطق مىكنى همزه است و . . . »\r\nاز وحدت نامهاى حروف ، در ابجدهاى مختلف ، اصل عمومى مشتركى به دست مى آيد كه تمام ابجدهاى سامى و لاتينى « 4 » از آن متفرع شده‌اند و نامهاى حروف عربى به شكلى خاص به اين اصل كلى مشترك اشاره دارد .\r\n\r\n3 . تكامل شكلهاى حروف عربى\r\nاگر ترتيب حروف عربى و نامهاى آن در اشاره‌اى كه به ارتباط آن ، با ابجدهاى سامى ديگر دارد ، از توضيح تطور كتابت عربى و بيان جايگاه آن ، ناتوان باشد بررسى شكلها و صورتهاى حروف ، در نقوش متعدد به دست آمده ، قادر است كه پژوهشگران را به ريشه\r\n\r\n\r\n","description":"","footnote":"\r\n( 1 ) فليپ حتى ، تاريخ العرب ، ( ترجمهء عربى ) بيروت ، دار الكشاف ، 1949 م ، ج 1 ، ص 93 ، جواد على ، ج 1 ، ص 204 . شيخ عبد اللّه علايلى در كتاب خود ( مقدمة لدرس لغة العرب ) همين انديشه را دارد و آن را اساس نظر خود بر دورهء اوّل از ادوار تطور لغت قرار داده است ( بنگريد به : عبد الصبور شاهين ، فى التطور اللغوى ، قاهره ، چاپخانه عالمية ، 1975 م ، ص 97 ) و نيز :\r\n. 137 .  P  ، 1969 ،  - BEREZIN ( F . M ) : lecture on liguistics . Moscow  . 544 .  P  1970 ،  - Hockett ( Charles F . ) A Course in Modern Linguistics , Indian \r\n( 2 ) بنگريد به جدول نامهاى حروف در بعضى از ابجدهاى معروف در : 669 .  . Atkinsom P \r\n( 3 ) سر صناعة الاعراب ، ج 1 ، ص 47 .\r\n( 4 ) جواد على ، ج 1 ، ص 207 .\r\n","page_name":" 39 ","page_number":39},
  {"content":"\r\n\r\nكتابت عربى رهنمون شود و ميزان رابطه آن را با خطوط سامى ديگر آشكار كند .\r\nپژوهشگران به تعدادى از نوشته‌هاى عربى بر صخره‌ها ، دست يافته‌اند كه پيش از اسلام ، بر مىگردد ، و با بررسى شكلهاى حروف و صورتهاى آن ، در اين سنگ نوشته‌ها ، پژوهشگران به شناخت ريشه كتابت عربى موفق شده‌اند . آخرين چيزى كه مستشرقان در پرتو اين كشفيات ، به آن رسيده‌اند ، اين است كه خط عربى قديم ، از خط نبطى متأخر مشتق شده كه آن خود از خط آرامى ريشه گرفته است . وقتى در دو خط نبطى متاخر و عربى قديم ، دقت مىكنيم ، نزديكى و مشابهت ميان شكلهاى حروف و اتصال بعضى از حروف نبطى جديد به بعضى ديگر را مشاهده خواهيم كرد ، همان اتصالى كه در عربى وجود دارد . اين نزديكى شامل ماده ، لغت و اسلوب مىشود . « 1 »\r\nنبطيان قومى از ساميها هستند « 2 » و دربارهء آنها ، اين اعتقاد عمومى حاكم است كه آنها قبايل عربى دوره گردى بودند كه شهر نشين شدند و آرامى را لغت كتابت خود قرار دادند و در آن زمان ، لغت عربى ، لغت روزمرهء « 3 » آنها بود . نبطيان در دو قرن دوم و اوّل پيش از ميلاد ، مملكتى را در شمال جزيرة العرب ، جنوب فلسطين و بلاد شام تاسيس كردند كه مركز آن درهء ( بترا ) واقع در وادى موسى ، نزديك معان بود . اين حكومت تا سال 106 پس از ميلاد ادامه يافت ، تا اينكه حاكم روم ، در سوريّه آن را فتح كرد و بر مركز آن غلبه يافت . « 4 »\r\nاز آنجا كه پيدايش دولت نبط ، بر اساس مسايل اقتصادى بود ، چون شهرهاى آنها در راه تجارت ميان جنوب جزيره و بلاد شام قرار داشت ، از اين رو آنها پيوندهاى گسترده‌اى در منطقه داشتند و نفوذ آنها ، در زمان اقتدار دولتشان ، تا شمال جزيرة العرب ، اطراف شام\r\n\r\n\r\n","description":"","footnote":"\r\n( 1 ) ناصر نقشبندى ، منشأ الخط العربى و تطوره لغاية عهد الخلفاء الراشدين ، مقاله‌اى در مجلهء ( سوم ) ، سال سوم ، ج 1 ، ص 129 ، 1947 م .\r\n( 2 ) رمضان عبد التواب ، ص 354 .\r\n( 3 )  e  20 .  P  ،  Diringer  دربارهء اصل نبط بنگريد به :\r\nجرجى زيدان ، العرب قبل الاسلام ، دار الهلال ، ص 92 ، اسرائيل و الفنسون ، ص 134 ، خليل يحيى نامى ، ص 7 ، فقه اللغة ، على عبد الواحد وافى ، ص 61 ، جواد على ، المفصل فى تاريخ العرب قبل الاسلام ، چاپ اوّل ، بيروت ، دار العلم للملايين ، 1969 م ، ج 3 ، ص 9 : محمود حجازى ، علم اللغة العربية ، كويت ، وكالة المطبوعات ، 1973 م ، ص 181 .\r\n( 4 ) خليل يحيى نامى ، ص 10 و بنگريد به : 208 .  P  ،  Diringer  .\r\n","page_name":" 40 ","page_number":40},
  {"content":"\r\n\r\nو سينا كشيده مىشد . « 1 »\r\nنبطيان در آغاز ، زبان و قلم آرامى را در كتابت خود « 2 » به كار گرفته بودند و كتابت نبطى ، پس از سقوط دولت نبطى ، نيز تا قرنها وجود داشت « 3 » و با مرور زمان نبطيان ، خط آرامى را تكامل بخشيدند و طى سه دوره ، اين خط از ريشه دور شد ، اين سه دوره ، چند قرن طول كشيد ، تا اينكه كتابت نبطى در دورهء پايانى خود ، به كلى از بين رفت و كتابت ديگرى كه همان كتابت عربى « 4 » است ظهور پيدا كرد . دورهء اوّل خط نبطى ، در نقوش نبطى كه در قرن اوّل پيش از ميلاد نوشته شده نمايان است و دورهء دوم ، در نقوشى كه در دو قرن اوّل و دوم ، بعد از ميلاد نوشته شده ، آشكار است و اين دوره ، تمام ويژگيهاى خط نبطى را در بردارد . بعد از اين دوره است كه مىبينيم حروف خط نبطى با سرعت متحول مىشود ، تا جايى كه حالت نبطى بودن خود را از دست مىدهد و شكل جديدى به خود مىگيرد كه در كتابت عربى ، نمايان است و پژوهشگران با چند نقش از كتابت عربى ، به اين تحول استدلال كرده‌اند ، و به زودى در اين باره سخن خواهيم گفت .\r\nپژوهشگران ملاحظه كردند كه نوشته‌هاى نبطى قديم ، با نوشته‌هاى متأخر آن متفاوت است ، زيرا كه حروف شكل دايره‌اى به خود گرفته و بعضى از آنها با بعضى ديگر در يك كلمه متصل شده است ، تا جايى كه خط نبطى در نمونهء جديد آن ، كه همان كتاب عربى « 5 » است ، فانى شده است .\r\nدر مورد ويژگيهاى كتابت نبطى ، به زودى در مبحث آينده كه راجع به خصوصيات كتابت عربى صحبت مىكنيم ، بحث خواهد شد ، زيرا كه اين دو كتابت ، در بسيارى از\r\n\r\n\r\n","description":"","footnote":"\r\n( 1 ) اين همان تاريخ نبطيان است كه براى ما نقوش و كتابتى را بر جاى گذاشتند كه به نام خود آنها معروف است و اما سخن علما ، در مصادر عربى قديم دربارهء نبط و انباط ، شايد آنها اقوامى را از بقاياى اقوام سامى قديم ، در نظر داشته‌اند كه در سواد عراق و روستاهاى شام ساكن بودند و در لغت آنها لكنتى وجود داشت . بنگريد به : لسان العرب ، مادهء ( نبط ) ، ج 9 ، ص 287 ، يوهان فك ، العربية دراسة فى اللغة و اللهجات و الاساليب ، قاهره ، مكتبة الخانجى ، 1951 م ، ص 14 و بنگريد به : اسرائيل و لفنسون ، ص 135 ، جواد على ، ج 7 ، ص 280 .\r\n( 2 ) ليتمان ، ص 248 .\r\n( 3 ) . 209 .  P  ،  3 . Abbott P . 4 ana Diringer \r\n( 4 ) خليل احمد نامى ، ص 25 - 26 .\r\n( 5 ) جواد على ، ج 7 ، ص 289 ، المفصل از همان نويسنده ، ج 3 ، ص 7 و نيز : 5 - 4 .  P  ،  Abbot  .\r\n","page_name":" 41 ","page_number":41},
  {"content":"\r\n\r\nويژگيها ، با يكديگر مشترك هستند ، از اين رو ما بحث از كتابت نبطى را به فصل آينده موكول مىكنيم تا هم تكرار نشود و هم رابطهء ميان دو كتابت روشن گردد .\r\nسنگ نوشته‌ها و نقوشى كه تا كنون به دست آمده « 1 » ، همگى با خط عربى تحول يافته از خط نبطى ، نوشته شده است و به دورهء ما قبل اسلام بر مىگردد و همين نقوش ، بزرگترين راهنماى پژوهشگران ، در رسيدن به طريق تطور كتابت عربى است . اين نقوش پنج تا هستند ( صورت آنها را در آخر كتاب ، در بخش ضميمه‌ها ملاحظه فرماييد ) . « 2 »\r\nيكى نقش ام الجمال است و تاريخ آن ، حدود سال 250 ميلادى است . « 3 »\r\nديگرى نقش « نماره » است و تاريخ آن ، سال 328 ميلادى است . « 4 »\r\nديگرى نقش « زبد » است و تاريخ آن ، 512 ميلادى است . « 5 »\r\nديگرى نقش « حرّان » و تاريخ آن ، 568 ميلادى است . « 6 »\r\nو ديگرى نقش « ام الجمال » دوم و تاريخ آن ، به اواخر قرن ششم ميلادى بر مىگردد . « 7 »\r\n\r\n\r\n","description":"","footnote":"\r\n( 1 ) نوشته‌هايى كه با دقت روى تخته سنگها و يا صخره‌ها كنده كارى مىشود ، دانشمندان آنها را « نقوش » يا (  Inscription  ) مىنامند و نوشته‌هايى كه با دقت و عنايت نوشته نشده‌اند (  GraFFiti  ) ناميده مىشوند . بنگريد به : خليل يحيى نامى ، ص 5 ، محمود حجازى ، علم اللّغة ، ص 217 .\r\n( 2 ) بعد از نوشتن اين كتاب ، اطلاع يافتيم كه سنگ نوشته‌اى مربوط به عرب جاهلى ، در سال 1965 من در سوريه پيدا شده كه به آن ، نقش « اسليس » مىگويند و متن آن چنين است : « ابراهيم بن مغيرة الاوسى ارسلنى الحارث الملك على سليمان سنة 423 » يعنى سال 529 ميلادى ، بنگريد به : سهيلة الحبورى ، اصل الخط العربى و تطور حتى نهاية العصر الاموى ، رساله ما جستير دانشگاه بغداد ، 1974 م .\r\n( 3 ) دربارهء تاريخ كشف اين سنگ نوشته ، خواندن ، ترجمه و صورت آن رجوع شود به : اسرائيل و لفنسون ، ص 139 ، ناصر نقشبندى ، منشأ الخط العربى ، ص 130 - 131 جواد على ، ج 1 ، ص 189 و ج 7 ، ص 271 ، زاكيه محمد رشدى ، النقوش السامية ، قسمت اوّل مقاله‌اى در مجلهء دانشكدهء ادبيات دانشگاه قاهره ، مجلد 28 ، ص 90 .\r\n( 4 ) جويدى ، محاضرات ادبيات الجغرافيا ، ص 90 ، اسرائيل و لفنسون ، ص 190 ، بلاشر ، ج 1 ص 71 ، و ناصر نقشبندى ، ص 131 ، جواد على ، ج 1 ، ص 189 و ج 7 ، ص 273 .\r\n( 5 ) اسرائيل و لفنسون ، ص 191 ، بلاشر ، ج 1 ، ص 71 ، ناصر نقشبندى ، ص 32 ، جواد على ، ج 1 ، ص 190 و ج 7 ، ص 278 ، زاكيه محمد رشدى ، النقوش السامية ، قسمت دوم مقاله‌اى ، در مجلهء دانشكدهء ادبيات دانشگاه قاهره ، مجلد 29 ، ص 36 .\r\n( 6 ) بلاشر ، ج 1 ، ص 72 ، ناصر نقشبندى ، ص 132 ، جواد على ، ج 1 ، ص 190 و ج 7 ، ص 279 ، زاكية محمد رشدى ، مجلد 29 ، ص 37 .\r\n( 7 ) ناصر نقشبندى ، ص 132 ، جواد على ، ج 1 ، ص 191 ، رمضان عبد التواب ، ص 42 ، زاكيه محمد رشدى ، مجلد 29 ، ص 38 .\r\n","page_name":" 42 ","page_number":42},
  {"content":"\r\n\r\nاين سنگ نوشته‌هاى پنجگانه ، به زبان عربى خالص نيستند ، « 1 » بلكه از زبان نبطى متأثر شده‌اند ، با تفاوتهايى كه ميان آنها وجود دارد . « 2 »\r\nمتن اوّل كه همان نقش « ام الجمال » اوّل است ، متنى است كه به زبان نبطى نوشته شده و در عين حال ، صاحب آن عرب است و اين دلالت مىكند كه عربها در آن زمان ، در كتابت خود از لغت و خط نبطى استفاده مىكردند .\r\nمتن دوم كه همان نقش « نماره » است مخلوطى از عربى و نبطى مىباشد و صاحب آن يك پادشاه عرب است كه بر گور او بوده است ، و كاتب عربى را با نبطى مخلوط كرده است و اين دلالت مىكند كه در آن زمان ، قوم نبطى بر عرب مسلط بوده است و نبطى ، زبان نوشتارى آن زمان به شمار مىآمده است ، جز اينكه بر عرب به كارگيرى الفاظ و جملات عربى ، در لابلاى جملات نبطى ، مىرساند كه عربها در آستانهء يك نهضت لغوى بوده‌اند و آنها ضرورت استعمال عربى را در نوشته‌هاى خود ، درك كرده بودند ، از اين رو الفاظ و جملات عربى را در اين متن نبطى وارد كرده‌اند و اين نخستين مرحله از مراحل استعمال عربى ، به جاى نبطى در نوشته‌ها به شمار مىرود .\r\nمتن حران در ميان اين متنها ، تنها متنى است كه توانسته است خود را از زبان نبطى رها كند . اين متن به زبان عربى شمالى ، نزديك به زبانى كه قرآن كريم با آن نازل گرديده ، نوشته شده است و يا حتى همان زبان است و از اين نظر ، داراى اهميت فراوان مىباشد ، زيرا كه تنها متن جاهلى است كه با اين زبان نوشته شده و به دست ما رسيده و نمايانگر تطور زبان كتابت ، نزد عرب شمالى است و نيز از لحاظ نوشتن حروف ، نزديكترين متن ، به نوشته‌هاى عربى اسلامى است كه به قرن اوّل هجرى بر مىگردند ، بنابراين از اين لحاظ هم ، اهميت دارد ، چون اين متن قديمىترين خطوط اسلامى را با خط جاهلى پيوند مىدهد .\r\nاستاد خليل يحيى نامى ، حروف خط نبطى را از روى بسيارى از نقوشى كه به قرنهاى مختلف مربوط مىشود ، بررسى و تحليل كرده است و شكلهاى حروف و تغييرات آن را ، از قديمىترين نوشتهء نبطى ، تا زمانى كه به آخرين شكل آن در عربى جاهلى برسد ، تتبع\r\n\r\n\r\n","description":"","footnote":"\r\n( 1 ) رمضان عبد التواب ، ص 45 .\r\n( 2 ) جواد على ، ج 7 ، ص 67 - 69 .\r\n","page_name":" 43 ","page_number":43},
  {"content":"\r\n\r\nنموده است ، « 1 » به گونه‌اى كه ديگر ، مجالى براى شك در پيدايش كتابت عربى از نبطى باقى نمىگذارد و مىدانيم كه خط نبطى چند قرن پيش از آن به نوبهء خود ، از خط آرامى پيدا شده است .\r\nالبته عوامل گوناگونى بر اين تطور كمك كرده است ، از جملهء آنها اين است كه نبطيان خط آرامى را كه به كار گرفتند ، خود آرامى نبودند « 2 » و عوامل ديگرى هم به آنها كمك كرده است ، مانند : ضعف يا قوت دست كاتبى كه اين نوشته‌ها را روى مواد سخت ، حكّ مىكرده است و همچنين عواملى مانند : رعايت آسانى ، سرعت در نوشتن ، يا استفاده از قلمهاى بيگانه و يا رعايت هماهنگى ميان خط و موادى كه بر آن نوشته مىشود . « 3 »\r\nاين سنگ نوشته‌هاى پنجگانه ، با وجود اينكه براى پژوهشگران ، بسيار با ارزش هستند ، در عين حال سه نقص دارند : « 4 » يك ، اندك بودن تعداد آنهاست . دوم ، دورى ميان تاريخ آنهاست كه مجال بررسى دقيق تطور آنها را سلب كرده است . سوم ، اين سنگ نوشته‌ها ، همگى در منقطهء شمالى بلاد عرب كه از علا و مداين صالح ، تا شمال حوران را در بر مىگيرد ، كشف شده ، از اين رو نقوش مزبور عراق به كار نمىآيد ، چون هيچ متن عربى در اين مكانها پيدا نشده است .\r\nالبته در مورد ريشهء الفباها نمىتوان حكم قاطعى داد ، چون كسى نمىتواند ادعا كند كه دانشمندان به همهء نوشته‌هاى قديمى دست پيدا كرده‌اند ، « 5 » ولى بررسى ترتيب حروف عربى و نامهاى آنها و شكلها و صورتهاى حروف و تحولى كه در آنها به وجود آمده ، اين فرصت را به ما مىدهد كه به وضوح ، تطور كتابت عربى و اشتقاق آن از كتابت نبطى را ببينيم و مىدانيم كه كتابت نبطى ، با كتابتهاى سامى ديگر رابطهء قوى و محكمى دارد ، و در بحثهاى آينده روشن خواهد شد كه كتابت عربى ، تا چه حد ويژگيهاى كتابت سامى را به طور عام و كتابت نبطى را به شكلى خاص در خود جاى داده است .\r\n\r\n\r\n","description":"","footnote":"\r\n( 1 ) خليل يحيى نامى ، ص 26 - 84 .\r\n( 2 ) . 210 .  P  ،  Diringer  . 2\r\n( 3 ) جواد على ، ج 7 ، ص 7 ، 193 ، 223 .\r\n( 4 ) ناصر الدين ، اسد ، ص 31 ؛ اسرائيل و لنفسون ، ص 194 .\r\n( 5 ) جواد على ، ج 7 . ص 69 .\r\n","page_name":" 44 ","page_number":44},
  {"content":"\r\n\r\n\r\nچهارم : مكان و زمان رشد و تطور نگارش عربى\r\nدر پايان اين بحث ، لازم است كه قضيهء مهمى را در تاريخ نگارش عربى بررسى كنيم و آن ، مكان و زمان رشد اين كتابت و تكامل آن است و اينكه كتابت عربى از چه راهى وارد حجاز و قلب جزيرة العرب شد ، زيرا اگر تا كنون ، تطور كتابت عربى از كتابت نبطى مورد قبول همه است ، در مورد مكان و زمان اين تطور ، ميان پژوهشگران اختلاف وجود دارد كه به دو دليل است : « 1 » 1 - اندك بودن سنگ نوشته‌هاى عرب جاهلى .\r\n2 - پيچيدگى خط عربى ، نزد مورخان قديم عرب و پراكندگى و تشويش روايات در اين زمينه .\r\nجز اينكه بررسى آنچه اين نقوش اندك ، به آن دلالت دارد و يارى جستن از آن ، در روشن كردن وضع روايات عربى ، ما را در جهت رسيدن به نتايج قابل قبولى كه تا كنون به دست آمده تا حدى كمك مىكند و ما همچنين در انتظار نقوش جديدى هستيم كه در آينده ، در جزيرة العرب و اطراف آن به عمل آيد .\r\nبيشتر روايات عربى ، بر انتقال كتابت از حيره به مكه ، از طريق دومة الجندل « 2 » دلالت دارد .\r\nروايت شده كه عامر شعبى ( 19 - 103 ق ) گفته است : « 3 » « از مهاجران پرسيديم كه نوشتن را از كجا آموختيد ؟ گفتند : از اهل حيره و از اهل حيره پرسيدند كه شما از كجا آموختيد ؟\r\nگفتند : از اهل انبار . » اين روايت از يحيى بن جعد ، « 4 » از زياد بن انعم معافرى ( متوفى حدود 100 ق ) از ابن عباس « 5 » نيز روايت شده است . همچنين از اصمعى روايت شده كه گفت : « 6 »\r\n\r\n\r\n","description":"","footnote":"\r\n( 1 ) خليل يحيى نامى ، ص 102 و نيز : 212 .  P  ،  Diringer \r\n( 2 ) دومة الجندل ، قلعه‌ها و روستاهايى ميان شام و مدينه نزديك دو كوه طى ، در هفت منزلى دمشق است . بنگريد به : معجم البلدان ، ياقوت حموى ، ج 4 ، ص 106 .\r\n( 3 ) ابن ابى داود ، ص 4 ، دانى ، المقنع فى معرفة مرسوم مصاحف اهل الامصار ، دمشق ، مكتب الدراسات الاسلامية ، 1940 م ، ص 9 ، المحكم از همين نويسنده ، ص 26 .\r\n( 4 ) . حمزهء اصفهانى ، ص 19 .\r\n( 5 ) . دانى المحكم ، ص 26 ، سيوطى ، المزهر ، ج 2 ، ص 349 .\r\n( 6 ) . ابن رسته ، الاعلاق النفيسه ، مجلد 7 ، ص 192 ، ابن خلكان ، ج 3 ، ص 30 .\r\n","page_name":" 45 ","page_number":45},
  {"content":"\r\n\r\n« گفته‌اند كه از قريش سؤال شد كه كتابت را از كجا ياد گرفتيد ؟ گفتند : از اهل حيره ، و به اهل حيره گفتند : كتابت را از كجا آموختيد ؟ گفتند : از اهل انبار . » در اينجا با اين مطلب كه مصادر عربى آورده‌اند ، كارى نداريم كه گويا اهل حيره و انبار كتابت را از يمن و يا از واضع آن كه مرامر و دو دوست او بودند ، ياد گرفته‌اند .\r\nمصادر عربى ، انتقال كتابت از حيره به مكه و باقى بلاد حجاز را ، به اشخاص معينى نسبت مىدهند . بلاذرى مىگويد : « 1 » « بشر بن عبد الملك برادر اكيدر بن عبد الملك بن عبد الجنّ كندى سكونى ، حاكم دومة الجندل ، به حيره آمده و زمانى در آنجا اقامت كرد و او نصرانى بود ، وى خط عربى را از اهل حيره ياد گرفت سپس براى انجام كارى به مكه آمد .\r\nسفيان بن امية بن عبد شمس و ابو قيس بن عبد مناف بن زهرة بن كلاب ، ديدند كه او ( بشر ) مىنويسد ، از وى خواستند كه خط را به آنها نيز ياد بدهد و او الفبا را به آنها ياد داد و سپس خط را به آنها ارائه كرد و آنها هم نوشتند ، سپس بشر و سفيان و ابو قيس ، براى تجارت به طايف رفتند ، غيلان بن سلمه ثقفى با آنها همراه شد و خط را از آنها آموخت و بشر از آنها جدا شد و به ديار مصر رفت ، در آنجا عمرو بن زرارة بن عدس خط را از او ياد گرفت و به عمرو كاتب شهرت يافت ، آنگاه بشر به شام رفت و جماعتى در آنجا خط را از او آموختند . » و در روايتى آمده است كه بشر به مكه رفت و با صهباء دختر حرب بن اميّه ، خواهر ابو سفيان ، ازدواج كرد و جماعتى از اهل مكه كتابت را از وى ياد گرفتند . « 2 »\r\nدر روايت ابن كلبى ( هشام بن محمد بن سائب متوفى 204 ق ) و هيثم بن عدس ( متوفى 207 ق ) آمده است كه انتقال دهندهء كتابت از عراق به حجاز ، حرب بن اميّه بود كه زمانى در حيره اقامت داشت و سپس به مكه باز گشته بود . « 3 »\r\nروايات در بعضى از مصادر ، با آنچه كه نقل كرديم تفاوتهاى اندكى دارند ، « 4 » ولى همه آنها اتفاق دارند بر اينكه كتابت اصالة در حجاز نبود و از يمن يا عراق يا سرزمين مدين و\r\n\r\n\r\n","description":"","footnote":"\r\n( 1 ) بلاذرى ، ص 476 .\r\n( 2 ) سيوطى ، المزهر ، ج 2 ، ص 346 .\r\n( 3 ) حمزهء اصفهانى ، ص 19 ، ابن خلكان ، ج 3 ، ص 30 .\r\n( 4 ) بطليوسى ، ص 88 ؛ ابن خلكان ، ج 3 ، ص 30 .\r\n","page_name":" 46 ","page_number":46},
  {"content":"\r\n\r\nاطراف شام به حجاز آمد . « 1 »\r\nپيشتر گفتيم كه از نظر مصادر عربى ، محل اختراع كتابت عربى شهر انبار بوده ، ولى سنگ نوشته‌هايى كه در شمال جزيره كشف شده ، دلالت دارند بر اينكه كتابت در شمال جزيره ، در بلاد انباط تولد و رشد يافت سپس تحت تأثير شرايط سياسى به طرف مشرق « 2 » رفت و در شهرهاى عربى ، در عراق زمينه مناسبى پيدا كرد كه تحول و اصالت يابد و در حيره و ساير آباديهاى عربى كه قبلا به آنها اشاره شد ، منتشر گردد .\r\nبنابراين ، گسترش كتابت ميان عرب عراق پيش از اسلام ، امرى مسلم است و در آن شكى نيست ، همچنين رابطهء مكه با اهل حيره ، و اهل حيره با مكه نيز مسلم است ، از اين رو بعيد نيست كه بعضى از اهالى مكه و مدينه ، كتابت را از اهل حيره ياد گرفته باشند و همانها ، به قريش و غير قريش ياد داده باشند . « 3 » اما بايد دانست كه تا كنون حتى يك متن جاهلى مكتوب كه مربوط به عرب عراق باشد كشف نشده « 4 » و شايد عامل جغرافيايى و كيفيت و موادى كه در كتابت ، مورد استفاده واقع مىشده ، در اين امر مؤثر بوده است . « 5 »\r\nاستاد خليل يحيى نامى ، اين مطلب را انكار مىكند كه خط نبطى ، تحول يافته و به كتابت عربى ، در حيره و يا بلاد « غساسنه » منتقل شده است ، به اين بيان كه حيره و بلاد غساسنه ، پيش از اسلام ، فرهنگ سريانى داشته است ، چون مردم آنجاها نصرانى بودند و خط سريانى ، خط رسمى اين بلاد بود و در نتيجه او منكر آن مىشود كه قلم نبطيان بت پرست ، در سرزمينى كه فرهنگ نصرانى داشته متحول شده است و به همين جهت ، او انتقال قلم عربى از حيره به حجاز را ، انكار مىكند . « 6 »\r\n\r\n\r\n","description":"","footnote":"\r\n( 1 ) جواد على ، ج 1 ، ص 188 ، ابو بكر ابن عربى ، قسمت 4 ، ص 1946 .\r\n( 2 ) . 8 .  p  ،  Abbott  . 2\r\n( 3 ) . جواد على ، ج 7 ، ص 65 .\r\n( 4 ) جواد على ، ج 1 ، ص 192 : اشاره مىكند كه يك جهانگرد انگليسى به نام ( لوفتس ) سنگ نوشته‌اى كه با خط مسند نوشته شده بود در « وركاء » عراق پيدا كرد . و بنگريد به : ج 7 ، ص 61 .\r\n( 5 ) جواد على ، لهجة القرآن الكريم ، مقاله‌اى در مجلة المجمع العلمى العراقى ، مجلد سوم ، 1955 م ، ج 2 ، ص 283 - 284 .\r\n( 6 ) اصل الخط العربى ، ص 102 - 103 ، صلاح الدين منجد نيز همين نظر را دارد . بنگريد به : دراسات فى تاريخ العربى ، چاپ اوّل ، بيروت ، دار الكتاب الجديد ، 1972 م ، ص 12 - 13 .\r\n","page_name":" 47 ","page_number":47},
  {"content":"\r\n\r\nولى بايد گفت : گسترش نصرانيت در حيره و بلاد غساسنه ، « 1 » به معناى اين نيست كه آنها قلم سريانى را به كار مىبردند ، بلكه روايات عربى ، تصريح دارند بر اينكه : بشر بن عبد الملك نصرانى بود و عدى بن زيد نيز ، نصرانى بود و اين دو نفر ، در به كارگيرى كتابت عربى و گسترش آن ، پيش از اسلام ، نقش داشتند و تصادفى نيست كه دو سنگ نوشته ، از نقوش جاهلى كه عبارتند از : نقش حران و نقش زبد ، بنابر قول راجح ، به دست چند نفر نصرانى نوشته شده است . « 2 » بنابراين ، غرابتى ندارد اينكه عربها قلم واحدى داشته باشند ، خواه نصرانى باشند و خواه بت پرست . يك احتمال قوى در اينجا وجود دارد و آن اينكه كتابت عربى در حيره و انبار ، تحولى عظيم يافته و اين همان چيزى است كه مصادر عربى به « مرامر » و دو رفيق او نسبت داده‌اند ، البته اگر توجيهى كه ما براى كار آنها در گذشته ذكر كرديم ، درست باشد .\r\nآيا از مطالب ياد شده ، اين نتيجه گرفته مىشود كه تنها طريق رسيدن كتابت عربى به حجاز ، همان حيره و دومة الجندل بوده است ؟ دليلى وجود ندارد كه ورود مستقيم كتابت عربى از قسمتهاى شمالى به حجاز را نفى كند ، به ويژه كه بسيارى از كتابهاى نبطى از طرف شمال يعنى از حجر ( شهرهاى صالح ) ، علا و تيماء به شهرهاى حجاز رسيده است ، به اضافه كه ميان اهل حجاز و بلاد شام ، روابط تجارى مستمرى وجود داشته است .\r\nبنابراين ، ارتباط حجاز با قسمتهاى جنوب ، مانند بلاد انباط و اينكه سنگ نوشته‌هاى نبطى ، همگى از اين سرزمين است و وجود رابطهء دائمى ميان آنها ، همگى از عواملى هستند كه تطور كتابت عربى را در اين سرزمين تشجيع مىكنند . « 3 »\r\nشكى نيست كه اكنون دلايل كافى براى دادن حكم قطعى درباره اين عوامل در دست نيست و آنچه هست ، روايات عربى و سنگ نوشته‌هاى اندكى است كه تا حدى مىتوان نتايج قابل قبولى از آنها كسب كرد .\r\nدربارهء زمان رشد كتابت عربى و تاريخ استوارى و انتقال آن به حجاز بايد بگوييم كه\r\n\r\n\r\n","description":"","footnote":"\r\n( 1 ) دربارهء ديانت اهل حيره و غساسنه ، نك : ابن رسته ، مجلد 7 ، ص 17 ، يعقوبى ، كتاب البلدان ، ليدن ، ( چاپ شده در آخر الاعلاق النيسة ، 1891 م ، ص 309 ، ابن دريد ، الاشتقاق ، ص 11 ، سيوطى ، المزهر ، ج 1 ، ص 212 .\r\n( 2 ) . 13 - 12 .  p  ،  Abbott  . 2 .\r\n( 3 ) همان مصدر ، ص 8 ، 12 .\r\n","page_name":" 48 ","page_number":48},
  {"content":"\r\n\r\nمصادر عربى آن را به نامهاى گروهى از اشخاص پيوند داده است ، طبق اين روايات ، مواضع كتابت عربى ، سه نفر از قبيلهء طى از شهر انبار بودند و انتقال دهندهء آن به شهر مكه ، يا بشر بن عبد الملك بود كه آن را از اهل حيره « 1 » و يا از اهل انبار « 2 » ياد گرفت و يا حرب بن اميّه ، يا سفيان و ابو قيس بن عبد المناف بودند كه آن را از بشر بن عبد الملك ، يا از اهل حيره و يا از واضعين آن « 3 » ياد گرفتند . از اين روايت فهميده مىشود كه انتقال كتابت به حجاز ، حدود يك نسل يا دو نسل پيش از اسلام صورت گرفته ، زيرا بشر بن عبد الملك برادر اكيدر بن عبد الملك كندى ، امير دومة الجندل بود كه پيامبر صلّى اللّه عليه و آله و سلم در ماه ربيع الاول در چهل و نهمين ماه از هجرت خود با او جنگيد و اهل دومة الجندل فرار كردند و مسلمانان در آنجا كسى را نيافتند « 4 » و پيامبر صلّى اللّه عليه و آله و سلم خالد بن وليد را از تبوك به آنجا فرستاد و او اكيدر را گرفت و پيش پيامبر آورد و پيامبر خون او را محترم شمرد و با او به دادن جزيه ، صلح كرد و او را رها نمود و او به آبادى خود بازگشت . « 5 »\r\nهمچنين سفيان ، حرب و ابو قيس از رجال معروف مكه بودند و به گفتهء ابن حبيب ، ابو قيس در مسايل جارى قريش ، براى آنها نويسندگى مىكرد « 6 » و چه بسا مصادر عربى ، با استناد به اين اخبار ، معتقدند كه كتابت عربى ، نزديك به عصر نزول قرآن و اندكى پيش از اسلام ، « 7 » حادث شده است . آيا معناى آن اين است كه در مكه و حجاز پيش از اين تاريخ ، از كتابت خبرى نبوده ؟ و يا در آنجا كتابت ديگرى ، مانند خط « مسند » وجود داشته است ؟\r\nو آيا وقتى « قصى » در حدود سال 440 ميلادى ، « 8 » به برادر خود « رزاح » كه در اطراف شام بود ، نامه نوشت ، با خط عربى بود ، يا نبطى و يا غير از آن ؟ اكنون نمىتوان به هيچ يك از\r\n\r\n\r\n","description":"","footnote":"\r\n( 1 ) بلاذرى ، ص 476 .\r\n( 2 ) ابن ابى داود ، ص 4 ؛ سيوطى ، المزهر ، ج 2 ، ص 346 .\r\n( 3 ) بلاذرى ، ص 276 ، و جهشيارى ، ص 1 ، ابن نديم ، ص 5 ، قلقشندى ، ج 3 ، ص 14 .\r\n( 4 ) واقدى ، ج 1 ، ص 402 ، ابن سعد ، ج 2 ، ص 62 .\r\n( 5 ) واقدى ، ج 2 ، ص 526 ، ابن سعد ، ج 3 ، ص 1025 .\r\n( 6 ) المنحق ، ص 90 .\r\n( 7 ) حمزهء اصفهانى ، ص 19 ، زمخشرى ، الكشاف ، چاپ دوم ، قاهره ، مكتبة التجارية الكبرى ، 1953 م ، ج 2 ، ص 217 ، ابن خلكان ، ج 3 ، ص 30 .\r\n( 8 ) .  Abbott , p  8\r\n","page_name":" 49 ","page_number":49},
  {"content":"\r\n\r\nاين پرسشها ، پاسخ قطعى داد ، ولى در يك شعر از يك شاعر كندى ، از دومة الجندل ، از قبيلهء بشر بن عبد الملك اشاره‌اى وجود دارد . او در اين شعر ، به خاطر نقشى كه بشر در تعليم كتابت به قريش دارد ، به آنها منت مىگذارد و پس از چند بيت در پايان مىگويد : « 1 »\r\n و اغنيتموا عن مسند الحىّ حمير * و ما زبرت فى الصحف اقيال حميرا \r\n( شما از خط « مسند » كه قبيلهء حمير داشت و از آنچه كه حاكمان حمير ، در صحيفه‌ها نوشته بودند بى نياز شديد ) .\r\nگويا اين شعر اشاره دارد ، بر اينكه قريش پيش از آن ، خط « مسند » را به كار مىگرفتند و البته اين تنها يك ادعاست و ما اكنون دليلى بر ردّ يا قبول آن نداريم .\r\nاز آنچه كه گفته شد ، نبايد چنين نتيجه گرفت كه كتابت عربى ، نزديكيهاى ظهور اسلام اختراع شده است زيرا كه اين روايات تنها تاريخ انتقال كتابت به مكه را بيان مىكنند و سنگ نوشته‌هاى عرب جاهلى نشان مىدهد كه كتابت عربى از آغاز قرن چهارم ميلادى به بعد ويژگيهاى خاص خود را آغاز كرده است ( تاريخ نقش نماره سال 328 ميلادى است ) و نيز كتابت عربى را با ويژگيهاى آن در نقش « زبد » ( 512 ميلادى ) مىيابيم و از همين جاست كه بسيارى از پژوهشگران ، ترجيح مىدهند كه خط عربى ، ميان تاريخ نقش « نماره » و تاريخ نقش « زبد » پيدا شده و رشد يافته است « 2 » و تاريخ نقش « زبد » ما را به دوره‌اى مىبرد كه احتمال دارد سه مرد طايى ( مرامر و دوستانش ) در آن زمان و يا نزديك به آن زندگى مىكرده‌اند ، « 3 » و مصادر عربى ، گمان كرده‌اند ، آنها بودند كه كتابت عربى را وضع كردند . به نظر مىرسد كه اين اشخاص نقش مهمى در تطور كتابت عربى و گسترش آن در عراق داشتند ، تا جايى كه روايات ، آنها را واضع كتابت معرفى كرده‌اند و نقش « حران » ( 568 ميلادى ) كتابت عربى كاملى را با تمام ويژگيهاى آن به ما ارائه مىدهد .\r\nبنابراين ، كتابت عربى ، از زمان نقش « نماره » ( 328 ميلادى ) به بعد ، استعمال مىشد و در طى چند قرن ، پيش از انتقال آن به مكه و حجاز ( اندكى پيش از اسلام ، اگر روايات مصادر\r\n\r\n\r\n","description":"","footnote":"\r\n( 1 ) سيوطى ، المزهر ، ج 2 ، ص 347 .\r\n( 2 ) طه باقر ، ص 59 ، اسرائيل و لفنسون ، ص 201 .\r\n( 3 ) . 8 .  Abbott , p  3\r\n","page_name":" 50 ","page_number":50},
  {"content":"\r\n\r\nعربى صحيح باشد ) تكامل يافته و قواعد آن استقرار پيدا كرده است ، به ويژه در حيره و شهرهاى عربى عراق به صورت گسترده‌اى به كار گرفته شده است و خط عربى ، وقتى به حجاز منتقل گرديد ، ويژگيهاى آن مشخص و قواعد آن ثابت بود ، البته اين بدان معنا نيست كه نيازهاى زبان را به طور كامل بر طرف مىساخت ( اين مطلب را در بحث بعدى روشن‌تر خواهيم كرد ) و اصحاب پيامبر صلّى اللّه عليه و آله و سلم با آشنايى كامل خط عربى را در بر طرف ساختن نياز حكومت جديد به كار گرفتند و اين بر خلاف گفتهء ابن قتيبه است كه مىگويد : « اصحاب همگى بيسواد بودند و جز يكى دو نفر كسى نوشتن بلد نبود و اگر مىنوشت كار او محكم و متقن نبود و در هجاى كلمات اشتباه مىكرد . » اينكه تعداد نويسندگان كم بوده‌اند ، همان گونه كه ابن قتيبه مىگويد ، شايد درست باشد ولى در حدّ يكى دو نفر نبوده ( چنان كه پيشتر گفتيم ) و اما اشتباه در هجاى كلمات كاملا مردود است ، زيرا همان گونه كه روشن خواهيم كرد ، اصحاب در تدوين پديده‌هاى لغوى كه در كتابت قرآن به كار بردند ، مهارت داشتند .\r\nالبته در هنگام سخن گفتن از ويژگيهاى رسم عثمانى كه خواهد آمد ، نبايد از نظر دور بداريم كه كتابت عربى ، از يك محيط لغوى ، به يك محيط ديگرى يعنى از عراق به حجاز منتقل شده است و شايد اين انتقال قسمت مهمى از كاستيهايى را كه در رسم عثمانى مىبينيم ، توجيه نمايد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nمبحث دوم ويژگيهاى نگارش عربى پيش از رسم عثمانى در پرتو كتابتهاى سامى\r\nاين بحث به بيان ويژگيهاى كتابت عربى ، در دو عصر جاهلى و اسلامى تا عصر نسخه بردارى مصاحف در خلافت عثمان ، اختصاص دارد و در اين بحث از مجموع سنگ نوشته‌ها و اسناد خطى كه به دست ما رسيده يارى خواهيم گرفت ، تا روشن شود كه رسم عثمانى در آن زمان تا چه حدى ويژگيهاى كتابت عربى را با خود داشته است ؟\r\n\r\nاول : اسناد قابل استفاده در اين بحث\r\nاسناد مكتوبى كه مربوط به اين دوره باشد جز شمار اندكى در دست پژوهشگران وجود ندارد و اين مطلب ، هم شامل عصر جاهليت و هم شامل عصر صدر اسلام مىشود و شك نيست كه اين تعداد اندك و محدود ، واقعيت كتابت عربى در آن زمان را نشان نمىدهد . در گذشته ديديم كه روايات زيادى بر استخدام كتابت عربى در عصر جاهلى ، دلالت دارد و پس از ظهور اسلام ، انگيزه‌هاى فراوانى پيدا شد كه كتابت به طور وسيعى گسترش يابد و روايات بر اين نكته تاكيد دارند كه در زمان حيات پيامبر اسلام صلّى اللّه عليه و آله و سلم كتابت\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nدر حد وسيعى انتشار يافت و قرآن در مكه - همان گونه كه خواهم گفت - نوشته مىشد و ثابت شده كه پيامبر صلّى اللّه عليه و آله و سلم به بعضى از اصحاب ، نوشتن حديث را اجازه داده بود . « 1 »\r\nكثرت نامه‌هايى كه پيامبر صلّى اللّه عليه و آله و سلم به پادشاهان و امراى عرب نوشت و آنها را به اسلام دعوت كرد ، قابل دقت و امعان نظر است و به شيوع كتابت در مناطق مختلف جزيرة العرب ، دلالت دارد ، ابن سعد 110 نامه را اسم برده است . « 2 » همچنين پيامبر صلّى اللّه عليه و آله و سلم براى هيأتهاى نمايندگى اعراب نيز نامه‌هايى نوشته است و ابن سعد بيش از هفتاد و هشت را نام مىبرد . « 3 »\r\nدكتر محمد حميد اللّه نيز ، از 246 نامه و رساله نام مىبرد كه به عهد نبوى مربوط مىشود . « 4 »\r\nهمهء اينها كه در واقع قسمتى از روايات مربوط به امر كتابت و نمونهء اندكى از آنچه بوده است مىباشد ، دلالت دارد بر اينكه كتابت ، يك امر شايعى بوده است و از مظاهر اين شيوع ، كثرت كسانى است كه گفته شده آنها كاتب پيامبر صلّى اللّه عليه و آله و سلم بودند . اينكه روايت شده وقتى اسلام آمد ، در مدينه تنها ده و اندى نفر مىنوشتند « 5 » اين مربوط به دورهء كوتاهى بوده است ، تا وقتى كه براى پيامبر صلّى اللّه عليه و آله و سلم كاتبان مخصوصى تعيين شد كه تنها كارشان كتابت براى آن حضرت بود و تعداد آنها به چهل نفر مىرسيد . « 6 » حتى بعضى از آنها را مىبينيم كه\r\n\r\n\r\n","description":"","footnote":"\r\n( 1 ) خطيب بغدادى ، تقييد العلم ، دمشق ، المعهد الفرنسى للدراسات العربية ، 1949 م ، ص 65 - 79 .\r\n( 2 ) ابن سعد ، ج 1 ، ص 258 - 290 ، ابن سلام ، الاموال ، چاپ اوّل ، قاهره ، مكتبة الكليّات الازهرية ، 1968 م ، ص 50 به بعد ، در اين كتاب نامه‌هاى بسيارى را از پيامبر نقل مىكند ، ابن قيم جوزى زاد المعاد فى هدى خير العباد ، چاپ اوّل ، قاهره ، المكتبة الحسينية ، 1928 ، ج 1 ، ص 30 - 31 .\r\n( 3 ) ابن سعد ، ج 1 ، ص 291 - 359 .\r\n( 4 ) مجموعة الوثائق السياسيّة ، ص 1 - 200 .\r\n( 5 ) بلوى در كتاب خود ( الف باء ، ج 1 ، ص 77 ) مىگويد : « اهل مدينه ، كتابت بلد نبودند و پيامبر صلّى اللّه عليه و آله و سلم اسراى بدر را دستور داد در صورتى كه مالى در اختيار ندارند ، هر كدامشان به ده نفر از كودكان مدينه ، خواندن و نوشتن ياد بدهند و آنگاه آزاد شوند .\r\nو بنگريد به : ابن سلام ، الأموال ، ص 170 ، بنا الساعاتى ، ج 14 ، ص 101 : المنجّد ، ص 24 . ولى اين دلالت ندارد كه اهل مدينه نوشتن بلد نبودند و اينكه تمام اسراى قريش بلد بودند . اين روايت به تعليم كودكان ، دلالت دارد نه بزرگان و اين نيازى است كه در تمام عصرها وجود دارد .\r\n( 6 ) دربارهء كاتبان پيامبر ( ص ) بنگريد به : بلاذرى ، ص 478 - 479 ، الاستيعاب فى معرفة الاصحاب ، ابن عبد البرّ ، قاهره ، مكتبة نهضة مصر ، 1960 م ، ج 1 ، ص 68 - 69 ، ابن عبد ربّه ، ج 4 ، ص 161 ؛ جوامع السيرة ، ابن حزم ، دار المعارف ، مصر ، ص 26 ، ابن قيم جوزى ، ج 1 ، ص 29 - 30 ، زبيدى ، حكمة الاشراق الى كتابت الآفاق ، چاپ اول ، سلسلة نوادر التراث ، مجموعهء پنجم ، قاهره ، لجنة التاليف و الترجمة و النشر ، 1954 م ، ص 84 ، نصر الهوزيلى ، المطالع النصريه ، چاپ دوم ، بولاق ، مطبعة الاميريه ، 1302\r\n","page_name":" 53 ","page_number":53},
  {"content":"\r\n\r\nكتابت سريانى و يا عبرانى « 1 » را آموخته بودند و پيامبر صلّى اللّه عليه و آله و سلم انگشترى از نقره داشت كه بر آن اين عبارت منقوش بود : ( محمّد رسول اللّه ) و نامه‌ها را با آن مهر مىكرد . « 2 »\r\nشك نيست كه به كارگيرى كتابت در عهد خلفاى راشدين به صورت گسترده و منظم ، متناسب با توسعهء دولت اسلامى جديد و افزايش نيازهاى آن به كتابت ، پيش رفت .\r\nبا توجه به مطالب بالا ، اينكه بعضى اندك بودن نامه‌هايى كه از آن زمان به دست ما رسيده ، به كم بودن تعداد كاتبان مربوط مىدانند ، « 3 » مطلبى است كه مراجعه و بررسى بيشترى را طلب مىكند و بر ماست كه دلايل ديگر آن را بررسى كنيم كه شايد آخرين آنها اين باشد كه عربها ، به حفظ اسناد و وثائق ، اهميّت نمىدادند . « 4 » حتى روايت شده كه نزد عمر بن خطاب ، يك صندوق پر از عهدنامه‌ها و پيمان نامه‌ها وجود داشت كه در آتش سوزى ديوان خلافت ، در سال 82 ق همگى سوختند « 5 » و ظاهر اين است كه از زمانهاى بسيار قديم ، به اين اسناد اهميت داده مىشد و راويان و مؤلفان ، بسيار گفته‌اند كه فلان كتاب يا نامه را از اصلى كه نزد خانوادهء كاتب محفوظ بوده نقل مىكنند . « 6 »\r\nابن نديم گفته است كه : نزد مردى از اهل مدينهء جديد كه محمد بن حسين نام داشت و كتابها و نامه‌ها را جمع آورى مىكرد ، چمدان بزرگى را ديده است كه در آن حدود سيصد رطل پوست ، دفتر ، كاغذ ، ورق و پوست نازك بود و در آن خطوط قديمى مربوط به موضوعات مختلف ، وجود داشت كه از جملهء آنها خطوط بعضى از كاتبان پيامبر صلّى اللّه عليه و آله و سلم و صحابه بود . « 7 »\r\n\r\n\r\n","description":"","footnote":"\r\nق ، ص 13 . ابن سعد وقتى متن نامه‌ها را در جلد اول از طبقات خود مىآورد ، اسامى بسيارى از كاتبان را ذكر مىكند . همچنين اسامى بسيارى از آنها در مجموعهء دكتر محمد حميد الله آمده است .\r\n( 1 ) ابن سعد ، ج 3 ، ص 358 ، ابن قتيبه ، المعارف ، ص 124 ، ابن ابى داود ، ص 3 .\r\n( 2 ) ابن سعد ، ج 1 ، ص 258 ، صولى ، ص 139 .\r\n( 3 ) ناصر نقشبندى ، منشأ الخط العربى ، ص 135 .\r\n( 4 ) . 13 .  Abbott , p  . 4\r\n( 5 ) محمد حميد الله ، ص ( ى ) از مقدمه .\r\n( 6 ) همان مصدر ، ص ( يا ) .\r\n( 7 ) ابن نديم ، الفهرست ، ص 40 - 41 .\r\n","page_name":" 54 ","page_number":54},
  {"content":"\r\n\r\nبه نظر مىرسد كه چيزى كه باعث تلف شدن اين اسناد شده است ، همان چيز ، علت مهم اندك بودن آنهاست ، به ويژه مواردى را كه در كتابت استفاده مىشد به ياد آوريم ، مانند : پوست حيوانات ، جريدهء خرما ، سنگ سفيد ، استخوان ، كاغذ و پوست نازك . در اينجا عامل ديگرى وجود دارد كه به از بين رفتن بسيارى از سنگ نوشته‌ها انجاميد و اين عامل غير از عامل آب و هواست و آن به كارگيرى مجدد قطعه‌هاى آثار قديمى ، چه منقوش و چه غير منقوش ، در بناهاى جديد مىباشد كه به صورت غير منظمى انجام مىگرفت . « 1 »\r\nاين بدان معنا نيست كه اميد پژوهشگران ، از كشف نوشته‌هاى عربى جديد كه به جاهليت و يا صدر اسلام بر مىگردد ، قطع شده است . بسيارى از پژوهشگران ، از سنگ نوشته‌هاى عربى كه در كوههاى حجاز « 2 » و اطراف جزيرة العرب « 3 » ديده‌اند ، خبر داده‌اند . اين اسناد در انتظار كسى است كه آنها را بررسى كند و منتشر سازد . « 4 »\r\nما در بررسى ويژگيهاى كتابت نبطى ، به مجموعهء سنگ نوشته‌هايى كه استاد خليل يحيى نامى ، در تطور كتابت نبطى به كتابت عربى ، آنها را بررسى كرده است ، اعتماد خواهيم كرد ، زيرا كه آن مهمترين مجموعه‌اى است كه در اين زمينه در دست است . او 23 سنگ نوشتهء نبطى را بررسى كرده كه آخرين آنها نقش « نماره » است و تاريخ آنها از پايان قرن اوّل پيش از ميلاد تا سال 328 ميلادى كه تاريخ نقش « نماره » است ، امتداد يافته است .\r\nدر مبحث پيش ، از نقوش پنجگانهء عربى كه تاريخ آنها به پيش از اسلام مربوط مىشود ، سخن گفتيم . روشن‌ترين اين نقوش پنجگانه ، نقش « حران » است كه تاريخ آن 568 ميلاد است و نقش « ام جمال » اوّل كه تاريخ آن 250 ميلادى است ، به خط نبطى نوشته\r\n\r\n\r\n","description":"","footnote":"\r\n( 1 ) . 13 .  Abbott , p  ، فى شمال عرب الجزرية ، حمد الجاسر ، چاپ اوّل ، رياض ، دار اليمامة ، 1970 م ، ص 55 .\r\n( 2 )\r\n 2 . M . Hamidullah : Some Arabic Inscriprion of Medinah of the Early year of Hijrah , Islamic culture \r\n.  vol . 13 , N . 4 . October 1939 . p . 427  و نيز : محمد طاهر كردى ، تاريخ الخط ، ص 206 : از همين نويسنده ، تاريخ القرآن و غرائب رسمه و حكمه ، چاپ اوّل ، جده ، 1946 م ، ص 130 ، زاكيه محمد رشدى ، قسمت دوم ، مجلد 29 ، ص 31 .\r\n( 3 ) بنگريد به : حمد الجاسر ص 61 .\r\n( 4 ) جواد على ، السيرة النبوية ، ص 16 .\r\n","page_name":" 55 ","page_number":55},
  {"content":"\r\n\r\nشده ، با اينكه كاتب آن عرب است و اين مىرساند كه عربها خط نبطى را به كار مىبردند و نقش « نماره » ويژگيهاى هر دو كتابت نبطى و عربى را در خود دارد و نقش « زبد » كه تاريخ آن 512 ميلادى مىباشد ، به عربى نزديكتر است ، با اينكه بعضى از بقاياى ويژگيهاى كتابت نبطى ، در آن مشاهده مىشود و آخرين اين نقوش ، نقش « ام جمال » دوم است و با اينكه اين نقش از لحاظ تاريخ جديدترين نقوش پنجگانه است ( چون تاريخ آن به اواخر قرن ششم ميلادى بر مىگردد ) در عين حال قرائت آن ، همچنان مورد اختلاف است ، به اضافهء اينكه يك طرف اين نقش ناقص مىباشد « 1 » نوشته‌هاى عربى كه تاريخ آنها به قرن اوّل هجرى بر مىگردد ، به گفتهء پژوهشگران حدود بيست متن است كه بعضى از آنها سنگ نوشته و بعضى مخطوط است . « 2 » اما آن مقدار از آنها كه در دسترس تحقيق است ، تعداد محدودى مىباشد . « 3 » و بيشتر آنها به نيمهء دوم اين قرن ، مربوط است و ما در تحقيق خود دربارهء ويژگيهاى كتابت عربى ، از عهد خلافت عثمان تجاوز نخواهيم كرد .\r\nشايد مهمترين متن نوشتارى كه از اين دوره در دست است ، نقش قاهره باشد كه تاريخ 31 هجرى قمرى را دارد و آن سنگ قبر مردى است كه نامش عبد الرحمن بن خير بود و آقاى حسن محمد هوارى ، در سال 1929 ميلادى ، در مجموعه‌اى از سنگ قبرها پيدا كرد كه از قديمىترين قبرستانهاى قاهره و اسوان جمع آورى شده بود و در ( دار الآثار العربية ) در مصر نگهدارى مىشد و اندازهء آن 38 - 71 سانتيمتر بود . « 4 »\r\nنقش قاهره ، تنها نقش باقى مانده از اين دوره است كه در تاريخ آن هيچ گونه شكى وجود ندارد و به روشنى خوانده مىشود . دكتر محمد حميد اللّه تعدادى سنگ نوشته در قلهء\r\n\r\n\r\n","description":"","footnote":"\r\n( 1 ) دربارهء قرائت اين نقش و تاريخ كشف آن ، بنگريد به : ناصر نقشبندى ، منشأ الخط العربى ، ص 133 ، زاكية محمد رشدى ، مجلد 29 ، ص 39 ، دكتر رمضان عبد التواب ، ص 43 .\r\n( 2 ) حسن محمد هوارى ، اقدم اثر اسلامى ، مقاله‌اى در مجلهء الهلال ، جزء دهم ، 1930 م ، ص 1181 - 1183 ، دكتر زاكيه محمد رشدى ، مجلد 29 ، ص 40 - 56 و نيز : . 15 .  Abbott , p \r\n( 3 ) ابراهيم جمعه ، دراسة فى تطور الكتابات الكوفية ، قاهره ، دار الفكر العربى ، 1969 م ، ص 127 .\r\n( 4 ) حسن محمد هوارى ، ص 1179 ، اسرائيل و لفنسون ، ص 202 ، جواد على ، ج 7 ، ص 345 كه عكس آن در مجلهء الهلال ، ج 10 ، ص 1179 منتشر شده ، خليل يحيى نامى ، لوح 7 ، ناصر الدين اسد ، ص 30 و نيز :  Abbott , p . I . III \r\n","page_name":" 56 ","page_number":56},
  {"content":"\r\n\r\nجنوبى كوه سلع ، نزديك مدينهء منوره پيدا كرده و تحقيقات خود را دربارهء اين نقوش ، در مقاله‌اى كه پيشتر به آن اشاره كرديم ، منتشر ساخته است و آن هفت سنگ نوشته است كه بعضى از آنها جمله‌هاى كاملى دارد و بعضى ديگر تنها چند اسم را پشت سر هم دارد ، به تعبير ( من فلان بن فلان هستم ) و نام ابوبكر و عمر ، در بسيارى از آنها تكرار شده است . به عنوان نمونه به اين متن توجه كنيد : « 1 » 1 . « امسى و اصبح عمر » 2 . « و ابوبكر يتودعان ( يتوبان ؟ يتضرعان ) » 3 . « الى اللّه من كل » 4 . « ما يكره » دكتر محمد حميد اللّه ترجيح داده است كه بيشتر اين نقوش ، به سال پنجم هجرى و به غزوهء خندق مربوط مىشود .\r\nمطلبى كه در اينجا بايد به آن اشاره كنيم ، اين است كه آقاى عبد العزيز دالى ، در رسالهء دكتراى خود كه به دانشكدهء ادبيات دانشگاه قاهره ، تحت عنوان : « البرديات العربية فى مصر :\r\nدراسة لغوية » تقديم كرده ، به مجموعه‌اى كه ( جزو همان ) آن را منتشر ساخته و در دار الكتب المصريه ، نگهدارى مىشود ، اعتماد كرده است . تاريخ اين يافته‌ها كه مورد بررسى قرار گرفته ، از قرن اوّل تا نيمهء قرن چهارم هجرى امتداد دارد و بيشتر يافته‌هاى قرن اوّل ، به ده سال اخير آن مربوط مىشود . آنها از اين نظر چندان فايده‌اى در اينجا ندارند مگر اين مطلب كه ملاحظه مىشود ، در يافته‌هاى قرن اوّل ، بعضى از كلمات ويژگيهايى دارد كه در رسم عثمانى آمده ، ولى اكنون متروك شده است ، مانند كتابت كلمهء « شىء » با الفى كه ميان شين و ياء قرار گرفته ، به اين شكل : « شاى » و مانند اثبات الف بعد از و او فعل كه محقق آن را خطايى از كاتب دانسته است و به زودى اين نمونه‌ها در جاى خود مورد بحث قرار مىدهيم . « 2 »\r\n\r\n\r\n","description":"","footnote":"\r\n( 1 ) صورتهاى اين نقوش ، در مقالهء دكتر محمد حميد اللّه كه به آن اشاره شد ، موجود است و نيز ، بنگريد به : ناصر نقشبندى ، منشأ الخط العربى ، ص 137 - 138 ، سهيله جبورى ، الخط العربى و تطوره فى العصور العباسية فى العراق ، بغداد ، المكتبة الاهلية ، 1962 م ، ص 32 .\r\n( 2 ) عبد العزيز والى ، البرديات العربية فى مصر ، دراسة لغوية ، بدون تاريخ از اين كتاب ، نسخه‌اى در كتابخانهء دانشگاه قاهره ، به\r\n","page_name":" 57 ","page_number":57},
  {"content":"\r\n\r\nدر اينجا يافته‌اى است كه تاريخ آن ، بنابر قول راجح ، به سال 22 هجرى بر مىگردد و به عربى و يونانى نوشته شده است . در اين متن پس از كلمهء 22 ، يك يا دو كلمه محو شده است ، و اگر اين تاريخ درست باشد ، اين متن ، سند بسيار مهمى در تاريخ تطور خط و كتابت عربى به شمار مىرود و متاسفانه بحث كافى دربارهء اين متن و صورت روشنى از آن را در جايى نديدم . « 1 »\r\nدر اينجا لازم است ، به نامه‌هايى اشاره كنيم كه پيامبر صلّى اللّه عليه و آله و سلم آنها را پس از بازگشت از حديبيه ، به پادشاهان فرستاد و به قيصر روم « هرقل » ، « كسرى » پادشاه فارس ، « نجاشى » پادشاه حبشه ، « مقوقس » پادشاه اسكندريه ، « منذر بن ساوى العبدى » پادشاه بحرين و غير آنها نامه‌هايى فرستاد و طى آن ، آنها را به اسلام دعوت نمود . « 2 »\r\nامروز در دست پژوهشگران ، متنهايى وجود دارد كه گفته مىشود چهار تا از آن نامه‌هاست : يكى نامهء پيامبر صلّى اللّه عليه و آله و سلم به مقوقس است كه نخستين بار در سال 1854 ميلادى منتشر شد و گويا اصل آن در يكى از موزه‌هاى استانبول موجود است . « 3 » دوم ، نامهء فرستاده شده به منذر بن ساوى است كه اولين بار در سال 1863 ميلادى منتشر شد و گفته مىشود كه در يكى از موزه‌هاى وين نگهدارى مىشود . « 4 » سوم ، نامهء فرستاده شده به نجاشى در\r\n\r\n\r\n","description":"","footnote":"\r\nشمارهء 511 موجود است .\r\n( 1 ) صورت آن در كتاب خانم  N . Abbott  ، لوح 4 ، منتشر شده است . او گفته است كه اين متن ، به شمارهء 558 در مجموعهء ارشيدون اينر قرار دارد و همين متن را ناصر نقشبندى ، در آخر مقالهء خود دربارهء منشأ خط عربى منتشر كرده است و والى آن را ( ص 46 ) طورى خوانده كه با خواندن نقشبندى فرق مىكند و آن را با قواعد املايى جديد نوشته است . سطر آخر آن را چنين خوانده : « سنة اثنتين و عشرين كتبه ابن حديده » نمىدانم آيا صورت واضحى از اين متن پيش او بوده كه توانسته است چنين بخواند يا نه ؟ بحث مفصل در اين موضوع را در فصل پنجم ملاحظه كنيد .\r\n( 2 ) ابن هشام ، قسمت دوم ، ص 607\r\n( 3 ) دربارهء صورت اين نامه و تاريخ دستيابى به آن و بحثهايى كه راجع به آن انجام گرفته است ، بنگريد به : مجلة الهلال ، ج 2 ، ص 103 و ج 3 ، ص 60 - 61 ، حسن هوارى ، ص 1185 ، دكتر محمد حميد اللّه ، ص 50 ، ناصر نقشبندى ، منشأ الخط العربى ، ص 135 و نيز :\r\n430 .  M . Hmidullah , p \r\n( 4 ) محمّد حميد اللّه ، الوثائق ، ص 56 و مقالهء انگليسى او ، ص 432 ، ناصر نقشبندى ، منشأ الخط العربى ، ص 136 .\r\n","page_name":" 58 ","page_number":58},
  {"content":"\r\n\r\nحبشه است كه در سال 1940 ميلادى منتشر شد « 1 » و آخرين آنها نامهء فرستاده شده به هرقل ، بزرگ روم است كه در اين اواخر منتشر شده است . « 2 »\r\nدكتر محمد حميد اللّه ، دو نامه مربوط به مقوقس و منذر را در مقاله‌اى كه پيش از اين ياد كرديم ، بررسى نموده است و به تفصيل از اعتراضهاى مستشرقان به صحت و اصالت اين نامه‌ها ، پاسخ داده و همه را از بين برده است و به اين نتيجه رسيده كه اين اعتراضها در مقابل بحث علمى دقيق وارد نيست و در عين حال ، او در بحثهاى خود ، مانند يك دانشمند محقق ، متوقف مىشود و به طور قطع به صحت اين اصول حكم نمىكند ، بلكه به ردّ اين شبهات كه دربارهء صحت آنها عنوان شده است ، مىپردازد و مسأله را در انتظار نفى يا اثبات جديد ، رها مىكند « 3 » و اگر اين دو نامه ، از اين تحقيق برخوردار بوده‌اند ، دو نامه ديگر بهرهء كمترى از تحقيق برده‌اند و اين نامه‌ها همچنان در انتظار يك تحقيق فرا گير و از روى خبره‌گى و آشنايى واسع با نوع خطوط آن دوره‌اند . به اضافهء اينكه اصل اين نامه‌ها نه صورت آنها ، احتياج به بررسى آزمايشگاهى دارد و امكاناتى مىخواهد كه اين بحث از فراهم كردن آنها ناتوان است . « 4 »\r\nدكتر طاهر احمد مكّى مىگويد : « 5 » « نظر دربارهء اصالت آنها هر چه باشد ، رسم الخط آنها بدون شك روش كتابت نامه‌ها در قرن اوّل هجرى را نشان مىدهد . » ، ولى اين نتيجه گيرى نياز به تحقيقى دارد كه اندكى پيش ، به آن اشاره كرديم و پيش از چنين تحقيقى ، حكم دادن چندان آسان نيست ، ولى مىتوانيم در اينجا به قسمتى از ويژگيهاى كتابت اين نامه‌ها اشاره كنيم و آن كتابت فتحهء بلند « الف » در وسط كلمات است و در حالى كه در كلمهء « الكتاب » در نامهء مقوقس و در دو كلمه « ساوى و اقام » در نامهء منذر ، به وضوح مىبينيم كه « الف » اثبات شده است ، مىبينيم كه « الف » در كلمه « سلام » در هر دو نامه ، به روش نامأنوسى آمده است و گويا كه اين كلمه « سلم » بدون الف نوشته شده و سپس ميان لام و\r\n\r\n\r\n","description":"","footnote":"\r\n( 1 ) ناصر نقشبندى ، ص 136 ، محمد حميد اللّه ، ص 26 .\r\n( 2 ) روزنامهء الاهرام ، شمارهء 2 / 12 / 1974 و 9 / 4 / 1975 م ، حميد اللّه ، ص 29 .\r\n( 3 ) ناصر الدين اسد ، ص 33 ، و بنگريد به : 434 .  M . Hamidullah , p \r\n( 4 ) منجّد صورتى از نامهء پيامبر صلّى اللّه عليه و آله و سلم به كسرى را آورده ( از اصل محفوظ در خزانهء هنرى فرعون ، بيروت ) ص 33 .\r\n( 5 ) دراسة فى مصادر الادب ، ص 53 .\r\n","page_name":" 59 ","page_number":59},
  {"content":"\r\n\r\nميم « الف » اضافه شده و در عين حال ، ارتباط دو حرف هم باقى مانده است .\r\nدر نامهء هرقل كه تصوير آن اخيرا منتشر شده است ، نمونه‌هاى پيشرفته‌ترى در رسم « الف » وجود دارد ، زيرا كه « الف » در تمام كلماتى كه در آنها « الف » وسط آمده به صورت معمول نوشته شده است « سلام ، الاسلام » يا « اهل ، تعالوا ، اربابا » و اين پديده‌اى است كه موجب توجه و دقت است .\r\nنامهء نجاشى نيز همين حالت را دارد و تمام كلماتى كه داراى الف وسطى است ، الف در آنها ثبت شده است « سلام ، الاسلام ، القاها ، الموالاة ، طاعته » همچنين در اين نامه مىبينيم كه همزهء وصل از كلمهء « ابن » در « عيسى بن مريم » حذف شده است ، البته بايد تذكر بدهيم كه بعضى از كلمات در اين نامه‌ها ، محو و يا مغشوش شده و خواندن آنها ممكن نيست .\r\n\r\nدوم : ويژگيهاى كتابت عربى پيش از رسم عثمانى\r\nدر اينجا براى ما اهميت ندارد كه دربارهء نوع خط نقوش و نوشته‌هاى پيش از رسم عثمانى ، سخن بگوييم و اينكه آيا اين خط ، به موج‌دار بودن و ملايم بودن ، ميل داشت و يا به خشكى و خشونت مايل بود ، يعنى اينكه آيا اين خط ، به كوفى و يا نسخ مايل بود و يا آميزه‌اى از اين دو بود ؟ « 1 » البته اين بحث در بررسى فنى خط عربى و تاريخ تطور آن كه اكنون موضوع بحث ما نيست ، اهميت دارد ، به همان اندازه كه براى ما سخن گفتن از رابطهء علامتهاى نوشتارى با صداهاى لغوى و ميزان وفادارى اين علامتها به اين صداها و نيز چگونگى پى در پى آمدن اين علامتها در داخل كلمات و ارتباط آنها با يكديگر ، اهميت دارد .\r\nدانشمندان ، صداهاى لغوى را به طور كلى به دو قسم مهم تقسيم مىكنند : « 2 »\r\n\r\n\r\n","description":"","footnote":"\r\n( 1 ) قلقشندى ، ج 3 ، ص 5 ، حسن هوارى ، ص 1188 ، بلا شر ، ج 1 ، ص 72 ، طاهر احمد مكى ، ص 57 - 59 و نيز :\r\n16 .  N . Abbott , p  ، 213 - 212 .  Diringerpp \r\n( 2 ) به كارگيرى دو اصطلاح كه نشان دهندهء اصطلاح غربى (  Cosonant  ) و (  Vowel  ) نزد دانشمندان آوا شناسى باشد ، از مشكلات مهمى است كه محقق عربى با آن مواجه است . در اينجا ما در صدد تحقيق دربارهء تعبيراتى كه پيشينيان در اين باره داشتند و تعبيراتى كه دانشمندان معاصر عربى آنها را به كار مىبرند ، نيستيم . در اين باره بنگريد به : محمود سعران ، علم اللغة مقدمه للقارئ العربى ، دار المعارف مصر ، 1962 م ، ص 26 - 32 ، عبد الصبور شاهين ، مقدمه كتاب « العربية الفصحى » ، بيروت ،\r\n","page_name":" 60 ","page_number":60},
  {"content":"\r\n\r\nقسم اوّل را صداهاى صامت (  cosonants  ) و قسم دوم را حركتها (  Vowels  ) « 1 » مىنامند .\r\nاين تقسيم بندى ، پايه‌هاى مختلفى دارد كه مهمترين آنها اساس فيزيولوژى است . صدايى كه حادث مىشود ، هوا را در مجراى حلق و دهان دفع مىكند ، بدون اينكه در آنجا مانعى باشد كه به طور كامل ، جلو مجراى هوا را بگيرد و يا آن را تنگ نمايد . خاصيت صدا اين است كه مالش قابل شنيدنى كه همراه با اهتراز تارهاى صوتى است ، ايجاد مىكند و همين را حركت مىناميم و آن صدايى است كه هميشه بلند است و هر صدايى كه اين تعريف بر آن صدق نكند ، صامت ناميده مىشود كه گاهى بلند و گاهى آهسته است . « 2 » در كنار اين تقسيم ، تقسيم ديگرى است كه بر اساس وضوح در شنيدن صدا قرار گرفته ، زيرا مهمترين خاصيت حركتها ، اين است كه آنها به طور آشكارى شنيده مىشوند « 3 » و نيز ، تقسيم ديگرى است كه بر اساس كاربرد صداست « 4 » و آن چيزى است كه در كاربرد صداهاى صامت و حركتها ، در زبانهاى سامى ، آشكار است و معناى اصلى كلمه ، به صداهاى صامت مربوط مىشود و حركتها تنها در اصطلاح و تعديل معنا اثر دارند ، « 5 » البته در اينجا نمىخواهيم به طور كامل ، مباحث صوتى و لغوى را مطرح سازيم . تنها به مقدارى كه ويژگيهاى كتابت و ميزان وفادارى آن در نماياندن صداهاى لغوى را توضيح دهد ، اكتفا كرديم .\r\n\r\n\r\n","description":"","footnote":"\r\nالمطبعة الكاتوليكية ، 1966 م ، ص 17 - 20 ، كمال محمد بشر ، علم اللغة العام : الاصوات ، قاهره ، دار المعارف ، 1971 م ، ص 91 و از همان نويسنده ، دراست : فى علم اللغة ، قاهره ، دار المعارف ، 1969 م ، قسمت اوّل ، 55 - 56 ، ولى در اينجا اعلام مىكنيم كه ما اصطلاح صوامت ( مفرد آن صامت ) را در مقابل اصطلاح اوّل و اصطلاح حركات كوتاه و بلند ( مفرد آن حركت ) را ، در مقابل اصطلاح دوم به كار مىگيريم ، زيرا به كارگيرى دو اصطلاح ، اخيرا شايع شده و ديگر اينكه مدلول آنها چيزى را مشخص مىكند كه از آنچه كه نزد علماى پيشين عربى است دور مىباشد ، به ويژه اصطلاح دوم .\r\n( 1 ) ابراهيم انيس ، الاصوات اللغوية ، چاپ دوم ، قاهره ، مكتبة الآنجلو المصرية ، 1971 م ، ص 26 ، محمود سعران ، ص 16 ، كمال محمد بشر ، الاصوات ، ص 91 .\r\n( 2 ) محمود سعران ، ص 16 .\r\n( 3 ) كمال محمد بشر ، الاصوات ، ص 92 .\r\n( 4 ) تمام حسان ، مناهج البحث فى اللغة ، قاهره ، مكتبة الآنجلو المصرية ، 1955 م ، ص 113 ، كمال محمد بشر ، الاصوات ، ص 92 .\r\n( 5 ) عبد الصبور شاهين ، القراءات القرانيه فى ضوء علم اللغة الحديث ، دار القلم ، 1966 م ، ص 43 ، رمضان عبد التواب ، ص 13 ، جواد على ، ج 7 ، ص 29 .\r\n","page_name":" 61 ","page_number":61},
  {"content":"\r\n\r\nنظام كتابت فينيقى از 22 حرف تشكيل شده است كه از هم جدا نوشته مىشوند و اين علامتها ، تنها نمايندهء صداهاى صامت هستند و به صداى حركتهاى بلند يا كوتاه « 1 » دلالت نمىكنند . كتابت فينيقى براى نشان دادن زبان آرامى ، به كار مىرفت و با گذشت زمان ، احتياج به نشان دادن حركتها هم آشكار شد و كاتبان آرامى ، در قرن نهم « 2 » و يا هشتم « 3 » پيش از ميلاد ، توانستند دو علامت و او و ياء صامت « يا نصف حركت » را براى نشان دادن ضمهء بلند و كسرهء بلند ، به ترتيب به كار برند و كتابت آرامى ، در طول چند قرن تطور و تغيير پيدا كرد ، بدون اينكه براى نشان دادن حركتهاى ديگر ، قدمى برداشته شود .\r\nهنگامى كه نبطيان ، كتابت آرامى را به كار گرفتند ، همين روش را به ارث بردند . كه علاوه بر حروف صامت ، در اشاره به دو حركت بلند ضمه و كسره ، از علامتهاى و او و ياى صامت استفاده مىشده و نقوش نبطى به دست آمده از قديمىترين آنها كه به پيش از ميلاد مربوط است ، تا جديدترين آنها كه همان نقش « نماره » است به همين مطلب دلالت دارند .\r\nدر نقشى كه مربوط به سال نهم پيش از ميلاد است ، اين كلمات ديده مىشود : « 4 » « ابوهى ( ابوها ) ، بيرح ( به معناى ماه ) ، الول ( ايلول ) ، مقيمو ( مقيم ) » و در نقشى كه تاريخ 76 ميلادى دارد ، اين كلمات وارد شده است : « 5 » « يقتربون سيرون ( سيروان نام ماهى است ) » و در نقش مورخ 150 ميلادى « 6 » كلمهء « اربعين » وارد شده و در نقش مورخ 210 ميلادى « 7 » كلمهء « يعلى » آمده و در نقش مورخ 267 ميلادى « 8 » كلمات « منوتر ، بيرح ، تموز » آمده و در نقش مورخ 270 ميلادى « 9 » كه همان نقش « ام الجمال » اوّل است كلمات « جذنمت ، تنوخ » آمده و در نقش « نماره » مورخ 328 ميلادى ، اين كلمات را مىبينيم : « ملوكهم ، مدينه ، بنيه ، الشعوب ،\r\n\r\n\r\n","description":"","footnote":"\r\n( 1 ) . 18 .  Beeston , p . 24 , Morag , p . 9 , Moscati , p  . 1\r\n( 2 ) . 9 .  Morag , p  . 2\r\n( 3 ) . 24 .  Beeston , p \r\n( 4 ) خليل يحيى نامى ، نقش شمارهء 4 ، ص 36 .\r\n( 5 ) همان مصدر ، نقش شمارهء 9 ، ص 41 .\r\n( 6 ) همان مصدر ، نقش شمارهء 14 ، ص 45 .\r\n( 7 ) همان مصدر ، نقش شمارهء 16 ، ص 66 .\r\n( 8 ) همان مصدر ، نقش شمارهء 19 ، ص 67 .\r\n( 9 ) همان مصدر ، نقش شمارهء 20 ، ص 69 .\r\n","page_name":" 62 ","page_number":62},
  {"content":"\r\n\r\nروم » .\r\nهمهء اين كلمات ، به استخدام دو علامت واو و ياء صامت ، در جهت نشان دادن ضمه و كسرهء بلند دلالت مىكنند ( البته اگر قرائت اين كلمات به گونه‌اى كه گفته شد درست باشد ) همين مطلب را در نقوش عربى هم مشاهده مىكنيم و مثلا در نقش « حران » مورخ 568 ميلادى ، اين كلمات را مىبينيم : « شرحيل ، شراحيل و المرطول » و در نقش قاهره ، مورخ 31 هجرى ، كلمات « الرحيم ، آمين ، ثلثين » را مىبينيم و اين موضوع ، در كتابت عربى به مثالهاى بيشترى نياز ندارد .\r\nكتابت عربى نيز ، آنچه را كه كتابت نبطى را از آرامى گرفته بود ، به ارث برد و در اشاره به ضمه و كسرهء بلند ، از علامتهاى واو و ياى صامت استفاده كرد . « 1 »\r\nكتابت آرامى ، در نشان دادن علامت فتحهء بلند موفق نبود ، بدان سان كه در ضمه و كسرهء بلند موفق بود ، ولى كتابت نبطى توانست علامت الف ، نخستين حرف ابجد « ( همزه و صداى صامت ) را براى دلالت بر فتحهء بلند در آخر كلمات ( نه در وسط آنها ) « 2 » به كار ببرد ، ولى بعضى از پژوهشگران ، اين تطور را به كتابت عربى نسبت داده‌اند . « 3 » از جملهء كلمات نبطى كه در آنها « الف » به كار نرفته است اين كلمات هستند : « بنه ( بناه ) ، حرثت ( حارثه ) ، ملكو ( مالك ) ، سلم ( سلام ) » و در نقش نماره : « التجّ ( التاج ) ، نزرو ( نزار ) ، نجرن ( نجران ) ، فرسو ( فارس ) » و در نقش حران : « شرحيل ( شراحيل ) ، ظلموا ( ظالم ) ، بعم ( بعام ) » و در نقش قاهره : « الرحمن ( الرحمان ) ، هذا ( هاذا ) ، اللهم ( اللاهم ) ، الكتب ( الكتاب ) ، جمدى ( جمادى ) ، ثلثين ( ثلاثين ) » و علامت فتحهء بلند را در آخر كلمات ، در نقش حران ثابت مىبينيم مانند : « انا ، ذا » و در نقش قاهره : « هذا ، اننا ، اذا » .\r\nبدين گونه ، نگارش عربى قبل از رسم عثمانى ، توانست يك نظام منطقى براى نشان دادن حركتهاى بلند سه گانه به وجود آورد و آن به كارگيرى علامتهاى سه حرف صامت الف ( همزه ) ، واو و ياء بود ، ولى در همان حال كه اشاره به ضمه و كسرهء بلند به خوبى جا\r\n\r\n\r\n","description":"","footnote":"\r\n( 1 ) جان كانتينو ، ص 150 و نيز : 15 . 14 .  MDrag , pp \r\n( 2 ) جواد على ، ج 7 ، ص 291 و بنگريد به : بر جشتراسر ، التطور النحوى للغة العربية ، قاهره ، چاپخانهء سماح ، 1929 م ، ص 27 .\r\n( 3 ) خليل يحيى نامى ، ص 88 و بنگريد به : . 26 .  Beeston , p  و . 15 .  Morag , p \r\n","page_name":" 63 ","page_number":63},
  {"content":"\r\n\r\nافتاده بود ، اشاره به فتحهء بلند هنوز كامل نشده بود . از اين رو مىبينيم كه در نقش حران و نقش قاهره ، علامت فتحهء بلند ، در آخر كلمات و نه در وسط آنها به كار گرفته شده است ، ولى در برديه‌اى كه پيشتر به آن اشاره كرديم ، علامت فتحهء بلند در كلمهء ( شاة ) در وسط كلمه به كار رفته است و در يكى از نقشهاى كوه سلع ، در نجد ، در كلمهء « عماره » الف ثبت شده است و در نقش ديگرى كلمهء « يتودعان يا يتوبان » با الف آمده كه به فتحهء بلند دلالت دارد ، در عين حال در همين آثار ، كلماتى وجود دارد كه مشتمل بر صداى فتحهء بلند است ، ولى در وسط كلمه ، علامتى براى آن آورده نشده است و اين نكته ، به روشنى دلالت دارد كه استخدام الف براى اشاره به فتحهء بلند در وسط كلمه ، به خوبى جا نيفتاده بود ، از اين رو گاهى استعمال مىشد و گاهى استعمال نمىشد .\r\nملاحظهء اين مطلب ، به آسانى ، اين ويژگى را در رسم عثمانى ، براى ما تفسير مىكند كه در اين رسم براى اشاره به فتحهء بلند ، گاهى الف آمده و گاهى نيامده است ، بر خلاف ضمه و كسرهء بلند كه در همه جا علامت آنها آمده است و ان شاء اللّه ، به زودى به تفصيل اين مطلب در محل خود خواهيم پرداخت .\r\nنه در نقوش نبطى و نه در نوشته‌هاى عربى كه مربوط به دوران پيش از رسم عثمانى است ، هيچ گونه علامتى براى اشاره به حركتهاى كوتاه ، وجود ندارد و به طورى كه گفته شد ، تنها به حركتهاى بلند اشاره شده است و اين موضوع ، قرائت درست اين نقوش را دشوار مىسازد .\r\nدر اينجا پرسش مهمى پيش مىآيد و آن اينكه كتابت نبطى ، در تحول خود از كتابت آرامى كه داراى 22 حرف بود ، چگونه توانست لغت عربى را كه داراى 28 حرف است پوشش بدهد ؟ دكتر جواد على مىگويد : « 1 » « مىبينيم كه حروف عربى ، نسبت به لغات سامى ديگر ، اضافه دارد و شايد آن لغات نيز حروف ديگرى داشته‌اند كه كمتر استعمال مىشده ، از اين رو از الفباى آنها حذف شده و نياز به آنها نبوده است » اين سخن و اين فرض ، در پاسخگويى از پرسش بالا ما را كمك نمىكند و هر چه باشد كتابت نبطى متأخر ، حروفى\r\n\r\n\r\n","description":"","footnote":"\r\n( 1 ) جواد على ، ج 7 ، ص 33 - 34 .\r\n","page_name":" 64 ","page_number":64},
  {"content":"\r\n\r\nداشته كه با حروف عربى برابرى مىكرده است . « 1 »\r\nبه پرسش سابق ، اين مطلب هم اضافه مىشود كه هم در كتابت نبطى و هم در كتابت عربى ، چندين حرف صامت با يك علامت نوشته مىشده به ويژه اگر توجه كنيم كه در اين نقوش ، كوچكترين اشاره‌اى براى تشخيص علامتهاى مشترك ديده نمىشود . حال كتابت عربى ، حتى پس از رسم عثمانى نيز تا مدتى همين گونه بود و به نظر مىرسد كه اين موضوع ، به موضوع ديگرى نيز مربوط مىشود و آن اتصال حروف بعضى از كلمات است . در نقوش نبطى قديم ، حروف به طور مستقل و جدا از هم بوده ، ولى در قرن اوّل ميلادى ، حروف به همديگر مربوط و متصل مىشوند ، به گونه‌اى كه اين اتصال ، شامل بيشتر كلماتى مىشود كه از دو حرف تشكيل شده‌اند ، و نيز شامل آن دسته از كلمات سه حرفى يا چند حرفى مىشود كه بيشتر متداول هستند و اين اتصال و ربط ، در دو قرن دوم و سوم ميلادى رشد مىكند به طورى كه در قرن چهارم ميلادى مىبينيم كه تقريبا همهء حروف كلمه را در بر مىگيرد و هر كلمه‌اى با حروف خود وحدت مستقلى مىيابد . اما بعضى از حروف از اين اتصال پيروى نكرده و به ما بعد خود متصل نشده‌اند و كتابت عربى نيز اين خاصيت را در اين حروف به ارث برد . اين حروف عبارتند از : « الف ، واو ، دال ، ذال ، راء و زاء . » « 2 »\r\nاين موضوع ، دو نتيجه در پى داشت : « 3 » 1 . بعضى از حروف ، وقتى در آخر كلمه قرار مىگيرند ، شكلى دارند كه با شكل آن در جاى ديگر كلمه متفاوت است .\r\n2 . بعضى از حروف شكلهاى خطى ويژهء خود را از دست دادند و با حروف ديگر مشتبه شدند ، به طورى كه تشخيص ميان آنها دشوار شد و براى اجتناب از اين خلط ، جز در زمانهاى بعدى كارى صورت نگرفت .\r\nگويا اشتراك چند حرف در يك علامت كه كتابت عربى آن را از كتابت نبطى ارث\r\n\r\n\r\n","description":"","footnote":"\r\n( 1 ) خليل يحيى نامى ، ص 87 .\r\n( 2 ) خليل يحيى نامى ، ص 85 - 86 .\r\n( 3 ) . 25 .  Beeston , p \r\n","page_name":" 65 ","page_number":65},
  {"content":"\r\n\r\nبرده است ، نتيجهء همين پيوند حروف در داخل كلمات است كه در قرون اوليهء پس از ميلاد ، در كتابت نبطى پيدا شد .\r\nدر كتابت عربى پيش از رسم عثمانى ، دو حرف مكرر كه حركتى ميان آنها فاصله نمىافتاد ، با يك علامت نوشته مىشد و آن همان است كه دانشمندان علوم عربى به آن « مدغم » مىگويند و ظاهرا در كتابت نبطى و بسيارى از كتابتهاى سامى نيز چنين بود و شايد اين موضوع مربوط به تلفظ بوده است . « 1 »\r\nدست كاتب در كتابت عربى ، مانند همهء كتابتهاى سامى ديگر ، از راست به چپ حركت مىكند . « 2 »\r\nنقوش عربى جاهلى و نقوش دورهء اسلامى ، به بعضى از ويژگيهاى نوشتارى دلالت مىكند كه قابل توجه است . مثلا در نقش « حران » كلمه « ظلموا » ( ظالم ) را مىبينيم كه در آخر آن واو قرار گرفته كه زايد بر حروف كلمه است ، ولى به يك ويژگى نوشتارى دلالت دارد كه در كتابت نبطى شايع بوده و آن الحاق واو به اسماى اعلام است ، مانند : « مقيمو ، نبطو ، كهيلو ، عيدو ( عائد ، منوتو ( مناة ) غوثو ( غوث ) » و در نقش « نماره » اين اسمها را مىبينيم : « عمرو ، نزرو ، مذحجو ، شمرو ، معدو ، فرسو » « 3 » اين پديده ، به روشنى علت افزايش و او در آخر كلمهء « عمرو » در كتابت عربى را تفسير مىكند ، همان پديده‌اى كه دانشمندان علوم عربى در توجيه آن ، مطالب دور از حقيقتى ذكر كرده‌اند .\r\nدر نقش قاهره ، كلمهء « سنت » را مىبينيم كه با تاى بلند نوشته شده ولى در همان نقش كلمهء « رحمة » با هاء نوشته شده است . تفسير اين پديده را در نقوش نبطى مىيابيم ، زيرا در قديمىترين نقوش نبطى ، تاى تانيث در آخر اسماء با تاء نوشته شده مانند : « سنت ، حرثت ( حارثه ) جذيمت . » بنابراين ، نوشتن تاى تانيث به اين شكل ريشهء نبطى دارد .\r\nاز اين بررسى مختصر ، ارتباط كتابت عربى در ويژگيهاى خود با مجموع كتابتهاى سامى ، از طريق كتابت نبطى روشن مىشود .\r\n\r\n\r\n","description":"","footnote":"\r\n( 1 ) . 20 .  Moscati , P  . 1\r\n( 2 ) . 213 .  Dirnger , P  . 2\r\n( 3 ) دربارهء قاعدهء زيادت اين واو ، در كتابت نبطى ، بنگريد به : جواد على ، ج 3 ، ص 299 .\r\n","page_name":" 66 ","page_number":66},
  {"content":"\r\n\r\nشك نيست كه نقوش عربى كه در دست پژوهشگران است و به دورهء پيش از رسم عثمانى باز مىگردد ، شناخت گسترده‌اى از ويژگيهاى كتابت عربى در آن زمان را به دست نمىدهد زيرا مجموع آنها با كوچكترين سورهء قرآنى برابرى نمىكند و به زودى اين ويژگيها به صورت روشن‌ترى براى ما واضح خواهد شد و آن هنگامى است كه اين ويژگيها را در پرتو مثالهايى از رسم عثمانى بررسى مىكنيم و رسم عثمانى را بر اساس مطالبى كه در فهم اين مثالها كمك مىكند ، مورد بحث قرار مىدهيم . به اضافه جنبه‌هاى ديگرى از كتابت عربى در اين دوره كه نقوش نتوانسته‌اند بيان روشنى دربارهء آنها ارائه كنند و همچنين نقوش نبطى توانسته‌اند در اين زمينه كمك نمايند ، به ويژه دربارهء علامت « الف » كه غالبا در كتابت نبطى ، نشان دهندهء همزه است و گاهى هم به فتحهء بلند دلالت مىكند ، ولى همزه و روش كتابت آن ، در نقوش عربى واضح نيست . و به زودى بعضى از مطالب مربوط به اين موضوع را در بحث از همزه در رسم عثمانى ، بيان خواهيم كرد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nمبحث سوم پايه‌هايى كه كتابت بر آنها استوار است\r\n\r\n1 . موضع دانشمندان جديد\r\nبه طور كلى روشن است كه در قديم‌ترين زمانها ، كتابت به صورت « تصويرى » بود و شكل هر چيزى نشان دهندهء مفهوم آن بود ، سپس تحولى پيش آمد و علامتهايى هم به معانى غير حسى دلالت كرد و مدت زمان بسيارى گذشت ، تا اينكه بشر توانست خود را از اين روش كه به شناخت صدها شكل به تعداد كلمات لغت احتياج داشت ، رهايى بخشد و روش ديگرى را كه آسانتر است و از علامتهاى محدودى تشكيل مىشود ، به كار گيرد . در اين روش هر علامتى نماينده يك واحد صوتى از اصوات لغت بود و كلمه در اين روش ، با مجموعه‌اى از علامتهاى صداهايى كه از آن تشكيل يافته است ، نشان داده مىشود . با اين روش تعداد غير محدودى از كلمات را با استفاده از تعداد محدودى از علامتها مىتوان نوشت . به روش اوّل روش « تصويرى » و به روش دوم روش « ابجدى » « 1 » يا هجايى » گفته\r\n\r\n\r\n","description":"","footnote":"\r\n( 1 ) گاهى به روش اوّل روش « مورفيمى » گفته مىشود :  Morphimic Writting system  و به روش دوم روش « فونومى » گفته مىشود (  Phonemic Writting system  ) ، نك : 539 .  . Hockett , P \r\n","page_name":" 68 ","page_number":68},
  {"content":"\r\n\r\nمىشود .\r\nوقتى روش كتابت ابجدى اختراع شد و يا براى نخستين بار ، در كتابت يك زبان به كار گرفته شد ، دقيق بود و صداهاى لغت را به قدر ممكن نشان مىداد و از پيچيدگى و قصور خالى بود ، ولى با گذشت زمان اين اوصاف باقى نماند و لغت تغيير يافت ، اما مردم روش كتابت را حفظ كردند . بنابراين روش كتابت از گامهاى متغير لغت و لهجه پيروى نكرد و در نهايت ، انحرافات و پيچيدگيهايى از نوع آنچه كه در الفباهاى معاصر مىبينيم ، به وجود آمد . « 1 »\r\nكتابت هجايى كه اكنون در بسيارى از لغات و لهجه‌ها استعمال مىشود ، به صورت دقيقى نمايانگر صداهاى اين لغات نيست « 2 » زيرا كه لغت منطوق از لحاظ پيچيدگى به گونه‌اى است كه شامل انبوهى از تفصيلات مربوط به شدت اداى كلمه و آهنگ آن و تلفظ ناگهانى است و اين چيزى است كه نظام كتابت ، به هر درجه از كمال هم برسد ، نمىتواند تصويرگر آن باشد . در اينجا دشوارى ديگرى هم وجود دارد و آن اينكه نظام الفبايى با گذشت زمان دچار كاستيهايى مىشود و سرعت اين كار ، در لغات مختلف ، متفاوت است و علت اصلى بحران مربوط به كتابت ، منحصر در اين است كه كتابت هرگز نمىتواند با سير حركت زبان هماهنگ باشد . « 3 »\r\nقصور و كاستى كتابت الفبايى به صورتهاى متعددى آشكار مىشود كه شايد مهمترين آنها اين موارد باشد : « 4 » 1 . ناتوانى كتابت در نماياندن درست تلفظ . در كتابت ، علامتهايى براى صداهاى خاصى وجود دارد ، ولى همانها به گونهء ديگرى و به صورتى غير از آنچه كه علامتهاى مكتوب به آن اشاره مىكند ، تلفظ مىشود و مثالهاى آن فراوان است . در كتابت انگليسى ،\r\n\r\n\r\n","description":"","footnote":"\r\n( 1 ) كمال محمد بشر ، الاصوات ، ص 235 و بنگريد به : 545 .  Hockett , pp \r\n( 2 ) خليل ابراهيم حماش ، دراسة مقارنة للنواحى الصوتية فى كتاب العين و النظرية الحديثة فى علم الصوت ، مقاله‌اى در مجلهء دانشكدهء آداب دانشگاه بغداد ، 1973 م ، ج 16 ، ص 499 و بنگريد به : سعران ، ص 124 و نيز : 540 .  Hockett , pp \r\n( 3 ) فندريس ، اللغة ، ترجمهء عربى ، قاهره ، مكتبة الانجلو المصرية ، 1950 ، ص 407 - 408 .\r\n( 4 ) كمال محمد بشر ، الاصوات ، ص 235 - 236 : على عبد الواحد وافى ، علم اللغة ، 248 به بعد و نيز : ،  Hockett  . 542 - 540 .  pp \r\n","page_name":" 69 ","page_number":69},
  {"content":"\r\n\r\nنمونه‌هاى متعددى وجود دارد كه شايد بدترين آنها صداى «  S  » و علامت نوشتارى آن باشد . مثلا علامت «  S  » در كلمهء «  Sing  » ( به معناى مىخواند ) صداى «  S  » مىدهد و در كلمهء «  Rose  » ( به معناى گل ) صداى «  Z  » و در كلمه «  Sugar  » ( به معناى شكر ) صداى «  S  » مىدهد .\r\nهمچنين مىتوان صداى «  S  » را به وسيلهء علامت «  C  » در كلمهء «  Rice  » و «  SS  » در كلمهء «  Fuss  » ( به معناى هرج ) و « » در كلمهء «  Crescent  » ( به معناى هلال ) و «  Sch  » در كلمهء «  Schism  » ( به معناى شكافته شدن ) نشان داد .\r\nالبته در عربى نيز براى اين حالت مثالهاى چندى وجود دارد كه نمونهء آن كتابت « الف » به شكل ياء ، در بعضى از كلمات است ، مانند : « على ، رمى ، مسعى ، مصطفى . . . » و همچنين كتابت « الف » به شكل « واو » در كلمات خاصى كه در مصحف آمده ، مانند : « الصلاة ، الزكوة » و شايد كتابت « همزه » ، گاهى به صورت « واو » و گاهى به صورت « ياء » از اين قبيل باشد .\r\n2 . وجود علامتهايى در كتابت ، بدون اينكه در مقابل آنها صدايى در كلام منطوق باشد .\r\nو لغت انگليسى پر از مثالهايى از اين نوع است ، مانند : «  Psychology  » ( علم النفس ) ، «  Talk  » ( سخن مىگويد ) ، «  Knight  » ( سوار ) و «  Unique  » ( تنها ) كه در كلمهء اوّل ، علامت «  P  » در تلفظ نمىآيد و همچنين در كلمهء دوم ، علامت «  L  » و در كلمهء سوم ، علامت «  K  » خوانده نمىشود . و كلمهء چهارم ، با دو علامت «  Ue  » ختم مىشود ، در حالى كه در تلفظ با صداى «  K  » ختم مىشود كه با علامت «  q  » نوشته شده است .\r\nنمونه‌هاى اين نوع ، در عربى بسيار اندك است ، مانند : الف در « مائة » و الف بعد از واو جمع در آخر كلمه ، مانند : « رموا » و واو در « عمرو ، اولئك » و ياء در « باييد ، بآيية » . به زودى تفصيل اين مطلب خواهد آمد .\r\n3 . عموم كتابتهاى الفبايى ، بسيارى از تفاصيل شدت ، و آهنگ كلمه و مانند آنها را مهمل گذاشته است . همچنين مىبينيم كه كتابتهاى سامى قديم ، حركتهاى كوتاه يا بلند را مهمل گذاشته است ، البته اين از مواردى است كه با گذشت زمان و با يك حركت تكميلى ، آن را جبران كرده‌اند و ما بقاياى آن را امروز در كلمات معينى ، در كتابت خود مىبينيم ، مانند : « هذا ، هذه ، ذلك ، لكن . . . »\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاينكه ما از دو لغت عربى و انگليسى مثال آورديم ، به آن معنا نيست كه زبانهاى ديگر از اين كاستيها خالى است ، اندكى پيش اشاره كرديم كه عموم كتابتهاى الفبايى دچار آن است ، مثلا سخن لغت شناس فرانسوى « فندريس » را ملاحظه نماييد كه دربارهء زبان فرانسه مىگويد : « رسم الخط آن بد است . » « 1 »\r\nشك نيست كه بسيارى از اين اختلافات ميان نوشتار و گفتار ، علتهاى تاريخى دارد ، زيرا كه علت اساسى بحرانهاى مربوط به رسم الخط ، منحصر در اين است كه كتابت هرگز نمىتواند با سير حركت زبان هماهنگ باشد . « 2 »\r\nاز اينجاست كه دانشمندان ملاحظه كرده‌اند كه نگارش كلمات ، در هر زبانى بر اساس تلفظ آنها نيست ، بلكه در اينجا يك سلسله مبادى وجود دارد كه در پيدايش و شكل گيرى صورت كلمات تأثير گذاشته است و مهمترين آن مبادى عبارتند از : « 3 »\r\n\r\n1 . مبدء صوتى  The Phonetic Principle \r\nهجاى بعضى از كلمات در نگارش آسان است ، زيرا كه با تلفظ آن مغايرت ندارد و همانند تلفظ آن نوشته مىشود و اين يك پايهء اساسى است و در نگارش عربى و غير عربى در كتابتهاى الفبايى شايع است .\r\n\r\n2 . مبدء اشتقاقى (  The Etymologicalc morphological principle  )\r\nدر كنار كلماتى كه مطابق تلفظ نوشته مىشود ، بسيارى از كلمات وجود دارد كه هجاى آنها با تلفظ آنها فرق دارد زيرا كه در كتابت آنها به مبدء اشتقاقى آنها كه حافظ روابط اشتقاقى كلمات است ، توجه شده است ، مثلا در انگليسى ، ماضى قياسى افعال ، با اضافه كردن «  ed  » ساخته مىشود ، در صورتى كه بعد از حروف صامت كه به نرمى خوانده مىشوند ، به صورت «  t  » تلفظ مىگردد مانند :  Looked  و  Stopped  .\r\n\r\n\r\n","description":"","footnote":"\r\n( 1 ) اللغة ، ص 409 .\r\n( 2 ) اللغة ، ص 408 .\r\n( 3 )  Berezin  و بنگريد به : تمام حسان ، اللغة العربية معناها و مبناها ، الهيئة المصرية العامة للكتاب ، 1973 م ، ص 326 ، عبد الرحمان ايوب ، العربية و لهجاتها ، معهد البحوث و الدراسات العربية م ، 1968 ، ص 6 - 7 .\r\n","page_name":" 71 ","page_number":71},
  {"content":"\r\n\r\nاين مبدء در بسيارى از نگارشها به كار گرفته شده است و ممكن است در زبان عربى ، تأثر صداها در سياق معينى كه به آن ادغام گفته مىشود ، مربوط به همين مبدء باشد ، زيرا كه غالبا اين گونه كلمات ، مطابق اصل نوشته مىشود و تغييرى كه در تلفظ عارض شده رعايت نمىشود .\r\n\r\n3 . مبدء تاريخى (  The Historical Principle  )\r\nبعضى از كلمات وجود دارد كه هجاى آنها جز با مراجعه به تاريخ لغت ، فهميده نمىشود و اين تاريخ لغت است كه اصل آن هجا را توضيح مىدهد . نگارش انگليسى و غير آن از نگارشهاى اروپايى مثالهاى متعددى اين نوع از كلمات دارند ، مانند : كلمهء انگليسى «  night  » كه تلفظ مىشود : «  nait  » .\r\nدر نگارش عربى كلماتى وجود دارد كه هجاى آنها جز در پرتو اين مبدء قابل فهم نيست و به زودى بيان آن خواهد آمد .\r\n\r\n4 . مبدء تشخيصى (  The Hierogyphic Principle  )\r\nاين مبدء براى ما توضيح مىدهد كه هجاى بعضى از كلماتى كه در تلفظ ، يكى هستند ولى در معنا با هم فرق دارند ، در كتابت از همديگر تشخيص داده مىشوند . مثال آن در زبان انگليسى «  mete  » ، «  see  » ، «  sca  » ، «  site  » ، «  sighy  » ، «  meet  » است و دانشمندان عربى ، به چندين كلمه اشاره كرده‌اند كه در هجا يكى هستند ، ولى در تلفظ با هم مغايرند و در هجاى آنها حرفى اضافه شده كه در تلفظ ، معادل صوتى ندارد و اين به جهت فرق گذارى است و به زودى توضيح خواهيم داد كه اين مطلب چندان درست نيست .\r\nبه رغم اينكه در ميان اين مبادى ، مبدء صوتى پايهء نخستين نگارشهاى الفبايى در به دو امر بوده است ، نمىتوان اكنون تعيين كرد كه كدام زبان ، بر كدام يك از اين مبادى استوار است ، زيرا در كتابت هر زبانى ، آميزه‌اى از اين مبادى ، با درجات مختلف وجود دارد .\r\n\r\n2 . موضع دانشمندان پيشين\r\nدر اينجا مناسب است به اين مطلب اشاره كنيم كه دانشمندان رسم و علوم عربى ، به\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاختلاف ميان هجاى كلمات و تلفظ آن پى برده‌اند و بعضى از عوامل آن را هم شناخته‌اند .\r\nابن درستويه مىگويد : « 1 » « بدان كه كاتبان گاهى كلمه را مطابق با تلفظ آن و معناى آن مىنويسند و حرفى را كه از كلمه است حذف و يا حرفى را كه از آن نيست به آن اضافه مىكنند و گاهى حرفى را تغيير مىدهند و گاهى كلمه‌اى را به كلمهء ديگر متصل مىنمايند كه نبايد متصل شود و در نظاير آن ، فاصله مىدهند و گاهى تمام شكلهاى حروف را به صورت بريده مىنويسند و به تعدادى از آنها اكتفا مىكنند و گاهى نقطه و حركت نمىگذارند و اين در صورتى است كه حرف به حرف ديگر مشتبه نشود . همهء اين كارها را به نوعى از قياس و قاعده انجام مىدهند . »\r\nابن منادى ( ابو الحسين احمد بن جعفر بغدادى متوفى 336 ق ) مىگويد : « 2 » « بعضى از كلمات مكتوب را نبايد با اعراب خواند و حكم آن اين است كه به همان گونه كه نوشته شده رها شود و كار آن به خواننده واگذار گردد كه آن را به غير از آنچه رسم شده بخوانند . » شايد همين احساس اختلاف است كه ابن جنى را وادار كرده كه بگويد : « خط مربوط به فصحا نيست و از آنها اخذ نمىشود . » « 3 »\r\nبا اينكه اين دانشمندان نتوانسته‌اند تأثير عامل تاريخى را در بسيارى از صورتهاى هجايى كلمات كه در آنها حرفى زايد و يا ناقص است ، درك كنند و همين امر باعث شده كه آنها در موارد بسيارى خلط كنند ، در عين حال آنها از مبدء صوتى ، بسيار سخن گفته‌اند و از آن به « لفظ » تعبير كرده‌اند ، تا جايى كه آن را پايهء نخستين كتابت دانسته‌اند . همچنين آنها از مبدء تشخيص يا همان فرق گذارى ميان كلمات ، سخن گفته‌اند ، حتى بسيارى از صورتهاى هجايى را كه در آنها بعضى از حروف زايد به نظر مىرسد ، به همان مبدء حمل كرده‌اند .\r\nبنابراين اصل در هر كلمه‌اى اين است كه به صورت تلفظ آن نوشته شود ، البته با در نظر گرفتن ابتدا يا وقف در آن حرف . « 4 »\r\n\r\n\r\n","description":"","footnote":"\r\n( 1 ) كتاب الكتاب ، ص 5 ، قلقشندى ، ج 3 ، ص 173 .\r\n( 2 ) دانى : المحكم ، ص 185 .\r\n( 3 ) ابن جنّى ، سر صناعة الاعراب ، ( قسمت خطى ) ، دار الكتب المصرية ، ( به شمارهء 120 لغت ) ، برگ 240 ب .\r\n( 4 ) استرآبادى ، شرح الشافية ، دار الطباعة العامرة ، ص 383 ، ابن مالك ، تسهيل الفوائد و تكميل المقاصد ، دار الكاتب العربى ،\r\n","page_name":" 73 ","page_number":73},
  {"content":"\r\n\r\nپس اصل همان لفظ است ، « 1 » زيرا لفظ از لحاظ رتبه مقدم‌تر از خط است و لغت با آن شروع شده و سپس خط بر آن حمل گرديده است . « 2 »\r\nبايد توجه كرد كه آنها تصريح كرده‌اند كه هجاى كلمه با در نظر گرفتن ابتدا با آن و يا وقف بر آن استوار است و به قبل و بعد آن حمل نمىشود « 3 » و اين تا اندازه‌اى نظر درستى است ، زيرا كه اثبات همزهء وصل و كتابت تنوين به صورت الف را تفسير مىكند و شايد نوشتن تاى تانيث در آخر كلمات به صورت « هاء » را نيز تفسير كند ، « 4 » ولى اين قاعده بخصوص در رسم مصحف همگانى نيست ، زيرا علماى قرائات و رسم ، ملاحظه كرده‌اند كه بسيارى از كلمات ، به صورت متصل نوشته شده است .\r\nابو عمرو دانى مىگويد : « 5 » « . . . اين بدان جهت است كه آنها در نوشتن ، بيشتر لفظ و وصل را در نظر گرفته‌اند و نه اصل و قطع را » و نيز مىگويد : « 6 » « هر دو روش ، در رسم استعمال شده است كه دلالت بر جواز هر دو دارد » در پرتو اين ملاحظه است كه تفسير بسيارى از صورتهاى رسم عثمانى امكان پذير مىشود ، به طورى كه تفصيل آن - ان شاء اللّه - در محل خود خواهد آمد .\r\nو از آنجا كه حركتهاى اعراب ، در صورت وقف آشكار نمىشوند ، تصريح كرده‌اند كه حركت و نقطه ، براى حالت وصل وضع شده‌اند . « 7 »\r\nدرك دانشمندان رسم و لغت عربى از مبدء تشخيص ، كمتر از درك آنها از مبدء صوتى\r\n\r\n\r\n","description":"","footnote":"\r\n1967 م ، ص 332 ؛ سيوطى ، رسالة فى علم الخط ، ( رسالهء پنجم از : التحفة البهية ) ، قسطنطنيه ، مطبعة الجوائب ، 1302 ق ، ص 54 ، الاتقان ، از همين نويسنده ، ج 4 ، ص 146 .\r\n( 1 ) ابن جنّى ، سر صناعة الاعراب ، ج 1 ، ص 50 .\r\n( 2 ) همان مصدر ( خطى ) ، برگ 241 ، أ .\r\n( 3 ) همان مصدر ( خطى ) ، برگ 178 ، ب و بنگريد به : ابن درستويه ، ص 9 ، 13 ، 57 ، صولى ، ص 250 ، 258 .\r\n( 4 ) . 27 .  Beeston , p  . 4\r\n( 5 ) المحكم ، ص 158 و بنگريد به : ابو بكر انبارى ، ايضاح الوقف و الابتداء ، دمشق ، مجمع اللغة العربية ، مجمع اللغة العربية ، دمشق ، 1971 م ، ج 1 ، ص 146 ، ابن مجاهد ، السبعه فى القراءات ، دار المعارف ، مصر ، 1972 م ، ص 426 ، 486 .\r\n( 6 ) المقنع ، ص 43 .\r\n( 7 ) ابن درستويه ، ص 57 .\r\n","page_name":" 74 ","page_number":74},
  {"content":"\r\n\r\nنيست ، از اين رو بسيارى از كلماتى را كه در هجاى آنها حرف زايدى وجود دارد ، به همان مبدء حمل كرده‌اند و گفته‌اند كه اين زيادت ، به خاطر تشخيص ميان كلماتى است كه صورت خطى آنها شبيه همديگر است ، ولى در لفظ تشابهى نيست و در عين حال معانى مختلف است .\r\nابن قتيبه مىگويد : « 1 » « كاتبان در كتابت حرفى ، چيزى را كه در وزن آن نيست مىافزايند ، تا با اين افزايش ، ميان آن و مشبه له تفاوت بگذارند . » و ابو عمرو دانى ميان افزايش بعضى از حروف در هجاى بعضى از كلمات و نبودن اعراب و نقطه در كتابت عربى قديم ، پيوند مىدهد و مىگويد : « 2 » « عربها اهل اعراب و نقطه گذارى نبودند . آنها ميان كلماتى كه مشتبه مىشدند و شكل آنها يكى بود ، ولى تلفظ يا معناى آنها متفاوت بود ، با حروف فرق مىگذاشتند ، نمىبينى كه آنها ( عمرو ) را با واو مىنوشتند ، تا ميان آن و « عمر » فرق بگذارند ، و « أولئك و أولى » را با واو مىنوشتند ، تا ميان آن دو كلمه با « اليك و الى » فرق باشد و « مائة » را با الف مىنوشتند تا ميان آن و « منه » فرق باشد و مانند آنها ، و در عين حال ، آنها اين حروف زايد را كه به خاطر فرق گذارى افزوده‌اند تلفظ نمىكردند . »\r\nبيشتر علماى پيشين ، هنگامى كه با اين كلمات روبه‌رو شده‌اند و خواسته‌اند دربارهء زيادت حرف سخن بگويند ، همين مطلب را تكرار كرده‌اند .\r\nو او در « عمرو » زايد است ، براى فرق گذارى ميان آن و « عمر » و اينكه اين كلمه را مخصوص به زيادت كرده‌اند ، چون خفيف است . « 3 » همچنين واو در « اولئك » زايد است .\r\nابو حيان گفته : « 4 » « اما « اولئك » نصوص متعددى در دست است كه عربها ، و او را به آن افزوده‌اند ، تا ميان آن و « اليك » فرق باشد . » و بقيه فروع كلمه هم بر آن حمل شده تا همگى\r\n\r\n\r\n","description":"","footnote":"\r\n( 1 ) ابن قتيبه ، ادب المكاتب ، قاهره ، المكتبة التجارية الكبرى ، 1355 ق ، ص 227 ، 229 ؛ زجاجى ، الجمل ، ص 272 .\r\n( 2 ) الموضح فى الفتح و الاماله ، ( خطى ) مكتبة الجامع الازهر ، بخش قراءات ، ( 103 ) ، 7661 ، برگ 25 ب و بنگريد به : سخاوى ، جمال القراء و كمال الاقراء ، ( خطى ) ، دار الكتب المصرية ، شمارهء ( 9 بخش قراءات م ) ، برگ 187 أ ، آنجا كه سخن دانى را كه در بالا آورديم ، نقل كرده است .\r\n( 3 ) بلوى ، ج 1 ، ص 137 و بنگريد به : ابن قتيبه ، ادب الكاتب ، ص 252 ، صولى ، ص 251 ؛ ابن وهب ، البرهان فى وجوه البيان ، چاپ اوّل ، بغداد ، مطبعة العانى ، 1967 م ، ص 330 .\r\n( 4 ) سيوطى ، همع الهوامع ، چاپ اوّل ، قاهره ، محمد امين خانجى ، 1327 ق ، ج 2 ، ص 239 و بنگريد به : ابن قتيبه ، ادب الكاتب ، ص 252 ، صولى ص 251 .\r\n","page_name":" 75 ","page_number":75},
  {"content":"\r\n\r\nيكنواخت باشند « 1 » و الف در « مائة » زايد است ، تا ميان آن و « منه » فرق باشد ، « 2 » يا ميان آن و « ميّه » « 3 » فرق باشد و بعضيها در « اوخىّ » در حال تصغير ، واوى اضافه كرده‌اند ، تا ميان آن با « اخى » كه مكبّر است فرق باشد و اينكه زيادت ، در حال تصغير است براى آن است كه مصغّر فرع است و فرع براى زيادت مناسب‌تر است . ديگر اينكه كلمه در حال تصغير ، تغيير داده مىشود و تغيير با اين عمل مناسب‌تر مىنمايد . « 4 » همچنين عربها ، الف را در كلماتى مانند : « ركبوا ، ذهبوا » اضافه كردند ، تا ميان آنها و كلماتى مانند : « يعدو » « 5 » فرق باشد و يا براى فرق گذارى ميان واو جمع و واو نسق « 6 » باشد ، و « على » را كه از حروف است « حرف جرّ » همه جا ، با ياء نوشتند ، تا ميان آن و « علا فى الارض » فرق باشد . همچنين « الى » را نيز ، با ياء نوشتند ، تا ميان آن و « الا » كه لام آن مشدّد است فرق باشد « 7 » و تاى تانيث را در آخر كلمات ، به صورت هاء نوشتند ، تاى ميان آن با تاى اصلى در بناى كلمه ، فرق باشد . « 8 »\r\nو بدين گونه آنها سعى كرده‌اند هر كلمه‌اى را كه در نگارش عربى مطابق با قواعد نيامده است ، به اين باب ، ملحق كنند و آنها ، هيچ كلمه‌اى را كه زيادتى در آن وجود دارد رها نمىكنند ، مگر اينكه آن را به اين باب حمل مىنمايند . بعضى از نويسندگان جديد ، آنچه را كه آنها دربارهء فرق گذارى ميان كلمه گفته‌اند ، تكرار كرده‌اند .\r\nبه نظر اين نويسنده : « اين زيادتها يك نوع چاره جويى نوشتارى است كه منظور از آن ، فرق گذارى ميان دو يا چند نوع از صيغه‌هايى است كه در شكل كتابت ، متشابه هستند ، ولى\r\n\r\n\r\n","description":"","footnote":"\r\n( 1 ) ابراهيم جعبرى ، خميلة ارباب المراصد فى شرح عقيلة اتراب القصائد ( خطى ) ، دار الكتب المصريه ، شمارهء 249 ، بخش قراءات ، برگ 226 ، أ .\r\n( 2 ) ابن قتيبه ، ادب الكاتب ، ص 253 ، ابن درستويه ، ص 46 ، سيوطى ، همع الهوامع ، ج 2 ، ص 238 .\r\n( 3 ) قنسى ، الطراز فى شرح ضبط الخراز ( خطى ) ، دار الكتب المصريه ، شمارهء 261 ، بخش قراءات ، برگ 71 أ ، ابن وهب ، الكاتب ، ص 330 .\r\n( 4 ) سيوطى ، همع الهوامع ، ج 2 ، ص 239 و بنگريد به : ابن قتيبه ، ادب الكاتب ، ص 253 ، صولى ص 251 .\r\n( 5 ) زجاجى ، الحمل ، ص 274 .\r\n( 6 ) ابن قتيبه ، ادب الكاتب ، ص 253 ، ابن وهب ، الكاتب ، ص 330 .\r\n( 7 ) سليمان بن نجاح ، التنزيل فى هجاء المصاحف ( خطى ) ، المكتبة الظاهرية ، دمشق ، به شمارهء 5964 ( نسخه‌اى از اين كتاب به صورت ميكرو فيلم پيش من است ) ، لوح 7 .\r\n( 8 ) الازهرى ، ج 1 ، ص 50 .\r\n","page_name":" 76 ","page_number":76},
  {"content":"\r\n\r\nدر معيارهاى صرفى و نحوى و يا در جهت معنا با همديگر متفاوتند » « 1 » و ميان پيشينيان ، كسانى بوده‌اند كه ترديد كرده‌اند كه اين زيادتها براى فرق گذارى بوده است .\r\nابن درستويه مىگويد : « 2 » « اگر در هر اسمى كه به اسم ديگرى شباهت دارد ، و اوى اضافه شود ، بيشتر كلمات با واو خواهد بود ، مانند : قلب و قلب و قدر و قدر . . . »\r\nبه نظر ما آنچه را كه دانشمندان علوم عربى گفته‌اند ، بحثهاى تاريخى مربوط به نگارش و لغت رد مىكند و راز اين زيادتها را با دليلهاى قانع كننده‌ترى توضيح مىدهد ، حتى مىتوان اين اصل را لا اقل در كتابت عربى نقض نمود . پيش از اين گفتيم كه واو در « عمرو » ممكن است از بقاياى زيادت واو در پايان نامها در كتابت نبطى باشد ، و به زودى دربارهء كلمات ديگرى كه در آنها حرف زايدى وجود دارد ، به اضافهء كلمات ديگر ، بحث خواهيم كرد و وجوه احتمالى اين زيادتها را - كه ربطى به فرق گذارى ندارد - بيان خواهيم نمود . « 3 »\r\nاز اين گذشته ، دانشمندان رسم و لغت عربى اشاره كرده‌اند كه بعضى از كلماتى كه به نظر مىآيد كه مخالف قياس نوشته شده ، مطابق با اصل است و شايد آن اصل ، اصل اشتقاقى دور باشد ، مانند : « الربوا » « 4 » و يا اصل اشتقاقى نزديك باشد و كلمه پيش از آنكه در اين سياق قرار بگيرد ، به آن شكل بوده است . « نمىبينى كه كاتبان كلمهء « الرحمن » را با لام مىنويسند ، ولى صداى راء مشدّد شنيده مىشود . همچنين است در « الضارب و الذاهب » كه مطابق معنا نوشته مىشود ، در حالى كه تلفظ بر خلاف آن است « 5 » » و منظور از « معنا » در اينجا همان اصل كلمه است كه تشكيل شده از الف و لام معرفه و لفظى كه الف و لام بر آن داخل شده است .\r\nهمچنين ملاحظه مىكنيم كه آنها مىگويند بعضى از حروف ساقط مىشود و علت آن ، يا استخفاف « سبك كردن كلمه » و يا بىنيازى از حروف حذف شده به وسيلهء حرف باقى مانده است و اين در صورتى است كه در كلام ، دليلى بر آنچه كه از كلمه حذف شده وجود\r\n\r\n\r\n","description":"","footnote":"\r\n( 1 ) كمال محمد بشر ، الاصوات ، ص 237 .\r\n( 2 ) كتاب الكتاب ، ص 46 ، ابن السيد البطليوسى ، ص 166 .\r\n( 3 ) بنگريد به : مبحث چهارم از فصل چهارم ، پاراگراف سوم .\r\n( 4 ) جعبرى ، برگ 226 ، أ .\r\n( 5 ) زجاجى ، الجمل ، ص 272 و بنگريد به : ابن درستويه ، ص 5 ، ابن وهب ، الكاتب ، ص 330 .\r\n","page_name":" 77 ","page_number":77},
  {"content":"\r\n\r\nداشته باشد « 1 » و يا اين حذف به خاطر كثرت استعمال است و اينكه اخلالى به معنا نمىرسد « 2 » و با اين مطلب ، حذف الف را بخصوص توجيه مىكنند در حالى كه حقيقت اين است كه الف ، در اصل وضع كلماتى كه ما تصور مىكنيم كه الف در آنها حذف شده ، از اوّل نبوده تا به خاطر تخفيف يا كثرت استعمال حذف شود ، زيرا كه اصل در نگارشهاى سامى ، به طور عموم ، عدم اثبات حركتها بوده است به گونه‌اى كه پيشتر گفتيم و پس از مدت زمان زيادى تلاشهايى به عمل آمد ، تا علامتهاى حركتهاى بلند ، در كتابت وارد شود و بعضى از بقاياى همان وضع قديم ، به حال خود باقى مانده و تطور جديد را نپذيرفت .\r\nدانشمندان رسم و علوم عربى ، همچنين دربارهء پديدهء حذف يكى از دو حرف ، هر كجا كه دو الف ، يا دو واو و يا دو ياء جمع شده باشد و يكى از آنها حرف صامت و ديگرى در غالب موارد حركت بلند است و در كتابت پشت سر هم مىآيند ، صحبت كرده‌اند . اين حذف به خاطر ناپسند بودن توالى دو شكل كه رسم آنها يكسان است ، مىباشد . « 3 »\r\nابن درستويه مىگويد : « 4 » « بدان كه بيشتر حروفى كه در كتاب حذف مىشود ، حروف مكرر است و اين به خاطر ناپسند بودن اجتماع دو حرف يكسان در خط است » و عقيلى مىگويد : « 5 » « هر كجا دو الف ، يا دو واو و يا دو ياء مطابق قياس يك جا جمع شوند ، يكى از آنها به خاطر ناپسندى اجتماع در شكل واحد در رسم ، حذف مىشود . »\r\nاين مطلب تا اندازه‌اى درست است ، ولى تعليل آن به ناپسندى ، محل اشكال و نظر است ، زيرا كه نظام حركتهاى بلند بخصوص در آغاز قرن اوّل هجرى ، كامل نشده بود و اين به وضوح در رسم عثمانى ديده مىشود و كاتبان يك حرف را مىنوشتند و حرف ديگر را نمىنوشتند ، تا اينكه قدم بعدى برداشته شد و طى آن اشاره به هر دو حرف كامل گرديد .\r\n\r\n\r\n","description":"","footnote":"\r\n( 1 ) ابن قتيبه ، ادب الكاتب ، ص 227 .\r\n( 2 ) صولى ، 36 .\r\n( 3 ) دانى ، المحكم ، ص 172 و بنگريد به : صفحات 125 ، 140 ، 153 ، 157 ، 158 ، 166 ، سليمان بن نجاح ، لوح 5 .\r\n( 4 ) كتاب الكتاب ، ص 32 و نيز بنگريد به : صفحات 10 ، 14 ، 17 ، 34 .\r\n( 5 ) عقيلى ، المختصر فى مرسوم المصحف الكريم ( خطى ) ، دار الكتب المصرية ، ( 260 بخش قراءات ) از اين كتاب ميكرو فيلمى در معهد المخطوطات العربية وجود دارد ، لوح 2 .\r\n","page_name":" 78 ","page_number":78},
  {"content":"\r\n\r\nو بدين گونه هم پيشينيان و هم نويسندگان جديد ، اتفاق نظر دارند كه نگارشهاى الفبايى از مبدء معينى حتى از مبدء صوتى كه غالبا بر اساس آن نباشد پيروى نكرده است ، زيرا كه لهجهء گفتارى همواره تغيير مىيابد و شكلهاى كلمات ، به همان صورت قديمى خود باقى مىماند .\r\nبنابراين هجاى الفاظ غالبا صورت صحيح اصول كلمات را به آن شكلى كه حروف آن در قديم بوده ، نشان مىدهد و آن نسبت به الفاظ از اين نظر ، به موزه‌اى شباهت دارد كه آثار قديم در آن جمع شده است . « 1 »\r\nدر حوزهء تحقيقات جديد مربوط به آوا شناسى ، دانشمندان كوشيده‌اند يك الفباى صوتى درست كنند ، تا بتوانند تمام صداهاى لهجه‌ها را ضبط كنند . نخستين گروهى كه وارد اين ميدان شدند ، اروپاييان بودند كه روابط استعمارى آنها با ملتها ، سبب شد كه زبانهاى آنها را بشناسند « 2 » و تلاشهاى بسيارى انجام گرفت ، تا اينكه پژوهشگران توانستند به وضع يك الفباى صوتى موفق شوند . اين الفباء از حروف يكپارچه‌اى تشكيل شده كه در كتابت تمام زبانها ، در حوزه بحث علمى به كار گرفته مىشود .\r\nشك نيست كه الفباى صوتى ، براى هدفهاى پژوهشى مناسب است ، ولى براى استعمال روزمره مناسب نيست و اين بدان جهت است كه پديده‌هاى صوتى ، در حال سخن گفتن ، ضبط دقيقى را طلب مىكند و در اين صورت علامتهاى اضافى بسيارى جمع مىشوند ، تازه اگر از تعداد بسيارى از حروفى كه غير از اين علامتهاست و ما را به زحمت مىاندازد ، صرف نظر كنيم ، « 3 » زيرا الفباى صوتى بين المللى :\r\n(  International Phonetic Alphabet  ) از صدها علامت تشكيل شده است . « 4 »\r\nبنابراين ، كاستيها در تمام الفباها وجود دارد ، و نمىتوان مظاهر اين كاستيها را به دست آورد ، مگر اينكه از تاريخ لغت و كتابت بحث شود ، تا اصول اين شكلها و شناخت تطورى كه در لهجه پيش آمده ولى كتابت تابع آن نشده ، به دست آيد .\r\n\r\n\r\n","description":"","footnote":"\r\n( 1 ) على عبد الواحد وافى ، علم اللغة ، ص 253 .\r\n( 2 ) عبد الرحمن ايوب ، ص 7 .\r\n( 3 ) محمود سعران ص 121 - 123 . تمام حسان ، اللغة بين المعياريه و الوصفيه ، ص 129 ، عبد الرحمن ايوب ، ص 7 - 10 .\r\n( 4 ) . 140 .  Berezin , p  .\r\n","page_name":" 79 ","page_number":79},
  {"content":"\r\n\r\nاز اين بحثها مطالب زير به دست مىآيد :\r\n1 . نگارش عربى ، در شكل متاخر خود كه در سنگ نوشته‌هاى عربى جاهلى ديده مىشود ، همان تطور نگارش نبطى است كه به نوبهء خود از خط آرامى گرفته شده است و اين مىرساند كه نگارش عربى با مجموع كتابتهاى سامى ارتباط دارد . فرق نمىكند كه اين تطور ، در شمال جزيرهء عربى و شهرهاى انباط و سينا انجام گرفته باشد ، يا در حيره و اطراف عراق و يا در شهرهاى حجاز .\r\n2 . در نتيجهء همين ارتباط ميان كتابت عربى و نگارشهاى سامى است كه كتابت عربى ، بسيارى از ويژگيهاى نگارشهاى سامى به طور عام ، و نبطى به شكلى خاص را دارد ، از اين رو علامت واحدى براى چندين حرف ، قرار داده شده و اين حالت ، تا نيمهء دوم قرن اوّل هجرى ادامه داشت كه در آن زمان ، براى تشخيص حروف ، نقطه گذارى مرسوم شد .\r\nهمچنين در كتابت عربى ، در اين مرحله ، هيچ گونه اشاره‌اى به حركتهاى كوتاه نبود و نيز اشاره به فتحهء بلند در وسط كلمه تا مدتها جا نيفتاده بود .\r\n3 . معلوم شد كه كتابت عربى ، مدتها پيش از اسلام مورد استفاده بود و روايتهاى عربى تاكيد دارند كه در اطراف عراق و به ويژه حيره ، اين كتابت استعمال مىشده و شايد در همين استعمالها بود كه قواعد آن ، جا افتاد و مشخص شد ، و اين مىرساند كه انتقال كتابت عربى به حجاز اندكى پيش از اسلام ، ( اگر روايت آن درست باشد ) بدان معنا نيست كه استخدام آن جديد بوده و يا قواعد آن مستقر نشده بوده است ، و نبايد فراموش كنيم كه اين انتقال از محيطى به محيط ديگر ، اى بسا عاملى براى بقاى خصوصياتى از محيط قبلى باشد در حالى كه استعمال آن ، در محيط جديد از بين رفته است .\r\n4 . تمام نگارشهاى الفباى ، از پاسخگويى به نيازهاى لغت و عناصر گفتارى قاصر است و بيشتر مظاهر باقى مانده از تلفظ قديم را حفظ كرده در حالى كه اكنون استعمال نمىشود ، و اين معنا ، بررسى تاريخ لغت و كتابت را براى فهم اين كمبودها ضرورى مىكند ، در اين بررسى نبايد زمان معينى را در نظر گرفت .\r\nشايد بررسيهايى كه ما از تاريخ كتابت عربى و اصل پيدايش آن و رابطه‌اى كه با خطوط سامى دارد و ويژگيهاى اين كتابت پيش از رسم عثمانى ، با توجه به اسناد و در پرتو\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nكتابتهاى سامى ، انجام داديم و نيز بررسى مربوط به پايه‌هايى كه اين كتابت بر آن استوار است و كاستيهايى كه در همهء كتابتهاى الفبايى وجود دارد ، مقدمهء لازمى براى بررسى رسم مصحف و فهم ويژگيهاى نوشتارى آن باشد .\r\nبا راهنمايى اين بحثها و نتايجى كه به دست آمد ، به بررسى و تحليل رسم مربوط به مصحف مىنشينيم ، شايد بتوانيم به تفسير درست و فهم روشنى دربارهء عموم ويژگيهاى نوشتارى آن دست يازيم .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nفصل دوم تاريخ نگارش و جمع آورى قرآن كريم\r\nبررسى تاريخ نگارش و جمع آورى قرآن كريم ، نخستين گام براى هر نوع بحثى درباره رسم مربوط به مصحف به شمار مىآيد ، زيرا اين بررسى به طور كلى بعد تاريخى پديده رسم مصحف را به دست مىدهد و جستجو در مراحل تطور آن و ملاحظاتى را كه در تكميل آن به عمل آمده است ، آسان مىسازد و فهم پديده‌ها و مشكلات آن را روشنتر مىكند .\r\nتاريخ نگارش آن جزئى از تاريخ عمومى قرآن است و آن يك تاريخ گسترده‌اى است ، زيرا كه در واقع تاريخ دعوت اسلامى از روز نزول وحى قرآن بر پيامبر اسلام تا نسلهاى بعدى است و هدف ما در اينجا بررسى تمام ابعاد اين تاريخ گسترده و حوادث آن و نتايج مهمى كه بشريت از آن بهره‌مند شده و مىشود نيست ، بلكه ما به جنبه نگارشى اين تاريخ اكتفا مىكنيم .\r\nاگر كتب اوليه تاريخى تحقيق پيرامون نگارش و جمع آورى قرآن را جز به مقدار\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاندكى متعرض نشده‌اند ، « 1 » كتابهاى حديثى تفاصيل بيشترى از اين تاريخ را به دست مىدهد كه بعضى از آن مربوط به زمان حيات پيامبر صلّى اللّه عليه و آله و سلم و بعضى ديگر مربوط به عهد خلفاى راشدين است .\r\nما در اين بحث در دو مرحله پيش خواهيم رفت : مرحله نخست ، يكسان سازى مصاحف و نسخه بردارى از آن در زمان عثمان است و در اين مرحله است كه ويژگيهاى نگارشى مصحف كه مورد بحث ماست پيش آمده . مرحله دوم ، مرحله پيش از آن است كه شامل كتابت قرآن در عهد پيامبر صلّى اللّه عليه و آله و سلم مىشود . چون اين مطلب ثابت شده و قابل ترديد نيست كه پيامبر به كتابت قرآن دستور داد و به هر يك از صحابه كه علاقه داشتند ، اجازه كتابت قرآن را داد . و نيز اين مرحله شامل كتابت قرآن و جمع آورى آن در عهد ابوبكر و سرنوشت مصاحف در عهد عمر هم مىشود .\r\nالبته ما در اين راستا به ايجاز و اختصار پيش خواهيم رفت به گونه‌اى كه به كيفيت ارائه اين تاريخ اخلال وارد نشود ، زيرا كه تفصيل مطلب و بررسى بسيارى از قضاياى مربوط به تاريخ قرآن از هدف ما در اين كتاب بيرون است و در اين زمينه بحثهاى مستوفايى انجام گرفته است . « 2 » هدف ما نگارش مدخل مختصرى براى تاريخ كتابت و جمع آورى قرآن است تا زمينه‌اى براى بررسى روش نگارش قرآن در رسم عثمانى و مشكلاتى كه در اين باره به وجود آمده است باشد .\r\n\r\n\r\n","description":"","footnote":"\r\n( 1 ) محمد حسين هيكل : الصديق ابوبكر ، ط 5 ، قاهره ، مكتبة النهضة المصريه 1964 ص 16 .\r\n( 2 ) به عنوان نمونه بنگريد به : بحث دكتر عبد الصبور شاهين : تاريخ القرآن .\r\n","page_name":" 83 ","page_number":83},
  {"content":"\r\n\r\n\r\nمبحث اوّل كتابت قرآن پيش از رسم عثمانى\r\n\r\nاولا : كتابت قرآن در زمان حيات پيامبر صلّى اللّه عليه و آله و سلم\r\nلزومى ندارد در اينجا در اين باره سخن بگوييم كه پيامبر اسلام صلّى اللّه عليه و آله و سلم با كتابت آشنايى نداشت تا چه رسد به اينكه در آن مهارت داشته باشد ، و معناى « امّى » « 1 » هر چه باشد بدون شك پيامبر نه مىخواند و نه مىنوشت « 2 » و قسمتى از اين مطلب را مىتوان از اين آيه شريفه به دست آورد :  وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ  ( عنكبوت 48 ) « تو پيش از آن هيچ نوشته‌اى را نمىخواندى و نه آن را با دست خود مىنوشتى كه در اين صورت اهل باطل به شك مىافتادند » همچنين توصيفى كه صحابه از تمام جوانب زندگى پيامبر كرده‌اند ، به اين مطلب دلالت دارد كه آن حضرت در تمام حالات به كاتبان خود درباره كارهايى كه به كتابت احتياج داشت املاء مىفرمود . « 3 »\r\n\r\n\r\n","description":"","footnote":"\r\n( 1 ) بنگريد به : دكتر عبد الصبور شاهين : تاريخ القرآن ص 53 .\r\n( 2 ) صولى ص 24 .\r\n( 3 ) براى تفصيل اين مطلب بنگريد به : دكتر عبد الصبور شاهين : تاريخ القرآن ، ص 47 - 53 و دكتر ابراهيم انيس : دلالة الفاظ\r\n","page_name":" 84 ","page_number":84},
  {"content":"\r\n\r\nبا اينكه روش پذيرفته شده ميان اصحاب ، نقل دهان به دهان و حفظ كردن بود ، « 1 » و نيز با اينكه كتابت در شهرهاى حجاز در زمان بعثت چندان گستردگى نداشت ، و نيز با اينكه ابزار كتابت ابتدايى بود و معمولا در دسترس همگان نبود ، در عين حال پيامبر اسلام صلّى اللّه عليه و آله و سلم علاقه فراوانى داشت كه قسمتهايى كه از قرآن نازل مىگردد ، نوشته شود تا جايى كه آن حضرت در ابتداى امر از كتابت غير قرآن نهى كرده بود و در حديث ابو سعيد خدرى ( متوفى 74 ه ) مىفرمايد : « 2 » « از من چيزى را جز قرآن ننويسيد و هر كس جز قرآن چيزى از من نوشته است ، محو كند » و اين به خاطر ترس از مخلوط شدن آن با كتاب خدا بود .\r\nكاتبان پيامبر به طورى كه پيشتر نيز گفتيم ، به چهل و سه نفر بالغ مىگرديد و بعضى از آنها تنها كارشان كتابت وحى بود ، و شايد مشهورترين آنها عبارت باشند از . عثمان بن عفان ، على بن ابى طالب ، ابّى بن كعب ، زيد بن ثابت ، عبد اللّه بن سعد بن ابى سرح و حنظلة ابن ربيع . « 3 »\r\nنخستين كسى كه از قريش براى پيامبر كتابت كرد ، عبد اللّه بن سعد بود كه مرتد شد و به مكه بازگشت و بعدها در فتح مكه دوباره مسلمان شد . « 4 » و نخستين كسى كه پس از ورود\r\n\r\n\r\n","description":"","footnote":"\r\nص 183 - 185 و دكتر جواد على : السيرة ص 136 - 143 .\r\n( 1 ) بنگريد به : خطيب بغدادى : تقييد العلم ، دمشق ، المعهد الفرنسى للدراسات العربية ، 1949 ص 36 به بعد .\r\n( 2 ) همان مصدر ص 29 و ابن ابى داود ص 4 . مسلم نيز آن را روايت كرده است . بنگريد به : ابن حجر ( شهاب الدين احد بن على العسقلانى ) : فتح البارى فى شرح البخارى ج 10 ص 386 ، مطبعة مصطفى البابى الحلبى ، قاهره ، 1959 .\r\n( 3 ) مصادر اين مطلب را پيش از اين ذكر كرديم .\r\n( 4 ) بنگريد به : بلاذرى ص 478 و ابن عبد البر ، ج 1 ص 68 و ابن قتيبه : المعارف ص 130 . فرّاء داستانى نقل مىكند كه در آن سبب ارتداد او آمده است . مىگويد : ( ج 1 ص 334 ) پيامبر اين آيه را به او املاء كرد :  وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ  تا اينجا :  ثُمَّ أَنْشَأْناهُ خَلْقاً آخَرَ  ( مؤمنون 12 - 14 ) پس ابن ابى سرح گفت :  فَتَبارَكَ اللَّهُ أَحْسَنُ الْخالِقِينَ  و اين جمله را از روى تعجب گفت : پيامبر فرمود : آيه به همين صورت بر من نازل شده است و او شك نمود و مرتد شد و گفت : اگر محمد راست مىگويد كه چنين بر او نازل شده است پس بر من هم مثل او وحى نازل شده و اگر دروغ مىگويد پس من هم مانند او سخن گفتم . اينجا بود كه اين آيه نازل گرديد :  وَ مَنْ قالَ سَأُنْزِلُ مِثْلَ ما أَنْزَلَ اللَّهُ  ( انعام 93 ) و شايد موقعيتى كه براى ابن ابى سرح پس از ارتدادش پيش آمد ، باعث شد كه ( طبق روايت ) ادّعا كند كه وقتى پيامبر به او املاء مىكرد : ( عزيز حكيم ) او مىنوشت :\r\n( غفور رحيم ) او در سال 36 و به قولى 37 درگذشت و او پس از فتح مكه مجددا مسلمان شد و اسلام خوبى هم داشت .\r\n","page_name":" 85 ","page_number":85},
  {"content":"\r\n\r\nپيامبر به مدينه براى او كتابت نمود ، ابّى بن كعب انصارى بود و زيد بن ثابت نيز با او مىنوشت و زيد از ساير كاتبان وحى در كتابت استوارتر بود . « 1 »\r\nبه نظر مىرسد كه پيامبر صلّى اللّه عليه و آله و سلم از همان آغاز نزول وحى در مكه به ثبت كردن متن قرآن اهتمام داشت . در داستان مسلمان شدن عمر بن خطاب آمده است كه سوره ( طه ) در صحيفه‌اى در خانه فاطمه دختر خطاب و خواهر عمر نوشته شده بود و او و همسرش از روى آن از خباب بن ارت قرآن مىآموختند « 2 » و اين صحيفه كه سوره طه بر آن نوشته شده بود يكى از صحيفه‌هاى متعددى بود كه ميان مسلمانان مكه متداول بود و مشتمل بر سوره‌هاى ديگر قرآن هم بود . « 3 »\r\nاگر شرايط ويژه در مكه باعث شد كه بسيارى از اخبار مربوط به كتابت قرآن در اين دوره در حجاب بماند ، مسأله در مدينه به صورتى ديگر بود و روايات با وضوح و تاكيد اين حالت را بيان مىكند ، مثلا ابن ابى داود روايت مىكند كه محمد بن يحيى از ابو صالح و او از ليث و او از ابو عثمان وليد بن ابو الوليد و او از سليمان بن خارجة بن زيد و او از پدرش خارجه بن زيد نقل مىكند كه گفت : « 4 » « چند نفر بر زيد بن ثابت وارد شدند و گفتند :\r\nبعضى از احاديث پيامبر صلّى اللّه عليه و آله و سلم را براى ما بازگو كن . او گفت : به شما چه بگويم ؟ من همسايهء پيامبر بودم وقتى بر آن حضرت وحى نازل مىشد كسى را به دنبال من مىفرستاد و من وحى را مىنوشتم . . . » هر وقت بر پيامبر وحى نازل مىشد به كسى كه در كنارش بود ، مىفرمود : زيد را پيش من بخوانيد و با خود ورق و دوات و يا كتف و دوات بياورد ، سپس به او مىگفت : بنويس . . . و آيات را بر او املاء مىكرد . « 5 » ابو عبيد قاسم بن سلام روايت مىكند كه وقتى بر پيامبر صلّى اللّه عليه و آله و سلم آيه‌اى نازل مىشد ، كسى را مىخواست كه براى او بنويسد و\r\n\r\n\r\n","description":"","footnote":"\r\n( 1 ) ابن عبد البر ، ج 1 ص 68 و بنگريد به : ابن حزم ص 27 و ابن قيم جوزى ج 1 ص 29 .\r\n( 2 ) ابن سعد ج 3 ص 267 - 268 و ابن هشام : السيرة النبويه ج 1 ص 344 .\r\n( 3 ) محمد حسين هيكل ص 309 .\r\n( 4 ) المصاحف ص 3 و بنگريد به : ذهبى ( شمس الدين محمد بن احمد بن عثمان ) : سير اعلام النبلاء ، قاهره دار المعارف ، 1957 ج 2 ص 307 .\r\n( 5 ) بنگريد به : بخارى ، ج 6 ، ص 227 و تخريج أن : الساعاتى ( احمد بن عبد الرحمن البنا ) : الفتح الربانى لترتيب مسند الامام احمد ، ط 1 ، قاهره ، 1374 ه ، ج 18 ، ص 29 .\r\n","page_name":" 86 ","page_number":86},
  {"content":"\r\n\r\nمىگفت : اين آيه را در محلى كه در آنجا چنين و چنان آمده ، قرار بده . « 1 »\r\nهم ابو عبيد « 2 » و هم ابن ابى داود « 3 » از ابن عمر نقل مىكنند كه گفت : « پيامبر صلّى اللّه عليه و آله و سلم از اينكه كسى با مصحف ( و يا قرآن ) به سرزمين دشمن مسافرت كند ، نهى فرمود مبادا كه به دست دشمن بيفتد » اين روايت تنها با حمل صحيفه يا هر چيزى كه قرآن در آن نوشته شده ، جور در مىآيد چون پيامبر كسى را از حفظ قرآن نهى نكرده بود . « 4 »\r\nمطلبى كه در اينجا بايد به آن توجه داشت اين است كه پيامبر صلّى اللّه عليه و آله و سلم به آنچه صحابه از قرآن مىنوشتند ، مراجعه مىكرد . از زيد بن ثابت نقل شده است كه مىگفت : « 5 » « خدمت پيامبر صلّى اللّه عليه و آله و سلم وحى را مىنوشتم و آن حضرت بر من املاء مىكرد وقتى از نوشتن فارغ مىشدم ، مىفرمود : بخوان . و من مىخواندم اگر سقطى داشت اصلاح مىنمود » .\r\nاگر اين اخبار به چيزى دلالت كند ، پيش از هر چيز به اين دلالت مىكند كه پيامبر صلّى اللّه عليه و آله و سلم در نظر داشت كه همه قرآن ثبت شود تا از ضايع شدن و از بين رفتن آن جلوگيرى شود .\r\nبنابراين آن حضرت بدين گونه سنت جمع آورى و كتابت قرآن را پايه گذارى فرمود و به اين كار فرمان داد و آن را بر كاتبان قرآن املاء كرد و آن حضرت از دنيا نرفت مگر اينكه گروهى از صحابه همه قرآن را حفظ كرده بودند و بقيه صحابه هم به طور متفرقه آن را حفظ كرده بودند و يا با آن آشنايى داشتند و مواضع آيات را مىدانستند همان گونه كه امروز كسى كه حافظ قرآن نيست ، مواضع همه آيات را مىداند . « 6 »\r\nعلما تصريح كرده‌اند كه همه قرآن در عهد پيامبر صلّى اللّه عليه و آله و سلم در صحيفه‌ها و لوحها و برگهاى\r\n\r\n\r\n","description":"","footnote":"\r\n( 1 ) ابو عبيد : فضائل القرآن ، و معالمه و ادبه ، ( خطى ) دار الكتب المصرية شماره ( 20101 ب ) لوح 35 .\r\n( 2 ) همان مصدر لوح 11 .\r\n( 3 ) المصاحف ص 179 - 183 و بنگريد به : ابن قتيبه : عيون الاخبار ، ج 2 ، ص 131 .\r\n( 4 ) باقلانى ( ابو بكر محمد بن الطيب : نكت الانتصار لنقل القرآن ، اسكندريه ، منشأة المعارف 1971 ص 256 .\r\n( 5 ) صولى ص 165 ( محمد بن يحيى صولى مىگويد : ابو محمد عبد اللّه بن احمد بن عتاب و او از حسن بن عبد العزيز الجروى و او از عبد اللّه بن يحيى و او از نافع بن يزيد و او از عقيل و او از ابن شهاب و او از سليمان بن خارجه بن زيد بن ثابت و او از پدرش و جدش نقل كرده است ) .\r\n( 6 ) ابو عمردانى : جامع البيان فى القراءات السبع المشهورة ( خطى ) دار الكتب المصريه ، شماره ( 3 م قراءات ) برگ 10 أ .\r\n","page_name":" 87 ","page_number":87},
  {"content":"\r\n\r\nخرما نوشته شده بود ولى در يك محل قرار نداشت و سوره‌هاى آن مرتب نشده بود . « 1 »\r\nطبرى نقل مىكند كه زهرى گفت : « 2 » « پيامبر از دنيا رفت در حالى كه قرآن يك جا جمع نشده بود ، بلكه در شاخه‌ها و برگهاى خرما بود » و سيوطى از ابو سليمان محمد بن محمد بن ابراهيم الخطابى ( متوفى 388 ه ) نقل مىكند كه گفت : « 3 » « اينكه پيامبر قرآن را در مصحفى جمع آورى نكرد به آن جهت بود كه انتظار داشت ناسخى بر بعضى از احكام و يا تلاوت آن وارد شود . وقتى با وفات پيامبر نزول قرآن پايان يافت ، خداوند اين امر را بر خلفاى راشدين الهام كرد . »\r\nپس از ملاحظه همه اين مطالب ، سخن « بروكلمان » را دور از حقيقت مىبينيم آنجا كه گفته است : « 4 » « شايد قسمتهايى از وحى در زمان حيات پيامبر صلّى اللّه عليه و آله و سلم نوشته شده بود ولى اكثر آن به صورت شفاهى و با اتكاء به حافظه نقل مىشد . » اين سخن خالى از غرض نيست ، زيرا روايات به طور كلى بر عكس آنچه كه او گفته است ، دلالت دارد . بلكه از آن بالاتر اينكه تاكيد شده است كه همه قرآن نوشته شده بود ولى در يك جا جمع نبود و جمع آورى و قرار گرفتن آن در داخل دو طرف جلد به زمان ابو بكر مربوط مىشود كه اندكى پس از وفات پيامبر انجام گرفت و اين كار توسط كسانى كه قرآن را براى پيامبر نوشته بودند و يا آن را از آن حضرت شنيده و حفظ كرده بودند ، صورت پذيرفت .\r\n\r\nثانيا : جمع آورى قرآن در صحيفه‌ها در خلافت ابوبكر .\r\nهنگامى كه در ماه ربيع الاول سال يازده هجرت « 5 » پيامبر به رفيق اعلى پيوست ، ابو بكر خلافت را به عهده گرفت و اوّلين چيزى كه در خلافت خود با آن مواجه شد ، مرتد شدن\r\n\r\n\r\n","description":"","footnote":"\r\n( 1 ) قسطلانى ( شهاب الدين احمد بن محمد بن ابى بكر ) : لطائف الاشارات لفنون القراءات ، قاهره ، المجلس الاعلى للشئون الاسلامية ، 1972 ح 1 ص 51 و بنگريد به : مكى بن ابى طالب : الابانة عن معانى القراءات ، قاهره ، مكتبة نهضة مصر 1960 ص 23 و عز الدين عبد السلام : الفوائد فى مشكل القرآن ، كويت ، وزارة الاوقاف 1967 ص 27 و ابن حجر ح 10 ص 386 و سيوطى : الاتقان ج 1 ص 68 .\r\n( 2 ) طبرى : جامع البيان : عن تأويل القرآن ( معروف به تفسير طبرى ) قاهره ، دار المعارف ، 1374 ه ، ج 1 ، ص 63 .\r\n( 3 ) الاتقان ج 1 ص 164 و بنگريد به زركشى ( بدر الدين محمد بن عبد اللّه ) : البرهان فى علوم القرآن ، قاهره ، دار احياء الكتب العربية ، 1957 ج 1 ص 262 .\r\n( 4 ) بروكلمان ( كارل ) تاريخ الادب العربى ( ترجمه عربى ) قاهره ، دار المعارف ، 1959 ج 1 ص 139 .\r\n( 5 ) طبرى ، تاريخ ، ج 3 ص 199 .\r\n","page_name":" 88 ","page_number":88},
  {"content":"\r\n\r\nقبايلى از عرب بود كه انگيزه‌هاى مختلفى داشت كه يكى از آنها امتناع بعضى از آنها از دادن حقوق مالى اسلام بود . ابو بكر در اين فتنه كه مىرفت همه جا را فرا گيرد موضع قاطعى داشت و سخن مشهور خود را گفته بود كه : « 1 » « به خدا قسم اگر افسار شتر را كه به پيامبر مىدادند از من منع كنند ، با آنها مىجنگم و اگر كمكى پيدا نكنم به تنهايى با آنها مىجنگم تا خداوند ميان من و آنها حكم كند كه او بهترين حكم كنندگان است » .\r\nبعضى از مرتدها هم به دنبال مدعيان دروغين نبوت افتادند . ابوبكر براى جنگ با آنها سپاهى فراهم ساخت كه در طليعه آن صحابه پيامبر بودند و مدت زمان زيادى نگذشت كه جزيره عربى همگى به حكم اسلام سر فرود آوردند « 2 » اما تعداد بسيارى از كسانى كه در خاموش كردن اين فتنه شركت كرده بودند ، در راه خدا كشته شدند و در ميان آنها جمعى از حافظان قرآن بودند و روايات اشاره مىكنند كه جنگ عامه كه در آن خداوند مسيلمه كذاب و ياران او را از بين برد ، از بزرگترين جنگهاى رده بود و پر خطرترين و مؤثرترين آنها نيز بود و در آن روز هزار و دويست نفر از مسلمانها شهيد شدند كه از ميان آنها سيصد و شصت نفر از مهاجرين و انصار و تنها از شهر مدينه بودند . « 3 » روايات اشاره مىكنند كه اين حوادث و پيشى گرفتن اصحاب حافظ قرآن بر شهادت و انتظار اينكه در آينده نيز چنين باشد ، مهمترين عاملى بود كه عمر و صحابه را به ضرورت جمع آورى قرآن مكتوب در يك جا متوجه كرد و اين پس از آن بود كه قرآن در قطعه‌هاى متفرقه‌اى قرار داشت كه در زمان پيامبر نوشته شده بود و لذا پس از واقعه يمامه ، عمر اين كار را به ابوبكر پيشنهاد كرد .\r\n\r\n\r\n","description":"","footnote":"\r\n( 1 ) خليفه بن خياط : تاريخ خليفه ، دمشق ، 1967 ، ج 1 ص 79 .\r\n( 2 ) درباره جنگهاى رده بنگريد به : طبرى : تاريخ ، ج 3 ( اخبار سال يازده ) و كلاعى .\r\n( ابو سليمان ربيع بن سليمان يكى از علماى قرن ششم و هفتم ) : تاريخ الرده كه آقاى خورشيد احمد فارق آن را از كتاب :\r\nالاكتفاء بما تضمنه من مغازى المصطفى و مغازى الخلفاء از همان نويسنده اقتباس كرده است ، دهلى ( هندوستان ) معهد الدراسات الاسلامية ، 1970 و ابن اثير : الكامل فى التاريخ ، قاهره ، ادارة الطباعة المنيرية 1349 ه ج 2 ص 231 - 260 .\r\n( 3 ) طبرى : تاريخ ، ج 3 ص 296 ابن كثير ( ابو الفداء اسماعيل ) در : فضائل القران ، مطبعة المنار ، 1347 ه ص 25 اشاره مىكند به اينكه در آن روز نزديك به پانصد نفر از قاريان قرآن كشته شدند ، و بنگريد به ، ابن الجزرى ( ابو الخير محمد بن محمد ) : النشر فى القراءآت العشر ، قاهره ، مطبعة مصطفى محمد ، ج 1 ص 7 و قرطبى ( محمد بن احمد بن ابى بكر ) در الجامع لاحكام القرآن ط 2 ، دار الكتب المصرية 1952 ج 1 ص 49 مىگويد : « گفته شده است كه در آن روز هفتصد نفر كشته شدند و نيز بنگريد به :\r\nكلاعى ص 120 .\r\n","page_name":" 89 ","page_number":89},
  {"content":"\r\n\r\nمشهورترين روايات مربوط به جمع آورى قرآن در زمان ابوبكر همان روايتى است كه ابن شهاب زهرى ( 50 - 124 ه ) از عبيد بن السباق ( از تابعين اهل مدينه ) از زيد بن ثابت ( متوفى 45 ه ) نقل كرده و آنها را ابو عبيد ( متوفى 224 ه ) در كتاب خود : فضائل القرآن « 1 » و بخارى ( متوفى 256 ه ) « 2 » در صحيح خود آورده‌اند و نيز آن را ترمذى ( متوفى 279 ه ) و نسائى ( متوفى 303 ه ) « 3 » و ابن ابى داود ( متوفى 316 ه ) « 4 » و غير آنها نقل كرده‌اند « 5 » و روايات ديگرى هم وارد شده كه اين روايت را توضيح مىدهد و ابعاد ديگرى بر روش جمع آورى قرآن اضافه مىكند .\r\nروايات مشهور در اين باره به طورى كه بخارى نقل مىكند چنين است : « زيد بن ثابت گفت : ابوبكر در جنگ يمامه مرا پيش خود طلبيد . ديدم كه عمر بن خطاب هم نزد اوست .\r\nابوبكر گفت : عمر آمده و مىگويد : در جنگ يمامه بسيارى از قاريان قرآن كشته شده‌اند و من بيم آن دارم كه در جاهاى ديگر هم كشتار زياد باشد و بسيارى از قرآن از بين برود ، نظر من اين است كه به جمع آورى قرآن دستور بدهى . من به عمر گفتم : چگونه دست به كارى مىزنى كه پيامبر صلّى اللّه عليه و آله و سلم آن را انجام نداده است ؟ عمر گفت : به خدا قسم اين كار كار خوبى است ، عمر همواره به من مراجعه مىكرد تا اينكه خداوند در اين باره به من شرح صدر داد و نظر من هم مانند نظر عمر شد . زيد مىگويد : ابوبكر گفت : تو جوان عاقلى هستى كه تو را متهم به دروغ نمىكنيم و قبلا هم وحى پيامبر را مىنوشتى پس دوباره قرآن را تتبع نما و آن را جمع آورى كن . به خدا قسم اگر مرا جابجا كرده به كوهى از كوهها تكليف مىكردند ، سنگين‌تر از اين نبود كه مرا به جمع آورى قرآن تكليف كردند . گفتم : چگونه كارى را انجام مىدهيد كه پيامبر آن را انجام نداده بود ؟ گفت : به خدا قسم كه كار خوبى است و ابوبكر همواره به من مراجعه مىكرد تا اينكه خداوند در اين باره به من شرح صدر داد همان گونه كه به عمر و ابوبكر شرح صدر داده بود ، و من تمام قرآن را از « عسب » و\r\n\r\n\r\n","description":"","footnote":"\r\n( 1 ) لوح 35 - 36 .\r\n( 2 ) صحيح ، ج 6 ص 225 .\r\n( 3 ) بنگريد به : الساعاتى ج 18 ص 31 - 32 .\r\n( 4 ) المصاحف ص 6 - 9 .\r\n( 5 ) بنگريد به : ابن نديم ص 24 و دانى : المقنع ص 2 - 5 و سيوطى : الاتقان ج 1 ص 165 .\r\n","page_name":" 90 ","page_number":90},
  {"content":"\r\n\r\n« لخاف » يعنى شاخه‌هاى خرما و سنگهاى نازك « 1 » و سينه‌هاى مردان جمع آورى نمودم تا جايى كه آخر سوره توبه را تنها نزد ابو خزيمهء انصارى يافتم و نزد ديگران پيدا نكردم و آن  لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ  تا آخر سوره برائت بود . اين صحيفه‌ها نزد ابوبكر بود تا اينكه از دنيا رفت ، سپس در زمان حيات عمر نزد او بود ، سپس نزد حفصه دختر عمر قرار گرفت .\r\nاين روايت به چند قضيه مهم در تاريخ گرد آورى قرآن در اين دوره دلالت مىكند :\r\nاولا ، انگيزه‌اى را كه باعث جمع آورى قرآن گرديد بيان مىكند و آن ترس از تلف شدن قسمتى از آن با از بين رفتن حافظان قرآن بود . ثانيا ، توضيح مىدهد كه پيش از اين تاريخ قرآن به اين صورت جمع آورى نشده بود . اين معنا از شك و ترديد ابوبكر وزيد بن ثابت به دست مىآيد كه گفتند : « چگونه كارى را انجام بدهيم كه پيامبر انجام نداده بود » شايد همين نكته اين سخن را كه بعضيها گفته‌اند نفى مىكند كه سالم بن معقل غلام ابو حذيفه كه در جنگ يمامه شهيد شد ، « 2 » نخستين كسى بود كه قرآن را در يك مصحف « 3 » جمع آورى نمود . همچنين اين روايت را كه اشعث از محمد بن سيرين نقل كرده كه على بن ابى طالب عليه السّلام پس از وفات پيامبر سوگند خورد كه ردايى بر دوش نگيرد مگر براى نماز\r\n\r\n\r\n","description":"","footnote":"\r\n( 1 ) سيوطى در الاتقان ج 1 ص 168 گفته است : در روايتى به جاى « لخاف » « الرقاع » و در روايتى « الاكتاف » و در روايتى « الاضلاع » و در روايتى « الاقتاب » آمده است . « عسب » جمع عسيب است و آن شاخه خرماست كه برگهاى آن را مىتراشند و در طرف پهن آن مىنويسند و « لخاف » با كسر لام و با خاى معجمه خفيف كه آخر آن فاء است ، جمع « لخفه » به فتح لام و سكون خاء مىباشد و آن سنگ نازك است و خطابى گفته كه آن صفحه‌هايى از سنگ است و « رقاع » جمع رقعه است كه از پوست و يا كاغذ ساخته مىشود و « اكتاف » جمع كتف و آن استخوان شتر يا گوسفند است كه وقتى خشك شد بر آن مىنوشتند و « اقتاب » جمع قتب و آن چوبى است كه بر پشت شتر مىگذاشتند و بر آن سوار مىشدند . و نيز بنگريد به : ابو عبيد : غريب الحديث ، ط 1 ، حيدر آباد ( هندوستان ) دائرة المعارف العثمانية ( 1964 - 1967 ) ج 4 ص 156 - 155 درباره ماده‌اى كه ابوبكر قرآن را در آن جمع آورى كرد ، گفته شده كه قرطاس يا ورق بوده است . در روايتى از عمارة بن غزيه آمده كه زيد بن ثابت گفت : ابوبكر به من دستور داد كه آن را در تكه‌هاى چرم و شاخه خرما بنويسم ( تفسير طبرى ج 1 ص 59 ) ولى روايت اوّل صحيح‌تر است زيرا كه قرآن پيش از آنكه در زمان ابوبكر جمع آورى شود ، در پوست و شاخه خرما بوده و در زمان او در صحيفه‌ها نوشته شد ( بنگريد به : سيوطى : الاتقان ج 1 ص 169 ) .\r\n( 2 ) ابن قتيبه : المعارف ص 119 و ذهبى : سير اعلام النبلاء ج 1 ص 122 .\r\n( 3 ) سيوطى : الاتقان ج 1 ص 166 .\r\n","page_name":" 91 ","page_number":91},
  {"content":"\r\n\r\nجمعه ، تا اينكه قرآن را در مصحفى جمع‌آورى كند ، « 1 » ابن ابى داود درباره اين روايت مىگويد : جز اشعث كسى محصف را ذكر نكرده و او زياد حديث نقل مىكند بلكه در روايتها چنين آمده كه « حتى اجمع القرآن » و منظور اين است كه حفظ قرآن را تمام كنم و به كسى كه قرآن را حفظ كند مىگويند : او قرآن را جمع كرده است » « 2 » همچنين است روايتى كه مىگويد : عمر بن خطاب به جمع آورى قرآن امر كرد و قرآن جمع آورى شد و او اولين كسى بود كه قرآن را در مصحف جمع نمود . « 3 »\r\nاين حديث هم حمل بر چيزى شده است كه پيشتر گفتيم و آن پيشنهاد عمر به ابوبكر در مورد جمع آورى قرآن پس از واقعه يمامه است . « 4 » اهل حديث اشاره كرده‌اند كه اين اخبار از لحاظ سند مقطوع هستند « 5 » و از اينها گذشته روايات متعددى نقل شده كه تاكيد دارند بر اينكه ابوبكر نخستين كسى است كه قرآن را در ميان دو لوح جمع آورى كرد . از جمله اين روايات روايتى است كه از على بن ابى طالب عليه السّلام نقل شده كه گفت : رحمت خداوند بر ابوبكر ، پاداش او در جمع آورى قرآن از همه بيشتر است . او اولين كسى بود كه قرآن را ميان دو لوح جمع آورى نمود . « 6 »\r\nروايت پيشين در مورد جمع آورى قرآن همچنين به زمينه‌هايى دلالت دارد كه ابوبكر را وادار كرد كه زيد بن ثابت را براى اين كار مهم تعيين كند . او براى زيد چهار خصلت ذكر نمود : « 7 » اينكه او جوان است و نشاط لازم را براى اين كار دارد و اين كه او عاقل است و بهتر مىتواند ضبط كند و اينكه او متهم نيست پس مورد اعتماد و اطمينان است و اينكه او كاتب وحى بود و لذا ممارست بيشترى دارد . و به زودى خواهيم ديد كه همين صفات و زمينه‌ها سبب شد كه زيد يك بار ديگر در رأس نسخه بردران مصاحف در زمان خلافت عثمان\r\n\r\n\r\n","description":"","footnote":"\r\n( 1 ) ابن ابى داود ص 10 و بنگريد به : ابن حجر ج 10 ص 386 .\r\n( 2 ) المصاحف ص 10 .\r\n( 3 ) ابن ابى داود ص 10 و بنگريد به : عز بن عبد السلام : الفوائد ، ص 26 و ابن حجر ، ج 10 ، ص 386 .\r\n( 4 ) بنگريد به : محمد حسين هيكل ، ص 306 .\r\n( 5 ) بنگريد به : ابن حجر ، ج 10 ، ص 386 و سيوطى : الاتقان ، ج 1 ، ص 166 .\r\n( 6 ) بنگريد به : ابن ابى داود ، ص 605 و طبرى : التفسير ، ج 1 ، ص 63 و دانى : المقنع ، ص 2 .\r\n( 7 ) بنگريد به : ابن حجر ، ج 10 ، ص 387 .\r\n","page_name":" 92 ","page_number":92},
  {"content":"\r\n\r\nشد .\r\nابن ابى داود روايتى نقل مىكند كه قسمتى از روش زيد بن ثابت را در جمع آورى قرآن توضيح مىدهد . او روايت مىكند كه ابوبكر به عمر بن خطاب و زيد بن ثابت گفت :\r\nبر در مسجد بنشينيد ، هر كس بر چيزى از كتاب خدا دو شاهد بياورد ، آن را بنويسيد . « 1 » و در روايت ديگرى آمده كه عمر بن خطاب ميان مردم به پا خاست و گفت : هر كس از پيامبر صلّى اللّه عليه و آله و سلم چيزى از قرآن را اخذ كرده ، پيش ما بياورد ، و مردم قرآن را بر صحيفه‌ها و چوبها و شاخه‌هاى خرما نوشته بودند . او از هيچ كس چيزى را به عنوان قرآن قبول نمىكرد مگر اينكه دو شاهد بياورد . « 2 » . ابن حجر مىگويد : « 3 » شايد منظور از دو شاهد حفظ و كتابت بود يا منظور اين بود كه اين قطعه پيش روى پيامبر نوشته شده باشد و يا منظور اين بوده كه دو نفر شهادت بدهند كه اين قطعه از وجوهى است كه قرآن مطابق آن نازل شده است ، و غرض آنها اين بود كه قرآن را تنها از آنچه كه پيش روى پيامبر صلّى اللّه عليه و آله و سلم نوشته شده است بنويسند نه مجرد حفظ .\r\nكار مهمى مانند جمع آورى قرآن در صحيفه‌ها از روى قطعه‌هايى كه در زمان پيامبر بر آنها نوشته شده بود ، مسلما به تلاشهاى بسيارى نيازمند بود و لذا اين گمان پيش مىآيد كه بعضى از صحابه در انجام اين مهم در كنار زيد بودند « 4 » و شايد در مقدمه آنها عمر بن خطاب باشد كه در ضمن از كاتبان وحى بود ، و روايت قبلى نشان مىدهد كه او در جستجو و جمع آورى قرآن با زيد همراهى داشت و ابن ابى داود روايت مىكند كه ابىّ بن كعب نيز در جمع آورى قرآن در خلافت ابوبكر مشاركت داشت . « 5 »\r\nاين كار حدود يك سال طول كشيد و در فاصله ميان جنگ يمامه كه در ماه‌هاى آخر سال يازدهم هجرى يا ماه‌هاى نخستين سال دوازده هجرى اتفاق افتاد « 6 » و ميان در گذشت\r\n\r\n\r\n","description":"","footnote":"\r\n( 1 ) المصاحف ، ص 6 .\r\n( 2 ) همان مصدر ، ص 10 .\r\n( 3 ) ج 10 ، ص 388 و بنگريد به : علم الدين سخاوى : جمال القرّاء ، برگ 31 أ ، و سيوطى : الاتقان ، ج 1 ، ص 166 .\r\n( 4 ) بنگريد به : دكتر عبد الصبور شاهين ، تاريخ القرآن ص 106 .\r\n( 5 ) المصاحف ، ص 9 و بنگريد به : الساعاتى ، ج 18 ، ص 32 - 3 .\r\n( 6 ) بنگريد به : طبرى : تاريخ ، ج 3 ، ص 343 و كلاعى ، ص 120 .\r\n","page_name":" 93 ","page_number":93},
  {"content":"\r\n\r\nابو بكر كه در جمادى الاخر سال سيزده هجرى بود ، انجام گرفت ، « 1 » و شك نيست كه اين كار قبل از مرگ ابوبكر كامل شد ، زيرا روايات دلالت دارند كه صحيفه‌ها در بقيه حيات ابوبكر پيش او بود ، سپس به خليفه جديد بعد از او منتقل شد ، آنگاه پس از عمر به حفصه دختر عمر انتقال يافت تا به خليفه سوم بسپارد .\r\nروايات دلالت دارند بر اينكه كتابت قرآن در خلافت عمر گسترش يافته بود ، و اين پاسخى بر نياز مردم به يادگيرى آن بود ، بخصوص اينكه فتوحات اسلامى گسترش پيدا كرد و تعداد كسانى كه اسلام را پذيرفتند افزايش يافت و احتياج آنها با آشنايى با تعاليم دينى زياد شد ، و لذا مصحفهايى با املاى بزرگان صحابه كه تعليم قرآن مىكردند در شهرها پيدا شد ، به طورى كه عبد اللّه بن مسعود در خلافت عمر در كوفه مصحف را املاء مىكرد « 2 » و گروهى از اهل شام در خلافت عمر به مدينه آمدند تا مصحفى براى آنها نوشته شود « 3 » و ابو الدرداء با جمعى از اهل دمشق به مدينه آمد و مصحفى كه اهل دمشق داشتند با آنها بود . آنها خواستند آن مصحف را بر ابىّ بن كعب و زيد بن ثابت و على و اهل مدينه عرضه كنند . « 4 » و ابو عبيد روايت مىكند كه عمر بن خطاب مصحفى را نزد مردى يافت كه با قلم نازك نوشته شده بود ، پس او گفت : اين چيست ؟ گفت : اين همه قرآن است . اين كار بر عمر ناپسند آمد و او را كتك زد و گفت : كتاب خدا را بزرگ داريد . و هر وقت عمر قرآن بزرگى مىديد خوشحال مىشد . « 5 »\r\nو بدين گونه مصحفهايى كه صحابه و عموم مسلمانان در خلافت عمر نوشته بودند افزونى گرفت ، و اى بسا بعضى از آثار رخصت براى حروف هفتگانه كه خداوند امت اسلامى را جهت تسهيل در قرائت قرآن اجازه داده بود ، در آنها پديدار گشت و اين كار ، نياز مسلمانان را به يك مصحف ما در كه پيشواى مسلمانان در تمام شهرها باشد ، آشكار\r\n\r\n\r\n","description":"","footnote":"\r\n( 1 ) طبرى : تاريخ ، ج 3 ، ص 420 - 419 .\r\n( 2 ) بنگريد به : ابن ابى داود ، ص 137 .\r\n( 3 ) همان مصدر ، ص 157 .\r\n( 4 ) همان مصدر ، ص 155 .\r\n( 5 ) فضائل القرآن ، لوح 57 و بنگريد به : سيوطى : الاتقان ، ج 4 ، ص 158 .\r\n","page_name":" 94 ","page_number":94},
  {"content":"\r\n\r\nساخت ، بخصوص پس از آنكه اختلاف در قرائت بروز كرد . اين كار در زمان خلافت عثمان عملى شد و اين همان چيزى است كه در مبحث بعدى به آن خواهيم پرداخت .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nمبحث دوم يكسان كردن مصحفها و نسخه بردارى از آن در خلافت عثمان\r\n\r\nاولا : علل و انگيزه‌ها\r\nقرآن كريم مهمترين چيزى بود كه مسلمانان آن را به شهرهايى كه در عهد خلافت راشدين پى در پى فتح مىشد ، حمل كردند و يادگيرى و قرائت قرآن مهمترين مشغوليت كسانى بود كه وارد دين جديد مىشدند و از اين جهت در شهرهاى اسلامى مدرسه‌هايى براى يادگيرى و قرائت قرآن پديد آمد كه در هر شهرى ، جماعتى از صحابه كه به آن شهر آمده بودند در رأس آنها قرار داشتند . در مبحث پيش اشاره كرديم كه نهضت نسخه بردارى از مصاحف در شهرها گسترش يافته بود و اين كار يعنى تعليم قرائت قرآن و نسخه بردارى از مصاحف ، در سايه رخصت براى حروف هفتگانه بود كه پيامبر صلّى اللّه عليه و آله و سلم جهت آسان گيرى براى مسلمانان ، آن را در قرائت قرآن اجازه داده بود و به نظر مىرسيد كه آثار اين رخصت در شهرهاى ديگر اسلامى بيشتر از مدينه آشكار شده بود ، چون اين شهرها از محل نزول وحى و مكان حفظ آن دور بودند و لهجه‌ها ، هم در ميان عرب و هم در ميان آنها و تازه مسلمانها از غير عرب ، به همديگر مخلوط شده بود .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nسالهاى خلافت ابوبكر گذشت و در اين سالها آن كار عظيم كه موجب حفظ قرآن شد ، انجام يافت و باعث مصونيت كامل قرآن در صحيفه‌هايى كه در دار الخلافه محفوظ بود ، گرديد . سپس خلافت عمر نيز كه ايام فتح مسلمانان در همه جوانب بود ، سپرى شد و اين فتوحات فرصتى را پيش آورد كه مسلمانان بخصوص نسل جديدى كه از صحابه اخذ مىكردند ، با همديگر ملاقات كنند و به درس قرآن بپردازند و آن را با همديگر مذاكره كنند . هر يك از آنها قرآن را به همان صورتى مىخواند كه از يكى از اصحاب شنيده و ياد گرفته بود و آن صحابى هم از پيامبر ياد گرفته بود . و شك نيست كه قرائتهاى اصحاب كه از پيامبر صلّى اللّه عليه و آله و سلم دريافت كرده بودند ، بسيارى از وجوه حروف هفتگانه را در برداشت و نسل تابعين اين قرائتها را از كسانى كه از صحابه دريافت كرده بودند ، آموخته بودند و در بعضى از وجوه قرائتها به همديگر مراجعه كرده بودند و بعضى از آنها ادعا مىكردند كه قرائتشان از قرائت ديگران صحيح‌تر است .\r\nمظاهر اين حالت در خلافت عثمان بن عفان نمود بيشترى داشت . روايات صورتهاى گوناگونى از اين اختلاف در قرائت را در سطحهاى مختلفى ارائه مىدهد كه از ميدان جنگ گرفته تا صحنهء تعليم و اختلاف آموزگاران با شاگردانشان را فرا گرفته بود .\r\nبه نظر مىرسد كه اختلاف مسلمانان در قرائت كلماتى از قرآن زياد شده بود و اخبار آن به گوش خليفه و بزرگان صحابه رسيده بود و آنها را به انديشه وادار كرده بود كه چگونه و با چه وسايلى آثار خطرناك اين اختلاف را از بين ببرند .\r\nصحابى بزرگ عبد اللّه بن مسعود به عنوان معلم و فقيه ساكن كوفه شده بود . طبق روايات ، اين شهر شاهد بيشترين اختلاف درباره قرائت بود . ابن حجر نقل مىكند كه عمر بر ابن مسعود قرائت ( عتى حين ) را كه همان ( حتى حين ) است خرده گرفت و به او نوشت :\r\nقرآن با لهجه قبيله هذيل نازل نشده است . مردم را به خواندن با لهجه قريش وادار كن نه با لهجه هذيل . اين جريان به زمان پيش از تعيين يك قرائت توسط عثمان مربوط مىشود . « 1 »\r\nابن ابى داود نقل مىكند : « در عراق كسانى بودند كه يكى از ديگرى آيه‌اى را مىپرسيد .\r\nوقتى آيه را قرائت مىكرد ، او مىگفت : من منكر اين قرائت هستم و اين مسأله ميان مردم\r\n\r\n\r\n","description":"","footnote":"\r\n( 1 ) فتح البارى ، ج 1 ، ص 402 .\r\n","page_name":" 97 ","page_number":97},
  {"content":"\r\n\r\nشايع شده بود و در قرآن اختلاف مىكردند . » « 1 »\r\nروايت زهرى از انس بن مالك درباره نسخه بردارى مصاحف كه اندكى بعد نقل خواهيم كرد ، اشاره مىكند بر اينكه ميان اهل عراق و اهل شام كه در جنگ ارمنستان و آذربايجان شركت داشتند در قرائت قرآن اختلاف بود تا جايى كه حذيفة بن اليمان ( متوفى 36 ه ) مجبور شد كه به مركز خلافت برود تا در اين باره كسب تكليف كند . ابن اثير در كامل « 2 » نقل مىكند حذيفة بن اليمان همراه با سعيد بن عاص به سوى آذربايجان رفتند و چون برگشتند ، حذيفه به سعيد گفت : در اين سفر مردم را در حالتى ديدم كه اگر سرخود رها شوند درباره قرآن اختلاف مىكنند و هرگز به توافق نمىرسند . او گفت : آن حالت چه بود ؟ گفت : گروهى از اهالى حمص گمان مىكردند كه قرائت آنها بهتر از قرائت ديگران است ، و آنها اين قرائت را از مقداد اخذ كرده‌اند ، و اهل دمشق را ديدم كه مىگفتند : قرائت آنها از قرائت ديگران بهتر است و اهل كوفه را ديدم كه سخن مشابهى مىگفتند و اينكه بر ابن مسعود قرائت كرده‌اند ، و اهل بصره نيز شبيه آن را مىگفتند و اينكه آنها بر ابو موسى قرائت نموده‌اند و مصحف او را « لباب القلوب » مىناميدند . وقتى به كوفه رسيدند حذيفه مردم را از اين اختلاف آگاه كرد و از آنچه كه بيم آن مىرفت ، آنها را بر حذر داشت .\r\nاصحاب رسول اللّه صلّى اللّه عليه و آله و سلم و بسيارى از تابعين با او موافقت كردند . اصحاب ابن مسعود به او گفتند : چه چيزى را انكار مىكنى ؟ مگر ما با قرائت ابن مسعود نمىخوانيم ؟ حذيفه و موافقان او خشمگين شدند و گفتند : همانا شما يك مشت عرب هستيد ، ساكت باشيد كه بر خطا رفته‌ايد . حذيفه گفت : به خدا قسم اگر زنده بمانم ، پيش خليفه خواهم رفت و به او پيشنهاد خواهم كرد كه مردم را از اين كار باز دارد . ابن مسعود با حذيفه با شدت برخورد كرد و سعيد خشمگين شد و مردم متفرق گشتند و حذيفه غضبناك پيش عثمان رفت و آنچه را كه ديده بود به او گزارش نمود .\r\nابن ابى داود از ابو الشعثاء چند روايت نقل مىكند كه از جملهء آنهاست اين روايت كه او\r\n\r\n\r\n","description":"","footnote":"\r\n( 1 ) المصاحف ، 23 و بنگريد به : العز بن عبد السلام : الفوائد ، ص 26 .\r\n( 2 ) ج 3 ، ص 56 - 55 و بنگريد به : ابن خلدون ، مجلد 2 ، ص 1019 .\r\n","page_name":" 98 ","page_number":98},
  {"content":"\r\n\r\nگفت : « 1 » « در مسجد نشسته بوديم و عبداللّه قرائت قرآن مىكرد كه حذيفه آمد و گفت : اين قرائت ، قرائت ابن ام عبد و قرائت ابو موسى اشعرى است ، به خدا سوگند اگر زنده بمانم و نزد عثمان بروم ، به او پيشنهاد خواهم كرد كه قرائتها را يكى كند » و در روايت ديگرى آمده است كه گفت : « پيش حذيفه و ابو موسى و عبد اللّه بن مسعود نشسته بودم ، حذيفه گفت : اهل بصره قرآن را به قرائت ابو موسى مىخوانند و اهل كوفه به قرائت عبد اللّه ، به خدا قسم اگر نزد خليفه بروم به او پيشنهاد خواهم كرد كه اين مصحفها را در آب بشويد . »\r\nطبرى و ابن ابى داود از ايوب سختيانى ( 68 - 131 ه ) نقل مىكنند كه ابو قلابه ( متوفى ميان سالهاى 104 و 107 ه ) گفت : « 2 » در خلافت عثمان معلمى قرائت شخصى را تعليم مىكرد و معلمى ديگر قرائت شخصى ديگر را تعليم مىداد و كودكان آنها را مىآموختند و ميان آنها اختلاف مىافتاد و اين اختلاف به گوش معلمان مىرسيد . ايوب مىگويد : بيش از اين نمىدانم كه گفت : بعضى از آنها بعضى ديگر را به خاطر قرائت تكفير مىنمودند .\r\nموضوع به گوش عثمان رسيد ، پس خطبه‌اى خواند و گفت : « شما كه نزد من در قرآن اختلاف مىكنيد و آن را غلط مىخوانيد ، مردم شهرهايى كه از من دور هستند بيشتر در قرآن اختلاف خواهند كرد و آن را غلط خواهند خواند . اى اصحاب محمد همگى جمع شويد و براى مردم نسخه‌اى را كه امام و پيشوا باشد بنويسيد . »\r\nو بدين گونه انگيزه‌هاى بسيارى سبب شد كه عثمان به اين فكر بيفتد كه مردم را بر مصحف واحدى كه رسم و هجاى آن يكى باشد وادار كند و آنها را بر يك قرائت جمع نمايد ، قرائتى كه عمومى است و عموم صحابه در مدينه و شهرهاى ديگر آن را قبول دارند و آن همان قرائت زمان پيامبر صلّى اللّه عليه و آله و سلم بود كه زيد آن را در خلافت ابوبكر نوشته بود .\r\n\r\nثانيا : پايان كار و مباشران آن\r\nاولين اقدامى كه خليفه سوم براى انجام اين كار به عمل آورد ، اين بود كه در مدينه براى مردم كه بسيارى از صحابه در ميان آنها بودند خطبه‌اى خواند و با آنها مشورت نمود و آنها\r\n\r\n\r\n","description":"","footnote":"\r\n( 1 ) بنگريد به : المصاحف ، ص 14 - 13 .\r\n( 2 ) طبرى : تفسير ، ج 1 ، ص 61 و ابن ابى داود ص 21 و بنگريد به : دانى : المقنع ص 7 .\r\n","page_name":" 99 ","page_number":99},
  {"content":"\r\n\r\nرا براى انجام اين مهم فرا خواند . ابن ابى داود روايت مىكند كه سويد بن غفله جعفى ( متوفى 81 ه ) گفت : از على بن ابى طالب شنيدم كه مىگفت : « 1 » : اى مردم درباره عثمان زياده‌روى نكنيد و درباره او راجع به مصاحف و سوزاندن مصاحف جز به نيكى سخن مگوييد ( يا دربارهء او به نيكى سخن بگوييد ) به خدا سوگند او درباره مصاحف انجام نداد مگر آنچه را كه ما همگى بر آن بوديم . سپس گفت : دربارهء اين قرائت چه مىگوييد ؟ به من رسيده است كه بعضيها گفته‌اند : قرائت من از قرائت تو بهتر است و اين نزديك است كه به مرحله كفر برسد . به او گفتيم : نظر تو چيست ؟ گفت : نظر من اين است كه مردم بر يك مصحف اجتماع كنند تا افتراق و اختلافى نباشد . گفتيم : چه نظر خوبى داريد » .\r\nروايت مشهورى كه از گامهايى كه در تحقق اين عمل مهم برداشته شد خبر مىدهد ، همان روايتى است كه ابو عبيد در « فضائل القرآن » « 2 » خود و بخارى در صحيح خود « 3 » و ابن ابى داود در « المصاحف » « 4 » و ابن نديم در « الفهرست » « 5 » و دانى در « المقنع » « 6 » و مصادر ديگر « 7 » از ابن شهاب زهرى ( متوفى 124 ه ) از انس بن مالك ( متوفى ميان سالهاى 91 - 93 ه ) نقل كرده‌اند . متن روايت به نقل بخارى چنين است : « موسى از ابراهيم و او از ابن شهاب نقل مىكند كه انس بن مالك براى او نقل كرده كه حذيفة بن يمان پيش عثمان آمد و اين در حالى بود كه اهل شام همراه با اهل عراق در فتح ارمنستان و آذربايجان مىجنگيدند و حذيفه از اختلاف آنها در قرائت قرآن مضطرب بود . پس حذيفه به عثمان گفت : اى خليفه اين امت را درياب پيش از آنكه همچون يهود و نصارى در كتاب خدا اختلاف كنند .\r\nعثمان كسى را پيش حفصه فرستاد و پيغام داد كه صحيفه‌ها را نزد ما بفرست تا از آنها نسخه بردارى كنيم و سپس به خودت برگردانيم . حفصه آنها را پيش عثمان فرستاد و او به\r\n\r\n\r\n","description":"","footnote":"\r\n( 1 ) المصاحف ، ج 22 .\r\n( 2 ) فضائل القرآن ، لوح 36 .\r\n( 3 ) الجامع الصحيح ، ج 6 ، ص 226 .\r\n( 4 ) المصاحف ، ص 18 .\r\n( 5 ) الفهرست ، ص 24 .\r\n( 6 ) المقنع ، ص 5 .\r\n( 7 ) بنگريد به : ابو حاتم رازى ، ج 1 ، ص 146 و سيوطى : الاتقان ، ج 1 ، ص 169 .\r\n","page_name":" 100 ","page_number":100},
  {"content":"\r\n\r\nزيد بن ثابت و عبد اللّه بن زبير و سعيد بن عاص و عبد الرحمان بن حارث بن هشام دستور داد تا آنها را در مصحفها نسخه بردارى كنند و عثمان به گروه سه نفره قريشى فرمان داد كه اگر شما با زيد بن ثابت درباره چيزى از قرآن اختلاف كرديد ، آن را به لهجه قريش بنويسيد چون قرآن به زبان آنها نازل شده است . و آنان چنين كردند و چون از آن صحيفه‌ها در مصاحف نسخه بردارى كردند ، عثمان صحيفه‌ها را به حفصه باز گردانيد و به هر منطقه‌اى يكى از آن مصحفها را كه نسخه بردارى شده بود ، فرستاد و دستور داد غير از اين نسخه‌ها ، تمام نسخه‌هاى قرآن را كه در صحيفه يا مصحف است بسوزانند .\r\nابن شهاب مىگويد : « خارجة بن زيد بن ثابت به من خبر داد كه از زيد بن ثابت شنيده است كه مىگويد : موقع نسخه بردارى قرآن آيه‌اى از سورهء احزاب را گم كردم در حالى كه از پيامبر شنيده بودم كه اين آيه را مىخواند . پس از جستجو ، آن آيه را نزد خزيمة بن ثابت انصارى يافتيم . آيه اين است :  مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ  پس آن را به همان سوره در مصحف ملحق كرديم . »\r\nاين روايت انگيزه‌اى را كه باعث شد عثمان به يكسان كردن مصحفها دستور بدهد ، بيان مىكند و ما در آغاز همين مبحث از آن سخن گفتيم و آن ترس از عاقبت اختلافى بود كه درباره قرائت كلمات قرآن شروع شده بود و آينده امت اسلامى و وحدت آنها را تهديد مىكرد .\r\nهمچنين اين روايت از اصل و اساسى كه در نسخه بردارى مصحف عثمانى به آن اعتماد شده است ، خبر مىدهد و آن همان صحيفه‌هايى بود كه در خلافت ابو بكر توسط زيد بن ثابت از روى قطعه‌هاى نوشته شده در حيات پيامبر صلّى اللّه عليه و آله و سلم فراهم شده بود . اين روايت اشاره مىكند به اينكه هنگام بروز اختلاف ميان زيد بن حارث كه اهل مدينه بود و همراهان او از قريش ، بايد لهجه قريش ترجيح داده مىشد . و به زودى درباره ارتباط مصحف عثمانى و رخصتى كه براى حروف هفتگانه داده شده و نيز درباره قرائت يا حرفى كه مصحف عثمانى بر اساس آن نوشته شده است ، به تفصيل سخن خواهيم گفت .\r\nدر رأس كسانى كه به اين عمل مباشرت كردند ، زيد بن ثابت است كه در حيات پيامبر صلّى اللّه عليه و آله و سلم از همه اصحاب در كتابت وحى استوارتر بود و هموست كه كتابت قرآن در\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمصحف را در زمان ابوبكر انجام داد . در وجود زيد بن ثابت صفاتى جمع شده بود كه او را شايستهء انجام نيكوى اين عمل مىكرد . او در سايه وحى پرورش يافته بود ، زيرا او زمان هجرت پيامبر به مدينه يازده سال داشت . « 1 » و روايت شده است كه او گفت : « 2 » « هنگام ورود پيامبر به مدينه ، مرا نزد آن حضرت آوردند و گفتند : يا رسول اللّه اين كودكى از بنى النجار است و از آنچه كه بر تو نازل شده هفده سوره را حفظ كرده است ، و من آن سوره‌ها را بر پيامبر صلّى اللّه عليه و آله و سلم خواندم كه باعث تعجب پيامبر شد » پيامبر در جنگ بدر گروهى را از لحاظ سنّى كوچك دانسته بود و آنها را از شركت در جنگ باز داشته بود كه يكى از آنها زيد بن ثابت بود و لذا او در جنگ بدر شركت نداشت ولى در جنگ احد و مشاهد ديگر شركت داشت « 3 » و در جنگ يمامه تيرى به سوى او پرتاب شد ولى به او آسيبى نرسيد . « 4 »\r\nذهبى روايت مىكند : روزى كه زيد بن ثابت از دنيا رفت ، ابن عمر گفت : « 5 » خداوند او را رحمت كند او در خلافت عمر ، عالم مردم بود . عمر صحابه را در شهرها متفرق كرده بود و از اينكه با رأى خود فتوا بدهند نهى كرده بود ، ولى زيد را در مدينه نگهداشته بود كه براى مردم مدينه فتوا بدهد . ابن سعد نقل مىكند كه سليمان بن يسار ( 34 - 107 ه ) گفت : « 6 » نه عمر و نه عثمان در قضاوت و فتوا و فرايض و قرائت كسى را بر زيد بن ثابت مقدم نمىكردند . و روايت شده است كه عامر شعبى گفت : « 7 » زيد بن ثابت در قرآن و فرايض بر مردم غلبه داشت و از اين گذشته او قرآن را حفظ كرده بود و آن را مطابق با آخرين عرضه‌اى كه جبرئيل عليه السلام در سال رحلت پيامبر بر آن حضرت ارائه كرده بود ، مىخواند « 8 » . زيد در عهد عمر و عثمان و على كه در مدينه بود ، در رأس قضاوت و فتوا و قرائت و فرايض بود ،\r\n\r\n\r\n","description":"","footnote":"\r\n( 1 ) ابن قتيبه : المعارف ، ص 113 و ابن عبد البر ، ج 2 ، ص 537 و ذهبى : سير اعلام النبلاء ، ج 2 ، ص 207 .\r\n( 2 ) باقلانى ، ص 370 و ذهبى : مصدر پيشين ، ج 2 ، ص 207 .\r\n( 3 ) ابن عبد البر ، ج 2 ، ص 537 .\r\n( 4 ) همان مصدر ، ج 2 ، ص 538 .\r\n( 5 ) سير اعلام النبلاء ، ج 2 ، ص 310 .\r\n( 6 ) الطبقات الكبرى ، ج 2 ، ص 359 .\r\n( 7 ) مكى : الابانه ، ص 53 و بنگريد به : ابن عبد البر ، ج 2 ، ص 539 .\r\n( 8 ) دانى : المقنع ، ص 121 و بنگريد به : بخارى ، ج 6 ، ص 229 و كتاب : الهجاء از يك نويسنده ناشناخته ( خطى ) نسخه‌اى از آن به صورت ميكرو فيلم در معهد المخطوطات وجود دارد برگ 2 ، أ .\r\n","page_name":" 102 ","page_number":102},
  {"content":"\r\n\r\nو پس از آن نيز پنج سال چنين بود تا اينكه در سال چهلم هجرى معاويه سر كار آمد و او به اين كار اشتغال داشت تا در سال چهل و پنج هجرى از دنيا رفت . « 1 »\r\nبا اين وصف طبيعى بود كه ابو بكر ، زيد بن ثابت را با اقتدا به پيامبر ، متولّى كتابت قرآن كند و نيز عثمان او را متولى امر گروهى كند كه به نسخه بردارى مصحفهاى يكسان مشغول بودند ، زيرا كه او در اين زمينه داناتر و ماهرتر از ديگران بود . قاضى ابو بكر باقلانى مىگويد : « 2 » درستى انتخاب زيد از اينجا روشن مىشود كه امروز اگر يكى از ما بخواهد مصحفى نوشته شود كه نسخه امام و پيشوا باشد از مردم زمان خود كسى را انتخاب نمىكند كه از لحاظ حفظ قديمىتر و يا شجاع‌تر و آگاه‌تر باشد بلكه كسى را انتخاب مىكند كه ضبط و خط او از همه زيباتر باشد و از همه با فهم‌تر باشد نه كسى را كه صفات آنچنانى داشته باشد .\r\nباز طبيعى است كه عبد اللّه بن مسعود كه هنگام نسخه بردارى مصاحف در كوفه بود ، « 3 » در اين كار شركت نكند ، به اضافه اينكه او از كاتبان وحى كه براى پيامبر كتابت مىكردند ، نبود ، « 4 » با اينكه او كتابت مىدانست ولى اين امتيازى است كه هر كس آن را داشته باشد ، در كارى مانند كتابت مصحف مقدم مىشود . البته اين بدان معنا نيست كه ابن مسعود را در علم قرآن دست كم بگيريم . او از جمله نخستين كسانى بود كه در مكه مسلمان شدند و او كسى بود كه از دهان پيامبر هفتاد و چند سوره را اخذ كرده بود « 5 » و او كسى است كه پيامبر وقتى قرائت قرآن او را شنيد ، فرمود : « كسى كه دوست دارد قرآن را با نشاط و آنچنان كه نازل شده است بخواند ، مانند قرائت ابن ام عبد بخواند » « 6 » ولى زيد علاوه بر حفظ ، در رسم قرآن\r\n\r\n\r\n","description":"","footnote":"\r\n( 1 ) بنگريد به : ابن سعد ، ج 2 ، ص 359 درباره سال درگذشت زيد اختلاف نظر وجود دارد ولى بيشتر مصادر همان را گفته‌اند كه در متن آمد . بنگريد به : ابن سعد ، ج 2 ، ص 360 و ابن قتيبه : المعارف ص 113 و ابن عبد البر ، ج 2 ، ص 540 و ذهبى : سير اعلام النبلاء ، ج 2 ، ص 316 - 315 و معرفة القرّاء الكبار على الطبقات و الاعصار از همين نويسنده ط 1 ، قاهره ، دار الكتب الحديثية ، 1969 ، ج 1 ، ص 37 .\r\n( 2 ) نكت الانتصار ، ص 369 .\r\n( 3 ) ذهبى : سير اعلام النبلاء ، ج 1 ، ص 349 و بنگريد به : ابن سعد ، ج 6 ، ص 13 .\r\n( 4 ) نامهاى نويسندگان پيامبر و كاتبان وحى را پيش از اين آورديم .\r\n( 5 ) ابن سعد ، ج 2 ، ص 344 .\r\n( 6 ) ذهبى : معرفة القراء ، ج 1 ، ص 35 و بنگريد به : ابن جزرى : غاية النهاية فى طبقات القراء ، قاهره ، مكتبة الخانجى 1932 ، ج\r\n","page_name":" 103 ","page_number":103},
  {"content":"\r\n\r\nنيز پيشوا بود و ابن مسعود فقط در اداى قرآن مهارت داشت . « 1 »\r\nاى بسا داستان خوددارى ابن مسعود از اينكه مصحف خود را بسوزاند ، بر عدم شركت او در نسخه بردارى مصاحف و عزل او از اين عمل ، سايه انداخته است . به زودى در اين باره سخن خواهيم گفت .\r\nو اما آن سه نفرى كه در روايت به عنوان همكاران زيد معرفى شده‌اند ، عبارت بودند از : عبد اللّه بن زبير كه در سال اوّل و يا دوم هجرت متولد شد و او اولين نوزاد از مهاجران در مدينه بود و در سال هفتاد و سه هجرى در مكه كشته شد ، « 2 » و سعيد بن عاص بن سعيد بن عاص بن اميّه كه در سال هجرت متولد شد و در سال پنجاه و نه از دنيا رفت و سعيد يكى از اشراف قريش و از كسانى كه سخاوت و فصاحت را جمع كرده بودند به شمار مىرفت .\r\nعثمان او را والى كوفه كرد و او را با مردم در طبرستان جنگيد تا آنجا را فتح نمود « 3 » و سومى آنها عبد الرحمن بن حارث بن هشام مخزومى بود كه هنگام رحلت پيامبر ده ساله بود . « 4 » اين سه نفر كه در اوج جوانى بودند ، با زيد بن ثابت همكارى مىكردند و البته او از همه آنها ممارست بيشترى داشت .\r\nطبرى روايت ابن شهاب از خارجة بن زيد را چنين نقل مىكند كه عثمان تنها ابان بن سعيد بن عاص را با زيد همراه نمود « 5 » ولى روايت بخارى صحيح و مشهور است . « 6 »\r\nابن سعد « 7 » و ابن ابى داود « 8 » روايت مىكنند كه محمد بن سيرين گفت : عثمان دوازده نفر\r\n\r\n\r\n","description":"","footnote":"\r\n( 1 ) ، ذهبى : سير اعلام النبلاء ، ج 1 ، ص 249 .\r\n( 2 ) ابن عبد البر ، ج 3 ، ص 905 و 907 .\r\n( 3 ) همان مصدر ، ج 2 ، ص 624 - 621 و نيز بنگريد به : ابن حجر ، ج 90 ، ص 393 .\r\n( 4 ) ابن عبد البر ، ج 2 ، ص 857 .\r\n( 5 ) التفسير ، ج 1 ، ص 60 .\r\n( 6 ) قرطبى ، ج 1 ، ص 52 و بنگريد به : ابن عطيّه ( عبد الحق بن ابى بكر ) : مقدمهء تفسير ( الجامع المحرر ) كه آرتر جفرى آن را منتشر كرده است . قاهره ، مكتبة الخانجى 1954 ، ص 275 .\r\n( 7 ) الطبقات الكبرى ، ج 3 ، ص 502 .\r\n( 8 ) المصاحف ، ص 25 و بنگريد به : مكى : الابانه ، ص 29 .\r\n","page_name":" 104 ","page_number":104},
  {"content":"\r\n\r\nاز قريش و انصار را جمع كرد كه در ميان آنها ابىّ بن كعب و زيد بن ثابت نيز بودند تا قرآن را جمع آورى كنند . و روايات ديگرى به اشتراك گروه ديگر جز اينها دلالت دارند كه از جمله آنهاست : مالك بن ابى عامر جد مالك بن انس و كثير بن افلح و انس بن مالك و عبد اللّه بن عباس و عبد اللّه بن عمر و عبد اللّه بن عمرو بن عاص . « 1 » اگر روايتها صحيح باشد گويا در آغاز ، اين ماموريت به عهدهء زيد بن ثابت و سه نفرى كه او را همراهى مىكردند ، بود ، سپس به كسان ديگرى احتياج پيدا كردند كه آنها را در كتابت مصاحف كه به حسب نياز نوشته مىشد و به شهرها ارسال مىگرديد ، كمك كنند . « 2 »\r\nاشاره اين روايات در مورد مشاركت ابىّ بن كعب در نسخه بردارى مصاحف ، ميان پژوهشگران قديم و جديد پرسشهايى را برانگيخته است ، زيرا روايات در تعيين سال درگذشت او مضطرب است . در بعضى از روايات سال نوزده و در بعضى سال بيست و دو و در بعضى سال سى و يا سى و دو ، آمده است « 3 » و در مقابل ، تاريخ نسخه بردارى مصاحف به طورى كه خواهيم گفت تعيين نشده است ، و لذا اكنون نمىتوان چيزى از آن تاريخها را ترجيح داد ، ولى ذهبى روايت ابن سعد را در مورد مشاركت ابىّ بن كعب در نسخه بردارى مصاحف چنين توصيف مىكند : سند آن قوى ولى مرسل است . سپس مىگويد : « 4 » « گمان نمىكنم كه عثمان ، ابىّ بن كعب را براى مصحف فرا خوانده باشد . اگر چنين بود ، مشهور مىشد و نام ابىّ شهرت مىيافت نه نام زيد ، و ظاهر اين است كه ابىّ در زمان عمر از دنيا رفت ، حتى هيثم بن عدى و جز او سال درگذشت او را سال نوزده هجرى ذكر كرده‌اند ، و محمد بن عبد اللّه بن نمير و ابو عبيد و ابو عمر الضرير گفته‌اند : او در سال بيست و دو مرده است و من به همين قول مايل‌ترم . » و روايت شده است كه عمر روز مرگ او گفت : « 5 » امروز سرور مسلمانان يا سرور مردم از دنيا رفت ، و رواياتى كه اندكى بعد خواهد آمد دلالت دارند بر اينكه او در تصحيح و بهينه سازى بعضى از صورتهاى نوشتارى در قرآن ، سهم\r\n\r\n\r\n","description":"","footnote":"\r\n( 1 ) باقلانى ص 358 و بنگريد به : قسطلانى ، ج 1 ، ص 61 .\r\n( 2 ) بنگريد به : قسطلانى ، ج 1 ، ص 63 و دكتر عبد الصبور شاهين : تاريخ القرآن ، ص 115 .\r\n( 3 ) بنگريد به : ابن قتيبه : المعارف ، ص 113 و ابن عبد البر ، ج 1 ، ص 65 و ذهبى : سير اعلام النبلاء ، ج 1 ، ص 287 .\r\n( 4 ) ذهبى : سير اعلام النبلاء ، ج 1 ، ص 287 .\r\n( 5 ) ابن قتيبه : المعارف ، ص 113 و ذهبى : معرفة القراء ، ج 1 ، ص 33 .\r\n","page_name":" 105 ","page_number":105},
  {"content":"\r\n\r\nداشته است « 1 » ولى ابىّ در محل انجام كار حاضر نبوده ( به طورى كه از روايت استفاده مىشود ) بلكه پيشنهادها را بر كتب گوسفند مىنوشتند و براى او مىفرستادند تا نظر خود را بيان كند . « 2 » شك نيست كه ابىّ شايستگى آن را داشت كه در مسايل رسم و قرائت به نظريه او عمل شود ، چون او از جملهء نخستين كاتبان وحى در مدينه بود و نيز يكى از حافظان قرآن در زمان پيامبر صلّى اللّه عليه و آله و سلم بود و شايد دليل عدم حضور او در محلى كه از مصاحف نسخه بردارى مىشد ، بيمارى او بود ، و همين بيمارى بود كه او را از رفتن به شام در خلافت عمربن خطاب براى تعليم قرآن ، معذور كرد و اين هنگامى بود كه والى شام از خليفه خواسته بود كه بعضى از صحابه را جهت تعليم مردم شام ، به يارى او بفرستد . « 3 » با همه اين احوال همچنان سؤال درباره دوره‌اى كه ابىّ در نسخه بردارى مصاحف شركت كرده بود ، باقى است و اينكه آيا اين مشاركت منحصر به عهد ابوبكر و عمر بوده و يا زندگى ابىّ تا خلافت عثمان ادامه يافت و او شاهد انجام نسخه بردارى مصاحف شد و از دور در اين كار سهمى داشت ؟\r\n\r\nثالثا : قسمتى از قرآن كه زيد در جمع آورى نخست آن را نيافت و پس از جستجو پيدا كرد\r\nروايت پيشين كه ابن شهاب زهرى از خارجة بن زيد درباره نسخه بردارى مصاحف در زمان عثمان نقل كرده كه در ضمن حديث انس بن مالك آمده است ، دلالت دارد بر اينكه زيد آيه‌اى از سوره احزاب را گم كرده بود ، ولى در روايت ، زمان آن تعيين نشده است . آيا فقدان اين آيه در جمع آورى قرآن در عهد ابوبكر بود يا در نسخه بردارى مصاحف در زمان عثمان بود ؟ اينكه اين مطلب در ضمن روايت نسخه بردارى از مصاحف آمده ، نشان مىدهد كه اين امر در همان زمان اتفاق افتاد ، ولى اين احتمال بعيد است بخصوص اينكه نسخه مصاحف عثمانى مطابق با صحيفه‌هاى ابوبكر و منقول از آنهاست و وقتى به روايات\r\n\r\n\r\n","description":"","footnote":"\r\n( 1 ) ابو عبيد : فضائل القرآن ، لوح 37 .\r\n( 2 ) ابو عبيد : فضائل القرآن ، لوح 37 و بنگريد به : ابن فارس ، ص 9 .\r\n( 3 ) ابن سعد ، ج 2 ، ص 356 و بنگريد به : مقدمهء كتاب المبانى از يك نويسنده ناشناخته كه در سال 425 ه نوشته شده و آرتر جفرى آن را منتشر كرده است . قاهره ، مكتبة الخانجى ، 1954 ، ص 49 .\r\n","page_name":" 106 ","page_number":106},
  {"content":"\r\n\r\nجمع آورى قرآن در زمان ابوبكر مراجعه مىكنيم ، مىبينيم كه اين روايات از گم كردن زيد آخر سوره توبه را خبر مىدهد و آن آيات عبارتند از : ( آيه 127 )  لَقَدْ جاءَكُمْ رَسُولٌ مِنْ أَنْفُسِكُمْ  تا  وَ هُوَ رَبُّ الْعَرْشِ الْعَظِيمِ  اما آن آيه‌اى كه روايت زهرى از خارجه به فقدان آن دلالت دارد ، آيه 23 از سوره احزاب است :  مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ  تا  وَ ما بَدَّلُوا تَبْدِيلًا  بنابراين در اينجا دو روايت وجود دارد كه از سقوط دو آيه در جمع آورى قرآن دلالت مىكند كه البته پس از مراجعه و تحقيق ، اين دو آيه در جاى خود ثبت شد . « 1 »\r\nروايت نخست صراحت دارد كه آيه آخر سوره توبه در جمع آورى اوّل در عهد ابوبكر ساقط شده ولى روايت دوم به زمان فقدان آيه سوره احزاب اشاره‌اى نمىكند ولى ورود اين مطلب در روايت مربوط به نسخه بردارى مصاحف در زمان عثمان ، اين گمان را تقويت مىكند كه آيه در اين مرحله ساقط شده است . به نظر مىرسد كه اين توهّم از آنجا ناشى شده است كه روايات جمع آورى قرآن و نسخه بردارى از مصاحف تداخل پيدا كرده و در يك روال وارد شده است . « 2 » و بعضى از دانشمندان معتقدند همه اينها در زمان ابوبكر اتفاق افتاده است « 3 » و مؤلف كتاب : « المبانى لنظم القرآن » در مقدمه كتاب خود از زهرى از خارجة بن زيد از پدرش روايتى نقل مىكند كه مربوط به جمع آورى قرآن در عهد ابوبكر است و اين روايت شبيه روايت زهرى از عبيد بن سباق از زيد ( كه پيشتر به آن اشاره كرديم ) مىباشد جز اينكه اين روايت با روايت اولى اين فرق را دارد كه از فقدان هر دو آيه در اين جمع دلالت مىكند و نه يك آيه . اين روايت بعضى از پيچيدگيهاى روايت زهرى از خارجه را كه در ضمن روايت زهرى از انس بن مالك راجع به يكسان كردن مصاحف و نسخه بردارى آن در زمان عثمان آمده ، بر طرف مىسازد . آن روايت چنين است : « 4 »\r\n\r\n\r\n","description":"","footnote":"\r\n( 1 ) بنگريد به : ابن ابى داود ، ص 30 - 29 .\r\n( 2 ) بنگريد به : ابن حجر ، ج 10 ، ص 385 .\r\n( 3 ) بنگريد به : ابن كثير ، ص 46 و ابن عاشر الانصارى ( عبد الواحد بن احمد بن على ) : فتح المنان المروى بمورد الظمان ( خطى ) دار الكتب المصرية ( تيمور 215 تفسير ) ، ص 34 .\r\n( 4 ) مقدمه كتاب : المبانى ، ص 20 .\r\n","page_name":" 107 ","page_number":107},
  {"content":"\r\n\r\n« در كلام شيخ ابو سهل انمارى ( محمد بن محمد بن على الطالقانى ) آمده كه از ابو يعقوب يوسف بن موسى و او از محمد بن يحيى القطعى و او از عبيد بن عقيل و او از خارجة بن مصعب و او از عمارة بن غزيه و او از زهرى و از خارجة بن زيد بن ثابت و او از پدرش نقل مىكند كه گفت : عمر بن خطاب پيش ابو بكر آمد . . . ( خبر جمع آورى قرآن در زمان ابوبكر را نقل مىكند ) سپس زيد مىگويد : يك بار قرآن را مرور كردم و ديدم كه اين آيه را ساقط كرده‌ام : ( احزاب 23 )  مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ  پس از مهاجرين و انصار پرس و جو كردم و آيه را پيش هيچ يك از آنها نيافتم در حالى كه آيه را مىدانستم و شخص پيامبر آن را به من املاء كرده بود ولى خوش نداشتم كه بدون شهادت كس ديگرى آن را ثبت كنم تا اينكه آيه را نزد خزيمة بن ثابت انصارى يافتم و او همان كسى بود كه پيامبر شهادت او را به منزله شهادت دو نفر قرار داده بود . « 1 » پس آيه را نوشتم سپس براى بار دوم قرآن را مرور كردم و ديدم كه دو آيه ساقط شده است و من آن دو آيه را مىشناختم ( توبه 127 )  لَقَدْ جاءَكُمْ رَسُولٌ مِنْ أَنْفُسِكُمْ  تا آخر . از مهاجرين و انصار پرسيدم و آن دو آيه را نزد هيچ كس نيافتم مگر خزيمة بن ثابت انصارى كه پيامبر صلّى اللّه عليه و آله و سلم شهادت او را نافذ كرده بود ، پس آن دو آيه را در آخر سوره برائت نوشتم .\r\nبنابراين ، كارى كه زيد و همراهان او در خلافت عثمان انجام دادند ، يك عمل كاملى بود و در اين مرحله چيزى از قرآن مفقود نگرديده است و از اساسى كه زيد در زمان خلافت ابوبكر پايه گذارى نمود و قرآن را از قطعه‌هاى مربوط به عهد پيامبر جمع آورى كرد ، انحرافى حاصل نشده است .\r\n\r\n\r\n","description":"","footnote":"\r\n( 1 ) درباره تفصيل اين داستان كه شهادت دادن او به جاى شهادت دادن دو نفر بود ، رجوع كنيد به : ابن سعد ، ج 4 ، ص 378 .\r\nروايات درباره نام آن صحابى كه زيد آيات مفقوده را نزد او پيدا كرد ، ميان ابو خزيمهء انصارى و خزيمة بن ثابت انصارى متردد است و نزديك بودن دو اسم به يكديگر ورود آنها با يك لفظ در بعضى از روايات نشان مىدهد كه اين دو نام براى يك نفر است و آن خزيمه بن ثابت انصارى است . در اين باره نيز رجوع كنيد به : ابن سعد ، ج 3 ، ص 409 و ج 4 ، ص 378 و ابن حجر ، ج 10 ، ص 388 و قسطلانى ، ج 1 ، ص 53 پاورقى .\r\n","page_name":" 108 ","page_number":108},
  {"content":"\r\n\r\n\r\nرابعا : ترتيب آيات و سوره‌ها\r\nمطلبى را كه اخيرا گفتيم ما را به مسأله ترتيب آيات در سوره‌ها و ترتيب سوره‌ها در مصحف ، منتقل مىكند و اگر نص روشنى در دست نداريم كه اساس ترتيب سوره‌ها را بيان كند ، رواياتى داريم كه دلالت مىكند كه گذاشتن آيات در سوره‌ها به امر پيامبر و اشاره او انجام مىگرفت . اين مطلب از حديثى كه ابن عباس از عثمان بن عفان نقل مىكند ، روشن مىشود كه گفت : « 1 » « زمان بر رسول خدا مىگذشت و سوره‌هايى كه آيات متعددى داشتند بر او نازل مىشد و چون چيزى نازل مىشد ، بعضى از كاتبان را مىخواند و مىفرمود : اين آيات را در سوره‌اى كه در آن چنين و چنان آمده است ، قرار بدهيد . و چون آيه‌اى نازل مىشد ، مىگفت : اين آيه را در سوره‌اى كه چنين و چنان دارد قرار بدهيد . . . » ابو عبيد نقل مىكند كه سعيد بن مسيب ( 13 - 94 ه ) گفت : « 2 » پيامبر صلّى اللّه عليه و آله و سلم به بلال فرمود : بر تو گذشتم در حالى كه مقدارى از اين سوره و مقدارى از آن سوره قرائت مىكردى . او گفت : پاكيزه را با پاكيزه مخلوط مىكردم . پيامبر فرمود : سوره را به همان وجهى كه دارد يا به همان نحوى كه هست بخوان . و روايت شده كه زيد بن ثابت گفت : « نزد پيامبر بوديم و قرآن را از نوشته‌هاى متفرقه جمع آورى مىكرديم . . . « 3 » اين روايت دلالت دارد بر اينكه كار ترتيب آيات و سوره‌ها با اشاره پيامبر انجام مىگرفت و نيز اين روايت بر سخن مالك تاكيد دارد كه گفت : « 4 » « قرآن به همان صورت كه از پيامبر صلّى اللّه عليه و آله و سلم شنيده مىشد تأليف گرديد . »\r\nدر سخن گفتن از ترتيب آيات و سوره‌ها ، وحدت موضوع و اسلوب را كه در بسيارى\r\n\r\n\r\n","description":"","footnote":"\r\n( 1 ) بنگريد به : ابو عبيد : فضائل القرآن ، لوح 35 و 37 و غريب الحديث از همو ، ج 4 ، ص 104 و ابن ابى داود ، ص 31 و حاكم ( ابو عبد اللّه محمد بن عبد اللّه ) : المستدرك على الصحيحين فى الحديث ، ط 1 ، حيدر آباد ( هندوستان ) ، دائرة المعارف النظامية ، 1340 ه ، ج 2 ، ص 221 و سيوطى : الاتقان ، ج 1 ، ص 172 و قسطلانى ج 1 ، ص 26 و متنى كه آورديم از ابن ابى داود است و حاكم درباره آن گفته است « مطابق شرط شيخين حديث صحيحى است ولى آن را نقل نكرده‌اند » ولى استاد احمد محمد شاكر آنجا كه ابن حبّان حديث را نقل كرده ( صحيح ابن حبّان ، تحقيق احمد محمد شاكر ، دار المعارف ، مصر ، 1952 ، ج 1 ، ص 43 ) در پاورقى گفته است : حافظ ابن حبّان مانند بعضى ديگر از علما در صحيح بودن اين حديث خطا كرده‌اند .\r\n( 2 ) . فضائل القرآن ، لوح 20 و بنگريد به : سيوطى : الاتقان ، ج 1 ، ص 308 .\r\n( 3 ) حاكم ، ج 2 ، ص 229 و درباره آن گفته است : اين حديث مطابق شرط شيخين صحيح است . و بنگريد به : ساعاتى ، ج 18 ، ص 30 .\r\n( 4 ) دانى : المقنع ، ص 8 و علم الدين سخاوى : الوسيله ، برگ 3 ب و قرطبى ، ج 1 ، ص 60 .\r\n","page_name":" 109 ","page_number":109},
  {"content":"\r\n\r\nاز سوره‌ها وجود دارد ، نبايد از نظر دور داشت و اين چيزى است كه هرگونه احتمالى را در مورد اينكه ترتيب سوره‌ها از اجتهاد اصحاب بوده است ، نفى مىكند .\r\nوقتى پى در پى بودن آيات در سوره‌ها مشخص و معلوم است ، به نظر مىآيد كه قرائت پيامبر سوره‌هاى قرآنى را در نماز و خارج نماز به ترتيبى بوده كه ميان اصحاب مشهور و معروف بود . « 1 » ابن سعد « 2 » و بخارى « 3 » روايت مىكنند كه جبرئيل قرآن را سالى يك بار در ماه رمضان بر پيامبر عرضه مىكرد و چون سال مرگ پيامبر فرا رسيد ، قرآن را دوبار به آن حضرت عرضه كرد . شك نيست كه اين عرضه كردن به ترتيب خاصى انجام مىگرفته كه شايد بعضى از اصحاب آن را مىشناختند ، بخصوص اينكه در ميان آنها كسانى بودند كه حافظ قرآن بودند كه از جمله آنها بود : عثمان بن عفان ، ابىّ بن كعب ، معاذ بن جبل ، ابو الدرداء ، زيد بن ثابت ، سعد بن عبيد ، ابو زيد ، عبادة بن صامت ، ابو ايوب ، تميم الدارى ، مجمع بن جاريه و عبد اللّه بن مسعود . البته بعضى از اين اصحاب حفظ قرآن را پس از رحلت پيامبر كامل كردند ولى بسيارى از آنها قرآن را در زمان حيات پيامبر صلّى اللّه عليه و آله و سلم حفظ كرده بودند . ناچار بايد اينها قرآن را به ترتيب مشخصى حفظ كرده باشند كه از پيامبر آموخته بودند . و از اينجاست كه شايد آنها موقع جمع آورى قرآن مشكلى در ترتيب سوره‌ها نداشتند ، چون ترتيب سوره‌ها معروف بود .\r\nاز چيزهايى كه دلالت دارد بر اينكه ترتيب سوره‌ها از همان زمان پيامبر صلّى اللّه عليه و آله و سلم معلوم بوده ، اين است كه ترتيب سوره‌ها در مصاحفى كه پيش از جمع عثمانى به بعضى از صحابه نسبت داده شده ، با ترتيب مشهور در مصحف عثمانى جز در موارد اندكى ، اختلاف ندارد .\r\nو ترتيب آنها در مقدم بودن سوره‌هاى بلند بر سوره‌هاى كوتاه با مصحف عثمانى بر يك منوال بوده است . غير از ترتيب مصحف على بن ابى طالب عليه السلام كه به ترتيب نزول قرار داشت « 4 » و شايد اين اختلاف از آنجا ناشى شده بود كه آنها به آخرين سخن پيامبر در\r\n\r\n\r\n","description":"","footnote":"\r\n( 1 ) بنگريد به : ابو عبيد : فضائل القرآن ، لوح 13 .\r\n( 2 ) الطبقات الكبرى ، ج 2 ، ص 195 - 194 .\r\n( 3 ) الجامع الصحيح ، ج 6 ، ص 229 .\r\n( 4 ) درباره ترتيب مصاحف منسوب به بعضى از صحابه بنگريد به : سيوطى : الاتقان ، ج 1 ، ص 181 به بعد و زنجانى ( ابو عبد اللّه ) : تاريخ القرآن ، قاهره ، لجنة التاليف و الترجمة و النشر ، 1935 ، ص 47 به بعد .\r\n","page_name":" 110 ","page_number":110},
  {"content":"\r\n\r\nاين زمينه واقف نشده بودند .\r\nدر اينجا مطلبى را كه ابن نديم پس از ذكر مصحف ابن مسعود بيان كرده مىآوريم .\r\nآنجا كه مىگويد : « 1 » « تعدادى مصحف ديدم كه ناسخان آنها مدعى بودند كه مصحف ابن مسعود است ولى دو تاى آنها با همديگر متفق نبودند » گويا ابن نديم به خاطر ترتيبى كه براى سوره‌ها ذكر شده ترديد دارد كه اين مصحفها از ابن مسعود باشد ، بخصوص اگر به ياد بياوريم كه غير از مصحفهايى كه از روى مصحف عثمانى نسخه بردارى شده بود بقيه را سوزانيده بودند و امت اسلامى همين ترتيب را پذيرفته بود . بنابراين هر سخنى از ترتيب سوره‌ها در مصاحف صحابه مبتنى بر حدس است و دليلى بر آن نيست و حجت و نقل صحيح ندارد .\r\nدانشمندان اتفاق نظر دارند كه ترتيب آيات در سوره‌ها به دستور خود پيامبر صلّى اللّه عليه و آله و سلم بوده است . سيوطى مىگويد : « 2 » « اجماع و نصوص متعددى داريم بر اينكه ترتيب آيات توقيفى است و شبهه‌اى در اين باره وجود ندارد . . . » ولى درباره ترتيب سوره‌ها در مصحف اختلاف شده است كه آيا آنها هم توقيفى و از پيامبر است و يا از اجتهاد صحابه ناشى شده است ؟ اكثر دانشمندان طبق گفته سيوطى قول دوم را انتخاب كرده‌اند ، « 3 » ولى ادله اين قول مبتنى بر ظنّ است ، و احتمال اينكه صحابه اين ترتيب را از خود پيامبر آموخته باشند ، قول برتر است . بخصوص اينكه احاديث وارده درباره قرائت پيامبر دلالت دارد بر اينكه پيامبر آنها را به همان ترتيبى كه اكنون وجود دارد ، در نماز ترتيب مىداد . « 4 » بنابراين ، قول به اينكه جمع آورى ابوبكر به ترتيب سوره‌ها نبوده دليلى ندارد ، بخصوص اينكه مشهور اين است كه ابوبكر نخستين كسى است كه قرآن را در ميان دو جلد قرار داد و اين دلالت مىكند كه قرآن مرتب بوده ، و دليلى وجود ندارد بر اينكه جمع آورى او به ترتيب سوره‌ها نبوده و\r\n\r\n\r\n","description":"","footnote":"\r\n( 1 ) الفهرست ، ص 26 .\r\n( 2 ) الاتقان ، ج 1 ، ص 172 .\r\n( 3 ) همان مصدر ، ج 1 ، ص 176 .\r\n( 4 ) عزّ بن عبد السلام : الفوائد ، ص 26 و درباره اين موضوع رجوع شود به : باقلانى ، ص 81 و ابن عطيه ، ص 275 . و قرطبى ، ج 1 ، ص 60 و زركشى ، ج 1 ، ص 236 و ابن حجر ، ج 10 ، ص 389 و 415 و سيوطى : الاتقان ، ج 1 ، ص 172 به بعد و قسطلانى ، ج 1 ، ص 30 .\r\n","page_name":" 111 ","page_number":111},
  {"content":"\r\n\r\nاصحاب ، قرآن را در خلافت عثمان به هنگام نسخه بردارى مصاحف مرتب ساختند . « 1 »\r\n\r\nخامسا : تعداد مصحفها و تاريخ نسخه بردارى آنها\r\nروايت زهرى از انس كه پيش از اين آورديم دلالت دارد كه پس از آنكه زيد و گروه همراه او عمل نسخه بردارى مصاحف را از روى صحيفه‌ها انجام دادند ، عثمان آن صحفه‌ها را به حفصه باز گردانيد « 2 » و به هر منطقه مصحفى از مصحفها را كه نسخه بردارى شده بود فرستاد و دستور داد كه غير از آنها تمام قرآنها را كه در صحيفه‌ها و يا مصحفها بود بسوزانند .\r\nدر اين روايت نه به تعداد مصحفهاى نوشته شده و نه به نام شهرهايى كه اين مصاحف به آنجا فرستاده شد ، اشاره نشده است و تنها به اين اشاره شده كه مصحفها را به سرزمينهاى حكومت اسلامى آن زمان فرستادند و اين عبارت دلالت دارد بر اينكه تعداد اين مصحفها زياد بوده ، بخصوص اينكه هدف از اين كار يكسان كردن مصاحف و قرائت قرآن در تمام شهرهاى اسلامى بود . پس اين انتظار وجود داشت كه به هر شهر و يا منطقه‌اى يك مصحف فرستاده شود ، ولى در رواياتى كه از نسلهاى پس از نسل صحابه نقل شده ، به تعداد اين مصاحف اشاره شده است و ابن ابى داود در اين باره دو روايت نقل مىكند :\r\nيكى از حمزهء زيات ( متوفى 156 ه ) كه طبق آن ، مصاحف چهار تا بوده كه يكى را به كوفه فرستادند ، و روايت دوم از ابو حاتم سجستانى ( متوفى 255 ه ) است كه تعداد مصاحف را هفت تا مىداند كه يكى از آنها به مكه و ديگرى به شام و سومى به يمن و چهارمى به بحرين و پنجمى به بصره و ششمى به كوفه فرستاده شد و يكى از آنها هم در مدينه ماند « 3 » ولى از دو مصحف يمن و بحرين خبرى در دست نيست . « 4 » و در روايت قرطبى آمده است\r\n\r\n\r\n","description":"","footnote":"\r\n( 1 ) بنگريد به : ابن حجر ، ج 10 ، ص 393 و قسطلانى ، ج 1 ، ص 59 .\r\n( 2 ) روايت شده است كه صحيفه را عبد اللّه بن عمر پس از مرگ حفصه تصاحب كرد و مروان والى مدينه آهنگ او كرد و آن را از او گرفت و تلف كرد و يا سوزانيد و از اين ترسيد كه ميان آن و نسخه عثمان اختلافى وجود داشته باشد ( بنگريد به : ابن ابى داود ، ص 21 و مكى : الابانة ، ص 26 ) .\r\n( 3 ) المصاحف ، ص 34 و بنگريد به : مكى : الابانه ، ص 29 و دانى : المقنع ، ص 9 و سيوطى : الاتقان ، ج 1 ، ص 172 .\r\n( 4 ) بنگريد به : جعبرى برگ 67 ب و سيوطى : الاتقان ، ج 1 ، ص 224 .\r\n","page_name":" 112 ","page_number":112},
  {"content":"\r\n\r\nكه عثمان قرآنهاى مادر را به عراق و شام و مصر فرستاد . « 1 » و ملاحظه مىكنيم دانى كه درباره رسم و خط اين مصحفها سخن مىگويد ، تنها به مصاحف مدينه و مكه و كوفه و بصره و شام و ساير بلاد عراق اكتفا مىكند . « 2 »\r\nاگر اين روايتها در تعيين تعداد مصاحفى كه خليفه سوم به شهرها فرستاد قاطعيت ندارند ، تأمل در انگيزه اين كار كه موجب يكسان كردن مصاحف شد ، اين اجاره را به ما مىدهد كه بگوييم به تمام شهرهاى اسلامى نسخه‌اى از اين مصحفها كه در ترتيب و هجاء يكسان بودند رسيده است ، خواه اين نسخه كار آن گروهى باشد كه خليفه سوم تعيين كرده بود و خواه نسخه‌اى باشد كه از روى اين نسخه‌ها نوشته شده است و چون مصحفهاى مدينه به شهرها رسيد ، مسلمانان به سرعت از روى آنها نسخه بردارى كردند و نسخه‌هاى خود را با آنها مقابله نمودند .\r\nبراى كامل كردن گامى كه جهت يكسان كردن مصاحف برداشته شد ، خليفه دستور داد كه تمام قطعه‌ها و مصاحفى كه از جانب بعضى از صحابه نوشته شده بود سوزانده شود تا جلوى هرگونه اختلافى چه در رسم و چه در قرائت گرفته شود . و تمام كسانى كه نزد آنها چيزى از قرآن بود ، آنها را سوزاندند و اين به خاطر اطمينانى بود كه بر مصحف عثمانى داشتند ، زيرا پايه‌هاى آن بر نوشته‌هاى زمان پيامبر استوار شده بود و تمام صحابه و تابعين در مدينه و ساير شهرها آن را پذيرفته بودند و غير از عبد اللّه بن مسعود و تابعان او از اهل كوفه ، هيچ كس از اين كار تخلف نكرد . ابن مسعود از اينكه زيد بن ثابت را براى انجام اين كار انتخاب كرده بودند و نه او را ، ناراضى بود و لذا در آغاز از اينكه مصحف خود را تحويل بدهد سرباز زد و به پيروان خود دستور داد كه مصحفهاى خود را مخفى كنند . « 3 »\r\nابوبكر انبارى گفته است : « 4 » آنچه در اين باره از عبد اللّه بن مسعود سر زد و اين عمل را انكار نمود ، از روى غضب بوده و نمىتوان به آن عمل كرده و آن را اخذ نمود . و شك نيست كه او پس از فروكش شدن غضب ، حسن انتخاب عثمان و ساير اصحاب را فهميد و با آنها\r\n\r\n\r\n","description":"","footnote":"\r\n( 1 ) الجامع لاحكام القرآن ، ج 1 ، ص 54 .\r\n( 2 ) المقنع ، ص 1 .\r\n( 3 ) بنگريد به : ابو عبيد : فضائل القرآن ، لوح 26 و ابن سعد ، ج 2 ، ص 343 و ابن ابى داود ، ص 15 - 14 .\r\n( 4 ) قرطبى ، ج 1 ، ص 53 و بنگريد به : ابن ابى داود ، ص 18 .\r\n","page_name":" 113 ","page_number":113},
  {"content":"\r\n\r\nموافقت كرد و اختلاف را كنار گذاشت . ما پيش از اين انگيزه‌هايى را كه موجب انتخاب زيد بن ثابت براى جمع آورى قرآن در عهد ابوبكر و توليت نسخه بردارى مصاحف در عهد عثمان شد ، بيان كرديم .\r\nهمچنين روايت سابق زهرى تاريخ معينى را براى نسخه بردارى مصاحف تعيين نمىكند و تنها به اين اكتفا مىكند كه اين كار در زمان خلافت عثمان انجام گرفته است و كوشش براى استخراج اين موضوع از بررسى تاريخ فتوح ارمنستان و آذربايجان و رويارويى سپاه شام و عراق در آنجا ، « 1 » غير ممكن به نظر مىرسد . بخصوص اينكه مصادر تاريخى اين قضيه از پيچيدگى و ابهام خالى نيست ، به ويژه اينكه فتوح اين مناطق چندين سال طول كشيد . « 2 »\r\nولى مىبينيم كه ابن ابى داود از طريق ابو اسحاق از ، مصعب بن سعد بن ابى وقاص نقل مىكند كه او گفت : عثمان براى مردم خطبه خواند و گفت : اى مردم هنوز بيش از سيزده سال از زمان پيامبرتان نگذشته در حالى كه شما در قرآن دچار خصومت شده‌ايد . . . و در روايتى پانزده سال ذكر شده است « 3 » ( سپس حديث را درباره جمع آورى قرآن ذكر كرده است ) و با حساب سالهايى كه از زمان رحلت پيامبر گذشته بود تا بعد از سيزده يا پانزده سال ، ابن حجر ترجيح مىدهد كه اين كار در اواخر سال بيست و چهارم و اوايل سال بيست و پنجم اتفاق افتاده است و سپس مىگويد : « بعضى از كسانى كه ما آنها را درك كرديم از اين موضوع غافل بودند و گمان مىكردند كه اين كار در حدود سال سىام اتفاق افتاده است و بر اين سخن خود دليلى ذكر نمىكردند . » « 4 »\r\nاينك بايد به اين مطلب اشاره كنيم كه نسخه‌هاى مصحف كه امت اسلامى بر آنها اتفاق\r\n\r\n\r\n","description":"","footnote":"\r\n( 1 ) در اين باره بنگريد به : بلاذرى ، ص 212 - 205 و ص 336 - 333 و يعقوبى ، ص 272 و طبرى : تاريخ ، ج 4 ، ص 246 و ابن عبد البر ، ج 1 ، ص 335 و ابن حزم ، ص 343 و ابن اثير ، ج 3 ، ص 43 و 55 و ابن خلدون ، مجلد 2 ، ص 18 - 10 - 1016 و دكتر عبد اللّه خورشيد : القرآن و علومه فى مصر ، قاهره ، دار المعارف ، 1970 ، ص 45 - 18 .\r\n( 2 ) بنگريد به : سترك ؛ ماده ارمينيّة در : دائرة المعارف اسلامية ( ترجمه عربى ) 1933 ، ج 1 ، ص 642 .\r\n( 3 ) ابن ابى داود ، ص 24 عددى كه در متن آمده مربوط به سالهاى پس از پيامبر تا ظهور اختلاف در قرائت است و عثمان در دوران خلافت خود اين خطبه را خوانده است .\r\n( 4 ) فتح البارى ، ج 10 ، ص 391 و بنگريد به : سيوطى : الاتقان ، ج 1 ، ص 170 . ابن اثير در كامل ، ج 3 ، ص 55 . تاريخ نسخه بردارى مصاحف را سال سى ام تعيين كرده و ابن خلدون نيز از او پيروى نموده است ( مجلد 2 ، ص 1018 ) .\r\n","page_name":" 114 ","page_number":114},
  {"content":"\r\n\r\nنظر داشتند براى مراجعه و خالص كردن از نقايص آماده بود همان گونه كه پيامبر از زيد مىخواست كه نوشته‌هاى خود را مجدّدا بخواند و چيزهايى را كه سقط شده است اصلاح كند ( به طورى كه پيش از اين گذشت ) . با اينكه زيد و همراهان او به صحيفه‌هايى اعتماد كرده بودند كه در خلافت ابوبكر جمع آورى شده بود ، آنها به خاطر علاقه‌اى كه به اتحاد در هجاى كلمات داشتند گاهى مطلب را پيش عثمان مىبردند كه او خود يكى از كاتبان وحى بود به گونه‌اى كه در كلمه « تابوت » اتفاق افتاد و يا با بزرگان صحابه مشورت مىكردند از كسانى كه حافظ قرآن و كاتب وحى بودند تا بر يك نظريه اتفاق كنند . ابو عبيد در فضائل القرآن نقل مىكند « 1 » كه عبد الرحمن بن مهدى از عبد اللّه بن مبارك و او از ابو وائل شيخى از يمن و او از هانى البربرى غلام عثمان روايت مىكند كه گفت : من نزد عثمان بودم كه آنها مصاحف را بر او عرضه مىكردند . او مرا با كتف گوسفندى به سوى ابىّ بن كعب فرستاد « 2 » و در آن نوشته شده بود : « لم يتسن » و نوشته شده بود : « لا تبديل للخلق » و نوشته شده بود :\r\n« فامهل الكافرين » مىگويد : ابىّ مركّب خواست و يكى از دو لام را محو كرد و نوشت :\r\n لِخَلْقِ اللَّهِ  و كلمه « فامهل » را محو كرد و نوشت :  فَمَهِّلِ  و نوشت :  لَمْ يَتَسَنَّهْ  و هايى به آن اضافه كرد . ابو عبيد در روايت ديگرى نقل مىكند كه هانى گفت : من ميان عثمان و زيد بن ثابت قاصد بودم . زيد به من گفت : از عثمان درباره « لم يتسن » بپرس . عثمان گفت : هايى در آن قرار بدهيد . « 3 »\r\nاين دو روايت توضيح مىدهند كه در اثبات شكل كلمه‌ها مراجعه ، و مشورت مىشد و نشانگر آن است كه آنها تا چه حدى مىخواستند مصحف در رسم خود دقيق باشد تا جايى كه كاتبان در الحاق يك هاء يا لام و يا حذف يك الف با بزرگان صحابه از كاتبان وحى و حافظان قرآن مشورت مىكردند .\r\nطبرى « 4 » و دانى « 5 » از ابو قلابه نقل كرده‌اند كه گفت : انس بن مالك براى من نقل كرد كه\r\n\r\n\r\n","description":"","footnote":"\r\n( 1 ) لوح 37 ، ابن حجر در كتاب : المطالب العالية بزوائد المسانيد الثمانية ، ج 3 ، ص 286 اين حديث را ضعيف دانسته و در همان صفحه پاورقى 3 آمده است : بوصيرى گفته : اسحاق اين حديث را با سندى ضعيف نقل كرده است .\r\n( 2 ) پيش از اين درباره سال وفات أبى و اينكه آيا او نسخه بردارى از مصاحف را درك كرد يا نه ، صحبت كرديم .\r\n( 3 ) فضائل القرآن ، لوح 37 .\r\n( 4 ) التفسير ، ج 1 ، ص 62 .\r\n( 5 ) المقنع ، ص 7 و بنگريد به سيوطى : الاتقان ، ج 1 ، ص 170 .\r\n","page_name":" 115 ","page_number":115},
  {"content":"\r\n\r\nمن نزد كسانى بودم كه به آنها املاء مىشد ، مىگويد : گاهى در آيه‌اى اختلاف مىكردند ، پس مردى را كه آن آيه را از پيامبر دريافت كرده بود دعوت مىنمودند و گاهى او غايب بود و يا در باديه‌ها بود و لذا قبل و بعد آيه را مىنوشتند و محل آن آيه را خالى مىگذاشتند تا بيايد و يا به سوى او فرستاده شود . اين روايت به علاقه شديد كاتبان دلالت مىكند كه آيه‌اى را كه در قرائت آن اختلاف است ننويسند مگر بعد از اطمينان از صيغه‌اى كه پيامبر آن را بر صحابه خوانده است . و بدينسان مصحف عثمانى در نهايت دقت و ضبط نوشته شد و اين دقت هم شامل قرائت عام است كه بر اساس آن نوشته شده و هم شامل رسم كلمات و هجاى آنهاست كه مطابق با قواعد و هجاى آن روز عمل شده است .\r\nبه هر حال بزرگان صحابه از كاتبان وحى و حافظان قرآن ، چه در زمان حيات پيامبر صلّى اللّه عليه و آله و سلم و چه در عهد ابوبكر و چه در خلافت عثمان ، تلاش بسيار كردند تا قرآن نوشته شود و در سينه‌ها محفوظ بماند و در سطرها مكتوب باشد ، تا اينكه به بهترين صورت ممكن ، كار انجام گرفت و اين سخن خداوند :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  ( حجر 9 ) به عنوان يك دستور جاودانى براى امت اسلام مصداق پيدا كرد تا وقتى كه خداوند وارث زمين و هر چه در آن است باشد و او بهترين وارثان است .\r\nقاضى ابو بكر باقلانى مىگويد : « 1 » « تمام قرآن كه خداوند آن را بر پيامبر خود نازل كرده و به اثبات آن دستور داده و نسخ نشده و تلاوت آن برداشته نشده ، همان است كه ميان دو لوح قرار دارد و آن همان است كه مصحف عثمان آن را در بر گرفته ، نه چيزى از آن كم شده و نه چيزى بر آن افزوده گرديده است و خلف از سلف آن را نقل كرده‌اند و آن معجزه پيامبر صلّى اللّه عليه و آله و سلم است .\r\nمستشرقان و دانشمندان محقق و با انصاف غرب كه در اين باره تحقيقاتى انجام داده‌اند با اينكه طبعا به نزول قرآن از جانب خداوند و وحى بودن آن ايمان ندارند ، در عين حال اتفاق نظر دارند كه نقل قرآن درست بوده و متن آن به پيامبر مىرسد . در اينجا گفته‌هايى از بزرگان مستشرقان وجود دارد كه همگى تاكيد مىكنند كه قرآن تنها كتابى در دنياست كه\r\n\r\n\r\n","description":"","footnote":"\r\n( 1 ) نكت النتصار ، ص 59 .\r\n","page_name":" 116 ","page_number":116},
  {"content":"\r\n\r\nمتن آن از تحريف محفوظ مانده و شكى در اصالت آن نيست و هر حرفى كه امروز در آن مىخوانيم ، مىتوانيم با اطمينان بگوييم كه آن حرف از روز نزول قرآن تا كنون تغيير نيافته است . « 1 »\r\nپيش از آنكه درباره قضايا و ويژگيهايى كه رسم عثمانى پيش روى ما قرار داده است ، صحبت كنيم ، لازم است اساسى را كه مصحف عثمانى بر آن اساس نوشته شده يعنى همان قرائتى كه كاتبان در رسم كلمات به آن اعتماد كرده‌اند مورد بررسى قرار بدهيم و بدانيم كه آيا آنها در اثبات بعضى از كلمات ، مظاهر رخصت در حروف هفتگانه را در آن در نظر گرفته‌اند ( به طورى كه بعضى از پژوهشگران گمان كرده‌اند ) يا بر همان قرائت عام و مشهورى كه از پيامبر شنيده‌اند اعتماد نموده‌اند ؟ اين مطلبى است كه ما آن را در مبحث بعدى بررسى خواهيم كرد تا اساسى كه در پرتو آن بررسى ويژگيهاى كتابت به طريق روشن و مشخص امكان پذير است ، واضح گردد .\r\n\r\n\r\n","description":"","footnote":"\r\n( 1 ) درباره متن اين گفته‌ها رجوع شود به : النبى الخاتم ، نوشته ابو الحسن على الحسنى الندوى ، ط 1 ، قاهره ، المختار الاسلامى 1975 ، ص 31 - 30 .\r\n","page_name":" 117 ","page_number":117},
  {"content":"\r\n\r\n\r\nمبحث سوم قاعده‌اى كه مصحف عثمانى بر اساس آن نوشته شده است\r\nدانشمندان پيشين در اين مطلب اختلاف كرده‌اند كه آيا مصاحف عثمانى مشتمل بر تمام حروف هفتگانه است و يا بعضى از آنها را در بر دارد و يا فقط بر اساس يكى از آنهاست ؟\r\nپاسخگويى به اين پرسش ، پيش از اتخاذ موضع مشخصى دربارهء مسايل رسم عثمانى مهم و مشكل است ، زيرا برخورد با اين پديده نوشتارى به اين صورت كه بگوييم با اين روش يا آن روش نوشته شده تا احتمال قرائتهاى متعددى داده شود و يا در آن واحد مجموعه‌اى از پديده‌هاى مختلف لغوى را شامل گردد ، با اين حالت تفاوت دارد كه بگوييم مصحف عثمانى تنها بيانگر لفظ معين و يا قرائت معين است . در حالت اوّل پيدا كردن ريشه‌اى براى اين پديده با وجود قرائتهاى مختلف آسان نيست ولى در حالت دوم ( با اينكه ما نمىخواهيم در پاسخگويى به پرسش بالا عجله و يا پيش داورى كنيم ) دستيابى به چنين ريشه و اصلى با توجه به واقعيت قرائتها و ويژگيهاى آن آسان خواهد بود ، بخصوص پس از ملاحظه بعد تاريخى كتابت كه نشانگر ويژگيهايى است كه در لغت وجود\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nداشته ولى تطور لغت ، استعمال آنها را از بين برده اما در نوشتن كه كمتر تغيير پذير است به همان شكلهاى قبلى باقى مانده است . ما اين مطلب را در فصل مقدماتى بيان كرديم .\r\nپيش از آنكه به پرسشى كه مطرح كرديم پاسخ بدهيم ، لازم است كه تا حد توانايى مفهوم حروف هفتگانه را تعيين كنيم و رابطه قرائتهاى مختلف با آن را دريابيم و شايد مناسب اين باشد كه پيش از بررسى اين مطلب درباره حديث حروف هفتگانه سخن بگوييم چون اين حديث مقام مهمى در تاريخ قرآن دارد . « 1 »\r\n\r\nاولا : آيا حديث حروف هفتگانه حديث صحيحى است ؟\r\nبه نظر مىرسد كه سخن گفتن درباره توثيق سند حديث حروف هفتگانه و ذكر دليل بر صحت و تواتر آن ، سخن زايدى باشد زيرا كه علما به طور گسترده بر آن اجماع كرده‌اند و روايات بسيارى با مضمونهاى نزديك به هم و به طور متواتر بر معناى واحدى دلالت دارند و آن اينكه « اين قرآن بر اساس حرف حرف نازل شده آنچه در توان داريد از آن بخوانيد » اين حديث از طريق بيست و چهار صحابى و چهل و شش سند وارد شده است و بخارى و مسلم و ديگر پيشوايان حديث آن را نقل كرده‌اند . « 2 » و ابو عبيد قاسم بن سلام « 3 » و ابو عمرو دانى « 4 » و ابن قاصح « 5 » بر تواتر آن تصريح نموده‌اند .\r\nبا وجود اينكه ابو عبيد به تواتر اين حديث تصريح كرده ، عجيب است كه « گلدزيهر » هنگامى كه درباره اين حديث سخن مىگويد ، به ابو عبيد چنين نسبت مىدهد كه گويا او گفته است : « اين حديث شاذّ و بدون سند است » « 6 » و سخن خود را با ايجاد شك و ترديد\r\n\r\n\r\n","description":"","footnote":"\r\n( 1 ) بنگريد به : دكتر عبد الصبور شاهين : تاريخ القرآن ، ص 23 .\r\n( 2 ) همان مصدر ص 30 درباره اين حديث رجوع كنيد به : ابو عبيد : فضائل القرآن ، لوح 47 - 46 و بخارى ، ج 6 ، ص 227 و مسلم بن الحجاج القشيرى : الصحيح ، قاهره ، دار احياء الكتب العربيه 1954 ، ج 1 ، ص 563 - 560 و طبرى : تفسير ، ج 1 ، ص 46 - 21 و مكى : الابانه ، ص 69 - 62 و سيوطى : الاتقان ، ج 1 ، ص 131 و روايات طبرى را در كتاب : تاريخ القرآن تاليف دكتر عبد الصبور شاهين ، ص 245 - 229 همراه با نقد آنها ملاحظه فرماييد .\r\n( 3 ) فضائل القرآن ، لوح 46 و بنگريد به : زركشى ، ج 1 ، ص 212 .\r\n( 4 ) جامع البيان ، برگ 4 ب .\r\n( 5 ) ابن قاصح ( ابو البقاء على بن عثمان ) : تلخيص الفوائد و تقريب المتباعد ط 1 ، قاهره ) مصطفى البابى الحلبى ، 1949 ، ص 13 .\r\n( 6 ) گلد زيهر : مذاهب التفسير الاسلامى ( ترجمه عربى ) قاهره ، مكتبة الخانجى 1955 ، ص 54 .\r\n","page_name":" 119 ","page_number":119},
  {"content":"\r\n\r\nطورى ادامه مىدهد كه گويا مىخواهد مطلب را از جاى خود منحرف كند . او در حالى كه درباره مفهوم عددى هفت سخن مىگويد ، راجع به حديث حروف هفتگانه اظهار مىدارد :\r\n« . . . اين حديث در مجامع زيادى از اهل سنت نقل شده در حالى كه شخص ثقه‌اى مانند ابو عبيد قاسم بن سلام ( متوفى 224 ه / 837 م ) آن را رد كرده و گفته است اين حديث شاذّ و بدون سند است » شك نيست كه ابو عبيد يكى از اعلام اسلام و پيشرو در حديث و فقه و لغت است و نظر او در اين زمينه ارزش خاص خود را دارد و گلدزيهر از موقعيت او بهره‌جويى مىكند تا صحت اين حديث را كه در تاريخ قرآن و قرائات مهم است زير سؤال ببرد .\r\nولى حقيقت اين است كه ابو عبيد به تواتر و صحت اين حديث تصريح كرده است ( به طورى كه پيش از اين گفتيم ) و سخن گلدزيهر يك تحريف عمدى است و در تقرير آن سخن ابو الحجاج بلوى در « الف با » را نقل مىكند كه درباره تعيين معناى حديث « حروف هفتگانه » است . ابو الحجاج مىگويد : « 1 » « اين حديث را ابو عبيد تفسير مىكند و مىگويد : يعنى هفت لغت از لغات عرب . . . و گفته است : در حديثى هفت حرف چينين تفسير شده : حلال و حرام و امر و نهى و اخبار پيشينيان و خبرهاى مربوط به آينده و ضرب مثل . سپس ابو عبيد مىگويد : ما نمىدانيم كه وجه اين حديث چيست ، زيرا كه آن يك حديث شاذّ و بدون سند است . ابو عبيد مطابق آنچه كه در « الغريب » آمده مطلبى را كه در آغاز راجع به قرآن گفته است ، تصحيح مىكند و اين خلاصه سخن ابو عبيد است . مىگويم ( بلوى ) به جان خودم قسم نفس انسان به آنچه كه ابو عبيد گفته است ميل مىكند و آن اينكه منظور لغاتى است كه در زبان عرب پراكنده است . . . » ابو عبيد در اينجا حديثى را كه حروف هفتگانه را به انواع معانى گوناگون تفسير مىكند ، چنين توصيف كرده كه شاذّ و بدون سند است .\r\nبنابراين شذوذ در حديثى است كه حديث حروف هفتگانه را چنين تفسير مىكند و نه در اصل حديث حروف هفتگانه كه ابو عبيد آن را به هفت لغت و لهجه تفسير كرده است ، و در اينكه منظور از حروف هفتگانه اين معانى نيست اكثر علما با ابو عبيد هم عقيده‌اند . « 2 »\r\n\r\n\r\n","description":"","footnote":"\r\n( 1 ) بلوى : الف با ، ج 1 ، ص 210 .\r\n( 2 ) مسلم نقل مىكند ( ج 1 ، ص 561 ) كه ابن شهاب گفت : « به من رسيده است كه اين حروف همگى در امر است كه يكى\r\n","page_name":" 120 ","page_number":120},
  {"content":"\r\n\r\nشايد بعد از اين سخن مفيد باشد كه متن كلام ابو عبيد را درباره حديث حروف هفتگانه و بيان معناى آن در اينجا ذكر كنيم . ما اين سخن را از دو كتاب او نقل مىكنيم : يكى « فضائل القرآن » كه خطى است و ديگرى « غريب الحديث » كه بلوى از آن نقل كرده و اين كتاب چاپ شده است . ابو عبيد در فضائل القرآن پس از نقل ده روايت درباره حروف هفتگانه مىگويد : « 1 » « اين احاديث همگى بر حروف هفتگانه تواتر دارند مگر يك حديث كه از سمرة بن جندب نقل شده است . عثمان از خالد و او از سلمه و او از قتاده و او از حسن و او از سمرة بن جندب نقل مىكند كه پيامبر فرمود : قرآن بر من بر سه حرف نازل شده است . ابو عبيد مىگويد : ما حديث مزبور را جز هفت حرف نمىدانيم چون همين مشهور است . » ابو عبيد در كتاب « غريب الحديث » سخنى دارد كه ادعاى گلدزيهر را باطل مىكند « 2 » « و ابو عبيد گفت : در حديثى از پيامبر آمده كه فرمود : قرآن بر هفت حرف نازل شده است كه همه آنها كفايت مىكند و شفا مىدهد . و بعضيها آن را روايت مىكنند پس همان گونه كه تعليم داده شده‌ايد بخوانيد .\r\n« ابو عبيد گفت : سخن پيامبر كه فرمود : « هفت حرف » منظور هفت لهجه از لهجه‌هاى عرب است و معناى آن اين نيست كه در يك حرف هفت وجه جايز است ما چنين چيزى را نشنيده‌ايم ولى مىگوييم كه اين لغات و لهجه‌ها در قرآن پراكنده است . بعضى از آن با لهجه قريش و بعضى با لهجه هذيل و بعضى با لهجه هوازن و بعضى با لهجه اهل يمن و ساير لهجه‌هاست و با اين وجود معانى آن يكى بيشتر نيست . و از چيزهايى كه اين مطلب را روشن مىكند ، سخن ابن مسعود است كه گفت : من به قاريان گوش دادم و ديدم كه نزديك به هم مىخوانند ، پس همان گونه كه تعليم داده شده‌ايد ، بخوانيد و آن مثل قول يكى از شماهاست كه مىگويد : « هلمّ » يا مىگويد : « تعال » ابن سيرين نيز گفته است : آن مانند قول شماست كه مىگوييد : « هلمّ ، تعال و اقبل » سپس ابن سيرين اين سخن را تفسير مىكند و\r\n\r\n\r\n","description":"","footnote":"\r\nبيشتر نيست و در حلال و حرام اختلاف ندارد » بنگريد به : فضائل القرآن لوح 46 ، و بلوى ، ج 1 ، ص 210 و عزّ عبد السلام :\r\nالفوائد ، ص 31 و نيز بنگريد به : سيوطى ، الاتقان ، ج 1 ، ص 137 - 136 .\r\n( 1 ) لوح 47 .\r\n( 2 ) ج 3 ، ص 161 - 159 .\r\n","page_name":" 121 ","page_number":121},
  {"content":"\r\n\r\nمىگويد : در قرائت ابن مسعود چنين است : ان كانت الّا زقية واحده ولى در قرائت ما چنين است :  إِنْ كانَتْ إِلَّا صَيْحَةً واحِدَةً  و معناى هر دو يكى است و به همين منوال است لهجه‌هاى ديگر .\r\n« و در حديثى خلاف اين معنا آمده است كه مىگويد : قرآن بر هفت حرف نازل شده :\r\nحلال و حرام و امر نهى و اخبار گذشتگان و اخبار آينده و ضرب مثل . ابو عبيد مىگويد : ما نمىدانيم كه وجه اين حديث چيست ، زيرا كه آن يك حديث شاذّ و بدون سند است و احاديث مسند آن را ردّ مىكند . آيا حديث عمر را نمىبينى كه در آغاز ذكر كرديم ؟ او مىگويد : هشام بن حكيم بن حزام را شنيدم كه سوره فرقان را به صورتى غير از آنچه ما مىخوانيم ، مىخواند و من آن را پيش پيامبر خوانده بودم . من او را نزد پيامبر بردم و جريان را به پيامبر خبر دادم . پيامبر به او فرمود : بخوان . او همان قرائت خودش را خواند .\r\nپيامبر فرمود : چنين نازل شده است . سپس به من فرمود : تو نيز بخوان . و من قرائت خودم را خواندم . پيامبر فرمود : چنين نازل شده است . آنگاه فرمود : همانا اين قرآن بر هفت حرف نازل شده است ، آنچه كه براى شما ميسور است بخوانيد . همچنين حديثى از ابىّ بن كعب نقل شده كه مانند حديث عمر است . اين حديث براى شما روشن مىكند كه اختلاف فقط در لفظ است و معنا يكى است . . . و منظور از هفت حرف چيزى جز لهجه‌ها نيست و معنا يكى است و در آن حلال و حرام و خبر و غير آن تفاوتى با يكديگر ندارد . »\r\nسخن ابو عبيد را با اينكه طولانى بود در اينجا نقل كرديم تا تأكيدى بر صحت حديث باشد و شبهه گلدزيهر كه يا ناشى از نفهميدن روايت و يا از روى تحريف عمدى كلام ابو عبيد است از ذهنها دور شود . به زودى نظريه ابو عبيد را كه در معناى حديث به تفصيل قائل شده است ، خواهيم آورد .\r\n\r\nثانيا : معناى حروف هفتگانه\r\nاين حديث طبيعت اختلافى را كه در ميان صحابه در قرائت قرآن وجود داشت روشن مىسازد . آنها اختلاف خود را پيش پيامبر صلّى اللّه عليه و آله و سلم مىبردند و آن حضرت قرائت همه آنها را اجازه مىداد و اين مبتنى بود بر اينكه قرآن بر هفت حرف نازل شده است . البته اين روايات اشاره مىكنند به اينكه اين اختلاف ، از الفاظ تلاوت به معناى آيات تجاوز\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nنمىكرد .\r\nبه حديث حروف هفتگانه و بيان معنا و مقصود از آن « 1 » از همان آغاز اهتمام زيادى داده شده است چون روايتى را در معناى اين حديث به ابن عباس نسبت مىدهند و دانشمندان همواره اين حديث را از لحاظ متن و سند مورد بحث قرار داده‌اند و گروههاى متعددى از علما مانند اهل حديث و فقها و قرّاء و اهل تفسير و كلام و ديگران درباره اين حديث سخن گفته‌اند حتى راجع به آن كتابهاى مستقلى تاليف كرده‌اند ، مانند كتابى كه حافظ ابو محمد عبد الرحمن بن اسماعيل شافعى معروف به ابو شامه ( متوفى 665 ه ) كه درباره اين حديث كتاب جامعى نوشته است . « 2 » .\r\n\r\n\r\n","description":"","footnote":"\r\n( 1 ) معناى حرف در لغت و معناى آن در اصطلاح ، رابطه و مناسبتى با يكديگر دارند . در لغت حرف هر چيزى طرف و ناحيه آن است ( ابن دريد : الجمهرة ، ج 2 ، ص 138 و بنگريد به : جوهرى ، ج 4 ، ص 1342 و ابن منظور ، ج 10 ، ص 385 و ابن جنّى در « سرّ صناعة الاعراب ، ص 15 » مىگويد : ح رف هر كجا واقع شود منظور از آن حدّ و حدّت چيزى است و از همين جاست :\r\nحرف الشئ و منظور طرف و ناحيه آن است » سپس استعمالات مجازى كلمه را بر مىشمارد و مىگويد ( ص 16 ) : « و از همين جا به حروف معجم حروف گفتند ، زيرا كه حرف ، حدّ قطع صدا و پايان يافتن و طرف آن است . مانند : حرف الجبل و مثل آن جايز است كه به آنها حروف گفته شود ، زيرا كه آنها طرفها و نواحى كلمه‌ها هستند مانند حروف يك چيز و جهات آن و لذا گفته مىشود : ( فلان يقرء به حرف ابى عمرو و غيره من القراء ) چون حرف حدّ و جهت و ناحيه ميان دو قرائت است و شايد منظور آنها وقتى مىگويند : ( حرف فلان ) حروفى باشد كه او قرائت مىكند يعنى قارى عين آن حروف را ادا مىكند بدون كمى و زيادت ، و در اينجا حرف كه مفرد است در موضع حروف كه جمع است ، قرار مىگيرد » و از هرى ( ج 5 ، ص 12 ) گفته است : « هر كلمه‌اى كه مطابق با وجوهى از قرآن خوانده مىشود ، حرف ناميده مىشود و منظور از « حرف ابن مسعود » همان « قرائت ابن مسعود » است .\r\nبنگريد به ابن منظور ، ج 10 ، ص 385 . ابن قتيبه در « تاويل مشكل القرآن » ص 27 مىگويد : « حرف به نمونه بريده شده از معجم گفته مىشود و به يك كلمه و تمام حروف كلمه نيز حرف گفته مىشود و نيز به يك خطبه و يك قصيده كامل نيز حرف گفته مىشود ، ( و بنگريد به : زركشى ، الابانه ، ص 54 ) و طبرى گاهى از حروف هفتگانه به قرائتهاى هفتگانه تعبير مىكند ( تفسير ، ج 1 ، ص 65 ) كه البته نبايد ذهن ما به قرائتهاى قرّاء سبعه منصرف شود . دانى در معناى حروف هفتگانه دو احتمال مىدهد : اوّل اينكه معناى حرف وجهى از لغات و لهجه‌هاست . دوم اينكه معناى حرف همان قرائت است ( جامع البيان برگ 4 ب و بنگريد به : ابن الجزرى : النشر ، ج 1 ، ص 23 ) و به زودى معناى اصطلاحى حرف در حديث حروف هفتگانه در صفحات آينده روشن خواهد شد . درباره معناى حرف از لحاظ لغوى و اصطلاحى رجوع كنيد به : دكتر عبد الصبور شاهين : تاريخ القرآن ، ص 195 به بعد .\r\n( 2 ) بنگريد به : ابن تيميه ( تقى الدين احمد ) : مجموعة فتاوى ابن تيميه ، قاهره ، مطبعهء كردستان العلمية ، 1326 ه مجلد 1 ، ص 312 و ابن الجزرى : النشر ، ج 1 ، ص 21 و در ميان معاصران ، شيخ محمد بخيت المطيعى ( متوفى 1935 م ) رساله‌اى نوشته و آن را چنين ناميده است : الكلمات الحسان فى الحروف السبعة و جمع القرآن ، قاهره ، المطبعة الخيرية ، 1313 ه او در اين كتاب بيشتر مطالبى را كه درباره اين حديث گفته شده ، جمع آورى كرده است .\r\n","page_name":" 123 ","page_number":123},
  {"content":"\r\n\r\nيكى از قديمىترين اشخاصى كه درباره مراد اين حديث سخن گفته‌اند و نظريه آنها به دست ما رسيده است ، ابو عبيد قاسم بن سلام است كه اندكى پيش از اين گفته‌هاى او را در اين زمينه نقل كرديم كه نشانگر موضع او در بيان معناى حديث است .\r\nو نيز او گفته است : « 1 » « به نظر ما قرآن بر هفت لهجه از لهجه‌هاى عرب نازل شده كه در جميع قرآن پراكنده است . بنابراين قسمتى از آن با لهجه يك قبيله و قسمت ديگرى با لهجه قبيله ديگر و قسمت ديگرى با لهجه قبيله سوم تا هفت لهجه است » او در تاييد اين معنا مىگويد : « 2 » « كلمه احرف معنايى جز لهجه‌ها ندارد و تاويل هر يك از آن احاديث در خود حديث آمده است ، مثلا عمر مىگويد : از هشام بن حكيم شنيدم كه سوره فرقان را به صورتى غير از آن صورتى كه من مىخوانم ، مىخواند . . . ( و مثالهاى ديگر ) مىبينى كه اختلاف آنها در صورتها و حرفهايى است كه در الفاظ پراكنده است و آنها در تاويل اختلاف نداشتند » او منظور خود را با مثالى از قرائت ابن مسعود روشن مىكند كه به جاى ( صيحه ) كلمه ( زقيه ) را قرائت مىكرد ، و از ابن مسعود و ابن سيرين نقل مىكند آنها مانند :\r\n( هلمّ و تعال و اقبل ) است كه هر سه به يك معناست . گويا مفهوم اين حديث از ديدگاه ابو عبيد همان اختلاف در الفاظ و اتحاد در معناست و اين به هفت لهجه از لهجه‌هاى عرب باز مىگردد و چنين نيست كه حرف واحدى هفت وجه داشته باشد .\r\nابو عبيد از ابن عباس نامهاى قبايلى را كه لهجه‌هاى آنها مورد نظر بوده ، با دو طريق نقل مىكند : اوّل از قتاده از كسى كه از ابن عباس شنيده است . دوم از كلبى از ابن صالح از ابى عباس . « 3 » ولى طبرى اين دو روايت و ذكرى را كه در آنها از لهجه‌هاى قبايل عرب آمده ردّ مىكند ، زيرا به نظر او اين دو روايت از طريق كسانى از ابن عباس نقل شده كه نمىتوان به آنها اعتماد كرد . در روايت اوّل قتاده با ابن عباس ملاقات نكرده و از او نشنيده است و مىبينيم كه قتاده اين روايت را از كسى كه از ابن عباس شنيده نقل مىكند ، و روايت دوم از طريق كلبى از ابو صالح است و اين يك روايت در موضع تهمت است « 4 » و از اين گذشته\r\n\r\n\r\n","description":"","footnote":"\r\n( 1 ) فضائل القرآن ، لوح 47 .\r\n( 2 ) همان مصدر ، لوح 48 .\r\n( 3 ) همان مصدر ، لوح 47 و بنگريد به : الزينة ، ج 1 ، ص 145 .\r\n( 4 ) طبرى : تفسير ، ج 1 ، ص 66 و بنگريد به : ابن جزرى : النشر ، ج 1 ، ص 24 .\r\n","page_name":" 124 ","page_number":124},
  {"content":"\r\n\r\nحديث با تمام طرق آن به صورت عامّ روايت شده و به نظر مىرسد كه تعيين لغتها و لهجه‌ها در روايت زايد و شرحى بر آن است و متن اصلى روايت نمىباشد و اين قسمت توسط بعضى از صحابه و يا كسانى كه از آنها نقل كرده‌اند اضافه شده است . « 1 »\r\nعقيدهء ابو عبيد در معناى حديث را ابو العباس احمد بن يحيى ( متوفى 291 ه ) و ابو منصور ازهرى صاحب تهذيب اللغة نيز اظهار داشته‌اند . « 2 »\r\nپس از ابو عبيد ، ابن قتيبه نيز به مناسبت بحث از اختلاف قرائت ، درباره معناى اين حديث سخن گفته است . او پس از بيان اشتباه كسانى كه منظور حديث را معانى مختلف و يا هفت لغت در يك كلمه مىدانند ، نظر خود را درباره حديث اظهار كرده و مىگويد : « 3 » « تاويل سخن پيامبر كه فرمود : قرآن بر هفت حرف نازل شده ، اين است كه بر هفت نوع لهجه و لغت نازل شده كه در قرآن پراكنده است . دليل بر اين معنا سخن پيامبر صلّى اللّه عليه و آله و سلم است كه فرمود : « هر گونه كه خواستيد بخوانيد » . ابن قتيبه سعى مىكند كه اين وجوه هفتگانه را از طريق اختلاف قرائات بيان كند و ما اينك متن سخن او را نقل مىكنيم چون اين سخن در كسانى كه بعد از او آمده‌اند تأثير گذاشته و آنها غالبا از دايره‌اى كه او در فهم حديث ترسيم كرده است بيرون نشده‌اند . او مىگويد : « 4 » « من درباره وجوه اختلاف قرائات فكر كردم و آنها را هفت وجه يافتم :\r\nوجه اوّل : اختلاف در اعراب كلمه و حركت بناى آن به گونه‌اى كه نه شكل آن در نوشتن از بين مىرود و نه معناى آن تغيير مىكند . مانند :  هؤُلاءِ بَناتِي هُنَّ أَطْهَرُ لَكُمْ  ( هود 78 ) و اطهرلكم  وَ هَلْ نُجازِي إِلَّا الْكَفُورَ  ( سبأ 17 ) و هل يجازى .  وَ يَأْمُرُونَ النَّاسَ بِالْبُخْلِ  ( نساء 37 و حديد 24 ) و بالبخل (  فَنَظِرَةٌ إِلى مَيْسَرَةٍ  ) ( بقره 280 ) و ميسرة .\r\nوجه دوم : اختلاف در اعراب كلمه و حركت بناى آن به گونه‌اى كه معناى آن تغيير يابد ولى شكل آن در نوشتن از بين نرود مانند : ( ربّنا باعد بين اسفارنا ) ( سبأ 19 ) و ربّنا باعد بين\r\n\r\n\r\n","description":"","footnote":"\r\n( 1 ) دكتر جواد على : لهجة القرآن الكريم ، ص 271 .\r\n( 2 ) بنگريد به : ازهرى ، تهذيب اللغة ، ج 5 ، ص 13 و بلوى ج 1 ، ص 210 و بنگريد به : عزّ بن عبد السلام : الاشارة الى الايجاز فى بعض انواع المجاز ، آستانه ، المطبعة العامره ، 1313 ه ، ص 214 .\r\n( 3 ) ابن قتيبه : تاويل مشكل القرآن ، قاهرة ، دار احياء الكتب العربية ، 1954 ، ص 6 .\r\n( 4 ) همان مصدر ، ص 29 - 28 .\r\n","page_name":" 125 ","page_number":125},
  {"content":"\r\n\r\nاسفارنا و ( اذ تلقّونه بالسنتكم ) ( نور 15 ) و تلقونه و ( ادّكر بعد امّة ) ( يوسف 45 ) و بعد امه .\r\nوجه سوم : اختلاف در حروف كلمه باشد نه اعراب آن به گونه‌اى كه معنا را تغيير بدهد ولى شكل آن از بين نرود . مانند : ( و انظر الى العظام كيف ننشزها ) ( بقره 259 ) و ننشرها و ( حتّى اذا فزّع عن قلوبهم ) سبأ 23 ) و فرّغ .\r\nوجه چهارم : اختلاف در كلمه به گونه‌اى كه شكل آن در نوشتن تغيير پيدا كند ولى معناى آن تغيير نيابد مانند : ( ان كانت الّا زقية واحدة ) ( يس 29 ) و صيحة و ( كالصوف المنفوش ) ( قارعة 5 ) و كالعهن .\r\nوجه پنجم : اختلاف در كلمه به گونه‌اى كه هم شكل و هم معنا تغيير يابد . مانند ( و طلع منضود ) ( قارعة 5 ) و كالعهن .\r\nوجه ششم : اختلاف به صورت تقديم و تأخير كلمه مانند :  وَ جاءَتْ سَكْرَةُ الْمَوْتِ بِالْحَقِّ  ( ق 19 ) و در جاى ديگر : و جاءت سكرة الحق بالموت وجه هفتم : اختلاف با زيادت و نقصان مانند : ( انّ اللّه هو الغنّى الحميد ) ( لقمان 26 ) و ( انّ اللّه الغنى الحميد ) .\r\nدرباره اين وجوه اختلاف در قرائت كه ابن قتيبه در بيان معناى حروف هفتگانه ذكر كرده بايد گفت كه در اينجا چيزهايى كه مربوط به خط مصحف است داخل در وجوه هفتگانه شده است ، مانند تبديل كلمه‌اى به كلمه ديگر و يا تغيير بعضى از حروف كلمه و يا تقديم و تأخير يك كلمه و يا زيادت و نقصان در كلمه نسبت به خط مصحف . و اين در بيان تطور معناى ( شذوذ ) و رابطه قرائتهاى شاذّ با رسم مصحف مهم است ، بخصوص اينكه اصطلاح قرائتهاى هفتگانه و يا دهگانه بعدها پيدا نشده است . همچنين ابن قتيبه اختلاف وجوهى را كه مربوط به اداى كلمه است مانند : همزه ، اماله ، تسهيل ، فتح ، ادغام ، اظهار و غير آنها ، در ميان وجوه هفتگانه نياورده است .\r\nخواهيم ديد كه تلاش ابن قتيبه در بيان معناى حروف هفتگانه با ساختن وجوهى براى اختلاف قرائات ، در موضوع دانشمندان بعد از خود تا عصر ما تأثير گذاشته و البته اين تأثير درجات مختلفى داشته است .\r\nابو جعفر محمد بن جرير طبرى ( متوفى 310 ه ) نيز درباره اين حديث و معناى آن\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nصحبت كرده و سعى نموده كه به پرسش زير پاسخ بدهد : آيا قرآن مطابق كدام لهجه از لهجه‌هاى عرب نازل شده است ؟ آيا مطابق با تمام لهجه‌ها نازل شده و يا بعضى از لهجه‌ها منظور بوده است ؟ سپس پاسخ داده كه قرآن طبق بعضى از لهجه و نه تمام لهجه‌ها نازل گرديده ، زيرا معلوم است كه زبانها و لهجه‌هاى عرب بيش از هفت نوع است و نمىتوان آنها را شمارش كرد و لذا او نظر داده كه معناى حديث اين است كه قرآن با هفت لغت و لهجه نازل شده و به قرائت با هفت لهجه امر شده است . « 1 » . بنابراين ، او اين سخن را كه معناى حروف هفتگانه همان هفت معناست ، نفى مىكند و چنين استدلال مىكند كه احاديثى كه در اين باره وارد شده است ، به اين مطلب دلالت دارد كه آنها درباره قرآن با يكديگر اختلاف كردند و بعضى از آنها با بعضى ديگر فقط درباره تلاوت مخالف بودند ولى درباره معانى اختلافى نداشتند . « 2 » او نظر خود را درباره حروف هفتگانه به روشنى بيان مىكند و مىگويد : « 3 » « حروف هفتگانه كه خداوند قرآن را بر اساس آن نازل كرده ، همان لهجه‌هاى هفتگانه در يك حرف و يا يك كلمه است كه الفاظ مختلف و معانى يكى است ، مانند كسى كه مىگويد : ( هلمّ ، تعال ، اقبل ) و مانند قول خداوند : « ما ينظرون الّا زقية » و « الّا صيحة » او معتقد است كه شش تا از آن از ميان رفته است و باقيمانده كه يك حرف است ، همان است كه عثمان قرآن را بر آن اساس جمع آورى نموده است ، و اما اختلاف قرائات مانند رفع و نصب و جر و يا سكون و حركت در كلمه و يا انتقال حرفى به جاى ديگر با اتحاد شكل ، به نظر طبرى ، از معناى حديث حروف هفتگانه بيگانه است . « 4 »\r\nاز اين سخن فهميده مىشود كه به نظر طبرى صورتهاى اختلاف جز در موردى كه كلمه‌اى با كلمه مرادف خود جابجا شود ، داخل در معناى حديث حروف هفتگانه نيست ، يعنى اينكه به نظر او هر موردى كه خارج از خط مصحف است ولى روايت آن ثابت شده ، داخل در تحت حديث حروف هفتگانه مىباشد و حديث شامل وجوه قرائاتى از خط مصحف كه احتمال داده مىشود ، نيست .\r\n\r\n\r\n","description":"","footnote":"\r\n( 1 ) تفسير ، ج 1 ، ص 47 .\r\n( 2 ) همان مصدر ، ج 1 ، ص 48 .\r\n( 3 ) همان مصدر ، ج 1 ، ص 58 - 57 .\r\n( 4 ) همان مصدر ، ج 1 ، ص 55 .\r\n","page_name":" 127 ","page_number":127},
  {"content":"\r\n\r\nبا وجود اينكه مثالهايى كه ابو عبيد و طبرى در شرح موضع خود راجع به معناى حروف هفتگانه ذكر كرده‌اند نزديك به هم است ، ميان نظريه‌هاى آنان اختلاف جوهرى وجود دارد ، زيرا معناى حروف هفتگانه از ديدگاه ابو عبيد لهجه‌هاى هفت قبيله از عرب است ، ولى از نظر طبرى منظور از آن ، هفت وجه از الفاظى است كه در معنا متفق ولى در تلفظ مختلف است . همچنين از كلام ابو عبيد فهميده مىشود كه او معناى حروف هفتگانه را منحصر در آن نمىكند كه طبرى گفته است و معتقد نيست كه شش حرف از بين رفته و آنچه در دست مردم است ، مربوط به يك حرف مىباشد ، و نيز معناى اين سخن از نظر ابو عبيد اين نيست كه حرف واحدى داراى هفت وجه است ، در حالى كه از كلام طبرى چنين فهميده مىشود .\r\nدانشمندانى كه پس از طبرى آمده‌اند ، آنچه را كه ابو عبيد و يا ابن قتيبه گفته‌اند ، تكرار نموده‌اند و نظر طبرى را مورد مناقشه قرار داده‌اند و نظرى را ترجيح داده و نظر ديگرى را رد كرده‌اند و در ميان معناى حديث آراى عجيب و غريبى اظهار نموده‌اند . البته اين بدان معنا نيست كه آنها افكار و آراى مفيدى ارائه نكرده‌اند .\r\nاز كسانى كه حديث حروف هفتگانه را مورد بحث قرار داده ، ابو بكر باقلانى ( متوفى 402 ه ) است . او مىگويد : « 1 » « اگر سخنى از پيامبر ما را به نامهاى آنها رهبرى نكند ، ما به طور اجمال مىگوييم : قرآن بر اساس هفت حرف در لغت و اعراب و تغيير اسماء و صورتها نازل شده است » سپس او هفت وجه را درباره اختلاف بيان مىكند و از آنچه ابن قتيبه گفته است خارج نمىشود .\r\nهمچنين مكى بن ابى طالب ( متوفى 437 ه ) معناى حديث را متعرض شده است و از مطالب بسيارى كه مربوط به آن است ، سخن به ميان آورده و يادآور شده است كه مردم در معناى حديث اختلاف زيادى دارند ، سپس گفته : « 2 » آنچه من به آن عقيده دارم و ان شاء اللّه سخن درستى است ، اين است كه حروف هفتگانه كه قرآن بر اساس آن نازل شده همان لغات پراكنده در قرآن و معناى الفاظى است كه هنگام قرائت شنيده مىشود . او پس از اين\r\n\r\n\r\n","description":"","footnote":"\r\n( 1 ) نكت الانتصار ، ص 120 .\r\n( 2 ) الابانه ، ص 34 به بعد .\r\n","page_name":" 128 ","page_number":128},
  {"content":"\r\n\r\nبيان وجوه اختلاف در قرائت را ضمن هفت وجه مىآورد و از آنچه كه ابن قتيبه گفته بيرون نمىرود جز اينكه وجوه اداى كلمات را نيز داخل در وجه اولى كه ابن قتيبه آورده ، مىكند .\r\nمكى ذكر مىكند كه طبرى عقيده خود را كه در معناى حديث حروف هفتگانه ذكر كرده و در تفسير خود بيان كرده ، با آنچه كه در كتاب قرائات خود گفته ، نقض كرده و گفته است هر قرائتى كه صحيح باشد از حروف هفتگانه محسوب مىشود و ما نبايد كسى را كه با آن قرائت مىخواند تخطئه كنيم البته اگر آن قرائت با خط مصحف مطابق باشد ، و اگر با خط مصحف مطابق نباشد آن قرائت را كنار مىگذاريم و درباره آن سخنى نمىگوييم .\r\nسپس مكى مىگويد : « 1 » « با اين سخن ، طبرى اعتراف مىكند كه هر اختلافى كه با خط قرآن مطابق باشد ، داخل در حروف هفتگانه است و اين همان چيزى است كه ما به آن معتقديم در حالى كه در سخنى كه پيش از اين از او نقل كرديم آمده است كه تمام اختلافاتى كه موافق خط قرآن است همگى يك حرف محسوب مىشود و شش حرف از هفت حرف از بين رفته و به آن عمل نمىشود . و اين يك سخن متناقضى است » ابو عمرو دانى ( متوفى 444 ه ) نيز در كتاب « جامع البيان » درباره اين حديث سخن گفته است . او با وجود اهميت مطلب ، چيزى بر آنچه كه پيشينيان او گفته‌اند ، اضافه نمىكند . « 2 »\r\nهمچنين درباره اين حديث ، صاحب كتاب « المبانى » كه آن را در سال 425 ه تاليف كرده در مقدمه كتابش « 3 » و ابن عطيه ( متوفى 543 ه ) در مقدمه تفسيرش « الجامع المحرر » « 4 » و بلوى ( متوفى 604 ه ) در « الف با » « 5 » و علم الدين سخاوى ( متوفى 643 ه ) در « جمال القرّاء » « 6 » و قرطبى ( متوفى 671 ه ) در « احكام القرآن » « 7 » بحث كرده‌اند و قرطبى گفته ابو حاتم محمد بن\r\n\r\n\r\n","description":"","footnote":"\r\n( 1 ) همان مصدر ، ص 20 .\r\n( 2 ) برگ 4 ب - 7 ب .\r\n( 3 ) ص 234 - 210 .\r\n( 4 ) ص 274 - 265 .\r\n( 5 ) ج 1 ، ص 213 - 210 .\r\n( 6 ) برگ 86 ب .\r\n( 7 ) ج 1 ، ص 42 .\r\n","page_name":" 129 ","page_number":129},
  {"content":"\r\n\r\nحبّان بستى ( متوفى 354 ه ) در معناى حديث حروف هفتگانه ، سى و پنج قول ذكر كرده است . همچنين زركشى ( متوفى 794 ه ) در « البرهان » « 1 » و ابن جزرى ( متوفى 733 ه ) در « النشر » « 2 » و سيوطى ( متوفى 911 ه ) در « الاتقان » « 3 » نيز در اين باره بحث كرده‌اند و سيوطى گفته كه در معناى اين حديث چهل قول است و نيز قسطلانى ( متوفى 923 ه ) در « لطائف الاشارات » « 4 » و همچنين اهل حديث در اين باره بحث كرده‌اند . « 5 »\r\nعلى رغم تعدد نقطه نظرهاى پيشينيان در معناى حديث كه سيوطى آن را به چهل قول رسانده است ، اين حديث با روايتهاى مختلفى كه دارد در هيچ يك از آنها صراحت ندارد .\r\nو نيز به طورى كه ابن حبّان گفته ، وجه درستى براى حرفى از اين حروف ثابت نشده است . « 6 » بنابراين ، نظريه‌هاى مزبور علاوه بر اينكه نوعا به دانشمند معينى هم نسبت داده نشده ، تنها احتمالاتى است كه در روايات داده مىشود و گاهى حتى بعضى از احتمالات ربطى به روايات ندارد مخصوصا احتمالاتى كه بعضى از دانشمندان در دوره‌هاى متأخر براى اظهار فضل داده‌اند . « 7 »\r\nبا همه اينها شايد فهم معناى حديث با ملاحظه شرايط خاص آنها امكان پذير باشد و اين در صورتى است كه خود را در آن وجوه محصور نكنيم البته بعضى از علما پيشين بخصوص متقدماتى مانند ابو عبيد و ابن قتيبه و طبرى در اين راستا قدم برداشته‌اند و حديث را چنين فهميده‌اند كه آن براى آسان كردن كار امت در قرائت قرآن است ولى در عين حال تعيين عدد هفت آنها را فريب داده اما آنها به طور كلى از مثالهايى كه در اختلاف\r\n\r\n\r\n","description":"","footnote":"\r\n( 1 ) ج 1 ص 212 به بعد .\r\n( 2 ) ج 1 ، ص 54 - 21 .\r\n( 3 ) ج 1 ، ص 141 - 131 .\r\n( 4 ) ج 1 ، ص 44 - 31 .\r\n( 5 ) گسترده‌ترين بحث حديثى درباره اين موضوع را دكتر عبد الصبور شاهين در كتاب : تاريخ القرآن ، ص 44 - 23 انجام داده است . و نيز بنگريد به : عبد الوهاب حمودة : القراءات و اللهجات ، قاهرة ، مكتبة النهضة المصرية 1948 ، ص 41 - 11 و دكتر ابراهيم انيس : فى اللهجات العربية ، ص 54 به بعد و دكتر صبحى صالح : مباحث فى علوم القرآن ، ط 3 بيروت ، دار العلم للملايين ، 1964 ، ص 116 - 101 .\r\n( 6 ) زركشى ، ج 1 ، ص 226 و نيز بنگريد به : ج 1 ، ص 212 .\r\n( 7 ) اين نظريه‌ها را در الاتقان ، ج 1 ، ص 131 به بعد ملاحظه كنيد .\r\n","page_name":" 130 ","page_number":130},
  {"content":"\r\n\r\nقرائات بيان كرده‌اند ، فراتر نرفته‌اند .\r\nثابت شده است كه اين رخصت و آسان گيرى مربوط به دوران بعد از هجرت نبوى به مدينه است و در بعضى از روايات اين حديث ، جرياناتى كه در مدينه اتفاق افتاده ، آمده است . « 1 » و اين بدان معناست كه اختلاف در قرائت در محيط مكه بروز نكرده چون مسلمانها در مكه همگى يك لهجه داشتند و تفاوتهاى لهجه‌اى در ميان نبود و چون پيامبر و اصحاب آن حضرت به مدينه مهاجرت كردند وضع دگرگون شد و تعداد مسلمانان افزايش يافت و اسلام در خارج مدينه نيز ميان قبايل عربى و در محيطهايى كه تفاوت لهجه داشتند گسترش پيدا كرد و چون هدف اين بود كه هر مسلمانى بتواند قرآن را تلاوت كند ، اين مشكل پيش آمد كه هر كس نمىتوانست الفاظ قرآن را با تمام ويژگيهاى صوتى آن بخواند ، زيرا كه عربها در بسيارى از الفاظ و لهجه‌ها با يكديگر فرق دارند و هر منطقه‌اى را لهجه‌اى است كه زبان آنها را مشخص مىكند و عادت آنها بر آن جارى شده است . « 2 »\r\nابن قتيبه ابعاد اين رخصت را تصوير مىكند و مىگويد : « 3 » « خداوند كار را بدين گونه آسان گرفت كه به پيامبر خود دستور داد كه قرائت هر قومى را مطابق با لهجه و عادت آنها بپذيرد . قبيله هذيل « عتى حين » مىخواند و « حتى حين » اراده مىكرد چون لهجه و استعمال آنها چنين بود ، و نيز قبيله بنى اسد چنين مىخواند : « تعلم و تعلمون » و « تسودّ وجوه » و « الم اعهد اليكم » و قبيله تميم با همزه مىخواند ولى قريش بدون همزه مىخواند و ديگرى جمله « و اذا قيل لهم » و « غيض الما » را به اشمام ضمه با كسره ، و جمله « هذه بضاعتنا ردت الينا » را با اشمام كسره با ضمه و جمله « مالك لا تأمنا » را با اشمام ضمه با ادغام مىخواند و اين حالتى است كه هر زبانى نمىتواند آن را ادا كند و اگر به هر قبيله از اين قبايل گفته مىشد كه لهجه خود و عادتى را كه در كودكى و جوانى و پيرى با آن خود گرفته است ، كنار بگذارد اين امر بر او سخت و دشوار بود و به زحمت مىافتاد و براى او امكان پذير نبود مگر اينكه بسيار رياضت بكشد و زبان خود را آماده كند و عادتى را كه دارد ترك نمايد ،\r\n\r\n\r\n","description":"","footnote":"\r\n( 1 ) بنگريد به : ابن حجر ، ج 10 ، ص 403 و دكتر عبد الصبور شاهين : تاريخ القرآن ، ص 39 و دكتر عبده الراجحى : اللهجات العربية فى القراءات القرآنية قاهره ، دار المعارف ، 1969 ، ص 68 .\r\n( 2 ) بلوى ، ج 1 ، ص 211 و بنگريد به : ابن نديم ، ص 5 .\r\n( 3 ) تأويل مشكل القرآن ، ص 30 و بنگريد به : مكى : الابانه ، ص 42 ، و دانى : جامع البيان برگ 5 ب .\r\n","page_name":" 131 ","page_number":131},
  {"content":"\r\n\r\nاين بود كه خداوند با لطف و رحمت خود اراده كرد كه در لهجه‌ها و حركتها وسعتى بدهد . »\r\nخواه منظور از عدد هفت در حديث همان عدد معين باشد به طورى كه بسيارى از دانشمندانى كه نظريه‌هاى آنها را نقل كرديم چنين گفته‌اند ، و خواه منظور از آن حقيقت عدد نباشد بلكه منظور توسعه و آسان گيرى باشد ، « 1 » به هر حال اگر از محدوده‌اى كه در روايتهاى مختلف حديث آمده تخطى كنيم ، فهم درست حديث و قرار دادن آن در يك راستاى درست امكان پذير نخواهد بود . آن محدوده عبارت از اين است كه اختلاف درباره الفاظ تلاوت است و رخصتى كه حديث بر آن دلالت دارد ، از حدود قرائت تجاوز نمىكند و از آنجا كه حديث در هيچ يك از روايتهاى آن ابعاد اين اختلاف و جزئيات آن را تعيين نمىكند و نيز محل اختلاف را در آيات نشان نمىدهد و وجوه تلاوت آن را مشخص نمىكند ، فهم معناى حديث از وجوه اختلافى كه در قرائتها وجود دارد بيگانه نخواهد بود ، و از همين جاست كه مىتوان گفت رخصتى كه در حديث وارد شده چيزى جز همين وجوه مختلف تلاوت نيست كه قرّاء آن را نسل به نسل نقل كرده‌اند تا برسد به صحابه كه آن را از پيامبر شنيده‌اند . البته ما اين وجوه را در هفت نوع منحصر نمىكنيم همان گونه كه دانشمندان پيشين گفته‌اند و نمىگوئيم كه حروف هفتگانه همين وجوه هستند ، بلكه ما بر اين مطلب تاكيد مىكنيم كه از يك طرف قرائتهاى عمومى چه صحيح و چه شاذّ آن ، مشروعيت خود را در اين حديث صحيح پيدا مىكنند و از طرف ديگر حديث حروف هفتگانه ، با اين وجود توجيه مىشود .\r\nبنابراين ، معناى حروف هفتگانه با توجه به قرائتهاى مختلف عبارت است از « چيزى كه شامل اختلاف لهجه‌ها و تفاوتهاى موجود در اداى حروف مىشود كه آن نيز ناشى از اختلاف زبانها و تفاوت آموزشهاست و همچنين شامل اختلاف الفاظ و ترتيب جمله‌هاست . البته تا آنجا كه معنا را تغيير ندهد » « 2 » و اين غير از حصر اين وجوه در هفت\r\n\r\n\r\n","description":"","footnote":"\r\n( 1 ) بنگريد به : مقدمه كتاب المبانى ، ص 209 و ابن الجزرى : النشر ، ج 1 ، ص 25 و دكتر ابراهيم انيس : فى اللهجات العربية ، ص 58 و دكتر صبحى صالح ، ص 103 .\r\n( 2 ) بنگريد به : دكتر عبد الصبور شاهين : تاريخ القرآن ، ص 43 .\r\n","page_name":" 132 ","page_number":132},
  {"content":"\r\n\r\nلهجه يا هفت نوع اختلاف است و معناى حديث در واقع بيانگر رخصتى است كه براى آسان گيرى و حل مشكل مسلمانان است و ضمنا ابعاد و اندازه اين رخصت هم تعيين نشده است ولى در عين حال از دايره وجوه قرائتهايى كه روايت شده خارج نمىشود ، و در اينجا به پرسشى كه در آغاز اين بحث مطرح كرديم مىرسيم و آن اينكه ميزان تأثير اين رخصت در كتابت قرآن به طور عموم و در مصحف عثمانى به طور خصوص ، تا چه حد بوده است ؟\r\n\r\nثالثا : مصحف عثمانى و حروف هفتگانه\r\nپيش از آنكه به پرسشى كه در مورد اشتمال مصحف عثمانى بر حروف هفتگانه كه در آغاز اين مبحث مطرح كرديم ، پاسخ بدهيم ، ياد آور مىشويم كه كتابت قرآن در زمان حيات پيامبر صلّى اللّه عليه و آله و سلم فقط با يك روش انجام مىگرفت و آن همان قرائت عمومى بود كه صحابه مىخواندند و در آن زمان رخصتى كه با حروف هفتگانه در مورد وجوه مختلف داده شده بود ، هنوز جا نيفتاده بود « 1 » و مىتوان درباره جمع آورى ابوبكر نيز گفت كه او به نوشته‌هاى زمان پيامبر صلّى اللّه عليه و آله و سلم اعتماد كرده بود و اين جمع آورى به خاطر بيم از نابودى قسمتهايى از قرآن بود كه در زمان پيامبر نوشته شده بود و زيد بن ثابت به اين كار اقدام كرد چرا كه او در كتابت وحى از صحابه ديگر مداومت بيشترى داشت . بنابراين ، انتظار نمىرفت كه در كتابت قرآن در عمر پيامبر و جمع آورى آن در زمان ابوبكر چندان تفاوتى باشد . « 2 »\r\n\r\n\r\n","description":"","footnote":"\r\n( 1 ) بنگريد به : دكتر صبحى صالح ، ص 108 و دكتر عبد الصبور شاهين : تاريخ القرآن ، ص 57 و بنگريد به : دكتر عبده الراجحى ، ص 70 و ابو زهره ( شيخ محمد ) : المعجزة الكبرى القرآن ، قاهره ، دار الفكر العربى ، 1970 ، ص 37 .\r\n( 2 ) با اين وجود بعضى از دانشمندان بدون آنكه دليلى داشته باشند معتقدند كه صحف ابو بكر بر حروف هفتگانه مشتمل بود ( بنگريد به : علم الدين سخاوى : الوسيله ، برگ 10 أ و ابن القاصح ، ص 12 ) و غريب‌ترين مطلبى كه در مورد اشتمال صحف ابوبكر بر حروف هفتگانه نوشته شده ، سخن دكتر عبد الحى الفرمادى در كتاب « رسم المصحف و نقطه » كه رساله دكتراى او در كتابخانه دانشكده اصول دين دانشگاه قاهره است ( 1974 م ، ص 196 ) مىباشد كه مىگويد : « از اين گذشته آنچه كه پژوهشگران معتقدند و من نيز به آن ميل دارم ، اين است كه حروف هفتگانه در صحف حفصه به اين صورت بوده كه حروف كلماتى كه با يكديگر مخالف بود در رسم آمده بود يكى از آنها در متن اصلى و مخالف آن در پايين يا بالا و يا در حاشيه آن نوشته شده بود » او منبع اين مطلب را هم نقل كرده و آن كتاب : جمع القرآن نوشته شيخ محمد فريد عبادى ، ص 56 و 57\r\n","page_name":" 133 ","page_number":133},
  {"content":"\r\n\r\nپيشتر اشاره كرديم ، كه علما در اين مورد ، نسبت به مصحف عثمانى هم اختلاف نظر دارند و اين همان مطلبى است كه سعى مىكنيم در اينجا آن را روشن كنيم و در اين باره موضع خود را مشخص كنيم . مىتوان آراء دانشمندان پيشين را در اين مسأله در سه نظريه خلاصه كرد : « 1 » گروهى از فقها و قرّاء و متكلمان معتقدند كه مصاحف عثمانى تمام حروف هفتگانه را در بر گرفته است . اين نظريه مبتنى است بر اينكه امت حق ندارند چيزى از حروف هفتگانه را كه قرآن بر اساس آن نازل شده ، مهمل بگذارند و آن را نقل نكنند .\r\nگروهى ديگر از علماى سلف و خلف و به تعبير ابن جزرى جمعى از پيشوايان مسلمانان معتقدند كه اين مصاحف تنها آن تعداد از حروف هفتگانه را دارد كه رسم آن بتواند آنها را بپذيرد و آن مطابق با آخرين عرضه‌اى است كه پيامبر بر جبرئيل عرضه نمود و اين مصاحف متضمن همان نسخه است و يك حرف از آن فرو گذار نشده است . « 2 » و گروهى از علما هم معتقدند كه مصاحف عثمانى تنها بر يك حرف از حروف هفتگانه مشتمل است . « 3 »\r\nبا ملاحظه انگيزه‌هايى كه موجب يكسان كردن مصاحف در خلافت عثمان شد ، منطقى\r\n\r\n\r\n","description":"","footnote":"\r\nمىباشد و آن رساله‌اى است كه در كتابخانه اصول دين الازهر نگهدارى مىشود . ما در اين باره سخنى نمىگوييم جز اين كه مصادرى كه در دست است به اين مطلب دلالت ندارد و تاريخ روشن قرآن ، نيازى به اين خيالبافى كه هيچ گونه سندى آن را تاييد نمىكند ، ندارد .\r\n( 1 ) اينها نظرات دانشمندان پيشين است ولى نظرات دانشمندان معاصر ميان دو قول دور مىزند : يكى اينكه صحابه در مصحف تمام وجوه قرائت را جمع كرده‌اند و مصحف شامل تمام حروف هفتگانه است ( بنگريد به : محمد بخيت المطيعى ، ص 23 و دكتر عبد الحليم النجار : فى قراءات القرآن ، مقاله‌اى در مجله دانشكده ادبيات 1948 ، مجلد 10 ، ج 1 ، ص 121 و دكتر عبد الصبور شاهين : الاصوات فى قرائة ابن عمرو ارساله ، ما جستير در دانشكده دار العلوم دانشگاه قاهره ، 1962 ، ص 79 و دكتر صبحى صالح ، ص 102 و دكتر عبد العال سالم مكرم : القرآن و اثره فى الدراسات النحوية ، قاهره ، دار المعارف 1968 ، ص 23 و لبيب السعيد : الجمع الصوتى الاول للقرآن الكريم قاهره ، دار الكتاب العربى ، ص 73 ) دوم اينكه عثمان قرآن را تنها با يك حرف و با يك قرائت جمع آورى كرد ( بنگريد به : زنجانى ص 45 و محمد طاهر الكردى : تاريخ القرآن ، ص 44 و دكتر عبد الفتاح اسماعيل شلبى : الامالة فى القراءات و اللهجات العربيّه ط 1 ، قاهره ، مكتبة نهضة مصر 1957 ، ص 212 و دكتر عبده الراججى ، ص 73 ) اينها نوشته شدن مصحف عثمانى را با يك حرف تفسير و توجيه نكرده‌اند و در عين حال موافقت رسم آن را شرط صحت قرائتهايى مىدانند كه بر رسم كلمه معينى وارد مىشود .\r\n( 2 ) بنگريد به : ابن جزرى : النشر ، ج 1 ، ص 31 و منجد المقرئين و مرشد الطالبين از او ، قاهره ، مكتبة القدسى ، 1350 ص 21\r\n( 3 ) بنگريد به : طبرى تفسير ، ج 1 ، ص 64 .\r\n","page_name":" 134 ","page_number":134},
  {"content":"\r\n\r\nاست كه مصحف عثمانى تنها با يك روش نوشته شود تا اختلافى را كه از زياده روى مردم درباره رخصت حروف هفتگانه ناشى و به اختلاف در قرائت منجر شده بود ، از بين ببرد . و از آنجا كه هيچ حرفى از حروف هفتگانه ابعاد مشخصى ندارد و اين حروف را جز با وجوه مختلف قرائتها نمىتوان تفسير كرد ، لذا ممكن است بگوييم كه مصحف عثمانى مطابق يك حرف نوشته شده يعنى اين مصحف بر اساس لفظ واحدى است و كاتبان وقتى كلمات را رسم مىكردند ، مىخواستند تنها تلفظ معين واحدى را نشان بدهند و فقط از اين طريق بود كه اين عمل به هدفهاى خود كه جمع كردن مردم بر يك مصحف و يك هجاء و يك قرائت بود ، مىرسيد ، و در اينجا به اين مطلب اشاره مىكنيم كه شايد رسم مصحف به بيش از يك وجه از وجوه قرائتها دلالت داشته باشد و اميدواريم ان شاء اللّه فصل كاملى را به اين مطلب اختصاص بدهيم كه قرائتها با رسم چه رابطه‌اى دارد و رسم عثمانى كه در اصل براى نشان دادن فقط يك قرائت بود چگونه تطور يافت تا به وجوه متعددى از قرائتها دلالت كند و چگونه رسم به عنوان شرط مكملى براى شروط قرائت درست قرار داده شده است .\r\nمحمد بن جرير طبرى تصريح كرده كه مصحف عثمانى بر اساس يك حرف نوشته شده است . او مىگويد : « 1 » « امروز مسلمانان قرائتى ندارند جز با يك حرف كه پيشواى ناصح و مهربانشان آن را انتخاب كرده است و با شش حرف باقيمانده قرائت نمىكنند » . بنابراين طبرى مطابق فهم خود كه حروف هفتگانه را به معناى هفت لهجه در يك حرف و يا يك كلمه كه لفظ مختلف و معنا متحد است مىداند ، معتقد است كه « اختلاف قرائاتى كه مربوط به رفع و جر و نصب يك حرف و يا سكون و حركت آن با اتحاد صورت باشد ، اين اختلاف به طور كلى از سخن پيامبر بيگانه است كه فرمود : ماموريت دارم كه قرآن را با هفت حرف بخوانم ، « 2 » و اين داخل در همان حرفى است كه مصحف عثمانى مطابق آن نوشته شده است .\r\nمكى بن ابى طالب نيز همان عقيده طبرى را دارد و آن اينكه مصحف عثمانى بر اساس\r\n\r\n\r\n","description":"","footnote":"\r\n( 1 ) طبرى : تفسير ، ج 1 ، ص 64 .\r\n( 2 ) همان مصدر ، ج 1 ، ص 65 .\r\n","page_name":" 135 ","page_number":135},
  {"content":"\r\n\r\nيك حرف از حروف هفتگانه كه قرآن مطابق آنها نازل شده يعنى با يك لهجه و يك قرائت نوشته شده است . « 1 » ولى با طبرى در فهم معناى حروف هفتگانه مخالف است و حق با اوست . به نظر مكى حروف هفتگانه همان وجوه قرائات مختلفه است خواه صورت و خط تغيير يابد همان گونه كه طبرى مىگفت ، يا اختلاف شامل تغيير حركتها و اختلاف حروف هم باشد به گونه‌اى كه صورتهاى كلمات و ترتيب آنها تغيير نيابد ، و بدينسان مكى معتقد است كه هر قرائتى كه موافق با خط مصحف باشد ، داخل در حروف هفتگانه است ، و او در فهم رابطه ميان قرائتها و حروف هفتگانه ، تقريبا متفرد است و اين مطلبى است كه اندكى بعد به آن اشاره خواهيم كرد و در فصل بعدى آن را تفصيل خواهيم داد .\r\nاگر مصحف عثمانى بر اساس يك حرف و يك قرائت نوشته شده باشد ، آيا مىتوان گفت قرائتى كه در آن خط مصحف عثمانى رعايت شده ، از قرائتهاى متواتر است يا نه « 2 » ؟\r\nبرداشت ما اين است كه مصحف عثمانى در زمان نسخه بردارى آن به همان گونه كه نوشته شده بود خوانده مىشد و رسم آن رعايت مىشد و آن همان قرائت مشهور در آن زمان بود . « 3 »\r\n\r\n\r\n","description":"","footnote":"\r\n( 1 ) الابانه ، ص 3 درباره اين نظريه رجوع شود به : ابن عبد البر ، ج 2 ، ص 539 و ابن كثير ، ص 32 .\r\n( 2 ) بنگريد به : محمد طاهر الكردى : تاريخ القرآن ، ص 112 .\r\n( 3 ) روايتها ، ويژگيهاى قرائت و يا لهجه‌اى را كه قرآن بر آن اساس نازل شده و يا مصحف طبق آن نوشته شده است ، تعيين نمىكند و آيات قرآنى صراحت دارند كه قرآن به زبان عربى روشن نازل شده و از لحاظ وجوه اعراب و اشتمال بر الفاظ غريب و معانى همانند كلام عربى است . ( ابو عبيد معمر بن مثنى : مجاز القرآن ط 1 ، قاهره ، مكتبة الخانجى 1954 ، ج 1 ، ص 8 و نيز بنگريد به : ص 17 ) و كلمه « عربى » كه به عنوان وصف قرآن در آيات متعددى آمده ( قرآنا عربيا ) و ( بلسان عربى مبين ) لهجه واحدى از لهجه‌هاى عربى را تعيين نمىكند ( دكتر جواد على : لهجة القرآن الكريم ، ص 270 ) پيش از اين روايت بخارى را نقل كرديم كه در آن آمده بود : « عثمان به سه نفر گروه قريشى گفت : وقتى شما با زيد بن ثابت در جايى از قرآن اختلاف پيدا كرديد ، آن را با زبان قريش بنويسيد چون قرآن به زبان آنها نازل شده است » و در روايت ديگر بخارى ( ج 6 ، ص 224 ) آمده : « اگر شما با زيد بن ثابت در يك كلمه عربى از قرآن اختلاف پيدا كرديد ، آن را با زبان قريش بنويسيد چون قرآن به زبان آنها نازل شده است » همچنين اين روايت كه آنها در كلمه « تابوت » اختلاف كردند و آن را طبق لهجه قريش با تاء نوشتند ، گذشت .\r\nدر اينجا روايتهايى وجود دارد كه از عمر بن خطاب و عثمان بن عفان و عبد اللّه بن مسعود نقل شده و آنها بر لزوم انتخاب كاتبان مصاحف از قبيله مضر و قريش و يا ثقيف تاكيد داشتند . ابوبكر بن ابى داود پس از نقل اين اخبار مىگويد : « اين به خاطر لهجه‌هاست » ( المصاحف ، ص 11 و 26 و 135 و ابن فارس ، ص 28 ) از تأكيدى كه بر زبان قريش شده و اينكه بايد كاتبان از قريش باشند ، فهميده مىشود كه رخصت حروف هفتگانه در تدوين متنى قرآن تأثيرى نداشته است و اين احتمال هم داده\r\n","page_name":" 136 ","page_number":136},
  {"content":"\r\n\r\nابو عبد الرحمن سلمى ( متوفى 74 ه ) « 1 » مىگويد : قرائت ابوبكر و عمر و عثمان و زيد بن ثابت و مهاجرين و انصار يكى بود . آنها مطابق با قرائت عمومى مىخواندند و آن همان قرائتى بود كه پيامبر صلّى اللّه عليه و آله و سلّم در سالى كه از دنيا رفت ، دوبار بر جبرئيل خواند و بار دوم زيد نيز شاهد آن بود و مردم را به همين قرائت فرا مىخواند تا از دنيا رفت و لذا ابوبكر در جمع آورى قرآن به او اعتماد كرد و عثمان او را متولى كتابت مصحف نمود .\r\nاگر چنين است ، چرا قرائتى را كه در آن رسم مصحف رعايت شده باشد ، به طور مشخص نمىشناسيم ؟ اين مطلب را چنان كه گفتيم در فصل بعدى بررسى خواهيم كرد و به تاريخ پيدايش مدارس قرائت و مشخص شدن آنها خواهيم پرداخت و در اينجا كافى است كه به مقدارى از مطلب اشاره كنيم تا راه براى بررسى ويژگيهاى رسم با روش خاصى ، هموار شود . و اينك به نقل سخنى از مكى در اين مسأله بسنده مىكنيم . او مىگويد : « 2 » « چون پيامبر از دنيا رفت گروهى از صحابه در خلافت ابوبكر و عمر به شهرهايى كه فتح شده بود مسافرت كردند تا به مردم قرآن و دين بياموزند و هر كدام از آنها همان قرائتى را كه در عهد پيامبر داشتند ، به مردم ياد دادند . قرائت اهل شهرها نيز مانند قرائت اصحابى كه به آنها آموخته بودند ، گوناگون شد . چون عثمان مصاحف را نوشت و به شهرها فرستاد و آنها را به خواندن آن وادار كرد و دستور داد كه هر چه مخالف آن باشد رها كنند ، در اين\r\n\r\n\r\n","description":"","footnote":"\r\nنمىشود كه ميان اهل مكه و اهل مدينه در كتابت تفاوتهايى بوده تا بگوييم مقصود از اين تاكيدها اين بوده كه كاتبان مطابق كتابت قريش بنويسند ( بنگريد به : ابن عاشر ص 36 ) بخصوص اينكه آن سه نفر قريشى در مدينه زندگى كرده بودند و كتابت را در آنجا ياد گرفته بودند ولى به حكم اينكه آنها در خانواده قريشى تربيت شده بودند ، ويژگيهاى لهجهء قريش را بهتر درك مىكردند . همان لهجه‌اى كه قرآن بر اساس آن نازل شده و ابن فارس ( صاحبى ص 23 ) گفته است : آشنايان با كلام عربى و راويان اشعار عربى و دانشمندان لهجه‌ها و ايام و احوال عربها ، همگى اجماع دارند بر اينكه قريش از لحاظ زبان فصيح‌ترين و از لحاظ لهجه خالص‌ترين عرب است » . با وجود فصاحت و زيبايى لهجه و لطافت زبانى كه قريش داشت . هنگامى كه جماعتى از اعراب پيش آنها مىآمدند از كلام و اشعار و لهجه‌هاى زيبا و سخنان پسنديده آنها استفاده مىكردند و بدين گونه برگزيده‌اى از اين لهجه‌ها پيش آنها جمع مىشد و لذا آنها فصيح‌ترين عربها بودند » به زودى هنگام بحث از ويژگيهاى رسم عثمانى ، به برخى از خصوصيات لهجه قريش كه علما ذكر كرده‌اند بخصوص جنبه آسان بودن آن و نيز تأثيرى كه بر رسم مصحف داشته ، اشاره خواهيم كرد .\r\n( 1 ) زركشى ، ج 1 ، ص 237 و نيز بنگريد : به ابوبكر باقلانى ، ص 375 .\r\n( 2 ) الابانه ، ص 16 - 15 .\r\n","page_name":" 137 ","page_number":137},
  {"content":"\r\n\r\nهنگام مردم شهرها مصحفى را كه براى آنان ارسال شده بود ، تلاوت كردند و قرائت قبلى خود را در موردى كه با خط مصحف جور در مىآمد حفظ كردند و در جايى كه با خط مصحف سازگار نبود آن را ترك نمودند و بدين گونه قرائت مردم شهرها در مواردى كه با خط مصحف مخالفت نداشت گوناگون شد . ولى قرائتهايى كه با خط مصحف مطابقت نداشت كنار گذاشته شد و اين مطلب در ميان مردم شهرها سينه به سينه نقل شد و در اين نقلها اختلاف پديد آمد تا اينكه اين نقلها به پيشوايان هفتگانه قرائت رسيد و آنها بر حسب اختلاف شهرها با يكديگر اختلاف كردند و هيچ كدام در قرائت خود از خط مصحف فراتر نرفتند همان گونه كه مردم شهر از مصحفى كه به آنها فرستاده شده بود فراتر نرفته بودند و براى همين بود كه روايت قرّاء در قرائتى كه نقل مىكردند ، مختلف شد و به همين دليل قرائت كسانى كه از او نقل مىكردند ، نيز مختلف شد » .\r\nحروف هفتگانه‌اى كه در حديث وارد شده بر دو نوع بود : « 1 » يكى كمى و زيادى كلمه و تبديل كلمه‌اى به كلمه‌اى ديگر و يا تقديم كلمه‌اى بر كلمه‌اى ديگر و مانند آن از مواردى كه خارج از خط مصحف عثمانى است . دوم اختلاف قرائت از قبيل اظهار و ادغام و روم و اشمام و قصر و مدّ و تخفيف حركت و تبديل حركت به حركت ديگر يا حرفى به حرف ديگر و مانند اينها كه خارج از خط مصحف نيست . از اين وجوه آنچه كه موجب مىشود كه روش رسم كلمات در مصحف قابل فهم باشد ، همان وجوهى است كه مطابق با رسم است . ولى وجوه مخالف با رسم بدون شك موقع كتابت مصحف مورد توجه كاتبان نبوده است و اما وجوه خلافى كه مىتوان در رسم آنها را احتمال داد ، اينها همان وجوهى هستند كه ممكن است پايه‌اى براى بررسى رسم باشند بدون آنكه وجه خاصى در نظر گرفته شود ، زيرا كه كاتبان تنها يك لفظ يا يك وجه از وجوهى را در نظر داشتند كه با رسم مطابقت دارد ولى ما اين وجه را به طور مشخص نمىشناسيم . « 2 » و از اينجاست كه هر وجهى كه در رسم احتمال داده مىشود مىتواند مورد اعتماد واقع شود و تفسير ويژگيهاى نوشتارى و\r\n\r\n\r\n","description":"","footnote":"\r\n( 1 ) بنگريد به : مهدوى ( ابو العباس احمد بن عمار ) : شرح كتاب الهداية فى القراءات السبع ( خطى ) از اين كتاب نسخه‌اى به صورت ميكرو فيلم در معهد المخطوطات العربية موجود است و اصل آن در خزانه سلطنتى رباط مىباشد . برگ 2 ، أ .\r\n( 2 ) بنگريد به : مكى : الابانه ، ص 4 .\r\n","page_name":" 138 ","page_number":138},
  {"content":"\r\n\r\nحل مشكلات رسم با آن انجام گيرد ، البته در صورتى كه داعى بر ترجيح آن زياد باشد .\r\nدر مورد سخن گروهى از دانشمندان كه معتقدند مصحف عثمانى به علت خالى بودن از نقطه و اعراب شامل حروف هفتگانه است . « 1 » بايد گفت كه دليلى وجود ندارد كه كتابت عربى در آن زمان با نقطه و اعراب بوده ، بلكه آثار مكتوب آن زمان اين موضوع را نفى مىكند به تفصيلى كه در فصل مقدماتى گفته شد و در فصل بعدى هم بررسى خواهد شد .\r\nهمچنين وجود قرائتهايى كه مخالف با رسم عثمانى است نشان مىدهد كه مصحف عثمانى شامل همه حروف هفتگانه نيست ، بلكه صحيح اين است كه مصحف بر اساس يك حرف نوشته شده و نمايندهء تنها يك تلفظ است آنگاه در مراحل تاريخى بعدى ، شامل وجوه قرائتهايى شد كه در رسم احتمال داده مىشود .\r\nشايد در اينجا مناسب باشد كه بگوييم مقصود از حروف هفتگانه قرائت خاصى از قرائتهايى كه به قارى معينى نسبت داده شده نيست ، بلكه حروف هفتگانه بيان كننده رخصتى است كه آثار آن را به طور كلى در وجوه قرائات كه نقل شده مىبينيم ولى آنچه كه به نام قرائتهاى هفتگانه ناميده شده تا آغاز قرن چهارم هجرى خبرى از آن نبود تا اينكه ابوبكر بن مجاهد ( متوفى 324 ه ) هفت نفر از ائمهء قرّاء را از شهرهاى مختلف انتخاب كرد و كتاب : « السبعة فى القراءات المرويه » را نوشت . « 2 »\r\nنتيجه‌اى كه در پاسخگويى به پرسشى كه در آغاز اين مبحث مطرح شد به آن رسيديم و اميد داريم كه درست باشد ، اين است كه مصحف عثمانى بر اساس يك حرف نوشته شده يعنى مطابق با قرائت واحد معينى است و بر اساس همين نتيجه به زودى پديده‌هاى رسم عثمانى را بررسى خواهيم كرد و البته اين مطلب را از نظر دور نخواهيم داشت كه مصحف عثمانى در دوره‌هاى تاريخى بعد از كتابت ، احتمال وجوه بسيارى از قرائتهاى صحيح را پيدا كرد و اين وجوه همانهايى هستند كه از خط مصحف بيرون نيستند به گونه‌اى كه تعيين وجهى كه در آغاز مطابق آن نوشته شده دشوار گرديد و اين بدان معناست كه ما از تمام وجوه قرائتى را كه در رسم احتمال داده مىشود به عنوان مثال\r\n\r\n\r\n","description":"","footnote":"\r\n( 1 ) بنگريد به : دانى : المحكم ، ص 3 و ابن تيمية ج 1 ، ص 319 و ابن جزرى ، ج 1 ، ص 33 .\r\n( 2 ) بنگريد به : ابن حجر ، ج 10 ، ص 407 و قسطلانى ، ج 1 ، ص 86 .\r\n","page_name":" 139 ","page_number":139},
  {"content":"\r\n\r\nاستفاده خواهيم كرد ، مثالهايى كه در پرتو آنها نمونه‌هاى نوشتارى در رسم مصحف عثمان را مىتوان فهميد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nفصل سوم منابع رسم عثمانى و موضع دانشمندان پيشين دربارهء ويژگيهاى آن\r\nبه كارگيرى دو اصطلاح : « رسم مصحف » و « رسم عثمانى » مربوط به زمانهاى نسبة متأخرى است كه در تأليفاتى كه درباره خط مصحف نوشته شده ، به كار رفته است « 1 » و\r\n\r\n\r\n","description":"","footnote":"\r\n( 1 ) در زبان عربى تعداد زيادى از كلمات وجود دارد كه به نشان دادن الفاظ با علامتهاى مكتوب دلالت دارد ( بنگريد به : ابن سيده على بن اسماعيل : المخصص ط 1 ، قاهره ، المطبعة الاميرية الكبرى ، 1320 ه ، ج 13 ، ص 4 ) ولى مشهورترين اين كلمات كه به عنوان اصطلاح مورد استعمال قرار گرفته است عبارت است از : ( كتاب ، خط ، هجاء و رسم ) و به نظر مىرسد كه استخدام اين چهار اصطلاح در طول قرون دچار تطور و تحول شده است ، اصطلاح « كتاب » كه يكى از مصدرهاى كتب است ( ابن منظور ، ج 2 ، ص 192 ) جلوتر از اصطلاحهاى ديگر به عنوان نامى براى رسم مصحف و كتابت كاتبان مورد استعمال بوده و اين دلالت مىكند كه رسم مصحف با خطى كه مردم در غير مصحف به كار مىبردند ، تفاوت نداشت و به همه آنها « كتاب » گفته مىشد و در اينجا متنهايى است كه مربوط به قرنهاى اوّل و دوم است و به اين مطلب دلالت دارد ، و اى بسا به كارگيرى اين اصطلاح به دورانهاى بعدى هم كشيده شد ، ولى به نظر مىرسد كه اصطلاح « كتابت » كه مصدر ديگرى از « كتب » است ، جايگزين « كتاب » شده است ولى « خط » و « هجا » در دوره‌هاى بعد از استعمال « كتاب » استعمال شده و اصطلاح « خط » به كتابت به طور عام اطلاق مىشد و اصطلاح خط مصحف به كار گرفته شد . و در دوره‌هاى متاخر ، اصطلاح « علم الخط » پيدا شد ( بنگريد به :\r\nسيوطى : رسالة فى علم الخط ، ص 54 و حاجى خليفه ( مصطفى بن عبد اللّه ) : كشف الظنون عن اسامى الكتب و الفنون ، استانبول ، وكالة المعارف الجليله ، 1943 - 1941 مجلد 1 ، ستون 713 - 711 ) اما به نظر مىرسد كه اصطلاح « خط » بيشتر به\r\n","page_name":" 141 ","page_number":141},
  {"content":"\r\n\r\n\r\n\r\n","description":"","footnote":"\r\nجنبه فنى كتابت و صنعت خطاطها دلالت دارد . اصطلاح « هجاء » از هجوت الحروف و تهجّيتها هجوا و هجاء مشتق شده است ( بنگريد به : ابن منظور ، ج 20 ، ص 228 ) و ابن ابى داود هجاء را با هاء و به صورت هجاه ناميده است ( المصاحف ص 117 ) اين از باب تقطيع لفظ با حروف آن مىباشد ( ابن سيده ، ج 13 ، ص 3 ) و تلفظ به اسماء ( مسميات ) حروف در مقام بيان مفردات آن ( بنگريد به : جعبرى 5 أ و قسطلانى ، ج 1 ، ص 283 و دمياطى ، ص 10 ) مثلا مىگويى : هجاى بكر چيست ؟ جواب مىدهند : باء و كاف و راء ( ابن جنّى : سرّ صناعة الاعرابى ( خطى ) برگ 291 ب ) گويا كه هجاء تعداد حروف نوشته شده است چنين معلوم مىشود كه بيشتر مصادر اوّلى كه در موضوع خط و كتابت نوشته شده ، به عنوان « هجاء » يا « هجاء المصاحف » شناخته مىشد و اصطلاح « هجاء » از اصطلاح « خط » نيز اخصّ است . اين مطلب از تأمل در سخن ابن در ستويه در كتاب « الكتاب » فهميده مىشود او پس از صحبت مختصر دربارهء بعضى از صورتهاى حروف و عذر خواهى از تفصيل مطلب مىگويد : ( ص 69 ) « . . . تا كتاب از حد هجاء خارج نشود ، و تفصيل مطلب را در كتاب تعليم خط بيان خواهيم كرد ان شاء اللّه » و اما اصطلاح « رسم عثمان » يا « رسم مصحف » به نظر مىرسد كه در زمان نسبة متاخرى ظاهر شده است ، زيرا هيچ يك از كتب لغت براى ماده « رسم » معنايى كه مربوط به خط باشد ذكر نمىكند و اصل معناى « رسم » همان اثر است و رسم هر چيزى اثر آن است و جمع آن « رسوم » مىباشد ( بنگريد به : ابن دريد : الجمهرة ، ج 2 ، ص 336 و ازهرى ، ج 12 ، ص 422 و جوهرى ، ج 5 ، ص 1932 و ابن منظور ج 15 ، ص 132 ) و شايد استعمال رسم براى دلالت بر خط مصحف اشاره به اين معناست كه خط مصحف يك اثر قديمى است كه مسلمانان به حفظ آن علاقه دارند و از همين جا اصطلاح « مرسوم الخط » و يا « مرسوم خطوط المصاحف » و « رسم » و مشتقات آن پيدا شد . كتاب ابو عمرو دانى « المقنع » از اصطلاحات مربوط به كتابت مشحون است . پيداست كه او در اين كتاب علاقه شديدى به استخدام ماده « رسم » براى دلالت به خط قرآن بخصوص دارد . همين خصوصيت را در كتاب مهدوى به نام « هجاء مصاحف الاعصار » مىبينيم و در دوره‌هاى بعد از عصر دانى اصطلاح رسم به خط مصحف اختصاص يافت و اين اصطلاح در خط مصاحف غلبه استعمال يافت ( بنگريد به : هورينى ص 7 و 23 ) اگر كتابهايى كه در زمانهاى پيشين دربارهء رسم نوشته شده عنوان « هجاء المصاحف » پيدا كرده بود ، تاليفات متاخرتر بيشتر اصطلاح « رسم و مرسوم » يافته است و مىبينيم كه ابن مالك ( متوفى 672 ) در ص 332 كتاب خود اصطلاح « رسم سلفى » را به كار برده است و ابن خلدون ( متوفى 808 ه ) از فن رسم سخن مىگويد و در مجلد 1 ، ص 791 اظهار مىدارد : « اى بسا به فنّ قرائات ، فن رسم نيز اضافه شده و آن اوضاع حروف قرآن در مصحف و رسوم خطى است » قلقشندى نيز ( ج 3 ، ص 172 ) اصطلاح رسم را به كار برده و گفته : به رسم ، اصطلاح سلفى نيز در مقابل اصطلاح عرفى گفته مىشود و تنسى ( متوفى 899 ه ) از رسم مصحف صحبت مىكند و در برگ 2 ، أ رسم مصحف را يك علم معرفى مىكند و تمام مطالب مربوط به بيان زايد و ناقص و بدل و موصول و مانند آنها را علم رسم مىنامد و مطالبى را كه مربوط به علامت حركت و سكون و شدّ ، و مدّ و مانند آنهاست ، علم ضبط مىخواند و ما در فصل بعدى درباره آن سخن خواهيم گفت . صاحب مفتاح السعادة ( ج 2 ، ص 229 ) آن را « علم رسم كتابة القرآن فى المصحف » مىنامد و ابن خلدون ( مجلد 1 ص 791 ) اصطلاح « رسم مصحفى » را به كار مىبرد . و همين اصطلاح را نصر الهورينى ( ص 26 و 151 ) در مقابل اصطلاح خط قياسى استعمال مىكند و اصطلاح املاء يا رسم املايى مرادف خط و هجاء است .\r\nعلى رغم اين معانى خصوصى كه هر يك از اين اصطلاحها داشته است ، همه آنها به طور كلى به عنوان كلمات مترادف به كار رفته است مگر اصطلاح رسم مصحفى كه به خط قرآن اختصاص دارد . ما در اين بحث اين اصطلاحات را به معناى عام آنها به\r\n","page_name":" 142 ","page_number":142},
  {"content":"\r\n\r\nاصطلاح رسم در زمينه بحثهاى قرآنى به مطالبى دلالت مىكند كه مربوط به چگونگى كتابت كلمات در مصحف باشد ، البته از لحاظ عدد حروف و نوع آن نه از لحاظ شكلها و صورتهاى حروف ، زيرا كه قسمت دوم تا حد زيادى از كوششهايى كه در مدرسه فنى خط عربى به عمل آمده ، متأثر شده است و اين بدان جهت است كه بررسى خط عربى حداقل از قرن اوّل هجرى به بعد ، ميان دو مدرسه تقسيم شد : اولى مدرسه علمى و لغوى و هدف آن عبارت است از نشان دادن صداهاى عربى با حروف نوشته شده و اختصاص هر صدايى به يك علامت نوشتارى كه به آن دلالت كند .\r\nدر كنار اين مدرسه علمى براى كتابت ، مدرسهء ديگرى نيز پديد آمد كه فنى بود و هدف آن بهينه كردن رسم حروف و زيبا سازى آن و توجه به حروف از لحاظ زيبايى متصل و منفصل بود و خطّاطها در طول قرون در اين زمينه كار را به اوج خود رسانيدند . « 1 »\r\nقسم اوّل از دو قسم ياد شده ، حوزه بحث پژوهشگر لغوى و قسم دوم حوزهء فعاليت خطاط و مورخ خط است و ما در اينجا به بررسى لغوى كتابت عربى به طور عموم و رسم مصحفى به طور خصوص ، نظر داريم و بحثها و مناقشات مربوط به قسم ديگر مورد نظر ما نيست ، « 2 » زيرا كه « اصل خط يكى است و شكل هر يك از حروف معجم در تمام خطوط\r\n\r\n\r\n","description":"","footnote":"\r\nكار خواهيم برد مگر اصطلاح « رسم » را كه از همان آغاز جهت تعبير از خط مصحف به كار رفته است . بايد بدانيم كه رسم مصحف به عثمان بن عفان نسبت داده شده ، و لذا به آن « رسم عثمانى » هم گفته مىشود . ( بنگريد به : دكتر صبحى صالح ، ص 275 ) شك نيست كه اين كار پس از ارسال مصاحفى كه به دستور او در مدينه نسخه بردارى شد ، به شهرها بوده و نام او با نام اين مصحفها و با روش كتابت آنها پيوند خورده است . در اين بحث ، هر كجا كه اصطلاح « رسم عثمانى » را به كار برديم ، غالبا نظر ما همان رسم مجرد است پيش از آنكه علما آن را كامل كنند و آن همان است كه به علم رسم شهرت يافته است يعنى همان چيزى كه موقع نسخه بردارى نوشته‌اند و اگر اصطلاح « رسم مصحفى » را به كار برديم ، غالبا منظور از آن رسم و ضبط هر دو است .\r\n( 1 ) بنگريد به : دكتر خليل محمود عساكر : طريقة لكتابة اللهجات العربية الحديثة بحروف عربية . مقاله‌اى در مجله مجمع اللغة العربية در قاهره ، 1955 ، ج 1 ص 181 .\r\n( 2 ) به طور كلى بايد توجه داشت كه خطى كه به خط كوفى شهرت دارد در مصاحف قرون اوليه هجرى غلبه يافته است ولى از قرن چهارم هجرى به بعد خط كوفى در رسم مصاحف در برابر خطوط آسان بخصوص خط نسخ جا خالى كرد و در عين حال به كارگيرى خط كوفى تا قرن ششم ادامه يافت تا اينكه با همت خطاطان ، خطوط ديگر برگزيده شد . اهل مغرب نوعى از خط كوفى را تغيير دادند و از آن خطى كه امروز به خط مغربى شهرت دارد متولد شد . خطوط ذكر شده انواع متعددى دارد كه\r\n","page_name":" 143 ","page_number":143},
  {"content":"\r\n\r\nيكسان است و همه حروف متجانس و متشابه هستند هر چند كه در كيفيت نوشتن آنها تفاوتهايى وجود دارد ، مانند خطوط مصاحف و خطوط نويسندگان و كاتبان و غير آنها و مانند خط سنگين و سبك و تند و درشت و ريز » « 1 » شكل يك حرف نسبت به نوع خطى كه با آن نوشته مىشود ، هر چه باشد ، از نظر لغوى فرقى نمىكند و يكى است ، زيرا كه تنها به يك صوت دلالت مىكند .\r\nطالش كبرى زاده ( متوفى 962 ه ) گفته است : يكى از علوم مربوط به املاى حروف تنها ، علم املاى خط عربى است « 2 » و آن - به طورى كه او مىگويد - علمى است كه در آن از احوال نقشهاى حروف عربى بحث مىشود بر حسب ابزارى كه به كار برده مىشود مانند قلم و غير آن بعد از رعايت حال بسايط حروف از لحاظ دلالت بر حروفى كه اجزاى الفاظ است و اين علم از اين جهت كه حروف با ابزارى نوشته مىشود ، از انواع علم خط است و از اين جهت كه دلالت بر الفاظ مىكند از شاخه‌هاى علوم عربى است . اين فهم درست جنبه‌اى از كتابت است كه به كار پژوهشگر لغوى مىآيد . او ميان اين دو علم فرق گذاشته است ، علمى كه مربوط به شكل حروف است و آن را از انواع علم خط قرار داده و علمى كه از حروف به لحاظ دلالت بر الفاظ بحث مىكند و آن را از شاخه‌هاى علوم عربى معرفى كرده كه لغوى با آن سر و كار دارد .\r\nبه نظر مىرسد كه صاحب كشف الظنون ( متوفى 1067 ه ) سخنى دور از حقيقت گفته آنجا كه از فرق گذارى ميان علوم مربوط به خط و كتابت انتقاد كرده است . او مىگويد :\r\nمولى ابو الخير در بخش اوّل از كتاب مفتاح السعاده علومى را كه متعلق به كيفيت صنعت خط است آورده و در بخش دوم علومى را كه متعلق به املاى حروف مجرّد است ذكر كرده در حالى كه اين هم مانند اولى است و از جمله آن علوم علم املاى خط عربى است\r\n\r\n\r\n","description":"","footnote":"\r\nخطاطان در زيبا سازى آن كار كردند و شاهكارهايى از فنّ و زيبايى به وجود آمد ( بنگريد به : دكتر ابراهيم جمعه : دراسة فى تطور الكتابات الكوفية ص 28 و 62 و 71 به بعد و هوداس ص 181 و دكتر محمد عبد العزيز مرزوق : المصحف الشريف ، قاهره ، الهيئة المصرية العامة للكتاب 1975 ص 85 - 74 و نيز به فصل مقدماتى رجوع شود .\r\n( 1 ) ابن درستويه ص 65 - 64 و بنگريد به : حمزه اصفهانى ص 21 .\r\n( 2 ) مفتاح السعادة ج 1 ، ص 84 .\r\n","page_name":" 144 ","page_number":144},
  {"content":"\r\n\r\nيعنى حالاتى كه بر نقشهاى خطوط عربى عارض مىشود ، البته نه از جهت زيبايى آن بلكه از جهت دلالتى كه بر الفاظ دارد . اين نيز از قبيل افزودن بر سياهى است ! « 1 » بحث لغوى درست با ادعاى صاحب كشف الظنون كه علم به حروف را از لحاظ دلالت بر الفاظ ، از باب افزودن بر سياهى قلمداد مىكند ، جور در نمىآيد ، بلكه بررسى اين علم و اهميت دادن به آن كمالى نسبت به جنبه‌اى از جنبه‌هاى علوم مربوط به لغت به شمار مىآيد ، چون اين علم يكى از دوازده علم عربى است كه به مجموع آنها « علم الادب » گفته مىشود و علم ادب را چنين تعريف كرده‌اند كه آن علمى است كه به وسيله آن از خطا در لفظ و خطا در كلام عرب دورى مىشود « 2 » و اين علم به علم صداهاى لغوى متعلق است . زيرا كه مسايل كتابت و املاء ارتباط تنگاتنگى با صداها و مشكلات ناشى از آن دارد ، بلكه مىتوان گفت كه در واقع كتابت مبتنى بر حقايق صوتى « 3 » است و بعضى از پژوهشگران معتقدند كه املاى عربى مانند نحو و صرف و معجم يك نظام لغوى مستقل است ولى عرف به آن شكل معينى داده بدون اينكه به نيازهاى مربوط به تحقيقات لغوى توجه شود . « 4 »\r\nبا اين حال لازم است تفاوتى را كه ميان لغت گفتارى و لغت نوشتارى وجود دارد ، از نظر دور نداريم چون نگارش صورت ديگرى از وسايل تعبير انسانى نيست كه در كنار گفتار قرار بگيرد ، « 5 » بلكه آن در بهترين شكل خود ، تلاشى براى نشان دادن واقعيت صوتى لغت است و البته گاهى اين كار به صورت دقيقى انجام مىگيرد و در بيشتر اوقات دقيق نيست . « 6 » در فصل مقدمات ، بعضى از نمونه‌هاى قصور كتابت بيان شد . « 7 »\r\nبا وجود همين وضعيت كه كتابت در بحث لغوى دارد ، در اينجا عوامل متعددى موجود است كه بخصوص اهل لغت را وادار مىكند كه به كتابت اهتمام ورزند به اضافه عوامل\r\n\r\n\r\n","description":"","footnote":"\r\n( 1 ) حاجى خليفه ، مجلد 1 ، ستون 713 - 711\r\n( 2 ) نصر الهورينى ص 3 و بنگريد به : دكتر كمال محمد بشر : دراسات فى علم اللغة ، قسمت دوم ، ص 17 - 15 و 21 - 20 .\r\n( 3 ) دكتر كمال محمد بشر : همان مصدر ص 70 و بنگريد به : الاصوات هم از او ص 234 .\r\n( 4 ) بنگريد به : دكتر تمام حسان : مناهج البحث فى اللغة ، ص 232 .\r\n( 5 ) دكتر حسان در ( اللغة العربيه ) معتقد است كه كلام شخص تمام نمىشود مگر با دو صورت : نطق يا كتابت .\r\n( 6 ) بنگريد به : محمود فهمى حجازى : علم اللغة العربية ، ص 11 - 10 .\r\n( 7 ) رابطه ميان لغت و كتابت را با تفصيل بيشترى در فصل پايانى بررسى خواهيم نمود .\r\n","page_name":" 145 ","page_number":145},
  {"content":"\r\n\r\nديگرى كه هر شخصى را به اين راه مىكشاند و شايد مهمترين آنها دو عامل باشد : « 1 » اوّل اينكه ما لغتى را تصور نمىكنيم مگر اينكه صورت كتابى آن به ذهن ما مىآيد ، بلكه بعضى از لغتهاى قديمى تنها از طريق متنهاى مكتوب شناخته مىشود . دوم اهميت ويژه‌اى كه كتابت در زندگى بشر دارد . بنابراين كتابت و تاريخ آن مانند لغت و تاريخ آن در كنار هم هستند و مانند دو جاده‌اند كه به يك ميدان وسيع مىرسند و آن ميدان فرهنگ بشرى است .\r\nنياز به بررسى كتابت و مشكلات آن به صورت شديدترى در زمينه بررسى لغت عربى احساس مىشود . علاوه بر اهميتى كه كتابت دارد ، مىبينيم كه لغويهاى قديمى گاهى از شكل كتابت متأثر شده‌اند و از تلفظ غفلت كرده‌اند و براى همين ، در قواعد و احكام لغوى دچار اوهام و اشتباهات شده‌اند . « 2 » اين نياز در مورد تحقيقات قرآنى به طور عموم و در بررسى قرائتها به طور خصوص شديدتر مىنمايد ، زيرا موافقت با رسم مصحف يا كتابت قرآن يكى از شرايط صحت قرائت است ، البته اگر روايت آن صحيح باشد و با عربيت مطابقت كند .\r\nپيش از آنكه درباره ويژگيهاى رسم عثمانى و روش نگارش كلمات و ميزان وفادارى علامتهاى نوشتارى با حروف ، تحقيق كنيم و پيش از بررسى پايه‌هاى رسم و عواملى كه در شكل‌گيرى صورت كلمات دخالت دارند ، بر ما لازم است كه راه را براى بيان مصادر اين بحث هموار سازيم . اين كار از لحاظ تاريخى در مورد نمونه‌ها و هيأتهايى كه علما از چگونگى رسم كلمات در مصاحف عثمانى و مصاحف استنساخ شده از آن در عصرهاى بعدى روايت مىكنند ، اطمينان خواهد داد ، و ترديدهايى را كه درباره صحت روايات علما راجع به صورتهاى اختلاف رسم بعضى از كلمات در مصاحف عثمانى وجود دارد ، از ميان خواهد برد « 3 » و بر اين مطلب تاكيد خواهد كرد كه اين رسم همان واقعيت كتابت عربى\r\n\r\n\r\n","description":"","footnote":"\r\n( 1 ) . 539 .  Hockett , p  .\r\n( 2 ) . بنگريد به : دكتر رمضان عبد التّواب ، ص 352 .\r\n( 3 ) استاد محى الدين عبد الرحمن رمضان در مقدمه تحقيق خود بر كتاب هجاء مصاحف الامصار تأليف ابو العباس احمد بن عمار مهدوى كه آن را در مجله معهد المخطوطات العربيه ( مجلد 19 ج 1 سال 1973 ) صفحه 64 - 63 نشر داده ، درباره\r\n","page_name":" 146 ","page_number":146},
  {"content":"\r\n\r\nاست كه در تدوين قرآن كريم به كار گرفته شده و اين نخستين بار بود كه به اين صورت گسترده كه صدها صفحه را در بر مىگيرد ، مورد استفاده قرار مىگرفت و پيش از آن زندانى استعمالهاى محدودى بود كه اجازه نمىداد قواعد آن تنظيم شود و نمونه‌هاى همگونى داشته باشد تا كاتبان در مناطق مختلف جزيرهء عربى اطراف آن به آن ملتزم شوند .\r\nپيش از آنكه ويژگيهاى رسم عثمانى را در فصل آينده بررسى كنيم ، مواضع علما سلف را در مورد پديده‌ها و خصوصيات رسم عثمانى بيان خواهيم كرد و نظر آنها را چه از لحاظ التزام به رسم كتابت مصاحف و چه از لحاظ تفسير و توجيه صورتهاى نوشتارى آن خواهيم آورد ، زيرا اينها مسايل مهمى است كه بايد به طور مستوفا مورد بحث قرار گيرد پيش از آنكه راه حلى براى تفسير ويژگيهاى رسم و فهم تاريخ تطور و تكميل آن ارائه شود كه از پژوهشهاى گوناگون چه قديمى و چه معاصر در ميدانهاى لغت و كتابت و تاريخ آنها ، فراهم مىآيد .\r\n\r\n\r\n","description":"","footnote":"\r\nموضوعات كتاب پرسشهايى را مطرح كرده كه يكى از آنها اين است كه آيا تمام آنچه كه در كتابهاى اصلى آمده و شامل اين موضوع مىشود ، دقيقا همان چيزى است كه مورد اختلاف است ؟ در صفحات آينده به اين پرسش پاسخ خواهيم داد . ان شاء اللّه .\r\n","page_name":" 147 ","page_number":147},
  {"content":"\r\n\r\n\r\nمبحث اوّل مصادر رسم عثمانى\r\nتا كنون بشريت كتابى را مانند قرآن كريم نديده است كه اين چنين در طول نسلها مورد عنايت و اهتمام واقع شود ، چه از لحاظ كتابت و رسم حروف و چه از لحاظ تلاوت و تحقيق در قرائت آن و چه از نظر معرفت احكام و بيان معانى آن . از لحاظ كتابت و رسم حروف ، علماى رسم و هجاء هر كلمه‌اى را كه در قرآن آمده بخصوص كلماتى كه رسم معينى دارند ، توصيف كرده‌اند و در كتابهاى خود نوشته‌اند ، زيرا مصاحفى كه در خلافت عثمان در مدينه نوشته شد ، به شهرهاى اسلامى نرسيد مگر اينكه مسلمانان در نسخه بردارى از آن سرعت عمل نشان دادند و حرف به حرف و كلمه به كلمه آن را نوشتند و مصاحف خود را به آن عرضه كردند « 1 » حتى بعضى از علما تصريح كرده‌اند كه « سخن حقى كه بايد آن را پذيرفت ، اين است كه هر كسى كه بخواهد مصحفى را بنويسد بايد از روى اصلى باشد كه به آن اعتماد دارد ، زيرا كسى كه در نسبت دادن ساخته و پرداخته خود ، به خويشتن\r\n\r\n\r\n","description":"","footnote":"\r\n( 1 ) بنگريد به : ابن ابى داود ، ص 131 و ص 156 .\r\n","page_name":" 148 ","page_number":148},
  {"content":"\r\n\r\nواگذار شود ، به زحمت مىافتد و خسته مىشود » . « 1 »\r\nهمان گونه كه براى قرائت قرآن در شهرها پيشوايانى شهرت يافته‌اند همين طور اين پيشوايان در ضبط رسم مصاحف و مطابقت آنها با مصحف امام كه به آنها محوّل شده است ، عنايت نشان داده‌اند ، و نيز مصاحفى كه از روى نسخه‌هاى مادر استنساخ شده‌اند جايگزين نسخه‌هاى اصل شده‌اند چون اين نسخه‌ها از آنها نقل شده است ، « 2 » و اين پيشوايان از مصاحف عثمانى ( چه نسخه‌هاى اصل و چه نسخه‌هاى فرع ) روش رسم كلمات را روايت كرده‌اند « 3 » و به مجرد اينكه اين روايتها به عصر تدوين علوم رسيده ، دانشمندان در همان آغاز آنها را در كتابهاى خود ثبت كرده‌اند و اين كتابها براى كسى كه مىخواسته مصحفى را بنويسد دستمايه‌اى در جهت حفظ صورتهاى كلمات و مرجعى در كنار مصاحف ديگر شده است ، آنگاه به مرحله‌اى مىرسيم كه مىبينيم دانشمندان رسم بعضى از كلمات را در مصاحف شهرها مانند مصحفهاى مدينه و مكه و مصحفهاى اهل شام و عراق با هم مقايسه كرده‌اند .\r\nو على رغم اينكه كتابهاى اوليه درباره رسم مصحف به دست ما نرسيده است ، كتابهايى كه به دوره‌هاى متاخر مربوط مىشوند ، محتواى آنها را نقل كرده‌اند و مىبينيم كه مؤلف مطلب خود را به پيشينيان نسبت داده به اضافه مطالبى كه با ملاحظه آن روايات و با نقل از مصاحف عصر خود ، تدوين نموده است .\r\nدر هر شهرى از شهرها دانشمند مهمى ظاهر شده و آنچه را كه در مصحف شهر خود ديده روايت كرده است ، چون پيشوايان قرائت در كنار روايت كردن كيفيت قرائت ، چگونگى رسم كلمات را نيز روايت كرده‌اند . همان گونه كه مدينه پيامبر ، خانه‌اى براى سنت و حديث بود ، خانه‌اى براى قرائت و رسم قرآن هم بود ، و از جمله كسانى كه رسم مصحف اهل مدينه را از آنها نقل كرده ، عبد الرحمن بن هرمز الاعرج ( متوفى 117 يا 119\r\n\r\n\r\n","description":"","footnote":"\r\n( 1 ) عقيلى ، لوح 29 .\r\n( 2 ) بنگريد به : علم الدين سخاوى : الوسيله برگ 13 ب و ما رغنى ( ابراهيم بن احمد ) : دليل الحيران شرح مورد الظمان ، قاهره ، دار القرآن 1974 ص 17 .\r\n( 3 ) بنگريد به : فؤاد سرگين : تاريخ التراث العربى ، قاهره ، الهيئة المصرية للتاليف و النشر ، مجلد 1 ، ص 147\r\n","page_name":" 149 ","page_number":149},
  {"content":"\r\n\r\nه ) ساكن اسكندريه مىباشد ، « 1 » ولى امام مدينه در رسم مصحف ، نافع بن عبد الرحمن بن ابى نعيم ابو رويم ( متوفى 169 ه ) بود كه يكى از قاريان هفتگانه معروف مىباشد و براى هفتاد نفر از تابعين قرائت كرده است « 2 » و او مهمترين كسى است كه در نقل رسم مصحف به او اعتماد مىشود ، « 3 » زيرا كه او در مدينه متولد شد و مردم مدينه را با بسيارى از قرائتها آشنا كرد و عمر طولانى داشته است و مصحفى كه عثمان به مردم مدينه اختصاص داده بود ، نزد او قرار داشت و با مطالعه زياد و مواظبت بر آن مصحف آن را به خاطر خود سپرده بود .\r\nبنابراين حقيقت رسم را فقط بايد از نافع اخذ كرد . « 4 »\r\nگروه بسيارى بر نافع قرائت كردند و از او روايت نقل نمودند ، « 5 » زيرا كه او قريب هفتاد سال كه روزگار درازى است به مردم قرائت ياد داد و رياست قرائت مدينه با او بود و ابن جزرى چهل و شش نفر را ذكر مىكند كه از شهرهاى مختلف پيش او قرائت كردند « 6 » و شاگردان او آنچه را كه او در رسم مصحف روايت كرده بود نقل كردند و با روايت كردن از استاد اوّل ، خود از پيشوايان قرائت شدند به اضافه اينكه خود آنها از مصاحف مدينه نقل مىكردند ، و از جمله آنهاست سليمان بن مسلم بن جمّاز « 7 » ( متوفى پس از سال 170 ه ) و اسماعيل بن جعفر مدنى « 8 » ( متوفى 180 ه ) و عبد اللّه بن وهب « 9 » ( متوفى 197 ه ) و غازى بن قيس اندلسى « 10 » ( متوفى 199 ه ) و عيسى بن ميناقالون « 11 » ( متوفى 220 ه ) .\r\n\r\n\r\n","description":"","footnote":"\r\n( 1 ) بنگريد به : دانى : المقنع ، ص 40 .\r\n( 2 ) بنگريد به : ذهبى : معرفة القراء ، ج 1 ، ص 89 و ابن الجزرى : غاية النهاية ، ج 2 ، ص 330 .\r\n( 3 ) عقيلى ، لوح 9 .\r\n( 4 ) لبيب ( ابوبكربن ابى محمد عبد اللّه مشهور به لبيب ) : الدرة الصقيله فى شرح العقيلة ، خطى ، كتابخانه الازهر ، برگ 19\r\n( 5 ) ذهبى : معرفة القراء ، ج 1 ، ص 90 .\r\n( 6 ) غاية النهاية ، ج 2 ، ص 331 - 330 .\r\n( 7 ) بنگريد به : ابن ابى داود ، ص 37 و 41 .\r\n( 8 ) بنگريد به : ابو عبيد : فضائل القرآن ، لوح 44 و دانى : المقنع ، ص 108 .\r\n( 9 ) دانى : المقنع ، ص 112 .\r\n( 10 ) دانى : همان مصدر ص 21 ، 37 ، 44 ، 47 ، و 50 و جز آنها . و نيز بنگريد به : ابوبكر زبيدى ( محمد بن الحسن ) : طبقات النحويين و اللغويين ط 1 ، قاهره ، الخانجى 1954 ، ص 276 . ابن جزرى روايت كرده كه غازى مصحف خود را سيزده بار با مصحف نافع تصحيح كرد . ( بنگريد به : غاية النهاية ، ج 2 . ص 2 ) .\r\n( 11 ) دانى : المقنع ، ص 10 .\r\n","page_name":" 150 ","page_number":150},
  {"content":"\r\n\r\nدر بصره هم عاصم بن ابى الصباح جحدرى « 1 » ( متوفى 128 ه ) بود كه معلّى بن عيسى البصرى الوراق « 2 » از او نقل مىكرد . از كسانى كه از اين دو نفر از مردم بصره رسم را روايت كردند ابو عمرو بن علاء « 3 » ( متوفى 154 ه ) است . از جمله اشخاص ديگرى از مردم بصره كه درباره رسم روايت كرده‌اند ، ايوب بن متوكل « 4 » ( متوفى 200 ه ) و يحيى بن مبارك يزيدى « 5 » ( متوفى 202 ه ) و خالد بن خداش « 6 » ( متوفى 224 ه ) هستند ، و بعضى از اينها از بصره به بغداد رفتند .\r\nاز پيشوايان روايت رسم كه در كوفه بودند كه يكى قارى كوفه ابو عمارة حمزة بن حبيب زيات « 7 » ( متوفى 189 ه ) است و ديگر على بن حمزه كسايى « 8 » ( متوفى 189 ه ) بود كه فرزانه‌ترين اصحاب خود بود و رياست قاريان كوفه پس از حمزه به او رسيده و سپس رياست قاريان بغداد هم به او محوّل شد و نيز از اهل كوفه ، عبد اللّه بن ادريس اودى « 9 » ( متوفى 192 ه ) و على بن زيد بن كيسه « 10 » ( متوفى 202 ه ) و يحيى بن زياد فرّاء كوفى « 11 » ( متوفى 207 ه ) و خلف بن هشام ابو محمد البزار « 12 » ( متوفى 229 ه ) و ابو جعفر محمد بن سعدان الضرير « 13 » ( متوفى 231 ه ) .\r\nصحابى جليل القدر ابو الدرداء عويمر بن زيد انصارى ( متوفى 32 ه ) قضاوت دمشق را\r\n\r\n\r\n","description":"","footnote":"\r\n( 1 ) بنگريد به : مهدوى : هجاء المصاحف ، ص 89 . از اين پس هرگاه از اين مصدر نقل كنيم به ذكر نام مؤلف آن اكتفا خواهيم كرد . و نيز بنگريد به : دانى : المقنع كه در موارد متعددى از او ياد كرده است .\r\n( 2 ) دانى : المقنع ، ص 75 و ابن الجزرى : غاية النهاية ، ج 2 ، ص 304 .\r\n( 3 ) دانى : المقنع ، ص 34 ، 40 و 107\r\n( 4 ) همان مصدر ، ص 39 و 99 .\r\n( 5 ) همان مصدر ، ص 16 ، 34 ، 41 ، و 44 و غير آن .\r\n( 6 ) همان مصدر ، ص 35 .\r\n( 7 ) همان مصدر ، ص 48 ، 68 ، 70 ، 73 و 83 .\r\n( 8 ) بنگريد به : ابن ابى داود ، ص 39 و 48 و دانى : المقنع ، ص 21 ، 40 و 64 و غير آن .\r\n( 9 ) مهدوى ، ص 96 و دانى : المقنع ، ص 39 .\r\n( 10 ) دانى : المقنع ، ص 47 ، 56 ، 69 .\r\n( 11 ) مهدوى ، ص 118 و دانى : المقنع ، ص 35 ، 41 و 103 .\r\n( 12 ) . مهدوى ، 96 و دانى : المقنع ، ص 38 ، 39 ، 64 ، 65 ، و 107 .\r\n( 13 ) . دانى : المقنع ، ص 74 .\r\n","page_name":" 151 ","page_number":151},
  {"content":"\r\n\r\nبه عهده گرفت و در آنجا به مردم قرائت مىآموخت و شك نيست كه او همان مصحفى را كه عثمان به شام فرستاده بود ، در اختيار داشت و از او رواياتى درباره مصحف اهل شام « 1 » نقل شده است و عبد اللّه بن عامر ( متوفى 118 ه ) قرائت را از ابو الّدرداء اخذ كرده بود و در قرائت پيشواى اهل شام بود ، به اضافه رواياتى كه از او درباره مصحف شهر خود نقل شده است « 2 » و يحيى بن حارث ذمارى ( متوفى 145 ه ) از ابن عامر اخذ كرد و از او نيز در اين باره رواياتى نقل شده است ، « 3 » و از كسانى كه اهل شام بود و از او درباره رسم روايت شده ، هشام بن عمار ( متوفى 245 ه ) بود كه در زمان خود پيشواى اهل دمشق بود . « 4 »\r\nاين پيشوايان قرائت ، ستون اصلى روايت درباره رسم مصحف بودند . اينها روش رسم كلمات در مصاحف شهرهاى خود را نقل كرده‌اند . ولى در اينجا نكته مهمى وجود دارد و آن اينكه اينها در موارد بسيارى راجع به رسم غير مصاحف خودشان هم سخن گفته‌اند و اين بدان جهت بود كه آنها براى طلب علم و يا حجّ مسافرت مىكردند و فرصت آن را به دست مىآوردند كه بر مصاحف شهرهاى ديگر هم دست يابند و لذا از ابو عمرو بن علاء و ايوب بن متوكل و يزيدى و ابو عبيد و ابو حاتم سهل بن محمد سجستانى ( متوفى 250 يا 255 ه ) و ابن مجاهد ( متوفى 324 ه ) كه همگى اهل عراق بودند ، از مصاحف اهل مكه و غير آن روايت نقل شده است . « 5 »\r\nروايتها راجع به رسوم مصاحف شهرها از همان آغاز نزد علما بسيار بود و لذا تأليفاتى درباره اختلاف رسوم مصاحف شهرها به وجود آمد و به هر كدام از ابن عامر و كسايى و فرّاء و خلف ، كتابى در اين باره نسبت داده شده كه به زودى به آنها اشاره خواهيم كرد .\r\nدر كنار روايات اين پيشوايان ، خود مصاحف نيز مصدرى براى رسم عثمانى است و مؤلفان ، ابتدا روايات پيشينيان را نقل مىكنند و در بسيارى از موارد پس از نقل روايات ،\r\n\r\n\r\n","description":"","footnote":"\r\n( 1 ) ابو عبيد : فضائل القرآن ، لوح 45 و دانى : المقنع ، ص 79 و 102 .\r\n( 2 ) دانى : المقنع ، ص 88 ، 102 ، و 110 .\r\n( 3 ) همان مصدر ص 90 .\r\n( 4 ) همان مصدر ، ص 52 .\r\n( 5 ) همان مصدر ، ص 16 ، 34 ، 38 و 41 و غير آن .\r\n","page_name":" 152 ","page_number":152},
  {"content":"\r\n\r\nاظهار مىدارند كه آن را در مصحف شهر خود نيز بدين گونه ديده‌اند « 1 » يا اينكه در مواردى بعضى از روايات را در پرتو مصاحفى كه نزد آنان بود ، تصحيح مىكردند . « 2 »\r\nبنابراين ، ما در بررسى رسم عثمانى در اين بحث ، نخست به رواياتى كه از طريق كتابهاى تأليف شده در اين زمينه به دست ما رسيده ، اعتماد خواهيم كرد و در مرحله دوم به مصاحف قديمى خطى كه امكان دسترسى به آنها بوده و در كتابخانه‌هاى اسلامى نگهدارى مىشود ، توجه خواهيم نمود .\r\n\r\nاولا : كتابهايى كه درباره رسم تاليف شده\r\nپيش از آنكه مهمترين تأليفاتى را كه در اين موضوع نگاشته شده و ما به آنها استناد خواهيم كرد ، نام ببريم ، به اين مطلب اشاره مىكنيم كه يكى از انگيزه‌هاى تأليف كتاب در اين زمينه ، علاوه بر علاقه‌اى كه به كتاب وجود داشته ، اين بوده كه بسيارى از هجاى كلمات در مصحف به چند صورت آمده « 3 » و با قواعد هجايى كه در آن زمان شايع بود ، مطابقت داشته است ولى مردم پس از تدوين علوم و به كارگيرى گسترده كتابت به يكسان كردن قواعد هجاء مايل شدند و مدارس نحوى در بصره و كوفه به وجود آمد و يكى از مشغوليتهاى مهم دانشمندان اين دو شهر ، پيدا كردن راهى آسان براى نگارش بود و شعار آنها اين بود كه اصل در نگارش مطابقت خط با تلفظ با در نظر گرفتن ابتدا به كلمه و يا وقف بر آن است . و لذا مردم بتدريج به سوى استعمال صورتهاى جديد هجاى كلمات روى آوردند ولى كاتبان مصاحف علاقه داشتند كه از رسم قديمى مصاحف فراتر نروند و به روش كتابت قرآن كريم توجه خاصى شد . به اضافه اينكه ارتباط رسم الخط با قرائتها ، در محافظت بر رسم كلمات به صورت قديمى آن عامل مهمى بود . و از اينجا بود كه دانشمندان علم قرائت و علوم عربى از همان آغاز سعى كردند كلماتى را كه در قرآن به صورتى مخالف با اصطلاح مردم و در دوره‌هاى اخير نوشته شده بود مشخص كنند و نتيجهء اين تلاشها ، فهرست طولانى از نامهاى كتابهايى شد كه در موضوع رسم مصحف نوشته\r\n\r\n\r\n","description":"","footnote":"\r\n( 1 ) مثلا بنگريد به : دانى : المقنع ، ص 14 .\r\n( 2 ) بنگريد به : همان مصدر ، ص 35 ، 76 و 103 .\r\n( 3 ) بنگريد به : ابن خلدون ، مجلد 1 ، ص 791 .\r\n","page_name":" 153 ","page_number":153},
  {"content":"\r\n\r\nشده است و اين عمل باعث شد كه شكل مصحف به همان صورتى كه در موقع نزول نوشته شده بود ، باقى بماند و در ضمن آن صورت كتابت عربى كه در آن دوره تاريخى وجود داشت ، نيز براى ما محفوظ ماند .\r\nبا اينكه صاحب مفتاح السعاده در موضوع رسم فقط از سه كتاب نام مىبرد « 1 » و با اينكه صاحب كشف الظنون نيز با تفاوت اندكى به همان كيفيت عمل كرده است ، « 2 » با اين وجود ، كتب تراجم و فهرستهاى كتابخانه‌ها و كتب قرائات پر است از نامهاى كتابهايى كه در اين علم تأليف شده است ، زيرا گروهى از پيشينيان و متأخران كتابهاى مستقلى در اين باره نوشته‌اند « 3 » و نويسندگان راجع به اين موضوع كتابهاى بسيارى نوشته‌اند كه تعداد آن معلوم نيست « 4 » و ما در اينجا به مهمترين اين كتابها اشاره خواهيم كرد و نخست قديمىترين آنها را ذكر خواهيم نمود ، زيرا كه همانها اساس نقل صورتهاى مصاحف قديمى هستند و متأخران در تأليفاتى كه در موضوع رسم داشتند ، به آنها استناد كرده‌اند .\r\nابن نديم از دو كتاب نام مىبرد كه هر دو تأليف پيشواى قرائت در شام عبد اللّه بن عامر يحصبى ( متوفى 118 ه ) در موضوع مصاحف و رسم آنهاست : اوّل كتاب « اختلاف مصاحف الشام و الحجاز و العراق » و دوم كتابى به عنوان « مقطوع القرآن و موصوله » « 5 » و شاگرد او يحيى بن حارث ذمارى ( متوفى 145 ه ) . نيز كتابى به عنوان « هجاء المصاحف » دارد . « 6 »\r\nو نيز ابن نديم براى حمزة بن حبيب الزيات ( متوفى 156 ه ) پيشواى قرائت در كوفه كتابى به عنوان « مقطوع القرآن و موصوله » نام مىبرد . « 7 »\r\nكسايى ( متوفى 189 ه ) امام كوفه بعد از حمزه ، كتاب : « اختلاف مصاحف اهل المدينة\r\n\r\n\r\n","description":"","footnote":"\r\n( 1 ) بنگريد به : ج 2 ، ص 229 .\r\n( 2 ) بنگريد به : ج 1 ، ستون 902 و ج 2 ، ستون 1159 .\r\n( 3 ) بنگريد به : سيوطى : الاتقان ، ج 2 ، ص 145 .\r\n( 4 ) لبيب ، برگ و بنگريد به : جعبرى ، برگ 73 و ابن الجزرى : النشر ، ج 2 ، ص 128 .\r\n( 5 ) الفهرست ، ص 36 .\r\n( 6 ) همان مصدر .\r\n( 7 ) همان مصدر .\r\n","page_name":" 154 ","page_number":154},
  {"content":"\r\n\r\nو اهل الكوفه و اهل البصرة » « 1 » و كتاب : « الهجاء » « 2 » و كتاب « مقطوع القرآن و موصوله » « 3 » را تأليف كرد .\r\nفرّاء ( متوفى 207 ه ) كتابى به عنوان : « اختلاف اهل الكوفة و البصرة و الشام فى المصاحف » « 4 » دارد و همو در كتاب خود « معانى القرآن » درباره هجاى بعضى از كلمات بسيار سخن گفته است و در اين كتاب روايتهاى با ارزشى درباره كتابت عربى وجود دارد .\r\nهمچنين براى خلف بن هشام ( متوفى 229 ه ) كتابى در اختلاف مصاحف روايت شده است . « 5 »\r\nاندكى پيش اشاره كرديم كه بسيارى از روايات رسم ، از امام مدينه نافع بن ابى نعيم ( متوفى 169 ه ) نقل شده و شاگردان او درباره اين روايات كتابهايى نوشته‌اند و مىبينيم كه غازى بن قيس اندلسى ( متوفى 199 ه ) به مشرق سفر كرد و در مدينه اقامت نمود و شاهد تأليف كتاب « الموطأ » مالك بود او نافع را درك كرد و بر او قرائت نمود و او نخستين كسى بود كه قرائت نافع را به اندلس « 6 » برد و مصحف خود را با مصحف نافع سيزده بار تصحيح كرد « 7 » و كتاب خود « هجاء السّنة » را تأليف نمود و در آن روايت اهل مدينه را در رسم مصحف بيان كرد « 8 » و قالون ( متوفى 220 ه ) شاگرد نافع از مشهورترين كسانى است كه روايت استاد خود را در رسم نقل كرده ولى مصادر موجود كتابى در اين زمينه به او نسبت نمىدهند ولى اين سخن او كه گفته است : « چندين بار بر نافع قرائت كردم و آن را در كتاب\r\n\r\n\r\n","description":"","footnote":"\r\n( 1 ) همان مصدر .\r\n( 2 ) ابن نديم ، ص 66 و بنگريد به : ابو البركات انبارى ( كمال الدين عبد الرحمن بن محمد ) : نزهة الالباء فى طبقات الادباء ، قاهره ، دار نهضة مصر ، عيسى البابى الحلبى 1938 - 1936 ، ج 13 ، ص 203 و ذهبى : معرفة القراء ، ج 1 ، ص 106 بايد بدانيم كه چندين كتاب به نام « الهجاء » وجود دارد كه نحويها نوشته‌اند ( مثلا بنگريد به : ابن نديم ، ص 59 ، 74 ، 81 ، 63 ، 64 و 83 ) و شك نيست كه اين كتابها درباره قواعد قياسى كتابت نوشته شده ولى اگر كتابى به اين نام به يكى از قرّاء نسبت داده شود هر چند كه قيد « المصاحف » هم نداشته باشد ، ما ترجيح مىدهيم كه مربوط به هجاء مصاحف است .\r\n( 3 ) ابن نديم ، ص 36 و 65 و ياقوت : معجم الادباء ، ج 13 ، ص 203 و ذهبى : معرفة القرّاء ، ج 1 ، ص 106 .\r\n( 4 ) ابن نديم ، ص 36 و ياقوت : معجم الادباء ، ج ، 20 ، ص 13 .\r\n( 5 ) ابن نديم ، ص 36 .\r\n( 6 ) بنگريد به : ابوبكر زبيدى ، ص 276 .\r\n( 7 ) ابن الجزرى : غاية النهاية ، ج 2 ، ص 2 .\r\n( 8 ) بنگريد به : دانى : المقنع ، ص 22 و لبيب ، برگ 3 أ و جعبرى ، برگ 73 أ .\r\n","page_name":" 155 ","page_number":155},
  {"content":"\r\n\r\nخودم نوشتم » « 1 » دلالت دارد كه او آنچه را كه از نافع درباره رسم شنيده در كتاب خود آورده است .\r\nابو عبيد قاسم بن سلام ( متوفى 224 ه ) فصلى از كتاب « اختلاف مصاحف اهل الامصار » را در كتاب خود « فضائل القرآن و معامله وادبه » آورده است . « 2 »\r\nابو المنذر نصير بن يوسف نحوى ( متوفى حدود 240 ه ) از مهمترين اصحاب كسايى و از دانشمندان آنها بود و قرائت را به صورت عرضه كردن از او گرفته است و از پيشوايان ماهر بخصوص در رسم مصحف بود و در اين باره تأليفى دارد كه از پيشينيان نقل كرده است . « 3 »\r\nمحمد بن عيسى اصفهانى ( متوفى 253 ه ) از كسانى است كه بر نصير قرائت كرده و رواياتى را كه او در كتاب خود آورده ، نقل نموده و خود كتابى دارد به نام « هجاء المصاحف » « 4 » ابو حاتم سهل بن محمد سجستانى ( ظاهرا متوفى 255 ه ) كتاب « اختلاف المصاحف » « 5 » و كتاب « الهجاء » « 6 » را دارد .\r\nاحمد بن ابراهيم الورّاق ( متوفى حدود 270 ه ) كاغذ ساز خلف ، كتابى در هجاء المصاحف دارد . « 7 »\r\nابن ابى داود ( متوفى 316 ه ) در كتاب خود « المصاحف » فصلهايى را به بيان اختلاف خطوط مصاحف و مواردى كه كاتبان بر آن اتفاق نظر دارند و مواردى كه مطابق خط\r\n\r\n\r\n","description":"","footnote":"\r\n( 1 ) ابن الجزرى : غاية النهاية ، ج 1 ، ص 615 .\r\n( 2 ) خطى است و نسخه عكسى آن در دار الكتب المصريه موجود است . بنگريد به : لوح 45 - 44 .\r\n( 3 ) بنگريد به : ذهبى : معرفة القراء ج 1 ص 175 و ابن الجزرى : نهاية النهاية ج 2 ص 341 - 340 .\r\n( 4 ) . بنگريد به : دانى : المقنع ، ص 23 و ذهبى : معرفة القرّاء ، ج 1 ، ص 181 و ابن الجزرى : غاية النهاية ، ج 2 ، ص 223 و زركلى ( خير الدين ) : الاعلام ، ط 3 ، ج 7 ، ص 213 .\r\n( 5 ) ابن نديم ، ص 59 و نيز بنگريد به القفطى ( ابو الحسن على بن يوسف ) انباه الرواة على انباء النحاة ، ط 1 ، قاهره ، دار الكتاب المصريه ، 1950 ، ج 2 ، ص 62 و ابن خلكان ، ج 2 ، ص 152 و حاجى خليفه ، ج 1 ، ستون 33 سال وفات او را 248 ه دانسته است .\r\n( 6 ) ابن نديم ، ص 59 و ياقوت : معجم الادباء ، ج 11 ، ص 265 و قفطى ، ج 2 ، ص 62 و ابن خلكان ، ج 2 ، ص 152 و سيوطى :\r\nبغية الوعاة فى طبقات اللغويين و النحاة ، ط 1 ، قاهره ، عيسى البابى الحلبى 1964 ، ج 1 ، ص 606 .\r\n( 7 ) . ابن نديم ص 36 و بنگريد به : ابن الجزرى : غاية النهاية ج 1 ص 34 .\r\n","page_name":" 156 ","page_number":156},
  {"content":"\r\n\r\nنوشته نشده ، اختصاص داده است . « 1 »\r\nاز كسانى كه به روايت كردن رسم و تأليف در علوم قرآن مشهور است ، ابوبكر محمد بن قاسم بن بشار انبارى « 2 » ( متوفى 327 ه ) مىباشد و دو كتاب « الهجاء » « 3 » و « الرد على من خالف مصحف عثمان » « 4 » از اوست و در كتاب خود به نام « ايضاح الوقف و الابتداء فى كتاب اللّه عز و جل » بسيارى از روايات مربوط به رسم را آورده است .\r\nهمچنين ابوبكر محمد بن حسن ( متوفى 354 ه ) مشهور به ابن مقسم العطار المقرء كتابى به نام « اللطائف فى جمع هجاء المصاحف » « 5 » و كتابى به نام « المصاحف » « 6 » دارد .\r\nابوبكر محمد بن عبد اللّه بن اشته اصفهانى ( متوفى 360 ه در مصر ) دو كتاب در رسم دارد « 7 » اوّل كتاب « المحبر » كه ابن الجزرى درباره آن گفته است : « 8 » « كتاب جليل القدرى است و دلالت بر عظمت مقدار آن دارد » و دوم كتاب « علم المصاحف » .\r\nابوبكر احمد بن حسين بن مهران نيشابورى ( متوفى 381 ه ) صاحب كتاب « الغاية فى العشر » كتابى به نام « الهجاء » دارد . « 9 » و ابو العباس احمد بن عمار مهدوى ( متوفى بعد از 430 ه ) كتاب « هجاء مصاحف الامصار » « 10 » را نوشته است و مكى بن ابى طالب قيسى اندلسى ( متوفى 437 ه ) كتاب « هجاء المصاحف » را در دو جزء نوشته است « 11 » . و ابو عبد اللّه محمد\r\n\r\n\r\n","description":"","footnote":"\r\n( 1 ) بنگريد به : كتاب المصاحف ، ص 117 - 103 .\r\n( 2 ) جعبرى ، برگ 7 ب .\r\n( 3 ) ابن نديم ، ص 75 و ياقوت : معجم الادباء ، ج 18 ، ص 313 و سيوطى : بغية الوعاة . ج 1 ، ص 214 .\r\n( 4 ) ابن نديم ، ص 75 و ابن خلكان ، ج 3 ، ص 463 .\r\n( 5 ) ياقوت : معجم الادباء ، ج 18 ، ص 153 و سيوطى : بغية الوعاة ، ج 1 ص 90 و جعبرى آن را « لطائف الهجاء » و حاجى خليفه به نام « اللطائف فى جمع همز المصاحف » ذكر كرده‌اند .\r\n( 6 ) ابن نديم ، ص ، 33 و ياقوت همان مصدر قبلى و نيز سيوطى .\r\n( 7 ) بنگريد به : لبيب ، برگ 3 أ . گفته شده است كه دو كتاب ابن اشته از جملهء ده كتابى است كه در رسم نوشته شده و مورد استناد شرح عقيله است . ولى ابن خير ( ابوبكر محمد بن خير بن عمر اموى ) در كتاب فهرسة ما رواه عن شيوخه ( طبع جديد بر اساس اصل مطبوع در اسپانيا در سال 1893 م ) صفحه 24 گفته است : كتاب المحبر در قرائات است و شايد ابن اشته مباحث رسم را هم ضمن آن آورده است .\r\n( 8 ) غاية النهاية ج 2 ص 184 .\r\n( 9 ) بنگريد به : ابن جزرى : النشر ، ج 2 ، ص 128 و كتاب : الهجاء از يك مؤلف ناشناخته ، لوح 38 .\r\n( 10 ) بنگريد به : ابن خير ، ص 31 ، 43 و 44 .\r\n( 11 ) بنگريد به : ياقوت : معجم الادباء ، ج 19 ، ص 170 و ابن خلكان ، ج 4 ، ص 364 و قفطى آن را علل هجاء المصاحف ناميده\r\n","page_name":" 157 ","page_number":157},
  {"content":"\r\n\r\nبن يوسف بن معاذ جهنى ( متوفى در حدود 442 ه ) كتاب « البديع فى هجاء المصاحف » « 1 » را دارد .\r\nتأليف درباره رسم مصحف با كتابهايى كه ابو عمر و عثمان بن سعيد اموى دانى نوشت ، به اوج خود رسيد . او در زمان خود به ابن الصيرفى شهرت داشت و به تعبير ابن الجزرى « 2 » او امام حافظ و استاد اساتيد و شيخ مشايخ قاريان بود . او در اين باره كتابهاى متعددى نوشته است « 3 » تا جايى كه لبيب گفته : « براى ابو عمرو دانى در برنامه‌اى صد و بيست تأليف ديدم كه يازده كتاب آن دربارهء رسم بود كوچكترين آنها « المقنع » مىباشد » « 4 » مشهورترين كتاب شناخته شدهء دانى بلكه مشهورترين كتاب دربارهء رسم به طور كلى ، كتاب « المقنع فى معرفة مرسوم مصاحف اصل الامصار » « 5 » است و در آخر كتاب مطلبى آمده كه از آن فهميده مىشود كتاب نام ديگرى هم دارد ، آنجا كه مىگويد : « كتاب الهجاء فى المصاحف با سپاس خداوند و حسن كمك او پايان يافت » « 6 » و به نظر مىرسد كه اين نام فقط توصيفى براى كتاب است ، زيرا نام آن در بيشتر مصادر همان « المقنع » مىباشد .\r\nدانى در المقنع اشاره كرده كه او كتاب ديگرى هم دارد كه در آن علل بعضى از رسمها را بيان كرده است . او مىگويد « 7 » « . . . ادلّه اين مطلب در كتاب بزرگ ما بيان شده است » ابن\r\n\r\n\r\n","description":"","footnote":"\r\nاست .\r\n( 1 ) از اين كتاب يك نسخه خطى در 34 برگ در كتابخانه ظاهريهء دمشق به شماره 307 ( قرائات ) موجود است و نسخه ناقص ديگرى در دار الكتب المصرية به شماره 23318 ب وجود دارد ، همچنين در دار الكتب المصريه كتابى در رسم مصحف وجود دارد كه به ابو محمد مكى ( ؟ ) نسبت داده شده كه يس از تطبيق معلوم نشد كه همان كتاب البديع ابن معاذ جهنى است ، ولى در مواردى مختصر و در مواردى ناقص است و بنگريد به : فؤاد سرگين ، مجلد 1 ، ص 171 - 170 .\r\n( 2 ) غاية النهاية ، ج 1 ، ص 503 .\r\n( 3 ) بنگريد به : ابن خلدون ، مجلد 1 ، ص 791 .\r\n( 4 ) الدرة الصقيله ، برگ 4 أ و بنگريد به : ما رغنى ، ص 24 .\r\n( 5 ) بنگريد به حاجى خليفه ، ج 2 ، ستون 1809 و نسخه‌هاى خطى فراوانى از او در دست است و در سال 1932 به كوشش مستشرق آلمانى اوتو برتزل در استانبول در سال 1940 به كوشش استاد محمد احمد دهمان در دمشق چاپ شد .\r\n( 6 ) المقنع ، ص 122 .\r\n( 7 ) المقنع ، ص 30 .\r\n","page_name":" 158 ","page_number":158},
  {"content":"\r\n\r\nعاشر انصارى « 1 » ( متوفى 1040 ه ) ذكر كرده كه ابو محمد عبد اللّه بن عمر الصنهاجى شارح اوّل قصيده « مورد الظمآن » خراز ( متوفى 718 ه ) گفته است : « از ناظم ( خراز ) شنيدم كه بارها مىگفت ابو عمرو دو تا المقنع دارد كه يكى از ديگرى بزرگتر است و گمان دارم آنچه در دست مردم است همان المقنع بزرگ است و آن درباره رسم مفيد است و بسيارى از علما به آن اعتماد كرده‌اند ، و مىگفت آن كتاب را در چهل ورق ديدم . كلام شارح پايان يافت » به نظر مىرسد اين سخن كه المقنع موجود همان المقنع بزرگ است ، صحيح نباشد ، زيرا كه دانى در همين كتاب اشاره كرده كه كتاب ديگرى بزرگتر از آن در اين موضوع نوشته است و شايد اين كتاب همان المقنع بزرگ باشد كه خراز گفته است . ديگر اينكه تعداد برگهاى ذكر شده با همين كتابى كه در دست مردم است مناسبت دارد ولى آيا هر دو كتاب ، « المقنع » نام داشته است ؟ شايد سخن لبيب در مقدمه شرح عقيله پاسخ مناسبى از اين پرسش باشد آنجا كه مىگويد : به خاطر اين شرح سى كتاب را مطالعه كرده كه ده كتاب از آن راجع به رسم است و از آنها سه كتاب از ابو عمرو دانى است كه عبارتند از : المقنع و المحكم و التحبير « 2 » . پس مىتوان گفت كه كتاب بزرگ همان « التحبير » است . ولى مشهورترين كتاب دانى همان « المقنع » مىباشد كه شاطبى آن را به نظم در آورده و ظاهرا كتاب العلل الكبير از همان آغاز ناپديد شده است و دربارهء آن جز همين اشاره مختصر چيزى در دست نيست . يك اشاره هم ابن معاذ جهنى در كتاب البديع دارد و از كتاب « التحبير » مطلب نقل مىكند . « 3 » و شايد آينده بتواند حقيقت امر را روشن سازد و در ميراث خطى ارزشمند ما كه در تاريكيهاى كتابخانه‌هاى دنيا مانده است ، كشف جديد صورت گيرد .\r\nدانى به جز « المقنع » كتابى به نام « الاقتصاد » دارد كه آن هم درباره رسم و به صورت ارجوزه‌اى در يك جلد است ، « 4 » و نيز درباره نقطه‌گذارى مصاحف دو كتاب : « المحكم » و\r\n\r\n\r\n","description":"","footnote":"\r\n( 1 ) فتح المنان ، ص 55 .\r\n( 2 ) الدرة الصقيله ، برگ 3 أ .\r\n( 3 ) ابن معاذ جهنى : البديع فى الهجاء ( خطى ) دار الكتب المصريه در مجموعه‌اى به شمارهء 23318 ب ، برگ 253 .\r\n( 4 ) ابن الجزرى ، ج 1 ، ص 505 و بنگريد به : مقدمه كتاب المحكم از دانى ، ص 15 ولى ابن خير در فهرست خود صفحه 29 از آن با عنوان : « الاقتصاد فى القراءات السبع » ياد كرده است .\r\n","page_name":" 159 ","page_number":159},
  {"content":"\r\n\r\n« النقط » را دارد ، و ما راجع به اين دو كتاب در فصل مربوط به تكميل رسم عثمانى سخن خواهيم گفت .\r\nهمچنين ابوبكر احمد بن على بن ثابت بغدادى معروف به خطيب ( متوفى 463 ه ) كتابى تحت عنوان : « تلخيص المتشابه فى الرسم » دارد . « 1 »\r\nابو محمد عبد اللّه بن سهل بن يوسف ( متوفى 480 ه ) كتاب « السبل المعارف الى رسم المصاحف » را نوشته است . « 2 »\r\nسليمان بن نجاح ابو داود بن ابى القاسم اندلسى ( متوفى 496 ه ) شيخ قاريان و پيشواى قرائت از ابو عمرو دانى اخذ قرائت كرده و در التزام او بوده و بيشتر تأليفات او را از وى شنيده و تأليفات او را درباره قراءات از او اخذ كرده است . او كه شاگرد برجسته دانى بوده ، « 3 » كتاب جامعى در شش جلد « 4 » درباره رسم تأليف كرده كه « التبيين لهجاء التنزيل » نام دارد و گزيده‌اى از اين كتاب را برگرفته و آن را « التنزيل فى هجاء المصاحف » ناميده است . « 5 » ابن عاشر انصارى گفته است كه ابو الحسن على بن محمد مراوى كتابى درباره رسم دارد كه به صورت منظوم است به نام « المصنف » كه آن را در سال 563 ه تكميل كرده است . اين كتاب يكى از منابع خراز در منظومه « مورد الظمآن » مىباشد « 6 » . و ابو العلاء حسن\r\n\r\n\r\n","description":"","footnote":"\r\n( 1 ) ياقوت : معجم الادباء ، ج 4 ، ص 19 و زركلى ( ج 1 ، ص 116 ) به وجود نسخه خطى از اين كتاب اشاره كرده ولى جاى آن را تعيين نكرده است و حاجى خليفه ( ج 1 ، ستون 473 ) اين كتاب را به نام « تلخيص المتشابه فى الرسم و حماية ما اشكل منه عن بوادر التصحيف و الوهم » نام مىبرد و مىگويد : اين كتاب را علاء الدين ابو الحسن على بن عثمان مار دينى تلخيص كرده است .\r\n( 2 ) لبيب ، برگ 3 أ ، و بنگريد به : عمر رضا كحاله : معجم المؤلفين ، دمشق ، المكتبة العربيه 1957 ، ج 6 ، ص 62 .\r\n( 3 ) ابن الجزرى : غاية النهاية ، ج 1 ، ص 316 .\r\n( 4 ) بنگريد به : لبيب ، برگ 3 أ و ذهبى : معرفة القرّاء ، ج 1 ، ص 317 و زركلى ، ج 3 ، ص 200 .\r\n( 5 ) بنگريد به : ابن عاشر الانصارى ، ص 58 . نسخه‌اى از اين كتاب در كتابخانه ظاهريه دمشق به شماره 5964 وجود دارد و نسخه منحصر به فردى است ( بنگريد به : عزّت حسن : فهرس مخطوطات دار الكتب الظاهرية دمشق 1962 ، ص 351 ) نسخه‌اى از آن را به صورت ميكرو فيلم ديدم ولى از آنجا كه بسيارى از نوشته‌هاى آن محو شده بود ، چندان قابل استفاده نبود و به طور محدودى از آن استفاده شد .\r\n( 6 ) بنگريد به : فتح المنان ، ص 64 .\r\n","page_name":" 160 ","page_number":160},
  {"content":"\r\n\r\nبن احمد بن حسن همدانى عطار ( متوفى 569 ه ) كتاب « الطائف فى رسم المصاحف » را دارد . « 1 »\r\nپس از اين مرحله از تأليف درباره رسم مصحف ، مىبينيم كه تلاش دانشمندان پيرامون دو اثر متمركز شده كه مردم به آنها دلبستگى پيدا كرده‌اند و آنها را مىخوانده‌اند . اين دو اثر عبارت بودند از دو قصيده درباره رسم مصحف ، ولى از قاسم بن فيّره بن خلف الشاطبى ( متوفى 590 ه در قاهره ) و دومى از محمد بن محمد بن ابراهيم ابو عبد اللّه الشريشى معروف به خراز ( متوفى 718 ه ) .\r\nالبته منظور اين نيست كه تلاشهاى مفيد در اين حد متوقف شد ، بلكه در شروح اين دو قصيده متنهايى از كتابهاى مفقود آمده كه اگر در اينجا نقل نشده بود ، به دست ما نمىرسيد .\r\nهمچنين تأليفاتى كه خارج از تأثير اين دو قصيده به وجود آمد ، متوقف نشد ولى كتابهايى كه در دوره‌هاى متأخر نوشته شد ، حال و هواى شروع و يا مختصرات شروع اين دو قصيده را داشت و روش آنها همان روش غالب در دوره‌هاى متأخر بود . حقيقت اين است كه ابعاد اين موضوع از مدتها پيش كامل شده بود و متأخران كارى نداشتند جز تقسيم و تبويب و تطبيق و آگاهى از وجوه اختلاف و اتفاق و يا تحليل و توجيهى كه از لابلاى اين شروح به دست آمد ؛ و اينها هدفهاى عملى خاصى داشتند كه اولاد رسم عثمانى حفظ شود و ثانيا قرائتهاى صحيح شناخته شود .\r\nكار شاطبى همان قصيده رائيه اوست كه « عقيلة اتراب القصائد فى اسنى المقاصد » « 2 » ناميده مىشود كه در آن مسايل موجود در كتاب المقنع دانى را به نظم در آورده و مطالب اندكى كه از شش كلمه تجاوز نمىكند « 3 » بر آن افزوده است . او در اين باره مىگويد : « 4 »\r\n و هاك نظم الذى فى مقنع عن أبى * عمرو ، و فيه زيادات فطب عمرا \r\nتعداد ابيات اين قصيده دويست و نود و شش بيت است « 5 » به طورى كه در آخر قصيده\r\n\r\n\r\n","description":"","footnote":"\r\n( 1 ) بنگريد به : جعبرى ، برگ 73 ب و ابن الجزرى : النشر ، 2 ، ص 128 .\r\n( 2 ) از اين قصيده نسخه‌هاى خطى بسيارى موجود است و چندين بار در مصر چاپ شده است .\r\n( 3 ) بنگريد به : ما رغنى ، ص 25 .\r\n( 4 ) بنگريد به : ابن القاصح ، ص 18 .\r\n( 5 ) در شرح چاپ شده ابن القاصح ، تعداد ابيات دويست و نود و نه بيت ذكر شده و در شرح علم الدين سخاوى تعداد بيتها\r\n","page_name":" 161 ","page_number":161},
  {"content":"\r\n\r\nآمده :\r\n تمت عقيلة اتراب القصائد فى * اسنى المقاصد للرسم الذى بهرا\r\nتسعون مع مئتين مع ثمانية * ابياتها ينتظمن الدرّ و الدّررا \r\nو مطلع قصيده چنين است :\r\n الحمد للّه موصولا كما امرا * مباركا طيبا يستنزل الدّررا \r\nقصيدهء « العقيله » به همان گونه مورد توجه قرار گرفته كه قصيده ديگر شاطبى مورد توجه بوده كه در آن ، كتاب « التيسير فى القراءاتالسبع » نوشته دانى به نظم درآمده و « حرز الامانى و وجه التهانى » نام دارد و به شاطبيه معروف است « 1 » . علما و مدرسان به اين دو قصيده اهميت زياد داده‌اند و شرحهاى متعددى بر « العقليه » كه گاهى « الرائية » ناميده مىشود ، نوشته شده ، ونخستين شرح ، شرح شاگرد شاطبى ، امام علم الدين سخاوى است و شرح نويسى بر اين قصيده تا عصر حاضر ادامه يافته است « 2 » .\r\nبرهان الدين ابراهيم بن عمر جعبرى ( متوفى 732 ه ) به استقبال شاطبى رفته و قصيده لاميه‌اى درباره رسم سروده است كه تعداد ابيات آن دويست و هفده بيت است و آن را « روضة الطرائف فى رسم المصاحف » ناميده است « 3 » و خود وى اشاره كرده به اينكه در اين\r\n\r\n\r\n","description":"","footnote":"\r\nسيصد بيت است كه يك بيت در نسخه چاپ افزودهشده است . به گونه‌اى كه در دو نسخه خطى كه در دار الكتب المصريه به شماره « قرائات 29 ق ، و ( قرائات 30 ق ) محفوظ مىباشد ، آمده است .\r\n( 1 ) . بنگريد به : ابن الجزرى : غاية النهاية ، ج 2 ، ص 22 .\r\n( 2 ) . نخستين شرح از آن علم الدين سخاوى ( متوفى 243 است سپس ابوبكر بن ابى محمد عبد اللّه مشهور به لبيب آن را شرح كرده و نيز حصارى شاگرد سخاوى و ابن جباره احمد بن محمد بن عبد المولى المقدسى الحنبلى ( متوفى 728 ه ) شرح كرده‌اند و شرح جامعى هم از برهان الدين ابو اسحاق ابراهيم بن عمر جعبرى ( متوفى 732 ه ) در دست است و نيز آن را ابو البقاء على بن عثمان بن القاصح ( متوفى 801 ه ) شرح كرده و تا آنجا كه ما مىدانيم شرح او تنها شرح است كه چاپ شده است و نام آن « تلخيص الفوائد و تقريب المتباعد » مىباشد . سپس اين قصيده را ملا على قارى ( متوفى 1014 ) شرح نموده است . اوّلين شرحى كه در عصر حاضر بر اين قصيده نوشته شده است ، شرح علّامه روسى مسلمان موسى جار اللّه رستوفدونى ( متوفى 1368 ه / 1949 م ) است . شرحهاى ديگرى نيز وجود دارد كه بعضى از آنها به عالم معينى نسبت داده شده و بعضى به كسى نسبت داده نشده است ( نامهاى بعضى اين شروح را در : حاجى خليفه ، ج 2 ، ستون 1159 ملاحظه فرماييد .\r\nاز شروح ياد شده نسخه‌هاى خطى متعددى در كتابخانه‌هاى ميراث اسلامى معروف ، موجود است ، اگر بخواهيم به اين شروح اشاره كنيم سخن به درازا مىكشد بدون آنكه نيازى به آن باشد .\r\n( 3 ) . يك نسخه خطى از آن در دار الكتب به شماره ( تيمور 571 تفسير ) موجود است .\r\n","page_name":" 162 ","page_number":162},
  {"content":"\r\n\r\nقصيده همان « عقليه » را نظم كرده و بعضى از مسايل را بر آن افزوده است .\r\n لامية عذبت فى عقدها نظمت * رائية و ربت مسائلا مثلا \r\nعلامه محمد بن خليل بن عمر قشيرى اربلى نيز همانند جعبرى قصيده‌اى درباره رسم سروده و آن را « واضحة المبهوم فى علم المرسوم » « 1 » ناميده است تعداد ابيات آن سيصد و سى و دو بيت است . در اين بيت به مطالبى كه بر عقيله افزوده اشاره كرده است :\r\n زادت رسوما على ما فى عقيلة اثراب * لم ينل فضلا لها الكبرا \r\nپيش از آنكه اثر خراز را مورد بحث قرار بدهيم ، به اين مطلب اشاره مىكنيم كه شيخ ابو طاهر عقيلى اسماعيل بن ظاهر ( متوفى 623 ه ) مختصرى در رسم مصحف دارد كه « از زيباترين تأليفات در اين باره است » « 2 » همچنين ابراهيم بن محمد بن عبد الرحمن بن وثيق اندلسى رساله مشابهى درباره رسم مصحف دارد . « 3 »\r\nو اما نظم خراز كه در كنار « العقيله » توجه و تلاش پژوهشگران را در دوره‌هاى متأخر به خود جلب كرده است ، همان قصيده‌اى است كه درباره رسم سروده شده و « مورد الظمآن فى رسم احرف القرآن » « 4 » نام دارد . ابن عاشر انصارى براى خراز تعدادى كتاب در رسم ذكر كرده كه از جمله آنها همين « مورد الظمآن » است و نظم ديگرى هم از او ياد كرده كه « عمدة البيان » نام دارد و كتاب ديگرى در رسم به او نسبت داده كه مانند « مورد الظمآن » است ولى با نثر است . خراز نخست قصيده « عمدة البيان » را سروده و در ذيل آن كه اكنون به « مورد الظمآن » متصل است ، قسمتى را به عنوان « ضبط » بر آن افزوده و عدد مذكور در ذيل را بر آن مبتنى كرده « 5 » آنجا كه مىگويد :\r\n عدّته اربعة و عشرة * جاءت لخسمائة مقتفرة \r\n\r\n\r\n","description":"","footnote":"\r\n( 1 ) يك نسخه خطى از آن در دار الكتب به شماره ( تيمور 447 تفسير ) موجود است .\r\n( 2 ) ابن الجزرى : غاية النهاية ، ج 1 ، ص 165 نسخه‌هاى متعددى از آن در كتابخانه الازهر و دار الكتب المصرية موجود است .\r\n( 3 ) چند نسخه خطى از اين كتاب در دار الكتب المصرية وجود دارد و يك نسخه به صورت ميكرو فيلم در معهد المخطوطات است كه از روى نسخه محفوظ در يكى از كتابخانه‌هاى تركيه مىباشد .\r\n( 4 ) زركلى ، ج 7 ، ص 262 ابن الجزرى در غاية النهايه ، ج 2 ، ص 237 از اين كتاب با نام « مورد الظمآن فى حكم رسم احرف القرآن » ياد كرده از اين كتاب نسخه‌هاى متعددى در كتابخانه‌هاى ميراث اسلامى موجود است و در مصر چاپ شده است .\r\n( 5 ) فتح المنان ، برگ 2 ب .\r\n","page_name":" 163 ","page_number":163},
  {"content":"\r\n\r\nولى خراز قسمت مخصوص به رسم را بار ديگر به نظم در آورده و آن را « مورد الظمآن » ناميده و آن همان كتابى است كه امروز دست مردم است و ضبط مذكور در آخر « عمدة البيان » را به نظم جديد ملحق كرده است . بنابراين ، عدد مذكور كه پانصد و چهارده مىباشد با توجه به « عمدة البيان » درست است اما نسبت به قسمت مربوط به رسم ، اين عدد صحيح نيست ، زيرا تعداد ابيات نظم جديد ( مورد الظمآن ) چهار صد و پنجاه بيت است و اگر به اين ابيات تعداد ابيات ضبط را كه صد و پنجاه و چهار بيت است اضافه كنيم ، مجموع آن ششصد و هشت بيت مىشود و اين با رقمى كه در بيت سابق بود ، مغايرت دارد « 1 » .\r\nاز نظم خراز آن قسمت كه به رسم اختصاص داده شده ، به نام « مورد الظمآن » شهرت يافته و ذيل آن كه مخصوص ضبط است به نام « ضبط الخراز » معروف است . در فصل بعدى مطالب مربوط به ضبط را بيان خواهيم كرد ان شاء اللّه .\r\nخراز در مواردى كه قرائت با رسم ارتباط پيدا مىكند ، و مطالبى مانند حذف و غير حذف و اختلاف رسم بعضى از حروف پيش مىآيد ، رسم را مطابق با قرائت نافع قرار مىدهد . « 2 »\r\nمصادر خراز در اين قسمت عمدتا « المقنع » ابو عمرو دانى و « العقيله » شاطبى و اضافاتى كه ابو داود سليمان بن نجاح در « التنزيل » آورده است مىباشد ، به اضافه بعضى از كلماتى كه تنها ابو الحسن على بن محمد مرادى صاحب نظم معروف به « المنصف » آنها را ذكر كرده است . او نظم خود را در سال 563 ه كامل نموده است ، بدين گونه منظومه خراز ( مورد الظمآن ) جامع تمام مطالبى است كه در منابع مهم رسم ذكر شده و شامل وجه مشهور از وجوه مختلفى است كه در اين منابع آمده است و لذا شايستگى آن را داشت كه اساسى قابل اعتماد در رسم مصاحف بر طبق مصاحف عثمانى باشد . « 3 »\r\nابن خلدون ( متوفى 808 ه ) مقام و منزلتى را كه قصيده « مورد الظلمآن » در عصر او در بلاد مغرب پيدا كرده بوده ، تصوير مىكند . او پس از ذكر كتب دانى و شاگرد او ابو داود و\r\n\r\n\r\n","description":"","footnote":"\r\n( 1 ) بنگريد به : تنسى ، برگ 92 أ و ما رغنى ، ص 439 .\r\n( 2 ) بنگريد به : ما رغنى ، ص 28 .\r\n( 3 ) كتاب « مورد الظمآن » مورد اعتماد لجنه‌اى بوده كه بر چاپ مصحف معروف به مصحف اميرى در سال 1342 ه اشراف داشتند .\r\n","page_name":" 164 ","page_number":164},
  {"content":"\r\n\r\nشاطبى درباره رسم ، مىگويد : « 1 » « نظم خراز از متأخران در بلاد مغرب ، ارجوزهء ديگرى است كه در آن ، موارد خلاف بسيارى بر كتاب « المقنع » افزوده شده و به ناقلين آنها نسبت داده شده و در مغرب شهرت يافته و مردم بر حفظ آن همت گماشته‌اند و با وجود آن كتابهاى ابو داود و ابو عمرو و شاطبى در رسم را به دست فراموشى سپرده‌اند » .\r\nشروح علما بر « مورد الظمآن » بسيار است و ابن عاشر انصارى گفته : اولين كسى كه آن را شرح كرده ابو محمد عبد اللّه بن عمر الصنهاجى شاگرد مؤلف است . « 2 »\r\nهمچنين اين قصيده را شيخ حسين بن على بن طلحه الرجراجى شرح كرده و از شرح آن در سال 842 ه فارغ شده است . « 3 »\r\nابو عبد اللّه بن محمد بن عبد اللّه بن عبد الجليل تنسى ( متوفى 899 ه ) قسمت مربوط به ضبط را شرح كرده و ما در فصل بعدى به آن خواهيم پرداخت .\r\nمعروفترين شرح « مورد الظمآن » همان شرح عبد الواحد بن احمد بن على بن عاشر الانصارى ( متوفى در فاس به سال 1040 ه ) مىباشد كه آن را « فتح المنان المروى به مورد الظمآن » « 4 » ناميده است و در مقدمه آن به مصادرى كه اعتماد كرده اشاره نموده است و آن مصادر در برگيرنده قسمت اعظم كتابهايى است كه ذكر شده كه شامل كتابهايى است كه پس از تأليف المقنع دانى نوشته شده است .\r\nاز آنجا كه قصيده « مورد الظمآن » غير از قرائت نافع قرائتهاى ديگر را شامل نمىشود و وجوه اختلافى را كه مربوط به آن قرائتهاست بيان نمىكند ، لذا ابن عاشر براى بر طرف ساختن اين نقيصه ، ذيلى بر شرح خود به صورت نظم اضافه كرده و در اين باره مىگويد : « 5 » « و اين ذيلى است كه آن را « العلان بتكميل مورد الظمآن » ناميدم و بقاياى اختلافات\r\n\r\n\r\n","description":"","footnote":"\r\n( 1 ) تاريخ ابن خلدون ، مجلد 1 ، ص 792 .\r\n( 2 ) فتح المنان ، برگ 2 ب .\r\n( 3 ) نام اين شرح « تنبيه العطشان » است و از آن يك نسخه خطى در كتابخانه الازهر به شمارهء ( 22282 قراءات ) و نسخهء ديگرى در دار الكتب المصريه به شماره ( 1 ش قراءات ) موجود است .\r\n( 4 ) بنگريد به : زركلى ، ج 4 ، ص 323 از شرح مزبور چند نسخه خطى در كتابخانه الازهر و دار الكتب المصريه و كتابخانه شهردارى اسكندريه و كتابخانه الظاهريهء دمشق و شايد جاهاى ديگر موجود است .\r\n( 5 ) فتح المنان ، ص 191 .\r\n","page_name":" 165 ","page_number":165},
  {"content":"\r\n\r\nمصاحف را در حذف و غير حذف در آن جاى دادم و آنها همان چيزهايى است كه مورد احتياج كسى است كه از قرائت نافع به قرائتهاى ساير قرّاء هفتگانه روى آورد . . . »\r\nاز ميان معاصران شيخ ابراهيم بن احمد مارغنى تونسى هر سه منظومه « المورد » و « الضبط » و « الاعلان » را شرح كرده و در سال 1325 ه از آن فارغ شده است و در بيشتر مطالب خود از شرح تنسى بر ضبط و شرح ابن عاشر بر المورد و اضافه‌هايى كه ابن عاشر بر الاعلان دارد ، « 1 » كمك گرفته است و كتاب خود را « دليل الحيران شرح مورد الظمآن فى رسم و ضبط القرآن » ناميده است و شرح ذيلى را كه ابن عاشر بر منظومه الخراز نوشته در آخر كتاب قرار داده و آن را « تنبيه الخلّان الى شرح الاعلان بتكميل مورد الظمآن » نامگذارى كرده است . « 2 »\r\nحركت كتاب نويسى درباره رسم مصحف در اينجا متوقف نشد ، بلكه تأليفات ديگرى هم وجود دارد كه خارج از محدوده « العقيله » و « المورد » مىباشد . ابو العباس احمد بن محمد بن عثمان مراكشى معروف به ابن البناء ( متوفى 721 ه ) كتابى نوشته و آن را « عنوان الدليل فى مرسوم خط التنزيل » « 3 » ناميده است . او اين كتاب را در توجيه مواردى از رسم مصحف نوشته كه با قواعد خط مخالف است . « 4 »\r\nهمچنين محمد بن محمود بن محمد بن احمد شيرازى ( متوفى حدود 780 ه ) كتاب « كشف الاسرار في رسم مصحف الامصار » « 5 » را نوشته است و از نام آن چنان به نظر مىرسد كه درباره تعليل و توجيه رسم الخط مصحف است به همان نحوى كه ابو العباس مراكشى در عنوان الدليل انجام داده است ، ولى پس از آنكه به نسخه خطى آن كه به صورت عكسى\r\n\r\n\r\n","description":"","footnote":"\r\n( 1 ) بنگريد به : دليل الحيران ، ص 4 .\r\n( 2 ) شرح مارغنى با هر سه قسم آن در سال 1326 ه در تونس چاپ شده و اخيرا نيز در قاهره ( دار القرآن 1974 ) به چاپ رسيده است و شيخ احمد محمد ابو زيتحار از علماى معاصر الازهر شرحى بر مورد الظمان دارد به نام « لطائف البيان فى رسم القرآن شرح مورد الظمآن » و آن يك شرح كلاسيك است كه مناسب دانشجويان معهد القراءات در الازهر مىباشد . جلد اوّل اين كتاب در سال 1969 و جلد دوم آن در سال 1970 در قاهره چاپ شده است .\r\n( 3 ) در مجله « الميثاق » از يافتن مجموعه‌اى از مؤلفات ابو العباس مراكشى خبر داده شده بود كه از جمله آنها « اعلان الدليل » مىباشد . بنگريد به : مجله الازهر ، ج 5 ، ص 506 شماره رجب 1391 ه / 1971 م .\r\n( 4 ) بنگريد به سيوطى : الاتقان ، ج 4 ، ص 145 و قسطلانى ، ج 1 ، ص 285 و حاجى خليفه ، ج 2 ، ستون 1174 .\r\n( 5 ) نسخه‌اى از اين كتاب ( 28 برگ ) در كتابخانه اوقاف در بغداد به شماره ( 24058 مجاميع ) موجود است .\r\n","page_name":" 166 ","page_number":166},
  {"content":"\r\n\r\nدر اختيار ما بود مراجعه كردم ، ديدم كه او در اين كتاب غالبا به توصيف رسم كلمات پرداخته و از آنچه دانى در المقنع آورده است افزونتر نيست ، جز اينكه آن را چندين باب كرده و سندهاى روايات گاهى بعضى از خود روايات و را حذف كرده است .\r\nهريك از زركشى ( متوفى 794 ه ) در البرهان « 1 » و سيوطى ( متوفى 911 ه ) در الاتقان « 2 » و قسطلانى ( متوفى 923 ه ) در لطائف الاشارات « 3 » و دمياطى ( متوفى 1117 ه ) در الاتحاف « 4 » هر كدام فصولى آورده‌اند كه در آنها قضايا و موضوعات و فروعى را كه در كتابهاى رسم آمده است ، ذكر كرده‌اند . « 5 » .\r\nتأليف در موضوع رسم در اواخر قرن گذشته ميلادى و قرن حاضر ادامه يافت ، ولى اين تأليفات با روشى نوشته شده كه سهولت و گستردگى تأليفات قديمى را ندارد و بعضى از آنها به صورت نظم است كه ديگران آنها را شرح كرده‌اند و به الفاظ نظم مقيد شده‌اند و به مصادر متأخرى استناد كرده‌اند كه بيشتر در اطراف دو قصيده معروف در رسم « العقيله » و « مورد الظمآن » دور مىزند . « 6 »\r\n\r\n\r\n","description":"","footnote":"\r\n( 1 ) ج 1 ، ص 430 - 376 .\r\n( 2 ) ج 4 ، ص 162 - 145 سيوطى در رساله‌اى كه در خط دارد ( ص 56 ) و در : اتمام الدراية لقرّاء النقايه كه در حاشيه مفتاح العلوم سكاكى چاپ شده است ( ط 1 ، قاهره ، المطبعة الادبية 1371 ه ص 132 ) اشاره مىكند به اينكه در اين باره فصلى را در التحبير منعقد كرده و آن را به صورتى كه تاكنون نوشته نشده تهذيب كرده و سپس آن را در اوراق جداگانه قرار داده و « كبت الاقران فى كتب القرآن » ناميده و در اتمام الدرايه ، ( مكتب القرآن ) آمده كه گمان مىكنم تحريف شده باشد .\r\n( 3 ) ج 1 ، ص 306 - 279 .\r\n( 4 ) دمياطى ( احمد بن محمد ) : اتحاف فضلاء البشر فى القراءات الاربع عشر ، قاهره ، 1359 ه ص 9 . دمياطى در آخر عمر سوره‌اى مسائلى از رسم را كه در آن سوره آمده ذكر كرده است .\r\n( 5 ) در اينجا دو كتاب قديمى در رسم وجود دارد كه مؤلف آنها شناخته نشده است ، نام يكى از آنها « جامع الكلام فى رسم مصحف الامام » است و نسخه‌هاى خطى متعددى از آن وجود دارد ، و ديگرى كتاب « الهجاء » است كه يك نسخه خطى از آن در يكى از كتابخانه‌هاى تركيه است . ميكروفيلم آن نيز در معهد المخطوطات مىباشد . كتاب دوم در مقايسه با كتاب اوّل اهميت بيشترى دارد چون مؤلف هميشه مصادر خود را ذكر مىكند .\r\n( 6 ) از جمله اين تأليفات است كتاب « ارشاد القراء و الكاتبين الى معرفة رسم الكتاب المبين » تأليف ابو عبيد رضوان بن محمد بن سليمان معروف به « مخلّلاتى » ( متوفى 1311 ه / 1893 م ) و ارجوزه شيخ متولى محمد بن احمد بن الحسن ( متوفى 1213 ه / 1895 م ) به نام « اللؤلؤ المنظوم » كه تعداد ابيات آن هفتاد و شش بيت است و شرح آن به نام « الرحيق المختوم فى نثر اللؤلؤ المنظوم » از شيخ حسن بن خلف حسينى ( بنگريد به : زرقانى ، ج 1 ، ص 362 ) از هندوستان پرسشى در مورد التزام به\r\n","page_name":" 167 ","page_number":167},
  {"content":"\r\n\r\nدر حالى كه تأليفات قرون اوليه درباره رسم ، غالبا به توصيف اكتفا كرده‌اند و تنها روش رسم كلمات را بيان نموده‌اند ، مىبينيم كه در تأليفات قرون بعدى تلاشهايى صورت گرفته تا به توجيه و تعليل صورت كلماتى بپردازند كه در مصحف مخالف با قواعد علماى كوفه و بصره كه در دوره‌هاى متأخر از نسخه بردارى مصاحف ساخته‌اند ، مىباشد ، حتى اينكه ابو العباس مراكشى كتاب « عنوان الدليل » را كه پيش از اين به آن اشاره كرديم ، در تحليل وجوه رسم تأليف كرده است .\r\nروشى كه پيشوايان فن در كتابهاى خود پيش گرفته‌اند ، دو روش است :\r\n\r\nروش اوّل\r\nبر اساس جمع آورى مثالهاى مشابه در موضوع واحد و در فصل معين است و بدين گونه از مجموعه فصولى تشكيل يافته كه تمام وجوه رسم را در بر مىگيرد و بهترين مثال براى اين روش كتاب « هجاء مصاحف الامصار » تأليف احمد بن عمار و كتاب « البديع فى هجاء المصاحف » تأليف ابن معاذ جهنى و كتاب « المقنع » تاليف ابو عمرو دانى و نيز نظم شاطبى و جعبرى و اربلى و خراز در رسم مىباشد . مثلا دانى مىگويد : « 1 » « اين كتابى است كه به خواست خدا آنچه را كه درباره رسم مصاحف شهرها از اساتيد خود شنيده‌ام و از پيشوايان فن روايت كرده‌ام ، ذكر خواهم نمود . . . و آنها را در بابهايى قرار خواهم داد ، و طى فصلهايى خواهيم آورد . . . » در اين تأليفات فصلى درباره حذف حروف سه گانه : الف و واو و ياء آمده و فصلى درباره زيادت اين حروف و فصلى درباره تبديل حرفى به حرفى\r\n\r\n\r\n","description":"","footnote":"\r\nرسم عثمانى مطرح شده بود كه بعضى از مشايخ از آن جواب دادند . از جمله آنهاست : شيخ محمد بن على بن خلف حسينى ( متوفى 1357 ه / 1939 م ) او پاسخ خود را در رساله‌اى قرار داد به نام « ارشاد الحيران الى معرفة ما يحب اتباعه فى رسم القرآن » و شيخ محمد بن حبيب اللّه الشنقيطى ( متوفى 1363 ه / 1944 م ) كه پاسخ خود را كتابى قرار داد به نام « ايقاظ الاعلام لوجوب اتباع رسم المصحف الامام » از جمله كتابهايى كه در اين باره در عصر ما نوشته شده كتاب « الجوهر الفريد فى رسم القرآن المجيد » تأليف شيخ سيد بركات بن يوسف عريشه الهورينى از رجال اوايل قرن چهاردهم هجرى مىباشد و كتاب « فتح الرحمن و راحة الكسلان » تأليف محمد ابو زيد از رجال قرن چهاردهم هجرى و كتاب « تشحيذ الاذهان فى رسم آيات القرآن » تأليف شيخ عبد الرحمن محمد مشهور به هواش و كتاب « سمير الطالبين فى رسم و ضبط الكتاب المبين » تأليف شيخ على محمد الضباع و پيش از اين به دو شرح ما رغنى و ابى زينحار بر مورد الظمآن اشاره كرديم .\r\n( 1 ) المقنع ، ص 1 و 2 .\r\n","page_name":" 168 ","page_number":168},
  {"content":"\r\n\r\nديگر و فصلى درباره رسم همزه و فصلى درباره قطع و وصل و فصلى درباره رسم تاى تانيث كه در بعضى از موارد به صورت كشيده آمده است و همچنين راجع به موضوعات ديگر رسم . البته اين كتابها در تفصيل مطالب و ترتيب ابواب با يكديگر متفاوت است .\r\nتوجه كنيم كه آوردن مثالها در يك فصل غالبا مطابق ترتيب آيات و سوره‌هاى مصحف است .\r\n\r\nروش دوم\r\nبه اين صورت است كه مؤلف ويژگيهاى رسم را از اوّل مصحف از سوره فاتحة الكتاب شروع مىكند و در سوره آخر پايان مىدهد و به كلماتى كه با روش معينى رسم شده به ترتيب آيات و سوره‌ها اشاره مىكند . در اين روش ، مؤلفان در موارد بسيارى مجموع مثالهاى يك ويژگى را هنگامى كه به اولين مثال مىرسند مىآورند و لذا در اوايل اين گونه كتابها نسبت به اواخر آنها مثالهاى بيشترى وجود دارد و بتدريج كه مؤلف با آيات و سوره‌ها پيش مىرود ، مثالها كمتر مىشود و به اين اكتفا مىشود كه اين ويژگى پيش از اين گذشت . از اين گونه كتابها مىتوان كتاب « التنزيل فى هجاء المصاحف » تأليف ابو داود سليمان بن نجاح را نام برد كه آن را از كتاب بزرگ ديگرى كه به نام « التبيين » نوشته ، خلاصه كرده است . او در مقدمه كتاب مىگويد : « در اينجا قرآن را به ترتيب مىآورم آيه به آيه و حرف به حرف از اوّل تا آخر » و از جمله آنهاست كتاب ابو طاهر عقيلى و كتاب ابن وثيق اندلسى و نيز دو كتاب « جامع الكلام » و « الهجاء » از دو نويسنده ناشناخته . در كتابهايى كه با اين روش نوشته شده پيش از آنكه مثالها به ترتيب آيات و سوره‌ها ذكر شود ، مقدماتى را ترتيب مىدهند كه در آن راجع به مطالب كلى درباره رسم سخن مىگويند ، همان گونه كه عقيلى و ابن وثيق انجام داده‌اند .\r\nبا توجه به مهمترين تأليفات درباره رسم كه اسامى آنها را ذكر كرديم و به مصادر آنها نيز اشاره نموديم ، چنين به نظر مىرسد كه ابو عمرو دانى بارزترين شخصيتى است كه در اين موضوع كتاب نوشته است و كتاب « المقنع » او واسطه‌اى است كه در آن بيشتر روايات مصادر قبلى آمده است و علما بعدى هم در تأليفات خود دربارهء رسم از آن استفاده كرده‌اند و به همين جهت اين كتاب در ميان كتابهايى كه به دست ما رسيده ، از جهت\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمثالهايى كه در اين موضوع بيان كرده ، مقام اوّل را دارد ولى نبايد در اين بحث خود را از مثالهاى ديگرى كه تأليفات علماى ديگر به دست مىدهند ، محروم كنيم مانند : « هجاء مصاحف الامصار » تأليف احمد بن عمار هدوى كه معاصر با دانى بود و با اين كتاب مختصر است و غالب مصادر خود را ذكر نكرده ، در عين حال دستمايهء خوبى است كه مثالهاى دانى در المقنع را تأييد مىكند .\r\nهمچنين فصل مهمى را كه ابو عبيد در فضائل القرآن راجع به اختلاف مصاحف آورده فرو گذار نمىكنيم ، زيرا كه آن قديمىترين مصدر موجود در اين زمينه است ، و همين طور است فصولى كه ابن ابى داود در كتاب خود « المصاحف » آورده و نيز آنچه كه ابوبكر انبارى در كتاب خود « ايضاح الوقف و الابتداء » ذكر كرده است . او موادّ برجسته‌اى ارائه كرده كه منبع بسيارى از نويسندگان بعدى شده است . به اضافه مثالهايى كه فقط در بعضى از مصادر مانند كتاب ابو طاهر عقيلى و ابن وثيق و ديگران آمده است .\r\nمصادرى كه ذكر كرديم همان منابعى است كه در بحث از بررسى و توصيف مثالهاى رسم عثمانى از آنها استفاده خواهد شد و در زمينه پژوهش در اين مثالها و تلاش در پيدا كردن تفسير درست براى آنها ، از مجموع مصادرى كه در اين موضوع به دست ما رسيده چه چاپى و چه خطى استفاده خواهيم كرد بخصوص از شروح دو قصيدهء : رائيه و المورد كه در پيشاپيش آنها شرح جعبرى بر رائيه و ابن عاشر بر المورد قرار دارند . « 1 »\r\n\r\n\r\n","description":"","footnote":"\r\n( 1 ) كتابهايى كه درباره رسم به دست ما رسيده بخصوص كتابهاى قديمى بسيار محدود است و قديمىترين آنها همان فصلى است كه ابو عبيد ( متوفى 224 ه ) در كتاب فضائل القرآن آورده و نيز آنچه كه ابن ابى داود ( متوفى 316 ه ) در كتاب المصاحف دارد و پس از اينها كتابهاى مهدوى و ابن معاذ جهنى و دانى درباره رسم است و بيشتر تأليفاتى كه به دست ما رسيده مربوط به پس از اين دوره است . شك نيست كه بر كتابهاى علوم قرآنى همان رفته است كه بر كتابهاى ديگر فرهنگ اسلامى رفته و بيشتر آنها دستخوش تلف و نابودى قرار گرفته است : همان گونه كه ابن الجزرى روايت مىكند كه او سعى كرد كه بر كتاب ابو العلاء همدانى ( متوفى 569 ه ) كه در طبقات القرّاء تاليف كرده ، دست پيدا كند ولى نتوانست . اين مطلب را در غاية النهايه ( ج 1 ص 204 ) چنين تصور كرده است : « از مدتها پيش آرزو داشتم كه اين كتاب يا قسمتى از آن را پيدا كنم ولى حتى به برگى از آن هم دست پيدا نكردم و كسى را نديدم كه ذكرى از آن به ميان آورد و ظاهر اين است كه اين كتاب ضمن كتابهايى كه در واقعه چنگيز خان از بين رفته ، نابود شده است » و چقدر واقعه‌هايى كه مانند واقعه چنگيز خان اتفاق افتاده و ميراث اين امت را از ميان برده است ولى نور اين فرهنگ در پشت پرده نمانده و نسلها آن را از يكديگر نقل كرده‌اند و در اين ميان به قرآن اهتمام بيشترى داده شده چون قرآن اساس اين فرهنگ و رهنمون آن است و همچنان گرانبهاترين چيزى است كه به مردم\r\n","page_name":" 170 ","page_number":170},
  {"content":"\r\n\r\n\r\nثانيا : مصحفهاى خطى\r\nدر آغاز اين مبحث اشاره كرديم كه مؤلفان كتابهاى مربوط به رسم ، مواد خود را از مصحفها برداشته‌اند و اين شامل موضوعاتى است كه آنها را از اساتيد خود روايت كرده‌اند و آن اساتيد هم از مصاحف نقل كرده‌اند و يا موضوعاتى كه خود از مصحفهايى كه در اختيارشان بود برداشته‌اند . انگيزه‌ها براى روايت وجوه رسم مصحفى آنچنان زياد است كه به ما اطمينان كامل مىدهد كه آنچه پيشوايان فن نقل كرده‌اند حقيقتا همان است كه در رسم مصاحف بوده است .\r\nبا اين وجود ، اعتماد به بعضى از موضوعاتى كه از مصاحف قديمى كه تاكنون از آسيب دور مانده به دست مىآيد به ما اطمينان بيشترى نسبت به روايتهاى مؤلفان كتب رسم مىدهد ، به اضافه مثالهاى جديدى كه از اين مصاحف به دست مىآيد و در استوارى پايه‌هاى فهم درست و روشن پديده‌هاى متعدد رسم كمك مىكند .\r\nپيش از آنكه به توصيف مصاحفى كه از آنها اطلاع يافته‌ايم بپردازيم ، روايات علما را درباره سرنوشت مصحفهاى اصلى عثمانى ياد آور مىشويم و اينكه آيا احتمال دارد كه چيزى از آن تاكنون باقى مانده باشد ؟ اين يك مسأله مهم تاريخى است كه در اينجا نمىتوانيم تمام جوانب آن را بررسى كنيم و در اينجا فقط اشاره مىكنيم كه دانشمندان از همان آغاز روايت كرده‌اند كه اين مصاحف از ميان رفته است ، و شك نيست كسانى كه اين مطلب را گفته‌اند ، به مقدار آگاهى خود سخن گفته‌اند و اين مانع از آن نيست كه مصاحف عثمانى چند قرن بعد از آن هم موجود باشند . مثلا مالك بن انس ( متوفى 179 ه ) را مىبينيم در حالى كه از ابن وهب درباره مصحف عثمان مىپرسد و او مىگويد كه از ميان رفته است ، « 1 » در عين حال يك مصحف قديمى نشان مىدهد كه گويا جدّ او همزمان با كتابت مصاحف عثمانى آن را نوشته است ، « 2 » و ابو عبيد روايت مىكند كه مالك بن انس\r\n\r\n\r\n","description":"","footnote":"\r\nداده شده است ولى متأسفانه بيشتر تأليفات علوم قرآنى مخصوصا قسمت قرائتها و رسم همچنان به صورت خطى است و در انتظار كسى است كه غبار را از آنها بزدايد و بار ديگر نور ببينند و كمكى براى پژوهشگران در اين ميراث باشند .\r\n( 1 ) ابن ابى داود ، ص 35 و زركشى ، ج 1 ، ص 222 .\r\n( 2 ) دانى : المقنع ، ص 112 و الحكم ، ص 17 و قرطبى ، ج 1 ، ص 63 .\r\n","page_name":" 171 ","page_number":171},
  {"content":"\r\n\r\nمصحف عثمان را كه از خزاين بعضى از حاكمان بيرون آمده بود مشاهده كرده و اثر خون عثمان را نيز در آن ديده است ، « 1 » و دانى ( متوفى 444 ه ) اشاره مىكند كه بعضى از حروف را در مصاحف قديمى بررسى كرده است و مثلا مىگويد : مصحف جامع كهنه‌اى را ديده است كه در اوّل خلافت هشام بن عبد الملك در سال صد و ده نوشته شده و تاريخ آن در آخر مصحف آمده است . « 2 » . همچنين ابن كثير « 3 » ( متوفى 774 ه ) و ابن الجزرى « 4 » ( متوفى 833 ه ) روايت كرده‌اند كه آنها بعضى از مصاحف قديمى را در جامع دمشق و مصر ديده‌اند كه بر پوست نازك نوشته شده بود .\r\nاين روايتها اشاره مىكنند به اينكه احتمال دارد مصاحف اصلى عثمانى روزگار درازى در مساجد جامع موجود بوده است ، بخصوص اگر به ياد بياوريم كه اين مصاحف تا چه حد مورد احترام بوده است . آنها مصاحف مادر بودند كه مردم شهرها مصاحف خود را از روى آنها نوشته‌اند و اين پس از اجماع امت اسلامى بر بىاعتبارى مصاحف ديگر در خلافت عثمان بوده است .\r\nملاحظه مىشود كه پيشوايان روايات رسم در موارد بسيارى مىگويند كه كلمه معينى را در مصحف امام يعنى همان مصحف عثمان ديده‌اند ، مانند رواياتى كه از ابو عبيد « 5 » و عاصم حجدرى « 6 » و يحيى بن حارث « 7 » و ابو حاتم « 8 » نقل شده است . و شايد كلمهء مصحف امام شامل تمام مصحفهايى مىشد كه به دستور عثمان نوشته شد و در شهرى از شهرها قرار گرفت و منظور مصحف مدينه يا مصحف خصوصى عثمان نيست ، و اى بسا شامل مصحفهاى بزرگ ديگرى هم باشد كه در مساجد جامع براى قرائت يا نسخه بردارى از\r\n\r\n\r\n","description":"","footnote":"\r\n( 1 ) بنگريد به : دانى : المقنع ، ص 15 و علم الدين سخاوى : الوسيله ، برگ 13 ب و ابن الجزرى : النشر ، ج 2 ، ص 150 و شاطبى در « العقيله » به دو روايت مالك و ابو عبيد و اختلاف آنها اشاره كرده است ( بنگريد به : ابن القاصح ، ص 17 ) .\r\n( 2 ) المحكم ، ص 87 .\r\n( 3 ) فضائل القرآن ، ص 49 .\r\n( 4 ) النشر ، ج 1 ، ص 455 .\r\n( 5 ) بنگريد به : المقنع ، ص 15 و 35 و 38 و 53 و موارد ديگر .\r\n( 6 ) بنگريد به : همان مصدر ، ص 34 و 40 و 41 و 45 و 48 و موارد ديگر .\r\n( 7 ) همان مصدر ، ص 90 .\r\n( 8 ) همان مصدر ، ص 92 .\r\n","page_name":" 172 ","page_number":172},
  {"content":"\r\n\r\nروى آن قرار داده مىشد و اينها از روى مصاحف اصلى عثمانى استنساخ شده بودند و شايد اين سخن ، مطلبى را كه در آخر بعضى از مصاحف نوشته مىشد توجيه كند و آن اينكه مىنوشتند اين مصحف به خط عثمان است و منظور اين بوده كه مصحف مزبور مطابق با هجايى نوشته شده كه مصاحف عثمانى بر آن هجاء بوده‌اند .\r\nاكنون در كتابخانه‌هاى عالم مجموعه بزرگى از مصاحف قديمى و يا قطعه‌هايى از آن موجود است كه بر پوست نازك و با خط كوفى و خالى از هر گونه نقطه گذارى و اعراب و بسيارى از چيزهايى كه به مصاحف افزوده‌اند مانند اسماء سوره‌ها و عدد آيات و غير آنها نوشته شده است به گونه‌اى كه به صورت مصاحف اولى نزديكتر است . « 1 »\r\nهمان پرسش قديمى ، يك بار ديگر در عصر ما مطرح مىشود و آن اينكه آيا ممكن است يكى از اين مصاحف قديمى كه باقى مانده نسخه‌اى از مصاحف اصلى عثمانى باشد ؟\r\nبسيارى از پژوهشگران اين احتمال را بعيد مىشمارند ، زيرا امروز نمىتوان بر مصحف كاملى دست يافت كه در قرن اوّل يا دوم نوشته شده باشد و تاريخ نسخه بردارى و يا نام ناسخ در آن باشد ، « 2 » همچنين آنها غالبا از تمام علامتهايى كه در وقت متأخر بر آن اضافه شده باشد ، خالى نيستند ، به اضافه اينكه چنين كارى به دليلهاى تاريخى و مادى روشن و قوى احتياج دارد و بررسى همه جانبه‌اى را طلب مىكند و تاكنون چنين فرصتى براى پژوهشگران به دست نيامده است . « 3 »\r\nدرباره اين مصاحف نظر هر چه باشد بدون شك آنها قديمى هستند و به قرون اوليه هجرى بر مىگردند ، بلكه حتى مربوط به قرن اوّل هستند ، بخصوص وقتى مىبينيم كه در آنها اثرى از اصلاحاتى كه در نيمه دوم قرن اوّل هجرى به خط عربى اضافه شد ، وجود ندارد ، مگر بعضى از علامتهاى نادرى كه احيانا ديده مىشود و به همين سبب آنها به دوره‌اى كه مصاحف عثمانى موجود بوده مربوط مىشوند و شايد از روى آنها و يا از\r\n\r\n\r\n","description":"","footnote":"\r\n( 1 ) بنگريد به : گلدزيهر ، ص 298 و محمد طاهر الكردى : تاريخ القرآن ، ص 119 و 120 و ناصر النقشبندى : المصاحف الكريمة فى صدر الاسلام مقاله‌اى در مجله سوم ، مجلد 12 ، سال 1956 ، ج 1 و 2 ، ص 35 و دكتر سعاد ماهر : مشهد الامام على فى النجف ، قاهره ، دار المعارف 1388 ه ص 116 به بعد .\r\n( 2 ) بنگريد به : ناصر النقشبندى : المصاحف الكريمة ، ص 34 .\r\n( 3 ) بنگريد به : دكتر صبحى صالح ، ص 87 و دكتر جواد على : السيرة ، ص 13 و دكتر محمد عبد العزيز مرزوق ، ص 24 .\r\n","page_name":" 173 ","page_number":173},
  {"content":"\r\n\r\nروى مصحفى كه از آنها استنساخ شده ، نوشته شده‌اند و لذا اين مصحفها بهترين نمونه از واقعيت رسمى هستند كه مصاحف عثمانى بر اساس آن نوشته شده است .\r\nكتابخانه‌هاى ميراث اسلامى در مصر بهترين مجموعه‌ها را از اين مصاحف قديمى دارند . « 1 » همچنين گفته مىشود كه يكى از اين مصاحف قديمى تا جنگ جهانى اوّل ( 1914 - 1918 م ) در مدينه در حرم نبوى شريف نگهدارى مىشد كه عثمانيها همزمان با عقب نشينى خود از حجاز آن را به آستانه منتقل كردند ، و گفته شده كه اين مصحف به آلمان منتقل شد . « 2 »\r\nو از جمله آنها مصحفى است كه در شهر تاشكند مركز تركمنستان نگهدارى مىشود و در آغاز همين قرن جمعيت آثار قديمى روسيه پنجاه نسخه از آن چاپ كرد « 3 » با اين وجود ، پژوهشها دربارهء اين مصاحف قديمى و تعداد آنها ، اندك است .\r\nاين امكان به من دست داد كه بعضى از مصاحف قديمى را كه در دار الكتب المصريه نگهدارى مىشود ، قرائت كنم « 4 » كه بعضى از آنها نقطه و اعراب داشت ، و به زودى در فصل\r\n\r\n\r\n","description":"","footnote":"\r\n( 1 ) . 57 .  A 660 tt p  . 1\r\n( 2 ) بنگريد به : محمد طاهر الكردى : تاريخ القرآن ، ص 120 و 430 .  . M . Hamidull ah p \r\n( 3 ) . اين مصحف در مسجد جامع خواجه عبيد اللّه احرار بود . حاكم تركمنستان آن را خريدارى كرد و به پطرزبورك منتقل نمود و در كتابخانه سلطنتى قرار گرفت و در آنجا به نام مصحف سمرقند معروف بود و شايع شد كه اين مصحف همان مصحف امام است كه عثمان بن عفان بر روى آن كشته شده است . مردم در روزهاى معين اين مصحف را زيارت مىكردند تا اينكه جمعيت آثار قديمى روسيه ، آن را به دست عكاس روسى « بساريكس » منتشر كرد و از آن تعداد پنجاه نسخه به چاپ رسيد و اين مصحف تا انقلاب بلشويكى در كتابخانه سلطنتى بود و در اوايل سال 1918 م طى مراسم مهمى و تحت حفاظت نظامى به اداره‌اى كه از شخصيتهاى بارز اسلامى تشكيل شده بود و « نظارت دينى » نام داشت انتقال يافت و اين به سبب جلب رضايت و كمك مسلمانان بود و پنج سال در آنجا مانده و در اواسط سال 1923 م به تركمنستان منتقل شد و مدتى در سمرقند ماند و اكنون اين مصحف در تاشكند نگهدارى مىشود ( بنگريد به : دكتر عبد الفتاح شلبى : ( الاماله ، ص 205 ) .\r\n( 4 ) تلاش براى اطلاع از مصاحف كريمه خطى و بخصوص قديمى آنها در نهايت دشوارى است و نمىتوان ميان بلند پروازىهاى مربوط به دستيابى به اين مصاحف و ميان تنگ نظرى كسانى كه اين مصحفها را نگهدارى مىكنند جمع كرد . آنها اجازه نمىدهند دست كسى حتى اگر يك پژوهشگر مسلمان باشد به آنها برسد . و لذا اين بحث از مطالبى محروم شد كه اگر مىتوانستم مصحف جليل القدرى را كه منسوب به عثمان است و در جامع حسين در قاهره نگهدارى مىشود ، قرائت كنم ، به دست مىآمد . حتى پيام دانشكده دار العلوم هم كارى از پيش نبرد و اين به خاطر مسئوليت حفظ مصحف بود ( درباره تاريخ اين مصحف بنگريد به : شيخ محمد بخيت المطيعى ، ص 32 و دكتر سعاد ماهر : مخلفات الرسول فى المسجد الحسينى قاهره ،\r\n","page_name":" 174 ","page_number":174},
  {"content":"\r\n\r\nمربوط به تكميل رسم عثمانى به آنها اشاره خواهيم كرد و بعضى ديگر از نقطه و اعراب به طور كلى و از علامتهايى كه در دوره‌هاى متأخر بر مصاحف وارد كرده‌اند به طور خصوص ، خالى بود و با خط كوفى قديم و با حروف بسيار درشت بر پوست نازك نوشته شده بود . اين مصاحف كه ما را در بررسى ويژگيهاى نوشتارى رسم عثمانى كمك مىكند ، عبارتند از :\r\nاوّل : مصحف كريم كه از جامع عمرو بن عاص فسطاط به قاهره آورده شد و بر پوست نازكى با خط كوفى درشت نوشته شده و در جاهاى زيادى نقصهايى دارد و در سال 1346 ه / 1830 م با كاغذ تكميل شده به طورى كه در آخر مصحف نوشته‌اند و ابعاد آن تقريبا 60 * 54 سانتيمتر است و برگهاى آن اندكى از پانصد و شصت برگ بيشتر است و غالبا هر صفحه‌اى دوازده سطر است و از اعراب و نقطه خالى است مگر از يك ويژگى كه در بعضى از كلمات وجود دارد و به آن اشاره خواهيم كرد ، و گاهى ميان سوره‌ها آراستگى و زينتى ديده مىشود كه نام سوره و عدد آيات آن را در بر گرفته است به طورى كه در اوّل سوره نساء و يونس و هود و يوسف مىبينيم ، و گاهى هم سطر زينتى چيزى را در بر نگرفته است به طورى كه در اوّل سوره نحل و عنكبوت و سجده و احزاب آمده و در موارد ديگر ، ميان دو سوره چيزى جز يك جاى خالى كه به مساحت دو سطر است ديده نمىشود به طورى كه در اوّل سوره انبياء و مؤمنون و نور آمده و در بعضى از صفحات اشاره‌هايى به عشرها و خمس‌ها شده است همچنين در جاهاى متعددى در آخر آيات خطوطى روى هم ديده مىشود . « 1 »\r\nشايد بعضى از اين اضافات در دوره‌هاى بعدى بر آن افزوده شده است و اين مصحف در وضع كنونى آن آثار قدمت دارد چون در بسيارى از برگها خط مكتوب از بين رفته است و اطراف بعضى از اوراق خورده شده و در عين حال اين مصحف گنجينه عظيمى است كه\r\n\r\n\r\n","description":"","footnote":"\r\nوزارة الاوقاف المصرية 1965 ، ص 131 به بعد ) مسئولان مصحفهاى خطى در دار الكتب المصريه با بزرگوارى اين فرصت را به من دادند كه چند روزى بعضى از مصاحف موجود در آنجا را قرائت كنم .\r\n( 1 ) به نظر مىرسد كه دكتر ابراهيم جمعه اين مصحف را نديده است چون در كتاب : دراسة فى تطور الكتابات الكوفية ، ص 70 گفته است : « اين مصحف خالى از اعراب و نقطه و اسماء سوره‌ها و عدد آيات است » .\r\n","page_name":" 175 ","page_number":175},
  {"content":"\r\n\r\nاز حوادثى كه براى مصحفهاى قديمى ديگر پيش آمده و آنها را دستخوش تلف و نابودى كرده در امان مانده است . « 1 »\r\nدوم : يكى از نسخه‌هايى كه از روى مصحف تاشكند كه پيشتر به آن اشاره كرديم ، عكس بردارى شده است و هم اينك در دار الكتب المصريه نگهدارى مىشود « 2 » و به اين نسخه با فرض اينكه با اصل محفوظ در تاشكند مطابق است ، استناد خواهيم كرد . اين مصحف با خط كوفى درشت نوشته شده و به نظر مىرسد كه در مقايسه با مصحف جامع عمرو بن عاص ، تنظيم و دقت آن كمتر است . و شايد اين خود دليلى باشد بر اينكه اين مصحف به دوره‌اى قديمىتر از دوره مصحف جامع عمر و عاص مربوط است . مصحف تاشكند سقط زيادى دارد و در موارد بسيارى ناقص است كه ميان يك برگ تا چند برگ دور مىزند و از صفحات باقيمانده هم گاهى اطراف آن تلف شده است . ابعاد اين مصحف 70  X  50 سانتيمتر است و برگهاى موجود آن 253 برگ است كه هر دو طرف آن نوشته شده ، و هر صفحه‌اى غالبا دوازده خط است و به طور كلى از هر چيزى خالى است مگر از آراستگيهايى كه در بعضى مواقع ديده مىشود . ميان دو سوره جاى خالى به مقدار يك خط وجود دارد و در بعضى از سوره‌ها يك سطر زينتى ديده مىشود بدون اينكه نام سوره و يا تعداد آيات آن ذكر شود و در بعضى از صفحات با يك مربع كه با رنگهايى رنگ شده اشاراتى به جزءها دارد و در رؤوس بعضى از آيات تعدادى خط است كه به پايان آيه اشاره مىكند و به طور كلى به نظر مىرسد كه مصحف جامع عمرو عاص از لحاظ آراستگيها و انتظام خط ، از اين مصحف نظم و نسق بيشترى دارد .\r\nبا اينكه به طور كامل قبول دارم كه قرائت تعداد بيشترى از مصاحف خطى قديمى ، فوايد بيشترى را به اين بحث ارزانى مىدارد ، ولى آنچه بر شمرديم همه مصحفهاى خطى قديمى بود كه قرائت آنها براى من امكان داشت « 3 » و در عين حال همين قرائت محدود ، در\r\n\r\n\r\n","description":"","footnote":"\r\n( 1 ) اين مصحف در دار الكتب المصرية با شماره 1391 مصاحف محفوظ است .\r\n( 2 ) با شماره ( 204 مصاحف ) .\r\n( 3 ) در كنار اينها به هشت لوح دست پيدا كردم كه هر لوحى دو صفحه داشت و از يك مصحف قديمى بود كه در حرم امام على عليه السّلام در نجف نگهدارى مىشود ، ولى به نظر مىرسد كه آن به دوره‌اى متأخر از دوره مصحف تاشكند و مصحف جامع عمر\r\n","page_name":" 176 ","page_number":176},
  {"content":"\r\n\r\nجهت يافتن پاسخ بسيارى از پرسشهايى كه پيرامون پديده‌هاى رسم وجود داشت ، به من يارى كرد . پاسخهائى كه از ويژگىهاى موجود در اين مصاحف به دست آمد و رواياتى را كه درباره ظواهر رسم مصحف وارد شده ، تأييد مىكند . « 1 »\r\n\r\n\r\n","description":"","footnote":"\r\nو عاص مربوط است . مصحف نجف بر پوست نازك و به خط كوفى و با مركب سياه نوشته شده و در آن نقطه گذارى اعراب كه به ابو الاسود دئلى نسبت داده مىشود وجود دارد و اوراق آن 309 ورق و ابعاد آن 19  X  5 / 12 سانتى متر است و در برگ آخر آن با خطى غير از خط اصلى مصحف نوشته شده كه اين مصحف به خط امام على عليه السّلام است در سال 40 ه نوشته شده . اثبات صحت مطلب اخير احتياج به دليلهاى صحيح و درستى دارد و بعيد نيست كه اين جمله ساختگى باشد ( بنگريد به : ابراهيم جمعه : دراسة فى تطور الكتابات الكوفية ، ص 71 و در عين حال اين مصحف با وضعى كه دارد ، به دوره متقدمى متعلق است .\r\n( 1 ) در ايران مثالهايى كه مصاحف در رسم آن اتفاق دارند ، ما به رسم مصحفى كه در سال 1342 ه در مصر چاپ شده است تكيه خواهيم كرد ، زيرا هيأتى كه بر رسم و طبع آن اشراف داشتند ، تصريح كرده‌اند كه اين مصحف بر حسب روايت خراز در قصيده ( مورد الظمآن ) و بر حسب تقرير شارح آن ابن عاشر انصارى ، از روى مصحف عثمانى است . همان گونه كه در پايان مصحف و در شناسنامه آن آمده است .\r\n","page_name":" 177 ","page_number":177},
  {"content":"\r\n\r\n\r\nمبحث دوم موضع دانشمندان پيشين درباره ويژگيهاى رسم عثمانى\r\nتلاشهاى گسترده‌اى كه به عمل آمده و در بحث گذشته مهمترين آنها را ارائه كرديم ، موجب شگفتى فراوان است ، زيرا اين تلاشها هم بسيار بوده و هم در طول قرنها انجام گرفته است . همچنين اين تلاشها احترام و تحسين ما را نسبت به دانشمندانى كه تفصيل اين موضوع را با دقت و امانت در اختيار ما گذاشته‌اند ، بر مىانگيزد . آنها سعى كرده‌اند تا تفسير درست ويژگيهاى رسم عثمانى را ( البته با تفاوتهايى كه ميان آنها وجود دارد ) به دست بدهند . دانشمندان رسم و قرائات در درجه نخست و دانشمندان علوم عربى در درجه بعدى موضعگيريها و سخنانى در اين زمينه دارند كه بعضى از آن سخنان به التزام به رسم عثمانى در كتابت مصاحف مربوط مىشود و بعضى ديگر در مورد بررسى ويژگيهاى رسم عثمانى و ارائه تفسير و توجيه آنهاست و ضرورى است كه پيش از بررسى ويژگيهاى رسم عثمانى كه در پرتو بحثهاى جديد انجام خواهد گرفت ، مختصرى درباره موضع دانشمندان پيشين راجع به اين دو مسأله صحبت كنيم تا مطالبى كه در تفسير و توجيه ويژگيهاى رسم عثمانى بعدها خواهيم گفت . مبتنى بر آراء پيشوايان فن گردد و با ترجيح و تصحيح بعضى از آنها و\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nيا ارائه نظريه جديدى همراه باشد كه در كنار نظريه‌هاى آنان قرار بگيرد .\r\n\r\nاول : موضع آنها در التزام به رسم عثمانى در كتابت مصحف\r\nاصحاب پيامبر صلّى اللّه عليه و آله و سلم مصاحف را مطابق با قواعد هجاء و اصول رسمى كه در زمان آنها متعارف بود نوشته‌اند و در آن زمان هماهنگ كردن قاعده و اطراد آن حتمى و لازم نبود و واقعيت كتابت عربى همين بود و مردم در سالهاى اوليه اسلام در نگارشهاى خود همين قواعد را به كار مىبردند و سرمشق آنها رسم مصحف عثمانى بود و اكثر صحابه و كسانى از تابعين كه با آنها موافق بودند و تابعين تابعين ، در تمام نگارشهاى خود ، مطابق رسم عثمانى عمل مىكردند هر چند كه آن نوشته ، قرآن يا حديث نباشد و اين امر در يك مدت طولانى ادامه داشت « 1 » تا اينكه دانشمندان دو شهر ( كوفه و بصره ) ظاهر شدند و براى اين فن ضابطه‌ها و رابطه‌هايى تأسيس كردند كه مبتنى بر قياسهاى نحوى و اصول صرفى آنان بود و اين به خاطر نياز مردم به يك نظام در كتابت بود كه قواعد آن هماهنگ و يادگيرى آن آسان باشد « 2 » و از همين جا و با انتشار استعمال قواعدى كه آنها براى كتابت وضع كردند عنوانهايى مانند قواعد هجاء يا املاء يا علم خط قياسى و يا علم خط اصطلاحى به وجود آمد و مردم در نوشته‌هاى خود از استعمال هجاى قديمى كلمات دورى كردند ولى نويسندگان مصاحف صورتهاى جديد كلمات را در كتابت مصحف به كار نبردند و بر صورتهايى كه در مصاحف عثمانى اصلى بود محافظت كردند و لذا دانشمندان ميان دو روش و بلكه سه روش در كتابت تمايز قائل شدند . ابن درستويه در مقدمه كتاب « الكتاب » « 3 » مىگويد : « كتاب خدا را ديديم كه هجاى آن قابل مقايسه نيست و نمىتوان با خط آن مخالفت كرد و بايد آنچه كه در مصحف آمده پذيرفت و نيز علم عروض را ديديم كه عبارت است از شمارش الفاظى كه ساكن و يا متحرك هستند و غلطى در آن راه ندارد و\r\n\r\n\r\n","description":"","footnote":"\r\n( 1 ) ابن قتيبه در ( ادب الكاتب ، ص 253 ) هنگامى كه در مورد رسم الف به صورت واو در كلمه‌هاى ( الصلاة و الزكوة و الحيوة ) بحث مىكند مىگويد : « اگر نبود كه مردم به اين سه حرف عادت كرده‌اند و نمىتوان با آنها مخالفت نمود ، بهترين چيز نزد من اين بود كه همه اينها با الف نوشته شود . »\r\n( 2 ) بنگريد به : نصر الهورينى ، ص 26 و نيز : ابن فارس ، ص 11 .\r\n( 3 ) ص 5 .\r\n","page_name":" 179 ","page_number":179},
  {"content":"\r\n\r\nميان مردم اختلافى در آن نيست و لذا در اين كتاب خود متعرض اين دو روش نشديم » و بر طبق همين مبنا ابو حيان گفته است : « 1 » « در نگارش سه اصطلاح وجود دارد : اصطلاح عروض ، اصطلاح كتابت مصحف و اصطلاح كتابت به سبكى غير از اين دو سبك . »\r\nبه نظر مىرسد كه در همان اوايل كار تلاشهايى صورت گرفته تا صورتهاى بعضى از كلماتى كه ميان نويسندگان معمول بوده ، وارد در مصحف گردد . و لذا دانى نقل مىكند كه به مالك امام مدينه ( متوفى 179 ه ) گفته شد كه : « نظر تو درباره كسى كه مىخواهد امروز مصحفى را بنويسد چيست ؟ آيا او مطابق با هجايى كه مرد امروز ساخته‌اند بنويسد ؟ او گفت : اين را جايز نمىدانم بلكه بايد مطابق با نويسندگان عهد نخست بنويسد » « 2 » و نيز روايت شده كه از او درباره حروفى مانند واو و الف پرسيده شد كه آيا مىتوان آنها را در مصحف تغيير داد ؟ گفت : نه . « 3 » دانى در دنباله اين مطلب مىافزايد كه منظور او واو و الف زايده است كه در رسم وجود دارند ولى در تلفظ خوانده نمىشوند .\r\nدانشمندان در آنچه كه مالك گفته است اتفاق نظر دارند . « 4 » دانى پس از نقل عقيده مالك مىگويد : « در ميان دانشمندان امت كسى مخالف او نيست . « 5 » حتى امام احمد بن حنبل ( 146 - 241 ه ) گفته است : مخالفت با مصحف امام حتى در يك واو و يا و الف و مانند آنها حرام است و ابو بكر احمد بن حسين بيهقى ( متوفى 458 ه ) در شعب الايمان گفته است : كسى كه مصحفى را مىنويسد سزاوار است كه بر هجايى كه مصحف را با آن نوشته‌اند محافظت كند و با پيشينيان مخالفت ننمايد و چيزى را از آن تغيير ندهد چون آنها در مقايسه با ما ، علم افزونتر و قلب و زبان صادق‌تر و امانتدارى بيشترى داشتند . بنابراين نبايد بر خود اين گمان را ببريم كه اشتباهات آنها را تصحيح مىكنيم . « 6 » و لبيب گفته است : « 7 »\r\n\r\n\r\n","description":"","footnote":"\r\n( 1 ) سيوطى : همع الهوامع ، ج 2 ، ص 243 و بنگريد به : زركشى ، ج 1 ، ص 376 .\r\n( 2 ) دانى : المقنع ، ص 10 - 9 .\r\n( 3 ) همان مصدر ، ص 28 . و بنگريد به : قسطلانى ، ج 1 ، ص 279 .\r\n( 4 ) جعبرى در شرح عقليه گفته است : اين مذهب ائمه چهار گانه است ( بنگريد به : احمد بن مبارك : الابريز ، ط 1 ، مطبعه ازهريه مصر 1306 ه ص 146 .\r\n( 5 ) دانى : المقنع ، ص 10 و بنگريد به : سيوطى : الاتقان ، ج 4 ، ص 146 .\r\n( 6 ) سيوطى : الاتقان ، ج 4 ، ص 146 و بنگريد به : قسطلانى ، ج 1 ، ص 279 و مهدوى ، ص 75 .\r\n( 7 ) بنگريد به : الدرة العقليه ، برگ 30 ب .\r\n","page_name":" 180 ","page_number":180},
  {"content":"\r\n\r\nكارى را كه يكى از اصحاب انجام داده بر ماست كه آن را اخذ كنيم و به فعل او اقتدا نماييم و از امر او پيروى كنيم در حالى كه وقتى كاتبان مصاحف آنها را مىنوشتند دوازده هزار نفر از اصحاب بر آنها نظارت داشتند . زمخشرى ( متوفى 538 ه ) در مورد رسم لام جرّ به صورت جداگانه در آيه :  وَ قالُوا ما لِهذَا الرَّسُولِ يَأْكُلُ الطَّعامَ  ( فرقان / 7 ) مىگويد : « 1 » لام در مصحف جدا از ( هذا ) نوشته شده و اين خارج از قاعده عربى است ولى خط مصحف سنت است و تغيير داده نمىشود . « 2 »\r\nسلطان العلماء عزّ بن عبد السلام ( متوفى 660 ه ) در ميان علماى گذشته ، « 3 » در اين عقيده متفرّد است كه كتابت مصحف مطابق با هجاى متعارف در ميان مردم جايز است بلكه او اين كار را واجب مىداند تا از سوى جاهلان تغييرى در قرآن داده نشود . زركشى اين عقيده او را در كتاب « البرهان » آورده و مىگويد : « شيخ عز الدين بن عبد السلام گفته است : كتابت مصحف در حال كنونى مطابق با رسم اوليه كه پيشوايان فن گفته‌اند ، جايز نيست و اين بدان جهت است كه قرآن دچار تغيير از سوى جاهلان نباشد » زركشى سخن خود را چنين دنبال مىكند : « ولى نمىتوان به اين سخن عمل كرد ، زيرا به متروك شدن علم منجر مىشود . و چيزى كه پيشينيان پايه‌هاى آن را محكم كرده‌اند نبايد به خاطر مراعات چهل جاهلان ترك شود و زمين از كسى كه قائم به حجت الهى باشد خالى نيست .\r\nعقيده عز الدين بد فهميده شده است و بعضى از پژوهشگران ميان سخن او و دنباله‌اى كه زركشى براى آن دارد خلط كرده‌اند « 4 » و توجه نكرده‌اند كه ميان اين دو سخن تناقض\r\n\r\n\r\n","description":"","footnote":"\r\n( 1 ) كشاف ، ج 3 ، ص 209 و بنگريد به : سيوطى : همع الهوامع ، ج 2 ، ص 243 و رسالة فى الخط از او ، ص 56 و اتمام الدرايه از او ص ، 132 .\r\n( 2 ) صاحب كتاب : الهجاء ( لوح 2 به بعد ) اقوالى از كسايى و زمخشرى و ابن درستويه و ابوبكر بن مهران در وجوب التزام به رسم عثمانى در كتابت مصحف نقل كرده است . و نيز بنگريد به : زرقانى ، ج 1 ، ص 370 .\r\n( 3 ) قاضى ابو بكر باقلانى از پيش كتابت مصحف را با املايى كه در غير مصاحف استعمال مىشود جايز دانسته است ، زيرا به نظر او روايتى وارد نشده كه امت بايد از رسم معينى تبعيت كنند . او مىگويد : « خلاصه اينكه كسى كه ادعا مىكند كه رسم معينى براى مردم واجب است ، او بايد بر اين ادعاى خود حجتى بياورد و او چنين حجتى را ندارد » بنگريد به : احمد بن مبارك ، ص 55 و زرقانى ، ج 1 ، ص 374 - 373 .\r\n( 4 ) از جمله آنهاست شيخ زرقانى ( بنگريد به : ج 1 ، ص 378 ) او هم سخن عز الدين و هم سخن زركشى را به يك منوال آورده كه معلوم نمىشود آيا آنها دو قول هستند يا نه ؟ و از جمله آنهاست صبحى صالح ( ص 280 ) او عقيده عز الدين را بدين گونه\r\n","page_name":" 181 ","page_number":181},
  {"content":"\r\n\r\nآشكارى وجود دارد . دمياطى در كتاب « الاتحاف » ( ص 9 ) آنچه را كه ما از زركشى نقل كرديم آورده و پس از نقل عقيده عز الدين گفته است : « اين سخن همان گونه كه بعضيها گفته‌اند به طور عموم قابل قبول نيست . » دمياطى در اين اظهار نظر در واقع تصريح مىكند كه آنچه در « البرهان » آمده دو قول است و او هر چند كه به نام زركشى تصريح نمىكند ولى از عبارت او ( بعضيها گفته‌اند ) يقين حاصل مىشود كه عقيده عز الدين همان است كه ما گفتيم و مطلبى كه پس از آن آمده سخن زركشى است و تنها به اين صورت است كه معناى اين متن جور در مىآيد . و براى عز الدين داشتن چنين عقيده‌اى بعيد نيست ، زيرا كه نظريه « مصالح » نيز از اوست . طبق اين نظريه « شريعت همگى بر اساس مصلحتهاست ، يا مفاسدى را دفع مىكند و يا مصالحى را جلب مىكند » . « 1 » اجتهاد عزالدين او را به اين پندار واداشته كه در عقيده او آسان گيرى و مصلحتى براى مردم است ولى به نظر مىرسد كه او از اين نكته غفلت كرده است كه رسم عثمانى چه نقش مهمى در تصحيح قرائات دارد علاوه بر اينكه اين رسم اثرى باز مانده از اصحاب بزرگوارى است كه آنها نخستين كسانى بودند كه قرآن را دريافت نمودند و آن را از پيامبر شنيدند و آنها نخستين كسانى بودند كه قرآن را در مصاحف نوشتند و اين كار به صورت اتفاقى و تصادفى نبود بلكه به خاطر حقيقتى بود كه پيش آنها بود . « 2 » و به زودى صدق اين مقوله در صفحات آينده روشن خواهد شد ان\r\n\r\n\r\n","description":"","footnote":"\r\nنقل كرده : « اكنون كتابت مصحف با رسم اوليه كه پيشوايان فن گفته‌اند ، جايز نيست تا به متروك شدن علم منجر نشود و چيزى كه پيشينيان پايه‌هاى آن را محكم كرده‌اند ، نبايد به خاطر جهل جاهلان ترك شود و زمين از كسى كه قائم به حجت الهى باشد خالى نيست » سپس به موضعى كه ما عقيده عز الدين را از « البرهان » نقل كرديم اشاره مىكند . روشن است كه دكتر صبحى صالح ميان سخن عزالدين و تعليقه زركشى بر آن را خلط كرده است و به نظر مىرسد چيزى كه او را وادار به اين كرده انتقال نظر اوست از كلمه ( لئلّا ) كه در هر دو قول آمده است . و او قسمتى از قول عزالدين را فراموش كرده و قسمتى از سخن زركشى را كه در تعقيب سخن عزالدين آمده است به سخن او ملحق نموده است و اين امر باعث بروز تناقض شده و او بناچار براى آن تحليلى درست كرده كه اگر اين خلط مبحث نبود جايى براى آن نبود . ضمنا دكتر عبد الحى فرماوى ( ص 280 ) از او دفاع كرده و اصرار نموده كه سخن زركشى جزئى از عقيده عزالدين است ديگر ملاحظه اضطراب و خلط موجود را نكرده است . شايد در آينده عقيده عز الدين در يكى از كتابهاى او - ان شاء اللّه - روشن شود و هر گونه مجالى را براى گفتگو و تكليف در تأويل از بين ببرد .\r\n( 1 ) عزالدين : قواعد الاحكام فى مصالح الانام ، قاهره ، مكتبة الكليات الازهريه 1968 ، ج 1 ، ص 11 .\r\n( 2 ) بنگريد به : قسطلانى ، ج 1 ، ص 285 .\r\n","page_name":" 182 ","page_number":182},
  {"content":"\r\n\r\nشاء اللّه .\r\nاز آنجا كه بعضى از علما از درك سبب اينكه چرا بعضى از كلمات در رسم عثمانى به صورتى وارد شده كه با تلفظ آن از لحاظ كمى و يا زيادت يك حرف مخالفت دارد ، عاجز شده‌اند ، از اين رو معتقد شده‌اند كه رسم مصحف و چگونگى صورتهاى كلمات همه توقيفى است و از جانب شخص پيامبر صلّى اللّه عليه و آله و سلم است . « 1 » اين مذهب را با تمام خصوصياتى كه دارد ، شيخ عبد العزيز دباغ ( 1090 - 1132 ه ) تقويت كرده و شاگرد او احمد بن مبارك ( 1155 - 1090 ) در كتاب « الابريز » سخن او را چنين نقل كرده است : « 2 » « صحابه و غير صحابه در رسم قرآن به اندازه يك جو دخالت نداشتند . اين كار با دستور پيامبر انجام گرفته است و همو بود كه دستور مىداد تا به شكل شناخته شده خود نوشته شود با زيادت الف و يا نقصان آن . و اين به علت اسرارى بود كه عقول به آن راه ندارد . . . و آن سرّى است كه خداوند آن را به كتاب عزيز خود اختصاص داده و كتب آسمانى ديگر آن را ندارند . . . و همچنانكه نظم قرآن معجزه است رسم آن نيز معجزه است . عقول مردم چگونه مىتواند بفهمد كه سرّ افزايش الف در ( مائة ) و نبودن آن در ( فئة ) چيست و يا سرّ افزايش ياء در كلمه ( باييد ) در قول خداوند چيست كه مىفرمايد « و السماء بنينها باييد » يا چگونه راه مىبرد به سرّ افزايش الف در ( سعوا ) در قول خداوند در سوره حج ( 22 / 51 )  وَ الَّذِينَ سَعَوْا فِي آياتِنا مُعاجِزِينَ أُولئِكَ أَصْحابُ الْجَحِيمِ  و نبودن الف در سوره سبأ . . . همه اينها يك سلسله اسرار الهى و اغراض نبوى است و اينكه بر مردم مخفى مانده براى اين است كه آنها اسرار باطنى است و جز با فتح ربانى كشف نمىشود . . . »\r\nبعضى از پژوهشگران در نقطه مقابل قرار گرفته‌اند ، آنها معتقدند كه رسم مصحف توقيفى نيست و آن را اصحاب پيامبر وضع كرده‌اند و از اصطلاحات آنهاست و هرگز از پيامبر نقل نشده كه به صفت و كيفيت خاصّى كلمه را املاء كند اگر چنين چيزى بود ، با تواتر از آن حضرت نقل مىشد و بر كسى پوشيده نمىماند و هيچ حديث صحيحى در اين باره\r\n\r\n\r\n","description":"","footnote":"\r\n( 1 ) احمد بن مبارك الابريز ، ص 55 - 56 و بنگريد به زرقانى ، ص 375 به بعد .\r\n( 2 ) بنگريد به : شيخ محمد بخيت المطيعى ، ص 36 و زرقانى ، ج 1 ، ص 370 به بعد و محمد طاهر الكردى ، تاريخ القرآن ، ص 101 و عبد الوهاب حموده ، ص 100 .\r\n","page_name":" 183 ","page_number":183},
  {"content":"\r\n\r\nاز پيامبر صلّى اللّه عليه و آله و سلم نقل نشده است . « 1 » همچنين واقعيت رسم موجود با شكلهاى متعددى كه در رسم كلمات دارد ، توقيفى بودن رسم را نفى مىكند . « 2 »\r\nبه زودى بررسى ويژگيها و پديده‌هاى رسم عثمانى و تطبيق آن با واقعيت كتابت عربى در آن زمان ، قسمتى از حقيقت مطلب را روشن خواهد كرد به گونه‌اى كه خواهيم توانست با اطمينان به اين مسأله در پاسخ بكوشيم . در اينجا به اين مطلب اشاره مىكنيم كه لازم است فرق ميان اين دو قول به روشنى مشخص شود : يكى قول اكثريت علما امت در مورد وجوب التزام به رسم عثمانى در كتابت مصاحف ، و ديگرى قول به اينكه رسم مصحف توقيفى و از جانب پيامبر صلّى اللّه عليه و آله و سلم است . و چنين به نظر مىرسد كه قول به توقيفى بودن رسم در زمان متأخرى به وجود آمده است و چيزى كه علماى پيشين درباره وجوب التزام به رسم مصحف گفته‌اند ، منظورشان توقيفى بودن نبوده همان گونه كه متاخرين فهميده‌اند .\r\n\r\nدوم : موضع دانشمندان پيشين در تفسير ويژگهاى رسم عثمانى\r\nپيش از اين اشاره كرديم كه قواعد كتابت عربى از وقتى كه در تدوين علوم مورد استعمال مردم شد و در خدمت داد و ستدهاى دولتى و فردى قرار گرفت ، هماهنگى و اتحاد پيدا كرد و دانشمندان علوم عربى سهم بزرگى در آن داشتند . البته آنها در بعضى از صورتهاى هجايى كه در مصاحف وارد شده است درنگ نمودند و لذا يك بار از رسم الخط قياسى سخن گفتند كه قواعد آن را تنظيم كرده بودند ، و يك بار از رسم الخط مصحف سخن گفتند كه هجاى آن مطابق قواعد آنها نبود و كلمات ديگر را نمىتوان با آن قياس كرد ، به همان نحوى كه ابن درستويه گفته است و ما سخن او را پيشتر نقل كرديم . البته قسمت مهم خط مصاحف در نظر آنها با اين قواعد مطابقت داشت ولى گاهى كلماتى بود\r\n\r\n\r\n","description":"","footnote":"\r\n( 1 ) درباره احاديثى كه از پيامبر صلّى اللّه عليه و آله و سلم درباره كتابت نقل شده است ، بنگريد به : محمد طاهر الكردى : تاريخ الخط العربى ، ص 9 و نيز بنگريد به : زبيدى : حكمة الاشراق ، ص 67 .\r\n( 2 ) در ردّ نظريه توقيف ، بنگريد به : محمد طاهر الكردى : تاريخ القرآن ، ص 101 و عبد الوهاب حموده ، ص 100 و دكتر صبحى صالح ، ص 275 به بعد و درباره مذهب باقلانى در اين مورد بنگريد به : احمد بن مبارك : الابريز ، ص 54 و 55 و زرقانى ، ج 1 ، ص 374 - 373 .\r\n","page_name":" 184 ","page_number":184},
  {"content":"\r\n\r\nكه با اين قواعد جور در نمىآيد . « 1 » آنها فراموش كردند كه قواعدى كه علما وضع كرده‌اند در زمانى متأخر از رسم الخط مصحف بوده و نمىتوان آن را معيارى براى ويژگيهاى رسم مصحف قرار داد و علما ظواهر رسم مصحف را اساسى براى ساخت قواعد خود قرار داده‌اند و اين پس از هماهنگ ساختن قواعد متعددى صورت گرفت كه ظواهر نوشتاريهاى مشخصى از آن پيروى مىكرد .\r\nبه هر حال اين ويژگيهاى نوشتارى كه از قواعد جديد هجايى پيروى نمىكند همواره محل بحث و سؤال انگيز بوده است و نظر دانشمندان در توجيه آن متفاوت و حتى گاهى متناقض است تا جايى كه بعضى از آنها اين ويژگيها را به خطاى كاتب نسبت داده‌اند و بعضى به توقيفى بودن آنها معتقد شده‌اند و اينكه آنها داراى اسرار باطنى هستند كه جز با فتح ربانى بر كسى كشف نمىشود . چيزى كه آنها را به اين سخنها وادار كرده ناآگاهى آنها از بعد تاريخى كتابت است . آنها همگى اعتقاد داشته‌اند كه اصل در كتابت موافقت خط با تلفظ است . « 2 » و گفته‌اند كه : اصحاب پيامبر صلّى اللّه عليه و آله و سلم وقتى مصحف را مىنوشتند از اين قواعد خارج شدند . « 3 » در حالى كه آنها هجايى را كه مطابق با قواعد زمان آنها بود به كار بردند قواعدى كه مربوط به دوره‌هاى قبل از نسخه بردارى از مصحف مىباشد .\r\nدر اينجا ممكن است بعضى از جهت گيريهاى علماى پيشين را در مورد ويژگيهاى رسم عثمانى كه خارج از قواعد دانشمندان علوم عربى است و تحليل و توجيه اين ويژگيها ، به دست آورد كه مهمترين آنها عبارتند از :\r\n\r\n\r\n","description":"","footnote":"\r\n( 1 ) بنگريد به : ابن جزرى : النشر ، ج 2 ، ص 128 و قسطلانى ، ج 1 ، ص 285 .\r\n( 2 ) بنگريد به : فصل مقدماتى .\r\n( 3 ) مايه تأسف است كه اين سخن را در عصر حاضر از تريبون « مجمع اللغة العربية فى القاهرة » بشنويم . شيخ ابراهيم حموش ( مجله مجمع ، سال 1955 ، ج 1 ، ص 57 ) در يك سخنرانى كه درباره رسم الخط مصحف در كنفرانس همان مجمع ايراد كرده ، گفته است : « اصل در خط اين است كه تصويرى از حروف هجاى ملفوظ باشد به گونه‌اى كه تلفظ با كتابت مطابقت كند ولى علماى رسم مصحف اين اصل را كوبيده‌اند ! و استثناهاى آنها در حروف بخصوص حرف همزه زياد است و اما رسم مصحف دقت در آن روشن مىكند كه اين رسم در بسيارى از موارد مخالف اصل و حتى مخالف قواعد دانشمندان رسم مىباشد . . . »\r\n","page_name":" 185 ","page_number":185},
  {"content":"\r\n\r\n\r\n1 . تحليل بعضى از ويژگيهاى رسم عثمانى با علتهاى لغوى يا نحوى\r\nدر بررسى مطالب مربوط به رسم عثمانى اين جهت گيرى به واقعيت نزديكتر از بقيه است ، با اينكه اساسى كه اين نظريه بر آن استوار باشد روشن نيست و جنبه تاريخى و عوامل ديگرى كه در پديد آمدن صورت هجايى كلمات مؤثر بوده‌اند ، مورد توجه قرار نگرفته است . بعضى از تأليفات مربوط به رسم را ( بخصوص تأليفات پيشينيان ) مىتوان در همين راستا دانست مانند : ( هجاء مصاحف الامصار ) از مهدوى و ( المنقع ) از دانى و بعضى از شروح ( عقيله ) و ( مورد الظمآن ) و بعضى از كتب لغت كه شامل مطالبى هستند از قبيل :\r\nتحليل رسم الف به صورت ياء با اماله و رسم همزه به صورت يكى از حروف عله سه گانه براى تسهيل يا زيادت اين حروف در مواردى براى فرق گذارى و يا حذف آنها جهت تخفيف و يا تحليل وصل بعضى از كلمات با ادغام يا كتابت تاى تانيث به صورت كشيده در بعضى از كلمات براى مطابقت با تلفظ .\r\nالبته در اينجا براى ما مهم نيست كه اين تحليلها تا چه اندازه درست و مطابق با واقع هستند و ما به زودى آنها را مطرح ساخته و مورد مناقشه قرار خواهيم داد . آنچه فعلا اهميت دارد سالم بودن اين نوع جهت گيرى در بررسى ويژگيهاى نوشتارى بر پايه‌هاى لغت و ربط آن با پديده‌هاى صوتى لغوى است . « 1 » و دانى درباره اين نوع جهت گيرى چنين تعبير كرده است : « 2 » : چيزى از رسم و يا نقطه گذارى در اصطلاح دانشمندان پيشين وجود ندارد مگر اينكه در جهت درست بودن آن تلاش كرده‌اند و براى آن راهى از قياس و لغت در نظر گرفته‌اند و اين به خاطر موقعيت و توانايى آنها در علم و فصاحت است ، حال كسى اين حقيقت را بداند و يا نداند تفاوتى نمىكند چون فضل در دست خداوند است و آن را به هر كس كه بخواهد مىدهد ، و اللّه ذو الفضل العظيم . » دانى مواردى را كه بر خلاف مشهور از قواعد هجاء نوشته شده است ، طبق همين عقيدهء خود چنين توجيه مىكند : « 3 » « علت اينكه اين حروف در رسم مصحف بر خلاف رسم معمول نوشته مىشود ، انتقال از يك وجه\r\n\r\n\r\n","description":"","footnote":"\r\n( 1 ) هر يك از مكى بن ابى طالب و دانى كتابى درباره علتهاى رسم نوشته‌اند كه به دست ما نرسيده است و شايد بهترين نمونه اين جهت گيرى بوده‌اند .\r\n( 2 ) المحكم ، ص 196 .\r\n( 3 ) بنگريد به : المحكم ، ص 186 ، علم الدين سخاوى در الوسيله برگ 61 أ ، همين كلام دانى را نقل كرده است .\r\n","page_name":" 186 ","page_number":186},
  {"content":"\r\n\r\nمعروف شناخته شده‌اى به يك وجه ديگر است كه آن نيز در جواز و استعمال همانند وجه قبلى است و البته وجه بعدى از لحاظ معنا آشكارتر و از لحاظ استعمال بيشتر است » .\r\nاين جهت گيرى در عصرهاى بعدى به صورتهاى مختلفى از طرف بعضى از دانشمندان عنوان شده ، و آنها گفته‌هاى پيشينيان را درباره وجوه مختلف رسم تكرار كرده‌اند و گاهى احتمالات تازه ديگرى بر آن افزوده‌اند ولى اين نظريه‌هاى جزئى هرگز صورت كاملى به خود نگرفته تا به عنوان يك نظريه كلى براى فهم اين مشكل در تمام ابعاد آن مطرح شود .\r\nدر عين حال از ميان آنها مطالبى را كه مىتواند در ساختن يك نظريه درست در تفسير ويژگيهاى رسم يا بعضى از صورتهاى هجايى كمك كند ، مورد توجه قرار خواهيم داد .\r\n\r\n2 . حمل اين ويژگيها بر اشتباه كاتب\r\nدر حالى كه اين عقيده كه اصل در كتابت مطابقت خط با تلفظ است بعضى از دانشمندان را وادار كرده كه درباره حروفى كه در رسم عثمانى بر خلاف رسم شايع آمده ، بحث كنند ( همان گونه كه در جهت گيرى قبلى بود ) ، گروه ديگرى از دانشمندان كوته نظرى كرده‌اند و چاره‌اى براى تفسير و توجيه اين مشكل نيافته‌اند و ديده‌اند كه آسانترين راه براى حل مشكل اين است كه بگويند كاتبها اشتباه كرده‌اند و چنين پنداشته‌اند كه با اين سخن راحت شده‌اند ، ولى ساده لوحانه بودن اين نظريه واضح است و در آينده آن را روشن‌تر خواهيم نمود .\r\nبا اينكه فراء ( متوفى 207 ه ) چندين بار در كتاب ( معانى القرآن ) قرائت مخالف با رسم مصحف را رد كرده و نخواسته با آن مخالفت كند و گفته است كه « پيروى از مصحف اگر وجهى از كلام عرب و قرائت قاريان داشته باشد پيش من محبوبتر از خلاف آن است » « 1 » در عين حال هنگامى كه از زيادت الف پس از لام الف ، در مثل ( لا اذبحنه ) و مانند آن صحبت مىكند كه در بعضى از موارد ، اين زيادت هست و در بعضى از موارد نيست ، مطالبى مىگويد كه بازگشت آن به همين جهت گيرى است . او مىگويد : « آنها نتوانسته‌اند در\r\n\r\n\r\n","description":"","footnote":"\r\n( 1 ) معانى القرآن ، ج 2 ، ص 293 و نيز بنگريد به : ج 2 ، ص 35 و ص 183 و ص 350 و درباره سخن فراء كه در متن اشاره شد بنگريد به : ابن فارس ، ص 11 .\r\n","page_name":" 187 ","page_number":187},
  {"content":"\r\n\r\nكتابت به يك منوال پيش برود . آيا نمىبينى كه آنها مىنويسند :  فَما تُغْنِ النُّذُرُ  ( سوره قمر 54 / 5 ) بدون ياء  وَ ما تُغْنِي الْآياتُ وَ النُّذُرُ  ( سوره يونس 10 / 101 ) با ياء و اين ناشى از بدى هجاى پيشينيان است . »\r\nاگر در سخنان فراء اين موضوع به طور قطع به خطا و اشتباه كاتب نسبت داده نشده ، اين قتيبه ( متوفى 276 ه ) در توجيه خطا و اشتباهى كه در رسم بعضى از كلمات در مصحف روايت شده ، اشتباه كاتب را يكى از دو احتمال مىداند ، ولى بعد از آن تصريح مىكند هر چه كه در رسم مصحف آمده و با قواعد هجاء كه ميان كاتبان مشهور است مخالف بوده ، از باب خطا و اشتباه است . او پس از نقل حديثى از عايشه درباره اشتباه كاتب و حديثى از عثمان كه گفته است : « در آن خطايى مىبينم » و پس از نقل سخنان نحويها در اين باره ، چنين گفته است : « 1 » « اين حروف يا مطابق با مذهبى از مذاهب اهل اعراب است و يا غلطى از كاتب است همان گونه كه عايشه گفته است . پس اگر مطابق مذاهب نحويها باشد پس به حمد اللّه غلطى در ميان نيست و اگر مربوط به خطا در نوشتن باشد اين جنايت كاتب را نبايد به حساب خدا و رسول گذاشت . اگر بنا باشد كه اين عيب مربوط به قرآن باشد پس بايد تمام خطاهايى كه در كتابت مصحف از طريق تهجى واقع شده است ، به قرآن برگردد . در مصحف امام نوشته شده : « ان هذن لسحرن » ( طه 20 / 63 ) با حذف الف تثنيه ، و همچنين الف تثنيه در اين مصحف در همه جا حذف شده است مانند : « قال رجلن » ( مائده 5 / 23 ) و « آخرن يقومن مقمهما » ( مائده 5 / 107 ) و در مصحف ، الصلاة و الزكوة و الحيوة با واو نوشته شده است و ما به جهت تيمن فقط در اين كلمات از آنها پيروى كرده‌ايم ولى كلماتى مانند : القطاة و النقاة و الفلاة را جز با الف نمىنويسيم در حالى كه ميان اين كلمات با آن كلمات تفاوتى وجود ندارد ، و نيز آنها ( الربوا ) را با واو نوشته‌اند و نيز نوشته‌اند : ( فمال الذين كفروا ) ( معارج 70 / 36 ) كلمه ( فمال ) را با لام مفرد نوشته‌اند و اين گونه موارد در مصحف بيشتر از آن است كه شمرده شود . . . » « 2 »\r\n\r\n\r\n","description":"","footnote":"\r\n( 1 ) تاويل مشكل القرآن ، ص 41 - 40 .\r\n( 2 ) ابن فارس ( ص 11 ) اين گفته ابن قتيبه را رد كرده و معتقد است كه قدماى صحابه و غير آنها قواعد عربى را مىدانستند و\r\n","page_name":" 188 ","page_number":188},
  {"content":"\r\n\r\nاين موضعگيرى ابن قتيبه نسبتى را كه او به صحابه داده روشن مىكند و آن جهل به كتابت و غلط در هجاء است . او هنگامى كه درباره آشنايى عبد اللّه بن عمرو بن عاص با كتابت و اجازه پيامبر به او در كتابت حديث ، صحبت مىكند ، مىگويد : « 1 » « جز او بقيه صحابه بيسواد بودند و جز يكى دو نفر از آنها نوشتن را نمىدانستند و اگر هم مىنوشتند متقن نبود و با تهجى مطابقت نداشت . » مقايسه ابن قتيبه ميان كتابت الصلاة و الزكاة و الحياة با واو ، و كتابت القطاة و القناة و الفلاة با الف و اينكه ميان اين كلمات تفاوتى وجود ندارد ( البته در تلفظ ) دليل است بر اينكه اين فكر كه اصل در كتابت مطابقت خط با تلفظ است ، بر او سيطره داشته است ، به اضافه اينكه او جنبه تاريخى رسم اين كلمات و شرايطى كه در به كارگيرى آنها بوده و انتقال آنها از محيطى به محيطى ديگر را مورد توجه قرار نداده است ، و اين همان اشتباه بزرگى است كه بسيارى از پژوهشگران در كتابت عربى به صورت تمام ، و رسم مصحف به صورت خاص ، به آن افتاده‌اند ، چه آنهايى كه سعى كرده‌اند كه براى اين وجود علتى بيابند و چه آنهايى كه قائل به اشتباه كاتب شده‌اند .\r\nابن خلدون ( متوفى 808 ه ) پس از ابن قتيبه مهمترين كسى است كه وقوع غلط از صحابه در رسم مصحف را ادعا كرده است . « 2 » او اين عقيدهء خود را بر اين اساس پايه گذارى كرده كه اهل حجاز كتابت را از حمير گرفته‌اند ( اين همان مطلبى است كه بحثهاى جديد آن را نفى مىكند و در فصل مقدماتى به ذكر آن پرداختيم ) و اهل حجاز نتوانستند آن را خوب ياد بگيرند ، مانند همه صنايع كه از شهر به باديه مىرود . او سپس مىگويد : « 3 » : « بنابراين خط عربى در آغاز اسلام به نهايت احكام و اتقان و خوبى نرسيده بود و حتى در مرحله\r\n\r\n\r\n","description":"","footnote":"\r\nبر اين سخن بدين گونه استدلال مىكند كه آنها مصحف را به همان گونه كه نحويها در كلمات داراى واو و ياء و همزه و مد و قصر ذكر كرده نوشته‌اند . او پس از اين بيان در رد ابن قتيبه مىگويد : « سخن ابن قتيبه پسنديده نيست و او با كتابت مصحف مخالفت نموده است » .\r\n( 1 ) تأويل مختلف الحديث ، ص 366 .\r\n( 2 ) از قول ابن كثير ( متوفى 774 ه ) كه پايه‌هاى كتابت در آن زمان محكم نشده بود و لذا در كتابت مصاحف اختلافى در وضع كلمات پيش آمد و اين اختلاف فقط از لحاظ كتابت بوده و نه از لحاظ معنا ، ( بنگريد به : فضائل القرآن ، ص 51 ) چنان فهميده مىشود كه او نيز مايل به همين عقيده بوده است .\r\n( 3 ) تاريخ ابن خلدون ، ج 1 ، ص 757 و نيز بنگريد به : ج 1 ، ص 791 .\r\n","page_name":" 189 ","page_number":189},
  {"content":"\r\n\r\nمتوسطى هم قرار نگرفته بود و اين به خاطر بدوى و وحشى بودن اعراب و دورى آنها از صنايع بود . بنگريد كه به همين سبب در رسم مصحف كه صحابه آن را با خطوط خود نوشته‌اند ، چه پيش آمده است . آنها در نيكو نوشتن كار محكمى نكرده‌اند و لذا بسيارى از رسمهاى آنها با رسم صناعت خط در پيش اهل آن مخالفت دارد . آنگاه تابعين از سلف هم به رسم آنها اقتدا كرده‌اند و اين به جهت تبرّك جويى از رسم اصحاب رسول اللّه صلّى اللّه عليه و آله و سلم بود ، چون آنها بهترين خلق بعد از پيامبر بودند و وحى او را از كتاب و كلام او دريافت مىكردند همان گونه كه خط يك والى و يا عالمى را به عنوان تبرّك تبعيت مىكنند و رسم او را چه خطا باشد چه درست ثبت مىنمايند و اين كجا و نوشته‌هاى صحابه كجا ؟ ! و لذا از آنها پيروى شد و به عنوان رسم الخط تثبيت گرديد و علما در محل خود آن را تذكر داده‌اند » ابن خلدون سپس مىگويد : « 1 » در اين باره به سخن بعضى از افراد ناآگاه توجه نكن كه مىگويند : اصحاب صنعت خط را به خوبى مىدانستند ، و چيزهايى كه در رسم آنها به نظر مىرسد كه مخالف با اصول رسم الخط است ، چنان نيست ، بلكه همه آنها وجهى دارند ، مثلا در زيادت الف در ( لا اذبحنه ) مىگويند اين براى تنبيه به عدم وقوع ذبح است ، و در زيادت ياء در ( باييد ) مىگويند كه اين جهت نشان دادن كمال قدرت ربّانى است ، و مانند اين سخنان كه هيچ اصل و پايه‌اى ندارد و زورگويى محض است . چيزى كه آنها را وادار به اين كرده اعتقادى است كه آنها دارند و صحابه را از هر گونه توهم نقص در نيكويى خط تنزيه و تبرئه مىكنند . آنها گمان دارند كه خط يك نوع كمال است و لذا اصحاب را از نقص در اين كمال تنزيه مىكنند و كمال در آن را به آنها نسبت مىدهند و هر چيزى را كه در رسم آنها مخالف با نيكو نوشتن است ، توجيه مىكنند و اين درست نيست » .\r\nسپس ابن خلدون در بيان اينكه خط در حق صحابه كمال نيست ، مطلب را ادامه مىدهد بدين گونه كه خط از جمله صنعتهاى شهرى و مربوط به معاش است و كمال در صنايع نسبى است و كمال مطلق نيست ، زيرا كه مربوط به دين نمىباشد بلكه بازگشت آن به اسباب معاش است و مطابق با عمران و تعاون است چون خط به آنچه كه در درون آدمى است دلالت دارد .\r\n\r\n\r\n","description":"","footnote":"\r\n( 1 ) تاريخ ابن خلدون ، ج 1 ص 757 - 758 .\r\n","page_name":" 190 ","page_number":190},
  {"content":"\r\n\r\nنبايد جديت و صراحت و تحليلى كه در كلام ابن خلدون است ، ما را فريب دهد ، با اينكه اين سخن او درست است كه بيشتر وجوهى كه در تحليل و توجيه مخالفت رسم مصحف در بعضى از كلمات گفته شده بخصوص وجوهى كه مبتنى بر اختلاف معانى است ، اصل و پايه‌اى ندارد و زورگويى محض است . همچنين درست است كه بعضى از علما به خاطر تنزيه و تقديس اصحاب هيچ گونه خطايى را در رسم مصحف متوجه آنها نمىكنند ولى ابن خلدون به طور كلى در تصوير وضع كتابت عربى در صدر اسلام به خطا رفته است و اينكه در آن زمان در شهرهاى حجاز توانايى اندكى در زيبا نويسى حروف و تفنن و رسم الخط وجود داشته - البته اگر اين سخن درست باشد - دليل آن نيست كه كتابت در آن زمان نمىتوانست خواسته‌هاى لغت را برآورده سازد و يا در نشان دادن حروف و اصوات مضطرب بوده است ، زيرا كه كتابت عربى تجربه‌اى طولانى در استعمال گسترده در اطراف جزيرة العرب داشته و اين مربوط به قبل از رسيدن خط به حجاز يك يا دو قرن پيش از اسلام مىشود . « 1 » و اگر در حجاز با توحش و بدويت رو به رو بوده ، اين از شكل حروف و ابزار نوشتن تجاوز نمىكند ، و به زودى خواهيم ديد كه همان وجوه مخالف در رسم الخط كه در طى قرنها موجب آشفتگى و تشويش خاطر دانشمندان شده است ، مىتواند دليل مهمى بر نازك انديشى لغوى نزد آن گروه از صحابه باشد كه متولى كتابت قرآن عظيم بودند . آنها خواستند پديده‌هاى صوتى را كه هنگام تلاوت قرآن حس مىكردند ، تدوين كنند و در عين حال صورت كلمات قديم را هم حفظ نمايند و بدين گونه رسم مصحف ، هم شكلهاى كلمات قديمى را حفظ كرد و هم عناصر جديد صورتى را بيان نمود . ان شاء اللّه به زودى اين بحث را به طور مفصل در فصل بعدى مطرح خواهيم كرد .\r\nاز كلام ابن خلدون چنين بر مىآيد كه او پنداشته است كه در اوّل اسلام كتابت نظام خاصى داشته كه در اختيار اهل صنعت از كاتبان و خط نويسان بوده و اين نظام غير از روشى بوده كه در مصحف آمده است و صحابه نتوانسته‌اند اين نظام كتابت را به خوبى استخدام كنند و در نتيجه در مصحف وجوهى پديد آمد كه در دوره‌هاى بعدى مخالف با قواعد اهل صناعت به شمار رفته است . بدين گونه ابن خلدون نيز به همان خطايى افتاده\r\n\r\n\r\n","description":"","footnote":"\r\n( 1 ) بنگريد به : فصل مقدماتى\r\n","page_name":" 191 ","page_number":191},
  {"content":"\r\n\r\nاست كه ديگران افتاده‌اند و آن بررسى رسم مصحف با توجه به قواعدى است كه علماى عربى دهها سال پس از نسخه بردارى مصاحف وضع كرده‌اند ، در حالى كه آنها كارى بيشتر از اين نكردند كه رسم مصحف را بررسى نمودند و سعى كردند چيزى را كه به چند شكل بوده تحت يك قاعده بياورند ، حتى آنها در رسم مصحف از يكسان كردن قاعده خارج شدند و يك چيز را تابع دو قاعده كردند و اين شايد به خاطر رعايت واقعيت عملى آن بود . مثلا نوشتن الف به صورت ياء در كلماتى كه در مصحف آمده ، شامل تمام كلماتى بوده كه الف در آخر آنها و يا وسط آنها قرار گرفته و به يك ضمير يا مانند آن متصل بوده است . اما علما عربى اين قاعده را به هم زدند و موضوع را تابع دو قاعده كردند : يكى نوشتن الف به صورت ياى فقط در آخر كلمات آن هم در كلمات بخصوص ، دوم نوشتن آن به صورت الف در اين كلمات در حالتى كه در وسط كلمه باشد . و به زودى در مبحث پايانى اين كتاب ميزان تأثير رسم مصحف در قواعدى كه علما براى املاى كلمات وضع كرده‌اند بيان خواهيم نمود و خواهيم گفت كه عكس اين كار درست نيست به گونه‌اى كه بسيارى از پژوهشگران چنين كرده‌اند و رسم مصحف را با توجه به قواعد املا بررسى نموده‌اند . « 1 »\r\nاين جهت گيرى در بررسى رسم مصحف در بسيارى از موارد عكس العمل تندى در ميان نويسندگان جديد درباره رسم كلماتى كه به چند شكل نوشته شده و يا به شكلى نوشته شده كه موجب تأمل و دقت است ، به وجود آورده است . وقتى سلف صالح از علما امت چنين عقيده‌اى را ابراز مىكردند ، ايمان آنها را از ياوه گويى باز مىداشت و آنها مانند يك دانشمند امينى سخن مىگفتند كه به كتاب پروردگارش اخلاص دارد و حاملان و كاتبان آن را در آنچه كه علم و اجتهاد آنها در فهم قضايا به آن رسيده ، محترم مىشمارد . اما گروهى از نويسندگان جديد كه خود را به علم و دانش منتسب مىكنند ، زبان خود را باز كرده و سخنانى گفته‌اند كه ما شأن رسم مصحف و صحابه‌اى كه آن را نوشته‌اند بالاتر از آن مىبينيم كه آن سخنان را ذكر كنيم . و اگر اين سخنان به چيزى دلالت كند ، به نادانى و كند\r\n\r\n\r\n","description":"","footnote":"\r\n( 1 ) كلام ابن خلدون را اين نويسندگان نيز تكرار كرده‌اند : دكتر على عبد الواحد وافى : فقه اللغة ، ص 250 و شيخ عبد الجليل عيسى : المصحف الميسر ، ط 4 ، دار الشروق ص ( ى ) از مقدمه .\r\n","page_name":" 192 ","page_number":192},
  {"content":"\r\n\r\nذهنى و قصور در ادراك گويندگان آن دلالت مىكند اگر نگوييم كه آنها سوء نيت و خبث باطن و دشمنى با كتاب خدا داشته‌اند . « 1 »\r\n\r\nبررسى رواياتى كه از آنها وقوع خطا در رسم فهميده مىشود\r\nبحث در اين جهت گيرى ما را وادار مىكند كه متعرض رواياتى شويم كه از بعضى صحابه وارد شده و از آنها چنين فهميده مىشود كه در رسم عثمانى در نوشتن بعضى از كلمات خطايى رخ داده است و اين خطا همچنان باقى مانده بدون اينكه مسلمانان آن را تصحيح كنند و نسل به نسل به همين صورت نقل شده است . علما و دانشمندان اين اخبار را بدون بحث و بررسى رها نكرده‌اند و ضعفى را كه در اسناد آنها بوده بيان كرده‌اند و در صورت صحت سند محملهاى درست آن را گفته‌اند . و شايد ذكر اين اخبار و آنچه كه علما در توجيه آنها گفته‌اند و بررسى آنها با حوصله و دقت ، به از بين بردن رسوباتى كه در ذهنهاست و شبهاتى كه درباره وقوع خطا در رسم عثمانى وجود دارد به گونه‌اى كه بعضيها\r\n\r\n\r\n","description":"","footnote":"\r\n( 1 ) درباره اين روش گمراه كننده بنگريد به : عبد العزيز فهمى : الحروف اللاتينية لكتابة العربيه ، قاهره ، مطبعه مصر 1944 . مثلا به صفحه 21 نگاه كنيد كه در آنجا كتابت مصاحف را به عنوان يك كار ابتدايى نادرست و قاصر قلمداد مىكند و در صفحه 23 رسم مصحف را كارى سخيف مىشمارد . مثال ديگر اين روش گمراه كننده ابن خطيب ( محمد عبد اللطيف : الفرقان ، ط 1 ، قاهره ، دار الكتب المصريه 1948 كه صفحاتى از كتاب خود را با گفتارهايى مانند اين سياه كرده است : « چون مردم عصر اوّل در فن كتابت و در املاء قاصر و ناتوان بودند و اين به خاطر بيسوادى و بدوى و دورى آنها از علوم و فنون بود ، لذا كتابت مصحف شريف توسط آنها نا صحيح و غير فنى شد و كاتبان نخستين آميزه‌اى از خطاهاى فاحش و تناقضاتى كه در هجاء و رسم بود ، به وجود آوردند ، و نيز در صفحه 71 مىگويد : « از اين گذشته در رسم مصحف تناقض‌هاى عجيب و پيچيدگيهاى نازيبايى وجود دارد كه نمىتوان آنها را توجيه و تأويل كرد » اين نويسنده به طور كلى به رسم و قرائات جاهل بوده و سخنى گفته است كه حتى جاهلان نيز از شنيدن آن دچار اشمئزاز مىشوند . و لذا شيخ الازهر در آن زمان دستور داد كه هيأتى مركب از سه نفر از علماى الازهر تشكيل شود تا اباطيلى را كه در كتاب ابن الخطيب آمده بررسى كنند اين هيأت در سال 1948 بيانيه عالمانه‌اى در 41 صفحه صادر نمود و در آن پندارهاى نارواى مؤلف درباره رسم و قرائات را مورد بحث قرار داد و كتاب مصادره شد و از دست مردم جمع آورى گرديد با آنكه پيش از آن نيز مورد توجه مردم نبود . اين كار مخالفت با انديشه آزاد نبود بلكه نوعى كمك به حق و از بين بردن جهل و باطل بود . ابن الخطيب با مصادره كتابش از لعنت هميشگى كه هر عالم آگاه و خوانندهء با انصافى كه كتاب او را مىخواند ، نثارش مىكرد ، نجات يافت . و ما در اينجا به خود اين زحمت را نمىدهيم كه گفته‌هاى او را بررسى كنيم ، زيرا كه آن مانند كف روى آب و از بين رفتنى است و به طورى كه سخنان پريشان او را ديديم اين سخنان بر اساس نقل و يا انديشه عقل نيست و ما تنها به نقض اصل اين نظريه اكتفا مىكنيم كه مىگويد : صوتهاى هجايى كه در رسم مصحف آمده و با قواعدى كه علما در عصر متأخرى آن را وضع كرده‌اند مخالف است ، از جهت خطاى كاتبان بوده است .\r\n","page_name":" 193 ","page_number":193},
  {"content":"\r\n\r\nاز اين اخبار چنين فهميده‌اند ، كمك كند .\r\nابو عبيد ( متوفى 224 ه ) در فضائل القرآن با سند خود از عكرمه نقل مىكند كه گفت : « 1 » « وقتى مصحفها نوشته شدند ، آنها را بر عثمان عرضه كردند و او در آنها چند حرف غلط پيدا كرد و گفت : آنها را تغيير ندهيد ، زيرا كه عربها به زودى آنها را در السنهء خود تغيير خواهند داد ( يا عربى خواهند كرد ) اگر كاتب از قبيله ثقيف بود و املاء كننده از قبيله هذيل چنين حروفى در آن پيدا نمىشد » و نيز ابوبكر انبارى ( متوفى 327 ه ) از طريق عبد الاعلى بن عبد اللّه بن عامر و ابوبكر بن اشته ( متوفى 360 ه ) از طريق يحيى بن يعمر ( متوفى 129 ه ) مانند همان روايت ابو عبيد را نقل كرده‌اند : « 2 » همچنين ابن ابى داود ( متوفى 316 ه ) اين خبر را با طرق متعددى نقل كرده است . « 3 » و فرّاء ( متوفى 207 ه ) آن را بدون اينكه به عثمان نسبت دهد ، نقل كرده و روايت مىكند كه به ابو عمرو بن علاء رسيده است كه بعضى از اصحاب رسول خدا صلّى اللّه عليه و آله و سلم گفته‌اند : در مصحف خطايى است كه به زودى عرب آن را درست خواهد كرد . « 4 »\r\nفرّاء « 5 » و ابو عبيد « 6 » و ابن ابى داود « 7 » و دانى « 8 » از ابى معاويه ضرير از هشام بن عروة بن زبير از پدرش نقل مىكند كه او گفته است : « از عايشه از خطا در اعراب قرآن پرسيدم درباره اين آيات :  إِنْ هذانِ لَساحِرانِ  ( طه 20 / 63 ) و  وَ الْمُقِيمِينَ الصَّلاةَ وَ الْمُؤْتُونَ الزَّكاةَ  ( نساء 4 / 162 ) و  إِنَّ الَّذِينَ آمَنُوا وَ الَّذِينَ هادُوا وَ الصَّابِئُونَ  ( مائده 5 / 73 ) او در پاسخ گفت : اى پسر خواهر من ! اين كار كاتبان است كه در كتابت خطا كرده‌اند ، « 9 » و ابن ابى داود از سعيد بن\r\n\r\n\r\n","description":"","footnote":"\r\n( 1 ) لوح 37 و بنگريد به : لوح 47 .\r\n( 2 ) بنگريد به : سيوطى : الاتقان ، ج 2 ، ص 270 .\r\n( 3 ) المصاحف ، ص 33 - 32 و بنگريد به : دانى : المقنع ، ص 117 .\r\n( 4 ) معانى القرآن ، ج 2 ، ص 183 .\r\n( 5 ) معانى القرآن ، ج 2 ، ص 183 .\r\n( 6 ) فضائل القرآن ، لوح 37 .\r\n( 7 ) المصاحف ، ص 34 و بنگريد به ص 104 .\r\n( 8 ) المقنع ، ص 119 .\r\n( 9 ) متن فراء به اين صورت است : ( عن عائشه انها سئلت ) .\r\n","page_name":" 194 ","page_number":194},
  {"content":"\r\n\r\nجبير ( 95 - 45 ه ) مانند آن را نقل كرده است . « 1 »\r\nابو عبيد « 2 » و ابن ابى داود « 3 » نقل كرده‌اند كه زبير بن ابى خالد گفت : به ابان بن عثمان گفتم : چگونه است كه در آيه :  لكِنِ الرَّاسِخُونَ فِي الْعِلْمِ مِنْهُمْ وَ الْمُؤْمِنُونَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ الْمُقِيمِينَ الصَّلاةَ وَ الْمُؤْتُونَ الزَّكاةَ  ( نساء 4 / 162 ) قبل و بعد آن ( مقيمين ) رفع دارد ولى آن منصوب است ؟ گفت : اين از كاتب بوده كه وقتى قبل آن را نوشته پرسيده است كه چه بنويسم ؟ گفته شده : بنويس  الْمُقِيمِينَ الصَّلاةَ  و او هم آنچه را كه گفته شده نوشته است .\r\nدانشمندان درباره اين اخبار و آنچه كه در معناى آنها گفته شده ، بحث كرده‌اند . بعضى از آنها اين روايتها را ضعيف دانسته و به همين جهت رد كرده‌اند و بعضى ديگر كلمه ( خطا ) و ( لحن ) را كه در اين روايات آمده تاويل كرده‌اند . سيوطى مىگويد : « 4 » « اين آثار بسيار مشكل هستند . چگونه مىتوان به صحابه نسبت داد كه آنها در سخن گفتن اشتباه در اعراب داشتند تا چه رسد به قرآن در حالى كه آنها افرادى بسيار فصيح بودند ؟ در مرحله بعدى چگونه مىتوان به آنها درباره قرآن گمان برد در حالى كه آن را به همان صورت كه نازل شده از پيامبر صلّى اللّه عليه و آله و سلّم دريافت كرده بودند و آن را حفظ و ضبط نموده بودند و در آن محكم كارى كرده بودند ؟ در مرحله سوم چگونه مىتوان به آنها گمان برد كه همگى بر خطا اجتماع كرده و آن را نوشته بودند ؟ در مرحله چهارم چگونه مىتوان به آنها گمان برد كه آنها به خطايى پى نبرده بودند و از آن باز نگشته بودند ؟ آنگاه چگونه به عثمان مىتوان گمان برد كه از تغيير دادن خطا نهى كرده است ؟ سپس چگونه مىتوان گمان برد كه قرائت همچنان بر اساس خطا استمرار يافته در حالى كه آن از خلف و سلف با تواتر نقل شده است . اين چيزى است كه از لحاظ عقلى و شرعى و عادت محال است » .\r\nپيش از اين به عقيده ابن قتيبه درباره اين اخبار اشاره كرديم . او مىگويد : « 5 » « اين حروف\r\n\r\n\r\n","description":"","footnote":"\r\n( 1 ) سيوطى در الاتقان ، ج 2 ، ص 269 درباره سند حديث گفته : اسناد آن بنا به شرط شيخين صحيح است .\r\n( 2 ) المصاحف ، ص 33 .\r\n( 3 ) فضائل القران ، لوح 37\r\n( 4 ) الاتقان ، ج 2 ، ص 270 .\r\n( 5 ) تأويل مشكل القرآن ، ص 40 .\r\n","page_name":" 195 ","page_number":195},
  {"content":"\r\n\r\nيا مطابق با مذهبى از مذاهب اهل اعراب است و يا غلطى از كاتب است ، همان گونه كه عايشه گفته است . پس اگر مطابق مذاهب نحويها باشد پس به حمد اللّه غلطى در ميان نيست و اگر مربوط به خطا در نوشتن باشد ، اين جنايت كاتب را نبايد به حساب خدا و رسول گذاشت » .\r\nابن ابى داود معتقد است كه منظور از « لحن » كه در روايات آمده ، لهجه است و الحان يعنى لهجه‌ها ، مانند قول عمر بن خطاب كه گفت : ما از بسيارى از « لحن » ابىّ دورى مىكنيم كه منظور او لهجه ابىّ است . « 1 » و درباره خبرى كه از عثمان نقل شده مىگويد : در اينجا هم منظور لهجه است و گرنه هرگاه در قرآن غلطى بود كه در كلام عرب جايز نيست ، اجازه نمىداد كه آن را به سوى مردم بفرستند تا آنها قرائت كنند » « 2 » و نيز مىگويد : « 3 » « از نظر من جايز نيست كه همه مردم به اضافه اصحاب رسول خدا صلّى اللّه عليه و آله و سلّم بخصوص در كتاب خداوند ، اجتماع بر خطا كنند » .\r\nابوبكر انبارى نيز رواياتى را كه در اين زمينه از عثمان بن عفّان نقل شده ، رد كرده است .\r\nاين مطلب را سيوطى از او نقل مىكند . « 4 » به نظر او به اين روايات نمىتوان استدلال كرد ، چون آنها روايات منقطع و غير متصل هستند » . همچنين او درباره اين عبارت عثمان كه « در آن غلطى ( لحنى ) مىبينم » گفته است كه منظور غلط در خط قرآن نيست . اگر ما آن را در زبان خود درست بخوانيم ، غلط خط موجب فساد و باعث تحريف از جهت الفاظ و اعراب نيست ، زيرا كه خط مبتنى بر تلفظ است . كسى كه در نوشته‌هايش غلط بنويسد در گفته‌هايش هم غلط خواهد گفت ، و البته چنين نبوده كه عثمان فساد در هجاى قرآن را از لحاظ كتابت و تلفظ موكول به بعد كند .\r\nهمچنين سيوطى نظر ابن اشته را در مورد روايات منقول از عثمان و توجيهى كه از آنها كرده ، آورده است . او گفته است : « شايد كسى كه اين آثار را از او نقل كرده كلام او را تحريف نموده است و سخنى را كه از عثمان صادر شده به خوبى نفهميده است و اشكال از\r\n\r\n\r\n","description":"","footnote":"\r\n( 1 ) المصاحف ، ص 32 .\r\n( 2 ) همان مصدر و همان صفحه .\r\n( 3 ) همان مصدر ، ص 76 .\r\n( 4 ) بنگريد به : الاتقان ، ج 2 ، ص 271 .\r\n","page_name":" 196 ","page_number":196},
  {"content":"\r\n\r\nهمين جا ناشى شده است و اين قوىترين جوابى است كه داده شده است . » « 1 » سيوطى مىگويد : اين جوابها هيچ كدام قابليت آن را ندارد كه پاسخ حديث عايشه باشد . آنگاه جوابى را كه ابن اشته گفته و ابن جباره ( احمد بن محمد مقدسى متوفى 728 ه ) در شرح رائيه از او پيروى كرده ، نقل نموده است و آن اينكه معناى سخن عايشه كه گفته است :\r\n( اخطاؤا ) يعنى خطا كرده‌اند ، اين است كه آنها در انتخاب حرف اوّل از حروف هفتگانه كه مردم بر آن اجتماع داشتند ، خطا كرده‌اند نه اينكه آنچه نوشته شده خطاست و جايز نيست . « 2 »\r\nابو عمرو دانى نيز اين روايات را مورد نقد و توجيه قرار داده و درباره خبرى كه از عثمان نقل شده چنين گفته است : « 3 » « چنين خبرى نزد من نمىتواند مورد استناد قرار بگيرد و نمىتوان به آن استدلال كرد از دو جهت : يكى اينكه اين خبر علاوه بر خلط در اسناد و اضطراب در الفاظ ، يك خبر مرسل است زيرا ، كه ابن يعمر و عكرمه نه از عثمان چيزى شنيده‌اند و نه حتى او را ديده‌اند . و نيز ظاهر الفاظ خبر ، ورود آن را از عثمان نفى مىكند ، چون اين خبر طعنى بر عثمان محسوب مىشود ، با اينكه او محلى در دين و مكانتى در اسلام داشت و در بذل نصيحت و صلاح امت كوشش نمود . . . » آنگاه دانى معناى ( لحن ) را در اين خبر در صورتى كه صحت داشته باشد ، بدين گونه توجيه مىكند كه منظور تلاوت قرآن است و نه رسم آن ، زيرا بسيارى از آيات اگر مطابق رسم تلاوت شود معنا منقلب مىشود و الفاظ تغيير مىيابد ، مانند : ( لا اذبحنه ) و نظاير آن . « 4 »\r\nدانى درباره اين گفته عثمان كه در آخر خبر آمده : « اگر كاتب از قبيله ثقيف و املاء كننده از قبيله هذيل بود چنين حروفى در قرآن پيدا نمىشد » مىگويد : معناى اين سخن آن است كه در قرآن رسم اين صورتها كه مبتنى بر معنى است نه الفاظ ، پيدا نمىشد ، زيرا كه قريش و كسانى كه متولى نوشتن مصاحف بودند در بسيارى از نوشته‌هاى خود از اين روش استفاده مىكردند و دو قبيله ثقيف و هذيل با فصاحتى كه داشتند اين روش را به كار\r\n\r\n\r\n","description":"","footnote":"\r\n( 1 ) الاتقان ، ج 2 ، ص 272 .\r\n( 2 ) همان مصدر ، ج 2 ، ص 273 - 272 .\r\n( 3 ) المقنع ، ص 116\r\n( 4 ) بنگريد به : المقنع ، ص 116 .\r\n","page_name":" 197 ","page_number":197},
  {"content":"\r\n\r\nنمىبردند و اگر آنها به جاى مهاجرين و انصار ، متولى كتابت مصحف بودند ، تمام اين حروف را مطابق با تلفظ و نطق مىنوشتند و نه معانى و وجوه ، زيرا كه روش معمول آنها همين بود و آن را در كتابتهاى خود به كار مىبردند . « 1 »\r\nاين توجيه دانى ، انسان را به تفكر درباره ريشه‌دار بودن استخدام كتابت عربى در اين دوره در شهرهاى حجاز و ميان قبايل عربى وادار مىسازد ، زيرا از آن چنين فهميده مىشود كه كتابت در مكه و مدينه مطابق با اصول و قواعدى بوده كه با مرور زمان رسوخ پيدا كرده بود و نوشتن يك كلمه فقط از تلفظ آن پيروى نمىكرد ، بلكه عوامل ديگرى هم بوده كه دانى از آنها به ( معانى و وجوه ) تعبير آورده است و چيزى جز جنبهء تاريخى كتابت نيست و لهجه تغيير پيدا مىكرد بدون اينكه هجاى كلمات چنين تطورى داشته باشد .\r\nهمچنين از سخن دانى فهميده مىشود كه كاتبان قبيله ثقيف مشكل كلمات را به آن صورت كه در ميان ديگران مرسوم بود ، نمىنوشتند و آنها اگر به نسخه بردارى مصحف مباشرت مىكردند ، كلمات را مطابق با تلفظ مىنوشتند نه حرفى را در رسم اضافه مىكردند و نه چيزى را حذف مىنمودند ، « 2 » مانند كسى كه فقط شكلهاى حروف را ياد گرفته از او درخواست شود كه جمله‌اى را بنويسد ، او آنچه را كه شنيده خواهد نوشت و كلمات را مطابق با هجايى كه بر آن مستقر شده و استعمال بر آن جارى است نخواهد نوشت همان گونه كه شاگردان مدارس ابتدايى گاهى چنين خطايى مىكنند و حق با آنهاست و مثلا كلمه ( لكن ) را ( لاكن ) مىنويسند مطابق با لفظى كه شنيده‌اند . البته اكنون آسان نيست كه درباره اين نظر دانى و اينكه تا چه حد با واقعيت كتابت آن زمان مطابقت دارد ، حكم داد ، زيرا كه ما از آن زمان اخبار اندكى در دست داريم ولى ملاحظه سخن دانى - اگر آن گونه كه ما\r\n\r\n\r\n","description":"","footnote":"\r\n( 1 ) همان ، ص 117 - 116\r\n( 2 ) به نظر مىرسد كه باقلانى هم گفته عثمان را درباره قبيلهء ثقيف هذيل قريب به آنچه كه دانى گفته فهميده است . او در كتاب الانتصار ( بنگريد به احمد بن مبارك : الابريز ، ص 55 ) اظهار داشته است : « منظور عثمان از اين سخن - و خدا داناتر است - اين است كه قبيله ثقيف به هجاى كلمات واردتر بودند و به كتابت حروف مطابق با مخارج الفاظ عنايت بيشترى داشتند و از ديگران در اين مسأله داناتر بودند و قبيله هذيل در كلام خود همزه را بيشتر به كار مىبردند و آن را آشكار مىكردند و چون همزه آشكار شود و املاء كننده به روشنى آن را تلفظ كند ، كاتب آن را مىشنود و مطابق تلفظ مىنويسد و پس از اين مرحله خواننده مختار است كه همزه را نرم بگويد و مطابق لهجه قريش آن را ساقط كند و يا اينكه آن را مطابق لهجه هذيل آشكار سازد »\r\n","page_name":" 198 ","page_number":198},
  {"content":"\r\n\r\nفهميديم درست باشد - در آشنايى با واقعيت كتابت و عوامل مؤثر در رسم كلمات و تطور آن ، براى ما مهم است .\r\nدانى درباره حديث عايشه نيز سخن گفته و در تأويل آن مىگويد : عروه از حروفى كه در رسم كم و زياد مىشود نپرسيده بلكه او از حروف قرائت پرسيده كه الفاظ آن مختلف است و طبق اختلاف لهجه‌ها به چند گونه خوانده مىشود و اين چيزى است كه خداوند به آن اجازه داده و لذا آنچه در خبر از خطا و لحن آمده مربوط به رسم مصحف نيست و اينكه عروه اين را غلط شمرده و يا عايشه به آن خطا اطلاق كرده ، از طريق مجاز در عبارت و وسعت در خبر دادن است . دانى از بعضى از علما كه ظاهرا منظور او ابن اشته است نقل كرده كه او عبارت عايشه را ( اخطاؤا فى الكتاب ) چنين تاويل نموده است كه يعنى آنها در انتخاب حرف اوّل از حروف هفتگانه كه مردم بر آن اجتماع داشتند ، خطا كرده‌اند نه اينكه آنچه نوشته شده است خطاست و جايز نيست ، زيرا آنچه جايز نيست طبق اجماع مردود است هر چند كه مدت زمانى بر آن گذشته باشد و قدر و منزلت خطا كننده عظيم باشد . سپس دانى نقل مىكند كه كسانى هم هستند كه ( لحن ) را به قرائت و لهجه تأويل كرده‌اند و گويا نظر او به ابن ابى داود است و اين مانند سخن عمر بن خطاب است كه گفته : ابىّ در ميان ما از همه قارىتر است ولى ما بعضى از ( لحن ) هاى او را رها مىكنيم كه منظور از لحن قرائت و لهجه اوست . « 1 »\r\nآنچه درباره تأويلات دانشمندان پيشين مىتوان گفت اين است كه آنها همگى كلمه ( لحن ) را در اين اخبار چنين فهميده‌اند كه منظور خطاى نحوى است و با اين ذهنيت به تأويل و تحليل پرداخته‌اند و به نظر مىرسد كه فهم خبر نقل شده از عثمان متوقف بر اين است كه معناى ( لحن ) كه در آن آمده است روشن شود ، و چون به كتب لغت مراجعه مىكنيم مىبينيم كه براى ( لحن ) چندين معنا ذكر كرده‌اند كه از جمله آنهاست : خطا در اعراب يا لهجه يا آهنگ يا درك يا نشان دادن و يا معنا . « 2 » ولى ظاهرا استعمال لحن در خطا\r\n\r\n\r\n","description":"","footnote":"\r\n( 1 ) بنگريد به : دانى : المقنع ، ص 119 - 118\r\n( 2 ) بنگريد به : ابن منظور ماده ( لحن ) ج 17 ، ص 265 و همان ماده را ببينيد در : ابن دريد : الجمهرة ، ج 2 ، ص 192 و الازهرى : ج 5 ، ص 61 و جوهرى ، ج 6 ، ص 2193 و صولى ، ص 30 و 132 .\r\n","page_name":" 199 ","page_number":199},
  {"content":"\r\n\r\nدر اعراب در آن زمانى كه اين اخبار به آن مربوط است ، شايع نبوده و استعمال لحن به اين معنا به زمان فعاليت دانشمندان علوم عربى در وضع قواعد لغت و مراقبت از استعمال مردم لغتهايى را كه خارج از سنن عرب است ، مربوط مىشود كه بخصوص پس از كثرت اختلاط عرب با غير عرب از ساير مسلمانها انجام گرفت . « 1 » اگر اين نظر درست باشد ناچار بايد معناى ديگرى براى ( لحن ) كه در اين اخبار آمده است ، بجوييم ، معنايى كه بعيد از خطا در اعراب باشد . به نظر مىرسد كه معناى مناسب در اين مورد اين است كه ( لحن ) به معناى لهجه و روش سخن گفتن باشد ، زيرا مجموعه‌اى از متون و نصوص روايت شده كه مربوط به همان دوره است دلالت مىكند كه يكى از معانى ( لحن ) لهجه و قرائت بوده است . از جمله اين نصوص حديثى است كه حذيفة بن يمان نقل كرده كه از پيامبر صلّى اللّه عليه و آله و سلّم شنيده است كه فرمود : « اقرءوا القرآن بالحان العرب » يعنى قرآن را با لحنهاى عرب قرائت كنيد . و در روايتى آمده : « بلحون العرب و اصواتها و اياكم و لحون اهل الفسق و اهل الكتابين » « 2 » يعنى با لحنها ، و صداهاى عرب بخوانيد و بر حذر باشيد از لحنهاى اهل فسق و يهود و نصارى .\r\nو از جمله آنهاست آنچه كه بخارى از قول عمر نقل مىكند كه گفته : « ابى اقرؤنا و انا لندع من لحن ابىّ . . . » « 3 » يعنى ابىّ قارىترين ماست و ما لحن او را ترك مىكنيم ، كه منظور لهجه و قرائت ابىّ است ، و لذا بعى از علما ترجيح داده‌اند كه مقصود از گفته عثمان اگر روايت درست باشد ، همان تلاوت حروف رسم شده با افزايش و يا كاستى يك حرف است كه اگر به آن صورت خوانده شود لفظ تغيير مىيابد و معنا فاسد مىشود ، « 4 » يعنى اينكه در اينجا كلماتى وجود دارد كه قارى مىتواند آنها را آنچنان كه دريافته و شنيده است\r\n\r\n\r\n","description":"","footnote":"\r\n( 1 ) مستشرق يوهان فك در ملحقى كه در پايان الكتابة العربيه ( ص 246 - 235 ) آورده تطور و مشتقات ماده ( ل ح ن ) را با توجه به نصوص مختلف بررسى كرده و گفته است كه اطلاق ( لحن ) بر خطا در لهجه از نتايج حركت « پاكسازى لغت عربى » است كه در اواخر قرن اوّل هجرى انجام گرفت . درباره همين نظريه بنگريد به : دكتر عبد الصبور شاهين : تاريخ القرآن ، ص 120 .\r\n( 2 ) دانى : الموضح ، برگ 24 ب .\r\n( 3 ) الجامع الصحيح ، ج 6 ، ص 230 و بنگريد به : الساعاتى ، ج 18 ، ص 57 و ابن ابى داود ، ص 6 و دانى : المقنع ، ص 119 .\r\n( 4 ) بنگريد به : دانى : المحكم ، ص 185 و مهدوى ، ص 97 و ابن الجزرى : النشر ، ج 1 ، ص 458 و نيز بنگريد به : قلقشندى ، ج 3 ، ص 152 .\r\n","page_name":" 200 ","page_number":200},
  {"content":"\r\n\r\nبخواند نه آنچنان كه در خط آمده است .\r\nدرباره حديث عروه كه از عايشه نقل مىكند ، بر ماست كه به بعضى از حقايق مربوط به آيات وارد در آن اشاره كنيم ، و نخستين حقيقت از اين حقايق اين است كه كلمات مورد سؤال ، صحيح و مطابق رسم و جارى بر قواعد هجاء است . كلمه ( هذن ) در آيه نخست كه در خبر آمده مطابق ، با قاعده‌اى است كه رسم عثمانى بر آن جارى است و آن حذف الف از هاء تنبيه و وصل آن به اسم اشاره و مانند آن است و حذف الف از ( ذان ) مانند حذف الف از هر تثنيه صحيح مىباشد مانند رسم ( المؤمنين و المسلمين ) در مصحف . همچنين كلمه ( الصبئون ) در آيه سوم همانند ( الخطئون ) نوشته شده است .\r\nبنابراين ، اين كلمات از لحاظ رسم الخط درست هستند و با قواعد مشهور رسم عثمانى مطابقت دارند ولى اينها از لحاظ درستى اعراب و موقعيتى كه در آن واقع شده‌اند قابل بحث و امعان نظر هستند ، زيرا كلمه اوّل ( هذن ) اسم انّ مشدّده و تثنيه است ولى بدون ياء كه علامت نصب در تثنيه است آمده و دو كلمه ( المقيمين و الّبئون ) هر دو مخالف با اعرابى كه در ظاهر به آن عطف شده‌اند ، آمده است .\r\nبا رجوع به قرائتهاى صحيح كه درباره اين كلمات روايت شده ، مىتوانيم علت رسم كنونى آنها را دريابيم . در آيه نخست « ان هذن لساحرن » ( طه 20 / 63 ) ابن كثير ( ان ) را با تخفيف و ( هذان ) را با الف و نون مشدّد خوانده است . حفص نيز چنين كرده جز اينكه نون ( هذان ) را خفيف خوانده و ابن محيصن نيز از او پيروى كرده ، و باقى قرّاء غير از ابو عمرو ، نون ( ان ) را با تشديد و ( هذان ) را با الف و نون خفيفه خوانده‌اند و ابو عمرو ( ان ) را با تشديد نون و ( هذين ) را با ياء و نون خفيفه خوانده است ، « 1 » و مىبينيم كه روشن‌ترين قرائت در اين آيه از لحاظ معنا و لفظ و خط همان قرائت ابن كثير و حفص است ، زيرا كه ( ان ) مخفف از ثقيله مهمل گذاشته شده و ( هذان ) مبتداء و ( لساحران ) خبر آن است و لام در آن براى فرق گذارى ميان ان نافيه و ان خفيفه است . قرائت ابو عمرو از لحاظ اعراب و معنا روشن است ولى مخالف رسم الخط مىباشد . و دانشمندان علوم عربى درباره قرائتهاى\r\n\r\n\r\n","description":"","footnote":"\r\n( 1 ) بنگريد به : دمياطى ، ص 196 .\r\n","page_name":" 201 ","page_number":201},
  {"content":"\r\n\r\nديگر نيز سخن گفته‌اند . « 1 » و ما پيش از اين گفتيم كه رسم مصحف مطابق با يك قرائت نوشته شده است و ضرورتى ندارد كه تمام قرائتهاى صحيح مطابق با آن باشد و اين همان چيزى است كه ما آن را در اين حالت مشاهده مىكنيم .\r\nدر مورد دو آيه ديگر  وَ الْمُقِيمِينَ الصَّلاةَ وَ الْمُؤْتُونَ الزَّكاةَ  ( نساء 4 / 162 ) و  إِنَّ الَّذِينَ آمَنُوا وَ الَّذِينَ هادُوا وَ الصَّابِئُونَ  ( مائده 5 / 73 ) همه قرّاء مكه  وَ الْمُقِيمِينَ  را با ياء و حالت نصب و به همان صورتى كه در رسم آمده خوانده‌اند ، جز يونس و هارون كه از ابو عمرو آن كلمه را با واو نقل كرده‌اند « 2 » و عاصم جحدرى نيز آن را با واو خوانده ولى رسم آن را همان ياء مىداند . « 3 » همچنين قرّاء اتفاق نظر دارند كه  الصَّابِئُونَ  همان گونه كه در رسم آمده با واو است مگر ابن محيصن كه با ياء خوانده است « 4 » و جحدرى نيز چنين كرده « 5 » و از آنجا كه قرائت عمومى مطابق با رسم آمده و اين قرائت از قراء به تواتر رسيده است ، ديگر مجالى براى سخن گفتن از خطا در رسم يا قرائت وجود ندارد ، بخصوص اينكه نحويها درباره تخالف اعراب در اين دو آيه صحبت كرده‌اند و وجوه بسيارى گفته‌اند « 6 » و البته اگر قرائتى از لحاظ روايت صحيح باشد ، ديگر توجه نمىشود كه آيا با قواعد نحويها درست است يا نه و براى آن تحليل و مثال از كلام عرب لازم نيست و صحت روايت آن قرائت ، بهترين دليل بر علوّ فصاحت و عربيت آن است و نيازى به پيدا كردن قول مجهول و يا شعر قديمى در توجيه آن نيست . و چه خوب گفته است فخر رازى « 7 » : « وقتى ما اثبات يك لغت را با يك شعر مجهول جايز مىدانيم ، پس جواز آن با قرآن عظيم سزاوارتر است و بسيار ديده شده كه نحويها در تقرير الفاظ وارد در قرآن متحير مانده‌اند و چون در تقرير آن بيتى از يك شاعر ناشناخته پيدا مىكنند ، خوشحال مىشوند ، و من بسيار از اين كار تعجب\r\n\r\n\r\n","description":"","footnote":"\r\n( 1 ) بنگريد به : سيوطى : الاتقان ، ج 2 ، ص 273 و ابو حيان : البحر المحيط ، ج 6 ، ص 255 .\r\n( 2 ) بنگريد به : دمياطى ص 196 .\r\n( 3 ) ابن قتيبه : تأويل مشكل القرآن ، ص 36 و ابن خالويه : مختصر فى شواذ القرآن من كتاب البديع ، مصر ، المطبعة الرحمانية 1934 ص 30 .\r\n( 4 ) دمياطى ، ص 202 .\r\n( 5 ) ابن قتيبه : مصدر قبلى ، ص 36 .\r\n( 6 ) بنگريد به : سيوطى : الاتقان ، ج 2 ، ص 274 - 273 نيز بنگريد به : ابو حيان ، ج 3 ، ص 396 و 531 .\r\n( 7 ) به نقل از : دكتر عبد الفتاح اسماعيل شلبى : الاماله ، ص 309 .\r\n","page_name":" 202 ","page_number":202},
  {"content":"\r\n\r\nمىكنم ؛ زيرا آنها اين بيت مجهول را كه مطابق با آيه قرآن وارد شده دليلى بر صحت آن مىانگارند . در حالى كه اگر آنها قرآن را دليلى بر صحت آن بيت مىدانستند اولىتر بود . »\r\nبنابراين مىتوان حديث عروه را به چيزى حمل كرد كه ابن اشته آن را گفته و دانى آن را روايت كرده است و آن اينكه معناى خطا در اين روايت خطا در انتخاب اولين حرف از حروف هفتگانه است كه مردم بر آن اجتماع كرده‌اند ، و منظور اين نيست كه آنچه نوشته‌اند خطاست و جايز نيست ، زيرا چيزى كه جايز نيست ، با اجماع مردد است هر چند مدت زمان زيادى بر آن بگذرد و يا قدر و منزلت گوينده آن مهمّ باشد . دانى پس از مناقشه در دلالت خبر مىگويد : « 1 » « از اين گذشته عايشه با تمام قدر و منزلت و وسعت اطلاعى كه درباره لهجه قوم خود دارد ، به صحابه نسبت ( لحن ) و به كاتبان نسبت خطا داده است در حالى كه مىدانيم كه موقعيّت صحابه را در فصاحت و علم به لغت نمىتوان ناديده گرفت و چنين نسبتى جايز نيست » .\r\nاز مجموع اين مطالب چنين نتيجه مىگيريم كه دو خبر مزبور ، دلالتى بر وقوع خطا در رسم عثمانى ندارد و همين موضع را مىتوان در خبر ابان بن عثمان اتخاذ كرد . بنابراين اين عقيده كه كلماتى كه در مصحف به صورتى آمده و با قواعد علما عربى كه بعدها وضع كرده‌اند مخالف است ، ناشى از خطاى كاتب مىباشد ، بر روايت صحيحى استوار نيست و با دليلى تأييد نشده است بلكه اين عقيده‌اى است كه از يك ديدگاه ناوارد به هجا كلمات ناشى شده و از جنبهء تاريخى كتابت غفلت گرديده و به اصل تمسك كرده كه اصل در كتابت مطابقت خط با تلفظ است . روى اين بيان كسى كه در رسم عثمانى نگاه مىكند و مىخواهد تفسير درست ويژگيهاى هجا وارد در آن را به دست بياورد ، بايد انديشه خطاى كاتبان را از خود دور كند و از سخن گفتن درباره چيزى كه وسايل لازم را در تأييد آن به عنوان يك رأى و تفسير ندارد ، خوددارى كند ، زيرا قسمت مهمى از تاريخ كتابت عربى در دوره‌هاى پيشين ناشناخته است و رسم عثمانى با تمام مثالها و صورت‌هايى كه در رسم كلمات دارد ، بهترين نماينده واقعيت كتابت عربى در اين دوره است . و شك نيست كه هر گونه كشف جديدى كه در زمينه متون نوشته شده قديم ، به عمل آيد ، آن حقايق نوشتارى\r\n\r\n\r\n","description":"","footnote":"\r\n( 1 ) بنگريد به : المقنع ، ص 119 - 118 .\r\n","page_name":" 203 ","page_number":203},
  {"content":"\r\n\r\nرا كه در رسم عثمانى وجود دارد ، روشن‌تر خواهد كرد و انديشه خطاى كاتبان را كه بايد آخرين احتمال در اين مورد تلقى شود ، دور خواهد نمود . و بر پژوهشگران است كه در اين مرحله از بحث انديشه خطاى كاتبان را از خود دور كنند ، زيرا كه همه دلايل حكايت از آن دارد كه آنچه در رسم مصحف آمده ، واقعيت نوشتارى كتابت عربى در آن دوره از زمان است .\r\n\r\n3 . اختلاف رسم به جهت اختلاف معنا\r\nتوجيهاتى كه دانشمندان براى ويژگيهاى رسم عثمانى ذكر مىكردند ، يا مربوط به لغت بود و يا مربوط به سهولت بر كاتب ، تا اينكه ابو العباس احمد بن محمد بن عثمان الازدى العدوى معروف به ابن البناء مراكشى ( 721 - 654 ه ) كتاب خود را درباره كشف اسرار رسم عثمانى نوشت . همان كتابى كه زركشى ( متوفى 794 ه ) و سيوطى ( متوفى 911 ه ) از آن به نام « عنوان الدليل فى مرسوم خط التنزيل » « 1 » نام مىبرند و قسطلانى آن را « الدليل من مرسوم التنزيل » « 2 » معرفى مىكند . علتها و توجيهاتى كه در اين كتاب ذكر شده يا به اين بر مىگردد كه اختلاف در رسم كلمه مربوط به اختلاف در معناى آن بر حسب موقعيتى كه دارد مىباشد و يا بازگشت به اين مىكند كه اختلاف رسم به سبب معانى باطنى است كه متعلق به مراتب وجود و مقامات مىباشد . هر چند كه ما به اين كتاب دسترسى پيدا نكرديم ، « 3 » ولى زركشى و قسطلانى تقريبا ما را از اصل اين كتاب بىنياز كرده‌اند ، زيرا آن مقدار از كتاب را كه بيانگر روش ابو العباس و شامل نمونه‌هايى از تطبيقهاى او بر مثالهاى متعددى از رسم عثمانى باشد ، آورده‌اند .\r\nروش ابو العباس بر اين اساس است كه « اختلاف رسم در خط بر حسب اختلاف احوال معانى آن كلمات است » « 4 » و نيز « براى تنبيه بر عوامل پنهان و پيدا و مراتب وجود و مقامات\r\n\r\n\r\n","description":"","footnote":"\r\n( 1 ) بنگريد به : البرهان ، ج 1 ، ص 380 و الاتقان ، ج 4 ، ص 145 .\r\n( 2 ) لطائف الاشارات ، ج 1 ، ص 285 .\r\n( 3 ) پيش از اين درباره اين كتاب صحبت كرديم .\r\n( 4 ) زركشى ، ج 1 ، ص 380 و سيوطى : الاتقان ، ج 4 ، ص 145 .\r\n","page_name":" 204 ","page_number":204},
  {"content":"\r\n\r\nاست و خط طبق يك امر حقيقى رسم مىشود نه وهمى » . « 1 »\r\nخواهيم ديد كه مشكلات رسم عثمانى به طور كلى به همزه و علامتهاى حروف سه گانه مد يا همان حركتهاى بلند : الف و واو و ياء ، مربوط است و به همين جهت ابو العباس مراكشى كليد فهم مشكلات رسم را در ربط دادن اين حروف با احوال وجود مىداند و خلاصه سخن او بدان گونه كه قسطلانى نقل مىكند چنين است : « 2 » « احوال همزه و حروف مدّولين با احوال وجود تناسب دارند و ميان آنها ارتباطى به وجود آمده كه با آن استدلال مىشود » آنگاه از رابطه همزه با حروف سه گانه مدّ صحبت كرده و همزه را آغاز صدا مىداند كه صورت خاصى ندارد ، زيرا صداى آن ميان شنيدن و نشنيدن قرار دارد و چون صداى همزه را طول بدهى حروف سه گانه مدّ و لين حادث مىشوند . « 3 » پس اين حروف از آن جهت كه متصل به همزه هستند ، نخستين حروف مىباشند چون آنها در مقطع همزه قرار مىگيرند و حروف ديگر در مقاطع بعدى هستند و چون حروف حركت و مدّ پيدا كرد اين حروف سه گانه تابع آنها مىشوند و از اين لحاظ آخر تمام حروف هستندو در عين حال آنها با هر حرفى در مقطع آن قرار دارند و به همين جهت براى همزه شكلى در خط قرار ندادند بلكه به يكى از اين حروف سه گانه تكيه مىكند . « 4 » مراكشى ارتباط معانى با اين صداها را بر حسب موقعيتى كه دارند در اعضاى مربوط به تعلق مىداند و براى همين است كه همزه نشانگر اصالت است و به ريشه‌ها و مبدءها دلالت دارد و چون مبدأ صوت است و الف به وجود بالفعل و جدايى پذير دلالت دارد و اين حرف جدايى پذير است ، زيرا از آنجا كه الف از لحاظ جدايى پذيرى نخستين حرفى است كه با آن شنيده و ناشنيده بيان مىشود ، به همزه ابتداء متصل است . و واو دلالت بر ظهور و ارتقاء دارد و لذا يك حرف جامعى است ، چون از غلظت و بلندى صدا با لبها در دورترين مرتبه از ظهور ، توليد مىشود و ياء به درون گرايى دلالت دارد و يك حرف مشخصى است چون از رقيق بودن\r\n\r\n\r\n","description":"","footnote":"\r\n( 1 ) زركشى ، ج 1 ، ص 381 .\r\n( 2 ) لطائف الاشارات ، ج 1 ، ص 385 .\r\n( 3 ) بررسيهاى آوا شناسى جديد ثابت كرده كه ميان همزه و آن سه حرف پيوند صوتى وجود ندارد ( بنگريد به : دكتر عبد الصّبور شاهين ، القراآت القرآنية ، ص 48 ) .\r\n( 4 ) بنگريد به : قسطلانى ، ج 1 ، ص 283 - 284 .\r\n","page_name":" 205 ","page_number":205},
  {"content":"\r\n\r\nو پائين آمدن صدا در داخل دهان توليد مىشود . « 1 »\r\nآنگاه مراكشى مقدماتى را كه عقيده او بر آن مبتنى است بيان مىكند و مىگويد : « 2 » « وجود بر دو قسم است : قسمى از آن درك مىشود و قسمى ديگر درك نمىشود . آن قسمى كه درك مىشود ، خود دو قسم است : ظاهر كه به آن ملك گفته مىشود و باطن كه به آن ملكوت گفته مىشود . و آن قسمى كه درك نمىشود نيز بر دو قسم است : قسمى از آن به گونه‌اى است كه قابل درك نيست و آن معانى اسماء و صفت افعال خداوند است و از اين جهت به آنها « عزت » گفته مىشود و قسم ديگر قابل درك است ولى ما آن را درك نكرده‌ايم و آن چيزهايى كه در دنيا وجود دارد ولى ما درك نكرده‌ايم و به اينها « جبروت » گفته مىشود . حال مىگوييم : الف همان وجود است و او قسم « ملك » از آن است ، زيرا كه بهتر درك مىشود و ياء قسم « ملكوت » از آن است چون درك آن روشن نيست . و چون حروفى در خط نوشته نشوند به سبب معنايى است كه درك آن روشن نيست و چون آشكار شوند آن هم به سبب معنايى است كه قابل درك است . همچنين اگر حروف را به هم وصل كنى ، به سبب معناى متصلى است و اگر از هم جدا كنى به سبب معناى منفصلى است و اگر به نحوى تغيير بدهى ، دلالت بر تغيير معناى آن در وجود مىكند .\r\nبراى اينكه معناى مورد نظر ابو العباس مراكشى در حل مشكلات رسم به همان گونه كه در خلاصه عقيده آورديم روشن شود ، نمونه‌هايى از مثالهاى تطبيقى او را مىآوريم كه زركشى سعى كرده است آنها را بر فصلى كه تحت عنوان ( علم مرسوم الخط ) « 3 » دارد ، اضافه و الحاق كند و آنها را در توجيه ظواهر رسم در باب حذف يا زيادت يا بدل يا فصل وصل و مانند آنها بياورد ، همان توجيهاتى كه بر كلام علما راجع به ويژگيهاى رسم غلبه كرده و آنها تا زمان ما آن مطالب را آنجا و اينجا تكرار كرده‌اند . « 4 »\r\n\r\n\r\n","description":"","footnote":"\r\n( 1 ) همان مصدر ، ج 1 ، ص 285 - 286 .\r\n( 2 ) همان مصدر ، ج 1 ، ص 286 .\r\n( 3 ) البرهان ، ج 1 ، ص 430 - 376\r\n( 4 ) دكتر عبد الحى الفرماوى در بحث از رسم ، اين توجيهات را تكرار كرده و در صفحه 311 كتاب خود يكى از مزاياى رسم مصحف را دلالت بر معناى خفى و دقيق قرار داده و از معانى مختلفى كه مراكشى در وجوه مختلف رسم به آن رسيده است ،\r\n","page_name":" 206 ","page_number":206},
  {"content":"\r\n\r\nوقتى يك الف در اوّل كلمه‌اى اضافه شد ، براى نشان دادن معناى زايدى در وجود آن نسبت به كلمه ما قبل است مانند : « لا اذبحنه » ( نمل 27 / 21 ) و « لا اوضعوا خللكم » « 1 » ( توبه 9 / 47 ) به گفته مراكشى اين زيادت جهت تنبيه بر اين معناست كه كلمه بعدى از نظر وجودى ثقيل‌تر و شديدتر از كلمه قبلى است ، پس « ذبح » شديدتر از « عذاب » و « رخنه كردن در ميان شما » بدتر از « فساد » است و الف در خط ظاهر شد چون هر دو قسم از لحاظ علم و آگاهى روشن بود . « 2 »\r\nهر الفى كه در كلمه‌اى باشد به خاطر معنايى است كه تفصيل در وجود دارد و براى آن دو اعتبار است : اعتبارى از جهت ملكوتى و صفات حال يا امور علوى كه حسّ آنها را درك نمىكند ، در اين حالت الف از خط حذف مىشود تا علامتى بر آن باشد ، و اعتبار ديگرى از جهت ملكيت حقيقى در علم يا امور سفلى كه در اين حالت الف اثبات مىشود . « 3 » زركشى در دنباله سخن مراكشى مىگويد : علماى ظاهر در حذف اين الف مىگويند كه جهت اختصار و كثرت استعمال حذف شده است . « 4 »\r\nدر مورد و او بايد گفت كه زيادت آن ، دلالت بر ظهور معناى كلمه در بالاترين طبقه از وجود و بزرگترين مرتبه از عيان دارد ، مانند :  سَأُرِيكُمْ دارَ الْفاسِقِينَ  ( اعراف 7 / 145 ) و\r\n\r\n\r\n","description":"","footnote":"\r\nبدين گونه سخن گفته است : « اين معانى دقيق و نكات پنهان كه در لابه لاى اين رسم قرار دارد و علما در كشف آنها ابتكار نشان داده‌اند خواه صحابه آنها را اراده كرده باشد يا نه ، تأويلات و توجيهات قابل قبول و مفيدى هستند و در آنها مشكلى وجود ندارد همان گونه كه طرفداران تغيير رسم آن را ادعا مىكنند » سپس مىگويد ( ص 316 ) « آن معانى كه علما گفته‌اند متعدد و متنوع است ولى رسم همان رسم است و در لا به لاى خود معناهايى دارد كه جز براى كسى كه در آن با عقل درست و قلب نورانى بينديشد و در صدد رسيدن به اسرار معجز نماى اين رسم باشد ، كشف نمىشود . پس هرگاه بعضى از علما به فهم اين معانى پنهان موفق شوند اين توفيقى از خداوند است و اگر ديگران در فهم آن معانى كه در پشت اين رسم است خطا كنند ، اين كار عيبى بر رسم نيست بلكه آن يك نوع اجتهاد و خطا در اجتهاد است » .\r\nما در اينجا نمىخواهيم چيزى بر اين سخن اضافه كنيم چون اصل روش مراكشى كه بعدها در مورد بسيارى از علما هم تكرار شده ، از نظر ما در بررسى درست رسم مصحف مردود است و اين كار تنها از اين جهت قابل توجه است كه الفاظ تلاوت را نشان مىدهد و براى حفظ كتاب خدا در طول قرنها و گذشت زمان ، نوشته شده است .\r\n( 1 ) زيادت الف در اين آيه اختلافى است و در قرآنهاى چاپى نيامده است .\r\n( 2 ) بنگريد به : زركشى ، ج 1 ، ص 381 و قسطلانى ، ج 1 ، ص 287 - 286 .\r\n( 3 ) همان دو مصدر پيشين به ترتيب ، ج 1 ، ص 388 و ج 1 ، ص 287 .\r\n( 4 ) زركشى ، ج 1 ، ص 391 .\r\n","page_name":" 207 ","page_number":207},
  {"content":"\r\n\r\n سَأُرِيكُمْ آياتِي  ( انبياء 21 / 37 ) و او در اينجا اضافه شده تا بر ظهور اين فعل در عيان به صورت كاملترين وجه ممكن دلالت كند و دليل آن اين است كه هر دو آيه براى تهديد و وعيد آمده است . « 1 »\r\nدر مورد ياء بايد گفت كه اگر در يك كلمه اضافه شد ، در آنجا علامتى براى يك ويژگى ملكوتى است مانند : « و السماء بنينها بأييد » ( ذاريات 51 / 47 ) در اين آيه با دو ياء نوشته شده تا فرقى باشد ميان ( الايد ) كه به معناى قوت و نيرو است و ( الايدى ) كه جمع يد است و شك نيست كه نيرويى كه خداوند به وسيله آن آسمان را بنا كرد ، از لحاظ ثبوت در وجود ، سزاوار از ( ايدى ) است و لذا ياء بر آن اضافه شد تا لفظ به معنايى كه در درك ملكوتى وجود روشن‌تر است ، اختصاص يابد . « 2 »\r\nو اما حذف و او در مثل :  وَ يَدْعُ الْإِنْسانُ  ( اسراء 17 / 11 ) و  يَمْحُ اللَّهُ  ( شورى 42 / 24 ) و  يَوْمَ يَدْعُ الدَّاعِ  ( القمر 54 / 6 ) و  سَنَدْعُ الزَّبانِيَةَ  ( علق 96 / 18 ) مراكشى در اين باره گفته است : « 3 » سرّ حذف و او در اين چهار مورد تنبيه بر سرعت وقوع فعل و آسان بودن انجام آن بر فاعل و شدت قبول و تأثر منفعل در وجود است  يَدْعُ الْإِنْسانُ  دلالت مىكند اين كار بر انسان آسان است و انسان در شرّ نيز مانند خير سرعت نشان مىدهد و حتى اثبات شرّ از لحاظ ذات او براى او نزديكتر از خير است ، و  يَمْحُ اللَّهُ الْباطِلَ  اشاره به سرعت از بين رفتن و اضمحلال باطل است ، و  يَدْعُ الدَّاعِ  براى اشاره به سرعت دعا و سرعت اجابت دعوت شدگان است و مثال آخر براى اشاره به سرعت فعل و اجابت زبانيه و شدت عذاب است .\r\nدر حالى كه قسطلانى فقط به بيان تفصيل روش مراكشى ، و سيوطى تنها به اشاره به كتاب او و ذكر بعضى از مثالها اكتفا كرده‌اند . زركشى آن فصلى را كه به بيان رسم مصحف اختصاص داده ، از توجيهات و تحليلات مراكشى بدان گونه كه نمونه‌هاى آن را آورديم ، پر كرده است . وى با همان روش اين موارد را تحليل و توجيه كرده است : حذف نون در كلمه\r\n\r\n\r\n","description":"","footnote":"\r\n( 1 ) زركشى ، ج 1 ، ص 386 و قسطلانى ، ج 1 ، ص 287 .\r\n( 2 ) زركشى ، ج 1 ، ص 387 و قسطلانى ، ج 1 ، ص 288 .\r\n( 3 ) بنگريد به : زركشى ، ج 1 ، ص 397 و سيوطى : الاتقان ، ج 4 ، ص 150 .\r\n","page_name":" 208 ","page_number":208},
  {"content":"\r\n\r\n( يك ) در آيه :  أَ لَمْ يَكُ نُطْفَةً  ( قيامت 75 / 35 ) و كتابت الف به صورت و او در مثل  بِالصَّلاةِ وَ الزَّكاةِ  و كتابت تاى تانيث به صورت كشيده در بعضى از موارد و كلماتى كه در جاهايى وصل شده و در مواردى وصل نشده است . « 1 » زركشى موضوع را با فصلى دربارهء حروف نزديك به هم كه در لفظ اختلاف دارند چون در معنا اختلاف دارند پايان داده است ، مانند :  زادَهُ بَسْطَةً فِي الْعِلْمِ وَ الْجِسْمِ  ( بقره 2 / 247 ) و  زادَكُمْ فِي الْخَلْقِ بَصْطَةً  ( اعراف 7 / 69 ) و  يَبْسُطُ الرِّزْقَ لِمَنْ يَشاءُ  ( رعد 13 / 26 ) و  وَ اللَّهُ يَقْبِضُ وَ يَبْصُطُ  ( بقره 2 / 245 ) در سين سعهء جزئى و علتى براى تقييد وجود دارد ولى در صاد سعه كلى وجود دارد چون معناى اطلاق و عدم تقييد برترى دارد و برترى صاد به خاطر « جهارت و اطباق » اين حرف است . « 2 »\r\nپيش از آنكه اين نظريه را بررسى كنيم ، اشاره مىكنيم به اينكه ابو العباس مراكشى به علوم رياضى و عقلى رغبت فراوانى داشت و اين معنا در مؤلفات بسيارى كه در فلسفه و منطق و فلكيات و اصول نوشته منعكس است . او يك صوفى پر شورى بوده كه مدتى از خوردن گوشت حيوان خوددارى مىكرده و دچار يك حالت عصبى شده بود كه يك سال او را در خانه‌اش محبوس كردند تا حالش خوب شد . « 3 » ما با اين بيان مختصر خواستيم به قسمتهاى مختلف شخصيت و فرهنگ او و درون گرايى انديشه‌هاى خاص او اشاره كنيم و شك نيست كه از خلال همين فرهنگ و انديشه خاص بود كه او به تفسير باطنى ويژگيهاى رسم عثمانى پرداخت .\r\nعلى رغم اينكه مراكشى اين عقيده خود را به شكل منطقى مطرح كرده ، بايد بگوييم كه اين عقيده به كلى از طبيعت اين موضوع دور است و هرگز در خاطر صحابه چيزى از اين معانى كه مراكشى آنها را در تفسير رسم عثمانى به صورت فلسفى و باطنى گفته ، خطور نمىكرد . « 4 » اشتغال به معانى روشن و آيات محكم قرآن ، آنها را از اين معانى فلسفى باطنى پيچيده و دور از وضوح كه فهم آنها به جنبه خاصى از فرهنگ نيازمند بود ، بازداشته بود و\r\n\r\n\r\n","description":"","footnote":"\r\n( 1 ) بنگريد به : ج 1 ، ص 407 و ص 409 و 410 و صفحات 423 - 417 .\r\n( 2 ) بنگريد به : ج 1 ، ص 430 - 429 .\r\n( 3 ) بنگريد به : زركلى ، ج 1 ، ص 214 - 213 .\r\n( 4 ) بنگريد به : دكتر رمضان عبد التواب ، ص 157 .\r\n","page_name":" 209 ","page_number":209},
  {"content":"\r\n\r\nهدف اوّل در ثبت متن قرآن ، نشان دادن الفاظ تلاوت بود كه معانى قرآن كريم از لا به لاى آن تجلى مىكرد و قرنهاى بسيارى گذشت و كسى اين معانى را كه مراكشى گفته نقل نكرد تا اينكه مراكشى با انديشه‌هاى باطنى و فلسفى مشكل اين معانى را كشف كرد كه دور از طبيعت كتابت بود كه براى ثبت الفاظى است كه دلالت بر معانى دارد و كتابت هيچ گونه نقشى در بيان معانى و يا تفصيل آن و يا اشاره به معانى دقيق از طريق تصرف در هجاى كلمات ندارد .\r\nپيش از اين گفتيم كه نخستين پايه‌اى كه كتابت بر آن استوار است ، همان صداهاى شنيده شده كلمات است و در طول زمان عوامل ديگرى هم بود كه در پيدايش صورت هجايى كلمات كه با تلفظ آن تفاوت اندكى داشت ، مؤثر بود ، اما در ميان اين عوامل چيزى به عنوان ملاحظه بيان معانى اضافى به وسيله تغيير رسم كلمات قرار ندارد . بنابراين اساسى كه ابو العباس مراكشى بر آن استوار است از اصل مردود من اساس آن از بين رفت چيزهايى كه بر آن استوار شده نيز از بين مىرود . علاوه بر اينكه توجيهاتى كه او براى اختلاف صورتهاى هجايى كلمات آورده گاهى تناقض شديد دارد . مثلا اگر قبول كنيم كه علت حذف و او در  وَ يَمْحُ اللَّهُ الْباطِلَ  سرعت وقوع فعل است ، آيا اثبات و او در  يَمْحُوا اللَّهُ ما يَشاءُ  ( رعد 13 / 39 ) دليل بر كندى در محو و اثبات است ؟ ! و مثالهاى ديگر . « 1 »\r\nاز اين گذشته اين گفته مراكشى كه حذف علامتهاى حروف مدّ و اثبات آنها متناسب با احوال وجود است و اگر حذف شود به خاطر معناى باطنى وجود است و اگر ظاهر شود به خاطر معناى ظاهرى وجود است ، مردود است و كشفياتى كه در مورد تاريخ به كار بردن علامتهاى حركات بلند در كتابت عربى به طور خاص و كتابتهاى سامى به طور عام ، به عمل آمده است ، آن را رد مىكند . بنابراين روش ابو العباس مراكشى با حقايق علمى و تاريخى جور در نمىآيد بلكه آنچه را كه گفته است ، نتيجه انديشه پيچيده شخصى اوست و معلوم است كه نتيجه درستى كه از دليل علمى روشن به دست آيد ، در فهم اين مشكل بهتر و مناسب‌تر از سخن مراكشى است ، سخنى كه گروهى از علما و پژوهشگران پس از او نيز آن را تكرار كرده‌اند .\r\n\r\n\r\n","description":"","footnote":"\r\n( 1 ) بنگريد به : محمد طاهر الكردى : تاريخ القرآن ، ص 176 به بعد .\r\n","page_name":" 210 ","page_number":210},
  {"content":"\r\n\r\n\r\n4 . توجيه زيادت و حذف با احتمال قرائات\r\nبعضى از پژوهشگران معتقدند كه مصحف عثمانى طورى نوشته شده كه شامل حروف هفتگانه باشد يا بگوييم كه اين رسم طورى است كه شامل رسم آن احتمالات است و سابقا در اين باره سخن گفتيم . بنابراين بعضى از دانشمندان سعى كرده‌اند كه حذف و زيادت بعضى از حروف بخصوص حروف مدّ ( حركات بلند ) را چنين تحليل كنند كه مقصود از آن اين بوده كه كلمه احتمال همه قرائتهاى صحيح را داشته باشد ، حتى بعضى از علما يكى از مزاياى رسم عثمانى را دلالت يك كلمه بر قرائتهاى مختلف مىدانند . « 1 » و بعضى از پژوهشگران متأخر يكى از فصلهايى كه در آن ويژگيهاى رسم را بررسى كرده‌اند ، تحت اين عنوان قرار داده‌اند : ( كلماتى كه دو قرائت دارد ولى مطابق با يكى از آنها نوشته شده ) « 2 » و « جعبرى » در شرح رائيه « 3 » خود در تحليل حذف و اثبات حروف مدّ و ساير ويژگيهاى رسم عثمانى « 4 » ، به اين نقطه نظر اعتماد كرده است و مىبينيم كه او درباره بعضى از ظواهر رسم كه از آن صحبت كرده چنين تعبير مىكند كه : « علت حذف الف احتمال دو قرائت است » « 5 » و يا « علت اثبات و حذف ، احتمال دو قرائت است و قرائت ياء در جايى كه نوشته شده طبق قاعده و در جايى كه حذف شده اصطلاحى است . » او اين سخن را به هنگام بحث از كلمه « ابراهيم » كه در سوره بقره بدون ياء نوشته شده « 6 » آورده است و « لبيب » حذف الف را سه نوع دانسته كه يكى از آنها اختلاف قرائتهاست . « 7 »\r\nدر فصل پيشين قول برتر در مسأله كتابت مصحف عثمانى با يكى از حروف هفتگانه و مسأله احتمال بيش از يك قرائت در رسم عثمانى را ، ذكر كرديم و در آنجا ترجيح داديم كه مصحف عثمانى بر اساس يك قرائت نوشته شده ، يعنى رسم كلمات براى نشان دادن\r\n\r\n\r\n","description":"","footnote":"\r\n( 1 ) بنگريد به : زرقانى ، ج 1 ، ص 366 .\r\n( 2 ) بنگريد به : سيوطى : الاتقان ، ج 4 ، ص 147 و قسطلانى ، ج 1 ، ص 288 .\r\n( 3 ) رائيه همان قصيده‌اى است كه « عقيلة اتراب القصائد » ناميده مىشود و ناظم آن قاسم بن فيره شاطبى و درباره رسم مصحف است . درباره كتابهاى تأليف شده در رسم ، به مبحث اوّل از فصل سوم اين كتاب مراجعه نماييد .\r\n( 4 ) بنگريد به : قسطلانى ج 1 ص 289\r\n( 5 ) بنگريد به : خميلة ارباب المراصد ، برگ 83 أ و نيز : 83 ب و 88 أ و 91 أو موارد ديگر .\r\n( 6 ) بنگريد به : برگ 86 أ .\r\n( 7 ) الدرة العقيله ، برگ 19 ب درباره همين انديشه بنگريد به : علم الدين سخاوى : الوسيلة ، برگ 15 أ .\r\n","page_name":" 211 ","page_number":211},
  {"content":"\r\n\r\nفقط يك تلفظ و نطق معين نوشته شده هر چند كه به خاطر نداشتن نقطه و اعراب احتمال بيش از يك قرائت را مىدهد . بنابراين سخن ، چنين تفسيرى در تحليل بعضى از ويژگيهاى رسم از نظر ما اساس مطلوبى ندارد ، بلكه اين نظريه با نظريه‌اى كه اختلاف رسم را مربوط به اختلاف معانى مىدانست ، چندان فرقى از لحاظ سستى پايه ندارد .\r\n\r\n5 . رسم عثمانى بر اساس حكمتى است كه با مرگ كاتبان آن از بين رفته است\r\nدر كنار نظريه‌هاى گوناگون در بررسى ويژگيهاى رسم عثمانى خود را در اين عصر در مقابل پژوهشگرى « 1 » مىبينيم كه تمام آنچه را كه در تفسير وجوه مختلف رسم گفته شده طرد مىكند و در عين حال قبول دارد كه اين وجوه به خاطر حكمتى بوده كه صحابه آن را مىدانستند ولى به دست ما نرسيده است . مىگويد : « 2 » دانشمندان تحليلهاى گوناگونى براى بعضى از كلمات رسم عثمانى ذكر كرده‌اند ، ولى اين تحليلات چيزى جز براى انس گرفتن و اشاره كردن نيست ، زيرا كه آنها بعد از انقراض صحابه ساخته شده‌اند و آنها مصحف را به خاطر حكمتى با اين رسم نوشته‌اند كه ما آن را نمىدانيم و به علتهاى نحوى يا صرفى كه پس از آنها به وجود آمده ، نگاه نكرده‌اند . سپس مىگويد : « 3 » خلاصه اين كه اين تحليلات كه علما درباره حذف و زيادت بعضى از كلمات قرآن ذكر كرده‌اند ، ما را از چيزى بىنياز نمىكند و حقيقت اين است كه اين رسم به همين صورت از صحابه كه قرآن كريم را نوشته‌اند به دست ما رسيده و سرّ آن بر كسى مكشوف نشده است و خداوند علام الغيوب است . سپس اين نويسنده با اظهار يأس از رسيدن به وجه اين رسم ، اضافه مىكند : « 4 » جز صحابه كه قرآن را به دستور عثمان نوشتند ، چه كسى مىتواند ما را به علت اين اختلاف در رسم مصحف عثمانى رهبرى كند ؟ و اين هم در صورتى ممكن است كه آنها از قبرهاى خود بيرون بيايند ! هر چند كه ما با اين نويسنده در اين مورد كه بسيارى از تحليلهايى كه براى رسم گفته‌اند\r\n\r\n\r\n","description":"","footnote":"\r\n( 1 ) او استاد شيخ محمد طاهر الكردى المكى خطاط است ، صاحب كتاب « تاريخ الخط العربى » و كتاب « تاريخ القرآن » .\r\n( 2 ) بنگريد به : تاريخ القرآن ، ص 175 .\r\n( 3 ) همان مصدر ، ص 179 .\r\n( 4 ) همان مصدر ، ص 6 - 5 و اين معنا را در ص 105 و 134 نيز مشاهده فرماييد .\r\n","page_name":" 212 ","page_number":212},
  {"content":"\r\n\r\nفايده‌اى ندارد بخصوص آنچه كه به ابو العباس مراكشى نسبت داده شده ، هم عقيده هستيم ولى با او در اين سخن كه شناخت اسرار اين وجوه محال است مگر اينكه صحابه از قبر برخيزند و پاسخ بدهند ، موافق نيستيم ، زيرا خواهيم ديد كه در بررسى كيفيت نگارش عربى و ويژگيهاى آن بدان گونه كه در فصل مقدماتى آورديم ، چيزهايى وجود دارد كه ما را در فهم بسيارى از اين وجوه كمك مىكند و به مقدارى كه بحث در اين باره پيش مىرود و اسناد مربوط به عصر نسخه بردارى مصاحف يا اعصار نزديك به آن به دست ما مىرسد ، روشنى و وضوح بيشترى درباره رسم عثمانى و صورتهاى نگارش آن حاصل مىشود و بر فهم درست آن كمك مىكند .\r\nاگر بخواهيم از نتيجه بررسى نقطه نظرهاى دانشمندان پيشين درباره ويژگيهاى رسم عثمانى خلاصه گيرى كنيم ، بايد ادعان كنيم كه اين اختلاف نظرها مشكل را پيچيده‌تر مىكند ، بىآنكه ما را به فهم صحيح آن نزديك سازد . در عين حال هم اكنون ما وسايلى در اختيار داريم كه ما را در بررسى مجدد اين مسأله در جهت رسيدن به فهم درست و موافق ويژگيهاى گوناگون رسم اميدوار مىسازد و اين چيزى است كه به انجام آن در فصل بعدى اميدوار هستيم . ان شاء اللّه .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nفصل چهارم رسم الخط عثمانى ، يك پژوهش لغوى\r\nپژوهشهاى دانشمندان پيشين درباره رسم الخط ، به طور كلى پيرامون توصيف موضوعات دور مىزد و كمتر به تفسير و تحليل آنها مىپرداختند همان گونه كه پيش از اين بيان كرديم . در عصر جديد نيز به اين موضوع چندان اعتنائى نشده و يك پژوهش فراگير كه تفسير و توجيه قابل قبولى ارائه كند و يا ما را به آن نزديك سازد ، به عمل نيامده است . « 1 »\r\n\r\n\r\n","description":"","footnote":"\r\n( 1 ) استاد عبد الوهاب حموده در كتاب « القراءات و اللهجات ، ص 112 - 102 » سعى كرده درباره علت اختلاف رسم مصاحف با رسم موجود ، بحث كند و آن را به عوامل چندى مربوط دانسته است . او ضمن اينكه به اثر تاريخى خط و بعضى از پديده‌هاى آوا شناسى اشاره مىكند ، در عين حال يكى از اين عوامل را ضعف كاتبان در صناعت خط قلمداد مىكند ، به اين معنا كه بعضى از اين پديده‌ها در رسم عثمانى خطاى نوشتارى محض است كه ما اين سخن را به كلى رد مىكنيم .\r\nهمچنين او يكى از عوامل مذكور را چنين بيان مىكند كه كاتبان كلمات را طورى مىنوشتند كه احتمال بيش از يك قرائت را بدهد . ما ضعف اين نظر را در بررسى توجيه پديده‌هاى هجايى در صفحاتى كه براى علاج اين مشكل اختصاص داده بوديم ، بيان كرديم آن هم با همان روشى كه خود مؤلف در بررسيهاى خود از آن استفاده مىكند .\r\n","page_name":" 214 ","page_number":214},
  {"content":"\r\n\r\nو براى همين است كه مىگوييم برخورد با اين مشكل به اين صورت گسترده كه ما بحث مىكنيم ، براى اولين بار صورت مىگيرد . و بر سختى اين برخورد مىافزايد ، و در عين حال اين يك بررسى است كه مطالب پراكنده درباره موضوع را جمع مىكند و بررسيهاى دانشمندان علم رسم و قرائات و دانشمندان علوم عربى و نيز بحثهاى لغوى و آوا شناسى جديد را در بر مىگيرد و با يارى جستن از آنها در جهت رسيدن به تفسير و توجيه اين مشكل به صورت عام ، تلاش مىكند . اين بحثها ما را به هدف مورد نظر نزديك مىكند و از بسيارى از لغزشها دور مىسازد ، و در عين حال اين تلاش در معرض همان چيزى است كه تمام بحثهاى جديد در معرض آن قرار دارند و آن احتمال نقص و امكان وقوع خطاست ، و اگر راههاى اين بحث هموار بود و پژوهشگران با بحثها و بررسيهاى خود زمينه را فراهم‌تر كرده بودند ، احتمال خطاى بيشترى داده نمىشد .\r\n\r\n\r\n","description":"","footnote":"\r\nبه دايره تفسير و علوم قرآنى در دانشكده اصول الدين دانشگاه الازهر رساله‌اى براى رسيدن به درجه دكترا در تفسير و علوم قرآنى ، از طرف آقاى عبد الحى حسين الفرماوى مدرس در همان دانشكده ، تقديم شد كه با اشراف استاد دكتر احمد السيد الكومى نوشته شده بود و روز 10 / 2 / 1975 مورد بررسى قرار گرفت موضوع اين رساله رسم الخط مصحف و نقطه گذارى آن بود و 412 صفحه بود علاوه بر فهارس آن كه بالغ بر 481 صفحه مىشد اين بحث در اصل براى بررسى حكم شرعى التزام به رسم الخط عثمانى در چاپ مصاحف اختصاص يافته است و درباره هدف بحث مؤلف آن در مقدمه گفته است : به عنوان يك پژوهشگر منصف و محتاط سعى كردم مناسب‌ترين راه حل را در اين موضوع پيدا كنم تا ميان مسلمين كه درباره رسم الخط قرآن اختلاف نظر دارند ، وحدت ايجاد كنم و آنها در يك نوع رسم الخط اتفاق نظر پيدا كنند كه در شرق و غرب عالم قرآن را با همان رسم چاپ كنند تا بتوانند به سنت حضرت محمد صلّى اللّه عليه و آله و سلّم اقتدا نمايند و به حبل متين الهى چنگ بزنند و كتاب خدا را از تحريف اهل غلوّ و ابطال اهل باطل حفظ كنند » با اينكه ما با اين نويسنده در نتيجه بحث كه همان لزوم تعهد به رسم عثمانى در چاپ مصاحف باشد ، موافقيم ولى در اصولى كه او بحث را بر آنها پايه گذارى كرده با او مخالف هستيم بخصوص اين سخن كه رسم مزبور توقيفى و همه از پيامبر است . او براى اين سخن دلايلى واهى اقامه كرده كه ما اكنون در صدد مناقشه آنها و مطالبى كه مربوط به تاريخ كتابت عربى يا تاريخ كتابت مصحف و يا خود رسم الخط است ، نيستيم و در اينجا فقط اشاره مىكنيم به اينكه او در مبحث سوم از فصل سوم ( از صفحه 115 تا 161 ) پديده‌هاى رسم عثمانى را تحت عنوان : ( سمات و خصائص رسم المصحف ) بررسى كرده و روش او در اين بحث همان روش پيشينيان است كه ظواهر رسم را به شش نوع تقسيم مىكردند . او سپس تلاش كرده تا تحليلهاى ابو العباس مراكشى را كه از زركشى نقل كرده ، در مثالهائى كه در اين ابواب آورده پياده كند ( بنگريد به صفحات 118 ، 119 ، 120 ، 126 ، 127 ، 128 ، 144 ، 148 از كتاب او ) و به همين جهت بررسيهاى او مطلب تازه‌اى ندارد كه به فهم مشكل و تفسير و توجيه آن كمك كند .\r\n","page_name":" 215 ","page_number":215},
  {"content":"\r\n\r\n\r\nمبحث اوّل پايه‌هايى كه اين بحث بر آن استوار است\r\nكتابهايى كه درباره رسم الخط قرآن نوشته شده ، در ارائه و بررسى پديده‌هاى رسم الخط در دو راستا پيش رفته‌اند : اوّل اينكه مثالهاى مشابه را درباره موضوع واحدى در يك فصل معين جمع آورى كرده‌اند . دوم اينكه اين موضوع را از اوّل قرآن تا آخرين سورهء آن تتبّع نموده‌اند و بر آنچه كه به صورت مشخصى در رسم الخط آمده است تأكيد كرده‌اند . و از آنجا كه در اين روش هدف اين نبوده كه نمونه‌هايى براى رسم كلمات ارائه شود ، لذا اين روش در بررسى مشكل رسم الخط سودى ندارد و روش اوّل مناسب‌تر است .\r\nولى اين روش نيز بر مجرد تشابه شكلى و ظاهرى استوار است آنجا كه پديده‌هاى رسم را كه در دوره‌هاى نسبة متأخرى متبلور شده است ، طى چند فصل بيان مىكند . اين ابن وثيق اندلسى ( متوفى 654 ه ) است كه در فصل نخست از كتاب خود و پيش از آنكه پديده‌هاى\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nرسم را مطابق تسلسل سوره‌هاى قرآنى بيان كند ، مىگويد : « 1 » بدان - خدا تو را موفق كناد - كه رسم مصحف به شناخت پنج فصل نيازمند است كه مدار آن مىباشند :\r\nاوّل : چيزهايى كه در قرآن حذف شده است .\r\nدوم : چيزهايى كه در قرآن با زيادت آمده است .\r\nسوم : چيزهايى كه در قرآن به صورت قلب حرفى به حرف ديگر آمده است .\r\nچهارم : احكام همزه‌ها .\r\nپنجم : چيزهايى كه در قرآن به صورت قطع يا وصل آمده است .\r\nاو اين فصلها را با اضافه كردن يك فصل ديگر به شش فصل مىرساند كه آن يك فصل مربوط به كلماتى است كه دو قرائت دارند ولى بر اساس يكى از آنها كتابت شده است .\r\nسيوطى مىگويد : « 2 » « امر رسم الخط را در حذف و زيادت و همزه و بدل و فصل و كلماتى كه دو قرائت دارند ولى مطابق يك قرائت نوشته شده‌اند ، بيان مىكنيم . » تقسيم پديده‌هاى رسم به اين صورت ، بر اساس شكل آنها صورت پذيرفته است و مثلا زيادت الف بعد از و او در ( ملقوا ، و نصروا و يعفو ) در فصل زيادت الف در باب ( مائة ) و يا با زيادت واو در ( اولئك ) بيان شده است .\r\nاين از يك سو ، و از سوى ديگر اساس اين روش براى توجيه كلماتى است كه با قواعد دانشمندان علوم عربى در هجاء مخالفت دارند . ولى هدف ما آشنايى با تمام پديده‌هاى رسم و اصول آن مىباشد و از ارتباط آن با قواعد هجايى علما كه در دوره‌هاى متأخر ترتيب داده شده ، چشم پوشى مىكنيم .\r\nبنابراين ، بهترين و مناسب‌ترين روشى كه ممكن است همه پديده‌هاى رسم را طى فصولى در بر بگيرد و ارتباط منطقى و قابل قبولى ميان آنها برقرار سازد و از خلط بحث و پريشان گويى دور باشد ، همان روشى است كه بر اساس رابطه ميان صداى يك حرف و\r\n\r\n\r\n","description":"","footnote":"\r\n( 1 ) لوح 2 .\r\n( 2 ) الاتقان ، ج 4 ، ص 147 و بنگريد به : قسطلانى ، ج 1 ، ص 288 و دمياطى ، ص 10 و زرقانى ، ج 1 ، ص 362 ، ضمنا زركشى نيز به همين منوال پيش رفته است : ج 1 ، ص 376 به بعد .\r\n","page_name":" 217 ","page_number":217},
  {"content":"\r\n\r\nعلامت نوشتارى آن استوار است . همان روشى كه ما در بررسى ويژگيهاى كتابت عربى قبل از رسم عثمانى ، از آن استفاده كرديم . چون لغويها صداهاى لغوى را به طور كلى بر دو قسمت تقسيم مىكنند : صامتها و حركتها ، و هر كدام از آنها مشخصاتى دارد كه آن را از ديگرى متمايز مىسازد . و بنابراين مىتوانيم علامتهاى صامتها و حركتها ، را در رسم عثمانى بررسى كنيم و ببينيم كه كتابت عربى تا چه حد به خواسته‌هاى تلفظ كنونى وفادار مانده است و هر كدام را در فصل مستقلى بحث كنيم ، بخصوص اينكه كتابت عربى مانند ساير كتابتهاى سامى ، در نشان دادن صامتها ، اسلوبى مخالف با نشان دادن حركتها دارد .\r\nالبته امكان آن بود كه ما علامت همزه را همراه با علامتهاى صداهاى صامت بحث كنيم جز اينكه اين صدا و علامت نوشتارى آن جهات لغوى و تاريخى متعددى دارد كه از آن يك مشكل پيچيده در تلفظ و نوشتن ساخته است ، مثلا گاهى علامت همزه به شكل علامتهاى حركات بلند آمده است و اين بر پيچيدگى و دشوارى موضوع افزوده است ، زيرا علما چنين فهميده‌اند كه اين امر به سبب ارتباط همزه با اصوات حركتهاى سه گانه بوده است و لذا در بيان اصوات صامت و حركات و علامتهاى آنها خلط بحث كرده‌اند ، بخصوص اينكه آنها از سير تاريخى موضوع « همزه » و انتقال آن از اصوات صامت به حركات و مردّد بودن آن ميان اين دو ، آگاهى نداشته‌اند . اين وضع منحصر به فرد همزه ، ما را وادار كرد كه همزه را در يك فصل مستقلى مورد بحث قرار بدهيم تا به يك توجيه مقبولى در اين مسأله برسيم ، مسأله‌اى كه از عوامل مهم كج فهمى بسيارى از پژوهشگران پديده‌هاى رسم عثمانى است .\r\nپس از اين موضوع بايد به كيفيت ارتباط اين علامتها - صامتها و حركتها - در داخل يك كلمه اشاره كنيم ، سپس به بيان رابطه ميان كلماتى كه داراى مقطع‌هايى هستند كه به كلمات ديگر مىرسند بپردازيم . چون بسيارى از كلماتى كه مقطع واحدى دارند ، با كلمات مجاور در ارتباط هستند و لذا بعضى از كلمات كه دو مقطع دارند گاهى به صورت متصل به كلمه ديگر آمده و گاهى به صورت مستقلى رسم شده است .\r\nطبق اين روش مىتوانيم پديده‌هاى رسم را در اين فصلها و يا مباحث چهار گانه مورد بررسى قرار بدهيم . درست است كه دانشمندان پيشين براى بررسى همزه فصل مستقلى\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nترتيب داده‌اند ولى اصولى كه در اينجا فهم مشكل همزه بر آن استوار است با آنچه كه آنها بيان كرده‌اند ، تفاوت دارد . اين فصل مىتواند در حل مشكل رسم به طور كلى و همزه به طور خاص كمك كند . و اما فصلى كه علماى ما آن را ( قطع و وصل ) يا ( فصل و وصل ) ناميده‌اند ، بحثى است كه ما در آن راجع به شناخت كلمه از حيث رسم و عوامل وصل كلمات به يكديگر سخن خواهيم گفت .\r\nاز خلال اين روش ، قاعده عمومى در نشان دادن صامتها و حركات در رسم عثمانى از يك سو و تفسير و تحليل مثالهايى كه به خاطر علتهاى لغوى و تاريخى از اين قاعده خارج شده‌اند از سوى ديگر واضح خواهد بود .\r\nپيش از آنكه رسم عثمانى را با اين روش مورد بررسى قرار بدهيم ، به چند قضيه مهم اشاره مىكنيم كه اين روش را روشن‌تر مىكند و در كنار آن به فهم عواملى كه در به وجود آوردن مثالهاى خلاف قاعده در رسم عثمانى تأثير داشته است ، كمك مىكند . مهمترين اين قضايا عبارتند از :\r\n\r\n1 . بعيد بودن اشتباه و خطا در پديده‌هاى رسم عثمانى\r\nهيچ‌گونه روايتى درباره مشكلات هجايى كه براى كاتبان رخ داده باشد و از نوشتن صورت صحيح كلمه‌اى عاجز باشند ، وارد نشده است جز در مورد كلمه ( تابوت ) و مانند آن كه آن هم به اختلاف سليقه ميان كاتبان بر مىگردد و به اشتباه و خطا ربطى ندارد و براى كسى كه در رسم عثمانى تحقيق مىكند و مىخواهد تفسير درست هجاى آن را به دست بياورد ، بايد اين فكر را كه كاتبان اشتباه كرده‌اند از خود دور كند و در مواردى كه دليلى براى ترجيح يك رأى و يا تقديم يك توجيه ندارد ، بايد متوقف باشد ، زيرا كه قسمت مهمى از تاريخ كتابت در اين دوره تاريخى شناخته نشده و رسم عثمانى با مثالها و شكلهايى كه از صورت كلمات دارد ، بهترين نماينده واقعيت كتابت عربى در آن دوره است و بدون شك هر كشف جديدى كه در مورد متنهاى مكتوب قديمى به عمل آيد ، حقايق مربوط به كتابت اين رسم را روشن‌تر خواهد كرد ، و اين انديشه را كه در رسم عثمانى اشتباهاتى وجود دارد ، دفع خواهد نمود ، انديشه‌اى كه بايد آن را دورترين احتمال در اين مجال دانست . و بر پژوهشگران است كه انديشه وقوع خطا را در اين مرحله از بحث\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبعيد بدانند ، زيرا تمام دلايل گواهى مىدهند بر اينكه هر چه در رسم عثمانى آمده واقعيت كتابتى است كه نگارش عربى در آن دوره داشته است .\r\n\r\n2 . اكتفا نكردن به اين قاعده كه مىگويد اصل در كتابت مطابقت خط با تلفظ است\r\nتكيه كردن بر اين انديشه در بررسى پديده‌هاى رسم ، دانشمندان پيشين را به طور عام و دانشمندان علوم عربى را به طور خاص در يك خطاى بزرگى انداخته كه به ناتوانى آنها در فهم حقيقت صورتهاى هجايى كلماتى كه علامتهاى زايد بر تلفظ در آنها وجود دارد ، منجر شده است ، و اگر هم قبول كنيم كه ريشه نگارشهاى هجايى همان مبدأ صوتى آنهاست ، بايد بدانيم كه تطور لغت بدون اينكه كتابت نيز اين تطور را پذيرا باشد مشكلاتى را ايجاد كرده كه غالبا به اين واقعيت لغوى كلمه بر مىگردد كه استعمال آن از بين رفته ولى نگارش آن به همان صورت قديمى باقى مانده است .\r\nبنابراين ، ما در بررسى پديده‌هاى رسم عثمانى بر اين اساس پيش خواهيم رفت كه عوامل گوناگونى در پيدايش آن پديده‌ها اشتراك دارند و در فصل مقدماتى اين كتاب نيز به آن اشاره كرديم . در كنار اين مطلب بايد بگوييم كه خواندن كلمه گاهى بر اساس تلفظ آن انجام مىگيرد ولى گاهى كلمه خوانده مىشود در حالى كه در آغاز كلام قرار گرفته و يا بر آن وقف شده است و گاهى هم نوشته مىشود در حالى كه زنجيره كلامى متصل قرار گرفته است و خواهيم ديد كه اين دو حالت ، تأثير زيادى در رسم كلمات دارد و كاتب يكى از آن دو حالت را در نظر مىگيرد و تلفظ كلمات در لغت عربى در حالت وقف با حالت درج كلام تفاوت زيادى دارد .\r\nالبته معلومات كاتب و مقدار آشنايى او با روشى كه در كتابت به كار مىبرد ، در رسم كلمات مؤثر است . او هر قدر در خواندن و نوشتن به طور وسيعى تمرين و ممارست داشته باشد ، بيشتر مىتواند بر هجاى كلمات محافظت نمايد ، و عكس آن نيز درست است . وقتى كاتب تازه كار باشد و ممارست كمترى داشته باشد ، او در نوشتن كلمات مخصوصا كلماتى كه آنها را در يك متن مكتوب نخوانده است ، شنيدن يا تلفظ آن كلمات را ملاك قرار\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nخواهد داد . « 1 »\r\nعلاوه بر آن ، كاتب هر اندازه هم اصول كتابت تقليدى را بداند ، باز هم در ترديد خواهد بود كه آيا به شكل تقليدى و موروثى هجاى كلمات ملتزم شود كه گاهى نمايانگر تلفظ كامل كلمه نيست ، و يا تلفظ كلماتى را كه مىشنود در نظر بگيرد كه گاهى با اصول جارى در كتابت مغايرت دارد ؟\r\nهمه اين عوامل در پيدايش صورتهاى هجايى متعدد براى كلمات سهم دارند ، بخصوص در كتابتى مانند كتابت عربى كه همواره در جستجوى شكل كاملى براى نشان دادن تمام اصوات خود مىباشد .\r\n\r\n3 . مقياس قرار ندادن قواعد هجايى كه دانشمندان علوم عربى وضع كرده‌اند براى رسم عثمانى\r\nيكى از انتقادهايى كه بر كلام دانشمندان پيشين مىتوان كرد اين است كه آنها در آغاز مطلب اشاره مىكنند به اينكه قواعد رسم عثمانى به طور كلى با قواعد هجايى مطابقت دارد ولى بعضى از ظواهر آن از اين قواعد خارج است ، در حالى كه در بررسى قضيه اين يك روش معكوس به نظر مىرسد ، زيرا رسم عثمانى چيزى جز يك نمونه واقعى از كتابت عربى در عصر نسخه بردارى مصاحف نيست و مردم در يك زمان طولانى همواره مطابق آن رسم مىنوشته‌اند ، تا اينكه رغبت دانشمندان علوم عربى بر آسان كردن قواعد كتابت آنها را وادار ساخت كه قواعد رسم عثمانى را پس از اين استعمال گسترده با اصول صرفى و قياسهاى نحوى خود ، يكى كنند ، و البته قواعد رسم عثمانى پايه اصلى قواعد هجاى عربى كه علما وضع كرده‌اند ، قرار داشت . و منطقى نيست و از روش علمى صحيح دور است كه پديده‌هاى رسم عثمانى را با اصول و قواعدى كه بعدها به وجود آمده و مبتنى بر آن بوده است ، مقايسه نماييم .\r\n\r\n\r\n","description":"","footnote":"\r\n( 1 ) بنگريد به : دكتر عبد العزيز دانى ، ص 220 .\r\n","page_name":" 221 ","page_number":221},
  {"content":"\r\n\r\n\r\n4 . استفاده از قرائتهاى صحيح در توجيه پديده‌هاى رسم عثمانى\r\nدر فصل دوم ترجيح داديم كه مصحف عثمانى نمايندهء فقط يك قرائت است و آن قرائت عمومى و مشهورى است كه در مدينه ميان صحابه معمول بوده است ولى به دلايلى كه به تاريخ قرائات مربوط مىشود ، اكنون بسيار دشوار است كه ما اصول و مفردات اين قرائت را بدانيم . بنابراين ، از وجوه قرائتهاى صحيح هر كدام كه با رسم عثمانى موافق باشد ، مىتواند اساسى براى بررسى رسم عثمانى قرار بگيرد بدون آنكه وجه بخصوصى را تخصيص بدهيم ، چون كاتبان رسم عثمانى لفظ واحدى را اراده كرده‌اند ، ولى ما اين لفظ را بعينه نمىشناسيم . از همين جاست كه ما مىتوانيم به هر وجهى از وجوه قرائت كه در رسم عثمانى احتمال داده مىشود ، در تفسير و توجيه پديده‌هاى نگارشى و حل مشكلات رسم اعتماد كنيم .\r\nاين روش ، يك اثر عملى در تفسير پديده‌هاى رسم عثمانى دارد كه آن را مثلا در بحث از علامت همزه و هنگام سخن گفتن از استبعاد بعضى از مثالها خواهيم ديد ، مثالهايى كه از قاعده عمومى كه پيشوايان ادب عربى در زيادت و يا نقصان حرف گفته‌اند ، خارج است و روشن‌ترين مثال آن همان زيادت الف در كلمه ( ثمود ) است كه در چهار آيه از قرآن آمده است و آنها عبارتند از :\r\n( هود 11 / 68 ) « الا ان ثمودا كفروا ربهم » و ( فرقان 25 / 38 ) « و عاد و ثمودا و اصحاب الرّس » و ( عنكبوت 29 / 38 ) « و عادا و ثمودا » و ( نجم 53 / 51 - 50 ) « و انه اهلك عادا الاولى - و ثمودا فما ابقى » .\r\nاز گفته علماى رسم فهميده مىشود كه الف در اين چهار مورد زائد است ، « 1 » ولى با رجوع به قرائت پيشوايان قرائت در اين كلمات ، مىبينيم كه نافع و ابن كثير و ابى عمرو و ابن عامر و كسايى اين چهار كلمه را با تنوين خوانده‌اند ولى حمزه و عاصم در روايت حفص آنها را بدون تنوين خوانده‌اند ، « 2 » و از اينجا مىفهميم كه اين الف جز همان الفى كه در مصحف عوض از تنوين ما قبل مفتوح در حال وقف نوشته مىشود ، چيزى ديگرى\r\n\r\n\r\n","description":"","footnote":"\r\n( 1 ) بنگريد به : ابن ابى داود ، ص 114 و ابو بكر انبارى ، ج 1 ، ص 264 - 263 و دانى : المقنع ، ص 41 .\r\n( 2 ) ابن مجاهد ، ص 337 و بنگريد به : ابن جزرى : النشر ، ج 2 ، ص 290 - 289 .\r\n","page_name":" 222 ","page_number":222},
  {"content":"\r\n\r\nنيست ، و بدين گونه اين موارد داخل در قاعده عمومى رسم عثمانى است . البته ما در اينجا قرائتى را بر قرائت ديگر ترجيح نمىدهيم و تنها قرائتى را كه در فهم اين پديده كمك مىكند ، اختيار مىكنيم و هر قارئى مىتواند آنچه را كه از اساتيد و مشايخ خود تا صدر اوّل و از قرائتهايى كه پيامبر صلّى اللّه عليه و آله و سلّم بر آنها صحه گذاشته ، شنيده است مورد عمل قرار بدهد .\r\nاز اين گذشته نبايد در بررسى پديده‌اى از پديده‌هاى رسم عثمانى تنها به قرائات اكتفا نمود ، بلكه احتمال دارد كه بعضى از اين پديده‌ها به دوره قبل از نسخه بردارى مصاحف مربوط باشد و در كتابت به همان گونه محفوظ بماند ، زيرا همان گونه كه قبلا بيان كرديم ، كتابت به حفظ ظواهر لغوى كه از بين رفته بيشتر از استعمال فعلى آن متمايل است . و از همين جاست كه يارى جستن از مثالهاى هجايى و لغوى خارج از خط مصحف و از قرائتهايى كه وارد شده امر مقبولى است و بر فهم بسيارى از پديده‌هاى رسم عثمانى و حل بسيارى از مشكلات آن كمك مىكند .\r\n\r\n5 . لازم نيست كه اين بحث هر مثال يا پديده‌اى را كه در رسم عثمانى است تفسير و توجيه كند\r\nهمچنين ضرورى نيست كه هر توجيهى كه اين بحث براى پديده‌هاى رسم عثمانى بيان مىكند ، صحيح و كامل باشد ، زيرا كه در اينجا عوامل بسيارى وجود دارد كه در ساختن صورت هجايى كلمات شركت دارد و كشف همه اين عوامل به اين آسانى نيست . همچنين قسمت مهمى از تاريخ كتابت در اين دوره شناخته نشده است ، چون سنگ نوشته‌ها و متون كشف شده‌اى كه مربوط به اين دوره باشد ، اندك است . و لذا هر چه كه در اين بحث گفته مىشود ، تنها تلاشى در جهت استفاده از پژوهشهاى لغوى و اكتشافات موجود ، در تفسير پديده‌هاى رسم عثمانى مىباشد ، و شايد پژوهشهايى كه در آينده صورت خواهد گرفت ، وسايل جديدى به وجود آورد كه با كمك آنها تفسير و توجيه پديده‌هاى رسم عثمانى و كتابت عربى عميق‌تر و گسترده‌تر انجام گيرد .\r\nپيش از آنكه پديده‌هاى رسم را با اين روش مورد بررسى قرار بدهيم ، به اين مطلب اشاره مىكنيم كه بعضى از پديده‌هاى هجايى در رسم عثمانى ، دهها مثال دارد كه بدون شك آوردن همه آنها حجم بحث را زياد مىكند بدون اينكه مطلب جديدى به دست\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبدهد . ولى بعضى از اين پديده‌ها تعداد محدودى مثال دارد كه گاهى به يك يا دو مثال مىرسد در چنين حالتى آوردن تمام مثالها ضرورى به نظر مىرسد . بلكه پيدا كردن مثال جديد كارى بس مفيد خواهد بود . و به طور كلى ما آن مقدار از مثالها را خواهيم آورد كه مورد نياز باشد تا بتوانيم هيچ پديده‌اى را از پديده‌هاى رسم را نگفته ، نگذاريم . همان گونه كه صاحب كتاب ( الهجاء ) كرده است ، آنجا كه مىگويد « 1 » : « هجاهاى مصاحف و اختلاف كتابت آنها بيشتر از آن است كه همه آنها ذكر شود ، و ما مثالهايى را ذكر خواهيم كرد كه براى خواننده و بيننده بيشتر مفيد باشد و از مثالهايى كه ذكر نمىكنيم كفايت كند . » « 2 »\r\n\r\n\r\n","description":"","footnote":"\r\n( 1 ) الهجاء از يك نويسنده ناشناخته ، لوح 6\r\n( 2 ) سعى خواهيم كرد كه به رسم كلمات به همان گونه كه نشان داده شده ، ملتزم باشيم . همچنين در آوردن مثالها به رسم عثمانى ملتزم خواهيم بود و غالبا محل آيه و سوره را در متن خواهيم آورد و نه در پاورقى . و نخست اسم و شماره سوره و سپس شماره آيه را ذكر خواهيم كرد ، و على رغم اينكه اين روش باعث خستگى خواننده مىشود ، بسيارى از مشكلاتى را كه اگر در پاورقى بود به وجود مىآمد ، تخفيف خواهد داد چون مثالهايى كه بايد آورده شود بسيار است . همچنين ما ضرورتى نديديم كه در حالتى كه قاعده در دهها مثال مطرد است و يا شهرت دارد موضع شاهد را در آيه و سوره مشخص كنيم .\r\n","page_name":" 224 ","page_number":224},
  {"content":"\r\n\r\n\r\nمبحث دوم علامتهاى حروف صامت در رسم عثمانى\r\nالفباى نخستين سامى كه گفته مىشود همه الفباهاى مشهور از آن مشتق شده است ، الفباى صامتى بود ، « 1 » يعنى اينكه فقط علامتهاى حروف صامت را داشت ولى علامتهاى حركات را نداشت . الفباهاى مختلف در سرعت تكميل اين نقيصه ، متفاوت بودند و از آنجا كه اصل الفباى سامى نيز چنان بود ، لذا ترتيب قديمى الفبا و حروف ابجدى آن تنها نمايانگر حروف صامت بود و بيست و دو حرف ( ابجد ، هوز ، حطى ، كلمن ، سعفص ، قرشت ) نماينده حروف صامت در چندين زبان سامى بود و چون لغت عربى بر پايه نظام الفباى سامى پايه گذارى شده ، علامتهاى حروف صامتى كه مختص به زبان عربى بود در آخر اين ترتيب قرار گرفت و آنها شش حرف بودند كه به « روادف » شهرت دارند و ترتيب ابجدى به اين صورت درآمد : ( ابجد . . . قرشت ، ثخذ ضظغ ) . « 2 »\r\nاز اينجا بود كه علامتهاى حروف صامت در كتابت عربى در دوره نسخه‌بردارى از مصاحف ، بيست و هشت حرف بود و الف در آغاز الفبا علامت حرف صامتى بود كه صداى آن عبارت\r\n\r\n\r\n","description":"","footnote":"\r\n( 1 ) بنگريد به : مبحث دوم از فصل مقدماتى همين كتاب .\r\n( 2 ) بنگريد به فصل مقدماتى .\r\n","page_name":" 225 ","page_number":225},
  {"content":"\r\n\r\nاست از : بستن دو مجراى صوتى در يك لحظه با فشار دادن هوا در پشت آنها و سپس باز كردن آنها به گونه‌اى كه هوا يك مرتبه خارج شود و صدايى مانند صداى تركيدن چيزى از آن حادث گردد « 1 » . اين صدا را در عربى « نبره » و يا « همزه » مىگويند . و اينكه حرف الف بعدها متحول شد و به فتحه بلند دلالت كرد ، مطلبى است كه در مبحث بعدى درباره آن صحبت خواهيم كرد .\r\nهمچنين دو علامت واو و ياء در اين الفبا نماينده دو صوت صامت هستند كه در اصل وضع آنها چنين بودند و در اينجا از تطور استعمال آنها كه به ضمه و كسره بلند « 2 » دلالت مىكنند صرف نظر مىكنيم .\r\n\r\nاولا : صداهاى لغت عربى و علامتهاى آنها نزد دانشمندان علوم عربى\r\nلازم است در اينجا روشن كنيم كه دانشمندان علوم عربى در فهم اين مسأله گاهى دچار اضطراب شده‌اند . اين اضطراب در اثر خلط ميان صداهاى منطوق و علامتهاى مكتوب از يك سو ، و بىتوجهى به بعد تاريخى تطور الفبا از سوى ديگر ، ناشى شده است . اصل حروف عربى از نظر خليل و سيبويه بيست و نه حرف است ، ولى خليل حروف صحيحى را كه محل و مخرجى دارند جدا كرده و آنها بيست و پنج حرف هستند كه واو و ياء و الف لين و همزه را شامل نمىشوند . او اين چند حرف را حروف هوايى مىنامد چون از درون خارج مىشوند و در محلى از اعضاى نطق قرار نمىگيرند . « 3 » بدون شك اين بيان ناشى از تشخيص ندادن موقعيت اين چهار حرف است كه گاهى به حروف صامت و گاهى به حركات مربوط مىشوند . و گويا اشتراك در علامت كه هم در حال صامت بودن و هم در حال حركت داشتن همان علامت را دارند ، باعث اين سوء فهم شده است .\r\nسيبويه تنها به ذكر حروف بر اساس مخارج آن پرداخته و با اينكه با استاد خود اختلاف نظرهايى دارد ولى در اين مطلب روش او را پيش گرفته كه به حدود فاصله ميان واو و ياء كه از حروف صامت هستند و واو و ياء كه از حركات بلند هستند ، توجهى نكرده است .\r\nچيزى كه اين بىتوجهى را تأكيد مىكند اين است كه او در آغاز الفبا ، اوّل همزه و سپس الف را ذكر كرده ولى واو و ياء را تنها يك بار آورده است . « 4 »\r\n\r\n\r\n","description":"","footnote":"\r\n( 1 ) بنگريد به : دكتر ابراهيم انيس : الاصوات اللغوية ، ص 91 و دكتر عبد الصبور شاهين : القراءات القرآنية ، ص 24 و دكتر كمال محمد بشر : الاصوات ، ص 142 .\r\n( 2 ) بنگريد به : دكتر كمال محمد بشر : دراسات فى علم اللغة ، قسمت اول ، ص 69 - 64 و 75 - 73 .\r\n( 3 ) بنگريد به : كتاب العين ، بغداد ، مطبعة العانى ، 1967 ، ج 1 ، ص 64 و ابن منظور ، ج 1 ، ص 7 .\r\n( 4 ) بنگريد به : سيبويه ( ابو بشر عمرو بن عثمان ) : الكتاب ، ط 1 ، قاهره ، بولاق ، 1317 ه ج 2 ، ص 404 .\r\n","page_name":" 226 ","page_number":226},
  {"content":"\r\n\r\nچيزى كه بر جمود پيشوايان علوم عربى بر علامتهاى نوشتارى تأكيد مىكند ، اين است كه آنها صداها و حروف ديگرى را ذكر كرده‌اند كه همه فرع هستند و اصل آنها همان بيست و نه حرف است و تعداد آنها به چهل و دو حرف مىرسد كه بعضى از آنها خوب و قابل قبول است و بعضى ديگر بد و در ميان كسانى كه مىتوان آنها را جزء اعراب دانست ، غير مشهور است كه در قرائت قرآن و شعر مستحسن نيست . مهم اين است كه سيبويه پس از اين بيان اضافه مىكند :\r\n« اين حروف كه خوب و بد آن به چهل و دو حرف رسيد در اصل بيست و نه حرف هستند و جز با تلفظ آشكار نمىشوند » « 1 » و مبرد حروف قابل قبول را سى و پنج حرف ذكر كرده و درباره آنها مىگويد : « بدان كه حروف عربى سى و پنج حرف است و تنها بيست و نه حرف از آنها علامت دارد » « 2 » .\r\nمعناى اين سخنان اين است كه علامت الف و واو و ياء در ميان اين بيست و نه علامت همان علامت صداهاى سه گانه است . « 3 » ولى حقيقت اين است كه در مقابل بيست و نه علامت ، سى و يك صوت داريم كه عبارتند از : بيست و نه صوت صامت به اضافه حركات بلند كه با همزه و واو و ياى صامت در علامت يكى هستند . « 4 » ، در فصل مقدماتى قسمتى از تاريخ تطور علامتهاى اين اصوات را بيان كرديم و روشن شد كه اين علامتها هم بر حركات دلالت دارد و هم بر اصوات صامت كه در اصل براى آنها وضع شده است . و در اينجا مهم نيست كه رابطه ميان اين اصوات را كه اى بسا به اين اشتراك در علامت منجر شده است ، بيان كنيم . « 5 »\r\nبا اين وجود شايد بعضى از ايرادهايى كه در اين زمينه بر دانشمندان علوم عربى گرفته مىشود ، ناشى از سوء فهم كلام آنهاست ، بخصوص اينكه مىبينيم بعضى از آنها تصوير درست و روشنى از مشكل علامتهاى كتابت عربى و رابطه آنها با صداها را به دست داده‌اند ، با صرف\r\n\r\n\r\n","description":"","footnote":"\r\n( 1 ) همان مصدر و بنگريد به : ابن جنّى : سر صناعة الاعراب ، ج 1 ، ص 51 .\r\n( 2 ) مبرد ( محمد بن يزيد ) : المقتضب ، قاهره ، المجلس الاعلى للشؤون الاسلامية 1386 ه ج 1 ، ص 192 و نيز ص 195 .\r\n( 3 ) اين بدان معنا نيست كه دانشمندان علوم عربى فرق ميان واو و ياء صامت را با ضمه و كسره و فتحه بلند كه حروف مدّ ناميده مىشوند ، ندانسته‌اند . سيبويه در باب : ( الوقف فى الواو و الياء و الالف ) ج 2 ، ص 285 مطلبى گفته است كه دلالت دارد بر فهم درست او به روشى كه در آن حركتها مشخص مىشوند و از بقيه اصوات متمايز مىگردند . او مىگويد : « اين حروف « مهموسه » نيستند و آنها حروف لين و مدّ مىباشند و مخارج آنها به اندازهء صوت وسعت دارد و هيچ يك از حروف از لحاظ مخرج وسيعتر از آنها و از لحاظ صدا طولانىتر از آنها نيست ، و چون بر اين حروف وقف كردى لب و زبان و حلق خود را به هم نمىچسبانى همان گونه كه در حروف ديگر چسبانيده مىشود » .\r\n( 4 ) بنگريد به : حفنى ناصف ، ص 11 .\r\n( 5 ) براى تفصيل بحث بنگريد به : دكتر عبد الصبور شاهين : القرائات القرآنى ، ص 48 - 39 .\r\n","page_name":" 227 ","page_number":227},
  {"content":"\r\n\r\nنظر از بعضى اشتباهات تاريخى كه وسايل پرهيز از آن اشتباهات در اختيارشان نبود . اين ابن در ستويه است كه مىگويد « 1 » : « حروف معجم بيست و هشت حرف است كه تلفظ آنها مختلف و علامتهاى آنها هيجده علامت است ، چون صورت دو و سه حرف از آنها يكى است و اگر تشابه نبود ، هر حرفى علامتى داشت و حروفى كه علامت ندارند عبارتند از : دو مدّ و همزه ، چون براى دو مدّ حرف مضموم و حرف مكسور شكل و علامتى وضع نشده همان‌گونه كه براى مدّ حرف مفتوح علامت الف وضع شده است ولى آن دو مد به شكل واو و ياء نوشته مىشوند همان‌گونه كه تاء و ثاء به شكل ياء و همزه به شكل حروف لين نوشته مىشود و گاهى هم جهت پيروى از تخفيف در تلفظ حذف مىشود . »\r\nما اكنون مىدانيم كه اين سخن درست نيست كه علامت الف در اصل همان علامت فتحه بلند است ، كه ابن در ستويه آن را مدّ مفتوح مىناميد نه همزه . على رغم اين مطلب تصورى كه ابن در ستويه از اين مشكل و رابطه حركه‌هاى بلند و واو و ياء از جهت صدا و علامت دارد ، تصور درستى است و دانشمندان جديد چيزى بر آن نيفزوده‌اند مگر در جنبه تاريخى مسأله كه البته اهميت فراوانى دارد .\r\nدر اين فهم درست ، ابن در ستويه تنها نيست . حمزه اصفهانى مطلبى را به ما ارائه داده كه شبيه چيزى است كه دانشمندان جديد آن را ( نگارش بين المللى حروف ) مىنامند . « 2 » او مىگويد : « اگر كسى از اهل زمان بخواهد كتابتى را وضع كند كه از تصحيف سالم باشد و تمام حروفى را كه در تمام زبانها استعمال مىشود ، در بر بگيرد ، لازم است كه چهل شكل براى چهل حرف وضع كند .\r\nبيست و نه حرف از آنها همان هجاى عربى است كه عبارتند از : أ ب ت ث ج ح خ . . . و چهار تا از آنها حروفى است كه در زبان عربها جارى است ولى براى آنها علامت خاصى در نظر گرفته نشده و آنها عبارتند از : نون غنه و همزه و واو و ياء لين . نون غنه همان است كه از دماغ خارج مىشود مانند نون ( منذر ) چون مخرج آن همان مخرج نون ( رسن ) نيست . و همزه مانند : قرأ و رفأ و مانند حرف اوّل از كلمه ( أحمد ) چون مخرج آن همان مخرج الف ( حامد ) نيست و واو و ياء در ( محمود و بعير ) چون مخرج آنها همان مخرج ياء در ( يزيد و زيد ) و واو در ( و اصل و صواب ) نيست . . . »\r\nشايد چيزى كه موجب پريشانى در نظريه دانشمندان علوم عربى درباره علامتهاى\r\n\r\n\r\n","description":"","footnote":"\r\n( 1 ) كتاب الكتاب ، ص 64 .\r\n( 2 ) التنبيه على حدوث التصحيف ، ص 33 .\r\n","page_name":" 228 ","page_number":228},
  {"content":"\r\n\r\nحركات بلند شده است ، اين باشد كه آنها گمان كردند كه اصل حروف ابجد طورى وضع شده كه هم شامل حروف صامت و هم شامل صداهاى حركات مىشود . ولى همان گونه كه پيشتر گفتيم ، حقيقت اين است كه حروف ابجد در اصل فقط براى نشان دادن صداهاى صامت وضع شده و دلالت بعضى از اين علامتها به حركات بلند بعد از تحول و تطورى واقع شده كه علامتهاى حروف صامت براى دلالت بر اين حركات استعمال مىشد .\r\nبراى همين بود كه دانشمندان علوم عربى سعى كردند تا نقصى را كه در الفباى عربى مىديدند بر طرف كنند تا اين الفبا هم شامل علامتهاى صامتها و هم شامل علامتهاى حركات باشد ولى اين تلاش آنها نيز ناقص بود و پس از آنكه ترتيب الفبايى جديد « 1 » شايع شد و علامتهاى حروف مشابه در كنار هم قرار گرفت ( ا ب ت ث ) دانشمندان علوم عربى در پايان اين ترتيب ميان واو و ياء شكل ( لا ) را قرار دادند و گفتند : ( . . . ه ، و ، لا ، ى ) ابن جنى مىگويد « 2 » : « از آنجا كه واضع حروف تهجى نتوانست الفى را كه يك مدّ ساكن است تلفظ كند چون ابتدا به ساكن محال بود ، لذا لام متحركى پيش از آن قرار داد تا ابتدا به الف ممكن باشد . » اين همان الفى است كه در آخر ( متى و حتى ) و در ( حياة و زكات ) « 3 » واقع شده است . ابن در ستويه قرار دادن لام الف را در ترتيب هجايى ردّ مىكند و مىگويد : « 4 » « لام الف از رديف حروف معجم و شكلهاى آن خارج است ، زيرا كه آن در واقع دو حرف چسبيده به هم است . » دانشمندان علوم عربى براى انتخاب لام از ميان حروف عربى براى نشان دادن الف چند علت ذكر كرده‌اند كه همگى خيالى و دور از واقعيت است و چيزى را ارائه نمىدهد « 5 » .\r\nو شايد شيوع صورت الف و لام در كنار هم در كتابت عربى باعث شده كه آنها اين صورت شايع را براى نشان دادن علامت فتحه بلند در ترتيب الفبا قرار بدهند . همچنين آنها اختلاف كرده‌اند كه كدام يك از دو طرف ( لام الف ) صورت الف و ديگرى صورت لام\r\n\r\n\r\n","description":"","footnote":"\r\n( 1 ) در فصل پنجم متعرض آن خواهيم شد .\r\n( 2 ) بنگريد به : سر صناعة الاعراب ، ج 1 ، ص 49 - 48 .\r\n( 3 ) صولى ، ص 186 .\r\n( 4 ) كتاب الكتاب ، ص 69 و نيز بنگريد به : ص 64 .\r\n( 5 ) بنگريد به : ابن جنى : سر صناعة الاعراب ، ص 50 و بنگريد به : دانى : المحكم ، ص 200 .\r\n","page_name":" 229 ","page_number":229},
  {"content":"\r\n\r\nاست ؟ « 1 » اين كوشش در تكميل الفباى عربى - همان گونه كه گفتيم - به صورت ناقصى انجام گرفت و علامت واو و ياء همچنان به چهار حرف دلالت كرد كه عبارتند از واو و ياء صامت و فتحه و كسره بلند ( يا همان چيزى كه آن را حروف مدّ مىگويند . ) و براى همين است كه استاد حفنى ناصف مىگويد : « 2 » « كسى كه لام الف را در حروف اضافه كرد ، بايد ( لام واو ) و ( لام ياء ) را هم اضافه مىكرد . » و شايد اين كار دانشمندان علوم عربى كه تنها به اضافه كردن لام الف اكتفا نمودند ولى اين معامله را با واو و ياء انجام ندادند ، به خاطر عوامل صوتى باشد كه مربوط است به طبيعت واو و ياء و رابطه آنها با حركات بلندى كه از جنس آنهاست و يا اساسا بعضى از آنها در حقيقت تفاوتهاى موجود ميان دو حالت را به طور دقيق درك نكرده‌اند « 3 » . البته اين بدان معنا نيست كه دانشمندان علوم عربى از تفاوت آوايى ميان دو حالت و او ياء غافل بوده‌اند . ازهرى مىگويد « 4 » : « واو و ياء هرگاه بعد از فتحه واقع شوند قوىتر مىگردند و همچنين اگر متحرك شوند از آن هم قوىتر مىگردند . و ابن يعيش مىگويد « 5 » . واو و ياء اگر ساكن باشند و پيش از آنها حركتى از جنس آنها باشد ، دو تا\r\n\r\n\r\n","description":"","footnote":"\r\n( 1 ) بنگريد به : دانى : المحكم ، ص 199 - 197 و كتاب النقط از همان نويسنده كه در پايان المنقع چاپ شده ، ص 145 - 144 .\r\n( 2 ) تاريخ الادب ، ص 11 .\r\n( 3 ) بنگريد به : دكتر كمال محمد بشر : دراسات فى علم اللغة ، قسمت 1 ، ص 79 برجشتر اسر مستشرق عقيده دارد ( تطور النحوى ، ص 30 - 29 ) كه تلفظ واو و ياء و بهتر بگوييم اعضا مخصوص تلفظ آنها با اعضا مخصوص تلفظ ضمهء كسره بلند مطابقت كلى دارد ولى در ميان آنها تنها يك تفاوت وجود دارد كه مربوط به صداى آنها در مقطع كلمه است به اين صورت كه ضمه و كسره هميشه در مركز مقطع است ولى اگر در قسمت سابق يا لا حق مركز مقطع باشد در اين حالت آن را واو و ياء مىناميم . اما دكتر ابراهيم انيس ( بنگريد به : الاصوات اللغويه ، ص 42 ) اظهار مىدارد كه جاى خالى ميان زبان و فك بالا در حال تلفظ ياء ، تنگ‌تر است از آن در حال تلفظ كسره . و بنابراين در حال تلفظ كسره ، نوع خفيفى از صداى مخصوص به گوش مىرسد . و امكان دارد ياء را به خاطر اينكه در حال تلفظ مشتمل بر صداى مخصوص است ، صداى صامت به حساب بياوريم اما وقتى به محل آن در زبان توجه مىكنيم به صداى لين ( كسره ) بيشتر شباهت دارد و لذا دانشمندان جديد ياء را شبيه صداى لين ناميده‌اند . حال واو با ضمه هم مانند حال ياء با كسره است بنابراين علاوه بر فرق در وظيفه ياء و واو از سويى و كسره و ضمه از سوى ديگر در مقطع فرق ديگرى هم ميان آنها موجود است كه مربوط به طبيعت صداى مىشود و اينكه هر يك از واو و ياء نوع خاصى از صدا دارند كه آنها را به صداهاى صامت نزديك مىكند ، درباره تفصيل بحث در رابطهء ميان واو و ياء و حركات همچنين آنها بنگريد به : دكتر عبد الصبور شاهين : القراءات القرآنية ، ص 48 - 39\r\n( 4 ) تهذيب اللّغه ، ج 1 ، ص 52 و بنگريد به : دكتر رمضان عبد التواب ، ص 363 .\r\n( 5 ) ابن يعيش ( يعيش بن على ) : شرح المفصل ، قاهره ، الطباعة المنيرى ( د . ت ) ج 10 ، ص 30 و 99 .\r\n","page_name":" 230 ","page_number":230},
  {"content":"\r\n\r\nمدّ مىشوند ، مانند الف . و شايد واضح‌ترين صورت تمايز و فهم طبيعت حركات و فرق ميان آنها و صوامت به طور كلى همان مطلبى باشد كه ابو الحجاج بلوى از ابن سيد نقل كرده و بر ماست كه آن را در پرتو اصطلاحات قديمى بفهميم . آن مطلب اين است : « 1 » « ابن سيد مىگويد : در ميان حروف معجم هيچ حرفى مبنى بر سكون نيست مگر حرف الف . و اين بدان جهت است كه الف صوت است و در حلق و دهان مخرجى براى آن نيست و آن مانند صدايى است كه از بوق شنيده مىشود وقتى كه شيپورچى انگشتانش را روى سوراخهاى شيپور نگذارد ، و اگر انگشتانش را روى سوراخها گذاشت و آنها را حركت داد اين صدا بريده مىشود و به صورت آهنگها در مىآيد . همين طور است صدايى كه از ريه خارج مىشود اگر در مخرجها تقطيع شود حروف مىگردد . الف در اين ويژگى با دو خواهر خود كه براى مدّ ولين وضع شده‌اند ، مشترك است و آنها عبارتند از واو ساكن ما قبل مضموم در مثل : ( عنقود ) و ياى ساكن ما قبل مكسور در مثل : ( قنديل ) . اينها صداهايى هستند كه مقطع ندارند همانطور كه الف نداشت ، جز اينكه گاهى ما قبل واو و ياء مفتوح مىشود ، در اين صورت مدّ آنها از بين مىرود ولى لين آنها باقى مىماند در مثل : ( ثوب و بيت ) . و گاهى واو و ياء خود متحرك مىشوند ، در اين صورت مدّ ولين هر دو از بين مىرود و به حروف صحيح ملحق مىشوند . . . »\r\nابن سينا نيز به همين ترتيب درباره حركتهاى بلند سه گانه سخن گفته و آنها را « مصوت » ها ناميده و نيز درباره حروف صامتى كه در رسم الخط مانند حركتهاى بلند نوشته مىشوند نيز سخن گفته و سخن او در وضوح و روشنى كمتر از سخن ابن سيد نيست و او به دقت يك دانشمند در مواردى كه اين اصوات ضابطه خاصى ندارند به طور قطع سخن نمىگويد و متوقف مىشود و اين هنگامى است كه او تعبيرى مانند : ( گمان مىكنم ) به كار مىبرد و يا تصريح مىكند كه ( كار اين سه علامت براى ما مشكل است ) « 2 » .\r\n\r\n\r\n","description":"","footnote":"\r\n( 1 ) الف با ، ج 1 ، ص 317 - 316 .\r\n( 2 ) بنگريد به : ابن سينا ( رئيس ابو على حسين بن عبد اللّه بن سينا ) : اسباب حدوث الحروف ، قاهره ، المطبعة السلفيه ، 1352 ه ، ص 17 - 16 .\r\n","page_name":" 231 ","page_number":231},
  {"content":"\r\n\r\n\r\nدوم : نشان دادن صوامت در رسم عثمانى\r\nهنگامى كه به رسم عثمانى نگاه مىكنيم تا ببينيم كه به چه حدى حروف صامت را نشان داده است ، لازم است كه ميان دلالت علامتهاى الف و واو و ياء بر همزه و ياء و واو صامت و ميان دلالت آنها بر حركتهاى بلند سه گانه ، فرق بگذاريم . البته در اين مبحث قصد ما حل مشكل علامتهاى حروف صامت است و بقيه مطالب مربوط را به مباحث آينده موكول مىكنيم .\r\nحروف عربى صامت كه كاتبان آنها را با علامتهاى مخصوص نشان مىدهند ، عبارتند از : ( همزه ، ب ، ت ، ث ، ج ، ح ، خ ، د ، ذ ، ر ، ز ، س ، ش ، ص ، ض ، ط ، ظ ، ع ، غ ، ف ، ق ، ك ، ل ، م ، ن ، ه ، و ، ى ) .\r\nپيش از اين گفتيم كه كتابت عربى قبل از رسم عثمانى ، احتياج داشت كه ميان علامتهاى بعضى از حروف صامت كه در يك علامت مشترك بودند ، فرق گذاشته شود و گفتيم كه علت اين پديده آن بود كه كتابت نبطى با حروف منفصلى نوشته مىشود كه در زمانهاى اوليه از هم تشخيص داده مىشد ، ولى با گذشت زمان حروف يك كلمه بتدريج با همديگر مربوط شد و اين موجب آن گرديد كه بعضى از حروف شكل مستقل خود را از دست بدهد و به شكل حروف ديگر نزديك شود ، و نيز موجب شد كه يك حرف در موقعيتهاى مختلف ، شكلهاى گوناگونى به خود بگيرد . اين پديده كه بعضى از حروف صامت در يك علامت با هم مشترك شدند ، همچنان در كتابت عربى حاكم بود و كاتبان وحى در تدوين متن قرآن و در نسخه‌بردارى از مصاحف عثمانى از آن تبعيت كردند . و اين كار تا نيمه دوم قرن اوّل هجرى ادامه داشت ، به طورى كه در فصل بعدى ان شاء اللّه توضيح خواهيم داد و شايد اينكه گفته مىشود كه علامتهاى كتابت عربى روزى از همديگر متمايز بود ، اشاره به اختلاف شكل اين علامتهاست به هنگامى كه منفصل هستند و يا در پايان كلمه قرار مىگيرند .\r\nاز اين گذشته تشابه شكل علامتهاى بعضى از حروف ، مشكل مهمى در قرائت صحيح متن مكتوب نبود ، بخصوص اينكه مردم در آن زمان داراى زبان فصيحى بودند و تلقين شفاهى پيش از كتابت مهمترين وسيله در دريافت متن قرآنى و حفظ و اشاعه آن بود .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبه نظر مىرسد كه كار انتخاب حروفى كه كاتبان براى آنها علامتهاى مستقلى قرار داده‌اند ، يك كار لغوى مهمى است كه احتياج به تأمل و دقت دارد ، بخصوص اينكه اين كار در زمانى جلوتر از تاريخ تمدن بشرى صورت گرفته است ، يعنى همزمان با اختراع نظام كتابت حروف بوده كه بر اساس اختصاص يك علامت براى هر كدام از اصوات تنظيم شده است . اهميت اين كار هنگامى آشكار مىشود كه بدانيم گويش يك لغت كه در كتابت با چند علامت محدود نشان داده مىشود ، چند برابر آن صداهاى متمايزى دارد كه در هنگام سخن گفتن آشكار مىشود و كاتب نخستين بايد اين تعداد زياد از صداها را كه مىخواهد براى آنها علامتى قرار بدهد ، خلاصه و فشرده كند و آن را به حداقل واحدهايى برساند كه در اصطلاح جديد به آن ( فونيم  Phoneme  ) گفته مىشود « 1 » و براى هر يك از آنها علامت واحدى در خط قرار بدهد . مثلا ( نون ) اصطلاحى است كه شامل چندين صداست مانند صداى آن در اوّل كلمه ( سخن ) و صداى آن قبل از ثاء در ( ان ثاب ) و صداى آن قبل از ظاء در ( ان ظهر ) و صداى آن قبل از شين در ( ان شاء ) و صداى آن قبل از قاف در ( ان قال ) در حالى كه ميان مخارج اين صداها تفاوتهاى آشكارى وجود دارد ، ولى اين تعداد از صداها در اصطلاح ( نون ) ناميده شده است « 2 » بدون اينكه براى هر كدام از آنها علامت مخصوصى تعيين شود ، با اينكه در تلفظ ، ميان آنها تفاوتهاى آشكارى وجود دارد به همان ترتيبى كه حمزه اصفهانى عقيده داشت و نقل كرديم . او معتقد بود كه كتابت عربى ناقص است و علامتى براى نون در كلمه ( منذر ) ندارد ، بلكه به تمام اين صداها با يك علامت اشاره مىشود و همه آنها اعضاى يك خانواده محسوب مىگردند و صداهاى ديگر نيز به همين ترتيب است . مثلا مشهور ميان بعضى از قراء ترقيق راء و لام در بعضى از سياقها و تفخيم راء و تغليظ لام در موارد ديگر است ؛ « 3 » ولى اين موجب نشده كه براى دو حالت راء و لام دو علامت وضع شود بلكه علامت راء و لام به هر دو حالت دلالت مىكند ، « 4 » و سخن\r\n\r\n\r\n","description":"","footnote":"\r\n( 1 ) درباره مفهوم فونيم و نظرياتى كه در مورد مشخص كردن معناى آن وجود دارد ، بنگريد به : دكتر محمود سحران ، ص 121 و بعد . و دكتر كمال محمد بشر : الاصوات ، ص 213 - 201 .\r\n( 2 ) دكتر تمام حسان : مناهج البحث فى اللغة ، ص 125 .\r\n( 3 ) بنگريد به : ابن الجزرى : النشر ، ج 2 ، ص 90 و 111 .\r\n( 4 ) بنگريد به : دكتر ابراهيم انيس : الاصوات اللغوية ، ص 66 و 67 .\r\n","page_name":" 233 ","page_number":233},
  {"content":"\r\n\r\nصاحب كتاب ( المبانى ) چه خوب به اين فكر لغوى جديد دلالت دارد آنجا كه مىگويد « 1 » :\r\n« نون ساكن قبل از باء در كلماتى مانند : ( من بعد ) و ( العنبر ) صدايى مانند صداى ميم مىدهد ولى در خط رعايت نشده و به نون تغليب داده شده است » .\r\nولى آيا كدام ضابطه است كه ما به وسيله آن صدايى را كه مستقلا علامت نوشتارى دارد ، از صدايى كه داخل در خانواده صداهاى فرعى است كه به هم با يك علامت اشاره مىشود ، تشخيص بدهيم ؟ صداهاى منطوق يك لغت به دو قسم تقسيم مىشود : قسمى كه عارضى است و از اختلاف محل صوت حادث مىشود ، و نوع ديگر اساسى و از لحاظ معنا مهم است ، « 2 » و تشخيص ميان صدايى كه علامت نوشتارى دارد و صدايى كه علامت ندارد و تحت علامت صداى ديگر مندرج است ، به عهده فرايند لغوى صدا يعنى بر توانايى آن در تغيير معانى كلمات است « 3 » . مثلا صداى صاد در انگليسى در مثل  Sun  ( آفتاب ) و  Son  ( پسر ) شنيده مىشود ولى اين صدا يكى از « فونيم » هاى انگليسى محسوب نمىشود ، چون در انگليسى اين صدا براى فرق گذارى ميان معانى استعمال نمىشود ، يعنى در انگليسى دو كلمه وجود ندارد كه هر كدام معناى مستقلى بدهد و حروف يكى از آنها مطابق حروف ديگرى باشد و فقط يكى صداى سين و ديگرى صداى صاد بدهد ، ولى در عربى مىبينيم ( سبر ) در مقابل ( صبر ) است و براى همين است كه در عربى صاد يك « فونيم » و سين كه يك « فونيم » ديگرى است ولى در انگليسى صداى صاد شاخه‌اى از فونيم سين است . « 4 »\r\nرسم عثمانى در نشان دادن صداهاى لغت با علامتهاى معين ، به همين اصل عمومى جارى شده و به نقش صداها در تغيير معانى كلماتى بستگى دارد و به صدايى كه هنگام تغيير موقعيت حرف و قرار گرفتن آن در سياق يك كلام حاصل مىشود ، اعتنا نشده است .\r\nبنابراين صداهاى لغوى در يك كلام متصل يكى از ديگرى متأثر مىشود و چون كسى به طور طبيعى و بدون تكلف سخن مىگويد ، ملاحظه مىكنيم كه صداهاى يك كلمه گاهى\r\n\r\n\r\n","description":"","footnote":"\r\n( 1 ) مقدمه كتاب المبانى از يك نويسنده ناشناخته .\r\n( 2 ) بنگريد به : دكتر خليل ابراهيم حماش ، ص 511 .\r\n( 3 ) بنگريد به : دكتر كمال محمد بشر : الاصوات ، ص 203 .\r\n( 4 ) بنگريد به : دكتر محمود السعران ، ص 122 - 123 .\r\n","page_name":" 234 ","page_number":234},
  {"content":"\r\n\r\nدر همديگر اثر دارد ، و نيز مىبينيم كه اتصال كلمات در نطق پى در پى گاهى همين خصيصه را دارد « 1 » . ولى مىبينيم كه حالتهاى صدا در كلام منطوق مانند بلندى و آهستگى يا انتقال مخرج و يا تغيير مجراى هوا ، هيچ كدام از اينها در علامت اين حرف تغييرى نمىدهد ، ولى اين كار كه كاتب به وسيله آن ، صداها را در تغيير سياق حرف تشخيص مىدهد ، باعث نشده كه در علامت آن حرف هم تغيير داده شود . اين يك كار ذهنى است و دقت زيادى هم بر آن صرف نمىشود و كاتب مطابق عادت خود در اصول و قواعد كتابت پيش مىرود . ولى گاهى كاتب برابر آنچه كه از صداهاى لغوى كلام مىشنود ، عمل مىكند و آنچه را كه شنيده است مىنويسد و به اصل بناى كلمه توجه نمىكند . اين همان چيزى است كه در كتابت بعضى از كلمات در مصحف مىبينيم . كلمه‌اى به كلمه‌اى ديگر وصل شده و علامت بعضى از حروف آن ، برابر با صدايى كه از مجاورت با صداى ديگر حاصل شده تغيير يافته است . از اين قبيل است كلماتى مانند : ( عن ما ) و ( من ما ) و ( عن من ) و ( ان لم ) و ( ان لن ) و مانند آنها . اين كلمات به طورى كه تفصيل آن خواهد آمد ، در بعضى از مواقع به هم وصل شده و علامت نون به علامت ميم يا لام تبديل و در آن ادغام گرديده و با يك علامت نوشته شده است و در اين كار از تلفظ كلمه پيروى شده است .\r\nالبته اين روش ، مقبول به نظر مىرسد ، زيرا كه با اين كلمات مانند يك كلمه معامله شده است ، چون حجم آن كوچك بوده و در عين حال به تلفظ كلمه نيز توجه شده كه در آن حرف صامتى از آخر كلمه اوّل به جنس حرف بعد از آن از كلمه دوم تبديل شده است و مطابق با قاعده ادغام در لغت عربى اين دو حرف به صورت يك حرف مشدد درآمده و از همين جاست كه كاتب مطابق يك قاعده عمومى در كتابهاى سامى رفتار كرده و آن اينكه حرف مشدد با يك علامت نوشته مىشود .\r\nابن يعيش ، حرف مشدد يا ادغام شده را چنين تعريف مىكند : « آن حرف ساكنى است كه به حرفى از جنس خود رسيده بدون اينكه ميان آنها فاصله‌اى از حركت يا وقف باشد اين دو حرف به سبب شدت اتصال مانند يك حرف مىشوند و زبان آن را يك بار و با\r\n\r\n\r\n","description":"","footnote":"\r\n( 1 ) بنگريد به : دكتر ابراهيم انيس : الاصوات اللغويّة ، ص 179 .\r\n","page_name":" 235 ","page_number":235},
  {"content":"\r\n\r\nشدت ادا مىكند به گونه‌اى كه حرف اوّل تقريبا از بين مىرود » « 1 » . حال مىگوييم : كتابت حرف مشدد با يك علامت - به طورى كه معلوم است - به پيروى از تلفظ آن حرف است و دانشمندان پيشين در سبب آن اختلاف كرده‌اند ، بعضيها علت آن را ناپسند بودن اجتماع دو شكل واحد در خط « 2 » مىدانند و بعضيها آن را كار زبان مىدانند كه عمل واحدى انجام مىدهد « 3 » .\r\nكاتبان مصحف طبق اين قاعده هميشه حرف مشدد و يا ادغام شده را در بيشتر موارد با يك علامت مىنويسند ، ولى گاهى مواردى پيش مىآيد كه كاتب خود را در ترديد مىبيند كه آيا به اصل كتابت كلمه ملتزم شود و يا مطابق تلفظ بنويسد ؟ و براى همين است كه بعضى از كلمات كه اوّل آنها لام است و الف و لام تعريف بر آنها داخل شده ، غالبا با دو لام نوشته شده و در بعضى از موارد با يك لام آمده است . اين كلمات با دو لام نوشته شده : اللعنون ، اللعنة ، اللغو ، اللهو ، اللؤلؤ ، اللت ، اللمم ، اللهب ، اللطيف ، اللوامة و همچنين لفظ جلاله ( اللّه ) و مانند آن است : ( اللهم ) ولى كلمات ديگرى وجود دارد كه با يك لام نوشته شده مانند : ( الّيل ) و بعضى از اسماء موصوله مانند : الذى ، والذان ، والذين ، و التى و التى « 4 » .\r\nدر اينكه در اين كلمات كه با يك لام نوشته شده است كدام يك از دو لام حذف شده ، اختلاف است . دانى مىگويد « 5 » : « به نظر من لام محذوف همان لام اصلى است و البته احتمال دارد لام معرفه باشد كه به سبب ادغام از بين رفته و با ادغام با حرف ديگر به صورت يك حرف درآمده است . » البته اين مطلب ثمره عملى ندارد و شايد اساس اين پرسش يك پرسش بىمورد باشد ، زيرا كه ما هيچ وقت فكر نمىكنيم كه در حرف مشدد كدام يك از دو حرف حذف شده است ، بلكه به اين قانع هستيم كه علامت نوشته شده به\r\n\r\n\r\n","description":"","footnote":"\r\n( 1 ) شرح المفصل ، ج 1 ، ص 121 .\r\n( 2 ) بنگريد به : ابن درستويه ، ص 33 و دانى : المقنع ، ص 67 و سليمان بن نجاح ، لوح 6 و شيرازى ( محمد بن محمود ) : كشف الاسرار فى رسم مصاحف الامصار . خطى در كتابخانه اوقاف بغداد ، لوح 21 و نيز بنگريد به : قلقشندى ، ج 3 ، ص 184 .\r\n( 3 ) التنسى ، برگ 84 ب .\r\n( 4 ) بنگريد به : مهدوى ، ص 117 و دانى : المقنع ، ص 67 و سليمان بن نجاح ، لوح 6 و عقيلى لوح ، 2 .\r\n( 5 ) دانى : المقنع ، ص 67 .\r\n","page_name":" 236 ","page_number":236},
  {"content":"\r\n\r\nهر دو حرف دلالت دارد ، دو حرفى كه از جهت شدت اتصال گويا كه يك حرف هستند « 1 » .\r\nاز مواردى كه مربوط به اثر پذيرى يك حرف از حرف مجاور است و كاتب هم آن را مطابق تلفظ مىنويسد ، موردى است كه سين و طاء در يك كلمه كنار هم قرار بگيرند . از آنجا كه طاء از حروف اطباق است ولى سين از آن حروف نيست و حروف غالبا در حال نطق به هم نزديك مىشوند ، لذا صفت اطباق از طاء به سين هم انتقال مىيابد و سين به صورت صاد ادا مىشود . در اينجا كاتب خود را بر سر دو راهى مىبيند ، يا بايد مطابق تلفظ بنويسد و يا به اصل حروف كلمه ملتزم شود . نحويها اجازه داده‌اند هر سين كه بعد از آن غين يا خاء معجمه و يا قاف و يا طاء واقع شود تبديل به صاد گردد « 2 » . مبرد مىگويد كه سين وقتى همراه با يكى از حروف مستعليه باشد ، جايز است كه آن را قلب به صاد كنند . و هر چه به آن حروف نزديكتر باشد ، قلب لازم‌تر است « 3 » . و براى همين است كه در رسم عثمانى بعضى از كلمات مطابق تلفظ با صاد نوشته شده است . از آن جمله است كلمه ( المصيطرون ) در سوره طور ( 52 / 37 ) و ( بمصيطر ) در سوره غاشيه ( 88 / 2 ) « 4 » و ( الصراط ) « 5 » و موردى هم هست كه غالبا با سين نوشته شده مانند ( يبسط ) ولى در يك جا با صاد آمده ( يبصط ) ( بقره ( 2 / 245 ) « 6 » و مورد ديگرى است كه يك جا با سين نوشته شده ( بسطة ) در سوره بقره ( 2 / 247 ) و در جاى ديگر ا صاد نوشته شده ( بصطة ) در سوره اعراف ( 7 / 69 ) « 7 » .\r\nاز مواردى كه به همين پديده ياد شده مربوط مىشود ، آمدن كلمه ( نجى ) است در سوره انبياء ( 21 / 88 ) « و كذلك نجى المؤمنين » كه با يك نون نوشته شده « 8 » و مانند آن است « فنجى من نشاء » سوره يوسف ( 12 / 110 ) بيشتر قرّاء اين كلمه را با دو نون خوانده‌اند كه اولى مضموم و دومى ساكن\r\n\r\n\r\n","description":"","footnote":"\r\n( 1 ) بنگريد به : دكتر ابراهيم انيس : الاصوات ، اللغوية ، ص 188 .\r\n( 2 ) بطليوسى ، ص 203 .\r\n( 3 ) المقتضب ، ج 1 ، ص 525 .\r\n( 4 ) بنگريد به : دانى : المقنع ، ص 92\r\n( 5 ) ابن مجاهد ، ص 107 و بنگريد به : ابو حاتم رازى ، ج 2 ، ص 215 و دكتر ابراهيم انيس : فى اللهجات العربية ، ص 130 - 128 .\r\n( 6 ) ابن ابى داود ، ص 106 و دانى : المقنع ، ص 84 .\r\n( 7 ) بنگريد به : ابن ابى داود ، ص 108 و دانى : المقنع ، ص 85 و نيز بنگريد به : زركشى ، ج 1 ، ص 429 .\r\n( 8 ) ابن ابى داود ، ص 110 و دانى : المقنع ، ص 87 .\r\n","page_name":" 237 ","page_number":237},
  {"content":"\r\n\r\nاست و بعضى از قراء هم با يك نون خوانده‌اند . « 1 »\r\nبعضى از دانشمندان پيشين ، حذف نون دوم را ( البته اگر مطابق با قرائت ديگر نباشد ) چنين توجيه كرده‌اند كه اين نون ساكن است و بعد از آن حرف جيم قرار دارد و در اين صورت به گفته فرّاء « نون پنهان مىشود و از مخرج نون اوّل خارج نمىگردد و براى همين است كه نون دوم حذف و به نون اوّل اكتفا مىشود ، همان گونه كه در حال ادغام دو حرف ، به يكى از آنها اكتفا مىشود و يك حرف نوشته مىشود . « 2 » فراء در اينجا نون نوشته شده را جانشين نون محذوف قرار داده مانند دو حرف ادغام شده ، ولى صحيح اين است كه نون اولى ربطى به نون دوم ندارد ، چون ميان آنها ضمه قرار گرفته و بنابراين ، سخن ابن قتيبه دقيق‌تر و به صواب نزديكتر است آنجا كه مىگويد : « نون وقتى به جيم مىرسد پنهان مىشود و كاتب مصحف به همين جهت آن را انداخته و وجود آن را در نظر گرفته است . « 3 » »\r\nولى اين مطلب مانع از آن انيست كه وقتى كاتب ضعف نون را ديده ، با نون نوشته شده از نون محذوف بىنياز شده است . البته تأثير پذيرى ميان نون و جيم در اينجا به مرحله تأثير پذيرى در حال ادغام نمىرسد كه باعث مىشود دو حرف ادغام شده با يك حرف نوشته شود . ورود دو كلمه  أَنْ جاءَكُمْ  ( اعراف 7 / 69 ) به صورت به هم چسبيده در مصحف تاشكند « انجاءكم » به علت اخفاى نون ساكن است كه به جيم رسيده و اين مطلب در مسأله بالا اين نظريه را تأييد مىكند كه نون دوم به علت اخفاء حذف شده است . و در روايتى كه ابو عمرو دانى آن را نقل و سپس ردّ مىكند ، آمده است كه در بعضى از مصاحف در آيه  لِنَنْظُرَ كَيْفَ تَعْمَلُونَ  ( يونس 10 / 14 ) همانند ( ننجى ) نون حذف شده است « 4 » و شايد حذف نون از ( لننظر ) نيز به سبب اخفاء بوده است . اى بسا اين دو مثال به صورت يك پديده هجايى در پيروى كاتب از تلفظ كلمات درآيد كه اندكى پيش گفته شد . و شايد اندك بودن مثالهاى اين پديده ( اگر بتوانيم آن را يك پديده تلقى كنيم ) مربوط به اين است كه تأثير پذيرى در اينجا محدود مىباشد و لذا كاتب انگيزه‌اى قوى براى تغيير\r\n\r\n\r\n","description":"","footnote":"\r\n( 1 ) دانى : التيسير ، ص 130 و 155 و دمياطى ، ص 268 و 311 .\r\n( 2 ) فراء : معانى القرآن ، ج 2 ، ص 56 .\r\n( 3 ) تأويل مشكل القرآن ، ص 39 و بنگريد به : ابن مجاهد ، ص 352 .\r\n( 4 ) المقنع ، ص 90 .\r\n","page_name":" 238 ","page_number":238},
  {"content":"\r\n\r\nعلامت حرف نداشته است همان‌گونه كه علامت نون را در كلمه‌اى مانند : ( منذر ) حذف نكرده يا تغيير نداده است .\r\n\r\nسوم : اثر وقف بر علامتهاى بعضى از حروف صامت\r\nدانشمندان پيشين اين سخن را بارها تكرار كرده‌اند كه اصل در كتابت كلمه اين است كه به صورت تلفظ آن با در نظر گرفتن آغاز كلمه و وقف بر آن ، نوشته شود . « 1 » ولى حروفى كه بر آنها وقف مىشود با حروفى كه كلمه با آنها آغاز مىگردد ، احكام متفاوتى دارند . حرفى كه بر آن وقف مىشود غالبا ساكن و حرف نخستين كلمه هميشه متحرك است ، « 2 » زيرا كه در حال وصل ، هر چيزى بر اصل خود قرار مىگيرد ولى وقف از موارد تغيير يافتن حرف است « 3 » و از همين جاست كه وقف بر اواخر كلمات صورتهاى متعددى دارد و در حروف آخر كلمه در حال وقف تغييراتى داده مىشود و بدون شك اين تغيير در حروف كلمه منعكس مىگردد . مثلا مىبينيم كه كاتب در بيشتر مواقع تلفظ كلمه را در حال وقف در نظر مىگيرد و به تلفظ در حال وصل توجهى نمىكند .\r\nدر همين راستا بعضى از پديده‌هاى مربوط به رسم ، تفسير و توجيه مىشود و آن كتابت مجموعه‌اى از حروف صامت كه در آخر كلمات واقع مىشوند در حال وقف است و در اين خلاصه مىشود كه تنوين ما قبل مفتوح را به صورت الف ، و تاى تأنيث را گاهى به صورت تاء و گاهى به صورت هاء مىنويسند و در بعضى از موارد به صورت‌هاى سكت اثبات مىشود .\r\n\r\n1 . رسم تنوين به صورت الف\r\nتنوين « 4 » كه به آخر اسماء به سبب منصرف بودن آنها ملحق مىشود ، « 5 » در صورت وقف\r\n\r\n\r\n","description":"","footnote":"\r\n( 1 ) بنگريد به : فصل مقدماتى .\r\n( 2 ) بنگريد به : ابن يعيش ، ج 9 ، ص 67 .\r\n( 3 ) بنگريد به : ابن جنّى : سر صناعة الاعراب ، ج 1 ، ص 176 و ابن يعيش ، ج 9 ، ص 81 .\r\n( 4 ) تنوين در حقيقت همان نون ساكن است همان گونه كه دانشمندان علوم عربى به آن اشاره كرده‌اند ( بنگريده به : سيبويه ، ج 2 ، ص 147 و ابن جنّى : سر صناعة الاعراب ( خطى ) برگ 177 بن و دانى : المحكم ، ص 57 ) تجربه‌هاى آزمايشگاهى جديد هم بر آن تاكيد دارند . بنگريد به عوض المرسى جهاوى ظاهرة التنوين فى اللغة العربيّة رسالة فوق ليسانس كه به دانشكده دار العلوم دانشگاه قاهره تقديم شده است و در كتابخانه دانشگاه نگهدارى مىشود ، ص 34 ) .\r\n( 5 ) بنگريد به : سيبويه ، ج 2 ، ص 281 و ابن جنى : همان مصدر و همان صفحه .\r\n","page_name":" 239 ","page_number":239},
  {"content":"\r\n\r\nدر حال مرفوع يا مجرور بودن اسم ، حذف مىشود و در حال منصوب بودن اسم نيز حذف مىشود ولى حرف الف ( فتحه بلند ) هم در تلفظ و هم در كتابت جانشين آن مىگردد . اينكه تنوين را در رسم به صورت نون نمىنويسند ، به اين جهت است كه تنوين از اصل بناى كلمه نيست و زايد بر معناست و لذا اين نون به خاطر فرق گذارى ميان نون زايد و نون اصلى « 6 » حذف مىشود . و ابن جنّى الفى را كه جانشين تنوين مىشود عوض از آن در حال وقف مىداند « 7 » و بعضيها بدل از آن مىدانند . « 8 » به هر حال علت اصلى نوشتن الف در رسم ، همان ثبوت الف در تلفظ به هنگام وقف در حالت نصب كلمه است و مىدانيم كه در هنگام وقف در حالت رفع و جر نه تنوين و نه الف هيچ كدام تلفظ نمىشوند و لذا در اين حالت ، تنوين حذف مىشود بدون اينكه چيزى در رسم و يا تلفظ جانشين آن شود « 9 » .\r\nمثالهاى اين پديده در رسم عثمانى بيشتر از آن است كه شمارش شود و كافى است كه مثلا به اوّل سوره كهف نگاه كنيم و اين پديده را در آنجا ببينيم : ( عوجا ، قيما ، بأسا ، شديدا ، اجرا حسنا ، أبدا ، ولدا ، كذبا ، اسفا . . . ) « 10 »\r\nاز چيزهايى كه به تنوين در حال نصب شباهت دارد ، نون تأكيد خفيفه است و شباهت آن از اين جهت است كه آن هم نون ساكن ما قبل مفتوح است و در حال وقف ، هم در\r\n\r\n\r\n","description":"","footnote":"\r\n( 6 ) بنگريد به : سيبويه ، ج 2 ، ص 281 و ابن جنى همان مصدر ، برگ 178 / أ و دانى : المحكم ، ص 59 .\r\n( 7 ) سر صناعة الاعراب ، ج 1 ، ص 84 .\r\n( 8 ) ابن الجزرى : النشر ، ج 2 ، ص 133 و دكتر تمام حسان : اللغة العربية ، ص 272 .\r\n( 9 ) زركشى در ( البرهان ، ج 1 ، ص 69 ) مىگويد : بنا در فاصله‌هاى آيات بر وقف است و لذا كلمه مرفوع با كلمه مجرور و بالعكس مقابل هم مىافتند و همچنين مفتوح با منصوب بدون تنوين مقابل هم قرار مىگيرند و از همين جاست قول خداوند :  إِنَّا خَلَقْناهُمْ مِنْ طِينٍ لازِبٍ  ( صافات 37 / 11 ) كه پيش از آن ، اين آيات گذشته است :  عَذابٌ واصِبٌ  ( آيه 9 ) و  شِهابٌ ثاقِبٌ  ( آيه 10 ) و همچنين :  بِماءٍ مُنْهَمِرٍ  ( قمر 54 / 11 ) و  قَدْ قُدِرَ  ( آيه 12 ) و نيز :  وَ ما لَهُمْ مِنْ دُونِهِ مِنْ والٍ  ( رعد 13 / 11 ) با آيه :\r\n وَ يُنْشِئُ السَّحابَ الثِّقالَ  ( آيه 12 ) .\r\n( 10 ) كلمه ( تترا ) در سوره مؤمنون ( 23 / 44 ) با الف نوشته شده كه با قرائت تنوين و يا تفخيم است ( دانى : المقنع ، ص 44 و التفسير از همان نويسنده ، ص 159 ) و نيز بنگريد به : فرّاء : معانى القرآن ، ج 2 ، ص 239 .\r\n","page_name":" 240 ","page_number":240},
  {"content":"\r\n\r\nتلفظ و هم در كتابت نون حذف مىشود و الف جايگزين آن مىگردد . اين نون در فعل به منزلهء تنوين در اسم است و هرگاه كه ما قبل آن مفتوح باشد تبديل به الف مىشود « 1 » و در خط هم الف نوشته مىشود ، زيرا كه شبيه تنوين است . « 2 » اين موضوع در دو جاى مصحف آمده و در تمام مصاحف نون خفيفه به صورت الف نوشته شده است ، « 3 » آن دو مورد ، يكى در سوره يوسف است ( 12 / 32 )  . . . وَ لَيَكُوناً مِنَ الصَّاغِرِينَ  و ديگرى در سوره علق ( 96 / 15 )  . . . لَنَسْفَعاً بِالنَّاصِيَةِ  .\r\nاز كلماتى كه مانند تنوين نصب با الف نوشته مىشود ، كلمه ( اذن ) است و به نظر مىرسد كه در اين كلمه وقف بر الف مىشد و لذا در قرآن در هر كجا كه آمده با الف نوشته شده است ، « 4 » مانند  . . . وَ إِذاً لا يَلْبَثُونَ خِلافَكَ إِلَّا قَلِيلًا  ( اسراء 17 / 76 ) و  . . . فَإِذاً لا يُؤْتُونَ النَّاسَ نَقِيراً  ( نساء 4 / 53 ) و  إِذاً لَأَذَقْناكَ  ( اسراء 17 / 75 ) و  قَدْ ضَلَلْتُ إِذاً  ( انعام 6 / 56 ) .\r\nخواهيم ديد كه وقف بر رؤوس آيات ، در حذف و يا اثبات علامتهاى حركات بلند اثر دارد و اين پديده را در مثالهاى متعددى مىبينيم و آن هنگامى است كه اواخر آيات با الف ختم مىشود كه عوض تنوين در حال وقف است . در چنين شرايطى الف در كلماتى كه در آخر آيات قرار گرفته‌اند اثبات مىشود حتى اگر الف لام معرفه داشته باشند كه مىدانيم الف و لام با تنوين در يك كلمه جمع نمىشود . و اين تنها بدان جهت است كه در قرائت ،\r\n\r\n\r\n","description":"","footnote":"\r\n( 1 ) بنگريد به : سيبويه ، ج 2 ، ص 154 و مبرد ، ج 3 ، ص 17 و ابن يعيش ، ج 9 ، ص 88\r\n( 2 ) بنگريد به : ابن خالويه ( حسين بن احمد ) : اعراب ثلاثين سورة ، حيدر آباد ، جمعيّة دائرة المعارف العثمانى 1941 ص 140 و عقيلى لوح 11 .\r\n( 3 ) دانى : المقنع ، ص 43 و 101 .\r\n( 4 ) دانى : المقنع ، ص 43 . سيوطى مىگويد : نظر همگان بر اين است كه اذن در حال وقف با الف مىآيد و قرّاء بر آن اجماع كرده‌اند ( بنگريد به : الاتقان ، ج 2 ، ص 154 ) ولى هنگامى كه دانشمندان علوم عربى خواستند كه اصول قواعد هجا را از رسم عثمانى اخذ كنند ، در اينكه اين كلمه با نون يا با الف نوشته شود اختلاف كردند . جماعت اهل رسم بر كتابت آن با الف است و جماعت نحويها بر كتابت آن با نون است ( بنگريد به : ابن قتيبه : ادب الكاتب ، ص 254 و ابن در ستويه ، ص 49 و بطليوسى ، ص 166 ) و بهترين كسى كه درباره اين تعارض سخن گفته ، ابو عبد اللّه بن جهنى است ( البديع برگ 263 ) كه مىگويد : از مبرد نقل شده كه مىگفت : نوشتن ( اذن ) جز با نون جايز نيست و مىگفت : دوست دارم دست كسى كه آن را با الف مىنويسد بريده شود .\r\nابو عبد اللّه مىگويد : سخن او مردود است و به آن اعتنا نمىشود ، بلكه بايد دست كسى كه در مصحف آن را با نون مىنويسد قطع شود ، زيرا كه با اجماع مخالفت كرده است .\r\n","page_name":" 241 ","page_number":241},
  {"content":"\r\n\r\nآن كلمات با الف خوانده مىشود تا تناسب صوتى در توقف قارى در رؤوس آياتى كه الف عوض از تنوين وقف دارند ، رعايت شود ، و مثال آن قول خداوند است در سوره احزاب ( 33 / 68 - 64 )      إِنَّ اللَّهَ لَعَنَ الْكافِرِينَ وَ أَعَدَّ لَهُمْ سَعِيراً - خالِدِينَ فِيها أَبَداً لا يَجِدُونَ وَلِيًّا وَ لا نَصِيراً - يَوْمَ تُقَلَّبُ وُجُوهُهُمْ فِي النَّارِ يَقُولُونَ يا لَيْتَنا أَطَعْنَا اللَّهَ وَ أَطَعْنَا الرَّسُولَا - وَ قالُوا رَبَّنا إِنَّا أَطَعْنا سادَتَنا وَ كُبَراءَنا فَأَضَلُّونَا السَّبِيلَا - رَبَّنا آتِهِمْ ضِعْفَيْنِ مِنَ الْعَذابِ وَ الْعَنْهُمْ لَعْناً كَبِيراً      و مانند همان است قول خداوند در همين سوره ( آيه 10 ) :  وَ تَظُنُّونَ بِاللَّهِ الظُّنُونَا .  به طورى كه مىبينيم الف در كلمات : ( الظنون و الرسول و السبيل ) « 1 » اثبات شده در حالى كه اين كلمات الف و لام تعريف دارند و شك نيست كه الف در اينجا عوض از تنوين نيست و تنها براى هماهنگى رؤوس آيات به هنگام قرائت است بخصوص اگر بدانيم كه تمام رؤوس آيات كه جمعا 73 آيه است به الف كه عوض تنوين است ختم مىشود جز در يك آيه كه آيه 4 است  وَ اللَّهُ يَقُولُ الْحَقَّ وَ هُوَ يَهْدِي السَّبِيلَ  كه بدون الف ختم شده است . البته احتمال داشت كه الف در اين كلمه هم ( اگر قياس در اينجا صحيح باشد ) مانند سه كلمه ديگر نوشته شود ، ولى آمدن اين كامله بدون الف دليل بر اين است كه الف در اينجا لازم نيست و در هر كجا كه آمده به همان دليل است كه اشاره كرديم « 2 » . البته نافع و ابن عامر و ابوبكر به نقل از عاصم و أبو جعفر ، سه كلمه : ( الظنونا و الرسولا و السبيلا ) را هم در حال وصل و هم در حال وقف با الف خوانده‌اند . و ابن كثير و حفص و كسايى و خلف ، آنها را فقط در حال وقف با الف خوانده‌اند و ابو عمرو و حمزه آنها را در هر دو حال بدون الف خوانده‌اند . « 3 »\r\nالف عوض تنوين در كلمه ( سلاسل ) « 4 » در سوره انسان ( 76 / 4 ) اثبات شده است : « انا اعتدنا للكافرين سلسلا و اغلالا و سعيرا » و مصاحف در اثبات الف در كلمه ( قوارير ) « 5 » دوم در سوره انسان ( 76 / 16 - 15 ) اختلاف دارند :   وَ يُطافُ عَلَيْهِمْ بِآنِيَةٍ مِنْ فِضَّةٍ وَ أَكْوابٍ كانَتْ قَوارِيرَا - قَوارِيرَا مِنْ فِضَّةٍ قَدَّرُوها تَقْدِيراً   اختلاف به اين صورت است كه بعضيها آن را در\r\n\r\n\r\n","description":"","footnote":"\r\n( 1 ) بنگريد به : ابن ابى داود ، ص 111 و ابو بكر انبارى ، ج 1 ، ص 374 و مهدوى ، ص 95 و دانى : المقنع ص 39\r\n( 2 ) بنگريد به : زمخشرى : الكشاف ، ج 3 ، ص 417 .\r\n( 3 ) بنگريد به : دمياطى ، ص 353 .\r\n( 4 ) بنگريد به : ابن ابى داود ، ص 115 و دانى : المقنع ، ص 39 .\r\n( 5 ) بنگريد به : فرّاء : معانى القرآن ، ج 3 ، ص 204 و دانى : المقنع ، ص 39 - 38 .\r\n","page_name":" 242 ","page_number":242},
  {"content":"\r\n\r\nحال وصل با تنوين و در حال وقف با الف خوانده‌اند و بعضيها در حال وصل بدون تنوين و الف و در حال وقف بدون تنوين و الف و يا بدون الف قرائت كرده‌اند « 1 » .\r\nهنگامى كه الف عوض تنوين با الف ديگرى در آخر كلمه به هم مىرسند ، رسم عثمانى بر اين قاعده جارى است كه كلمه فقط با يك الف نوشته مىشود . و اين مطابق با قاعده‌اى است كه دانشمندان پيشين تحليلهاى زيادى براى آن ذكر كرده‌اند و آن قاعده اين است كه اجتماع دو شكل واحد در خط ناپسند است ، و اين حالت در جايى است كه در آخر كلمه همزه منصوبى باشد كه ما قبل آن الف است مانند : ( ماءّ ، غثاء ، جفاء ، سواء ) و نظير آنها ، در اينكه كدام يك از دو الف حذف شده است ، اختلاف است . ممكن است الف محذوف همان الف قبل از همزه باشد و ممكن است كه الف عوض از تنوين « 2 » باشد .\r\nما به زودى درباره حالات تنازع ميان همزه و فتحه بلند كه به صورت الف است ، سخن خواهيم گفت .\r\nعلماى رسم گفته‌اند كه در مصحف در يك كلمه تنوين به صورت نون نوشته شده و آن كلمه ( كاين ) است كه در هفت مورد آمده است « 3 » و در قرآن هيچ كجا تنوين با نون نوشته نشده مگر در اين كلمه « 4 » و در اينجا وصل اراده شده نه وقف . و البته هر دو صورت در رسم استعمال مىشود تا به جواز هر دو دلالت كند ، به طورى كه دانى گفته است . « 5 »\r\n\r\n2 . نوشتن تاى تأنيث به صورت هاء در اسمها\r\nتاى تأنيث كه به آخر اسمها ملحق مىشود ، گاهى به صورت تاء و گاهى به صورت هاء نوشته مىشود و اين در رسم عثمانى در چند كلمه معمول است كه از جمله آنهاست :\r\nكلمه ( رحمة ) هفتاد و نه بار در مصحف آمده و همه جا با هاء نوشته شده جز در هفت\r\n\r\n\r\n","description":"","footnote":"\r\n( 1 ) بنگريد به : دمياطى ، ص 429 - 428 .\r\n( 2 ) بنگريد به : مهدوى ، ص 109 و دانى : المقنع ، ص 26 .\r\n( 3 ) . ( 3 / 146 ، 12 / 105 ، 22 / 45 ، 48 و 29 / 60 ، 47 / 13 ، 65 / 8 . )\r\n( 4 ) الهجاء از يك نويسنده ناشناخته ، لوح 15 .\r\n( 5 ) المقنع ، ص 44 .\r\n","page_name":" 243 ","page_number":243},
  {"content":"\r\n\r\nمورد كه با تاء و به صورت ( رحمت ) نوشته شده است « 1 » .\r\nمانند آن است ( سنة ) كه سيزده جا آمده و همه جا با هاء نوشته شد جز در پنج مورد كه با تاء و به صورت ( سنت ) نوشته شده است « 2 » .\r\nو نيز كلمه ( نعمة ) سى و چهار بار آمده و همه جا با هاء نوشته شده جز در يازده مورد كه با تاء است ( نعمت ) « 3 » .\r\nهمچنين كمله ( امراة ) يازده بار آمده و همه جا با هاء جز در هفت مورد كه با تاء به صورت ( امرات ) نوشته شده است « 4 » .\r\nو نيز واژهء ( كلمة ) همه جا با هاء است جز در يك مورد كه به صورت ( كلمت ) و با تاء نوشته شده است . همچنين اين لفظ در چهار مورد نيز با تاء نوشته شده ولى آنها مواردى هستند كه ميان مفرد يا جمع بودن كلمه ميان قراء اختلاف نظر وجود دارد « 5 » .\r\nو نيز كلمه ( لعنة ) و ( معصية ) همه جا با هاء است جز در دو مورد كه با تاء آمده است « 6 » .\r\nو نيز چندين كلمه در يك مورد با تاء نوشته شده مانند : ( شجرت ، قرت ، ثمرت ، بقيت ، جنت ، آيت ، بينت ، فطرت ) و مانند آنها « 7 » .\r\nبعضى از اين مثالها به صورت جمع هم خوانده شده كه رسم با تاء يك امر طبيعى خواهد بود ، ولى بسيارى از آنها فقط به صورت مفرد خوانده شده است ، « 8 » و براى همين است كه دانشمندان سعى كرده‌اند كه براى اين دوگانگى در رسم علتى بيابند و علماى عربى و علماى رسم و قرائات در جهت دستيابى به توجيه اين كار تلاشهايى كرده‌اند و قدمهايى كه در اين ميدان برداشته‌اند نزديك به هم است ، جز خليل بن احمد و شاگرد او سيبويه كه سخنان غريبى گفته‌اند و اى بسا از حقيقت و صواب دور افتاده‌اند هنگامى كه تغيير تاء\r\n\r\n\r\n","description":"","footnote":"\r\n( 1 ) بنگريد به : ابوبكر انبارى ، ج 1 ، ص 283 و مهدوى ، ص 76 و دانى : المقنع ، ص 77 .\r\n( 2 ) بنگريد به : ابوبكر انبارى ، ج 1 ، ص 283 و مهدوى ، ص 77 و دانى : المقنع ، ص 78 .\r\n( 3 ) بنگريد به : همان مصادر به ترتيب ، ج 1 ، ص 284 و 76 و 77 .\r\n( 4 ) همان مصادر به ترتيب ج 1 ، ص 280 و ص 77 ، 78 .\r\n( 5 ) همان مصادر ، ج 1 ، ص 286 ، 78 ، 79 .\r\n( 6 ) همان مصادر ، ج 1 ، ص 286 ، 77 ، 78 ، 80 .\r\n( 7 ) بنگريد به : مهدوى ، ص 78 و دانى ، ص 82 .\r\n( 8 ) بنگريد : ابن الجزرى : النشر ، ج 2 ، ص 129 به بعد و نيز بنگريد به : ابن وثيق اندلسى ، لوح 11 .\r\n","page_name":" 244 ","page_number":244},
  {"content":"\r\n\r\nتانيث به هاء در حال وقف را چنين توجيه كرده‌اند كه فرقى ميان تاى تانيث و تاى جوهر كلمه باشد « 1 » ، با اينكه از نظر آنها تاء همان اصل است . « 2 »\r\nبيشتر علماى عربى عقيده دارند كه در علامت تأنيث تاء اصل است و هاء فقط در حال وقف جانشين آن مىشود « 3 » و لذا بيشتر مثالها با هاء نوشته شده است . ولى از بعضى از نحويها نقل شده كه گفته‌اند اصل در اسمهاى مؤنث همان هاء است تا ميان آنها و افعال تفاوتى باشد . بنابراين افعال با تاء و اسماء با هاء نوشته مىشوند « 4 » . ولى عموم نحويها اين سخن را رد مىكنند ، زيرا كه به هنگام وصل ، كلمه با تاء خوانده مىشود و حالت وصل ، همه چيز را به اصل آن بر مىگرداند . « 5 »\r\nاز آنجا كه اصل در كلمه اين است كه حروف هجاى آن با رعايت ابتدا و وقف نوشته شود ، قاعده عمومى در نوشتن تاى تانيث اين شد كه با هاء نوشته شود و دانشمندان پيشين سعى كرده‌اند براى كلماتى كه با تاء نوشته شده و مثالهاى آن را اندكى قبل آورديم ، علت پيدا كنند و تفسير و توجيهى كه براى اين كار گفته‌اند منحصر در اين است كه كلمه در اين گونه موارد مطابق اصل خود كه همان تاء مىباشد ، نوشته شده و يا بر اساس اراده وصل نوشته شده است « 6 » . ابوبكر انبارى مىگويد « 7 » : « علت اينكه اين كلمات را در مصحف با هاء نوشته‌اند اين است كه آنها در كتابت بنا را بر وقف گذاشته‌اند و در مواردى كه با تاء نوشته‌اند بنا را بر وصل نهاده‌اند . » مهدوى نقل مىكند كه بعضى از علما گمان كرده‌اند كه اين وضع از املا كننده و كاتب ناشى شده است . وقتى املا كننده كلمه‌اى را كه هاى تانيث دارد با كلمه بعدى متصل مىكرد ، هاء در درج كلام تبديل به تاء مىشد و كاتب آن را مطابق با تلفظ و در حال وصل مىنوشت و اگر املا كننده كلمه را از ما بعد خود قطع مىكرد و\r\n\r\n\r\n","description":"","footnote":"\r\n( 1 ) ازهرى ، ج 1 ، ص 50 و بنگريد به : سيبويه ، ج 2 ، ص 281 .\r\n( 2 ) مهدوى ، ص 80 .\r\n( 3 ) بنگريد به : مبرد ، ج 1 ، ص 63 و ابن جنّى : سر صناعة الاعراب ، ج 1 ، ص 176 و ابن يعيش ، ج 9 ، ص 81 .\r\n( 4 ) ابوبكر انبارى ، ج 1 ، ص 283 - 282 و علم الدين سخاوى : الوسيلة ، برگ 68 أ و جعبرى ، برگ 284 أ .\r\n( 5 ) ابن جنى : سر صناعة الاعراب ، ج 1 ، ص 176 و بنگريد به : ابن يعيش ، ج 9 ، ص 81 .\r\n( 6 ) دانى : المقنع ، ص 77 و جعبرى ، برگ 291 ب .\r\n( 7 ) ايضاح الوقف و الابتداء ، ج 1 ، ص 287 .\r\n","page_name":" 245 ","page_number":245},
  {"content":"\r\n\r\nمىگفت ( رحمه اللّه ) تلفظ او با هاء بود و كاتب نيز مطابق تلفظ او با هاء مىنوشت « 1 » .\r\nقاريان در وقف بر اين گونه كلمات اختلاف نظر دارند . بيشتر آنها در كلماتى كه با تاء نوشته شده بر همان تاء وقف مىكردند و مىگفتند : نبايد از وقف به آنچه كه در مصحف است تجاوز كرد ، پس هر چه در مصحف با تاء نوشته شده وقف بر تاء و هر چه با هاء نوشته شده وقف بر هاء مىشود . ولى ديگران گفته‌اند كه تو مخير هستى اگر خواستى در تمام كلماتى كه در مصحف آمده با هاء وقف مىكنى و اگر خواستى با تاء وقف مىكنى .\r\nاگر با هاء وقف كردى دليل تو اين است كه تو اراده سكت كرده‌اى و اگر با تاء وقف كردى دليل اين است كه اراده وصل كرده‌اى « 2 » .\r\nشايد كسى كه در تانيث با تاء وقف مىكند و به همين صورت هم مىنويسد ، از لهجه طايفه‌اى از عرب پيروى مىكند ، همان طايفه‌اى كه سيبويه مىگويد « 3 » : « ابو الخطاب گمان داشت كه گروهى از عربها در حال وقف مىگويند : « طلحت » اينها درباره تاء هم در حال وقف و هم در حال وصل يك سخن مىگويند و گفته شده كه اين ، لهجه قبيله طى است آنها مىگويند : حمزت و طلحت . و روايت شده كه آنها در جنگ يمامه ندا مىدادند : « يا اهل سورة البقرت » در اين باره چند بيت شعر هم نقل شده كه قافيهء آنها كه به تاى تانيث منتهى شده است ، با تاء آمده است ( مسلمت الغلصمت ، امت ) « 4 » و شايد در اين موارد كه تاى تانيث به صورت تاء آمده ، مطابق با همين لهجه است . « 5 »\r\nاين بود تلاش دانشمندان پيشين در تحليل و توجيه پديدهء رسم تاى تانيث كه در بعضى از موارد به صورت تاء و در اكثر موارد به صورت‌هاء نوشته شده است . البته ممكن بود ما نيز در اين سخن با آنها هم عقيده شويم كه كاتب هر وقت كه كلام را وصل مىكرد به\r\n\r\n\r\n","description":"","footnote":"\r\n( 1 ) بنگريد به : هجاء مصاحف الامصار ، ص 80 - 79 .\r\n( 2 ) ابوبكر انبارى ، ج 1 ، ص 281 و بنگريد به : دانى : التيسير ، ص 60 و دمياطى ، ص 103 .\r\n( 3 ) الكتاب ، ج 2 ، ص 281 و بنگريد به : صولى ، ص 249 و ابن جنى : سر صناعة الاعراب ، ج 1 ، ص 176 و ابن فارس ، ص 19 ، و ابن يعيش ، ج 9 ، ص 81 .\r\n( 4 ) مهدوى ، ص 80 و نيز بنگريد به : ابن جنى : سر صناعة الاعراب ، ج 1 ، ص 177 و الخصائص از همان نويسنده ، ط 2 ، قاهره ، دار الكتب المصريه ( 56 - 1952 ) ج 1 ، ص 304 .\r\n( 5 ) بنگريد به : علم الدين سخاوى : الوسيله ، برگ 68 أ .\r\n","page_name":" 246 ","page_number":246},
  {"content":"\r\n\r\nصورت تاء و هر وقت كه وقف مىكرد به صورت هاء مىنوشت ، ولى در تاريخ لغات سامى ، خصوصيات تطور بعضى از پديده‌ها روشن شده است و عربى هم با لغات سامى ديگر مشترك است و اين مسأله در فهم پديده مورد نظر كمك مىكند به اين صورت كه در تمام لغات سامى ، تانيث علامتى جز تاء ندارد « 1 » ولى اين علامت در طول زمان در معرض تغيير و تطور قرار گرفته است و تجلى آن در زبان عربى است به طورى كه علماى سلف آن را بيان كرده‌اند و مىبينيم كه در عربى فصيح در حال وقف ، تاى تانيث تبديل به هاء مىشود و در حال وصل همان تاء باقى مىماند . و به نظر مىرسد كه اين تطوّر از حد جايگزينىها از تاء فراتر رفته تا جايى كه هاء جايگزين حركت كوتاه يا بلند هم شده است .\r\nشكل زير اين تطور تاء را ترسيم مىكند : « 2 »  at - ah - a - E  در اينجا در اولين مرحله اين تطور تغيير درنگ مىكنيم و آن مرحله هاء است « 3 » و آن همان چيزى است كه مىتواند مشكل مورد نظر ما را حل كند . كاتبان تاء را به همان صورتى كه وقف مىكردند ، به شكل هاء مىنوشتند ولى كتابت همان گونه كه بارها گفته‌ايم كمتر به نشان دادن پديده‌هاى جديد لغوى مىپردازد و بيشتر به حفظ صورت قبلى كلمات تمايل دارد هر چند كه تغييراتى در تلفظ حاصل شود . بنابراين تاى تانيت حتى در حال وقف نيز به صورت تاء نوشته مىشد ولى با گذشت مدت طولانى ، بناچار و بتدريج از پديده جديد پيروى كرد و اين شايد يكى ديگر از مراحل تطور آن بود . كتابت نبطى و كتابت عربى قديم مراحل اين تطور سر نخ‌هايى به دست ما مىدهد . اسماء مؤنث در كتابت نبطى همواره با تاء نوشته مىشد ، مانند : خلت ( خالة ) ، ويلت ( وائلة ) ، غزلت ( غزالة ) ، ملكت ( مليكة ) ، ريفت ( رائفة ) . . . « 4 » و در بعضى از سنگ نوشته‌هاى نبطى كه به قرن سوم و چهارم ميلادى\r\n\r\n\r\n","description":"","footnote":"\r\n( 1 ) دكتر عبد الصبور شاهين : القراءات القرآنيه ، ص 83 .\r\n( 2 ) همان مصدر ، ص 84 .\r\n( 3 ) مراحل بعد از اين مرحله در لهجه‌هاى عربى معمول خودمان مىبينيم كه در اينجا محل بحث ما نيست ( بنگريد به : جان كانتينو : دروس فى علم اصوات العربيه ، ترجمه عربى ، تونس ، 1966 ، ص 57 .\r\n( 4 ) بنگريد به : دكتر جواد على ، ج 7 ، ص 307 .\r\n","page_name":" 247 ","page_number":247},
  {"content":"\r\n\r\nبر مىگردد ، مىبينيم كه كلمه ( سنة ) با تاء نوشته شده به اين شكل : ( سنت ) « 1 » همين طور اين كلمه را در نقش حران ( 568 ميلادى ) و نقش قاهره ( 31 ه ) به همين شكل مىبينيم . و جالب توجه اينكه در نقش قاهره در عين حال كه سعى شده كه تاء تانيث به همين شكل يعنى با تاء نوشته شود ، در عين حال كلمه ( رحمة ) با هاء نوشته شده است .\r\nبنابراين ممكن است بگوييم كه رسم تاى تانيث به صورت تاء در كلمات ياد شده ، احتمالا براى حفظ صورت قديمى اين كلمات مىباشد و ما اين احتمال را ترجيح مىدهيم هر چند كه استعمال اين كلمات از مرحله‌اى كه به اين صورت نوشته مىشد فراتر رفته است .\r\nاين احتمال هم هست كه كتابت با تاء ، بيانگر تلفظ موجود اين كلمات است كه حتى در حال وقف هم تاء باقى مىماند ولى همهء اين مطالب مانع از آن نيست كه كاتب در كتابت اين كلمات حالت وصل را در نظر گرفته باشد چون در حالت وصل ، تاء تلفظ مىشود . البته قطعى دانستن يكى از اين احتمالات آسان نيست ولى بايد فهم اين پديده در محدوده تطور تاريخى آن صورت بگيرد .\r\nدرباره حقيقت اين هاء كه جانشين تاى تانيث و حالت وقف مىشود ، اختلاف نظر وجود دارد . بعضى از پژوهشگران معتقدند كه اين هاء چيزى جز كشيدن نفس با فتحه تاى تانيث كه در وقف ساقط مىشود ، نيست ، چون عربها از وقف بر فتحه كراهت دارند و انداختن آن هم باعث مشابهت صيغه مؤنث به صيغه مذكر مىشود و لذا آن فتحه را نينداختند و كشيدن نفس را به آن افزودند و صدايى مانند صداى هاء ظاهر شد و نحويها خيال كردند كه تاء قلب به هاء شده است در حالى كه اين هاء ، همان هاء است كه نحويها در جاهاى ديگر آن را هاى سكت مىنامند « 2 » . البته درست است كه ميان تاء و هاء رابطه صوتى وجود ندارد كه موجب ابدال يا قلب شود ، « 3 » ولى پس از سقوط يا حذف تاء ، در تلفظ هاء جايگزين آن مىشود و اينكه اين هاء همان هاى سكت است ولى نحويها آن را\r\n\r\n\r\n","description":"","footnote":"\r\n( 1 ) بنگريد به : خليل يحيى نامى ، ص 66 ، نقش 17 و ص 67 نقش 18 و ص 67 نقش 19 و ص 70 نقش 21 و ص 71 نقش 22 و آن همان نقش نماره است كه به سال 328 ميلادى مربوط است .\r\n( 2 ) دكتر ابراهيم انيس : من اسرار اللغة ، ط 3 ، قاهره ، مكتبة الانجلو المصريه 1966 ، ص 220 و نيز بنگريد به : فى اللهجات العربية از همان نويسنده ، ص 137 - 136 .\r\n( 3 ) بنگريد به : دكتر عبد الصبور شاهين : القراءات القرآنية ، ص 83 .\r\n","page_name":" 248 ","page_number":248},
  {"content":"\r\n\r\nهاى قلب شده از تاء پنداشته‌اند ، اين حقيقت را تغيير نمىدهد كه به هر حال آن حرف هاء است . بخصوص اينكه نوشتن تاء به صورت هاء در رسم عثمانى مربوط به عصر پيش از عصر نحويهاست و آن زمانى بود كه كتابت در ثبت پديده‌هاى لغوى ، بيشتر به تمرين و تكرار تمايل داشت و از حدود و قواعدى كه نحويها آن را ساختند دور بود و براى درك اينكه به هر حال هاء جانشين تاء شده است ، كافى است بدانيم كه كاتبان در عصر نسخه بردارى مصاحف ، بر اساس صدايى كه شنيده مىشد ، تاء را هاء نوشتند .\r\n\r\n3 . هاى سكت در رسم عثمانى\r\nمطلبى كه اخيرا گفتيم ما را به بحث از يك پديده ديگر وادار مىكند و آن افزايش « هاء » در آخر بعضى از كلمات در رسم عثمانى است . اين هاء نزد دانشمندان علوم عربى به « هاى سكت » معروف است و كلماتى كه هاى سكت به آنها ملحق شده هفت كلمه است به اين شرح « 1 » : ( لم يتسنه ، اقتده ، كتابيه ، حسابيه ، ماليه ، سلطانيه ، ماهيه ) « 2 » .\r\nپيشتر گفتيم كه قاعده عمومى در زبان عربى ، وقف بر سكون است و عربها وقف بر مقطع مفتوح را ناپسند مىدانند « 3 » . و براى همين است كه حركتهاى كوتاه در آخر كلمات غالبا در حال وقف ساقط مىشوند . ولى بعضى از كلمات مبنى ، با حركتى پايان مىيابند كه به تعبير نحويها آن حركت شدت دار بودن را مىرساند ، « 4 » و لذا در حال وقف هم مانند حال وصل بايد تلفظ شود ولى عربها همان گونه كه گفتيم از وقف بر مقطع مفتوح نفرت دارند و لذا بعد از اين حركت نفس خود را به نحوى طول مىدهند كه از آن ، هاء متولد مىشود و اين علامتى مىشود بر اينكه حنجره ، آخرين صداى كلامى خود را ادا كرده است « 5 » و در واقع وظيفه اين هاء تبيين حركت ما قبل است « 6 » . و خلاصه اينكه غالب و شايع\r\n\r\n\r\n","description":"","footnote":"\r\n( 1 ) بنگريد به : ابن خالويه : اعراب ثلاثين سورة ، ص 164 .\r\n( 2 ) نشانى اين كلمات به ترتيب بدين قرار است : بقره 2 / 259 ، الحاقه 69 / 16 و 25 ، الحاقه 69 / 20 و 26 ، الحاقه 69 / 28 ، الحاقه 69 / 29 ، القارعة 101 / 10 .\r\n( 3 ) بنگريد به : دكتر عبد الصبور شاهين : القرائات القرآنيه ، ص 78 .\r\n( 4 ) بنگريد به : ابن يعيش ، ج 10 ، ص 2 .\r\n( 5 ) دكتر عبد الصبور شاهين : القراءات القرآنية ص 86\r\n( 6 ) بنگريد به : سيبويه ، ج 2 ، ص 289 و ابوبكر انبارى ، ج 1 ، ص 306 و ابن خالويه : اعراب ثلاثين سوره ، ص 164 .\r\n","page_name":" 249 ","page_number":249},
  {"content":"\r\n\r\nدر لغت عربى اين است كه در موقع وقف ، بر حركات كوتاه ، هاى سكت ملحق مىشود مشروط بر اينكه آن حركات مربوط به كلمه مبنى باشند كه متكلم به اظهار آنها علاقه دارد و لذا هاى سكت بر حركات كلمات معرب داخل نمىشود « 1 » .\r\nروايت وقف بر هاى سكت از يعقوب بن ابى اسحاق الحضرمى ( متوفى 205 ه ) قارى بصرى بعد از ابى عمرو ، وارد شده و نيز از بزى ( احمد بن محمد المكى متوفى 250 ه ) در بعضى از حالات وقف وارد شده و آن حالاتى است كه كلمه منتهى به فتحه بناء و يا مانند آن باشد و اين هاء در كتابت نمىآيد « 2 » . همچنين علماى عربى نظريه‌هاى اعراب را در زيادت اين هاء در حال وقف بيان كرده‌اند « 3 » و براى همين است كه اثبات هاء در رسم اين كلمات اثرى از آثار اين پديده است و كاتب در رسم اين كلمات به تلفظ كلمه و آنچه كه شنيده است توجه كرده و قرّاء بر وقف بر هاء اجماع كرده‌اند ولى در اينكه آيا در حال درج ، هاء حذف يا اثبات مىشود ، اختلاف نظر دارند « 4 » .\r\nاندكى پيش گفتيم كه تناسب رؤوس آيات و رعايت نظم صوتى ميان آنها باعث شده كه در آخر بعضى از كلماتى كه الف و لام معرفه دارند ، الفى اضافه شود . در اينجا نيز همان وضع را در اثبات هاى سكت ملاحظه مىكنيم ، زيرا كلماتى كه آورديم غير از دو كلمه :\r\n( اقتده و لم يتسنه ) كه در آنها هاء براى بيان حركت كوتاهى است كه از حركت بلندى باقى مانده كه به دليل جزم يا طلب كوتاه شده است ، بقيه كلمات در پايان آياتى قرار گرفته‌اند كه آن آيات با آياتى مجاورت دارند كه در حال وقف با مقطع صوتى ( ليه ) و يا هموزن آن پايان مىيابند و در آنها هاء عوض تاى تانيث است و چون اين كلمات در پايان آيات مجاور با آن آيات قرار گرفته‌اند ، تناسب صوتى پايان آيات در حال وقف ، اقتضا مىكند كه مقطع ( لى ) كه پايان اين كلمات است به ( ليه ) تبديل شود و ها ساكن به آن اضافه گردد .\r\nاينك درباره اين آيات و طريقهء وقف بر رؤوس آنها تأمل كنيم : ( الحاقه 69 / 18 - 29 )    يَوْمَئِذٍ تُعْرَضُونَ لا تَخْفى مِنْكُمْ خافِيَةٌ - فَأَمَّا مَنْ أُوتِيَ كِتابَهُ بِيَمِينِهِ فَيَقُولُ هاؤُمُ اقْرَؤُا كِتابِيَهْ - إِنِّي   \r\n\r\n\r\n","description":"","footnote":"\r\n( 1 ) دكتر عبد الصبور شاهين : القراءات القرآنية ، ص 85 و بنگريد به : ابن يعيش ، ج 10 ، ص 2 .\r\n( 2 ) ابن الجزرى : النشر ، ج 2 ، ص 136 - 134 و بنگريد به : دانى : التيسير ، ص 61 و دمياطى ، ص 104 .\r\n( 3 ) بنگريد به : سيبويه ، ج 2 ، ص 279 - 277 .\r\n( 4 ) بنگريد به : ابو بكر انبارى ، ج 1 ، ص 306 و ابن خالويه : اعراب ثلاثين سوره ، ص 164 .\r\n","page_name":" 250 ","page_number":250},
  {"content":"\r\n\r\nظننت أنى ملق حسابيه - فهو فى عيشة راضيه - فى جنّة عالية - قطوفها دانية - كلوا و اشربوا هنيئا بما اسلفتم فى الايام الخالية - و اما من اوتى كتبه بشماله فيقول يليتنى لم أوت كتبيه - و لم ادر ما حسابيه - يليتها كانت القاضية - ما اغنى عنى ماليه - هلك عنى سلطنيه ) همچنين اثر اين مجاورت را در كتابت ( هى ) با هاء در آخر آن ( هيه ) در سوره قارعه ( 101 / 10 ) ملاحظه مىكنيم و مىبينيم كه رؤوس آيات به اين صورت پشت سر هم قرار گرفته :\r\n( هاوية . . . ماهيه . . . حامية ) .\r\nبررسى پديده اثبات هاى سكت در اين كلمات از خلال سياقهايى كه در آنجا وارد شده‌اند ، مىرساند كه نقش‌هاى سكت تنها حفظ حركت كوتاه و بيان آن نيست بلكه از آن فراتر رفته است و در دو مثال ( يتسنه و اقتده ) نقش تنظيم صدا با آهنگ كلمات ديگر را دارد ، كلماتى كه با آهنگ خاصى كه از رؤوس آيات در طول سوره بلند مىشود پيوند يافته است و در تشكيل جوّى كه معانى آيات آن را ترسيم مىكند ، شركت دارد .\r\n\r\nچهارم : حروف مقطعه در رسم عثمانى\r\nپيش از آنكه بحث خود را درباره قاعده‌اى كه كاتبان مصاحف در نشان دادن حروف صامت با علامتهاى مكتوب ، آن را رعايت كرده‌اند ، به پايان برسانيم ، به حروف مقطعه‌اى كه در آغاز بيست و نه سوره آمده است اشاره مىكنيم . بعضى از اين حروف تنها يك بار آمده و بعضى از آنها در آغاز چندين سوره تكرار شده و آنها عبارتند از : ( الم ، المص ، الر ، امر ، كهيعص ، طه ، طسم ، طس ، يس ، ص ، حم ، حم ، عسق ، ق ، ن ) اين حروف با اولين حرف از نامهاى خود نوشته شده‌اند چون خود اين حرفها مورد نظر است و نه نامهاى آنها ، زيرا اگر مقصود فقط نامهاى آنها بود ، بايد به صورتى كه تلفظ مىشود نوشته مىشد ، به اين صورت : ( الف لام ميم ) « 1 » .\r\nدرباره اينكه چرا اين حروف متصل به هم نوشته مىشود ، ابو بكر انبارى چنين مىگويد :\r\n« اگر كسى بگويد : چرا در مصحف ( الم ، و المر ، و الر ) را به صورت متصل نوشته‌اند در حالى كه در حال خواندن تقطيع مىشوند و شايسته نيست كه بعضى از آنها به بعضى ديگر\r\n\r\n\r\n","description":"","footnote":"\r\n( 1 ) قلقشندى ، ج 3 ، ص 178 - 177 و بنگريد به : زركشى ، ج 1 ، ص 430\r\n","page_name":" 251 ","page_number":251},
  {"content":"\r\n\r\nمتصل شود زيرا اگر كسى به تو بگويد كه هجاء ( زيد ) چيست ؟ تو مىگوئى : ( زاء ، ياء ، دال ) و آنها را جدا از هم مىنويسى تا ميان هجاى حرف و خواندن آن فرقى بوده باشد . در پاسخ اين پرسش مىگوييم : اينكه ( المر ) و مانند آن را به صورت متصل نوشته‌اند علتش اين است كه اين حروف ، هجاى يك اسم شناخته شده نيست ، بلكه آنها حروفى هستند كه با هم جمع شده‌اند ولى هر حرفى براى خود معناى خاصى دارد و اگر معنى قطعى آنها معلوم بود آنها را به صورت جدا از هم مىنوشتند بهتر بود . و اگر كسى بگويد كه چرا ( حم عسق ) را با جدا كردن ميم از عين نوشته‌اند ، ولى ( المص و كهيعص ) را جدا نكرده‌اند ؟ به او گفته مىشود كه ( حم ) در اوايل هفت سوره آمده و گويا نام آن سوره‌ها قرار گرفته و در اينجا ( حم عسق ) جدا از هم نوشته شده كه گويا از آنها نيست و سوره جديدى است « 1 » .\r\n\r\n\r\n","description":"","footnote":"\r\n( 1 ) ايضاح الوقف و الابتداء ، ج 1 ، ص 479 - 480 و بنگريد به : زركشى ، ج 1 ، ص 430 .\r\n","page_name":" 252 ","page_number":252},
  {"content":"\r\n\r\n\r\nمبحث سوم علامت حركات در رسم عثمانى\r\nصداى حركات در لغت عربى از لحاظ نوع سه گونه است : فتحه و كسره و ضمه ، و از لحاظ كميت شش نوع است ، زيرا كه هر حركتى دو حالت دارد : كوتاه و بلند . حركات كوتاه را همان فتحه و كسره مىگويند و حركات بلند كه از طول دادن دو برابر يا بيشتر حركات كوتاه « 1 » حاصل مىشوند ، غالبا حروف مد يالين ناميده مىشوند .\r\nابن جنى در بيان رابطه ميان حركات كوتاه و بلند ، آنچنان با وضوح و دقت سخن گفته كه تحقيقات جديد جز تاكيد و تكرار سخن ابن جنى مطلب تازه‌اى ندارد . ابن جنى در اين باره مىگويد « 2 » :\r\n« حركات ، بخشهائى از حروف مدّ و لين هستند و آنها عبارتند از : الف و ياء و واو .\r\nهمان گونه كه اين حروف سه تا هستند حركات نيز سه نوع مىباشند : فتحه و كسره و ضمه .\r\n\r\n\r\n","description":"","footnote":"\r\n( 1 ) بنگريد : ابن جنى : الخصائص ، ج 3 ، ص 121 و ابن سينا ، ص 17 .\r\n( 2 ) سر صناعة الاعراب ، ج 1 ، ص 20 - 19 و بنگريد : فخر رازى : مفاتيح الغيب معروف به تفسير كبير چاپ اوّل مطبعة خيريه مصر 1307 ه ج 1 ، ص 16 .\r\n","page_name":" 253 ","page_number":253},
  {"content":"\r\n\r\nفتحه بخشى از الف و كسره بخشى از ياء و ضمه بخشى از واو است و علماى پيشين علم نحو ، فتحه را الف كوچك و كسره را ياى كوچك و ضمه را واو كوچك مىناميدند و آنها در اين نامگذارى راه صواب مىرفتند . . .\r\nدليل اينكه حركات بخشهايى از اين حروف هستند ، اين است كه وقتى يكى از آنها را اشباع مىكنى مىبينى كه بلا فاصله پس از آن ، حرفى كه اين حركت بخشى از آن است حادث شد . . . » وى سپس مىگويد « 1 » :\r\n« از توصيف حال اين حروف روشن شد كه آنها تابع حركات هستند و از حركات به وجود آمده‌اند و حركات منشأ آنها و جزئى از آنهاست و الف همان فتحه اشباع شده و ياء همان كسره اشباع شده و واو همان ضمه اشباع شده مىباشد . . . »\r\nدر اينجا به اين مطلب كه در مبحث پيش بيان كرديم اشاره مىكنيم كه بايستى ميان حركات بلند و سه حرف صامت همزه و واو و ياء فرق بگذاريم . اين از يك سو و از سوى ديگر رابطه اينها را با علامتهاى واحدى كه دارند بشناسيم ، همچنين بايد ميان اصطلاحاتى كه در حركات و حروف صامت به كار مىرود فرق بگذاريم . مثلا در كلماتى مانند : حامد ، يقول ، عيد ، اصطلاح حركات بلند را به كار مىبريم هر چند كه نام الف - كه در اصل نام قديم همزه است - بر فتحه بلند اطلاق مىشود . ولى در كلماتى مانند : رأس ، قول و بيع ، همان همزه و واو و ياء را به ترتيب اطلاق مىكنيم .\r\nدر فصل مقدماتى گفتيم كه نگارش عربى پيش از رسم الخط عثمانى از هر علامت و نشانى كه به حركات كوتاه اشاره كند خالى بود ، ولى در مورد حركات بلند گفتيم كه نگارش عربى از نگارشهاى نبطى و سامى چنين ارث برده است كه در جهت اشاره به كسره و ضمه بلند از دو حرف واو و ياى صامت استفاده مىشود كه گاهى به آنها نصف حركت گفته مىشود . اين همان روشى است كه نگارش آرامى از قرن نهم يا هشتم قبل از ميلاد در به كارگيرى آن پيشرو بوده است ، اما نگارشهاى سامى در نشان دادن فتحه بلند با علامت معين موفق نبود ، تا اينكه نگارش عربى قبل از رسم الخط عثمانى توانست آنچه را كه نگارش متأخر نبطى آن را شروع كرده بود و همزه ( الف قديم ) را در آخر كلمه علامتى\r\n\r\n\r\n","description":"","footnote":"\r\n( 1 ) سر صناعة الاعراب ، ج 1 ، ص 26 .\r\n","page_name":" 254 ","page_number":254},
  {"content":"\r\n\r\nبراى فتحه بلند به كار مىبرد ، تكميل سازد و آن را به تمام فتحه‌هاى بلند تعميم دهد ، خواه در آخر كلمه باشد يا وسط آن . اما استعمال علامت فتحه بلند در وسط كلمات چندان شايع نشد ، و شايد لازم بود كه قرنها بگذرد تا اين استعمال به مرحله‌اى برسد كه استعمال دو علامت كسره و ضمه كه قرنها از آن مىگذشت رسيده بود . جز اينكه كتابت عربى پس از اسلام فرصت استعمال گسترده اين علامت را فراهم كرد و كاتبان از آن زمان به بعد اين استعمال را تعميم دادند « 1 » .\r\nنويسنده مصحفها از صحابه پيامبر ، كتابت عربى را با تمام خصوصيات آن در جهت نشان دادن اصوات صامت و نشان دادن حركات بلند ، در ثبت نص قرآنى به كار گرفتند و اشاره به كسره و ضمه بلند ، كاملتر از اشاره به فتحه بلند بود و اين به دليل قديم بودن استفاده از علامت واو و ياء در نشان دادن ضمه و كسره و جديد بودن استفاده از علامت همزه ( الف ) در نشان دادن فتحه بلند بود كه بعضى از نسخه برداران مصاحف آن را در وسط بعضى از كلمات آوردند و در وسط بعضى ديگر از كلمات نياوردند و خواهيم ديد كه اثبات علامت فتحه بلند در وسط بعضى از كلمات و عدم اثبات آن در وسط بعضى ديگر از كلمات ، تابع اساس و قاعده‌اى است كه از بررسى و تتبع مثالهايى كه اين علامت در آنها آمده و مثالهايى كه در آنها نيامده به دست مىآيد . و خلاصه اينكه اثبات يا عدم اثبات اين علامت تابع حجم كلمه است ( يعنى عدد حروفى كه هجاى كلمه از آن تشكيل يافته است ) و چون حروف كلمه بيشتر باشد علامت فتحه بلند اثبات نمىشود . اين مطلب را به زودى\r\n\r\n\r\n","description":"","footnote":"\r\n( 1 ) در اينجا چندان اهميت ندارد كه عواملى را كه به اين دوگانگى در استخدام اين سه علامت منجر شد ، بشماريم و به همين جهت اشاره كوتاهى مىكنيم به قضيه مربوط به اصوات لغت و تاريخ تطور آن از يك سو و نگارش و روشهاى آن در تطور ظواهر لغت از سوى ديگر . بعضى از لغت شناسان جديد ( دكتر كمال محمد بشر : دراسات فى علم اللغة ، ج 1 ، ص 59 و 73 و پس از آن ) و دكتر رمضان عبد التواب ، ص 354 و پس از آن ) معتقدند كه اين استخدام مربوط به تبديل و تحول صداهاى همزه و واو و ياى صامت در مثالهاى خاصى به صداهاى حركات بلند است ولى شكل كتابت اين مثالها به همان شكلى كه پيش از اين تغيير و تحول بود باقى ماند و از همين جا اين دوگانگى در دلالت رموز اين اصوات صامت سه گانه پديدار شد و آنها از يك سو نشانه‌هايى براى صداهاى صامت هستند كه در اصل استعمال آنها بود و از سوى ديگر به كم تحولى كه در دلالت اين اصوات صامته به وجود آمد ، به صداهاى حركات بلند هم دلالت مىكنند . اين دگرگونى - همان گونه كه پيشتر گفتيم - در كتابت آرامى براى و او و ياء چند قرن پيش از ميلاد و براى همزه ( الف ) چند قرن بعد از ميلاد حاصل شد و تحول همزه در كتابت نبطى متاخر نيز به عمل آمد تا هم به همزه و هم به فتحه بلند دلالت كند .\r\n","page_name":" 255 ","page_number":255},
  {"content":"\r\n\r\nتشريح خواهيم كرد .\r\nگذشته از اين ، اثبات علامتهاى حركات بلند سه گانه و يا حذف آنها عوامل ديگرى نيز ( علاوه بر عامل ياد شده ) داشته است كه از جمله آنها قاعده‌اى است كه علماى پيشين آن را « ناپسند بودن اجتماع دو شكل واحد در خط « 1 » » مىنامند . و به نظر مىرسد كه اين ناپسندى تنها به خاطر دنبال هم بودن دو شكل متشابه در خط نيست ، بلكه به مرحله‌اى از مراحل استخدام حركات بلند اشاره مىكند كه كاتبان بر اثبات علامت ضمه و كسره بلند علاقه داشتند مگر در جايى كه ضمه بلند بر روى واو و كسره بلند بر روى ياء باشد كه در اين صورت كاتب فقط به نوشتن علامت واو و ياء اكتفا مىكرد و علامت حركات بلند را حذف مىكرد و به واو و ياء نوشته شده كفايت مىنمود . اما در حالت اشاره به فتحه بلند ، علاوه بر ناپسند بودن اجتماع دو شكل واحد در خط ، اساسا در مرحله نسخه بردارى مصاحف عثمانى به طورى كه آشكار است اين كار جا نيفتاده و به كمال خود نرسيده بود .\r\nحتى در مواردى كه اقتضا مىكرد كه علامت سه الف در كنار هم باشد ، در كتابت تنها يك علامت اثبات مىشد به طورى كه در مثالهايى كه به زودى خواهيم آورد روشن خواهد شد .\r\nدر كنار اين مطلب بايد گفت كه طبيعت صداى حركات بلند اقتضا مىكند كه بيش از ديگران از تأثراتى كه در كلام متصل و يا به سبب موقعيت كلمه حاصل مىشود ، متأثر گردد . و لذا در بسيارى از لغات با حرف پايانى كلمه معامله‌اى مىشود كه با حرف اوّل و يا حروف داخلى كلمه آن معامله انجام نمىگيرد و مهمترين چيزى كه حرف پايانى را متمايز مىسازد اين است كه آن حرف برگزيده شده است « 2 » . بنابراين وقوع حركتهاى بلند در پايان كلمات ، موقعيتى پيش مىآورد كه اين حركات در چنين حالتى بيشتر از حالتهاى ديگر كوتاه و يا حذف مىشوند ، « 3 » حتى در لغت عربى كوتاه كردن حركت بلند در فعلهايى كه با حركات بلند تمام مىشوند ، علامتى براى وقوع فعل پس از ادات جزم است ، همچنين در\r\n\r\n\r\n","description":"","footnote":"\r\n( 1 ) بنگريد به : فصل مقدماتى .\r\n( 2 ) بنگريد به : فندريس ، ص 88 .\r\n( 3 ) بنگريد به : برجشتراسر : ص 44 او مىگويد ( ص 44 ) ارجح اين است كه تمام حركات پايانى در لغات سامى مادر در بعضى از موارد كوتاه مىشود و ما آنها را نمىشناسيم .\r\n","page_name":" 256 ","page_number":256},
  {"content":"\r\n\r\nلغت عربى بعضى از تركيبها ناخوشايند است ، مانند ناخوشايند بودن محافظت بر حركت بلند در يك مقطع بسته ، و اين ناخشنودى نقش مهمى در شكل گيرى كلمه عربى داشته است . « 1 »\r\nو چون كتابت عربى در اين دوره ، علامت معينى براى حركات كوتاه نداشته و تنها براى حركتهاى بلند علامتهاى مستقلى داشته است ، لذا در هر موردى كه حركات بلند كوتاه شوند ، علامت آن نيز از كلمه حذف مىگردد ، بخصوص اگر اين امر براى نشان دادن دلالت خاصى در تركيب كلمه ( دلالت نحوى ) بوده باشد ، اما اگر كوتاه شدن حركات بلند تنها به سبب اتصال كلمات در حالت نطق باشد ، در اين صورت كاتب مخير خواهد بود ميان اينكه صورت كلمه قبل از ورود در اين سياق را كه موجب كوتاه شدن حركت بلند گرديده حفظ كند و يا به همان صورت نطق بياورد ، و در بسيارى از موارد كتابت الفاظ همين كار شده است و لفظ را نوشته و وصل كرده‌اند و اصل و قطع را رها ساخته‌اند « 2 » .\r\nبايد توجه داشت كه در نشان دادن حركات بلند نوشتن علامت ياء و كسره بلند در كنار هم در بعضى از كلمات معمول بوده ولى نوشتن علامت واو و ضمه بلند معمول نيست .\r\nشايد علت اين كار ، شكل يا و او باشد كه در نوشتن اولى نيازى به جابجايى دست نويسنده نيست ولى دومى احتياج به اين جابجايى دارد « 3 » و شايد اين موضوع مربوط به مرحله‌اى از مراحل استخدام دو علامت با هم باشد .\r\nاينكه بعضى از دانشمندان پيشين گفته‌اند كه علت حذف علامتهاى حركات بلند در مواردى كه حذف مىشود ، تخفيف دادن و اختصار در خطاست « 4 » و يا بىنيازى از آنها در لفظ است « 5 » . اين مطلب با توجه به تاريخ تطور استخدام علامتهاى حركات بلند كه پيشتر\r\n\r\n\r\n","description":"","footnote":"\r\n( 1 ) هنرى فليش ، ص 46 و بنگريد به : دكتر عبد الصبور شاهين : القراءات القرآنيه ، ص 56 .\r\n( 2 ) دانى : المحكم ، ص 158 به زودى مثالهايى براى حالتهاى مختلف كوتاه كردن حركات بلند و حذف علامتهاى آن در قسمتهاى بعدى بحث كه از علامت هر حركت بلند به طور جداگانه صحبت مىكنيم ، خواهيم آورد .\r\n( 3 ) بنگريد به : جامع الكلام فى رسم المصحف الامام از مؤلفى ناشناخته ، خطى ، دار الكتب المصريه ، ورق 4 ب .\r\n( 4 ) بنگريد به : ابن قتيبه : ادب الكاتب ، ص 229 و المهدوى ، ص 123 و مكى بن ابى طالب : الكشف عن وجوه القراءات السبع .\r\nدمشق مجمع اللغة العربية 1974 ، ج 1 ، ص 331 و علم الدين سخاوى : الوسيله ، 15 ب و 16 / أ و رازى : مفاتيح الغيب ، ج 1 ، ص 57 .\r\n( 5 ) اللبيب ، ورق 20 أ .\r\n","page_name":" 257 ","page_number":257},
  {"content":"\r\n\r\nگفتيم ، با واقع جور در نمىآيد . و مانند آن است اين تحليل كه حذف علامتهاى حركات بلند به سبب كثرت الفها و واوها و ياءها در رسم الخط است همان گونه كه ابو عمر طلمنكى ( احمد بن محمد متوفى 429 ه ) اين تحليل را آورده است . او در كتاب « الرد و الانتصار » مىگويد :\r\n« اينكه الفها در نوشتن حذف مىشود ، به خاطر كثرت آنهاست ، زيرا تعداد الفهاى قرآن بنابر قرائت نافع چهل و هشت هزار و هفتصد و چهل تاست ، اگر اين همه الف در كتابت ثبت شود تمام مصحف را الفها احاطه مىكنند ! و واو و ياء نيز مانند الف هستند كه به سبب كثرت آنها حذف شده‌اند ، و نيز در كنار هم بودن دو حرف متشابه در يك كلمه سنگين است و در قرآن بيست و پنج هزار واو و بيست و پنج هزار و نهصد و نه ياء وجود دارد . »\r\nتأمل در گفته‌هاى دانشمندان رسم الخط در حذف علامتهاى حركات بلند بخصوص فتحه بلند نشان مىدهد كه آنها چنين گمان دارند كه اين علامتها روزى استعمال مىشده و كاتبان آنها را در تمام حالاتى كه در كلمه وارد مىشدند ثبت مىكردند و در دوره‌هاى اخير كاتبان تصميم گرفتند كه جهت تخفيف ، علامتهاى اين حركات را ثبت نكنند و لذا به خاطر تخفيف ، در نوشتن حذف شدند و وقتى اين علامتها در تلفظ حذف مىشوند ، حذف آنها در نوشتن آسانتر است « 1 » .\r\nبه كارگيرى كلمه « حذف » در اينجا اشاره به مطلبى دارد كه گفتيم و نشانگر درك اين مشكل از سوى گذشتگان است ، مشكلى كه بحثهاى تاريخى در لغت و نگارش ، حقيقت ابعاد آن را مشخص كرده به طورى كه بسيارى از جوانب آن از ديده پيشينيان پوشيده مانده و آنها را در فهم پديده‌هاى موجود دچار حيرت كرده و گاهى هم باعث شده كه در تفسير آنها بيراهه بروند . با اين وجود گزارش عيسى بن مينا قالون از نافع بن ابى نعيم قارى مدينه كه دانى آن را نقل كرده و در مورد حذف علامت فتحه بلند است ، جلب توجه مىكند . آن گزارش چنين است :\r\n« گفت الف نوشته نمىشود ، يعنى در مصاحف بنابر قول او . . » به كارگيرى تعبير « نوشته\r\n\r\n\r\n","description":"","footnote":"\r\n( 1 ) مهدوى ، ص 123 .\r\n","page_name":" 258 ","page_number":258},
  {"content":"\r\n\r\nنمىشود » دقيق‌تر و از لحاظ دلالت به واقع نزديكتر است و اين مىرساند كه متقدمين ، اين موضوع و ريشه‌هاى آن را بيشتر مىفهميدند چون به آن دوره نزديكتر بودند .\r\nپس از اين بيان مختصر در تاريخ استخدام علامتهاى الف ( همزه ) و واو و ياء صامت جهت نشان دادن حركتهاى بلند ، اينك مىخواهيم هر يك از آنها را جداگانه مورد بحث قرار بدهيم و كيفيت استخدام آنها را توسط كاتبان مصحف و آنچه كه مربوط به اين مطلب است از مسايل و مشكلاتى كه رسم الخط عثمانى به وجود آورد ، بيان كنيم و مسأله را با توجه به تاريخ اين پديده در جايگاه درست آن قرار بدهيم .\r\n\r\nنخست : علامت كسره بلند\r\nدر كتابت عربى علامت صداى ياى صامت ( ى ) جهت نشان دادن كسره بلند ( ياى مدّ ) استخدام شده است و اين استعمال را در رسم الخط عثمانى هم مشاهده مىكنيم ، آنجا كه كسره بلند با همان علامت ياء نشان داده شده ولى مىبينيم كه اين روش به خاطر عوامل متعددى به كار گرفته شد ، كه در طريقه اشاره به كسره بلند اثر گذاشته است و لذا گاهى اين علامت ثبت شده و گاهى بخصوص در آخر كلمه ثبت نشده است .\r\n\r\n1 . نشان دادن كسره بلند در وسط كلمه\r\nبايد ملاحظه كنيم كه علامت كسره بلند در وسط كلمه همه جا ثبت شده ، خواه اين علامت در حرف دوم باشد يا غير آن ، در فعل باشد يا اسم . مثالهاى آن در مصحف بيشتر از آن است كه شمارش شود ، از جمله آن كلماتى است كه تنها در سوره فاتحه آمده مانند :\r\n( الرحيم ، العلمين ، الدين ، نستعين ، المستقيم ، الذين ، الضالين ) اين روش در همه جا رعايت شده مگر در جايى كه علامت ياء و كسره بلند در يك كلمه در كنار هم قرار بگيرند . چنين مواردى تابع قاعده‌اى است كه پيشينيان آن را « قاعده ناپسند بودن اجتماع دو شكل متفق در خط » مىنامند ، كه در اين صورت علامت يكى از آنها ثبت نمىشود « 1 » . مصاحف اتفاق دارند بر حذف يكى از دو ياء در صورتى كه دومى علامت جمع باشد ، مانند اين كلمات :\r\n\r\n\r\n","description":"","footnote":"\r\n( 1 ) دانى در المقنع ، ص 49 معتقد است آنچه حذف مىشود اولى است و دومى كه با نون جمع همراه است باقى مىماند . ولى شاگرد او ابو داود سليمان بن نجاح با او مخالفت كرده و گفته است كه دومى حذف مىشود ( التنزيل ، لوح 15 ) .\r\n","page_name":" 259 ","page_number":259},
  {"content":"\r\n\r\n( النبين ، الامين ، ربنين ، الحوارين ) و نظير آنها ، مگر در يك مورد كه مصاحف همگى آن را بنابر اصل و طبق نطق ثبت كرده‌اند و آن قول خداوند در سوره مطفّفين است ( 83 / 18 ) ( لفى عليين ) . « 1 » ولى ما تصور مىكنيم كه اينجا ياء مشدد است و لذا ثبت شده است . همچنين در مصاحف هر دو علامت ياء و كسره بلند در وسط كلمه در مواردى كه كلمه فعل باشد ثبت شده است ، مانند قول خداوند در سوره قاف ( 50 / 15 ) ( افعيينا بالخلق الاول ) در اين كلمه تمام مصاحف هر دو ياء را بنابر اصل و مطابق نطق ثبت كرده‌اند .\r\nهمچنين مصاحف اتفاق دارند بر رسم هر دو ياء در كلمه ( يحييكم ) و حييتم و يحييها و يحيين ) و مانند آنها ، و اين در حالتى است كه به آنها ضميرى متصل شود ، و اگر ضميرى متصل نشود ، ياء در طرف واقع مىشود و محذوف مىگردد ، مانند ( نحى و نميت ) و ( ان اللّه لا يستحيى ) ( بقره 2 / 26 ) و ( انت ولى ) ( يوسف 12 / 101 ) كه با يك ياء نوشته مىشود « 2 » .\r\nبنابراين علامت كسره بلند در غير آخر كلمه همه جا ثبت شده « 3 » ، حتى در مواردى كه با ياء همراه باشد ، مگر در جمع مذكر سالم ، و در عين حال در كلمهء ( عليين ) با دو ياء آمده است ، و نيز كلمه ( الاميين ) ( آل عمران 3 / 75 ) را در مصحف تاشكند با دو ياء ديدم .\r\n\r\n2 . نشان دادن كسره بلند در آخر كلمه\r\nاثبات علامت كسره بلند در آخر كلمه تابع حالتى است كه در نطق پديدار مىشود ، مانند كوتاه كردن حركت كه احيانا به حذف علامت در رسم منجر مىگردد و ما در عين حال كه ديديم علامت كسره بلند در وسط كلمه تقريبا همه جا ثبت مىشود ، مىبينيم كه در آخر كلمه در غالب اوقات حذف مىگردد . اينك بر ماست كه عواملى را كه باعث حذف\r\n\r\n\r\n","description":"","footnote":"\r\n( 1 ) مهدوى ، ص 111 و دانى : المقنع ، ص 49 و عقيلى ، لوح 6 .\r\n( 2 ) بنگريد به : مهدوى ، ص 111 و دانى : المقنع ، ص 50 - 49 و عقيلى ، لوح 5 . در مصحف تاشكند و مصحف جامع عمرو عاص در دار الكتب المصريه ديدم كه در اين مثالها كه از ماده حياة آمده است هر دو ياء ثبت شده است . بنگريد به : مصحف تاشكند ( بقره 2 / 258 و يس 36 / 12 ) و مصحف جامع عمرو ( يونس 10 / 56 و حج 22 / 6 و مؤمنون 23 / 80 و يس 36 / 12 و غافر 40 / 68 و شورى 42 / 9 و حديد 57 / 2 ) .\r\n( 3 ) كلمه ( ابراهيم ) فقط در سوره بقره بدون ياء نوشته شده ولى در تمام قرآن با ياء نوشته مىشود ( بنگريد به : دانى : المقنع ، ص 34 ) و شايد اين رسم الخط متأثر از قرائتى است كه از ابن عامر نقل شد ( ابراهام ) با الف ( بنگريد به : دكتر عبد الصبور شاهين :\r\nالقراءات القرآنية ص 299 و 394 ) و شايد هم از بعضى از نگارشهاى سامى ديگر متأثر باشد .\r\n","page_name":" 260 ","page_number":260},
  {"content":"\r\n\r\nياء در آخر كلمه مىشود بررسى كنيم و ظاهر اين است كه همه اين عوامل به كوتاه كردن كسره بلند و يا حذف آن در حال نطق بر مىگردد و در كتابت نيز مطابق نطق عمل شده است « 1 » .\r\n\r\nالف : حذف علامت كسره بلند در فاصله‌ها\r\nدر آغاز اين بحث اشاره كرديم كه حركتهاى بلند در آخر كلمات ، بيشتر از وسط كلمات در معرض كوتاه شدن هستند و كسره بلند كه علامت آن در آخر كلمه حذف مىشود ، غالبا علامت ضمير متكلم و يا لام الفعل كلمه است ، خواه كلمه اسم باشد يا فعل .\r\nسيبويه اشاره مىكند كه روش عربها حذف ياء ( كسره بلند ) كه ضمير است در حالت وقف مىباشد ، مانند : ( هذا غلام ) در ( هذا غلامى ) و يا ( قداسقان و اسقن ) در ( أسقانى و اسقنى ) چون عادت عربها اين است كه در حال وقف چيزى را حذف مىكنند كه در حال وصل حذف نمىشود « 2 » . همچنين سيبويه اشاره مىكند كه بعضى از عربها ياء را حتى در كلمه‌اى كه الف و لام دارد مانند : ( القاضى ) در حالت وقف حذف مىكنند « 3 » . و فراء نيز معتقد است كه حذف يا در آخر كلمه در كلام عرب جايز است خواه ضمير باشد يا جوهر كلمه ، آنجا كه مىگويد : « 4 » « عرب باكى ندارد از اينكه ياء را از آخر كلام حذف كند اگر ما قبل آن مكسور باشد « 5 » از آن جمله است : ( ربّى أكرمن - و - أهانن ) در سوره فجر ( 89 / 15 و 16 ) و سخن خداوند :\r\n( اتمدّونن بمال ) در سوره نمل ( 27 / 36 ) و از غير نون هم حذف مىشود ، مانند : ( المناد ) و ( الداع ) و مثالهاى آن بسيار است و از ياء به كسره ما قبل آن اكتفا مىشود » .\r\n\r\n\r\n","description":"","footnote":"\r\n( 1 ) بر جشتراسر در كتاب ( التطور النحوى ، ص 44 ) مىگويد : « در رسم قرآن در بيشتر موارد ياء كه دلالت بر كسره ممدوده در آخر كلمات دارد ، حذف مىشود خواه ضمير باشد يا غير آن ، مانند : 1 . يقوم و دعان و الداع و يوم يأت . و اين دلالت مىكند كه در لهجه حجاز در بسيارى از حالات كسره ممدوده پايانى كلمه كوتاه مىشده است .\r\n( 2 ) الكتاب ، ج 2 ، ص 289 و نيز بنگريد به : ص 292 .\r\n( 3 ) ج 2 ، ص 288 و نيز بنگريد به : صولى ، ص 252 و مكى : الكشف ، ج 1 ، ص 231 و ابن يعيش ، ج 9 ، ص 75 .\r\n( 4 ) معانى القرآن ، ج 1 ، ص 90 .\r\n( 5 ) علماى گذشته عقيده داشتند كه پيش از ياى مد كسره كوتاهى وجود دارد و در هنگام حذف ياء به آن كسره اكتفا مىشود ولى بررسيهاى آوا شناسى نشان مىدهد كه ياى مد تنها يك كسره بلند است كه گاهى كوتاه مىشود و يا حذف مىگردد .\r\n","page_name":" 261 ","page_number":261},
  {"content":"\r\n\r\nو نيز مىگويد « 1 » : « عرب گاهى ياء را مىاندازد و به كسره ما قبل آن اكتفا مىكند . »\r\nهمان گونه كه تناسب فاصله‌ها و رؤوس آيات در هنگام وقف گاهى موجب افزودن صوتهايى در آخر بعضى از كلمات مىشود مانند : ( السبيلا . . . و حسابيه ) همچنين گاهى هم سبب حذف و يا كوتاه كردن صداى حركات در آخر بعضى از كلمات مىشود و كاتبان مصاحف اين موضوع را رعايت كرده‌اند و علامت كسره بلند را در بيشتر جاهايى كه سر آيه بوده حذف نموده‌اند . سيبويه مىگويد « 2 » : « همه چيزهايى كه در كلام حذف نمىشود و يا بهتر است كه حذف نشود ، در فاصله‌ها حذف مىشود . » سپس مىگويد : « اين كار جايز است و مطابق با سليقه عربى است و موارد بسيار دارد . »\r\nعلامت كسره بلند در فواصل آيات حذف مىشود خواه علامت ضمير مسبوق به نون در افعال باشد يا علامت ضمير متصل به اسماء باشد و يا لام الفعل كلمه باشد ، چه در اسم و چه در فعل . مثال براى حذف علامت ضمير در افعال ، قول خداوند است : ( سوره شعراء 69 / 78 - 81 )     الَّذِي خَلَقَنِي فَهُوَ يَهْدِينِ - وَ الَّذِي هُوَ يُطْعِمُنِي وَ يَسْقِينِ - وَ إِذا مَرِضْتُ فَهُوَ يَشْفِينِ - وَ الَّذِي يُمِيتُنِي ثُمَّ يُحْيِينِ     چيزى كه جلب توجه مىكند اين است كه در سه آيه از اين آيات دو ياى ضمير وجود دارد و هر كدام از آنها كه در وسط آيه است حذف نشده  خَلَقَنِي ،   يُطْعِمُنِي  و  يُمِيتُنِي  ولى هر كدام در رأس آيه قرار گرفته حذف شده است  يَهْدِينِ   ، يَشْفِينِ  و  يُحْيِينِ  و اين دليل روشنى است بر اينكه وقف بر سر آيات و رعايت تناسب آنها در حذف علامت كسره بلند اثر دارد و دليل بر اين است كه اين حذف به خاطر سقوط آن در نطق است و مثال آن فراوان است . در اين مطلب تأمل كنيد و ببينيد كه چگونه كلماتى كه در فواصل با واو و نون ختم شده ، در اين آيات در رديف هم قرار گرفته است ( بقره 2 / 38 - 42 ) :  . . . وَ لا هُمْ يَحْزَنُونَ . . .   هُمْ فِيها خالِدُونَ . . .   فَارْهَبُونِ . . .   فَاتَّقُونِ . . .   تَعْلَمُونَ  و اثر وقف در فاصله را حذف صداى كسره بلند از لفظ در (  فَارْهَبُونِ  ،  فَاتَّقُونِ  ) و تأثير گذارى آن را در حذف علامت در لفظ ملاحظه فرماييد .\r\n\r\n\r\n","description":"","footnote":"\r\n( 1 ) معانى القرآن ، ج 3 ، ص 260 .\r\n( 2 ) الكتاب ، ج 2 ، ص 289 و نيز بنگريد : فرّاء : معانى القرآن ، ج 3 ، ص 260 و ابن يعيش ، ج 9 ، ص 78 .\r\n","page_name":" 262 ","page_number":262},
  {"content":"\r\n\r\nاز جمله مثالهاى حذف كسره بلندى كه علامت ضمير است و متصل به اسماء آمده و به سبب وقف در فاصله حذف شده عبارت است از قول خداوند در سوره ص ( 38 / 8 - 14 ) :\r\n . . . بَلْ لَمَّا يَذُوقُوا عَذابِ . . .   الْوَهَّابِ . . .   عِقابِ  از همين نوع است قول خداوند در سوره ملك ( 67 / 16 - 19 )  . . . تَمُورُ . . .   نَذِيرِ . . .   نَكِيرِ . . .   بَصِيرٌ  و مانند آن بسيار است .\r\nو اما مثالهاى حذف كسره بلند از آخر كلماتى كه در فواصل واقع شده و كسره بلند از جوهر كلمه است كه به سبب وقف و رعايت تناسب حذف شده مثال آن از اسماء كلمه « التّنادى » است كه در قول خداوند در سوره غافر ( 40 / 31 - 33 ) آمده است :  لِلْعِبادِ . . .   يَوْمَ التَّنادِ . . .   مِنْ هادٍ  و از افعال كلمه ( بسر ) در سوره فجر ( 89 / 5 ) است :       وَ الْفَجْرِ - وَ لَيالٍ عَشْرٍ - وَ الشَّفْعِ وَ الْوَتْرِ - وَ اللَّيْلِ إِذا يَسْرِ - هَلْ فِي ذلِكَ قَسَمٌ لِذِي حِجْرٍ       در اينجا ياء كه علامت كسره بلند است از فعل مضارع ( يسرى ) حذف شده در حالى كه اين حرف لام الفعل كلمه است و در جايى واقع نشده كه جزم آن لازم باشد و تنها در حال وقف حذف شده كه رؤوس آيات قبلى شبيه هم باشند و در خط هم از تلفظ پيروى شده است « 1 » .\r\n\r\nب : حذف علامت كسره بلند در غير فواصل به خاطر كراهت التقاى دو ساكن\r\nدر لغت عرب بنايى كه در آن دو ساكن به هم رسيده باشد مانع از آن است كه حركت بلند با صدايى غير از صداى حرف متحرك خوانده شود ، مگر در حالت وقف و يا در باب دابّة و شبيه آن به اين معنا كه تركيب مقطعى يا همان التقا دو ساكن ( ص ح ح ص ) در لغت عربى ممنوع است مگر در آن دو حالتى كه گفته شد ، « 2 » و هرگاه چنين حالتى هنگام صرف كلمه و يا اتصال به ضماير و يا وقوع در كنار كلمه ديگر در سياق كلام ، پيش بيايد ، در اين صورت حركت بلند به حركت كوتاه تبديل مىشود و به شكل ( ص ح ص ) تبديل مىشود كه در لغت عرب شايع است .\r\nدانشمندان رسم و قرائات و علماى لغت عربى اين پديده و تأثير آن در بناى كلمات را\r\n\r\n\r\n","description":"","footnote":"\r\n( 1 ) بنگريد به : فرّاء : معانى القرآن ، ج 3 ، ص 260 و ابن خالويه : اعراب ثلاثين سوره ، ص 74 و زمخشرى : الكشاف ، ج 4 ، ص 596 و قلقشندى ، ج 3 ، ص 200 .\r\n( 2 ) بنگريد به : ابن يعيش ، ج 9 ، ص 121 و برجشتراسر ، ص 42 ، و دكتر عبد الصبور شاهين : القراءات القرآنية ، ص 56 و دكتر كمال محمد بشر : دراسات فى علم اللغة ، ق 1 ، ص 198 - 197 .\r\n","page_name":" 263 ","page_number":263},
  {"content":"\r\n\r\nدريافته‌اند و لذا سيبويه فصلى را به آن اختصاص داده به نام ( باب ما يحذف من السواكن اذا وقع بعدها ساكن ) سپس گفته : اين در سه حرف است : الف و ياء در صورتى كه ما قبل آن مكسور باشد ، و واو در صورتى كه ما قبل آن مضموم باشد . اما حذف الف ، مانند : ( رمى الرجل و معزى القوم ) و از همين باب است : ( رمت ) و امّا حذف ياى ما قبل مكسور ، مانند :\r\n( هو يرمى الرجل ، و يقضى الحق ) و اما حذف واو ما قبل مضموم ، مانند : ( يغز و القوم ، و يدعو الناس ) « 1 » .\r\nفراء گفته است « 2 » :\r\n« هر ياء و او كه ساكن باشند و ما قبل واو مضموم و ما قبل ياء مكسور باشد ، عربها آن را حذف مىكنند و به ضمه از واو و به كسره از ياء اكتفا مىشود » .\r\nازهرى گفته است « 3 » :\r\n« الف لين و ياء پس از كسره و واو پس از ضمه وقتى به يك حرف ساكن ديگر برسند همگى ساقط مىشوند ، مانند : ( عبد اللّه ذو العمامة ) كه گويا تلفظ مىكنى : ذل . و يا مىگويى ( رأيت ذا العمامة ) و تلفظ مىكنى : ذل . و مىگويى : ( مررت بذى العمامة ) و تلفظ مىكنى :\r\nذل . و مانند آن در كلام بسيار است » .\r\nامام مكى به اين پديده اشاره مىكند آنجا كه مىگويد « 4 » :\r\n« ساكن اوّل از دو كلمه در صورتى كه از حروف مدل و لين باشد حذف مىگردد و آن را به خاطر به هم رسيدن دو ساكن حذف مىكنند و حركت ما قبل ، بر آن دلالت مىكند مانند :\r\n( يقى الرجل ، و قوا الرجل ، و ذا المال ) . »\r\nانتقادى كه بر سخنان پيشوايان ادب مىتوان كرد اين است كه آنها از حركت بلند به « ساكن » تعبير مىكنند و معتقدند كه حرف مدّ و لين حذف مىشود و حركت ما قبل ، بر آن دلالت مىكند . در حالى كه حقيقت اين است كه در اينجا حركت بلند كوتاه شده است تا « مقطع مديد » كه با يك حرف صامت بسته شده است ( ص ح ح ص ) به « مقطع طويل » آن ،\r\n\r\n\r\n","description":"","footnote":"\r\n( 1 ) الكتاب ، ج 2 ، ص 276 .\r\n( 2 ) معانى القرآن ، ج 2 ، ص 27 و بنگريد به : ج 2 ، ص 117 و ح 1 ، ص 337 از همين كتاب .\r\n( 3 ) تهذيب اللغة ، ج 1 ، ص 277 و قلقشندى ، ج 3 ، ص 174 .\r\n( 4 ) الكشف ، ج 1 ، ص 277 .\r\n","page_name":" 264 ","page_number":264},
  {"content":"\r\n\r\nآن هم بسته شده ( ص ح ص ) تبديل گردد و اين در لغت عربى مطابق با عادت در بنا مقاطع كلام است .\r\nاز اين كه بگذريم نظر آنها به طور كلى صحيح است و از كيفيتى در نطق خبر مىدهد كه اثر آن در خط نيز باقى مانده است و لذا علامتهاى حركات بلند در آخر كلمات در بسيارى از موارد در رسم عثمانى بخصوص هنگام درج كلام نوشته نشده است . امام ابو عمرو دانى مىگويد « 1 » : « اين بدان سبب است كه آنها در بسيارى از موارد كتابت ، لفظ را آن هم در حال وصل رعايت كرده‌اند و اصل كلمه را در حال قطع رعايت ننموده‌اند . و لذا مىبينيد الف و ياء و واو را در اين مثالها و مانند آنها انداخته‌اند : « أيّه المؤمنون » و  سَوْفَ يُؤْتِ اللَّهُ  و  يَدْعُ الْإِنْسانُ  در اين موارد آنها علامتها در تلفظ حذف شده چون هم خود ساكن بودند و هم ما قبل آنها ساكن بود و خط را هم به همين منوال نوشته‌اند و علامتها را ساقط كرده‌اند .\r\nقاعده كوتاه كردن حركتهاى بلند به هنگام رسيدن به يك حرف ساكن غير متحرك ، بسيارى از موارد حذف حركتهاى بلند در رسم عثمانى را براى ما تفسير مىكند ، زيرا كه حركت بلند وقتى كوتاه شد ، تبديل به حركت كوتاه مىشود و مىدانيم كه حركت كوتاه در آن زمانى علامتى در كتابت نداشت و اين به معناى سقوط علامت حركت بلند است بدون اينكه چيزى جانشين آن شود و كوتاه شدن آن را برساند .\r\nبايد دانست كه اين پديده در كلام متصل به وجود مىآيد ، آن هم در وقتى كه حركت بلند در آخر كلمه با حرف ساكنى در اوّل كلمه بعد از آن ملاقات كند ، و همان گونه كه وقف كردن ، در كوتاه شدن و يا حذف حركات بلند تأثير مىگذاشت ، به همين صورت وصل كلام نيز در واقع در كوتاه كردن حركات بلند تأثير دارد جز اينكه رغبت كاتبان به حذف علامت كسره بلند در حال وقف ، بيشتر از حذف آن در حال درج كلام است ؛ و لذا مواردى كه علامت كسره بلند در رؤوس آيات به علت مجانست حذف شده ، چه ضمير مفعولى و چه اضافه يا اصلى ، هشتاد و هشت مورد است « 2 » ، در حالى كه موارد كوتاه كردن\r\n\r\n\r\n","description":"","footnote":"\r\n( 1 ) المحكم ، ص 158 و بنگريد به : اين مجاهد ، ص 426 .\r\n( 2 ) ابن وثيق اندلسى : لوحه 7 و بنگريد به : ابو بكر انبارى ، ج 1 ، ص 256 - 250 و مهدوى ، ص 111 و دانى : المقنع ، ص 33 - 30 .\r\n","page_name":" 265 ","page_number":265},
  {"content":"\r\n\r\nكسره بلند هنگام التقاى دو ساكن در درج كلام ، از پانزده مورد تجاوز نمىكند ، « 1 » و از اين موارد است :\r\n( نساء 4 / 146 )  وَ سَوْفَ يُؤْتِ اللَّهُ الْمُؤْمِنِينَ  و ( يونس 10 / 103 )  نُنْجِ الْمُؤْمِنِينَ  و ( طه 20 / 12 و نازعات 79 / 16 )  بِالْوادِ الْمُقَدَّسِ  و ( حج 22 / 54 )  لَهادِ الَّذِينَ آمَنُوا  و ( نمل 27 / 18 )  وادِ النَّمْلِ  و ( قصص 28 / 30 )  الْوادِ الْأَيْمَنِ  و ( صافات 37 / 163 )  صالِ الْجَحِيمِ  و ( ق 50 / 41 )  يُنادِ الْمُنادِ  و ( قمر 54 / 5 )  فَما تُغْنِ النُّذُرُ  و ( رحمن 55 / 24 )  الْجَوارِ الْمُنْشَآتُ  و ( تكوير 81 / 16 )  الْجَوارِ الْكُنَّسِ  در همه اين موارد ، ياء كه علامت كسره بلند است در كتابت حذف شده است .\r\nحذف علامت كسره بلند در رؤوس آيات شامل همهء مواردى است كه كسره بلند در آنها آمده است و اين در حالى است كه حذف كسره بلند به علت رسيدن به حرف ساكن ، تمام موارد آن را در بر نمىگيرد بلكه علامت ياء كه علامت كسره بلند است على رغم اينكه در تلفظ ساقط مىشود ، در نوشتن مىماند مانند : ( بقره 2 / 269 )  يُؤْتِي الْحِكْمَةَ  و ( مائده 5 / 54 )  فَسَوْفَ يَأْتِي اللَّهُ  و ( يونس 10 / 101 )  وَ ما تُغْنِي الْآياتُ وَ النُّذُرُ  و ( يوسف 12 / 59 )  أَنِّي أُوفِي الْكَيْلَ  و ( رعد 13 / 41 )  أَنَّا نَأْتِي الْأَرْضَ  و ( نحل 16 / 107 )  وَ أَنَّ اللَّهَ لا يَهْدِي الْقَوْمَ الْكافِرِينَ  و ( مريم 19 / 93 )  إِلَّا آتِي الرَّحْمنِ  و ( نمل 27 / 81 ) « بهدى العمى » و ( قصص 28 / 55 )  لا نَبْتَغِي الْجاهِلِينَ  و ( مؤمن 40 / 15 )  يُلْقِي الرُّوحَ  « 2 » .\r\nهمچنين علامتهاى حركات بلند از فعل مضارع به سبب وقوع آن بعد از ادات جزم ، حذف مىشود اما حذف اين علامتها ، در مثالهايى كه گذشت « يؤت اللّه ، ننج المؤمنين ، يناد المناد ،  فَما تُغْنِ النُّذُرُ  » به اين علت نبوده زيرا كه در اين موارد مضارع در موضع رفع است ، بلكه علت اين حذف به خاطر سقوط آن در تلفظ است كه ناسخان مصاحف عثمانى آن را در خط نيز حذف كرده‌اند بدون اينكه ملتزم شوند كه در همه جا اين روش را به كار گيرند ، زيرا كه كاتب در اين موارد در ترديد قرار مىگيرد كه آيا به اصل رسم كلمه وفادار بماند در حالى كه سياق كلام چنين اقتضايى ندارد و يا مطابق تلفظ بنويسد كه در درج\r\n\r\n\r\n","description":"","footnote":"\r\n( 1 ) بنگريد به : مهدوى ، ص 112 و دانى : المقنع ، ص 47 - 46 و ابن وثيق اندلسى ، لوحه 7 و عقيلى ، لوحه 9 .\r\n( 2 ) بنگريد به : دانى : المقنع ، ص 46 ، 47 ، 99 .\r\n","page_name":" 266 ","page_number":266},
  {"content":"\r\n\r\nكلام متصل تلفظ مىكنند ؟\r\n\r\nج : حذف علامت كسره بلند از آخر منادى\r\nعلامت كسره بلند علاوه بر دو حالت گذشته در هر اسم منادايى كه به سوى ضمير متكلم وحده اضافه شود ، نيز حذف مىگردد ، مانند : « يقوم و يربّ و يعباد » خواه حرف ندا در تلفظ بيايد يا نيايد . تنها دو مورد از اين قاعده استثنا شده و در آنها ياء نوشته شده است :\r\nيكى در سوره عنكبوت ( 29 / 56 )  يا عِبادِيَ الَّذِينَ آمَنُوا  و ديگرى در سوره زمر ( 39 / 53 )  يا عِبادِيَ الَّذِينَ أَسْرَفُوا  و در يك مورد مصحفها اختلاف دارند و آن در سوره زخرف ( 43 / 68 ) است .  يا عِبادِ لا خَوْفٌ عَلَيْكُمُ  كه در بعضى از مصحفها با ياء و در بعضى ديگر بدون ياء نوشته شده است « 1 » .\r\nشايد علت اثبات ياء در اين كلمات به سبب انتقال كسره بلند به رتبه اصوات صامته است ، چون در قرائت بعضى از قاريان « 2 » در اين موارد ياء بلا فتحه خوانده شده و لذا اثبات صورت آن را لازم ديده‌اند .\r\nياء كه علامت كسره بلند است گاهى در اين موارد حذف مىشود : از منادى در مثل :\r\n« يعباد ، يقوم و يربّ » و از افعالى كه كسره بلند در آنها ضمير متكلم و مفعول به است بخصوص در رؤوس آيات ، و از فعل در صيغه امر و نهى در مثل :  فَارْهَبُونِ ،   فَاتَّقُونِ ،   وَ لا تُنْظِرُونِ ،   وَ لا تَقْرَبُونِ  و مانند آنها . گاهى اين حذف كه به پيروى از تلفظ انجام مىگيرد ، به سبب سرعت نطق است كه در صيغه‌هاى ندا و امر و نهى در مقاطع كلمه معمول است و موجب سقوط حركت پايانى و يا كوتاه كردن آن مىشود ، همان گونه كه در فعل مضارع مجزوم يا فعل امر كوتاه مىشود و در خط هم سقوط مىكند ، مانند : « اخش ، ادع ، ارم » .\r\nبنابراين حذف علامت كسره بلند به سبب كوتاه كردن آن است . و شايد اين قاعده شبيه قاعده حذف الف در ( ما ) استفهامى است كه حرف جر به آن داخل شده است مانند : ( بم ، عمّ ، فيم ، لم ، ممّ ) به نظر مىرسد كه آهنگ خاص استفهام اقتضا مىكند كه مقطع‌ها به\r\n\r\n\r\n","description":"","footnote":"\r\n( 1 ) بنگريد به : دانى : المقنع ، ص 34 - 33 و ابن وثيق اندلسى ، لوحه 6 .\r\n( 2 ) بنگريد به : دانى : التيسير ، ص 179 ، 190 .\r\n","page_name":" 267 ","page_number":267},
  {"content":"\r\n\r\nسرعت ادا شود و اين باعث سقوط فتحه بلند در ( ما ) به هنگام تلفظ شده و كتابت هم تابع تلفظ گرديده است « 1 » .\r\nاين توجيه و تفسير نياز به بحث و بررسى بيشترى دارد ، بخصوص اينكه در بعضى از مثالها مىبينيم كه ياء در رسم الخط باقى مانده است ، مانند « 2 » : ( بقره 2 / 150 )  وَ اخْشَوْنِي وَ لِأُتِمَّ  و ( آل عمران 3 / 31 )  فَاتَّبِعُونِي يُحْبِبْكُمُ اللَّهُ  و ( هود 11 / 55 )  فَكِيدُونِي جَمِيعاً  و ( مريم 19 / 43 )  فَاتَّبِعْنِي أَهْدِكَ  و ( طه 20 / 90 )  فَاتَّبِعُونِي وَ أَطِيعُوا أَمْرِي  « 3 » ولى بايد توجه كنيم كه همه اين مثالها مربوط به وسط آيه است كه شايد به حفظ علامت كسره بلند كمك كرده است و يا اينكه رسم بر اين بوده كه در اين گونه موارد علامت كسره اثبات شود چون در واقع آن يك كلمه است و ضمير متكلم مىباشد و در موضع مفعول به واقع شده است .\r\n\r\n3 . حالتهاى ديگر\r\nدر كنار مواردى كه گفته شد ، علامت ياء كه رمز كسره بلند است ، به طور قياسى و هميشه از اسمى كه مجرور يا مرفوع و آخر آن ياء باشد و تنوينى بر آن ملحق گردد چه در رأس آيه و چه در غير آن ، حذف مىشود . و مصاحف در حذف ياء در چنين مواردى اتفاق نظر دارند ، و دليل آن طبق گفته علما لغت عربى ، اين است كه ياء در حال وصل\r\n\r\n\r\n","description":"","footnote":"\r\n( 1 ) برجشتراسر مىگويد : ( التطور النحوى ، ص 42 ) : « اكثر انواع كوتاه كردن حركتهاى ممدود اتفاقى و تصادفى است كه از جمله آنها ، كوتاه كردن در اواخر كلمات است ، زيرا كه مىبينيم حركت ممدوده پايانى در بعضى از موارد به حال خود مىماند ، مانند : « بما و فيما و لما » و گاهى هم كوتاه مىشود ، مانند : « بم و فيم و لم » در حالى كه كوتاه شدن در مثالهاى ياد شده تصادفى نيست . به نظر مىرسد كه اين مستشرق بزرگ توجه لازم را در مسأله نداشته است ، زيرا كه كوتاه شدن آن در مثل : « بم و فيم و لم » تابع موقعيت ( ما ) در كلام است ، هرگاه ( ما ) براى استفهام باشد و به حرف جر متصل گردد ، هميشه كوتاه خواهد بود و در غير اين صورت مثل اينكه موصوله و يا مصدريه باشد ، كوتاه نخواهد شد ، به طورى كه رسم عثمانى آشكارا به اين امر دلالت دارد و در لغت عرب نيز مشهور است و دانشمندان علوم عربى تصريح كرده‌اند كه حذف الف ( ما ) استفهامى كه مجرور باشد مطابق قياس و همگانى است ( بنگريد به : سيوطى : همع الهوامع ، ج 2 ، ص 217 ) ولى علت حذف الف پيش آنها ، تفاوت ميان استفهام و خبر است ( بنگريد به : ابن هشام ، عبد اللّه بن يوسف انصارى : مغنى اللبيب عن كتب الاعاريب ، قاهره ، كتابخانه محمد على صبيح ، تحقيق محمد محيى الدين عبد الحمى ، ج 1 ، ص 299 ) ولى اگر اين درست است چرا حذف به استفهاميه اختصاص يافته است نه خبريه ؟\r\n( 2 ) بنگريد به : مهدوى ، ص 114 - 112 و دانى : المقنع ، ص 46 - 45 .\r\n( 3 ) ابن ابى داود روايت كرده كه اين حرف بدون ياء رسم شده است ( 109 ) .\r\n","page_name":" 268 ","page_number":268},
  {"content":"\r\n\r\nساكن است و تنوين بعد از آن هم ساكن است و لذا حذف مىشود ، يا بگوييم كه كسره بلند در مقطع بسته واقع شده و لذا كوتاه گرديده است ( طبق تعبير دانشمندان جديد ) و اين موارد در قرآن سى حرف است كه در چهل و هفت مورد « 1 » آمده است ، مانند : ( باغ ، هاد ، وال ، واق ، غواش ، بواد ، مستخف . . . )\r\nهمچنين ياء را كه علامت كسره بلند است بعد از هاى ضمير كه ما قبل آن مكسور باشد و با ساكن ملاقات نكند ، در كتابت حذف مىكنند ، مانند ( به ، و ربه ) و مثل آنها . چون در حال وقف از بين مىرود « 2 » .\r\nغير از آنچه گفته شده مواردى وجود دارد كه علامت كسره بلند ، در وسط آيه حذف شده كه گاهى متصل به فعل است ، مانند : ( بقره 2 / 197 )  وَ اتَّقُونِ يا أُولِي الْأَلْبابِ  و ( مائده 5 / 44 )  اخْشَوْنِ وَ لا تَشْتَرُوا بِآياتِي ثَمَناً قَلِيلًا  و ( هود 11 / 46 )  فَلا تَسْئَلْنِ ما لَيْسَ لَكَ بِهِ عِلْمٌ  و ( يوسف 12 / 66 )  حَتَّى تُؤْتُونِ مَوْثِقاً مِنَ اللَّهِ  و مانند آنها ، « 3 » و گاهى هم جوهر كلمه است ، مانند : ( اسراء 17 / 97 )  فَهُوَ الْمُهْتَدِ وَ مَنْ يُضْلِلْ  و ( كهف 18 / 64 )  ذلِكَ ما كُنَّا نَبْغِ فَارْتَدَّا  و ( سبأ 34 / 13 )  وَ جِفانٍ كَالْجَوابِ  و ( شورى 42 / 32 )  وَ مِنْ آياتِهِ الْجَوارِ  و ( ق 50 / 41 )  يَوْمَ يُنادِ الْمُنادِ مِنْ مَكانٍ قَرِيبٍ  و ( قمر 54 / 8 )  مُهْطِعِينَ إِلَى الدَّاعِ يَقُولُ الْكافِرُونَ  و مانند اينها . « 4 » اين گونه موارد نيز مطابق با مطلبى است كه پيش از اين گفتيم و آن اينكه عربها باكى نداشتند از اينكه ياء را از آخر كلام حذف كنند اگر ما قبل آن مكسور باشد . آنها در اين صورت ياء را حذف مىكردند و به كسره ما قبل آن كفايت مىنمودند . فرّاء گفته است « 5 » :\r\nعربها ياء در آخر حروف را مانند : « اتبعن ، و اكرمن ، و اهانن » و مانند :  دَعْوَةَ الدَّاعِ إِذا دَعانِ  -  وَ قَدْ هَدانِ  گاهى حذف مىكردند و گاهى اثبات مىكردند . كسى كه آن را حذف مىكرد ، به كسره ما قبل اكتفا مىنمود و آن را نشانه ياى حذف شده مىدانست و اين بدان\r\n\r\n\r\n","description":"","footnote":"\r\n( 1 ) ابن جزرى : النشر ، ج 2 ، ص 136 و بنگريد به : دانى : المقنع ، ص 34 و ابن وثيق اندلسى ، لوح 6 .\r\n( 2 ) بنگريد به : سيبويه ، ج 2 ، ص 291 و مبرد ، ج 1 ، ص 264 و ابن وثيق اندلسى ، لوحه 6 و ابن جزرى : النشر ، ج 1 ، ص 304 .\r\n( 3 ) بنگريد به : ابو بكر انبارى ، ج 1 ، ص 251 و بعد و نيز مهدوى ، ص 111 و دانى : المقنع ، ص 30 .\r\n( 4 ) بنگريد به : همان مصادر و نيز زمخشرى : الكشاف ، ج 3 ، ص 452 .\r\n( 5 ) معانى القرآن ، ج 1 ، ص 200 .\r\n","page_name":" 269 ","page_number":269},
  {"content":"\r\n\r\nجهت بود كه ياء وقتى ساكن باشد و در آخر حروف قرار گيرد ، ثقيل مىشود و لذا حذف مىگردد . و كسى كه ياء را حذف نمىكرد آن را مطابق با اصل و بناى كلمه مىدانست .\r\nهمين مطلب دربارهء يايى كه ما قبل آن نون نباشد نيز صادق است .\r\nاز همه اين مطالب روشن مىشود كه در رسم الخط عثمانى هر كجا كه علامت كسره بلند در آخر كلمات حذف شده به جهت مطابقت با تلفظ كلمه است كه آن علامت حذف و يا كوتاه شده است ، خواه در حال وقف و يا در حال وصل . و اين بر اساس قاعده‌اى است كه مىگويد : اصل در كتابت مطابق بودن آن با تلفظ است . ولى بايد بدانيم كه اين قاعده كليت ندارد ، زيرا در بعضى از كلماتى كه آخر آنها ياء است خواه جوهر كلمه باشد يا زايده باشد ، علامت ياء حذف نشده و اين در چهل مورد است « 1 » كه در بعضى از نظاير آنها در جاهاى ديگر علامت كسره حذف شده است و شايد اثبات علامت كسره بلند در اين گونه موارد ، مطابق اصل انجام شده است كه يا آن حرف نماينده يك كلمه بوده و يا جزئى از يك كلمه بوده و يا در تلفظ اثبات مىشده است .\r\nاز چيزهايى كه دلالت مىكند بر اينكه حذف علامت كسره بلند براى مطابقت با تلفظ بوده ، اين است كه اين مطلب از پيشوايان علم قرائت روايت شده و بعضى از آنها هم در حال وصل و هم در حال وقف حذف مىكردند و بعضى ديگر در حال وصل اثبات مىكردند و در حال وقف حذف مىنمودند ، برابر با تفصيلى كه در اين زمينه وجود دارد « 2 » .\r\n\r\nدوم : علامت ضمه بلند\r\nنگارش عربى علامت واو صامت را ( و ) براى نشان دادن ضمه بلند ( واو مد ) به كار گرفته است ، همان گونه كه علامت ياء را - به طورى كه گفتيم - براى نشان دادن كسره بلند به كار گرفته بود . پيش از اين اشاره كرديم كه به كار گيرى دو علامت ياء و واو در نشان دادن كسره و ضمه بلند در كتابت آرامى ، در يك دوره حادث شده است و كتابت عربى اين روش را از طريق كتابت نبطى به ارث برده است و لذا بايد توجه كنيم كه به كارگيرى اين دو\r\n\r\n\r\n","description":"","footnote":"\r\n( 1 ) دانى : المقنع ، 46 - 45 .\r\n( 2 ) بنگريد به : مكى : الكشف ، ج 1 ، ص 331 و دانى : التيسير ، ص 70 - 69 و ابن جزرى : النشر ، ج 2 ، ص 179 و بعد .\r\n","page_name":" 270 ","page_number":270},
  {"content":"\r\n\r\nعلامت در شرايط مشابهى انجام گرفته و حذف يا اثبات اين دو علامت در خط ، مطابق با روش واحدى بوده است ، خواه در وسط كلمه و يا آخر آن . و براى همين است كه مىبينيم كيفيت استخدام و او براى نشان دادن ضمه بلند تابع همان شرايطى بوده است كه استخدام ياء براى نشان دادن كسره بلند داشته است و مشكلاتى كه به كارگيرى هر يك از آنها به وجود آورده شبيه هم هستند ، و لذا بحث و بررسى ما در مورد قضاياى مربوط به كسره بلند كه پيش از اين داشتيم ما را از بحث مفصل درباره ضمه بلند بىنياز مىسازد و در اينجا تنها به اشاره كوتاه اكتفا مىكنيم .\r\nعلامت ضمه بلند در وسط كلمه در تمام موارد اثبات مىشود ، همان گونه كه علامت كسره بلند نيز چنين بود ، « 1 » مگر در جايى كه دو واو در يك جا جمع شوند كه رسم بر اين بوده كه يكى از آنها را حذف مىكردند خواه دومى علامت جمع باشد يا جوهر كلمه و يا صورت همزه باشد ، مانند : « و لا تلون ، و لا يستون ، و القاون ، يدرؤن ، يؤده ، داود ، ورى » و مانند آنها « 2 » .\r\nنوشتن علامت ضمه بلند در آخر كلمه بيشتر و فراگيرتر از علامت كسره بلند است و شايد علت آن اين باشد كه ضمه بلند مانند كسره بلند در معرض كوتاه شدن و يا حذف در\r\n\r\n\r\n","description":"","footnote":"\r\n( 1 ) فرّاء معتقد است ( معانى القرآن ، ج 3 ، ص 160 و نيز دانى : المقنع ، ص 35 ) كه قرائت نصب در قول خداوند :  فَأَصَّدَّقَ وَ أَكُنْ مِنَ الصَّالِحِينَ  ( منافقون 63 / 10 ) جايز است هر چند كه واو نوشته نشده است ، زيرا كه عربها در بعضى از تلفظهاى خود واو را ساقط مىكنند همان گونه كه الف را از ( سلمين ) و مانند آن ساقط كرده‌اند . او روايت مىكند كه در بعضى از مصاحف عبد اللّه بن مسعود ديده است كه كلمه ( فقولا ) به صورت ( فقلا ) نوشته شده ( بدون واو ) و در جاى ديگرى مىگويد : ( ج 1 ص 88 - 87 ) : « واو گاهى در نوشتن حذف مىشود ، ولى مورد نظر است ، و اين به خاطر كثرت كمى و زيادى در كلام است ، آيا نمىبينيد كه عربها مىنويسند : ( الرحمن و سليمن ) و الف را حذف مىكنند ، ولى در حال خواندن الف را مىخوانند و براى همين است كه حذف واو در كتابت جايز است » .\r\nشايد روايت فرّاء در مورد حذف واو در وسط كلمه در بعضى از مصاحف عبد اللّه بن مسعود يك قاعده كلى در اين مورد نباشد .\r\nاستشهاد او به حذف الف در الرحمن و سليمن ، نيز وجهى ندارد ، زيرا ما پيش از اين ، تاريخ به كارگيرى علامتهاى حركات بلند را بيان كرديم و اشاره نموديم كه به كارگيرى دو علامت كسره و ضمه بلند قديميتر از به كار گيرى علامت فتحه بلند است و لذا استشهاد به آن در تمام مثالها كامل و درست نيست و براى همين است كه اثبات علامت ضمه بلند در وسط كلمه همگانى است جز در صورتى كه دو واو در يكى قرار بگيرد كه يكى از آنها به علت ناپسند بودن اجتماع دو شكل مساوى در خط حذف مىشود همان گونه كه دانشمندان پيشين گفته‌اند .\r\n( 2 ) بنگريد به : مهدوى ، ص 110 و دانى : المقنع ، ص 36 و ابن وثيق اندلسى ، لوح 6 .\r\n","page_name":" 271 ","page_number":271},
  {"content":"\r\n\r\nآخر كلمه نيست ، زيرا كه ضمه بلند در رأس آيات نيامده تا در معرض تغيير باشد ، همچنين در وسط كلام هم كوتاه نمىشود و اگر هم گاهى كوتاه شود ، كاتبان آن را طبق اصل اثبات مىكنند و به اين تغييرى كه عارض شده اعتنايى نمىكنند و شايد افزودن الف بعد از واو در آخر كلمه ، به رغبت كاتبان در اثبات ضمه بلند و بىاعتنايى آنها به تغيير موجود ، كمك كرده است .\r\nولى كاتبان على رغم آنچه ذكر شد ، علامت ضمه بلند را در چهار مورد از آخر كلمه حذف كرده‌اند و در واقع مطابق تلفظ عمل نموده‌اند ، زيرا كه در اين موارد ضمه بلند در وضعى قرار گرفته كه حتما بايد كوتاه شود چون ضمه بلند در آخر كلمه با حرف ساكنى در اوّل كلمه بعد به هم رسيده است و در نتيجه « مقطع مديد » كه با يك حرف صامت بسته شده ( ص ح ح ص ) به وجود آمده است و پيشتر گفتيم كه بناى مقطعى لغت عرب آن را نمىپذيرد ، مگر در دو مورد كه ذكر شد . در چنين مواردى متكلم مجبور مىشود كه حركت بلند را در اين مقطع كوتاه كند و در نتيجه آن مقطع تبديل به « مقطع طويل بسته » ( ص ح ص ) مىشود و معناى آن اين است كه ضمه بلند كوتاه شده و به ضمه كوتاه تبديل گرديده است و چون كاتبان علامت ضمه بلند را در اين گونه موارد به پيروى از تلفظ آن حذف كرده‌اند ، علامتى را كه به ضمه كوتاه باقيمانده دلالت كند نيافته‌اند .\r\nچهار موردى كه در آنها خط مطابق تلفظ نوشته شده ( و ضمه بلند حذف گرديده است ) عبارتند از : ( اسراء 17 / 11 )  وَ يَدْعُ الْإِنْسانُ بِالشَّرِّ  و ( شورى 42 / 24 )  وَ يَمْحُ اللَّهُ الْباطِلَ  و ( قمر 54 / 6 )  يَوْمَ يَدْعُ الدَّاعِ  و ( علق 96 / 18 )  سَنَدْعُ الزَّبانِيَةَ  « 1 » .\r\nدر موارد بالا فعلهاى « يدعو يمحوا و سندعو » مضارع هستند و علامت جزم هم ندارند و مىدانيم كه حذف واو از آنها نشانه كوتاه شدن حركت به علت جزم است ، ولى در اينجا حذف علامت ضمه بلند به دليل همان چيزى است كه اشاره كرديم و آن اينكه به حرف ساكن رسيده است و آن همان حرف لازم در كلمات بعدى است و لذا كوتاه شده و تبديل به ضمه كوتاه گرديده است ، ولى براى ضمه كوتاه در آن زمان علامتى نبود و به همين جهت خط را مطابق تلفظ نوشته‌اند و علامت ضمه را حذف كرده‌اند و اين از جاهايى است كه در\r\n\r\n\r\n","description":"","footnote":"\r\n( 1 ) بنگريد به : ابو بكر انبارى ، ج 1 ، ص 146 و مهدوى ، ص 110 و دانى : المقنع ، ص 35 و ابن وثيق اندلسى ، لوح 6 .\r\n","page_name":" 272 ","page_number":272},
  {"content":"\r\n\r\nكتابت ، تلفظ و وصل را بر اصل و قطع ترجيح داده‌اند « 1 » . ابو بكر انبارى در اين باره مىگويد « 2 » : « علت در اين چهار مورد آن است كه عربها به وجود ضمه از واو اكتفا كرده‌اند و لذا آن را انداخته‌اند و ديده‌اند كه واو از تلفظ حذف شده ، چون هم واو و هم لام بعد از آن ساكن بوده و خط را هم مطابق تلفظ نوشته‌اند . »\r\nپس از اين تحليل به نظر مىرسد كه علتهاى ديگرى كه براى سقوط واو در اين چهار مورد گفته‌اند ، صحيح نباشد ، مانند تحليل به وقف كه ابن جنى آن را گفته است « 3 » و يا تحليل به اينكه و او به خاطر امن از اشتباه حذف شده چون ذكر فاعل مانع از آن است كه احتمال جمع داده شود پس التباسى در كار نيست و اين بر خلاف « لا تضربوا الرجل » است چون اگر واو حذف شود جمع با مفرد مشتبه مىشود همان گونه كه قلقشندى گفته است « 4 » . اين تحليلها درست نيست و از اينها غريب‌تر و دور تر روشى است كه پيش از اين از ابو العباس مراكشى نقل كرديم و آن تحليل اين حذف به دلالت بر معانى مختلف است و اينكه سرّ حذف واو در اين چهار مورد ، اشاره به سرعت وقوع فعل و آسان بودن آن بر فاعل و شدت پذيرش آن از طرف منفعل است كه در وجود خود متأثر از فعل مىباشد .\r\nگذشته از غرابت تحليل ، اساسا حذف واو شامل تمام حالات التقاى ضمه بلند آخر كلمه با حرف ساكن كلمه بعدى نيست و واو در غير آن چهار مورد حذف نشده است « 5 »\r\n\r\n\r\n","description":"","footnote":"\r\n( 1 ) بنگريد به : فراء : معانى القرآن ، ج 1 ، ص 337 و ج 2 ، ص 117 و ابو بكر انبارى ، ج 1 ، ص 147 و ابن خالويه : اعراب ثلاثين سوره ، ص 141 و دانى : المحكم ، ص 158 و زمخشرى : الكشاف ، ج 4 ، ص 174 .\r\n( 2 ) ايضاح الوقف و الابتداء ، ج 1 ، ص 270 - 269 .\r\n( 3 ) بنگريد به : الخصائص ، ج 2 ، ص 293 و نيز بنگريد به : دكتر رمضان عبد التواب ، ص 157 .\r\n( 4 ) صبح الاعشى ، ج 3 ، ص 99 .\r\n( 5 ) ابو بكر انبارى ( ج 1 ، ص 271 ) نقل مىكند كه فراء حكايت كرده كه واو در قول خداوند :  نَسُوا اللَّهَ فَنَسِيَهُمْ  ( توبه 9 / 67 ) در رسم ساقط شده آنگاه گفته است : ( علت آن اين است كه عربها ديده‌اند كه واو در تلفّظ ساقط شده چون هم واو و هم لام بعد از آن ساكن هستند و خط را هم مطابق تلفظ قرار داده‌اند و از واو به ضمه اكتفا نموده‌اند ) اما ابو بكر انبارى در دنباله اين حرف گفته است : ( ج 1 ، ص 272 ) چيزى كه ما در مصحفهاى خود يافتيم ( نسوا ) با واو است و روى واو وقف مىشود و آنچه گفته شد ، بعضى از اصحاب ما از فراء نقل كرده‌اند و آن را تأويل نموده‌اند ولى كلام فراء دلالت بر حذف واو ( نسوا ) در رسم ندارد و ابو عمر دانى در ( المقنع ، ص 35 ) گفته است : در هيچ يك از مصاحف شهرها چنين نبوده است و در چيزى كه از فراء نقل كرده‌اند اشتباه از ناقل است و در عين حال اگر اين روايت از فراء درست باشد ، احتمال دارد كه فراء از مصحفى خبر داده كه چنين بوده\r\n","page_name":" 273 ","page_number":273},
  {"content":"\r\n\r\nمانند ( رعد 13 / 39 )  يَمْحُوا اللَّهُ ما يَشاءُ  و ( احزاب 33 / 21 )  لِمَنْ كانَ يَرْجُوا اللَّهَ وَ الْيَوْمَ الْآخِرَ  و مانند : ( فرقان 25 / 14 )  لا تَدْعُوا الْيَوْمَ ثُبُوراً واحِداً  و نظير آنها . در اين مثالها و مانند آنها كاتبان مطابق اصل بناى كلمه رفتار نموده‌اند و به تغييرى كه در كلام متصل به آن عارض شده توجه نكرده‌اند .\r\nو او در همه جا بعد از هاى ضمير در نوشتن حذف شده و اين در حالتى است كه ما قبل آن مفتوح يا مضموم باشد و به ساكن نرسيده باشد ، مانند :  لَهُ مُلْكُ السَّماواتِ ،   وَ لا يَؤُدُهُ حِفْظُهُما  و مانند آنها « 1 » .\r\nهمچنين و او بعد از ميم جمع « 2 » نيز در كتابت حذف مىشود و اگر به آن ضميرى متصل شود ، هم در تلفظ و هم در خط ظاهر مىشود ، مانند : ( بقره 2 / 191 )  ثَقِفْتُمُوهُمْ  و ( انعام 6 / 94 )  جِئْتُمُونا  و ( هود 11 / 28 )  أَ نُلْزِمُكُمُوها  و مانند آنها .\r\n\r\nسوم : علامت فتحه بلند ( الف )\r\nعلامت الف ( أ ) كه اولين حرف از حروف ابجدى سامى است ، نشان دهنده صوت صامتى است كه در لغت عربى بعدها به آن « همزه » گفته شد ، ولى در كتابت نبطى متأخر كه يكى از فروع كتابت آرامى است ، اين علامت را براى نشان دادن فتحه بلند به كار بردند ، و كتابت عربى كه در خدمت نوشتن وحى و نسخه‌بردارى مصاحف عثمانى قرار گرفت از همان خط منشعب شده و لذا كتابت عربى هم اين استعمال را به ارث برد . البته در كتابت نبطى اين علامت براى فتحه بلند تنها در آخر كلمه به كار برده مىشد ، ولى در كتابت عربى علامت الف در اشاره به فتحه بلند حتى در وسط كلمات هم به كار گرفته شد « 3 » .\r\nاز آنجا كه كار نويسندگان در اثبات علامت الف جهت اشاره به فتحه بلند در وسط\r\n\r\n\r\n","description":"","footnote":"\r\nاست و بعيد هم نيست كه در اينجا هم مانند آن چهار مورد واو به پيروى از تلفظ در خط هم حذف شده باشد هر چند كه واو در اينجا ضمير جمع است .\r\n( 1 ) ابن وثيق اندلسى ، لوح 6 .\r\n( 2 ) بنگريد به : مبرد ، ج 1 ، ص 268 و ابن وثيق اندلسى ، لوح 6 .\r\n( 3 ) درباره تاريخ استخدام الف در اشاره به فتحه بلند ، به فصل مقدماتى همين كتاب مراجعه نماييد .\r\n","page_name":" 274 ","page_number":274},
  {"content":"\r\n\r\nكلمات ، نسبت به رسم عثمانى كار تازه‌اى بود ، لذا بر آنها آسان نبود كه اين علامت را به تمام حالات كلمه تعميم دهند و صورت قديمى هجاى كلمات را كه در آنها علامت فتحه بلند نوشته نمىشد فراموش كنند . و به همين جهت اين استخدام بتدريج وارد كتابت مىشد ، يعنى در مرحله نخست شامل همه كلماتى كه فتحه بلند وسطى جزئى از آنها بود نمىشد ، و نويسندگان در بعضى از كلمات آن را مىنوشتند و در بعضى ديگر حذف مىكردند ، حتى يك كلمه را در بعضى از موارد با اثبات الف به عنوان علامت فتحه بلند مىنوشتند و همان كلمه را در بعضى از موارد بدون الف مىآوردند ، و بدينسان قاعده اشاره به فتحه بلند وسطى ، در دورانى كه اصحاب پيامبر كتابت عربى را در نوشتن قرآن كريم به كار گرفتند استقرار نيافته بود ، و لذا رسم عثمانى ويژگيهاى همين مرحله را داشت و بعضى از كلمات نشان دهنده روش جديد در اثبات علامت فتحه بلند وسطى بود و بعضى ديگر به همان روش قديم و بدون علامت فتحه بلند وسطى نوشته مىشد .\r\n\r\n1 . حذف علامت فتحه بلند\r\n\r\nأ - موضع دانشمندان پيشين درباره اين پديده\r\nبه نظر مىرسد كه قسمتى از تاريخ تطور به كارگيرى علامت الف در نشان دادن فتحه بلند از دانشمندان رسم و دانشمندان عربى پنهان مانده است و براى همين است كه درباره روش رسم عثمانى در نوشتن فتحه بلند وسط كلمه دچار حيرت شده‌اند و تلاش نموده‌اند كه به تفسير و توجيه قابل قبولى درباره اين موضوع دست پيدا كنند و نظرات متفاوتى ابراز كرده‌اند كه همه آنها در عدم آگاهى از تاريخ اين موضوع مشترك هستند ، آگاهى و معرفتى كه اكتشافات اخير آن را به دست داده است . آنها علت حذف علامت فتحه بلند را گاهى ضعف آن « 1 » و گاهى كثرت استعمال « 2 » و گاهى تخفيف و اختصار « 3 » و گاهى جهت احتمال دو\r\n\r\n\r\n","description":"","footnote":"\r\n( 1 ) ابن درستويه مىگويد : ( ص 44 ) « در ميان حروف لين از همه بيشتر الف حذف شده است ، چون ضعيف است و بيش از حروف ديگر استعمال شده است . »\r\n( 2 ) به عنوان نمونه ، بنگريد به : ابو بكر انبارى ، ج 1 ، ص 173 و صولى ، ص 36 .\r\n( 3 ) به عنوان نمونه بنگريد به : دانى : المقنع ، ص 10 ، 16 و سليمان بن نجاح ، لوح 4 و رازى : مفاتيح الغيب ، ج 1 ، ص 57 و علم الدين سخاوى : الوسيله ، برگ 15 ب و 16 / أ .\r\n","page_name":" 275 ","page_number":275},
  {"content":"\r\n\r\nقرائت در يك رسم « 1 » دانسته‌اند .\r\nدانشمندان علم رسم الخط سعى كرده‌اند كه ضابطه‌اى براى حالات حذف فتحه بلند در وسط كلمه و يا اثبات آن وضع كنند و على رغم اينكه خواهيم ديد كه در اينجا ضابطه‌اى وجود دارد كه از لابلاى مثالها ظاهر مىشود و كاتب در اثبات يا عدم اثبات فتحه بلند وسطى با آن مأنوس بوده است ، دانشمندان رسم سعى كرده‌اند كه كلماتى را كه تابع اين پديده است در ابواب محدودى بر شمارند و نتوانسته‌اند قاعده معينى را به دست بدهند . تا جايى كه امام ابن وثيق اندلسى در فصلى كه براى حذف الف اختصاص داده تصريح مىكند « 2 » : « بدان كه اين باب اضطراب فراوانى دارد و پراكنده است و به قاعده معينى بر نمىگردد . »\r\nهنگامى كه امام ابو عمرو دانى در كتاب خود ( المقنع ) كلماتى را كه در آنها الف حذف شده است بر مىشمارد - و مىدانيم كه او پيشواى بعديها در اين موضوع است - روش واحدى را كه بتوان دنبال كرد ، به دست نمىدهد ، هر چند كه او هدفى بيشتر از آن ندارد كه اين كلمات را به صورت جامعى عرضه كند « 3 » . او نخست كلماتى را كه روايت امام مدينه نافع بن ابى نعيم در بر دارد بر مىشمارد ، سپس كلماتى را كه در آنها الف از ياى ندا و هاى تنبيه حذف شده ذكر مىكند و سخن خود را با ذكر كلماتى كه در آنها علامت الف وسطى اثبات نشده بر اساس حرف ما قبل الف ، ادامه مىدهد ، و حذف الف را بعد از لام و نون و عين و جز آنها ارائه مىكند ، آنگاه كلمات مفرد را متعرض مىشود ، و پس از آن در فصلى راجع به حذف الف از نامهاى عجمى سخن مىگويد ، و در فصلى ديگر به حذف الف از جمع مذكر سالم مىپردازد ، و در فصلى ديگر حذف الف از جمع مؤنث سالم را بازگو مىكند ، و پيش از آن به حذف الف از تثنيه مىپردازد ، و به همين صورت مطلب را بدون بيان روش مشخصى كه به آسانى در دسترس قرار گيرد ، ادامه مىدهد . او گاهى كلمات را بر مبناى ورود آنها در آيات و سوره‌هاى قرآن و گاهى بر حسب حروف مجاور و گاهى بر\r\n\r\n\r\n","description":"","footnote":"\r\n( 1 ) به عنوان نمونه بنگريد به : علم الدين سخاوى : الوسيله ، برگ 15 / أ و اللبيب ، برگ 19 ب .\r\n( 2 ) بنگريد به : رسالة فى رسم المصحف ، لوح 2 .\r\n( 3 ) بنگريد به : المقنع ، ص 10 و بعد از آن .\r\n","page_name":" 276 ","page_number":276},
  {"content":"\r\n\r\nحسب نوع كلمه مانند جمع و غير آن ذكر مىكند و گاهى كلمات معينى را به تنهايى مىآورد . شك نيست كه پديده حذف الف همان گونه كه پيشتر گفته شد طورى نيست كه بتوان روش معينى كه در برگيرنده تمام موارد باشد ، ذكر نمود .\r\nابو بكر لبيب در شرحى كه بر « عقيله » نوشته تلاش كرد كلماتى را كه در كتابت آنها الف حذف مىشود در سه قسم جمع آورى كند « 1 » : قسمى كه در آن حذف الف به خاطر قرائتهاى گوناگون است و قسمى كه آن را اختصار ناميده و قسمى ديگر كه به آن « اقتصار » مىگويد . قسم اوّل كه براى اختلاف قرائت است ، مانند : ( فاتحه 1 / 3 ) ملك يوم الدين كسى كه آن را ( مالك ) بر وزن فاعل بخواند ، در تلفظ الفى را اضافه مىكند كه در كتابت به جهت رعايت قرائت ديگر حذف شده است . و اما حذف اختصار ، حذف الفهايى است كه در جمع مذكر يا مؤنث سالم كه بيشتر استعمال مىشود و تشديد و همزه هم ندارد آمده است . و اما حذف اقتصار عبارت است از حذف الف در يك كلمه و اثبات آن در نظاير آن كلمه است ، مانند قول خداوند : « فى عبدى » ( فجر 89 / 29 ) كه بر حذف الف بعد از باء در اين كلمه بخصوص ، اجماع منعقد شده است ، ولى در الفاظ مشابهى الف بعد از باء اثبات شده ، مانند : « عبادى ، و عبادنا ، و عباد الرحمن » در همه جاى قرآن .\r\nاين تقسيم بندى كه لبيب آن را انجام داده سند تاريخى ندارد . حذف به خاطر اختلاف قرائت ، با اين مطلب مردود است كه مصحف عثمانى جز بر يك قرائت نوشته نشده است ( همان گونه كه پيشتر آن را ترجيح داديم ) « 2 » و اما حذف « اختصار » يا « اقتصار » معنايش اين است كه پيش از كتابت مصحفها الف موجود بوده و كاتبان آن را به جهت اختصار يا اقتصار انداخته‌اند ، در حالى كه همان گونه كه قبلا بيان كرديم ، حقيقت اين است كه دورانى كه در آن مصحف نسخه بردارى شد مرحله انتقال بود و در اين مرحله روش جديدى براى اشاره به فتحه بلند وسطى اتخاذ نشده بود و الف در بعضى از كلمات نوشته مىشد و در بعضى از كلمات حذف مىگرديد ، « 3 » بلكه حتى بعضى از كلمات در جايى با الف و در جاى\r\n\r\n\r\n","description":"","footnote":"\r\n( 1 ) بنگريد به : الدرة العقيله ، برگ 19 ب - 20 أ نيز بنگريد به : ما رغنى ، ص 42 .\r\n( 2 ) بنگريد به : مبحث سوم از فصل دوم از همين كتاب .\r\n( 3 ) دانشمندان كلماتى را كه در همه جا الف از آنها حذف شده به همان ترتيبى كه عقيلى آورده ، بر شمرده‌اند ( بنگريد به : لوح 3 ) او در آنجا مجموع آن كلمات را در سيزده بيت بيان كرده است .\r\n","page_name":" 277 ","page_number":277},
  {"content":"\r\n\r\nديگر با حذف آن آمده است و مردم آن زمان آنچنان درك و جربزه‌اى نداشتند كه از اصول كتابت خارج شوند ، بلكه اين طريقه‌اى بود كه هنگام نسخه‌بردارى مصاحف عثمانى واقعيت كتابت بر آن قرار داشت .\r\n\r\nب : تفسير درست اين پديده\r\nمطلبى را كه در تفسير و توجيه پديده اثبات و يا حذف علامت فتحه بلند وسطى در رسم عثمانى بيان خواهيم كرد ، نقشهاى مكتوب مربوط به دوره قبل از رسم عثمانى و يا معاصر آن و يا بعد از آن ، تأييد مىكند ، زيرا كه اين نقوش روشى را كه كاتبان مصحف عثمانى در نشان دادن فتحه بلند وسطى به كار برده‌اند ، به خوبى روشن مىسازد و ما اين مطلب را در فصل مقدماتى بيان كرديم . همچنين روش رسم كلماتى كه در نقود و سكه‌هاى اسلامى و يا پارچه‌هاى عربى كه قديمىترين آنها به اواخر قرن اوّل هجرى بر مىگردد ، آمده و در آنها فتحه بلند وسطى وجود دارد ، مطلب بالا را تأييد مىكند ، زيرا مىبينيم كه در آنها فتحه وسطى در دهها مورد كه اثبات الف در آنها مهمل گذاشته شده ، حذف گرديده است « 1 » .\r\nهمچنين ما آثارى از اين پديده را در هجاى جديد ملاحظه مىكنيم ، كلماتى را مىبينيم كه مردم ضرورتى بر تغيير هجاى آن نديده‌اند و يا شكل آنها به همان صورت قديم باقى مانده و علامت الف در آنها داخل نشده و در طول ساليان دراز به همان صورت اولى باقى مانده ، مانند : ( اللّه ، اللهم ، إله ، هذا ، هذه ، هذان ، هؤلاء ، اولئك ، لكن ) و مانند آنها .\r\nشك ندارم كه مردمى كه در عصر نسخه بردارى مصاحف و سالهاى بعد از آن زندگى مىكردند در مقابل اين پديده هيچ گونه غرابتى احساس مىكردند ، زيرا كه اين همان روشى بود كه به آن عادت كرده بودند و اين برنامه آنها در كتابت الفاظ بود . اين پديده پس از نسلهاى اولى اسلامى ، مورد تأمل و تعجّب قرار گرفته است و اين هنگامى بود كه به كارگيرى كتابت افزايش يافته بود و نياز به يادگيرى لغت عربى از طرف همه مسلمانان آشكار شده بود در اين زمان بود . كه سليقه و روش قديمى كه يك نفر عرب ، متن نگاشته\r\n\r\n\r\n","description":"","footnote":"\r\n( 1 ) بنگريد به : دكتر عبد العزيز والى ، ص 218 - 217 و دكتر صلاح الدين المنجد ، ص 122 - 121 .\r\n","page_name":" 278 ","page_number":278},
  {"content":"\r\n\r\nشده را با آن روش مىخواند از بين رفت و كاتبان به سوى روش كاملى در رسم كلمات روى آوردند كه خواندن آن آسان باشد ، و از همين جا تفاوت ميان رسم مصحفى با هجاى مورد استعمال كاتبان و مردم به وجود آمد . و در اين هنگام بود كه حذف الف براى مردم امر غريبى مىنمود كه غالبا از درك اصول و ريشه‌هاى تاريخى آن ناتوان بودند .\r\nاثبات يا حذف الف در وسط كلمه بدون قاعده نبود . تأمل در مثالهايى كه در آنها الف در كتابت اثبات شده و كلماتى كه الف در آنها حذف شده ، به ما كمك مىكند كه ضابطه و معيارى را به دست آوريم كه اين پديده را توجيه و نمودار بزرگى را كه نشان دهنده سير تكاملى آن است ترسيم مىكند . با اين وجود نبايد گفت كه اين ضابطه براى كاتبان روشن بوده و يا بر طبق آن عمل مىكردند ، بلكه بعضى از كلمات به صورت قديمى خود ثبت مىشود و از اين معيارى كه در صدد كشف آن از مثالها هستيم ، پيروى نمىكند و بعضى ديگر از كلمات از آن معيار تجاوز مىكند و به مرحله جديدى مىرسد كه كلمات مشابه آن نرسيده است ، و شايد در اينجا عوامل ديگرى وجود داشته كه به طبيعت حروفى كه اين كلمات از آن ساخته شده‌اند ، مربوط بوده و يا به سطح آگاهى و اطلاع كاتب از اصول كتابت تعلق داشته است و هر چه كاتب آگاهى بيشتر از كتابت داشته ، به حفظ صورت هجايى كلمات قديمى ملتزم‌تر بوده است .\r\nمعيارى كه در توجيه اين پديده تأثير گذاشته است ، به اختصار عبارت است از اينكه كلمات در ميل خود به اثبات علامت فتحه بلند وسطى ، همواره از تعداد حروفى كه از آن تشكيل يافته پيروى كرده است و هر چه حروف يك كلمه زياد بوده ، علامت فتحه بلند وسطى كمتر اثبات شده و هر چه حروف كمتر بوده بيشتر اثبات شده است .\r\nكلماتى كه ممكن است فتحه بلند وسطى داشته باشد ، بايد در آن دو صورت صامت وجود داشته باشد كه فتحه بلند را حمل كند . در تمام مثالهاى اين نوع الف اثبات شده است ، مثلا از اسمها : ( عام ، الجار ، الغار ، قاع ، خال ، و هر چه كه مانند : باغ و عاد باشد ) و از فعلها : ( زاد ، كان ، قال ، قام ، تاب ، كاد ، مات ، عاد ، فاز ، طاب و . . . ) در هيچ يك از اين مثالها الف حذف نشده جز در فعل ماضى « قال » كه در بعضى از موارد به صورت « قل » نوشته شده\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nولى قرائت در اين گونه موارد به حذف الف بوده « 1 » بنابراين كه نزد بعضى از قراء « قل » صيغه امر است و شايد دليل اين هجاء همان باشد .\r\nهر چه حروف كلمه بر اين دو تا افزايش پيدا كرده و يا ضمير و يا علامت معرب و مبنى بر آن افزوده شده ، كاتبان به سوى حذف الف ميل كرده‌اند . كلماتى كه بر وزن فاعل آمده‌اند ، مانند : ( كاتب ، ظالم ، شاهد ، مارد ، شارب ، طارد ) و يا بر وزن « فعال و فعال » آمده‌اند مانند : ( العذاب ، العقاب ، الحساب ) و يا بر وزن « فعلان » مانند : ( بنيان ، طغيان ، كفران ، قربان ، خسران ، عدوان ) و يا بر وزن « فعلان » مانند : ( صنوان ، قنوان ) در غالب اين مثالها الف در رسم الخط ثبت شده است ؛ « 2 » ، زيرا با وجود افزايش در صيغه آنها كلمه چندان طولانى نبوده است .\r\nدر بيشتر موارد ، علامت الف از فعلهاى مزيد فيه حذف مىشود ، همچنين در يك صيغه از يك فعل وقتى به فعل مضارع مىرسيم و يا در حال اتصال ضماير ، آن كلمه به حذف الف ميل مىكند ، ولى در صيغه ماضى وقتى فعل از زوايد مجرد است غالبا الف ثبت مىشود ، و مثلا الف در  يُسارِعُونَ  ( 3 / 114 ) حذف شده ، ولى در  سارِعُوا  ( 3 / 133 ) ثبت گرديده ، و نيز از : « ا تحجونى » ( 6 / 80 ) حذف ، ولى در  حَاجَّ  ( 2 / 258 ) ثبت شده و نيز از : « تشقّون » ( 16 / 27 ) حذف ولى در  ( شَاقُّوا )  ثبت شده ، همچنين از « فلا تصحبنى » ( 18 / 76 ) حذف ، ولى در  صاحِبْهُما  ( 31 / 15 ) ثبت گرديده است .\r\nالبته بايد بدانيم كه اين مطلب هميشه و به طور قاطع تابع آن معيارى نيست كه ما بيان كرديم ، زيرا صورتهاى كلماتى كه كاتبان به آن عادت كرده‌اند به گونه‌اى است كه نمىتوان از آنها تخطى كرد ، حتى اگر براى مطابقت با تلفظ كلمه باشد . بنابراين به كارگيرى اين معيار از سوى كاتبان يا به صورت غير منظم بوده و يا از روى قصد و اراده نبوده و يا اساسا از روى آگاهى نبوده - البته اگر اين تعبير درست باشد - و لذا تعجبى ندارد اينكه دو فعل ( هاجر ) و ( جاهد ) در مواردى از قرآن در يك آيه و كنار هم آمده ولى در فعل اوّل ( هاجر ) الف اثبات شده و در فعل دوم ( جاهد ) حذف گرديده است و اين در حالى است\r\n\r\n\r\n","description":"","footnote":"\r\n( 1 ) بنگريد به : دانى : التيسير ، ص 156 ، 160 ، 196 .\r\n( 2 ) بنگريد به : مهدوى ، ص 110 و دانى : المقنع ، ص 44 .\r\n","page_name":" 280 ","page_number":280},
  {"content":"\r\n\r\nكه از لحاظ صيغه هم شبيه يكديگرند . نمونه آن را در ( بقره 2 / 218 ) مىبينيم :  وَ الَّذِينَ هاجَرُوا وَ جاهَدُوا فِي سَبِيلِ اللَّهِ أُولئِكَ يَرْجُونَ رَحْمَتَ اللَّهِ  همين تركيب در چهار مورد ديگر به همين شكل تكرار شده است ، « 1 » همچنين كلمه ( هاجر ) در تمام جاهايى كه آمده به همين صورت با الف بوده است و كلمه ( جاهد ) در همه جا با حذف آمده است . آيا اين مطلب نشانگر آن است كه حذف و يا اثبات الف با حروف مجاور آنها ارتباط دارد ؟ اين قاعده را نمىتوان از مثالها استخراج نمود و شايد مجرد عادت كاتبان در اثبات الف در كلمه‌اى و حذف آن در كلمه‌اى ديگر ، تفاوت هجاى اين دو فعل را توجيه مىكند .\r\nاساس و پايه‌اى كه پديده حذف و يا اثبات علامت فتحه بلند وسطى در رسم عثمانى بر آن استوار است هنگامى به صورت روشن‌تر آشكار مىشود كه كلماتى را تتبع كنيم كه مقطعهايى به آنها متصل شده كه دلالت بر تثنيه و يا جمع مذكر يا مؤنث سالم مىكند يا كلمه با ضمير جمع متكلم ( نا ) آمده و ضمير ديگرى به آن متصل شده است . كلمات در اين حالات با لواحقى كه پيدا كرده است طولانى مىشود و از همين جهت ، كاتبان در غالب اين كلمات ميل به حذف الف وسطى كرده‌اند مىشود و از همين جهت ، كاتبان در غالب حذف شده : ( امراتن ، رجلن ، يحكمن ، يقتتلن ) و مانند آنها ، « 2 » خواه الف اسم باشد يا حرف ، ولى نبايد در آخر كلمه قرار بگيرد و بايد در وسط كلمه باشد . در تمام قرآن وضع بدين منوال است ، همچنين مصاحف اتفاق دارند در اينكه الف از جمع سالم كه استعمال زيادى دارد ، هم در مذكر و هم در مؤنث حذف شده است « 3 » ، مذكر مانند : ( العلمين ، الصبرين ، الصدقين ، الفسقين ، المنفقين ، الكفرين ، الظلمون ، الخسرون ، السحرون ، الكفرون ) و مانند آنها . و مؤنث مانند : ( المسلمت ، المؤمنت ، الطيبات ، الخبيثات ، الكلمت ، ظلمت ، و الظلمات ، ثيبت ، بينت ) و نظير آنها . دانشمندان علم رسم تصريح كرده‌اند كه اگر در اين كلمات بعد از الف ، همزه و يا حرف مشدّدى آمده باشد ، مانند : ( السائلين ، القائمين ، الخائنين ، الصائمين ، الظانين ، الضالّين ، العادّين ، حافّين ، الصائمات ، الصافّات ) مصاحف در اين دو مورد از نظر\r\n\r\n\r\n","description":"","footnote":"\r\n( 1 ) بنگريد به : انفال 8 / 72 و 74 ، 75 و توبه 9 / 20 .\r\n( 2 ) بنگريد به : ابن قتيبه : تأويل مشكل القرآن ، ص 40 و دانى : المقنع ، ص 17 و عقيلى ، لوح 6 . بعضى از اين مثالها با ثبت الف در مصحف چاپ شده آمده است .\r\n( 3 ) بنگريد به : مهدوى ، ص 105 و دانى : المقنع ، ص 22 و سليمان بن نجاح ، لوح 4 .\r\n","page_name":" 281 ","page_number":281},
  {"content":"\r\n\r\nاثبات يا حذف الف اختلاف دارند و از بعضى از پيشوايان علم رسم نقل شده كه الف در جمع معتل اللام نيز اثبات مىشود مانند : ( العادين ، القالين ، العافين ، راعون ، طاغون ، ساهون ) و همين طور است كلمه‌اى كه لام الفعل آن همزه باشد ، مانند ( فما لئون ، خاسئين ) « 1 » .\r\nدر مواردى كه دو الف در جمع مؤنث سالم باشد ، در رسم مصحف غالبا هر دو الف حذف شده است ، خواه بعد از الف حرف مضاعف يا همزه باشد يا نه ، مانند : ( الصلحت ، الحفظت ، الصدقت ، الصفّت ، الصئمات ) و مانند آنها « 2 » . بعضى از مثالهايى كه از اين نوع هستند با اثبات الف آمده است ، مانند :  سَبْعَ سَماواتٍ  ( سجده 41 / 12 ) در اين مورد بخصوص الف بعد از واو رسم شده است ، اما الف بعد از ميم در تمام موارد بدون خلاف حذف شده است ، « 3 » همچنين هر چه در قرآن كلمه  آياتُنا  وجود دارد با حذف الف نوشته شده مگر در دو موضع كه در آنها با الف آمده است : يكى در ( يونس 10 / 21 ) « 4 » ( مكر فى آياتنا ) و ديگرى در همان سوره آيه 15  آياتُنا بَيِّناتٍ  .\r\nبه نظر مىرسد كه اثبات الف قبل از همزه و يا حرف مضاعف در مثالهاى سابق به خاطر اين بوده كه كاتب مىخواسته علامت مدّ را روى آن بنويسد ، چون الف كه به همزه و يا حرف مضاعف برسد ، مدّ دارد . و على رغم استثناهائي كه بر حذف الف در اين مثالها وجود دارد ، زيادى حجم كلمه عاملى در حذف الف از غالب مثالها به شمار مىآيد .\r\nبخصوص اينكه توجه كنيم كه در غالب اين مثالها وقتى كلمه به صورت مفرد آمده الف در آن اثبات شده است .\r\nو اما كلماتى كه ضمير جمع متكلم ( نا ) به آن متصل شده و بعد از آن نيز ضمير ديگرى وجود دارد ، در اين موارد الف ضمير جمع بدون استثنا و در همه حالات حذف شده است ، مانند : ( انجينم ، ءاتينكم ، أغوينكم ، مكنّكم ، علمنه ، ءاتينك ، ارسلنك ، فرشنها ، انشأنهنّ ، فجعلنهنّ ) و مانند آنها در تمام قرآن « 5 » .\r\n\r\n\r\n","description":"","footnote":"\r\n( 1 ) بنگريد به : همين منابع و عقيلى لوح 3 ، 4 .\r\n( 2 ) بنگريد به : دانى : المقنع ، ص 23 و سليمان بن نجاح ، لوح 4 و عقيلى ، لوح 4 .\r\n( 3 ) دانى : المقنع ، ص 19 و سليمان بن نجاح ، لوح 11 .\r\n( 4 ) بنگريد به : دانى : المقنع ، ص 20 .\r\n( 5 ) همان مصدر ، ص 23 .\r\n","page_name":" 282 ","page_number":282},
  {"content":"\r\n\r\nبه همين ترتيب كلماتى كه در مواردى مانند مثالهاى گذشته حجم بيشترى دارد و الف در اكثر موارد آن حذف شده است ، در مقابل كلماتى قرار دارد كه حجم كمترى دارند ، مانند : « كان و قال » كه در تمام آنها الف اثبات مىشود . و ميان اين دو حالت دهها مثال و صيغه وجود دارد كه داراى الف وسطى است ، خواه در اصل وضع باشد و يا متصل به ضماير باشد و يا از حروف بناء باشد همه آنها در حذف و يا اثبات الف از همين معيارى كه گفتيم پيروى مىكنند ، و اين مطلب با تمرين در تطبيق اين ضابطه به دست مىآيد و با ميل كتابت بر حفظ صورتهاى قديمى كلمات تناسب دارد و همين طور با عوامل ديگرى تناسب دارد كه گاهى در اثبات الف در كلمه‌اى كه صورت آن به حذف الف مشهور شده است ، مؤثر است ، ولى گاهى كاتبى آن را مطابق تلفظ كتابت مىكند ، گويا كه در هيچ نص مكتوبى آن را نخوانده است و مثلا دو كلمهء ( هذا و لكن ) را به اين شكل مىنويسد : ( هذا ، لاكن ) و سپس به كارگيرى آن به صورت جديد شايع مىشود .\r\nبررسى اين موضوع به نحوى كه گفته شد ، شايد بتواند تفسير و توجيه قابل قبولى درباره بسيارى از كلمات كه در بعضى جاها با اثبات الف و در بعضى جاها با حذف آن آمده به دست بدهد . اثبات الف در كلمه ( كاتب ) در سوره بقره ( 2 / 282 ، 283 ) و حذف در بقيه موارد ، « 1 » و اثبات الف در كلمه ( قرآن ) در همه جا و حذف آن در دو مورد : يكى سوره يوسف ( 12 / 2 ) و ديگرى سوره زخرف ( 43 / 3 ) ، « 2 » همچنين حذف الف در ( ترابا ) در سه مورد : سوره رعد ( 13 / 5 ) و سوره نمل ( 27 / 67 ) و سورهء نبأ ( 78 / 40 ) و اثبات آن در بقيه موارد ، « 3 » همچنين اثبات الف در كلمه ( كتاب ) در چهار مورد : سوره رعد ( 13 / 38 ) و سوره حجر ( 15 / 4 ) و سوره كهف ( 18 / 27 ) و سوره نمل ( 27 / 1 ) و حذف آن در همه جاهايى كه به صورت كتاب يا الكتاب « 4 » وارد شده است و مانند اين مثالها كه گاهى با حذف الف و گاهى با اثبات آن آمده ، هيچ كدام به خاطر اختلاف لفظ يا معناى عام كلمات در مواردى كه الف حذف يا اثبات شده نمىباشد ، بلكه كاتبان در نوشتن اين كلمات ، ميان حفظ رسم\r\n\r\n\r\n","description":"","footnote":"\r\n( 1 ) دانى : المقنع ، ص 17 .\r\n( 2 ) همان مصدر ، ص 19 .\r\n( 3 ) همان مصدر ، ص 19 .\r\n( 4 ) همان مصدر ، ص 20 .\r\n","page_name":" 283 ","page_number":283},
  {"content":"\r\n\r\nقديمى كلمه و يا كتابت آن بر شكل جديد ترديد مىكردند ، كلماتى كه كمترين حجم را دارند با الف و كلماتى كه بيشترين حجم را دارند بدون الف نوشته مىشد ، و كلماتى كه ميان اين دو قرار داشت حالت معينى نداشت و با دو حالت نوشته مىشد : گاهى با اثبات الف كه مطابق با تلفظ كلمه و استعمال جديد در نشان دادن فتحه با علامت الف بود ، و گاهى با حذف الف كه با صورت قديمى هجاى كلمات مطابقت داشت .\r\nپيش از اين درباره فراگير بودن اثبات علامت فتحه بلند در آخر كلمات سخن گفتيم ، و گفتيم كه الفهايى كه در حالت وصل انداخته مىشود ، در حالت وقف انداخته نمىشود ، زيرا كه فتحه و الف براى عربها خفيف است همان گونه كه سيبويه گفته است « 1 » . ولى در رسم عثمانى موردى وجود دارد كه كاتب به تلفظ كلمه در درج كلام توجه كرده و الف را در كتابت انداخته است آن مورد كلمه ( ايها ) است كه در همه جاى مصحف با اثبات الف آمده ولى در سه مورد الف آن در كتابت نيز حذف شده است « 2 » : در سوره نور ( 24 / 31 ) « آيّه المؤمنون » و در سوره زخرف ( 43 / 49 ) « يايّه الساحر » و در سوره رحمن ( 55 / 31 ) « ايّه الثقلان » . وقتى لفظ فتحه بلند را در ( ايّها ) در درج كلام در اين مثالها ملاحظه مىكنيم مىبينيم كه از اين قاعده متأثر شده است كه حفظ حركت بلند در يك مقطع بسته ، ناپسند است . همان مطلبى كه آن را در بحث از حذف علامت كسره بلند و ضمه بلند ، عنوان كرديم . فتحه بلند در آخر كلمه ( ايها ) به لام ساكن كه پس از آن آمده رسيده است و ناطق مجبور شده حركت بلند را كوتاه كند و به فتحه كوتاه برسد . كاتب نيز خط را در اين سه مورد مطابق تلفظ نوشته و علامت الف را به همين جهت انداخته است ، « 3 » همان گونه كه نظير آن را در بحث از كسره و ضمه بلند گفتيم .\r\nهمچنين مىبينيم كه ( ها ) براى تنبيه و ( يا ) براى ندا در تمام موارد در رسم عثمانى با حذف الف آمده است ، مانند ( هأنتم « 4 » ، هؤلاء ، هذا ، هذه ، هذان ، هذين ) و ( يأيها ، يأرض ،\r\n\r\n\r\n","description":"","footnote":"\r\n( 1 ) بنگريد به : الكتاب ، ج 2 ، ص 290 .\r\n( 2 ) مهدوى ، ص 108 و دانى : المقنع ، ص 20 .\r\n( 3 ) ما اين توجيه را بر توجيه ديگرى ترجيح مىدهيم كه مىگويد : اين سه مورد بنا بر قرائت ابن عامر نوشته شده ، او ( هاء ) را با ضمه خواند ( بنگريد به : دانى : التيسير ، ص 162 - 161 ) .\r\n( 4 ) توجه شود كه الف بعد از ها از كلمه ضمير انتم است كه پس از ها آمده است .\r\n","page_name":" 284 ","page_number":284},
  {"content":"\r\n\r\nيأولى الالباب ، يأخت ، ينوح ، يلوط ، يقوم ، يرب ) و مثالهايى مانند آنها « 1 » كه به كلمات بعدى متصل شده و با آنها معامله الف متوسط شده است « 2 » ولى از نظاير آنها مانند : ( ما ، لا ) الف حذف نشده و در همه جا با الف آمده است .\r\nهمان گونه كه رسم كسره و ضمه بلند دستخوش حذف و يا عدم اثبات در بعضى از حالات مىشود ، فتحه بلند هم در اين جهت ، ( بخصوص در وسط كلمه ) مانند آنهاست و افزون بر آنها ويژگيهاى ديگرى هم دارد كه از مسأله حذف و اثبات فراتر مىرود و گاهى آن را با علامتهاى ديگرى كه با تلفظ آن مناسبت ندارد مىنويسند و مثلا در بعضى از كلمات ، فتحه بلند با ياء و در بعضى از كلمات با واو نوشته مىشود كه هيچ گونه دلالتى بر تلفظ آن ندارد ( مثالهاى آن خواهد آمد )\r\n\r\n2 . رسم فتحه بلند با ( ياء )\r\nدر مورد رسم الف با ياء بايد بگوييم كه همه مصاحف اتفاق دارند كه فتحه بلند آخر كلمه را در مواردى كه كلمه ناقص يايى باشد ، چه فعل و چه اسم ، و يا كلمه چهار حرفى باشد ، با ياء مىنويسند ، و تفاوتى نمىكند كه كلمه متصل به ضمير باشد يا نه ، به حرف ساكن برسد يا نه . مانند اين مثالها « 3 » : ( الموتى ، السلوى ، المرضى ، الاسرى ، شتّى ، صرعى ، طوبى ، الحسنى ، لليسرى ، للعسرى ، البشرى ، موسى ، عيسى ، احدى ، احديهما ، احديهنّ ، بشريكم ، اخريكم ، مجريها ، مرسيها ، الهدى ، الهوى ، العمى ، ادنى ، ازكى ، اربى ، سعى ، رمى ، يتلى ، تدعى ، يخفى ، آتيكم ، اريكم ، ايتها ، يصليها ) و مانند آنها . همچنين فتحه بلند در اين مثالها نيز همه جا با ياء نوشته شده : ( على ، الى ، حتى ، متى ، بلى ) البته اين در صورتى است كه در آخر كلمه دو ( ياء ) جمع نشده باشد ، مانند : ( الدنيا ، العليا ، الرءيا ، رءياك ، الحوايا ، و احيا ، احياهم ، محياى ، محياهم ) و نيز مانند : ( هداى ، مثواى ) و نظير آنها كه در اين حالت با الف نوشته مىشود و براى آن چنين دليل آورده‌اند\r\n\r\n\r\n","description":"","footnote":"\r\n( 1 ) دانى : المقنع ، ص 16 .\r\n( 2 ) ابوبكر انبارى اين مطلب را چنين توجيه مىكند ( ج 1 ، ص 173 ) : « علت اينكه الف از ( يا ) حذف شده اين است كه يا فقط به اسماء داخل مىشود و به افعال داخل نمىشود و لذا الف را به جهت كثرت استعمال حذف كردند . »\r\n( 3 ) بنگريد به دانى : المقنع ، ص 63 و عقيلى ، لوح 3 .\r\n","page_name":" 285 ","page_number":285},
  {"content":"\r\n\r\nكه اجتماع دو ( ياء ) در يك جا ناپسند است . البته از اين قاعده مواردى استثنا شده كه از جمله آنها كلمه ( يحيى ) مىباشد كه در تمام قرآن اين كلمه چه اسم باشد چه فعل با دو ياء نوشته شده است « 1 » .\r\nهمچنين هفت كلمه كه بايد با ياء نوشته مىشد ، فتحه بلند آخر كلمه با الف نوشته شده است « 2 » كه عبارتند از : ( عصانى ) در سوره ابراهيم ( 14 / 36 ) و ( الاقصا ) در سوره اسراء ( 17 / 1 ) و ( تولاه ) در سوره حج ( 22 / 4 ) و ( اقصا ) در سوره قصص ( 28 / 20 ) و در سورهء يس ( 36 / 20 ) و ( سيماهم ) در سوره فتح ( 48 / 29 ) و ( طغا ) در سوره حاقه ( 69 / 11 ) .\r\nو نيز مصاحف اتفاق دارند بر اينكه اسماء و افعالى را كه ناقص واوى و سه حرفى هستند با الف بنويسند . مانند : ( الصفا ، شفا ، سنا ، خلا ، عفا ، دعا ، بدا ، نجا ، علا ) مگر در شش مورد كه در آنها با ياء نوشته شده « 3 » و عبارتند از : كلمه ( الضحى ) در هر كجا كه باشد ( مضاف باشد يا نه ، الف و لام داشته باشد يا نه ) و ( زكى ) در سوره نور ( 24 / 21 ) و ( دحيها ) در سوره نازعات ( 79 / 30 ) و ( تليها ) و ( ضحيها ) در سوره شمس ( 91 / 2 و 1 ) و ( سجى ) در سوره و الضحى ( 93 / 2 ) .\r\n\r\nأ : موضع دانشمندان پيشين درباره اين پديده\r\nدانشمندان علم رسم ، علت كتابت فتحه بلند به صورت ياء را در كلماتى كه ناقص يا بى هستند ، قصد « اماله » و غلبه دادن اصل كلمه دانسته‌اند « 4 » ، يعنى فتحه بلند در اين موارد به صورت ياء و يا نزديك به آن تلفظ مىشود ، همان گونه كه عادت بسيارى از عربها در اماله كلمات همين است و از بعضى قرّاء نيز همين طور نقل شده است و يا اينكه بگوييم آن حرف مطابق اصل خود نوشته شده كه در بعضى از صيغه‌ها آشكار مىشود . گفته‌اند در\r\n\r\n\r\n","description":"","footnote":"\r\n( 1 ) بنگريد به : مهدوى ، ص 87 و دانى : المقنع ، ص 64 - 63 و عقيلى ، لوح 3 .\r\n( 2 ) بنگريد به : مهدوى ، ص 87 و دانى : المقنع ، ص 64 - و المحكم از او ، ص 161 - 160 و نيز بنگريد به : كتاب « الهجاء » از يك نويسنده ناشناخته كه در لوح 13 شش كلمه را مىشمارد : « و مضا مثل الاولين » ( زخرف 43 / 8 ) و « جنا الجنتين » ( الرحمن 55 / 54 ) و « احيا الناس » ( مائده 5 / 32 ) و طغا و اقصا و الاقصا كه در متن آمده است .\r\n( 3 ) بنگريد به : مهدوى ، ص 86 و دانى : المقنع ، ص 66 و عقيلى ، لوح 6\r\n( 4 ) بنگريد به : مكى : الكشف ، ج 1 ، ص 3 و دانى : المقنع ، ص 63 و سليمان بن نجاح ، لوح 6 و 18 و جعبرى ، برگ 250 ب و شيرازى ، لوح 11 و قسطلانى ، ج 1 ، ص 81 و بنگريد به : ابن جنى : سر صناعة الاعراب ، ج 1 ، ص 56 .\r\n","page_name":" 286 ","page_number":286},
  {"content":"\r\n\r\nمواردى كه ناقص واوى است و با الف نوشته شده همين مطلب ملحوظ بوده چون در آنجا اماله ممتنع است « 1 » .\r\nو اما نوشتن فتحه بلند با ( ياء ) در ناقص واوى در شش مثالى كه گذشت براى آن نيز چنين علت آورده‌اند كه آن به خاطر پيروى از فواصل آيات قبل و بعد است كه در آنها ناقص يايى با ياء نوشته شده و خواسته‌اند كه فواصل آيات به يك شكل باشد « 2 » . ابوبكر انبارى عقيده اخفش را در تحليل اين موضوع چنين آورده است : اين كلمات با ياء نوشته شده چون اواخر آياتى كه با آنهاست با ياء نوشته شده است ، پس در اينجا هم مانند آيات قبل و بعد عمل كرده‌اند . توضيح اينكه قبل از كلمه ( سجى ) كلمه ( والضحى ) قرار دارد و قبل از كلمه ( تليها ) كلمه ( وضحيها ) قرار دارد . او مىگويد : و اگر خواستى بگو كه در كلمه ( سجى ) و ( تلى ) و او را قلب به ياء كرده‌اند . و نيز مىگويد : گفته شده كه در اين كلمات در يك مورد به خاطر پيروى از كلمات قبل و بعد با ياء نوشته شده و موارد ديگر را هم به همان صورت نوشته‌اند تا خط آن دو گونه نشود مانند : ( قضى ) كه ( قضيت و قضينا ) گفته مىشود تا خط آن يكى باشد « 3 » .\r\nابوالعباس احمدبن عمار مهدوى ، كتابت ناقص يايىها با ياء را ، دلالت آن بر ياء و تفاوت ميان آنها و ناقص و اوىها دانسته است و در هر كجا كه با الف نوشته شود به خاطر مطابقت با تلفظ كلمه است و اما ناقص و اوىها ، آنها را با الف نوشته‌اند تا ميان آنها و ناقص يايىها تفاوت بگذارند و در هر كجا كه با ياء نوشته شده به خاطر اين است كه وقتى به آن كلمه زوايد داخل شده و يا به صورت فعل مجهول در آمد ، و او به ياء بر مىگردد . و بيشترين مواردى كه ناقص واوى با ياء نوشته شده كلماتى است كه با ناقص يايىها مجاورت دارند و به همين جهت آنها نيز با ياء نوشته شده‌اند تا فواصل آيات هماهنگ باشد و بر يك منوال قرار بگيرد « 4 » .\r\nاما ابو عمرو دانى در كتاب خود « الموضح فى الفتح و الاماله » به اين مطلب اشاره كرده\r\n\r\n\r\n","description":"","footnote":"\r\n( 1 ) . بنگريد به : دانى : المقنع ، ص 66 و شيرازى ، لوح 12 .\r\n( 2 ) . دانى : المقنع ، ص 67 .\r\n( 3 ) . ايضاح الوقف و الابتداء ، ج 1 ، ص 438 - 437 .\r\n( 4 ) . بنگريد به : هجاء مصاحف الامصار ، ص 90 .\r\n","page_name":" 287 ","page_number":287},
  {"content":"\r\n\r\nكه دانشمندان اختلاف دارند در اينكه آيا كدام يك از فتحه و اماله از لحاظ عقلى قابل قبول‌تر و از لحاظ قاعده بهتر است ؟ در پاسخگويى به اين پرسش « 1 » غير از عقيده ابو عبيد قاسم بن سلام چيزى براى ما اهميت ندارد ، او گفته است كه اصل بر فتحه است و در ردّ سخن كسانى كه به دليل وجود ياء در خط ، اماله را مقدم داشته‌اند ، گفته است : آنها براى ترجيح اماله به خط احتجاج كرده‌اند و گفته‌اند كه ما در مصاحف همه اين حروف را با ياء ديده‌ايم . در پاسخ گفته : به نظر ما براى كسانى كه به پيروى از خط اماله را ترجيح مىدهند ، لازم مىآيد كه در كلماتى مانند : ( على ، الى ولدى ) نيز با اماله بخوانند ، زيرا همه آنها با ياء نوشته مىشود در حالى كه هيچ كس آنها را با اماله نخوانده است « 2 » .\r\nاز اين سخن ابو عبيد چنين فهميده مىشود كه به نظر او الفهايى كه در رسم الخط به صورت ياء نوشته شده ، به خاطر اماله نيست ولى دانى عقيدهء او را در ترجيح فتحه بر اماله ، مورد اشكال قرار داده و گفته است « 3 » : چيزى كه ابو عبيد به آن احتجاج كرده و فتحه را بر اماله ترجيح داده و آن را بر اماله تغليب نموده است ، مخالف او را ملزم نمىكند ، زيرا كه آن يك دليل قاطع نيست چون مخالف ابو عبيد ، وجهى را صواب مىداند و احتمال مىدهد كه از وجه انتخابى ابو عبيد بهتر است . وى سپس مىگويد « 4 » : و اما سخن او درباره ( على والى ولدى ) كه گفته است اگر كسى اماله را به خاطر رسم الخط ترجيح بدهد بايد در اين كلمات هم اماله كند ، بايد بگوييم كه اين سخن نيز بر مخالف لازم نمىآيد ، زيرا مخالف او مىتواند بگويد : در اين كلمات الفها به صورت ياء نوشته نشده كه دلالت بر اصل آنها بكند و يا جواز اماله را برساند همان گونه كه در كلمات ديگر چنين است ، بلكه اين كار به سبب ترس از مشابهت آنها به كلماتى است كه در شكل همانند آنهاست . دليل ديگر بر اينكه آنها ( على والى ولدى ) را به علت همان فرق گذارى ، با ياء نوشته‌اند ، اجماع آنها بر ترك اماله اين كلمات است « 5 » .\r\n\r\n\r\n","description":"","footnote":"\r\n( 1 ) بنگريد به : الكشف ، ج 1 ، ص 168 و دانى : الموضح ، برگ 24 أ و دكتر عبد الفتاح شلبى : الاماله ، ص 64 .\r\n( 2 ) دانى : الموضح ، برگ 24 أ اين مطلب را علم الدين سخاوى در جمال القراء نقل كرده است ( بنگريد به : برگ 183 ب ) .\r\n( 3 ) الموضح ، برگ 24 ب .\r\n( 4 ) همان مصدر ، برگ 25 أ و 25 ب و بنگريد به : علم الدين سخاوى : جمال القراء ، برگ 187 / أ .\r\n( 5 ) امام مكى عقيده دارد ( الكشف ، ج 1 ، ص 193 ) كه الف در ( على والى ولدى ) از آن جهت با ياء نوشته مىشود كه آنها وقتى\r\n","page_name":" 288 ","page_number":288},
  {"content":"\r\n\r\nاز اينها گذشته ، ائمه قرائت كلماتى را كه با ياء نوشته شده تنها به خاطر رسم الخط با اماله نمىخوانند بلكه امالهء اين كلمات به سبب وجود روايت صحيحى است مبنى بر اينكه پيامبر خدا آنها را با اماله مىخوانده است . آنگاه اين روايت بر زيبايى و جواز و مؤكد بودن اماله و وقوع آن با نوشتن اين حروف به شكل ياء دلالت مىكند چون اماله از ياء است و ياء از عوامل به وجود آورنده آن است .\r\nبنابراين ، نظرات دانشمندان گذشته در مورد رسم الف به شكل ياء در اين خلاصه مىشود كه اين عمل يا به خاطر اماله است ( و آن اين است كه فتحه كوتاه يا بلند را نزديك به كسره كوتاه يا بلند بخوانى ) « 1 » و يا بدان جهت است كه اصل بناى اين كلمات ياء است تا در ( رمى ) مثلا گفته شود : ( رميت ، يرمى ، الرمى . . . ) كه نشان مىدهد اصل فتحه بلند در ( رمى ) همان ياء است و لذا مطابق اصل با ياء نوشته مىشود « 2 » . و يا اينكه بعضى از كلماتى كه با ياء نوشته شده به علت فرق گذارى ميان آن و كلماتى است كه در شكل با آن مشترك است و يا كلماتى كه اصل آنها واو است ، به جهت تبعيت از كلمات ديگر و براى متحد بودن رؤوس آيات ، با ياء نوشته شده است .\r\n\r\nب : بررسى آراء دانشمندان گذشته\r\nبه نظر مىرسد كه هيچ يك از اين وجوهى كه دانشمندان ذكر كرده‌اند نمىتواند به صورت فراگير همه مثالهايى را كه در آنها فتحه بلند به صورت ياء نوشته شده توجيه و تفسير كند ، زيرا از تحليل به اماله ، مواردى كه در آنها قراء اجماع بر عدم اماله كرده‌اند ،\r\n\r\n\r\n","description":"","footnote":"\r\nبا ضمير همراه مىشوند در تلفظ قلب به ياء مىشوند مانند : ( عليه و اليه ولديه ) لذا در صورت انفراد هم به پيروى از حالت اتصال به ضمير ، با ياء نوشته مىشوند .\r\n( 1 ) دكتر عبد الفتاح شلبى : الاماله ، ص 51 . و نيز در تعريف و معناى اماله بنگريد به : مبرد ، ج 3 ، ص 42 و ابن جنى : الخصائص ، ج 2 ، ص 141 و مكى : الكشف ، ج 1 ، ص 168 و ابن يعيش ، ج 9 ، ص 54 و ابن جزرى : النشر ، ج 2 ، ص 35 و دكتر ابراهيم انيس : فى اللهجات العربيه ص 64 و بنگريد به : دكتر عبد الفتاح شلبى : الاماله ص 15 - 14 .\r\n( 2 ) دانى مىگويد ( الوضح ، برگ 26 ب ) : « بدان كه هرگاه خواستى اصل الفى را كه از چيزى قلب شده است ، بشناسى ، آن را با چهار چيز به دست مىآورى : با اسمى كه از آن اخذ نمودى و يا با فعل و يا با تثنيه و يا با جمع . پس اگر در همه يا يكى از اينها ياء ظاهر شد اصل آن ياء است و اگر واو ظاهر شد ، اصل آن واو است . » و نيز بنگريد به دانى : التيسير ، ص 47 و مكى : الكشف ، ج 8 ، ص 180 و ابن جزرى : النشر ، ج 2 ، ص 35 .\r\n","page_name":" 289 ","page_number":289},
  {"content":"\r\n\r\nاستثنا مىشود و تحليل به ريشه كلمه همه مواردى را كه در آنها ناقص واوى با ياء نوشته شده ، در بر نمىگيرد . و اما تحليل به فرق گذارى و تبعيت به طورى كه واضح است دلالت بر مقصود نمىكند و از همين جا صحت اين تحليلها و يا كافى بودن آنها زير سؤال مىرود .\r\nاما تحليل كلماتى كه ناقص واوى هستند ولى با ياء نوشته مىشوند به اينكه آنها به خاطر تبعيت از رؤوس آيات قبل و بعد و همگون بودن فواصل آيات به اين صورت نوشته شده ، اين تحليل پرسشى را در مورد حرص بر رعايت تناسب رؤوس آيات بر مىانگيزد ، و آن اينكه آيا اين امر از تلفظ كلمه تجاوز مىكند و به رعايت تناسب در شكل كلمه هم مىرسد ؟ تحليل مزبور بر اين اساس پايه گذارى شده كه كلمه‌اى كه در رأس يك آيه آمده و در آخر آن فتحه بلند است و همراه با فواصل ديگرى است كه آخر آنها نيز فتحه بلند است و با ياء نوشته شده ، بايد در اين كلمه هم الف به صورت ياء نوشته شود ، مثلا كلمه ( سجى ) در سوره و الضحى با ياء نوشته شده چون رؤوس آيات همجوار آن داراى فتحه بلندى است كه با ياء نوشته شده است به اين شكل : ( و الضحى - و اللّيل اذا سجى - ما ودّعك ربّك و ما قلى ) .\r\nحال مىگوييم اگر بعضى از اين كلمات فقط يك بار در قرآن وارد شده آن هم در رأس يك آيه ، كلمه ( الضحى ) در شش مورد آمده كه گاهى در وسط آيه و گاهى در آخر آن ، گاهى به صورت مضاف و گاهى به صورت غير مضاف ، ولى در همه اين موارد با ياء نوشته شده است و اين نشان مىدهد كه در اين كلمه اين حالت عموميت دارد و به فواصل آيات مربوط نيست ، و اينكه گفته شود كلمه مورد بحث در جايى به خاطر تبعيت از فواصل آيات با ياء نوشته شده و در بقيه موارد هم به همين صورت آمده تا شكل آن متحد شود ، سخن بى دليلى است ، بخصوص اينكه مواردى وجود دارد كه در فواصل آيات ، كلماتى پشت سر هم آمده كه آخر آنها فتحه بلند است و با ياء نوشته شده ولى در ميان آنها كلمه‌اى با همان الف نوشته شده است ، و يا مثلا در فواصل آيات كلماتى است كه همگى با الف نوشته شده كه در حال وقف جايگزين تنوين شده‌اند ، ولى در ميان آنها كلمه‌اى وجود دارد كه آخر آن فتحه بلند است ولى با ياء نوشته شده است . اين نمونه‌ها اصل مزبور را كه اين تحليل مبنى بر آن است نقض مىكند .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nمثلا در سوره كهف كلمه ( هدى ) را مىبينيم كه در ميان رؤوس آياتى واقع شده است كه با الف عوض از تنوين مفتوح ختم مىشوند و به اين صورت پشت سر هم آمده‌اند :\r\n( كهف 18 / 11 - 14 ) ( عددا ، أمدا ، هدى ، شططا ) و در سوره طه ( 20 / 74 - 71 ) ( ابقى ، الدنيا ، و ابقى ، و لا يحيى ) و نيز در همان سوره ( 118 - 113 ) ( . . . ذكرا ، علما ، عزما ، ابى ، فتشقى ، و لا تعرى ) و در سوره نجم ( 53 / 31 - 26 ) ( و يرضى ، الانثى ، شيئا ، الدنيا ، اهتدى ، الحسنى ) و نيز در همان سوره ( 45 - 43 ) ( و ابكى ، و احيا ، الانثى ) و نيز همان وضع را در سوره طلاق ( 65 / 7 - 5 ) و در سوره نازعات ( 79 / 37 - 39 ) و در سوره اعلى ( 87 / 17 - 15 ) مىبينيم .\r\nملاحظه فواصل آيات به طور كلى نشان مىدهد كه آنها ميل به اين دارند كه با كلماتى متشابه پايان پذيرند ، همان گونه كه مثلا از مقايسه فواصل سوره كهف كه همگى با الف ختم مىشود ، ظاهر است ، همچنين فواصل سوره طه كه با فتحه بلندى كه به صورت الف نوشته شده پايان مىيابد . با وجود اين نمىتوان گفت كه هر كجا در فواصل آيات كلمه‌اى مخالف قبل و بعد وارد شد ، بايد رسم آن را تغيير داد تا شكل و خط آن با بقيّه يكى باشد .\r\nو براى همين است كه تحليل مزبور كه در بعضى از مثالها ذكر كرده‌اند ، ضعيف به نظر مىرسد ، زيرا كه اساس آن ضعيف است ، همان‌گونه كه از تتبع مثالها به دست مىآيد .\r\nو اما اين تحليل كه كلمات ناقص يايى كه با ياء نوشته شده جهت فرق گذارى ميان آنها و ناقص واوىهاست و كلمات ناقص واوى كه با الف نوشته شده براى فرق گذارى ميان آنها و ناقص يايىهاست ، اين تحليل نيز دليل روشنى ندارد كه آن را قابل قبول نمايد ، بلكه به نظر مىرسد كه اين سخن در تفسير و توجيه بعضى از پديده‌هاى رسم در كتابت اصل و پايه درستى ندارد و بعضى از دانشمندان كه از دسترسى به تفسير درست بعضى از خصوصيات رسم الخط و يا زيادتىهايى كه در آن وجود دارد عاجز شده‌اند ، به ناچار گفته‌اند كه اين پديده و اين زيادت به خاطر فرق گذارى ميان آن با كلمات مشابه است « 1 » .\r\nو اما تحليلى كه بيش از تحليلهاى ديگر عموميت دارد و حجت آن روشنتر است ، همان تحليلى كه مىگويد : هر كجا كه فتحه بلند با ياء نوشته شده ، به خاطر اين است كه كلمه را با اماله بخوانند تا فتحه بلند به كسره بلند كه با ياء نوشته مىشود ، مايل گردد ، درباره اين تحليل\r\n\r\n\r\n","description":"","footnote":"\r\n( 1 ) بنگريد به : فصل مقدماتى همين كتاب .\r\n","page_name":" 291 ","page_number":291},
  {"content":"\r\n\r\nبايد بگوييم كه بر ما ثابت نشده كه كاتبان مصاحف در عهد عثمان ، الفاظ را بررسى مىكردند و هر كدام كه بايد با اماله خوانده مىشد آن را با ياء مىنوشتند و هر كدام كه بايد بدون اماله خوانده مىشد با الف مىنوشتند ، « 1 » بلكه دلايلى در دست است كه اين سخن را رد مىكند كه فتحه‌هاى بلند را به علت اماله به شكل ياء مىنوشتند « 2 » .\r\nاولا ، در كتب نحو و قرائات مطالبى وارد شده دالّ بر اينكه از قبايل عرب قبيله‌هاى تميم و قيس و اسد و عموم اهل نجد اماله مىكردند ، « 3 » و على رغم اينكه سخنان سيبويه اشاره دارد بر اينكه بعضى از اهل حجاز اماله مىكردند ( ولى عموم عربها اماله نمىكردند ) « 4 » دانشمندان و قرّاء تأكيد مىكنند بر اينكه فتحه و اماله دو لغت شايع در زبان فصحاى عرب كه قرآن به لغت آنها نازل شده است ، مىباشد ، و اينكه فتحه لغت اهل حجاز و اماله لغت عموم اهل نجد از قبيله‌هاى تميم و اسد و قيس است « 5 » و با اينكه ابن جزرى گفته است :\r\n« كسى از قرّاء نيست مگر اينكه اماله از او روايت شده كم يا زياد » « 6 » ، ولى آنچه كه به صورت كلى ملاحظه مىشود اين است كه قاريان عراق بخصوص كوفه بيشتر از قاريان حجاز با اماله مىخواندند ، زيرا كه در ميان ده قارى مشهور ، اماله كردن تنها از حمزه و كسايى و خلف نقل شده و همه اينها پيشوايان قرائت در كوفه بودند ولى در قرائت قاريان حجاز\r\n\r\n\r\n","description":"","footnote":"\r\n( 1 ) بنگريد به : دكتر عبد الفتاح شبلى : الاماله ، ص 196 .\r\n( 2 ) برجشتراسر مستشرق معتقد است كه ( التطور النحوى ، ص 39 - 38 ) : كلمات عربى كه با ياء نوشته مىشود ، كاتبان آنها را به جهت اشاره به اماله چنين نوشته‌اند . سپس استدلال مىكند به اينكه اماله پيش اهل حجاز معروف بوده است . ولى خواهيم ديد كه هم روايت و هم واقعيت اين ادعا را نفى مىكند .\r\n( 3 ) بنگريد به : دكتر عبد الفتاح شلبى : الاماله ، ص 75 .\r\n( 4 ) بنگريد به : الكتاب ، ج 2 ، ص 259 ، 260 ، 261 او مىگويد : ( ج 2 ، ص 263 ) « بدان كه اين طور نيست كه هر كس الفها را با اماله خواند ، موافق غير عربها از آنها كه اماله مىكردند باشد ولى گاهى دو گروه با يكديگر مخالفت مىكنند و در بعضى از كلماتى كه گروه مخالف اماله مىكنند با نصب مىخواند بعضى از كلماتى را كه گروه مخالف با نصب مىخوانند اماله مىكند همچنين كسى كه لغت او نصب است با ديگران كه آنها هم با نصب مىخوانند ، موافق نيست ولى كار او و طرف مقابلش مانند كار دو گروه اوّل است در كسره . پس هرگاه عربى را ديدى كه چنين مىكند ، گمان نكن كه او لغت خود را مخلوط كرده است بلكه اين از كارهاى آنهاست » .\r\n( 5 ) دانى : الموضح ، برگ 23 ب ، و بنگريد به : مكى : الكشف ، ج 2 ، ص 379 و ابن يعيش ، ج 9 ، ص 54 و ابن جزرى : النشر ، ج 2 ، ص 20 .\r\n( 6 ) منجد المقرئين ، ص 60 .\r\n","page_name":" 292 ","page_number":292},
  {"content":"\r\n\r\nمانند ابن كثير مكى و ابو جعفر و نافع كه هر دو اهل مدينه بودند ، اماله وجود ندارد جز در موارد اندك « 1 » . و مفهوم اين سخن آن است كه لغت شايع در حجاز و قرائت مكه و مدينه به طور عموم فتحه بوده است نه اماله « 2 » . يعنى اينكه اماله لغت كسانى كه بر كتابت مصاحف مباشرت داشتند ، نبود .\r\nو ثانيا ، آنچه در روايات قاريان درباره اماله وارد شده ، تمام كلماتى را كه در آنها فتحه بلند با ياء نوشته شده در بر نمىگيرد و كلمات متعددى همان‌گونه كه پيشتر گفتيم از آن استثنا شده است كه عبارتند از : ( حتى ، الى ، على ، لدى ، مازكى ) اين كلمات به اجماع قراء مفتوح هستند . « 3 » همچنين بعضى از كلماتى كه با اماله خوانده شده است با الف نوشته شده ، مثلا از فعلها : ( جاء ، شاء ، زاد ، ران ، خاف ، طاب ، خاب ، حاق ، ضاق ، زاغ ) « 4 » و از اسمها هر الفى كه پس از آن راى مكسوره قرار دارد ، مانند : ( النار ، القهار ، الغار ، بقنطار ، بدينار ) و مانند آنها « 5 » . و اين مىرساند كه اماله در كلماتى كه با ياء نوشته شده و اماله ندارد و يا با الف نوشته شده و اماله دارد ، اساس كار نبوده است . و سخن « دانى » را پيش از اين نقل كرديم كه ائمه قرائت كلماتى را كه ناقص يايى هستند تنها براى رسم الخط اماله نمىكردند ، بلكه هر كجا كه روايت صحيحى بر اماله بود اماله مىكردند . و صاحب كتاب ( الهجاء ) از قراء نقل مىكند كه كسانى كه با اماله مىخوانند به مصحف نگاه نمىكنند ، بلكه تمام ناقص يايىها را\r\n\r\n\r\n","description":"","footnote":"\r\n( 1 ) بنگريد به : دانى : الّتيسير ، ص 46 و بعد . و ابن يعيش ، ج 9 ، ص 54 و ابن جزرى : النشر ، ج 2 ، ص 35 و بعد و دكتر ابراهيم انيس : فى اللهجات العربيه ، ص 60 و دكتر عبد الفتاح شلبى : الاماله ، ص 108 .\r\n( 2 ) در كتاب معجم الادباء ياقوت ( ج 13 ، ص 174 ) آمده است كه كسايى همراه با هارون الرشيد حج مىكرد در بعضى از نمازها امامت را به عهده گرفت و خواند : ( ذريّة ضعافا خافوا عليهم . سوره نساء 4 / 9 ) و كلمه ( ضعافا ) را با اماله خواند وقتى نماز تمام شد ، مردم به او اعتراض كردند حتى گمان مىرود كه او را كتك زدند . و اين نشان مىدهد كه اهل حجاز در قرائت خود اماله نمىكردند .\r\n( 3 ) بنگريد به : دانى : التيسير ، ص 46 ، و ابن الجزرى : النشر ، ج 2 ، ص 37 .\r\n( 4 ) دانى در ( المقنع ، ص 66 ) نقل مىكند كه عاصم جحدرى گفت كه او آيه :  ما طابَ لَكُمْ مِنَ النِّساءِ  ( نساء 4 / 3 ) را ديده است كه با ياء نوشته شده : ( طيب ) و نيز كسايى گفته كه در مصحف ابى بن كعب كلمه ( و للرجال ) ( بقره 2 / 228 ) را ديده است كه با ياء نوشته شده : ( للرجيل ) و با اينكه دانى تصريح مىكند كه اين كلمات را در هيچ يك از مصاحفى كه ديده به اين شكل نديده است ، در عين حال شايد اين دو كلمه در بعضى از مصاحف به سبب اماله چنين نوشته شده است و كاتب آنها را بر اساس اماله نوشته است و شايد اين رسم الخط يك پديده لغوى قديمى بوده است .\r\n( 5 ) بنگريد به : دانى : التيسير ، ص 50 و بعد .\r\n","page_name":" 293 ","page_number":293},
  {"content":"\r\n\r\nبا اماله مىخوانند ( مانند كسايى ) . آنها در ( جنا الجنتين ) بر ( جنا ) و در ( طغا الماء ) بر ( طغا ) و در ( اقصا المدينه ) بر ( اقصا ) و در ( احيا الناس ) بر ( احيا ) وقف مىكنند . و شايد معناى اين روايت كه ابن ابى داود « 1 » و دانى « 2 » از وكيع بن اعمش نقل كرده‌اند كه ابراهيم مىگفت : قراء الف و ياء را در قرائت يكى مىدانستند اين باشد كه كسى كه با فتحه يا اماله مىخواند ، نگاه نمىكند به اينكه فتحه بلند با الف يا با ياء نوشته شده است ، بلكه او به روايت اعتماد مىكند ، خواه با رسم موافق باشد يا مخالف .\r\nو لذا تمام اين قراين گواهى مىدهد كه اماله در رسم ياء در فتحه‌هاى بلند اساس كار نبوده است ، ولى در عين حال ملاحظه مىشود كه ميان اماله و خط توافق كلى وجود دارد و بيشتر كلماتى كه با اماله خوانده مىشود كلماتى هستند كه در آنها فتحه بلند با ياء نوشته شده است ، و شايد سبب اين توافق اين باشد كه در هر يك از اماله و خط ، بازگشت از الف به ياء رعايت شده و يا اساسا ناشى از ياء است « 3 » .\r\nهمچنين اين سخن كه ريشه نوشتن فتحه بلند با ياء در اين مثالها همان رعايت اصل كلمه است ، سخن روشن و دقيقى نيست ، زيرا كه علاوه بر بعضى از استثناهايى كه دانشمندان ذكر كرده‌اند ، اين قول روشن نمىكند كه آيا مجرد آمدن بعضى از صيغه‌هاى كلمه با ياء ، در تحليل رسم فتحه بلند با ياء كافى است و يا كلمه‌اى كه با فتحه بلند آمده خود آن ريشه در ياء دارد يعنى اينكه آن كلمه با ياء تلفظ مىشده است ؟ آنچه از كلام علماى سلف فهميده مىشود اين است كه آنها به همان سخن اوّل اكتفا مىكردند . و بدين گونه اين مشكل همچنان بدون راه حلى كه تمام مثالها را در بر گيرد و براى آن سند قابل اعتمادى وجود داشته باشد ، باقى مىماند .\r\n\r\n\r\n","description":"","footnote":"\r\n( 1 ) المصاحف ، ص 104 ، 105 .\r\n( 2 ) الموضح ، برگ 25 أ .\r\n( 3 ) بنگريد به : دكتر عبد الفتاح شلبى : الاماله ، ص 227 و نيز : رسم المصحف و الاحتجاج به فى القراءات از همان نويسنده ، قاهره ، مكتبة نهضة مصر 1960 ، ص 77 .\r\n","page_name":" 294 ","page_number":294},
  {"content":"\r\n\r\n\r\nب : توجيه بهتر اين پديده\r\nشايد شق دوم پرسش قبلى بتواند اين پديده را تفسير و توجيه كند و آن اينكه اين كلمات روزگارى با ياء خوانده مىشد و براى همين هم با ياء نوشته مىشد ، تا اينكه تطورى حادث گرديد و تلفظ ياء در اين كلمات به فتحه بلند تبديل شد ، ولى كتابت با اين تطور هماهنگى نكرد و لذا اين كلمات با ياء نوشته شد ، همان گونه كه در بسيارى از كلمات در رسم عثمانى ملاحظه مىكنيم ، در حالى كه تلفظ آنها با فتحه بلند است .\r\nوقتى تمام مثالهاى اين پديده را مورد توجه قرار مىدهيم ، مىبينيم كه ياء در صيغه‌هاى متعدد آنها آشكار مىشود و اين همان چيزى است كه دانشمندان پيشين را واداشته كه بگويند فتحه بلند مطابق با اصل كلمه به صورت ياء نوشته شده است ، ولى آيا اين احتمال وجود ندارد كه بگوييم اين فتحه بلند در اين كلمه هم مانند صيغه‌هاى ديگر كلمه ، روزى به صورت ياء بوده و بعدها به صورت فتحه بلند در آمده است آن هم به خاطر تطورى كه بر كلمه حادث شده بخصوص اينكه در آخر كلمه واقع شده است ؟ مىبينيم كه اين تطور گاهى بر فعل ماضى و گاهى بر فعل مضارع حادث گرديده و اى بسا گاهى شامل حال مصدر هم شده است . از جمله كلماتى كه ماضى آنها با الف و مضارع آنها با ياء است ، اين كلمات مىباشد : ( جنى ، يجنى ، مشى ، يمشى ، رمى ، يرمى ) و از كلماتى كه مضارع آنها با الف و ماضى آنها با ياء است اين كلمات را مثال مىزنيم : ( خشى ، يخشى ، رضى - يرضى ، بقى - يبقى ، لقى - يلقى ، نسى - ينسى ، فنى - يفنى ) و مىبينيم كه بعضى از مصدرهاى اين افعال نيز با ياء نوشته و خوانده مىشوند مانند : ( مشيا ، رميا ) و در بعضى ديگر ياء به صورت فتحه بلند است و يا اينكه هر دو حالت را دارد ، مانند : ( اذى اذى و انى انيا و خزى خزيا و خزى و رضى رضا ) شايد بتوانيم از اين مطلب چنين نتيجه بگيريم كه همه اين فتحه هاى بلند در اصل ياء بوده و از ياء به فتحه بلند تغيير يافته است . و از چيزهايى كه به اين تغيير كمك كرده ، وقوع آنها در آخر كلمه است و لذا در حال اتصال به ضمير ، آن را با ياء مىبينيم ، مانند : ( مشيت ، رميت ، يخشيان و يرضيان ) و اين بدان معناست كه ياء در وسط كلمه كمتر دچار تطور و تحول شده است و شايد بتوان گفت كه طبق اين سخن ، امكان دارد كه هر فعل معتل اليائى در ماضى و مضارع و مصدر دو صيغه داشته باشد : يكى صيغه قديمى با ياء\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nو ديگرى صيغه تغيير يافته با الف و بگوييم : ( رضى و رضى مثل رمى و يرضى و يرضى مثل يرمى و رضا و رضيا مثل رميا ) و شايد آمدن فعل ( بقى ) با صيغه ديگر : ( بقى ) و نيز آمدن مصدر ( خزى ) با دو صيغهء ( خزيا و خزىّ ) از چيزهايى است كه پذيرش اين فرضيه را محتمل مىسازد . « 1 » شك نيست كه در بسيارى از افعال تمام صيغه‌ها به همه مراحل اين تطور نرسيده است و بعضى از آنها را مىبينيم كه همان صورت اولى لفظ را در مضارع يا ماضى حفظ كرده و يا به هر دو صورت ، تلفظ مىشود ، ولى فعلى مانند ( سعى ) هم در ماضى و هم در مضارع دچار تحول شد : ( سعى يسعى ) ولى مصدر آن متحول نشده است ( سعيا ) .\r\nاگر آنچه گفتيم صحيح باشد ، در اينجا چندان اهميت ندارد كه تاريخ اين تطور را كه در مراحل پيشين از تاريخ عربى حادث شده است ، تعيين كنيم ، بلكه حتى تلاش براى تعيين چنين تاريخى اكنون يك گامى است كه بدون ادله كافى برداشته مىشود و كافى است كه ما براى مراحل اين تطور كه در افعال معتل الياء احتمال داده مىشود ، مثالى بزنيم . مثلا فعل ( رمى ) بر حسب اصل فرضى ( رمى ) « 2 » بوده است سپس ياء كه در آخر كلمه بود به فتحه بلند تغيير يافت و اين تغيير جز اين نبود كه ياء ساقط شد و حركت آن به حرف قبلى كه ميم است داده شد و دو حركت كوتاه تبديل به يك فتحه بلند شد به اين صورت :\r\n(  - - › ramaa rama - a  ) اما با وجود اين تحول در لفظ ، رسم كلمه همچنان با ياء باقى ماند ، زيرا كه كتابت به طورى كه قبلا نيز گفته‌ايم ، كمتر تحول و تغيير مىپذيرد و بيشتر حالت قديمى خود را حفظ مىكند « 3 » .\r\n\r\n\r\n","description":"","footnote":"\r\n( 1 ) ابو عمرو دانى در المحكم ، ص 157 آنجا كه درباره رسم كلمه ( تراءى ) با الف تنها بعد از ياء در آيه « تراء الجمعان » ( شعراء 26 / 61 ) صحبت مىكند ، مىگويد : اصل اين فعل همان ( تراءى ) بر وزن تفاعل است و مانند فعل سالم تضارب و تقاتل است و چون يايى كه لام الفعل است متحرك شد و ما قبل آن مفتوح ، ياء به الف قلب مىشود ( تراءا ) و اين همان پديده‌اى است كه آن را در افعال ثلاثى معتل مىبينيم مانند : ( رمى و سعى ) .\r\n( 2 ) بنگريد به : برجشتراسر ، ص 39 .\r\n( 3 ) دانشمندان علوم عربى تغيير ياء در حال وقوع در طرف را در مثالهاى ذكر شده ملاحظه كرده‌اند و از اين عمل گاهى به ابدال و گاهى به قلب تعبير كرده‌اند و گفته‌اند كه واو و ياء وقتى متحرك شوند و ما قبل آنها فتحه باشد ، قلب به الف و يا تبديل به الف مىشوند ( بنگريد به : ابن يعيش ، ج 10 ، ص 16 ، 98 ) و سيوطى : همع الهوامع ، ج 2 ، ص 222 ) و اين يك ملاحظه درست و صحيح است ولى تعبير به ابدال و يا قلب تعبير نارسايى است ( بنگريد به : دكتر عبد الصبور شاهين : القراءات القرآنيه ، ص 77 ) زيرا در اين مثالها هيچ گونه قلب يا تبديلى حاصل نمىشود بلكه واو و يا ياء ساقط مىشود و فتحه آنها مىماند و اين\r\n","page_name":" 296 ","page_number":296},
  {"content":"\r\n\r\nاينكه چنين تطورى را در رسم عثمانى در تمام كلماتى كه فتحه بلند با ياء نوشته شده پيگيرى كنيم و آنها را به اصل يايى خود برگردانيم كار آسانى نيست ، هر چند كه در همه آنها در بعضى از صيغه‌ها ياء ظاهر مىشود ، ولى ما اين توجيه و تفسير را شامل تمام كلماتى مىدانيم كه فتحه بلند در آنها به صورت ياء نوشته شده ، خواه ناقص يايى باشد يا ناقص واوى ، « 1 » و خواه ثلاثى باشد يا غير آن ، بر اين اساس كه هر كلمه‌اى كه با ياء نوشته شده روزى با ياء تلفظ مىشده است و براى همين است كه با ياء نوشته شده است ولى در تلفظ تطورى حاصل شده كه كتابت با آن همراهى نكرده است و لذا اين پديده در ميان ما ظاهر شده و در دهها كلمه از رسم عثمانى خود را نشان داده است .\r\nبا اينكه اين توجيه از خلال بررسى بعضى از مثالها در صيغه‌هاى متعدد آن به دست آمده ، ولى تأمل در رسم كلماتى كه در آنها فتحه بلند به صورت ياء نوشته شده و تطبيق آن با روش رسم عثمانى در نشان دادن كسره و ضمه بلند ، نشان مىدهد كه اين ياء كه اكنون به صورت فتحه بلند تلفظ مىشود ، در اصل وضع به صورت ياء تلفظ مىشده و به همين جهت اكنون ياء نوشته شده است .\r\nپيش از آنكه درباره اين موضوع به طور مفصل سخن بگوييم ، به يك متنى به نام « متن صفوى » اشاره مىكنيم كه مستشرق آلمانى « انوليتمان » آن را تحقيق كرده و ديده است كه كلمه ( شتا ) در آن متن به صورت ( ش ت ى ) نوشته شده . ليتمان سعى كرده كه ريشه اين صورت خطى را توضيح بدهد و گفته : « 2 » « فعل ناقص در متن صفوى صيغه واحدى دارد و آن به اين صورت است كه لام الفعل آن هميشه ياء است و اين نوع تغيير را در لهجه‌هاى\r\n\r\n\r\n","description":"","footnote":"\r\nفتحه با فتحه حرف قبلى يك فتحه بلند مىشود . البته اين موضوع مفصل‌تر از آن است كه ما در اينجا آن را بحث كنيم . ما فقط به آن مقدار كه پديده نگارش فتحه بلند به صورت ياء در مثالهاى مذكور را توضيح بدهد ، اكتفا مىكنيم . ( بنگريد به : دكتر محمد كمال بشر : دراسات فى علم اللغة ، قسمت دوم ، ص 118 - 116 ) .\r\n( 1 ) شش كلمه‌اى كه علماى سلف اصل آنها را واو مىدانند ولى با ياء نوشته مىشود ، اكثر آنها واوى يايى است مانند : ( الضحى ، زكى ، طحى ، تلى ، وحى ) و بعضى از آنها واوى است ولى در بعضى از صيغه‌هاى آن ياء ظاهر مىشود ( سجى ) درباره مواد اين كلمات رجوع شود به : تاج العروس شرح القاموس از زبيدى . و اين اصل يايى ، رسم فتحه بلند به صورت ياء را به ما توضيح مىدهد .\r\n( 2 ) لهجات عربيه شماليه قبل الاسلام ، ج 3 ، ص 250 .\r\n","page_name":" 297 ","page_number":297},
  {"content":"\r\n\r\nسامى بسيار مىبينيم . و نيز روشن مىشود كه فعل ناقص در متن صفوى مانند فعل سالم صرف مىشود ، يعنى ( شتى يا شتى ) و اگر اين لفظ ( شتا ) بود مىبايد به صورت ( ش ت ) نوشته مىشد همان گونه كه ( على ) به صورت ( ع ل ) و ( الى ) به صورت ( إل ) نوشته شده است . در اينجا مىتوان اين استفاده را كرد كه فعل صفوى ( ش ت ى ) اگر با الف تلفظ مىشد ، بايد ( ش ت ) نوشته مىشد بنابر اينكه فتحه بلند علامتى در كتابت نداشت ، همچنين مىتوان گفت از آنجا كه استخدام علامت ياء به قدمت تاريخ الفباى قديمى است و علامت الف در اشاره به فتحه بلند تنها چند قرن پيش از اسلام استخدام شده است ، لذا قديمى بودن استخدام علامت ياء و جديد بودن استخدام علامت فتحه بلند ، راز اين مطلب را آشكار مىكند كه چگونه فتحه بلند در حال اتصال به ضماير به صورت ياء نوشته مىشود و الف كه علامت فتحه بلند است در آخر كلمات هميشه نوشته مىشود ولى در بسيارى از موارد كه در وسط كلمه قرار گرفته ، حذف مىشود ، و اين به بعضى از فتحه‌هاى بلند كه در اصل در آخر كلمه‌اند ولى چيزى به آنها متصل شده ، نيز سرايت كرده و آنها نيز در رسم ساقط شده‌اند مانند ، ساقط شدن الف در ( نا ) كه ضمير متكلمين است هنگامى كه ضميرى به آن متصل شود . ولى ملاحظه مىشود كه فتحه‌هاى بلندى كه به صورت ياء نوشته شده وقتى در وسط كلمه است ياء ثابت مىماند و از پديده حذف الفى كه نشان دهنده فتحه بلند است ، پيروى نمىكند ، و اين مىرساند كه اين ياء در اصل ياء تلفظ مىشده و ويژگيهاى ياء را دارد و چون در وسط كلمات قرار گيرد حذف نمىشود .\r\nبنابراين يايى كه در تلفظ فتحه بلند است به صورتى است كه گويا همان خود ياء است كه تلفظ مىشود ، زيرا كه وقتى در وسط كلمه قرار مىگيرد در تمام حالتها ثابت مىماند ، مانند : ( اصطفيه ، يتوفيهن ، ينهيهم ، استسقيه ، افأصفيكم ، سميكم ، تتلقيهم ، يغشيهم ، ينهيكم ، يخشيها ) و مانند : ( هديهم ، تقية ، دعويهم ، سيميهم ، و بشريكم ، منتهيها ) و مانند آنها . در اين مثالها ياء كه در تلفظ فتحه بلند است در همه جا ثابت مانده ولى در مثالهاى نادرى ، كتابت هم تابع تلفظ شده و اصل رسم كلمه فراموش گرديده و يا شايد در يك اصل مكتوبى آن را نخوانده‌اند ، « 1 » مانند كلمه ( سيماهم ) كه در مصحف شش بار آمده در دو جا با ياء نوشته\r\n\r\n\r\n","description":"","footnote":"\r\n( 1 ) در مصحف تاشكند كلمه ( هدينا ) ( اعراف 7 / 43 ) و كلمه « أ تنهينا » ( هود 11 / 92 ) با حذف ياء كه فتحه بلند خوانده مىشود ،\r\n","page_name":" 298 ","page_number":298},
  {"content":"\r\n\r\nشده  بِسِيماهُمْ  ( اعراف 7 / 46 ، 48 ) و در سه جا ياء حذف شده  بِسِيماهُمْ  ( بقره 2 / 273 و قتال 47 / 30 و الرحمن 55 / 41 ) و يك بار هم با الف آمده  سِيماهُمْ  ( فتح 48 / 29 ) . « 1 » علت اينكه اين كلمه صورتهاى متعددى يافته اين است كه كاتب ميان استخدام شكل قديمى ياء در دو مورد و ميان تبعيت از تلفظ فتحه بلند ترديد كرده است و يك بار آنها را با الف نوشته و موارد ديگر آن را حذف كرده و به اين قاعده استثنا نموده كه غالب الف كه علامت فتحه بلند است در حال توسط حذف مىشود .\r\nبه نظر مىرسد كه همين امر باعث شده كه كلمه ( لدا ) در يك مورد با الف نوشته شود :\r\n« لدا الباب » ( يوسف 12 / 25 ) و در مورد ديگر با ياء نوشته شود :  لَدَى الْحَناجِرِ  ( مؤمن 40 / 18 ) ، « 2 » و نيز به همين جهت بوده كه كلمه ( رأى ) در مواردى با يك الف و به صورت ( رأ ) نوشته شده مانند : « رأ ايديهم » ( هود 11 / 70 ) و « فلما راه » ( نمل 27 / 40 ) و  فَلَمَّا رَأَى الْقَمَرَ  و « رأ الشمس » ( انعام 6 / 77 ، 78 ) و در دو جا صورت قديمى خود را حفظ كرده و با الفى كه بعد از ياء قرار دارد نوشته شده ( ما رأى ) و  لَقَدْ رَأى مِنْ آياتِ رَبِّهِ  « 3 » ( نجم 53 / 11 ، 18 ) . در اين موارد كاتب مطابق با تلفظ و با ملاحظه اينكه شايد همزه با تسهيل خوانده شده ، نوشته است اين موضوع را در مبحث بعدى بررسى خواهيم كرد .\r\nمىبينيم كه حالت پيروى از تلفظ در كتابت كلماتى كه فتحه بلند آنها با ياء نوشته شده ، در مصحف تاشكند « 4 » و مصحف جامع عمر و عاص « 5 » شايع است و كلماتى مانند : ( هدى ، بغى ، مضى ، اربى ) به اين صورت نوشته شده است : ( هدا ، بغا ، مضا ، أربا ) و مانند آنهاست :\r\n( حتى و على ) كه در مصحف تاشكند در موارد زيادى به جاى ياء الف نوشته شده به اين صورت : ( حتا ، علا ) « 6 » و به نظر مىرسد كه چنين روش در نوشتن اين كلمات كه تابع تلفظ\r\n\r\n\r\n","description":"","footnote":"\r\nرسم شده به اين صورت : ( هدنا ) و ( اتنهنا ) .\r\n( 1 ) بنگريد به : ابن ابى داود ، ص 113 و مهدوى ، ص 87 و دانى : المقنع ، ص 64 ، 89 .\r\n( 2 ) بنگريد به : ابن ابى داود ، ص 113 و ابو بكر انبارى ، ج 1 ، ص 439 و مهدوى ، ص 89 و دانى : المقنع ، ص 65 ، 85 ، 101 .\r\n( 3 ) دانى : المقنع ، ص 25 و المحكم از او ، ص 129 .\r\n( 4 ) بنگريد به : انعام 6 / 80 ، 88 ، 90 ، 161 و هود 11 / 63 و نحل 16 / 92 و ص 38 / 22 و زخرف 43 / 8 .\r\n( 5 ) بنگريد به : انعام 6 / 80 ، 88 ، 90 و حج 22 / 37 و سجده 32 / 9 و زمر 39 / 18 .\r\n( 6 ) مواردى كه در آنها ( حتا ) نوشته شده عبارتند از : بقره 2 / 102 ، 109 و نساء 4 / 15 ، 18 و اعراف 7 / 38 و اسراء 17 / 34 و\r\n","page_name":" 299 ","page_number":299},
  {"content":"\r\n\r\nشده است ، به دست كاتبان انجام گرفته و ما اثر آن را در پارچه‌هاى نوشته شده عربى هم مىبينيم كه در آنها هم بسيارى از كلماتى كه فتحه بلند را با ياء مىنويسند ، با الف نوشته شده مانند : ( الى ، متى ، حتى ، أبقى ، اعطى ، الموتى ، مولى . . . ) « 1 » و شايد قواعد عربى كه دانشمندان وضع كردند و ميان كاتبان شايع شده ، در بيشتر كلمات از اين وضع جلوگيرى كرده و كلمات رسم قديمى خود را كه در مصحف عثمانى داشتند ، حفظ كرده‌اند .\r\nبه نظر مىرسد كه مربوط كردن اين پديده كه در رسم كلماتى كه فتحه بلند آنها با ياء نوشته مىشود به وجود آمده و يا رسم بعضى از كلماتى كه علما اصل الفها را در آن كلمات واو و ياء دانسته‌اند ، به خطا و اشتباه و يا خلط مطلب « 2 » ، قابل قبول نيست و چنين نسبتى ناشى از نفهميدن اصل اين پديده و بىتوجهى به بعد تاريخى مسأله است و علاوه بر آن ، دلالت بر فهم نادرست حالت كتابت عربى در آن دوره دارد ، زيرا كه كتابت عربى در آن دوره آزاد بود و از هيچ قاعده‌اى كه واضعى آن را وضع كرده باشد پيروى نمىكرد جز اينكه همواره تحول مىيافت و اين تحول و تطور هم تابع تطور لهجه در استعمال زنده لغت بود كه گاهى از تلفظ پيروى مىكرد و گاهى هم صورتهاى قديمى هجاى كلمات را حفظ مىنمود تا قلم كاتب به كدام يك از آنها جارى شود .\r\n\r\n3 . نوشتن فتحه بلند به صورت واو\r\nنوشتن فتحه بلند به صورت واو در چهار كلمه به طور دائمى و در چهار كلمه هم به صورت متفرقه آمده است . « 3 » چهار كلمه دائمى عبارتند از : ( الصلاة ، الزكوة ، الحيوة ، الربوا )\r\n\r\n\r\n","description":"","footnote":"\r\nكهف 18 / 60 ، 70 ، 86 ، 90 ، 96 ، و شعراء 26 / 201 و نمل 27 / 18 و 32 و يس 36 / 39 و فصلت 41 / 20 و مواردى كه در آنها ( علا ) نوشته شده عبارتند از آل عمران 3 / 160 ، 179 و نساء 4 / 17 و 85 و مائده 5 / 92 ، 99 ، 117 و انعام 6 / 93 و كهف 18 / 15 .\r\n( 1 ) بنگريد به : دكتر عبد العزيز دالى ، ص 219 اين پديده منحصر به مصاحف و پارچه‌ها نيست بلكه آن را در سنگ نوشته‌اى كه مربوط به 58 هجرى است هم مبينيم كه ( على ) به صورت ( علا ) نوشته شده . اين سنگ نوشته در كنار سنگ نوشته سدّ طايف كه به تاريخ 58 هجرى مربوط است پيدا شده است . شكل سنگ نوشته را در : دكتر صلاح الدين المنجد ، ص 103 ببينيد .\r\n( 2 ) بنگريد به : دكتر عبد الفتاح شلبى : رسم لامصحف ، ص 72 .\r\n( 3 ) دانى : المقنع ، ص 54 و بنگريد به : ابن قتيبه : ادب الكاتب ، ص 253 و مهدوى ، ص 88 .\r\n","page_name":" 300 ","page_number":300},
  {"content":"\r\n\r\nاين چهار كلمه در هر كجا واقع شوند با واو نوشته مىشوند . و اما چهار كلمه متفرقه عبارتند از : ( الغدوة ) در سوره انعام ( 6 / 52 ) و كهف ( 18 / 28 ) و ( مشكوة ) در سوره نور ( 24 / 35 ) و ( النجوة ) در سورهء غافر ( 40 / 41 ) و ( منوة ) در سوره نجم ( 53 / 20 ) ، جز اينكه دو كلمه ( الصلاة و الحيوة ) هنگامى كه به سوى ضميرى اضافه شوند با الف نوشته مىشوند ، « 1 » مانند :\r\n( صلاتهم ، صلاتى ، صلاتك ، صلاته ) و ( حياتنا ، حياتكم ، حياتى ) . البته بيشتر مواقع در مصاحف با الف رسم مىشود و گاهى هم الف رسم نمىشود كه اندك است . « 2 » و كلمه ( الزكوة ) به صورت مضاف در قرآن نيامده و كلمه ( الربوا ) را با واو و الفى پس از آن مىنويسند مگر در يك مورد كه اختلافى است و آن آيه « و ما اوتيتم من ربا » ( روم 30 / 39 ) است كه بعضيها با الف و بعضيها با واو مىنويسند « 3 » .\r\n\r\nأ : موضع دانشمندان پيشين درباره اين پديده\r\nدانشمندان علم رسم و علوم عربى سعى كرده‌اند كه براى اين پديده توجيه و تفسيرى پيدا كنند . بيشتر آنها چنين گفته‌اند كه فتحه بلند طبق لهجه اهل حجاز در تفخيم به صورت و او نوشته شده و يا اينكه اصل الف در اين كلمات واو بوده و مطابق اصل نوشته شده است . « 4 »\r\nخليل در كتاب « العين » طبق نقل ابن درستويه معتقد شده كه در كلمه الحيوة الف را به صورت واو نوشته‌اند تا با لغت كسانى كه الفى را كه اصل آن واو است تفخيم مىكنند ، مطابق باشد ، مانند : الصلاة و الزكوة . « 5 » و سيبويه از الف تفخيم در لهجه اصل حجاز در كلماتى مانند : الصلاة ، الزكاة و الحياة در ميان شش حرف كه غير از بيست و نه حرف است ،\r\n\r\n\r\n","description":"","footnote":"\r\n( 1 ) همان مصادر .\r\n( 2 ) دانى : المقنع ، ص 55 .\r\n( 3 ) ابن ابى داود ، ص 106 و دانى : المقنع ، ص 55 و 83 .\r\n( 4 ) ابن درستويه معتقد است كه اين يك نوع غلط در خط است كه آنقدر استعمال شد كه به صورت عادت درآمد . ما در سخن او مناقشه نمىكنيم ، زيرا اساس قول به خطا را در پديده‌هاى رسم به كلى رد مىكنيم و بطلان ادعاى خطا در رسم الف به صورت واو واضحتر از پديده‌هاى ديگر است همان گونه كه خواهيم گفت .\r\n( 5 ) كتاب الكتاب ، ص 49 .\r\n","page_name":" 301 ","page_number":301},
  {"content":"\r\n\r\nسخن گفته است . « 1 » ابن جنى هم همين عقيده را دارد و مىگويد : « 2 » « صلوة و زكات و حيوة را با واو نوشته‌اند ، زيرا كه الف به طرف واو مايل شده است » و زمخشرى گفته : ( الربوا ) طبق لهجه تفخيم مانند : الصلاة و الزكاة با واو نوشته شده و الفى هم به آن اضافه كرده‌اند و آن را به واو جمع تشبيه نموده‌اند . « 3 »\r\nابن قتيبه گفته كه بعضى از اصحاب اعراب گفته‌اند : آنها اين كلمات را با واو نوشته‌اند تا با لهجه‌هاى عربها مطابق باشد چون آنها در تلفظ اين كلمات اندكى به واو ميل مىكنند ، و گفته شده اين كلمات مطابق با اصل آنها نوشته شده و اصل الف در آنها واو است . « 4 »\r\nمهدوى چنين گفته : « 5 » : « هر كلمه‌اى كه با واو نوشته شود مانند : الصلاة و نظير آن ، نزد آنها به لهجه تفخيم حمل مىشود ، زيرا وقتى الف تفخيم شد ، در تلفظ به سوى واو ميل مىكند و لذا با واو نوشته شده و شايد اين كلمه را با واو نوشته‌اند تا دلالت كند كه اصل آن واو بوده است . » و دانى مىگويد : اين كلمات با واو نوشته شد تا مطابق با اصل آنها باشد و يا به جهت لهجه اهل حجاز است كه در تفخيم الف و ما قبل آن افراط مىكنند . « 6 »\r\nگروهى از دانشمندان معتقدند كه نوشتن الف به شكل واو در اين كلمات به جهت برگردانيدن آنها به اصل خود است تا با دانستن اين كلمه اصل آن هم دانسته شود و با شناخت آنها اصل آنها هم شناخته شود ، به طورى كه ابن مقسم گفته است . « 7 » و جعبرى معتقد است كه علت نوشتن با واو نشان دادن اصل اين كلمات است و سخن كسانى را كه\r\n\r\n\r\n","description":"","footnote":"\r\n( 1 ) الكتاب ، ج 2 ، ص 404 .\r\n( 2 ) سر صناعة الاعراب ، ج 1 ، ص 56 و بنگريد به : ابن يعيش ، ج 10 ، ص 127 .\r\n( 3 ) الكشاف ، ج 1 ، ص 244 و صاحب المبانى در مقدمه كتاب خود گفته است ( ص 137 ) : الربوا طبق لهجه كسى كه آن را ( الربو ) تلفظ مىكند نوشته شده و اين لهجه قريش است و از ضمضم بن جوهر نقل كرده كه گفت : « مردى به ابن عباس گفت :\r\nمن در حال احرام مارى را كشته‌ام . ابن عباس گفت : آيا به تو حمله كرد ؟ گفت : نه . گفت : ( لا باس بقتل الافعو و لا ترمى الحدو ) ( توجه كنيم كه دو كلمه افعى وحد را با واو تلفظ كرده ) مىگويد : اختلاف كلام او را با كلام خودمان فراموش نمىكنم » ولى وارد نشدن اين لغت در قرائات به طورى كه خواهيم گفت ، اين احتمال را كه اين كلمه مطابق همين لهجه با واو نوشته شده است ، تضعيف مىكند .\r\n( 4 ) ادب الكاتب ، ص 253 و قلقشندى كلام ابن قتيبه را نقل كرده ( ج 3 ، ص 207 ) .\r\n( 5 ) هجاء مصاحف الامصار ، ص 90 .\r\n( 6 ) المحكم ، ص 189 - 188 و بنگريد به : الموضح از او ، برگ 25 أ و شيرازى ، لوح 12 .\r\n( 7 ) بنگريد به : علم الدين سخاوى : الوسيله ، برگ 61 ب .\r\n","page_name":" 302 ","page_number":302},
  {"content":"\r\n\r\nاين پديده را با تفخيم مربوط دانسته‌اند نيز نقل كرده سپس گفته : « 1 » « ولى من چنين تحليل نمىكنم چون در كلام فصحا و قرآن عظيم چنين قرائتى وجود ندارد . » و دانى مىگويد :\r\n« هر چند كه كسى از پيشوايان قرائت اين لغت و لهجه را نگفته ولى اين لغت از عربها نقل شده و ميان فصحا شايع است و در كتابت هم به كار رفته است . » و از فراء نقل كرده كه او گفته است اين لغت ، لغت فصحاى اهل يمن است ، ولى قسطلانى اين سخن را رد مىكند و آن را غلط مىانگارد و معتقد است كه رسم واو براى دلالت بر ريشه كلمه است . « 2 »\r\nهيچ يك از اين دو تفسيرى كه علماى سلف گفته‌اند ، چه اين سخن كه كتابت واو براى مطابقت با اصل كلمه است و چه اين سخن كه به جهت تفخيم الف است ، تفسير روشنى به دست نمىدهند . در وجه اوّل روشن نيست كه چرا كاتبان بر اصل كلمه اصرار داشته‌اند و آيا اين كار جلوتر از تلفظ فعلى كلمه بوده است ؟ و در وجه دوم ضمن اينكه علما تصريح كرده‌اند كه الف تفخيم شدهء نزديك به واو در قرائت هيچ يك از قاريان نيامده ، اين پديده را گاهى به اهل حجاز و گاهى به اهل يمن و گاهى به بعضى از لهجه‌هاى عربى نسبت مىدهند . و اگر بپذيريم كه همه اينها يا بعضى از اينها چنين لهجه‌اى داشته‌اند ، چرا اين لهجه فقط در چند كلمه معدود ظاهر شد ، آن هم در حالى كه صورت معينى داشت ؟ از اين گذشته مقدار اين تفخيم چقدر است ؟ و آيا به درجه‌اى مىرسد كه الف را نزديك به واو كند ؟\r\nبعضى از نويسندگان معاصر نيز اين سخن را تكرار كرده‌اند كه الف در كلمات مذكور به صورت واو نوشته شده تا با لهجه كسانى كه فتحه بلند را تفخيم مىكنند ، مطابق باشد « 3 » تا خواننده بداند كه اين الف تفخيم شده است ، « 4 » و بعضى از آنها هم گفته‌اند اين لهجه از يك لهجه‌اى كه بيگانه از زبان عربى است برگرفته شده است . « 5 »\r\n\r\n\r\n","description":"","footnote":"\r\n( 1 ) خميلة ارباب المراصد ، برگ 247 أ .\r\n( 2 ) بنگريد به : لطائف الاشارات ، ج 1 ، ص 184 .\r\n( 3 ) بنگريد به : دكتر عبد الفتاح شلبى : الاماله ، ص 68 .\r\n( 4 ) دكتر تمام حسان : اللغة العربية معناها و مبناها ، ص 53 .\r\n( 5 ) دكتر محمد كمال بشر : دراسات فى علم اللغه ، قسمت 1 ، ص 128 .\r\n","page_name":" 303 ","page_number":303},
  {"content":"\r\n\r\n\r\nب : توجيه بهتر اين پديده\r\nدر سخنان پيشوايان از دانشمندان سلف اشاره‌هايى وجود دارد كه قابل توجه است . اين سخنان بر مطلبى كه بارها گفته‌ايم تاكيد دارند و آن اينكه كتابت با تطور لهجه پيش نرفته و صورتهاى قديمى هجاى كلمات را حفظ كرده با اينكه تلفظ آنها دگرگون شده است و از اين جهت كتابت غالبا ما را در شكل قديمى كلمات متوقف مىسازد .\r\nاز جمله اين سخنان مطلبى است كه نووى در شرح صحيح مسلم از فراء نقل كرده كه گفته است : « 1 » « اينكه كلمه ( الربا ) را در مصحف با واو نوشته‌اند به اين جهت است كه اهل حجاز خط را از اهل حيره ياد گرفته‌اند و لهجهء آنها ( الربو ) مىباشد و آنها صورت خط را مطابق لهجه خود به اهل حجاز ياد داده‌اند » . همين روايت با اضافه‌هاى سودمندى به اين صورت هم وارد شده : « 2 » « علت اين كار اين بوده كه قريش كتابت را از اهل حيره ياد گرفته‌اند و آنها ( الربوا ) را با واو تلفظ مىكردند و مطابق تلفظ آنها نوشته شده ، البته قريش با الف تلفظ مىكنند و اينكه با واو نوشته‌اند به تقليد از آنها و تلفظ آنها بوده است » .\r\nصولى در باب كلماتى كه بر غير قياس نوشته مىشود ، به اين مطلب اشاره مىكند و مىگويد : « 3 » « از جمله آنهاست : ( الصلاة و الزكوة و الغدوة و الحيوة و المشكوة و الربو ) كه همه اينها در مصحف با واو نوشته شده در حالى كه بايد مطابق تلفظ با الف نوشته مىشد .\r\nعلت اين كتابت از اهل حجاز اين بوده كه آنها كتابت را از اهل حيره ياد گرفته‌اند » .\r\nاز اين روايت استفاده مىشود كه اهل حيره تلفظ خاصى داشتند كه كتابت آنها هم بر طبق آن تلفظ بوده و چون كتابت عربى از حيره به مراكز تمدن در حجاز منتقل شده ، كاتبان بر صورتهاى هجايى كلمات محافظت كردند ، ولى اين روايات فرض را چنين گرفته كه تلفظ بعضى از كلمات در حجاز با تلفظ آنها در حيره تفاوت داشته است و اهل حجاز صورتهاى كلمات را به همان شكلى كه كاتبان حيره مىنوشتند حفظ كردند ، و لذا اينكه اهل حجاز اين كلمات را با واو نوشتند مطابق با تلفظ ديگران و تقليد از آنها بود .\r\n\r\n\r\n","description":"","footnote":"\r\n( 1 ) نصر الهورينى ، ص 12 .\r\n( 2 ) احمد بن المبارك : الابريز ، ص 54 و بنگريد به : زرقانى ، ج 1 ، ص 375 .\r\n( 3 ) ادب الكاتب ، ص 255 .\r\n","page_name":" 304 ","page_number":304},
  {"content":"\r\n\r\nما نمىدانيم كه آيا اهل حيره اين كلمات را با واو تلفظ مىكردند و كتابت آنها هم بر طبق تلفظشان بوده يا اينكه آنها هم كتابت را از يك محيط ديگر اخذ كرده بودند كه اين كلمات را با واو مىنوشتند و صورت آنها را حفظ كردند با اينكه خودشان با فتحه بلند مىخواندند همان گونه كه بعضى از دانشمندان سلف اهل حجاز را چنين توصيف كرده‌اند كه آنها در كتابت اين كلمات ، تلفظ ديگران را در نظر گرفته‌اند ؟\r\nحقيقت هر چه باشد ، اين انديشه در ميان علماى سلف با اينكه به صورت گذرا آمده است ، به فهم درست تأثير انتقال كتابت از يك محيط لغوى خاص به يك محيط لغوى ديگر دلالت مىكند ، خواه اين دو محيط تحت پوشش يك لغت مشترك باشند و يا هر يك از آنها لغت مستقلى داشته باشند ، ولى شرايط خاصى موجب مىشود كه يكى از آنها در كتابت از ديگرى كمك بگيرد ، زيرا كه هميشه سعى مىشود كه بر صورتهاى كلمات به همان گونه كه در محيط قبلى بود محافظت شود با اينكه در تلفظ آنها در محيط جديد تغييراتى داده مىشود و هر چيزى خود را نسبت به كتابت لغتى با محيط خاصى تطبيق مىكند ، زيرا هجاى كلمات غالبا تلفظى را نشان مىدهد كه اين كلمات در محيط قديمىتر داشته است و اين خاصيت قسمت مهمى از انحرافات كتابت از تلفظ را ، تفسير مىكند ، و اين دو حقيقت در تفسير كاستيهاى نگارش در كنار هم قرار مىگيرند : يكى تطور لغت در يك محيط معين و همراه نشدن كتابت با آن ، و ديگرى انتقال كتابت از يك محيط به محيطى ديگر كه گاهى تلفظ كلمات در آن دو محيط متفاوت است و مىبينيم علامتهايى وجود دارد كه تلفظ نمىشود و يا علامتهاى ديگرى وجود دارد كه جور ديگرى كه مخالف با اين علامتهاست تلفظ مىشود ، همان گونه كه در اين حالت ملاحظه مىكنيم كه فتحه بلند به صورت واو نوشته مىشود و در حالت قبلى هم ديديم كه فتحه بلند به صورت ياء نوشته مىشد ، يا مثلا حروف خاصى وجود دارد كه تلفظ مىشود بدون اينكه در مقابل آن علامت مكتوبى بوده باشد .\r\nبنابراين ، همين انديشه در تفسير و توجيه اين پديده كه در اصل به فراء نسبت داده شده ، به نظر درست مىآيد ، بخصوص اينكه بررسيهاى جديد در زمينهء بحثهاى تطبيقى چه در لغت و چه در كتابت بر آن تأكيد مىكند و وسايل جديدى در اختيار پژوهشگران مىگذارد\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nكه قسمتى از تاريخ كتابت را به طور عموم و پديدهء مورد بحث را به طور خصوص ، كشف مىكند و به مقدارى كه از سنگ نوشته‌هاى سامى و به خصوص نبطى متأخر و عربى جاهلى كشف مىشود ، كار براى پژوهشگران آسان مىشود تا اين پديده را توجيه كنند و صورتهاى هجاى كلمات را جستجو نمايند و ميزان وفادارى آنها را به تطورى كه در تلفظ به وجود مىآيد به دست آورند .\r\nدر يك سنگ نوشته نبطى كه به تاريخ سال اوّل قبل از ميلاد بر مىگردد ، كلمه ( مناة ) را مىبينيم كه با حروف نبطى چنين نوشته شده : ( م ن و ت و ) « 1 » و همين كلمه در يك سنگ نوشته نبطى ديگر كه به قرن سوم ميلادى مربوط مىشود و تاريخ آن سال 267 ميلادى است به همان گونه نوشته شده است . « 2 » و از آنجا كه نگارش عربى طبق نظر صحيح از كتابت نبطى سرچشمه گرفته است و ما آن را در فصل مقدماتى بيان كرديم ، احتمال دارد كه بسيارى از كلمات همان صورتهاى نبطى قديمى خود را حفظ كرده باشند ، با اينكه در تلفظ جديد در لغت عربى جور ديگر تلفظ مىشود و به احتمال قوى نوشتن كلمه با واو در رسم عثمانى بقاياى صورتهاى نبطى قديمى است و به آسانى مىتوان اختلاف موجود در دو صورت هجايى نبطى و عربى را توجيه كرد ، به اين نحو كه واو كه به آخر نامهاى نبطى ملحق مىشود و در شكل نبطى كلمات آن را مىبينيم ، در استعمال عربى آن در كتابت حذف شده و غير از اين ، اختلاف ديگرى ميان كتابت نبطى و عربى وجود ندارد ، زيرا كه صورت كلمه در كتابت عربى واوى را كه در وسط كلمه در شكل نبطى آن موجود است حفظ كرده ولى در تلفظ عربى كلمه تبديل به فتحه بلند شده است و شايد اين واو در تلفظ نبطى به صورت واو و يا ضمه تلفظ مىشده است و على رغم تحولى كه در تلفظ آن پديد آمده صورت تلفظ قديم باقى مانده هر چند كه در لغت عربى آن را به صورت فتحه بلند مىخوانند .\r\nبررسيهاى لغوى تطبيقى نشان مىدهد كه كلمه ( الصلاة ) با مفهومى كه ميان مسلمانها\r\n\r\n\r\n","description":"","footnote":"\r\n( 1 ) بنگريد به : خليل يحيى ، نامى : نقش شماره 5 ، سطر 5 ، ص 27 .\r\n( 2 ) همان مصدر ، نقش شماره 19 ، س 3 ، ص 67 و بنگريد به : دكتر جواد على ، ج 7 ، ص 306 .\r\n","page_name":" 306 ","page_number":306},
  {"content":"\r\n\r\nدارد در بعضى از لغتهاى سامى ( صلوتا ) يا ( صلوت ) « 1 » است با صرف نظر از اينكه آيا اين كلمه عربى است و يا سامى است كه در لغت عربى استعمال شده است . به نظر مىرسد كه شكل كلمه و نوشتن فتحه بلند به صورت واو از آثار كتابت ديگرى جز عربى است ، و من ترجيح مىدهم كه آن كتابت ، كتابت نبطى باشد . با اينكه نبطىها غالبا بت پرست بودند ولى گسترش نصرانيت در مناطق شمالى جزيره عربى پيش از اسلام و به كار گيرى كتابت نبطى در حيره كه غالبا نصرانى بودند ، شايد باعث شد كه اين كلمه در عربى استعمال شود و صورت قديمى هجاى خود را حفظ كند .\r\nبا اينكه كلمات ديگر را ( الزكوة ، الحيوة ، الغدوة ، مشكوة ، النجوة ، الربوا ) نمىتوان به اصلى برگردانيد كه نوشتن فتحه بلند به صورت واو را توضيح بدهد ، در عين حال اين كلمات غير از كلمه آخرى در صيغه خود تا حد زيادى به كلمه صلوة و منوة شباهت دارند و به طور جدى مىتوان ترجيح داد كه اصل هجاى اين كلمات و نوشتن فتحه بلند به صورت واو در آنها از آثار كتابت نبطى و يا به سبب آن است و به همان نحو است كه در تطور كلمه ( منوة ) گفتيم .\r\nتأثير گذارى كتابت ديگر بر اين نوع از رسم ، با دلايلى تأييد مىشود و منظور از كتابت ديگر اصلى است كه كتابت عربى از آن متحول شده و آن يا كتابت نبطى است و يا چيزى غير از آن كه شايد كتابت اهل كتاب در مدينه يعنى كتابت عبرانى باشد كه با كتابت نبطى در وحدت ريشه‌اى كه از آن مشتق شده‌اند ، اشتراك دارد ، و آن ريشه همان كتابت آرامى است . به علاوه اينكه زيد به ثابت به طورى كه از روايات استفاده مىشود كتابت عبرانى را مىدانست . چيزى كه بر اين تأثير گذارى تأكيد مىكند اين است كه هر وقت صورت اين كلمات تغيير يابد ، مثلا به سوى كلمه‌اى اضافه شود ، مىبينيم كه كاتب از تلفظ تبعيت مىكند و شكل قديم را رها مىسازد و اين بدان معناست كه شكلى كه با واو نوشته شده همان صورت قديمى هجاى اين كلمات است و غير آنها صورتهايى است كه در كتابت عربى احداث شده‌اند و در اين صورتهاى جديد تأثير كتابت بيگانه قديمى ظاهر نشده است ،\r\n\r\n\r\n","description":"","footnote":"\r\n( 1 ) بنگريد به : فيروز آبادى ، ج 4 ، ص 355 و دكتر جواد على : السيرة النبوية ، ص 171 و نيز بنگريد به : دكتر عبد الصبور شاهين : القراءات القرآنية ، ص 397 .\r\n","page_name":" 307 ","page_number":307},
  {"content":"\r\n\r\nهمان گونه كه اين مطلب را در حال اضافه شدن كلمه ( الصلاة ) و ( الزكوة ) به يك كلمه ديگر مىبينيم ، و همين طور كلمه ( الربوا ) اگر از الف و لام تهى باشد ، در روايتى آمده كه آن را در مصاحف با الف ( ربا ) مىنويسند به طورى كه ذكر آن گذشت .\r\nدر اينجا به اين مطلب اشاره مىكنيم كه كلمات ياد شده كه با واو نوشته شده‌اند ، به اتفاق قراء همگى با الف خوانده مىشود ، مگر كلمه ( الغدوة ) كه ابن عامر آن را در دو مورد با واو و ضمه غين خوانده است . « 1 » اگر در اين كلمهء بخصوص احتمال بدهيم كه مطابق با اين قرائت نوشته شده ، درباره كلمات ديگر شكى وجود ندارد كه نوشتن فتحه بلند با واو به يك تلفظ قديمى مربوط است كه كتابت ، صورت آن را حفظ كرده هر چند كه تلفظ آن تغيير يافته است ، حال با اين تغيير در زبان عربى صورت پذيرفته يا در زمان ديگرى كه زبان عربى اين كلمات را از آن گرفته است ، و تلفظ آنها با الف يك تلفظ عربى است و بهترين دليل آن ورود اين كلمات در قرآن كريم است و تمام قراء بر آنها اتفاق نظر دارند و در اينجا لزومى ندارد كه ما ريشه بعيد اين كلمات را از زبانهاى سامى جستجو كنيم . البته شكى نيست كه عربى بودن بعضى از اين كلمات روشن است و نيازى به دليل ندارد ، ولى به هر حال رسم اين كلمات نشانگر صورت تلفظ قديم آنهاست . « 2 »\r\n\r\n4 . زيادت حرف الف بعد از واو آخر كلمه\r\n\r\nأ : موارد زيادت الف\r\nكاتبان مصاحف پس از واوى كه در آخر كلمه است الفى اضافه كرده‌اند بدون اينكه با صداى فتحه بلند و يا با صداى همزه تلفظ شود . « 3 » الف به صورت قياسى هميشه بعد از واو\r\n\r\n\r\n","description":"","footnote":"\r\n( 1 ) بنگريد به : دانى : التيسير ، ص 102 ابن كثير ( مناة ) را با همزه خوانده به اين صورت : ( مناءة ) .\r\n( 2 ) از كلماتى كه اثر بيگانه بودن هم در رسم و هم در تلاوت در آن آشكار است ، كلمه ( تابوت ) مىباشد و ما پيشتر اختلاف زيد با همراهان قريشى او را در كتابت اين لفظ ذكر كرديم ، آنجا كه زيد مىخواست آن را با هاء بنويسد ( تابوة ) ولى قريشىها مىخواستند با تاء بنويسند ( تابوت ) . محقق كتاب ( الزينة فى الكلمات الاسلاميه ) تاليف ابو حاتم رازى ( ج 1 ، ص 146 ، پاورقى 3 ) گفته است كه اين كلمه در آرامى ( تيبوتا ) و در حبشى ( تابوت ) و در عبرى ( تابو ) است و معلوم مىشود كه اين كلمه در لغات سامى دو ريشه داشته يكى با هاء و ديگرى با تاء و لذا تعجبى ندارد اگر هر دو شكل كلمه در محيط عربى حجاز شايع شود .\r\n( بنگريد به : دكتر عبد الصبور شاهين : القراءات القرآنية ، ص 395 ) .\r\n( 3 ) درباره افزايش الف بعد از واو آخر كلمه بنگريد به : مهدوى ، ص 109 و دانى : المقنع ، ص 27 - 26 و ابن وثيق اندلسى ، لوح 8\r\n","page_name":" 308 ","page_number":308},
  {"content":"\r\n\r\nمتصل به فعل كه ضمير جمع است ، اضافه مىشود ، البته در جايى كه ضميرى به فعل متصل نشود يا واو با نون علامت رفع باشد و نون در حالت نصب يا جزم فعل ساقط گردد ، مانند : ( آمنوا ، كفروا ، نصروا ، فلا تدعوا ، لن يؤمنوا ، اغدوا ، امضوا ) و مانند اينها ، مگر در دو اصل پيوسته و مطرد به اضافه چهار مورد ديگر كه بعد از واو الف نوشته نمىشود . آن دو اصل عبارتند از دو فعل ( جاء ) و ( باء ) كه وقتى به واو جمع متصل شوند چنين نوشته مىشوند : ( جاؤ ) و ( باؤ ) كه در مصحف بعد از اين دو فعل الفى بعد از واو رسم نمىشود و اما چهار مورد ديگر عبارتند از : ( فان فاءو ) ( بقره 2 / 226 ) و  عَتَوْا عُتُوًّا كَبِيراً  ( فرقان 25 / 21 ) و  الَّذِينَ سَعَوْا فِي آياتِنا  ( سبأ 34 / 5 ) و « الذين تبّوء و الدار » ( حشر 59 / 9 ) البته دو كلمه « فاؤ و تبوؤ » هر كدام فقط يك بار در قرآن آمده است ولى كلمه ( عتو ) چهار بار و كلمه ( سعو ) دو بار در قرآن آمده ، اما فقط در جاهايى كه گفتيم بدون الف آمده‌اند و در بقيه موارد پس از واو ، الف نوشته شده است .\r\nهمچنين پس از واو اصلى در فعل مضارع معتل اللام واوى الفى اضافه كرده‌اند ، چه در حال رفع و چه در حال نصب ، مانند : ( يدعوا ، يربوا ، ترجوا ، اشكوا ، ادعوا ، لن ندعوا ، نبلوا ) و مانند آنها . اين قاعده همه جا جارى است مگر در يك مورد ، در سوره نساء آيه 99 :\r\n« عسى اللّه ان يعفوا عنهم » كه الف بعد از واو حذف شده است .\r\nو نيز بعد از واوى كه علامت رفع در جمع مذكر سالم و مانند آن است الف اضافه مىشود ، و اين در حالتى است كه نون آن به خاطر اضافه شدن به يك اسم ظاهر حذف گردد ، مانند : « ملقوا ربهم » ( بقره 2 / 46 ) و  مُرْسِلُوا النَّاقَةِ  ( قمر 54 / 27 ) و  كاشِفُوا الْعَذابِ  ( دخان 44 / 15 ) و « صالحوا الجحيم » ( ص 38 / 59 ) و « بنو اسرائيل » ( يونس 10 / 90 ) و  أُولُوا الْأَلْبابِ  .\r\nهمچنين در كلمه  امْرُؤٌ  ( نساء 4 / 176 ) و كلمه  الرِّبَوا  در هر كجا كه با واو نوشته شود ، و الفى اضافه كرده‌اند ، و همين طور در كلمات « يعبؤا ، تفتؤا ، و لا تظمؤا ، يبدؤا ، نبؤا ، الضعفؤا ، العلمؤا » و مانند آنها از كلماتى كه همزه مضموم آخر كلمه با واو نوشته مىشود .\r\nدرباره اين الف كه پس از همزه‌اى كه به صورت واو نوشته مىشود ، مىآيد ، اختلاف شده است كه آيا اين الف مانند الفى است كه پس از واو جمع و واو فعل مىآيد و يا اضافه\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nشدن آن به خاطر هدف ديگرى است ؟ ابو عمرو دانى مىگويد : « 1 » « در اين موارد الف به خاطر دو چيز نوشته شده است : يا براى تقويت همزه است كه مخفى است و اين قول كسايى مىباشد و يا براى تشبيه اين واو به واو جمع است كه هر دو در آخر كلمه واقع شده‌اند و الف در اينجا مانند الف پس از واو جمع شده و اين قول ابو عمرو بن علاء است و هر دو قول خوب است . » با اينكه دانى هر دو قول را خوب مىداند ، « 2 » خواهيم ديد كه قول دوم درست است و چون در مبحث بعدى راجع به نوشتن همزه به صورت واو در آخر كلمه به آن خواهيم پرداخت ، روشن خواهد شد كه اين واو جدا از واو جمع يا واو آخر فعل نيست و روى اين فرض افزايش الف بعد از آن مانند افزايش الف بعد از واوهايى است كه ذكر شد .\r\nدانى روايت مىكند كه مصاحف در حذف الف بعد از واوى كه علامت رفع است در اسم مفرد مضاف ، اتفاق نظر دارند ، مانند :  لَذُو فَضْلٍ  و  لَذُو عِلْمٍ  و  لَذُو مَغْفِرَةٍ  و  ذُو الْعَرْشِ  و  ذُو الْفَضْلِ  و مانند آنها در هر كجا كه واقع شود ، « 3 » ولى مؤلف كتاب « الهجاء » از ابو بكر بن مهران نيشابورى ( متوفى 381 ه ) نقل مىكند كه كلمه ( ذو ) در تمام قرآن با الف بعد از واو نوشته مىشود مگر در شش مورد كه در آنها بدون الف نوشته مىشود كه عبارتند از :  لَذُو عِلْمٍ  ( يوسف 12 / 68 ) و  ذُو الْعَرْشِ  ( غافر 40 / 15 ) و  إِنَّ رَبَّكَ لَذُو مَغْفِرَةٍ وَ ذُو عِقابٍ أَلِيمٍ  ( فصلت 41 / 43 ) و « واللّه ذو الفضل » ( جمعه 62 / 4 ) و  ذُو الْعَرْشِ الْمَجِيدُ  ( بروج 85 / 15 ) . « 4 » .\r\nدر مصحف تاشكند در چند مورد زيادت الف بعد از واو ذو را مشاهده كردم از جمله آنهاست : « ذو الفضل و ذو افضل » ( آل عمران 3 / 74 - 174 ) و « ذوا انتقام » ( مائده 5 / 95 ) و « ذوا رحمة » ( انعام 6 / 147 ) و « ذوا الاوتاد » ( ص 38 / 12 ) .\r\nاين اختلاف در اثبات الف زايده بعد از واو ( ذو ) يا حذف آن ، اين پرسش را مطرح\r\n\r\n\r\n","description":"","footnote":"\r\n( 1 ) المقنع ، ص 59 - 58 .\r\n( 2 ) ابو داود سليمان بن نجاح شاگرد دانى معتقد است كه الف در اين حالت براى تقويت همزه است ( بنگريد به : التنزيل ، لوح 134 ) .\r\n( 3 ) بنگريد به : المقنع ، ص 28 .\r\n( 4 ) كتاب : الهجاء از يك نويسنده ناشناخته ، لوح 9 .\r\n","page_name":" 310 ","page_number":310},
  {"content":"\r\n\r\nمىكند كه آيا سرّ حذف اين الف بعد از بعضى از كلماتى كه اندكى پيش آورديم ، و اثبات دائمى آن در غير آن مثالها چيست ؟ آيا اين بدان معناست كه پديده حذف يا اثبات الف بعد از واو كه در رسم عثمانى متجلى شده است ، دلالت دارد بر اينكه افزايش اين الف عارضى است و كلماتى كه در آنها الف اضافه نشده برابر با اصل است ؟ يا اينكه اشاره به يك ويژگى قديمى مىكند و اينكه هر كجا الف حذف شد ، از يك قاعده قديمى خارج شده است و كاتبان آن را مطابق با تلفظ ثبت كرده‌اند و چون در تلفظ الف نبوده ، دليلى بر اثبات الف نديده‌اند ؟\r\nجستجو در مثالهاى اين پديده ما را وادار مىكند كه اين پديده را قديمى بدانيم و اينكه شامل هر واوى است كه در آخر كلمه واقع شود ، خواه اسم باشد يا فعل ، خواه واو صامت باشد يا ضمه بلند . و هر كجا كه الف زايده در آنجا حذف شود مانند بعضى از كلمات ديگر است كه خود را از صورت هجاى قديمى رها كرده و مطابق با تلفظ نوشته شده است . « 1 »\r\nاينكه گفتيم اين پديده شامل هر واوى است كه در آخر كلمه واقع شود ، با اين مطلب قوت مىگيرد كه الف در فعل مضارع معتل واوى و در فعل ماضى و امر متصل به واو جمع و در اسمها بعد از واو و رفع و پس از سقوط نون به جهت اضافه ، اثبات مىشود و نيز در اسماء و افعالى اضافه مىشود كه با همزه مضمومه‌اى ختم شود كه به صورت واو نوشته مىشود و نيز بعد از واو ( ذو ) كه روايت شده است .\r\nابن قتيبه پس از صحبت دربارهء زيادت اين الف بعد از واو در موارد ياد شده كه آن را الف فصل مىنامد ، مىگويد : « 2 » « جز اينكه كاتبان قديمى به آنچه كه خبر داديم استوار و پا برجا هستند و به تمام اين واوها الف فصل را ملحق مىكنند تا حكم در همه جا يكسان باشد . » او به اين مطلب اشاره مىكند كه افزايش الف بعد از واو يك قاعده عمومى بوده كه قلمهاى كاتبان بر آن عادت داشته و اين پيش از آن بوده كه علماى عربى براى املاى عربى قواعدى را وضع كنند و افزايش اين الف را به واو جمع در فعل ماضى اختصاص بدهند .\r\n\r\n\r\n","description":"","footnote":"\r\n( 1 ) علاوه بر آنچه قبلا گفتيم ، در مصحف تاشكند الف زايده بعد از واو از كلمه  يَرَوْا  ( انعام 6 / 25 ) و « جزؤا » ( شورى 42 / 40 ) نيز حذف شده است .\r\n( 2 ) ادب الكاتب ، ص 237 .\r\n","page_name":" 311 ","page_number":311},
  {"content":"\r\n\r\nاز چيزهايى كه بر اين مطلب تأكيد دارد كه افزايش الف بعد از واو يك قاعده همگانى بوده است ، آمدن آن در فعل مضارع در بعضى از نوشته‌هاى قديمى عربى است . « 1 »\r\nهمه اين مطالب دلالت دارد بر اينكه اين الف بعد از واو در آخر كلمه در هر كجا كه باشد اضافه مىباشد و اين يك پديده عمومى در كتابت عربى بود ، و اينكه در بعضى از كلمات اين الف حذف شده ممكن است بگوييم كه آن بر اساس پيروى كاتبان از تلفظ در كتابت كلمات است ، بخصوص اگر كاتب اين كلمه را در يك متن مكتوب نديده باشد ، كه در اين صورت كلمه را مطابق با تلفظ آن خواهد نوشت ، و گاهى همين صورت براى يك كلمه شايع مىشود و كاتبان خود را به آن ملتزم مىكنند ، همان گونه كه در رسم كلمه ( جاو ) و ( به او ) [ جاءوا و باءوا 
  ] چنين شده است و در تمام موارد در مصحف عثمانى به آن ملتزم شده‌اند .\r\n\r\nب : موضع دانشمندان پيشين درباره زيادت الف\r\nپيش از اين گفتيم الف زايد بعد از واو تلفظ نمىشود و لذا اين سؤال پيش مىآيد كه علت افزايش اين الف چيست ؟ آيا در اصل تلفظ مىشده و يا زيادت آن عوامل ديگرى دارد ؟ علما در بيان علت افزايش اين الف تقريبا اتفاق نظر دارند . آنها معتقدند كه اين افزايش به خاطر فرق گذارى است و اين الف فرق ميان بعضى از شكلهاى كلمات را نشان مىدهد و لذا به اين الف ، الف فصل مىگويند ، ولى در اينكه ميان چه كلماتى فرق مىگذارد اختلاف است ، جز اينكه خليل بن احمد فراهيدى پيشواى پيشواى عربيت افزايش اين الف را به يك علت صوتى مربوط مىداند و در اين عقيده تنهاست و به زودى آن را نقل خواهيم كرد .\r\nسيوطى در « الهمع » عقايد علما را در زيادت الف بعد از واو ذكر كرده و گفته است : در سبب زيادت آن اختلاف كرده‌اند . خليل گفته : چون وضع واو براى مدّ است و اينكه اصلا متحرك نشود و لذا بعد از آن الفى را اضافه كرده‌اند ، زيرا صداى مد به مخرج الف منتهى مىشود . و بعضى از آنها گفته‌اند : الف براى فرق گذارى ميان ضمير منفصل و ضمير متصل\r\n\r\n\r\n","description":"","footnote":"\r\n( 1 ) بنگريد به : دكتر عبد العزيز الدالى ، ص 220 ، او اثبات الف را در اين موارد از باب خروج از قاعده پنداشته است .\r\n","page_name":" 312 ","page_number":312},
  {"content":"\r\n\r\nاست ، مانند : « ضربوهم » اگر ضمير مفعولى باشد الف را نمىنويسند و اگر براى تأكيد باشد مىنويسند تا ميان دو ضمير فرق باشد ، و از آنجا كه در خط مصحف ، الف در : ( و اذا كالوهم او وزنوهم ) ( مطففين 83 / 3 ) ترك شده است آنها استدلال كرده‌اند كه ضمير براى مفعول است و ضمير رفع منفصل نيست كه واو جمع را تأكيد كند ، سپس الف بعد از هر واو جمع اضافه شد ، هر چند كه ضميرى به آن ملحق نشود » .\r\n« اخفش و ابن قتيبه معتقدند كه الف براى جدايى ميان واو جمع و واو نسق است ، مانند :\r\n( كفروا ، وردوا ، جاءوا ) و مانند آنها از واوهايى كه از حرف قبل منفصل هستند ، و اصل در افزايش الف همين است ، آنگاه واوهاى متصل به حرف قبل را هم به اين اضافه كردند ، مانند ( ضربوا ) تا باب واحد باشد ، و لذا الف را به مفرد ملحق نكردند مانند : ( يدعو ) چون متصل است و مثل واو جمع نيست كه باعث اشتباه گردد ، و براى همين است كه اين الف را الف فصل ناميدند . طبق عقيده فراء علت افزايش الف فرق گذارى ميان واو متحرك و واو ساكن است . طبق عقيده كسايى علت آن فرق گذارى ميان رسم و فعل است . »\r\n« و بعضيها گفته‌اند افزايش الف براى فرق گذارى ميان واو اصلى و واو زايد است . » « 1 » و واو اصلى مانند واو ( اخو ، ابو ، حمو . . . ) و او زايد مانند واو در ( كفروا ، ظلموا ، احسنوا ) چون اين واو دلالت بر جمع مىكند و حرف اصلى نيست و مقابل فاء و عين و لام نمىباشد و لذا به وسيله الف زايد ميان واو زايد و واو اصلى فرق گذاشتند . « 2 »\r\nچيزى كه از كلام علماى عربى فهميده مىشود اين است كه آنها پديده زيادت الف را تنها شامل يك مورد مىدانند و آن بعد از واو جمع متصل به ماضى و مضارع هم در يك حالت است و براى همين است كه تحليلات آنها بر همين مبناست ، و لذا عقايد آنها در تحليل زيادت الف علاوه بر اينكه نوعى تحكم است ، مبنى بر فهم نادرست اين پديده مىباشد ، زيرا به طورى كه پيش از اين گفتيم اين حالت شامل تمام الفهاى آخر كلمه است ، ولى دانشمندان علوم عربى وقتى خواستند قواعدى درست كنند ، زيادت الف را تقريبا\r\n\r\n\r\n","description":"","footnote":"\r\n( 1 ) همع الهوامع ، ج 2 ، ص 238 و براى تفصيل مطلب نيز بنگريد به : ابن قتيبه : ادب الكاتب ، ص 236 و صولى ، ص 246 و زجاجى : الجمل ، ص 274 و مقدمه كتاب المبانى از يك نويسنده ناشناخته ، ص 162 - 60 .\r\n( 2 ) بنگريد به : مقدمه كتاب : المبانى ، از يك نويسنده ناشناخته ، ص 160 .\r\n","page_name":" 313 ","page_number":313},
  {"content":"\r\n\r\nمنحصر در واو جمع متصل به ماضى كردند ، و چون خواستند تحليلى بر آن بياورند به اصل اين پديده توجه نكردند و تحليلهاى آنها منحصر به اين حالت شد . « 1 »\r\nبعضى از دانشمندان معاصر نيز به همان خطايى افتاده‌اند كه علماى سلف افتاده‌اند و اين پديده را منحصر به واو متصل به فعل دانسته‌اند . دكتر تمام حسان درباره افزايش الف زايده مىگويد : « 2 » « اين الف بعد از واوى قرار مىگيرد كه فعل به آن اسناد داده شده تا دلالت كند كه آن واو ، واو جمع است و واو جمعى كه نون آن به سبب اضافه حذف شده ، نيست ، و اين مطلب از مقايسه ( ضاربوا زيدا ) و ( ضاربو زيد ) معلوم مىشود . . . » و بدين گونه او نيز مانند علماى عربى پيشين غفلت كرده كه اين پديده شامل هر دو مثال ، است به گونه‌اى كه آن را در رسم عثمانى به روشنى مىبينيم .\r\nبه نظر مىرسد كه خليل بن احمد در ميان علماى سلف در تفسير زيادت الف تنها باشد ، همان گونه كه در آغاز سخن سيوطى گذشت ، ولى فهم گفته خليل در اين مسأله احتياج به تتبع مطالبى دارد كه علما از عقيده او در اين باره روايت كرده‌اند . بخصوص اينكه عقيدهء او به جنبه صوتى حركات بلند و همزه مربوط مىشود . و از اينجاست كه شايد تعبير تا اندازه‌اى دشوار و يا حتى قاصر باشد ، چون فرق روشنى ميان طبيعت حركات بلند و همزه وجود ندارد ، بخصوص فتحه بلند كه در عبارات علماى گذشته به طور مكرر تأكيد شده است كه ميان آن و همزه جنسيت و يا نزديكى وجود دارد ، به طورى كه الف يا همان فتحه بلند وقتى متحرك شد تبديل به همزه مىشود « 3 » ولى مىتوان از اين خلط و اشتباه ، با نگرشهاى موفق بعضى از دانشمندان علوم عربى ، و با بررسيهاى جديدى كه درباره تشخيص روشن همزه از حركات بلند انجام گرفته ، رهائى يافت ، زيرا معلوم شده كه همزه از حروف صامت است و حركات از جنس ديگرند .\r\nدرباره عقيده خليل ، سيبويه در « باب الوقف فى الواو و الياء و الالف » گفته است : « 4 » « اين\r\n\r\n\r\n","description":"","footnote":"\r\n( 1 ) بنگريد به : تنسى برگ ، 73 ب .\r\n( 2 ) اللغة العربية ، برگ 73 ب .\r\n( 3 ) بنگريد به : سيبويه ، ج 2 ، ص 167 و مبرد ، ج 1 ، ص 203 .\r\n( 4 ) الكتاب ، ج 2 ، ص 285 .\r\n","page_name":" 314 ","page_number":314},
  {"content":"\r\n\r\nحروف از حروف « مهموسة » « 1 » نيستند و آنها حروف لين و مد ناميده مىشوند ، و مخرجهاى آنها در پس دادن هواى صدا گشادتر است و هيچ يك از حروف از لحاظ مخرج گشادتر از آنها و از لحاظ صدا طولانىتر از آنها نيست . وقتى به اين حروف رسيدى نه لبها و نه زبان و نه حلق را به هم نمىفشارى همان‌گونه كه در غير آنها مىفشارى . وقتى در اين حروف صدا ايجاد شد ، امتداد مىيابد تا اينكه در موضع همزه قطع شود ، و اگر هشيار باشى آن را درك مىكنى ، و اين مانند : ( ظلموا ، رموا ، عمى ، حبلى ) است و خليل گمان كرده كه براى همين است كه گفته‌اند : ظلموا و رموا و پس از واو الفى اضافه كرده‌اند . »\r\nاز متن سخنان سيبويه چنين فهميده مىشود كه او از حركات بلند صحبت مىكند و اينكه اين حركات به اين صورت ادا مىشود كه « هوا به شكل آزاد و رها از حلق و دهان عبور مىكند بدون اينكه در راه خود به مانعى برخورد كند و بدون اينكه مجراى هوا تنگ شود كه باعث مالش و تماس قابل شنيدن باشد » « 2 » و در عين حال هنگام عبور هوا از حنجره تارهاى صوتى به اهتزاز در مىآيد و براى همين است كه حركات از صداهاى « مجهوره » مىباشند ، و شايد همين آشكار بودن صداى آنها يكى از مهمترين ويژگيهاى آنها باشد ، و شايد منظور سيبويه از اين سخن كه « اگر هشيار باشى آن را درك مىكنى » همين اهتزار تارهاى صوتى باشد . و به نظر مىرسد كه خليل به طور سر بسته فهميده است كه مخرج همزه و محل آشكار شدن حركات يكى است ، و به همين جهت معتقد شده كه صدا در حالت اداى حركات ادامه مىيابد و در محل همزه قطع مىشود و طبق همين نظر او پس از واو مد الفى را اضافه كرده‌اند و الف علامت همزه است . اما چنين فهمى از عقيده خليل كه از خلال گفته‌هاى سيبويه انجام گرفته ، دو اشكال دارد : يكى اينكه مثالهايى كه سيبويه آورده شامل واو مد است ، مانند ( ظلموا ) ، ولى در كلمه‌اى مانند : ( رموا ) واو حرف لين يا واو صامت است ، چون ما قبل آن مفتوح مىباشد . دوم اينكه عربها اين الف را در ياى مد ( كسره بلند ) كه با واو مد ( ضمه بلند ) مشترك هستند ، اضافه نكرده‌اند .\r\nصولى روايت مىكند كه خليل گفته : ضمه با همزه قطع مىشود و لذا آن را با الف\r\n\r\n\r\n","description":"","footnote":"\r\n( 1 ) مهموسه يعنى حروفى كه به نرمى و آهستگى ادا مىشوند و عبارتند از : ج ث ه ش خ ص ف س ك ت . ( مترجم )\r\n( 2 ) دكتر كمال محمد بشر : الاصوات ، ص 92 .\r\n","page_name":" 315 ","page_number":315},
  {"content":"\r\n\r\nمحكم كردند ، ولى صولى پس از نقل اين مطلب مىگويد : اين كار جز در طبع خليل واقع نمىشود . « 1 »\r\nابن در ستويه نظريه خليل را با تفصيل بيشترى نقل كرده و آن اينكه « الف با واو جمع نوشته مىشود بدان جهت كه محل قطع صداى مدّ مخرج همزه است ، و واو جمع در واقع واو نيست ، بلكه حرف مدّ است و حروف مدّ تكيه گاهى در دهان ندارند ، ولى دهان براى اداى آنها گشاد مىشود و از بالاترين و يا پايين‌ترين مخرج از مخارج حروف هوا خارج مىشود و در آنجا كه ابتداى مخرج همزه است قطع مىگردد و در ميان حروف سه گانه مد از لحاظ صدا هيچ يك مانند الف شبيه همزه نيست و لذا ميان اين واو كه حرف مدّ است و واوى كه هوايى نيست با زيادت الف فرق گذاشته شده است ، و اينكه الف را براى اين كار برگزيدند ، به همان علت بوده كه گفته شد » « 2 » .\r\nصاحب كتاب « المبانى » در مقدمه گفته است كه خليل مىگويد : « 3 » « الفى بعد از واو جمع در ( قالوا ، امروا ، نهوا ) اضافه مىشود ، چون ضمه مانند مدّ است و مد در مخرج همزه قطع مىشود ، پس او معتقد شده كه واو به همزه شبيه شده و لذا الفى بعد از آن اضافه شده چون الف با همزه موافق است و واو با مدى كه با همزه قطع مىشود مشابهت دارد » .\r\nبا اينكه اين روايتها در بيان نظريه خليل و فهم كلام او درباره طبيعت حروف مد يا حركات بلند ، اتفاق نظر دارند ، ولى در بيان سبب افزايش الف اختلاف دارند . چيزى كه از كلام سيبويه فهميده مىشود اين است كه مجرد انقطاع صداى حركات بلند در موضع همزه ، سبب افزايش الف است ، ولى مطلبى كه در كلام صولى آمده بود كه آن را با الف محكم كردند ، اشاره به نوعى تأكيد دارد . ولى از چه چيزى اطمينان حاصل كردند ؟ آيا فقط از مجرد انقطاع ضمه بر همزه است يا از ترس مخلوط شدن ضمه با آن مىباشد ؟ اين چيزى است كه در روايت صاحب كتاب « المبانى » روشن مىشود كه گفت : « او معتقد است كه واو به همزه شبيه شده و لذا الفى بعد از آن اضافه شده چون الف با همزه موافق است و\r\n\r\n\r\n","description":"","footnote":"\r\n( 1 ) صولى : ادب الكتاب ، ص 246 .\r\n( 2 ) ابن درستويه : الكتاب ، ص 44 .\r\n( 3 ) ص 160 .\r\n","page_name":" 316 ","page_number":316},
  {"content":"\r\n\r\nواو با مدى كه با همزه قطع مىشود مشابهت دارد . » روايت ابن درستويه از همه اين روايات واضحتر است ولى اين روايت اشاره دارد بر اينكه زيادت الف براى فرق گذارى ميان ضمه بلند ( واو مدّ ) و واو صامت كه از حروف هوايى نيست ، مىباشد ، و اينكه الف را براى اين كار انتخاب كردند بدان جهت است كه صداى مدّ در آنجا كه همزه شروع مىشود پايان مىيابد ، ولى مثالهايى كه سيبويه آورده ، مانند ( ظلموا و رموا ) اين مطلب را نفى مىكند كه افزايش الف جهت فرق گذارى ميان ضمه بلند و واو صامت است .\r\n\r\nج : آيا مىتوان توجيهى براى افزايش الف ذكر كرد ؟\r\nبه هر حال هيچ يك از تحليلهاى دانشمندان پيشين ، تفسير و توجيه قابل قبول و روشنى براى افزايش اين الف به دست نمىدهد ، بخصوص اينكه همه اين تحليلها مبتنى بر يك اساس غلط است ، زيرا كه آنها گمان كرده‌اند كه اصل در اين پديده ، افزايش الف بعد از واو جمع متصل به فعل است ، در حالى كه رسم عثمانى مثالهايى را به دست مىدهد كه دلالت دارد بر اينكه اين پديده شامل تمام واوهايى است كه در آخر كلمه واقع مىشوند . توجيه خليل نيز علاوه بر اينكه از يك طرف در فهم آن اختلاف شده و از طرفى داراى پيچيدگى است ، به نظر مىرسد مطابق آنچه از روايات دانشمندان ياد شده فهميده مىشود ، در تحليل اين زيادت كافى نيست ، با اينكه او در فهم طبيعت حركات تا اندازه‌اى راه درستى پيموده است ولى در بيان رابطه ميان آنها و همزه موفق نبوده است و ما نمىدانيم كه چگونه ضمه با همزه قطع مىشود ؟ ! و همراه باصولى مىگوييم كه اين كار جز در طبع خليل واقع نمىشود .\r\nولى بعيد نيست كه نظريه خليل بد فهميده شده باشد و يا به آن صورت كه اراده كرده بوده به دست ما نرسيده باشد و شرحها و تعليقه‌هايى كه بر آن افزوده‌اند ، آن را در ابهام برده باشد .\r\nبه نظر مىرسد كه دانشمندان رسم ، به تكرار آنچه كه علماى عربى در راز افزايش الف پس از واو گفته‌اند ، اكتفا كرده‌اند با اينكه آنها ابعاد گوناگون اين پديده را بيشتر از ديگران فهميده‌اند ، زيرا كه رسم الخط زمينه كار آنهاست . تنسى پس از صحبت از زيادت الف بعد از واوى كه لام الفعل است ، مانند :  ( إِنَّما أَدْعُوا رَبِّي )  جن 72 / 20 و « نبلوا اخباركم قتال »\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n47 / 31 مىگويد : « 1 » « بدان كه نحويها اين الف را اضافه نمىكنند ، و زيادت الف را به واو جمع اختصاص داده‌اند تا ميان آن و واو مفرد فرق باشد . » آنگاه مىگويد : « اين الف را دانشمند علم رسم اضافه مىكند و علت آن حمل بر واو جمع است ، زيرا كه اين واو هم مانند واو جمع در آخر كلمه و ساكن است ، و اصل اين است كه حركت نداشته باشد مگر عارضى حاصل شود . و اولى اين است كه گفته شود كه اين الف براى فصل اضافه شده و به وسيله آن فهميده مىشود كه كلمه تمام شده است و وقف بر آن ممكن است ، و اين به خاطر دورى جستن از اتصال ضميرى به آن مىباشد ، مانند :  ( أَدْعُوكُمْ )  .\r\nتنسى پيش از اين سخن نظريه علما را درباره افزايش الف بعد از واو خلاصه‌گيرى كرده و آنها را سه وجه قرار داده است :\r\nاوّل : دلالت بر جدايى كلمه از كلمه بعدى و بدينسان فهميده مىشود كه كلمه مستقل است و مىتوان بر آن وقف كرد .\r\nدوم : فرق گذاشتن ميان كلمه‌اى كه بعد از آن ضمير منفصلى مىآيد كه در اينجا الف اضافه مىشود مانند :  وَ إِذا ما غَضِبُوا هُمْ يَغْفِرُونَ  ( شورى 42 / 37 ) و كلمه‌اى كه بعد از آن ضمير متصل مىآيد كه در اينجا الف اضافه نمىشود ، مانند :  كالُوهُمْ  ( مطففين 83 / 3 ) .\r\nسوم : فرق گذارى ميان واو جمع و غير آن در عبارتهايى مانند ( نفر و خرج ) كه واو بعد از راء و قبل از خاء ممكن است واو جمع و فاعل نفر باشد و كلمه خرج عطف نشده باشد و ممكن است كه عطف شده باشد و فاعل كلمه نفر مقدر باشد . ميان اين دو وجه با الف فرق گذاشتند ، اگر الف باشد معلوم مىشود كه واو فاعل است و اگر الف نباشد معلوم مىشود كه فاعل نيست و در موارد ديگرى كه چنين اشتباهى رخ نمىدهد نيز الف را اضافه كردند و آن را نيز به مورد اشتباه حمل كردند .\r\nبه نظر مىرسد كه دانشمندان پيشين علم رسم نياز چندانى احساس نمىكردند كه براى هر كلمه‌اى كه بر خلاف قواعد متأخران است تحليل و توجيهى ارائه بدهند و كار مهم آنها ضبط صورتهاى هجايى كلمات در مصاحف عثمانى بود و بدين گونه آنها براى پژوهشگران در تاريخ كتابت عربى مواد فراوانى به جاى گذاشتند كه اين تاريخ از آنها\r\n\r\n\r\n","description":"","footnote":"\r\n( 1 ) الطراز فى شرح ضبط الخراز ، برگ 74 أ .\r\n","page_name":" 318 ","page_number":318},
  {"content":"\r\n\r\nتشكيل يافته است .\r\nدر پايان اين بحث مىگوييم : آيا ممكن است از گفته بعضى از علما كه گفته‌اند : اين الف جهت دلالت بر جدايى كلمه از كلمه بعدى است تا معلوم شود كه اين كلمه مستقل است و مىتوان بر آن وقف كرد يا اينكه اين الف جهت فرق گذارى ميان ( فعل ) و ( فعلوا ) يا واو جمع و واو نسق در مثل : ( نفر و خرج ) است كه نوشتن الف دلالت مىكند كه واو ضمير جمع است و به فعل متصل است و ننوشتن آن دلالت مىكند كه واو براى عطف است و از كلمه قبلى و بعدى جداست ، آيا از اين گفته‌ها مىتوان فهميد كه اين الف براى فاصله انداختن ميان كلمات در بعضى از حالتهاست ، آن هم به گونه‌اى كه در سابق گفتيم كه در خط مسند ميان كلمه‌اى با كلمه‌اى ديگر به وسيله يك خط عمودى كه به علامت الف در كتابت عربى شباهت دارد ، فاصله گذارى مىشود . آيا مطلب چنين است ؟ حقيقت اين است كه اين احتمال بعيد به نظر مىرسد و اين بحث اكنون مطلبى ندارد كه بر تبيين زيادت الف كمك كند آيا اين نشان دهنده يك پديده لغوى است كه در قديم بود و بعدها تلفظ از آن تهى شده ولى رسم الخط آن را حفظ كرده است ؟ يا اين الف براى فاصله گذارى ميان كلمات است ؟ يا براى فرق ميان دلالت علامت واو بر ضمّه بلند و واو صامت است يا براى فرق ميان كلمه‌اى است كه واو در آن ضمير جمع است با كلمه‌اى كه واو در آن از اصل كلمه است ؟\r\nشايد آينده بتواند وسايلى را كشف كند كه به ترجيح يكى از اين حالات كمك كند و يا تفسير و توجيه روشنى براى اين پديده به دست بدهد . ولى ما در اينجا به اين مطلب اشاره مىكنيم كه هر كوششى در اين باره شامل تمام واوهايى كه در آخر كلمه واقع شده است نباشد نمىتواند اين مشكل را به طور صحيحى حل كند و دچار همان خطايى مىشود كه علماى عربى شده‌اند و گمان كرده‌اند كه اين پديده تنها شامل افعالى مىباشد كه واو جمع به آخر آنها متصل شده است .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nمبحث چهارم علامت همزه در رسم عثمانى\r\nبررسى علامت همزه را به اين مبحث اختصاص دادم چون همزه از لحاظ صدا و كتابت ، قضايا و مشكلاتى دارد و بررسى علامت همزه در رسم عثمانى به معنى مطرح كردن مشكل اين حرف و چگونگى نشان دادن آن در كتابت از تمام جوانب آن مىباشد ، ولى در اينجا كه ما علامت همزه را در رسم عثمانى بررسى مىكنيم آسان نيست و حتى ضرورتى ندارد اينكه ما به تفصيل درباره طريقه پيدايش اين حرف و ويژگيهاى صوتى آن و نقشى كه در بناى كلمه عربى دارد و موضع قبايل عربى درباره آن ، كه آن را تلفظ مىكنند يا نمىكنند و نيز مشكلات صوتى و حرفى كه از اين ناحيه به وجود آمده ، بحث كنيم ، زيرا مصادر عربى قديم و جديد تفصيل اين مطالب را دارند و لذا ما تنها به مطالبى اكتفا مىكنيم كه در حل مشكل همزه در رسم عثمانى و به طور كلى در كتابت عربى ، كمك مىكند .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nاولا : روش نگارش همزه در كتابت عربى\r\nدر لغات سامى به طور كلى حرفى است كه به نام ( الف ) شناخته مىشود . و آن نخستين حرف از حروف ابجدى سامى است و در نگارشهاى اين لغات با علامت معين نوشته مىشود . « 1 » اين حرف در عربى به نام ( همزه ) شناخته شده ولى در عين حال نام قديمى آن كه در عربى به فتحه بلند گفته مىشود ، نيز گاهى در همزه استعمال مىگردد . « 2 »\r\nاز آنجا كه صداى همزه در ميان صداهاى لغوى ، از لحاظ روش پيدايش يك صداى خاصى است و از تطابق دو پردهء صوتى همراه با فشار هوا در پشت آنها و باز شدن ناگهانى آن دو حاصل مىشود ، لذا بيشتر مواقع در كلام حذف مىشود « 3 » و همزه صداى ثقيلى است و آن صدايى در سينه است كه با فشار و زحمت خارج مىشود و دورترين حرف از لحاظ مخرج مىباشد و به همين جهت اداى آن براى عربها سنگين است چون اداى آن مانند تهوع است ، « 4 » اين است كه همزه در تلفظ تسهيل مىشود چون تلفظ آن زحمت دارد . « 5 »\r\nوقتى همزه ساقط مىشود ، يك حركت بلند جانشين آن مىگردد . اين حركت از به هم رسيدن دو حركتى كه در دو طرف همزه بودند و يا از طول دادن حركت قبلى پديد مىآيد و اين در حالتى است كه همزه ساكن باشد . مثلا اگر طبق لهجه كسى كه همزه را با تخفيف مىخواند ، اگر در كلمه ( رأس ) همزه ساقط شود ، در تلفظ فتحه بلندى جايگزين آن خواهد شد كه از طول دادن فتحه قبلى به وجود آمده است به صورتى كه كتابت صوتى آن را نشان مىدهد (  - - › raas - - › ras ? s ra  ) ولى هجاى كلمه پس از سقوط همزه تغيير نمىيابد ، زيرا كه كتابت ، كمتر تابع تغييرات در صداها مىشود ، تغييرى كه طبعا در دورهء پيش از رسم عثمانى اتفاق افتاده و ميان مردم در نسلهاى بعدى چنين جا افتاده كه الف\r\n\r\n\r\n","description":"","footnote":"\r\n( 1 ) جان كانتينو ، ص 121 .\r\n( 2 ) بنگريد به : ابن جنى : سر صناعة الاعراب ، ج 1 ، ص 46 و ابو الحجاج بلوى ، ج 1 ، ص 315 .\r\n( 3 ) بنگريد به : ابن الجزرى : النشر ، ج 1 ، ص 428 و جان كانتينو ، ص 121 و ضمنا برجشتراسر ( ص 25 ) به قديمىترين صورت اسقاط همزه كه به زبان سامى مادر بر مىگردد ، اشاره كرده است .\r\n( 4 ) سيبويه ، ج 2 ، ص 167 و بنگريد به : ابن يعيش ، ج 9 ، ص 107 ، 116 و ج 10 ، ص 134 .\r\n( 5 ) ابن درستويه ، ص 8 .\r\n","page_name":" 321 ","page_number":321},
  {"content":"\r\n\r\nعلامت فتحه بلند است در عين حال كه در اصل علامت همزه است . « 1 » و بدين‌گونه كار دوگانه‌اى در دلالت علامت الف « ا » صورت گرفته كه در اصل بر همزه دلالت مىكند و پس از پيدايش تحول به فتحه بلند هم دلالت مىكند ، و نظير اين تحول براى هر كدام از علامتهاى واو و ياى صامت هم اتفاق افتاده و اين دو علامت در دوره‌هاى پيشين در تاريخ نگارشهاى سامى براى نشان دادن كسره و ضمه بلند به كار رفته‌اند همان گونه كه پيشتر اشاره كرديم .\r\nبه نظر مىرسد سقوطى كه بر همزه عارض شده اثر خود را در روش رسم آن به جاى گذاشته است ، و لذا همزه وقتى آشكار شود ، به صورت الف نوشته مىشود هر جور كه باشد و هر حركتى كه داشته باشد ولى اگر در تلفظ ساقط شود جانشين آن به صورت الف يا واو و يا ياء نوشته خواهد شد و اين بر حسب حركات سابق و لا حق آن است و بنابراين ممكن است دو روش را در نشان دادن همزه در كتابت عربى به روشنى دريابيم :\r\n\r\nروش اوّل\r\nرسم همزه با يك علامت و آن همان علامت الف « ا » است هر كجا كه واقع شود و هر حركتى كه داشته باشد و اين روش مربوط به كتابت بر لهجه كسانى است كه همزه را آشكار مىكنند كه در اين صورت رسم آن مطابق با اصلى است كه در نشان دادن هر حرفى از حروف لغت با يك علامت وجود دارد و اصل علامت همزه همان الف مىباشد و اين مانند بقيه حروف است . اين مطلب همان است كه ابن جنّى به آن اشاره كرده و مىگويد : « 2 » « اگر آشكار شدن همزه اراده شود لازم است كه در هر حالتى به صورت الف نوشته شود .\r\nدليل بر صحت اين مطلب اين است كه اگر الف در محلى واقع شود كه تخفيف آن ممكن نگردد و چاره‌اى جز آشكار شدن آن نباشد ، در چنين حالتى فقط به صورت الف مىتوان نوشت ، خواه مفتوح يا مضموم و يا مكسور باشد و اين در صورتى حاصل مىشود كه در آغاز كلمه قرار گيرد ، مانند أخذ و أخذ و إبراهيم . پس چون در جايى واقع شود كه بايد\r\n\r\n\r\n","description":"","footnote":"\r\n( 1 ) بنگريد به : دكتر رمضان عبد التواب ، ص 355 و دكتر كمال محمد بشر : دراسات فى علم اللغة ، قسمت اوّل ، ص 59\r\n( 2 ) سر صناعة الاعراب ، ج 1 ، ص 47 - 46 .\r\n","page_name":" 322 ","page_number":322},
  {"content":"\r\n\r\nآشكار شود حتما به صورت الف نوشته مىشود ، و لذا در بعضى از مصاحف ( يستهزأون ) با الفى پس از واو نوشته شده و نيز « و ان من شيأ الّا يسبّح بحمده » ( اسراء 17 / 44 ) با الفى پس از ياء نوشته شده و اين به جهت تأكيد در آشكار شدن الف است » .\r\nاين از يك سو ، و از سوى ديگر فرّاء ( متوفى 207 ه ) دست ما را بر يك پديده عمومى مىگذارد كه در نشان دادن همزه بر اين معنا تأكيد دارد . او در چندين مورد روايت مىكند كه در مصحف عبد اللّه بن مسعود ، همزه در همه جا به صورت الف نوشته شده است . او كه از اثبات الف در كلمه ( لؤلؤا ) در سوره حج ( 22 / 23 ) صحبت مىكند ، مىگويد : « 1 » اين كلمه را در مصاحف عبد اللّه بخصوص كلمه‌اى كه در سوره حج است ، به صورت ( لؤلأ ) ديدم ، و البته نبايد چنين بخوانى ، « 2 » زيرا كه در مصاحف او همزه همه جا با الف نوشته شده است ، خواه ما قبل آن مكسور يا مفتوح يا غير آن باشد . » او در جاى ديگر كه باز راجع به همزه در مصاحف عبد اللّه صحبت مىكند ، مىگويد : « 3 » « همزه در كتاب ابن مسعود در همه جا با الف نوشته مىشود . » به نظر مىرسد كه رسم هميشگى همزه به صورت الف كه فرّاء نقل مىكند ، براى نشان دادن قرائت كسى بوده كه همزه را اثبات مىكند و شايد در محيط كوفه در آن زمان روش قبايل منتشر شده در شرق جزيرة العرب حاكم بوده و آنها هميشه همزه را اثبات مىكردند ، و يا اين روش مربوط به كيفيت نگارش قديمى همزه اين منطقه بوده است .\r\nاز چيزهايى كه بر اين مطلب كه روش مزبور در بعضى از محيطها روش عام بود ، و تنها به مصحف ابن مسعود منحصر نبوده است تأكيد دارد ، سخن فراء است كه مىگويد : « 4 » « همزه بيشتر مطابق با ما قبل خود نوشته مىشود ، پس اگر مفتوح باشد با الف و اگر مضموم باشد با واو و اگر مكسور باشد با ياء نوشته مىشود . و گاهى عربها آن را در همه حالات با الف مىنويسند چون اصل آن الف است . آنها مىگويند : همزه را مىبينيم كه وقتى در اوّل كلمه\r\n\r\n\r\n","description":"","footnote":"\r\n( 1 ) معانى القرآن ، ج 2 ، ص 220 .\r\n( 2 ) يعنى در تلفظ هجاى اين حروف را در نظر نگير و چنين مخوان : ( لولا ) با الف بدون همزه ( بنگريد به همان مصدر و همان صحفه پاورقى ) و گويا قاعده‌اى كه از وصف فراء در رسم همزه به دست مىآيد اين است كه اين كلمه چنين نوشته شود : ( لألأ )\r\n( 3 ) معانى القرآن ، ج 3 ، ص 136 .\r\n( 4 ) معانى القرآن ، ج 2 ، ص 134 .\r\n","page_name":" 323 ","page_number":323},
  {"content":"\r\n\r\nواقع مىشود ، هم در حال فتحه و هم در حال كسره و هم در حال ضمه ، به صورت الف نوشته مىشود ، مانند : امروا و آمرت و قد جئت شيئا امرا ) و براى همين است چنين روشى را اتخاذ كرده‌اند . مىگويد : در مصحف عبد اللّه ، كلمه ( شيئا ) را هم در حال رفع و هم در حال جرّ با الف ديدم و ديدم كه ( يستهزؤن ) به صورت ( يستهزأون ) نوشته شده بود و قاعده همين است ولى در بيشتر كتابها به صورت اوّل مىنويسند » .\r\n\r\nروش دوم\r\nروش ديگر براى نشان دادن همزه در كتابت عربى ، نوشتن آن به صورت تخفيف است كه به لهجه كسانى كه همزه را نمىخوانند مربوط مىشود . اساسا عربها درباره همزه دو روش دارند : بعضى از آنها همزه را مىخوانند ( كه به آن تحقيق گفته مىشود ) و بعضيها همزه را نمىخوانند ( كه به آن تسهيل گفته مىشود ) . همزه در حال تسهيل به حرف ديگرى تبديل نمىشود و چيزى از ويژگيهاى آن باقى نمىماند بلكه به كلى ساقط مىشود ، زيرا كه همزه يا همزه كامل است و با تطببيق دو وتر صوتى و نگهدارى هوا و رها كردن دفعى آن و سپس باز شدن دو وتر حاصل مىشود ، كه هوا به صورت ناگهانى و با صداى انفجارى خارج مىشود ، به اين صدا همزه گفته مىشود ، و يا اينكه چنين وضعى پيش نمىآيد ، يعنى دو وتر به هم تطبيق نمىكنند بلكه هوا از آنها عبور مىكند بى آنكه حالت همزه به وجود بيايد كه در اين حالت به جاى همزه يكى از حركتهاى بلند يا صدايى از حروف لين را خواهيم داشت ، و گاهى صداى خفيف غير واضحى شنيده مىشود و آن همان صدايى است كه دانشمندان علوم عربى آن را « همزه بين بين » ناميده‌اند ، و گاهى همزه ساقط مىشود بى آنكه چيزى جانشين آن شود .\r\nتعريف طبيعت صدايى كه جانشين همزه در حال سقوط آن طبق لهجه اهل تخفيف مىشود ، مربوط به نوع حركتى است كه در حرف قبل از همزه و يا در خود همزه وجود دارد و از ملاقات حركت همزه با حركت حرف قبلى گاهى حركت بلند و يا حرف لين حاصل مىشود و يا به حركت ما قبل طول داده مىشود كه باز حركت بلندى حاصل\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمىگردد . « 1 » در تمام اين حالات آنچه تلفظ شده است خود همزه نيست بلكه آن يك صداى ديگرى مانند حركت و يا صداى حرف لين مىباشد . و از همين روست كه وقتى كاتب همزه را طبق لهجه اهل تسهيل مىنويسد ، طبيعى است كه آن را با علامتهاى حركات بلند و يا حروف لين بنويسد چون در اين لهجه همزه خوانده نمىشود تا نوشتن آن به صورت الف الزامى باشد ، بلكه فتحه بلندى در مثالهاى : ( يامرون ، الباسا ، الراس ) و كسره بلندى در مثالهاى ( الذيب ، جيتم ، نبينا ) و ضمه بلندى در مثالهاى : ( يومن ، يوذى ، سولك ) حاصل مىشود ، و يا اينكه به صورت حرف لين واو و يا ياء تلفظ مىشود مانند : ( جزاوهم ، عطاونا ، شعاير ، ملائكة ) و گاهى هم اصلا چيزى نوشته نمىشود چون همزه ساقط شده و چيزى در تلفظ جايگزين آن نشده است ، مانند : ( سل ، يسل ، الخاطون ، المستهزون ، الافدة ) « 2 » .\r\nبر اين اساس به زودى روش كتابت همزه در رسم عثمانى را بررسى خواهيم كرد ، يعنى بر ماست كه روشن كنيم كه نويسندگان مصاحف عثمانى در نشان دادن همزه كدام يك از دو روش را انتخاب كرده‌اند ؟ آيا آنها همزه را مطابق با قرائت كسانى كه آن را مىخوانند ، رسم كرده‌اند و آن را به صورت الف نوشته‌اند و يا با قرائت اهل تخفيف همراهى كرده‌اند و حركت بلند و يا حرف لين را به عنوان جايگزين آن در حال سقوط نوشته‌اند ؟\r\nپاسخ قطعى اين پرسش و تعيين جواب بر آن ، براى شناخت عادات و ويژگيهاى لهجه اهل حجاز بستگى دارد و اينكه آيا آنها همزه را مىخواندند و يا تسهيل مىكردند ؟\r\n\r\n\r\n","description":"","footnote":"\r\n( 1 ) درباره وجوه تخفيف همزه در وسط و يا آخر كلمه بنگريد به : سيبويه ، ج 2 ، ص 163 به بعد و مبرد ، ج 1 ، ص 155 به بعد و مكى بن ابى طالب : الكشف ، ج 1 ، ص 102 به بعد و ابن يعيش : شرح المفصل ، ج 9 ، ص 107 به بعد و به طور كلى درباره تخفيف همزه و احكام آن در اين حالت ، به همين مصادر اعتماد خواهيم كرد .\r\n( 2 ) دكتر عبد العزيز دالى در ص 179 ، 191 اشاره مىكند كه برگهاى برده عربى ( بافته‌هاى عربى قديمى ) به كلى از همزه خالى است و آن در رسم كتابت آشكار نمىشود و شايد منظور اين است كه همزه در غير اوّل كلمه به صورت واو و ياء و الف نوشته مىشود بدون آنكه سر حرف عين روى آن گذاشته شود و مىدانيم كه به كار بردن سر حرف عين براى اشاره به همزه از تاريخ بسيارى از بافتنىهاى قديمى عربى ، متاخر است . دكتر دالى در ص 228 اين پديده را چنين توجيه مىكند كه قبايل عربى كه در ايام فتح و بعد از آن به مصر رفتند ، بيشتر حجازيها بودند و اينها همواره همزه را تخفيف مىدادند و بدين گونه بافتنىهاى قديمى عربى در مصر نمونه‌اى از رسم همزه با روش سوم را به ما ارائه مىدهد همان‌گونه كه مصحف ابن مسعود نمونه‌اى از رسم همزه با روش اوّل را ارائه مىداد .\r\n","page_name":" 325 ","page_number":325},
  {"content":"\r\n\r\nهمچنين بايد روشهاى قاريان را در تلفظ همزه بدانيم و به كمك آن به رسم عثمانى نظر كنيم و روايات پيشوايان فن از دانشمندان پيشين را در اين زمينه مورد توجه قرار بدهيم .\r\nدر مورد موضع قبايل عربى راجع به همزه ، روايات دانشمندان عربى تقريبا اجماع دارد بر اينكه خواندن و تحقيق همزه از ويژگيهاى لغت بنى تميم و قيس و اسد و قبايل مجاور آنها بوده است ، يعنى اينكه تحقيق همزه خصوصيتى از خصوصيات قبايل بدور بوده كه شامل قبايل وسط جزيره و شرق آن مىشود ولى تسهيل همزه يعنى ترك آن در غير اوّل كلمه از خصوصيات لهجه قريش و اهل حجاز بوده است « 1 » .\r\nدرباره موضع قاريان راجع به همزه ابن الجزرى گفته است : « 2 » « از آنجا كه همزه سنگين‌ترين حروف از لحاظ تلفظ و دورترين آنها از لحاظ مخرج است ، عربها در آن انواع تخفيف را داده‌اند ، مانند : نقل و بدل و بين بين و ادغام و جز آنها ، و قريش و اهل حجاز بيشتر آن را تخفيف مىدادند و بيشتر موارد تخفيف از طريق آنهاست ، مانند ابن كثير به روايت ابن فليح و مانند نافع به روايت ورش و غير او و مانند ابو جعفر در روايات متعدد از او ، و بخصوص روايت عمرى از طريق اصحاب او كه اصلا همزهء وصل را نمىخواند « 3 » و مانند ابن محيصن قارى اهل مكه با ابن كثير و بعد از او و مانند ابو عمرو بن العلاء كه ريشه قرائت او از اهل حجاز است و نيز عاصم به روايت اعشى از ابوبكر از اين جهت كه روايت او به ابن مسعود بر مىگردد » .\r\nابن مجاهد روايت مىكند كه عيسى بن مينا قالون گفت : اهل مدينه همزه را تلفظ نمىكردند تا اينكه ابن جندب ( متوفى 110 يا 130 ه ) آن را تلفظ نمود و آنها ( مستهزون و استهزى ) را با همزه خواندند . « 4 » روايت قالون را سخن خلف ( متوفى 229 ه ) كه ابوبكر\r\n\r\n\r\n","description":"","footnote":"\r\n( 1 ) درباره اين مقوله بنگريد به : سيبويه ، ج 2 ، ص 163 ، 167 ، 277 ، 286 و ازهرى ج 15 ، ص 691 و ابن منظور ، ج 1 ، ص 14 و نيز ازهرى ، ج 15 ، ص 215 و ابن جنّى : الخصائص ، ج 1 ، ص 383 و زمخشرى : اساس البلاغه ، ج 2 ، ص 36 و دكتر ابراهيم انيس : فى اللهجات العربيه ص 78 و بعد الوهاب حموده ، ص 36 و عبد الصبور شاهين : القراءات القرآنية ، ص 30 و دكتر عبده الراجحى ، ص 106 - 105 و بلاشير ، ص 82 و برجشتراسر ، ص 29 .\r\n( 2 ) النشر ، ج 1 ، ص 428 .\r\n( 3 ) بنگريد به : كرمانى ( ابو عبد اللّه محمد بن ابى نصر ) : شواذ القراءة ( خطى ) كتابخانه الازهر ، شماره 244 قراءات ، ص 12 .\r\n( 4 ) السبعه ، ص 60 و ابن الجزرى : غاية النهاية ، ج 2 ، ص 292 .\r\n","page_name":" 326 ","page_number":326},
  {"content":"\r\n\r\nانبارى نقل كرده ، تأييد مىكند : « قريش همزه را نمىخواند و همزه از لغت آنها نبود و قاريان طبق لغت غير قريش از قبايل عرب همزه را خواندند » « 1 » .\r\nاگر به روش اهل حجاز در تخفيف همزه و اينكه اصل قرائت حجازيها به طور عموم و اهل مدينه به طور خصوص ترك همزه بود ، خود رسم عثمانى را اضافه كنيم خواهيم ديد كه همزه در غير اوّل كلمه به صورت واو و ياء و الف نوشته مىشده و همه اينها به روشنى دلالت مىكند كه نشان دادن و نوشتن همزه در مصاحف عثمانى مطابق با روش دوم از دو روشى كه ذكر كرديم ، بوده است و آن رسم همزه به صورت تخفيف است « 2 » و در همين جا تذكر مىدهيم كه عوامل ديگرى هم وجود دارد كه در هجاى كلمات مهموز اثر گذاشته‌اند و اندكى بعد به ذكر آنها خواهيم پرداخت .\r\nبه اين حقيقت كه رسم همزه در مصاحف عثمانى مطابق با تسهيل همزه بوده است ، ابو عمرو دانى هم اشاره كرده ولى او در مطلق بودن اين معنا ترديد داشته و به جريان رسم عثمانى هم بر تحقيق و هم بر تسهيل معتقد بوده ، او مىگويد : « 3 » « همزه مطابق با دو روش تحقيق و تسهيل تصور مىشود و بستگى به شيوع و استعمال آن دارد ، جز اينكه بيشتر موارد در رسم عثمانى مطابق با تخفيف است و سبب آن اين بود كه كسانى كه نسخه بردارى مصاحف را در زمان عثمان مباشرت كردند از قريش بودند و لهجه آنها تخفيف بود و در هر جا كه اختلافى ميان قريش و انصار پيش مىآمد مطابق با لغت قريش نوشته مىشد همان‌گونه كه در خبر مذكور در كتاب « المرسوم » آمده است « 4 » و براى همين است كه همزه در بيشتر موارد مطابق با تسهيل نوشته شده است ، زيرا كه تسهيل در طبع آنها جا گرفته بود و در زبانهاى آنها جارى بود . » بعضى از دانشمندان نيز اشاره كرده‌اند كه نشان\r\n\r\n\r\n","description":"","footnote":"\r\n( 1 ) ايضاح الوقف و الابتداء ، ج 1 ، ص 392 .\r\n( 2 ) از چيزهايى كه به اين معنا دلالت مىكند پى در پى بودن فواصل آيات قرآنى است كه با كلمات غير مهموز است و كلمه مهموزى هم در لابلاى آنها آمده مانند : ( الحاقه 69 / 7 - 11 ) ( خاوية ، باقية ، بالخاطية ، رابية ، جارية ) و در همين سوره ( 39 - 37 ) مىبينيم : ( الخاطون ، تبصرون ) و عين همين پديده را در سورهء مريم مىبينيم ( 19 / 72 - 74 ) ( جثيا ، نديا ، ريا ) آمدن كلمات :\r\n( الخاطون و الخاطيه و ريا ) با كلمات غير مهموز دلالت دارد كه آنها بدون همزه نوشته شده‌اند تا فواصل آيات با يك صداى خاص باشند .\r\n( 3 ) المحكم ، ص 151 .\r\n( 4 ) منظورش كتاب المقنع مىباشد و خبر ياد شده اختلاف آنها در كلمه تابوت است ( بنگريد به : المقنع ، ص 5 ) .\r\n","page_name":" 327 ","page_number":327},
  {"content":"\r\n\r\nدادن همزه در رسم عثمانى مطابق با تسهيل بوده ولى اين سخنان از يك توجه گذرا به مسأله تجاوز نمىكند و آنها براى فهم پديده رسم همزه در مصحف به طور اساسى اقدام نكرده‌اند . « 1 »\r\nبراى اينكه حقيقت صدايى را كه جايگزين همزه در حال سقوط آن مىشود بيان كنيم ، فرض مىكنيم كه حرف ديگرى غير از همزه به خاطر عوامل خاصى ساقط شده است ، همان‌گونه كه همزه در زبان بعضى از عربها ساقط مىشود در چنين فرضى خواهيم ديد آنچه بعد از سقوط اين حرف مىماند همان است كه بعد از سقوط همزه مىماند ؛ مثلا اگر سقوط همزه در ( سأل ) را با سقوط صاد در ( نصر ) مقايسه كنيم خواهيم ديد كه اين دو در حالت بعد از سقوط شبيه هم هستند و مىگويى : ( سال  Saala  و نار  naara  ) همچنين سقوط همزه از ( لؤم ) با سقوط راء از ( كرم ) فرقى ندارد . مىگوييم : ( كوم  Kawuma  ) همان‌گونه كه مىگوييم : ( لوم  lawuma  ) و سقوط همزه از ( رأس و بئر و بؤس ) با سقوط آن از حروف مقابل آنها در ( كتب و نسر و قفل ) فرقى ندارد و مىگوييم : ( راس و بير و بوس ) همان‌گونه كه مىگوييم : ( كاب ، نير ، قول ) و مثالهاى ديگر . با اينكه مثالهاى سابق ربط به واقعيت لغت ندارند ولى در عين حال حقيقتى را كه در حالت تخفيف همزه حاصل مىشود به ما نشان مىدهد . و بايد مسأله را خوب بفهميم كه بالاخره سقوط يك حرف مطرح است ، هر حرفى كه باشد و پس از سقوط حرف ، كلمه با طول دادن به حركت شكل مىگيرد و يك حركت بلند به وجود مىآيد و يا در جاى همزه يك حرف لين قرار مىگيرد و يا دو حركت كوتاه كه در دو طرف همزه بودند به هم مىرسند و يك حركت بلند را تشكيل مىدهند و گاهى هم كلمه هيچ‌گونه تغييرى جز سقوط همزه پيدا نمىكند .\r\nبر اساس چنين دركى از حقيقت همزه و با در نظر گرفتن تحقيق و يا تخفيف همزه و طبيعت حرفى كه جايگزين آن مىشود ، به زودى روشى را كه كاتبان در نشان دادن همزه در رسم عثمانى پيش گرفتند ، بررسى خواهيم كرد ، روشى كه در گذشته نيز به آن اشاره كرديم و گفتيم كه آنها همزه را بر اساس روش تسهيل رسم كرده‌اند .\r\n\r\n\r\n","description":"","footnote":"\r\n( 1 ) بنگريد به : سيوطى : همع الهوامع ، ج 2 ، ص 233 و نصر الهورينى ، ص 26 ، 65 و احمد الاسكندرى : تيسير الهجاء العربى ( مقاله‌اى در مجله مجمع اللغة العربيه ) قاهره 1935 ، ج 1 ، ص 373 و يوهان فك ، ص 4 .\r\n","page_name":" 328 ","page_number":328},
  {"content":"\r\n\r\n\r\nدوم : قاعده عمومى در نشان دادن همزه در رسم عثمانى\r\nوقتى چگونگى نشان دادن همزه در رسم عثمانى را بر اساس اين مطلب كه كاتبان در رسم آن مطابق قرائت اهل حجاز در تخفيف همزه عمل كرده‌اند ، بررسى مىكنيم و مىبينيم كه اهل تخفيف ، همزه‌اى را كه در اوّل كلمه واقع مىشود اثبات مىكنند ولى همزه‌اى را كه در وسط يا آخر كلمه است اثبات نمىكنند ، اين بررسى ما را بر آن وا مىدارد كه موضوع را از دو جنبه مورد توجه قرار بدهيم : اوّل اينكه همزه در رسم عثمانى تنها در اوّل كلمه اثبات شده است . دوم اينكه غير از اين موارد در جاهايى كه همزه در تلفظ لهجه تحقيق خوانده مىشود و در تلفظ اهل تخفيف خوانده نمىشود ، در واقع همزه نيست بلكه حركت بلند و يا حرف لين است كه جانشين همزه شده است . براى رسيدن به فهم درست خصوصيات رسم عثمانى ، بايد همزه را از خلال همين حقيقت مورد توجه قرار داد و اينكه همزه در رسم عثمانى فقط در اوّل كلمات آمده و در موارد ديگر چه در تلفظ و چه در رسم همزه‌اى وجود ندارد بلكه آنها حركات بلند و يا حروف لين هستند .\r\nو بايد در همين جا به اين موضوع اشاره كنيم كه بررسى درست رسم عثمانى چه درباره همزه و چه درباره پديده‌هاى ديگر ، وقتى امكان پذير است كه رسم عثمانى را خالى از علامتهاى تشخيص حروف و علامتهاى حركات و مانند آنها در نظر بگيريم ، علامتهايى مانند سر حرف عين كه در دوره‌هاى بعدى براى نشان دادن همزه به كار رفته يا سر حرف شين يا سر حرف صاد و علامتهاى وقف ، چون اين علامتها همگى در دوره‌هاى بعدى به رسم عثمانى اضافه شده تا كتابت عربى كاملتر گردد و كتابت عربى در آن مرحله به كلى از علامتها خالى بوده است . اين مطلب را روايات دانشمندان پيشين و اكتشافاتى كه مربوط به سنگ نوشته‌هاى قبل از اسلام و يا قرن اوّل اسلامى مىشود ، ثابت مىكند .\r\n\r\n1 . رسم همزه در اوّل كلمه\r\nبنابر آنچه گذشت ، نخست رسم همزه‌اى را مورد بحث قرار مىدهيم كه فقط در اوّل كلمه اثبات مىشود ، سپس علامتى را كه مطابق با لهجه اهل تخفيف جايگزين همزه در وسط يا آخر كلمه مىشود ، مورد بحث قرار مىدهيم بر اين اساس كه آن ، ديگر همزه نيست بلكه حركت بلند يا واو و ياء است و چه بسا كه اين بحثها دربارهء علامت همزه با\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nموضع دانشمندان رسم و علوم عربى اندكى مخالفت داشته باشد ، زيرا كه آنها مىگويند وقتى در وسط يا آخر كلمه باشد ، مطابق با حركت خود و يا حركت ما قبل خود نوشته مىشود ، يا گفته مىشود كه همزه ساكن سه مركب دارد : « 1 » الف و واو و يا ، و حقيقت اين است كه آنچه در رسم عثمانى در غير اوّل كلمه آمده است ، همزه را به صورت واو و ياء بنويسند . آنها واو و ياء و چيزى نزديك به آنها را مىنوشتند و قصد آنها غير از اين بود كه اين علامتها نشان دهنده حرفى باشند كه علامت آنها در كتابت عربى معروف است و اگر مىخواستند همزه را بنويسند ، آن را به صورت الف مىنوشتند كه علامت اصلى همزه است .\r\nعلامت اصلى همزه همان الف « ا » است و همزه وقتى كه محقق شود ، هر كجا باشد و به هر حركتى باشد ، به صورت الف رسم مىگردد ، همان‌گونه كه فراء از مصاحف عبد اللّه بن مسعود نقل كرده و عقيده بعضى از عربها هم همين است . و از آنجا كه اهل تخفيف همزه را در اوّل كلمه اثبات مىكنند لذا كتابت آن مطابق با اصل بوده يعنى آن را به صورت الف مىنويسند و در مصحف عثمانى هر كجا كه همزه در ابتداى كلمه واقع شود هر حركتى از فتحه و ضمه و كسره هم داشته باشد ، به صورت الف نوشته مىشود و نه غير آن ، « 2 » مانند :\r\n( أمر ، أخذ ، أحمد ، أيوب ، ابراهيم ، اسماعيل ، اسحاق ، الّا ، امّا ، اذ ، اذا ، انزل ، املى ، اولئك ، اوحى ) و مانند آنها كه بسيار است ، همچنين همزه همين حكم را دارد هنگامى كه حرف زايدى بر آن اضافه شود ، مانند : ( سأصرف ، فبأى ، أفأنت ، بأنه ، كأنه ، كأين ، بايمان ، لإيلاف ، لبإمام ، فلأمه ، سانزل ، لأقطعنّ ) و مانند آنها .\r\nاين يك اصل عمومى و قاعده جارى است كه در رسم عثمانى در كتابت همزه در اوّل كلمه هر حركتى داشته باشد به آن عمل شده است ، ولى خواهيم ديد كه در اينجا عوامل ديگرى است كه باعث شده كه بعضى از كلمات در رسم عثمانى به صورت دوگانه نوشته شده ، مانند : ( أولئك ، سأوريكم ) و اين بدان جهت است كه گاهى كلام متصل ، همزه اوّل\r\n\r\n\r\n","description":"","footnote":"\r\n( 1 ) بنگريد به : الهجاء از يك نويسنده ناشناخته ، لوح 9 .\r\n( 2 ) بنگريد به : دانى : المقنع ، ص 60 .\r\n","page_name":" 330 ","page_number":330},
  {"content":"\r\n\r\nكلمه را در حكم همزه متوسط در حال تخفيف قرار مىدهد و كاتب از همين پديده‌هاى عارضى پيروى مىكند ، و گاهى هم بر اصل رسم كلمه مطابق با قاعده ابتدا و وقف ، محافظت مىكند و حروف زايده‌اى كه بر كلمه داخل مىشود نيز همين نقش را دارد كه به زودى آن را توضيح خواهيم داد .\r\n\r\n2 . نشان دادن علامتى كه جايگزين همزه وسطى در حالت تسهيل است\r\nدر بعضى از حالات تخفيف همزه ، ياء و واو ضعيفى حاصل مىشود بخصوص در حال تخفيف متعادل همزه ، ولى كاتبان را مىبينيم كه دو علامت واو ، ياى خالص را براى نشان دادن همين دو حرف در حالت بين بين ، استعمال مىكنند ، مانند استعمال نون خالص جهت نشان دادن نون اخفا شده در مثالهاى ( إن ثاب ، إن ظهر ، إن شاء ، إن قال ) در حالى كه ميان اين دو اختلاف صوتى وجود دارد ولى كاتبان چنين احساس كرده‌اند كه آنها شاخه‌هاى فرعى يك خانواده هستند و لذا هر دو را با يك علامت نوشته‌اند و به نظر مىرسد كه اينجا هم مطلب به همين‌گونه است و همزه مكسوره بعد از يك حرف مفتوح در حالت تخفيف تبديل به يايى مىشود كه كسره آن ربوده شده است همان‌گونه كه علم الدين سخاوى گفته است « 1 » و يا به طرف كشيده مىشود همان‌گونه كه مبرد گفته است و در كتابت با علامت ياء نوشته مىشود هر چند كه در حقيقت ياى خالص نيست ولى نزديك به آن است و چيزى كه به چيزى نزديك باشد گاهى حكم آن را پيدا مىكند هر چند كه عين آن نيست . و چنين است كه همزه در حال تخفيف حكم ياى خالص را مىيابد و به صورت ياء نوشته مىشود . « 2 »\r\nابن الجزرى اين حقيقت را در رسم همزهء تخفيف داده شده يعنى در رسم علامتى كه جايگزين همزه در حال تخفيف باشد ، شبيه يك قاعده عمومى كرده و مىگويد : « 3 » « اگر همزه در حال تخفيف ، الف و يا مانند الف باشد ، به صورت الف نوشته مىشود و اگر ياء و يا مانند ياء باشد به صورت ياء نوشته مىشود و اگر واو و يا مانند واو باشد به صورت واو\r\n\r\n\r\n","description":"","footnote":"\r\n( 1 ) المقتضب ، ج 1 ، ص 155 .\r\n( 2 ) بنگريد به : دانى : المحكم ، ص 105 - 104 .\r\n( 3 ) النشر ، ج 1 ، ص 446 و بنگرى به : ما رغنى ، ص 210 .\r\n","page_name":" 331 ","page_number":331},
  {"content":"\r\n\r\nنوشته مىشود و اگر به سبب نقل و يا ادغام و يا غير آن حذف گردد كه حذف شده است مگر اينكه در اوّل كلمه باشد كه در اين صورت هميشه به صورت الف نوشته مىشود . » در اين صورت انتظار بر اين است كه جانشين همزه كه واو و ياى ضعيف هستند و حالت بين بين دارند و با واو و ياء نوشته شوند و اين اساس قاعده در رسم عثمانى است .\r\n\r\nنوشتن علامت جايگزين همزه وسطى به صورت ياء\r\nالف : همزه تخفيف داده شده ( بين بين ) در حالتهاى زير به صورت ياء رسم مىشود :\r\n1 . فتحه + همزه + كسره .\r\nدر اين حالت همزه به صورت ياى ضعيف ( بين بين ) ادا مىشود و به شكل ياء نوشته مىشود . مثالها : ( لئن - ليطمئنّ - تطمئنّ - مطمئنّة - مطمئنّين - حينئذ - يومئذ - يئس - يئسوا - يئسن ) و مانند آنها .\r\n2 . كسره + همزه + كسره .\r\nدر اين حالت نيز به صورت ياى ضعيف ادا مىشود و به شكل ياء نوشته مىشود .\r\nمثالها : ( بارئكم - يومئذ ) و مانند آنها .\r\nدر حالتى كه كسره بعد از همزه يك كسره بلند باشد ، مانند : ( الصبئين - خسئين - المستهزءين - الخاطئين - متكئين ) تخفيف همزه به پيدايش ياى ضعيفى منجر مىگردد و يا همزه همراه با كسرهء قبلى ساقط مىشود و كسره بلند بعد از همزه به حرف صامت پيش از همزه متصل مىشود . ابو جعفر چنين قرائت كرده و در بعضى از موارد نافع و عبد الرحمن بن همز الاعرج با او مشاركت نموده‌اند « 1 » و در هر دو حالت تنها يك ياء رسم مىشود ، چون ياى ضعيف در علامت با كسره بلند مشترك است و براى اين دو ، تنها يك علامت نوشته مىشود تا دو شكل متفق در يك جا نوشته نشود ، ولى در حالت دوم تنها كسره بلند وجود دارد كه با علامت ياء نوشته مىشود .\r\n3 . ضمه + همزه + كسره .\r\nياى ضعيفى ادا مىشود و به شكل ياء نوشته مىشود . مثالها : ( سئل - سئلت - سئلوا ) .\r\n\r\n\r\n","description":"","footnote":"\r\n( 1 ) دمياطى ، ص 56 و بنگريد به : ابن خالويه : المختصر فى شواذ القرآن ، ص 6 .\r\n","page_name":" 332 ","page_number":332},
  {"content":"\r\n\r\n4 . كسره + همزه + ضمه .\r\nياى ضعيفى ادا مىشود و به شكل ياء نوشته مىشود . مثالها : ( أنبّئكم - ينبّئهم - سنقرئك ) .\r\nاز سخنان دانشمندان پيشين « 1 » چنين بر مىآيد كه همزه مضمومى كه ضمه بلند دارد و حرف قبلى آن مكسور است ، سه نوع تخفيف دارد : اوّل : سخن اخفش و عموم كوفىهاست و آن قلب همزه به ياى خالص است . دوم : تخفيف ميان همزه و واو ( واو ضعيف ) و آن عقيدهء بصرىهاست . سوم : قرائت ابو جعفر است كه كسايى آن را از عربها حكايت مىكند و آن اسقاط همزه با كسره حرف قبل است ، زيرا كه عربها خروج از كسره به ضمه را ، ناپسند مىدارند . « 2 » و براى همين است كه مثالهاى اين حالت همگى با واو نوشته شده است ، مانند : ( مستهزون - الصبون - متكون - فمالون - المنشون - الخطون - أنبونى - نبونى - تنبونه - يضهون - يتكون - ليواطوا - يطفوا ) و مانند آنها . « 3 »\r\nشك نيست كه تخفيف همزه‌اى كه ضمه بلند دارد و پس از كسره واقع شده است ، در مثالهايى مانند : ( انبئكم - سنقرئك ) به اين گونه است كه آن را به صورت كسره بلند قرار مىدهد نه ياى ضعيف ( بين بين ) و دليل اين مطلب همان است كه گذشت كه خروج از كسره به ضمه ناپسند است . بنابراين ، تلفظ آنها به اين صورت خواهد بود : ( انبيكم - سنقريك ) با كسره بلند خالص . « 4 »\r\n5 . فتحه بلند + همزه + كسره ياى ضعيفى ادا مىشود و به شكل يا نوشته مىشود . مثالهاى آن بسيار زياد است ، از جمله : ( قائم - ضائق - قائل - دائم - قائما - خائفا - طائفة - ذائقة - دائرة - سائبة - طائفتان -\r\n\r\n\r\n","description":"","footnote":"\r\n( 1 ) بنگريد به : مبرد ، ج 1 ، ص 157 و زجاجى : الجمل ، ص 279 و ابو على فارسى ( حسن بن احمد ) : الحجة فى علل القراءات السبع ، قاهره دار الكتاب العربى ، 1965 ، ج 1 ، ص 160 و دانى : المحكم ، ص 140 و التيسير ، ص 23 و مكى : الكشف ، ج 1 ، ص 105 .\r\n( 2 ) ابن يعيش ، ج 10 ، ص 55 ، 87 .\r\n( 3 ) ابو جعفر در همه اين باب با واو خوانده است ( بنگريد به : دانى : المحكم ، ص 140 - 139 و دمياطى ص 56 و دكتر عبد الصبور شاهين : القراءات القرآنية ، ص 146 .\r\n( 4 ) بنگريد به : دكتر عبد الصبور شاهين : مصدر پيشين ، ص 140 كه در آنجا نقل مىكند كه بعضى از قاريان با كسره بلند خوانده‌اند .\r\n","page_name":" 333 ","page_number":333},
  {"content":"\r\n\r\nقائلون - نائمون - الفائزون - خائفين - الصئمت - انبائكم - خزائن - السرائر ) و مانند آنها كه بسيار است .\r\nب : همزه‌اى كه به صورت ياى خالص تخفيف يافته است ، در حالتهاى زير به شكل ياء نوشته مىشود :\r\n1 . كسره + همزه + فتحه - به كسره بلند تخفيف داده مىشود و به شكل ياء نوشته مىشود . مثالهاى آن : ( فئة - حمئة - ملئت - ناشئة - شانئك - ليبطئنّ - ننشئكم - رئاء ) و مانند آنها .\r\n2 . كسره + همزه + حرف صامت - به كسره بلند تخفيف داده مىشود و به شكل ياء نوشته مىشود . مثالهاى آن : ( جئت - جئتكم - شئتما - شئتم - أنبئهم - نبّئنا - لملئت - بئس - الذئب ) و مانند آنها .\r\n3 . كسره بلند + همزه + حركت - به ياى مشدد و يا ياى متحرك تبديل مىشود و به شكل يك ياء نوشته مىشود . مثالهاى آن : ( خطيئة - خطيئته - بريئون - سيئت ) .\r\n4 . ياء + همزه + حركت - به ياى مشدّد يا ياى متحرك تبديل مىشود و به شكل يك ياء نوشته مىشود . مثال آن : ( كهيئة ) .\r\n\r\nنوشتن علامت جايگزين همزه خفيف وسطى به صورت واو\r\nالف : همزه تخفيف داده شده ( بين بين ) در حالتهاى زير به شكل واو نوشته مىشود :\r\n1 . فتحه + همزه + ضمه .\r\nبه واو ضعيف ( بين بين ) تخفيف داده مىشود و به شكل واو نوشته مىشود . مثالهاى آن : ( تقرؤه - تؤزّهم - يبنؤمّ - يكلؤكم - يذرؤكم - لتنبّؤن ) .\r\nالبته در بعضى از مثالها بعد از همزه ، ضمه بلندى آمده كه در اين حالت علامت واو ضعيف كه جايگزين همزه در حال تخفيف است نوشته نشده چون در رسم ، دو واو يك جا جمع مىشد ، مانند : ( بدءوكم - يقرءون - ليئوس - يدرءون - مبرّءون - يطئون ) « 1 » .\r\n\r\n\r\n","description":"","footnote":"\r\n( 1 ) ابو جعفر چنين خوانده : ( و لا يطون ، لم تطوها ، ان تطوهم ) و همزه را حذف كرده ( بنگريد به : دمياطى : ص 56 ) بنابراين ، حذف واو جايگزين از همزه مخففه در اين مثالها ، به خاطر اجتماع دو واو در رسم نيست بلكه آن واو در تلفظ نيامده است مانند عدم اثبات آن در : الخاطون .\r\n","page_name":" 334 ","page_number":334},
  {"content":"\r\n\r\n2 . ضمه + همزه + ضمه .\r\nبه واو ضعيف تخفيف داده مىشود و به شكل واو نوشته مىشود . در همه مثالهاى آن بعد از همزه ، ضمه بلندى قرار گرفته است ، مانند : ( رءوس - رءوسكم - رءوسهم ) در اين مثالها واوى كه جانشين همزهء تخفيف داده شده است ، نوشته نشده تا دو شكل متحد در يك جا رسم نشود .\r\n3 . فتحه بلند + همزه + ضمه .\r\nبه واو ضعيف تخفيف داده مىشود و به شكل واو نوشته مىشود . مثالهاى آن :\r\n( ءاباؤهم - جزاؤهم - انباؤكم - احبؤه - ماؤها - دماؤها - هاؤم ) و مانند آنها .\r\nدر بعضى از مثالها پس از همزه ، ضمه بلندى آمده كه به شكل واو نوشته شده است ، و براى همين واو جانشين از همزه تخفيف داده شده ، نوشته شده است ، مانند : ( يراءون - يشاءون - جاءوك ) .\r\nب : همزه تخفيف داده شده به واو خالص ، در حالتهاى زير به شكل واو نوشته مىشود :\r\n1 . ضمه + همزه + فتحه - به واو خالص تخفيف داده مىشود و به شكل واو نوشته مىشود . مثالهاى آن : ( يؤيّد - يؤدّه - يؤخّر - يؤلّف - مؤذّن - مؤجّلا - المؤلّفه ) و نيز همزه‌اى كه فتحه بلند دارد و پس از ضمه واقع شده به واو خالص تخفيف داده مىشود و به شكل واو نوشته مىشود ، مانند : ( يؤاخذ - بسؤال - فؤاد ) و مانند آنها .\r\n2 . ضمه + همزه + حرف صامت - به ضمه بلند تخفيف داده مىشود و به شكل واو نوشته مىشود . مثالهاى آن : ( يؤمن - يؤتى - يؤذى - يؤفك - يؤلون - تؤثرون - تسؤهم - سنؤتيهم - مؤمن - مؤمنة - المؤمنون - المؤمنات - المؤتفكة - المؤتفكات - سؤلك ) و مانند آنها .\r\nدر اين حالت ، بعضى از كلمات به شكلى آمده كه به نظر مىرسد تخفيف همزه در آنها ، مطابق با قاعده ياد شده نبوده و لذا واو رسم نشده است تا با حروف مجاور تناسب پيدا كند ، مانند ( الرءيا ) يا وجود واو ديگرى مانع از ظهور واوى كه بيانگر ضمه بلند است ، شده چون اجتماع دو حرف متحد در يك جا ناپسند است ، مانند : ( تؤى - تؤيه ) و شايد تخفيف در اين دو مثال به اين صورت بوده كه واو در واو ادغام شده و به شكل يك واو\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nنوشته شده است .\r\n3 . ضمه بلند + همزه + حركت - به واو مشدّد و يا واو متحرك تخفيف داده مىشود و به شكل واو نوشته مىشود . اين حالت در كلمه ( السوأى ) و ( ليسؤا ) وارد شده ولى در كلمه اوّلى همزه به صورت الف نوشته شده و گويا كه آشكار است و شايد اين رسم قديمى است و مربوط به يك تلفظ قديم است كه در آينده آن را خواهيم گفت . و در كلمه دوم ، همزه ميان دو ضمه بلند واقع شده كه اولى واو فعل و دومى واو جمع است ولى هر دو با يك واو نوشته شده است و احتمال دارد كه صورت كلمه پس از تخفيف داراى واو و ضمه بلند بوده و به واو رسم شده اكتفا كرده‌اند . خوب است بدانيم كه كسايى اين كلمه را ( لنسوأ ) خوانده و ابن عامر و ابوبكر و حمزه و خلف آن را ( ليسوأ ) خوانده‌اند . « 1 »\r\n4 . واو + همزه + حركت - به واو مشدّد و يا واو متحرك تخفيف داده مىشود و به شكل واو نوشته مىشود . مثالهاى آن : ( سوءة - سوءتهما - سوءتكم - المودة « الموؤده » ) ابن خالويه در كلمه اخير ( تكوير 81 / 8 ) همزه را ساقط كرده و ميم را مفتوح و واو را ساكن خوانده است : ( المودة ) « 2 » .\r\nدانشمندان رسم روايت كرده‌اند كه كلمه  مَوْئِلًا  ( كهف 18 / 59 ) با ياء رسم شده است « 3 » و قياس در آن چنين بوده كه همزه ساقط شود و به واو مشدّد يا مخفف كسره داده شود و نمىدانم شايد با ياء تخفيف داده شود .\r\n\r\nنوشتن علامت جايگزين همزه مخفف وسطى به شكل الف\r\nالف : همزه مخفف ( بين بين ) در حالتهاى زير به صورت الف نوشته مىشود :\r\n1 . فتحه + همزه + فتحه - فتحه بلند ميانى به وجود مىآيد و به شكل الف نوشته مىشود . مثالهاى آن : ( سألك - بدأكم - نبّأها - نبرأها - لأملأنّ - اشمأزّت - دأبا - نبأهم - منسأته - امرأته - امرأتان ) و مانند آنها .\r\nدر حالت امتداد فتحه پس از همزه ، يعنى قرار گرفتن فتحه بلند پس از همزه در مثل :\r\n\r\n\r\n","description":"","footnote":"\r\n( 1 ) دمياطى ، ص 282 .\r\n( 2 ) ابن خالويه : المختصر فى شواذ ، القرآن ، ص 169 .\r\n( 3 ) بنگريد به : مهدوى ، ص 93 و دانى ، ص 43 .\r\n","page_name":" 336 ","page_number":336},
  {"content":"\r\n\r\n( سأوى - رأك - المأب - شنئان - المنشئات ) سقوط همزه باعث مىشود كه فتحه كوتاهى كه پيش از همزه است ، با فتحه بلندى كه پس از آن قرار گرفته ، به هم برسند ، ولى اين موجب نمىگردد كه همزه به حرف لين تبديل شود همانگونه كه در حالت تخفيف همزه‌اى كه ضمهء بلند دارد ، چنين مىشد ، مانند : ( قرءون - مبرءون - يدرءون - يئوس ) هرگاه در اين مثالها همزه ساقط شود ، حرف لين ضعيفى پيش از ضمه بلند حاصل مىگردد ، « 1 » ولى اين حالت در به هم رسيدن فتحه كوتاه با فتحه بلند ، حاصل نمىشود و چه بيا متكلم به جاى همزه ساقط شده ، فتحه كوتاه را طول مىدهد ، ولى اين كار منجر به پشت سر هم قرار گرفتن دو فتحه بلند مىشود و آن در لغت غير ممكن است . « 2 » صداى جايگزين از همزه در اين حالت ، هر چه باشد ، كاتب جز يك الف نمىنويسد .\r\nابو عمرو دانى گفته است : بيشتر مصاحف اهل مدينه و عراق را ديدم كه بر حذف الفى كه به صورت همزه است ، مانند يك قاعده پذيرفته شده ، اتفاق داشتند در جمله  لَأَمْلَأَنَّ  در هر جا كه واقع شود ، و در سه حرف ديگر ، يكى در سوره يونس ( 10 / 17 ) « اطمئنّوا » و ديگرى در سوره زمر ( 39 / 45 ) « اشمئزّت قلوب الذين » و ديگر در سوره ق ( 50 / 30 ) « هل امتلئت » « 3 » .\r\nدر مصحف تاشكند كلمه  سَأَلَكَ  ( بقره 2 / 186 ) را با حذف الف ديدم به اين شكل :\r\n« سلك » همچنين كلمه « لأملن » ( أعراف 7 / 18 و هود 11 / 119 ) و كلمه « امرءتك » ( هود 11 / 81 ) و « امرءته » ( حجر 15 / 60 و نمل 27 / 75 ) با حذف الف بود . و نيز در مصحف جامع عمرو عاص ، كلمه « اطمئنّوا » ( يونس 10 / 7 ) بدون الف بود و كلمه « لأملن » ( سجده 41 / 13 ) و « اشمزت » ( زمر 39 / 45 ) چنين بود .\r\nاگر حذف الف در اين مثالها به چيزى دلالت كند ، نخست به اين دلالت مىكند كه تخفيف همزهء واقع شده ميان دو فتحه كوتاه ، موجب پيدايش يك فتحه بلند يا صدايى شبيه آن مىگردد و از اين رو كاتبان ، الف را كه علامت فتحه بلند وسطى است ، در اينجا\r\n\r\n\r\n","description":"","footnote":"\r\n( 1 ) بنگريد به : فرّاء : معانى القرآن ، ج 2 ، ص 130 .\r\n( 2 ) بنگريد به : ابن جنّى : الخصائص ، ج 1 ، ص 89 و ج 2 ، ص 493 .\r\n( 3 ) المقنع ، ص 26 - 25 و مهدوى ، ص 93 ، 94 و عقيلى ، لوح 9 .\r\n","page_name":" 337 ","page_number":337},
  {"content":"\r\n\r\nنمىنويسند ، همان كارى كه با فتحه بلندى وسطى در كلمات بسيارى كه پيشتر به آنها اشاره نموديم ، انجام داده‌اند .\r\n2 . فتحهء بلند + همزه + فتحه - مثالهاى آن : ( اضاءت - جاءت - تساءلون - براءة - لقاءنا - دعاءه - غطاءك - وراءهم - شهداءكم - ادعياءكم ) و مانند آنها .\r\nدر اين مثالها وقتى همزه تخفيف داده شده ، پس از سقوط آن حالتى شبيه آنچه در قسمت قبلى مانند ( المئاب - مئارب ) ديديم ، به وجود مىآيد ، كه فتحه كوتاه با فتحه بلند به هم مىرسند و كاتبان آن را با يك الف مىنويسند ، ولى در اين حالت فتحه كوتاه بعد از فتحه بلند آمده برعكس حالت قبلى ، و به هر حال نتيجه يكى است و لذا تنها يك الف نوشته مىشود و اثرى براى تخفيف همزه نيست . اينكه اين حالت را در اينجا ذكر كرديم بدان جهت بود كه حالتهاى مشابه آن كه در آنها پس از الف ضمه يا كسره واقع شده ، به شكل واو و ياء نوشته شده است كه گذشت .\r\nب : همزه‌اى كه به فتحه بلند تخفيف داده شده ، به شكل الف نوشته مىشود و اين تنها يك حالت دارد و آن عبارت است از : فتحه + همزه + حرف صامت كه در اين حالت همزه به فتحه بلند تبديل مىشود و به شكل الف نوشته مىشود . مثالهاى آن : ( يأت - يأن - فلا تأس - يأتى - يأمن - يأمركم - امتلأت - يأمرون - يستأخرون - رأى - دأب - شأن - البأس - رأفة - مأكول - مأمون - المأوى - تأويل - البأساء ) و از همين باب است : ( يستئذن - يستئذنك - استئذنك - استئجرت - استئجره - يستئخرون - المستئخرون - مستئنسين ) از مثالهاى اين حالت كه فراوان است ، مثالهايى را ذكر كرديم كه حالت ديگرى را هم نشان مىدهد كه پيشتر به آن اشاره كرديم و آن ننوشتن علامت فتحه بلند وسطى ( الف ) در بسيارى از كلمات است ، و اين مطابق با مطلبى است كه در بحث از علامت فتحه بلند آن را گفتيم و آن اينكه ننوشتن الف كه علامت فتحه بلند وسطى است ، بيشتر در كلماتى است كه بعضى از زوايد به آنها ملحق شده و كلمه را طولانى كرده است . در اينجا نيز همان مطلب را مشاهده مىكنيم در مثالهايى مانند : ( يستئذن - يستئذنوك - استئذنك - استئذنوك ) از چيزهايى كه دلالت دارد بر اينكه كاتبان در بعضى از كلمات به سوى كامل كردن اين نقص قدم برداشته‌اند ، اين است كه كلمه ( يستأخرون ) يك بار با الف نوشته شده و آن در سوره\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاعراف ( 7 / 34 ) است ولى در جاهاى ديگر با حذف الف نوشته شده است . همچنين مىبينيم كلمهء « مستئنسين » ( احزاب 33 / 53 ) بدون الف رسم شده در حالى كه كلمه  تَسْتَأْنِسُوا  ( نور 24 / 27 ) با الف نوشته شده است و اين حالت اشاره دارد بر اينكه نوشتن الف وسطى حتى شامل بعضى از كلماتى شده است كه با حروف زايد طولانى شده است .\r\nحذف الف در اين حالت ، دليل جديدى به دست مىدهد كه در رسم عثمانى همزه مطابق با قرائت اهل تسهيل رسم شده است چون كاتب با فتحه بلندى كه از تخفيف همزه حاصل شده ، همان معامله را كرده كه با فتحه بلند وسطى در كلمات غير مهموز انجام داده و آن را در كلماتى كه حروف بيشترى دارد حذف نموده است .\r\n\r\nرسم كلمه‌اى كه همزه آن در حالت تخفيف ساقط مىشود بدون اينكه چيزى جايگزين آن گردد\r\nاگر همزه متحرك باشد و بعد از حرف ساكن قرار بگيرد و تخفيف داده شود ، در اين حالت ساقط مىگردد بدون آنكه چيزى جايگزين آن شود و حركت آن به حرف ساكن قبلى متصل مىشود و آن حرف متحرك مىشود و از اين رو كلماتى را كه در آنها همزه چنين حالتى دارد ، در رسم عثمانى هيچ‌گونه اثرى از آنها نيست چون از لحاظ تلفظ ساقط مىشوند . مثالهاى آن ( يسئل ، اسئلك ، فسل ، يسئم ، يسئمون ، تجرؤن ، شطئه ، المشئمة ) و مانند آنها .\r\nدر اين حالت فرقى نمىكند كه فتحه كوتاه باشد ، مانند مثالهاى ياد شده و يا بلند باشد ، مانند اين مثالها : ( الئن ، القرءان ، الظمئان ) . و از آنجا كه عدم اثبات علامت فتحه بلند در وسط كلمات زياد است ، بعضى از مثالها را مىبينيم كه اين خصوصيت را يافته‌اند ، مانند « قرنا » « 1 » جز اينكه در كلمه ( النشأة ) الف اثبات شده است بدون اينكه فتحه بلندى در آن باشد و قاعده در نوشتن آن بنا بر تخفيف ( النشة ) بود . دانى مىگويد : « 2 » كاتبان مصاحف اتفاق دارند بر اينكه در كلمه ( النشأة ) بعد از شين الفى را رسم كنند . اين كلمه در سوره\r\n\r\n\r\n","description":"","footnote":"\r\n( 1 ) دانى گفته است : ( المقنع ، ص 19 ) الف در رسم كلمه قرآن در سوره يوسف ( 12 / 2 ) و سوره زخرف ( 43 / 3 ) افتاده است .\r\n( 2 ) المقنع ، ص 43 .\r\n","page_name":" 339 ","page_number":339},
  {"content":"\r\n\r\nعنكبوت ( 29 / 20 ) و سوره نجم ( 53 / 47 ) و سوره واقعه ( 56 / 62 ) آمده است . سپس مىگويد : همزه وسطى كه حرف قبل از آن ساكن باشد در رسم مصحف جز اين كلمه و كلمه ( موئلا ) در سوره كهف ( 18 / 58 ) نمىشناسيم .\r\nدر مثالهاى همزه مضموم كه حرف قبلى آن ساكن باشد ، ضمه بعد از همزه بلند است و به صورت واو نوشته مىشود ، مانند : ( مذء و ما ، مسئولا ، مسئولون ) در اينها واو نوشته شده علامت ضمه بلند است و همزه ساقط شده بدون آنكه چيزى در تلفظ و كتابت جايگزين آن شود . و اما مثالهاى همزه مكسورى كه پس از حرف ساكن قرار دارد ، كلمه ( افئدة ) و ( افئدتهم ) مىباشد . تخفيف همزه در رسم اثرى ندارد چون همزه ساقط شده بدون آنكه در بناى كلمه جايگزينى داشته باشد ، بلكه كسرهء آن حركت حرف ساكن قبلى شده است ، مانند مثالهاى گذشته كه براى اين حالت زديم .\r\n\r\n3 . همزهء آخر كلمه در رسم عثمانى\r\nهمزه‌اى كه در آخر كلمه واقع شده با همزه‌اى كه در وسط كلمه است از لحاظ قواعد چندان تفاوتى ندارد جز اينكه در اينجا عاملى وجود دارد كه در توجيه رسم همزهء آخر كلمه نقشى دارد ولى در همزه وسطى آن نقش را ندارد و آن عبارت است از اينكه زبان عربى ميل دارد كه اواخر كلمات را با سكون وقف كند و حرفى كه بر آن وقف مىشود همواره ساكن است « 1 » و براى همين است كه تخفيف همزه پايانى ، آن را به حركت حرف قبلى مربوط مىسازد ولى بعضى از همزه‌ها هستند كه حرف قبلى آنها ساكن است و از اين رو تخفيف همزه پايانى به دو قسم تقسيم مىشود : همزه‌اى كه حرف قبلى آن حركت دارد و همزه‌اى كه حرف قبلى آن ساكن است و لذا جايگزين همزه پايانى نيز به دو قسم تقسيم مىشود .\r\n\r\nالف : رسم همزه پايانى پس از حرف ساكن\r\nدربارهء رسم همزه‌اى كه حرف قبلى آن ساكن است ، كاتبان مصاحف اتفاق نظر دارند\r\n\r\n\r\n","description":"","footnote":"\r\n( 1 ) ابن يعيش ، ج 9 ، ص 67 .\r\n","page_name":" 340 ","page_number":340},
  {"content":"\r\n\r\nكه به جاى آن چيزى را ننويسند . « 1 » از جمله مثالهاى آن اين كلمات است : ملء ( 3 / 91 ) دفء ( 16 / 5 ) الخبء ( 27 / 25 ) المرء ( 2 / 102 ) و فراء در آنجا كه راجع به رسم كلمه ( دفء ) صحبت مىكند مىگويد : اين كلمه بدون همزه نوشته شده چون همزه وقتى حرف قبلى آن ساكن شود ، در كتابت حذف مىگردد و اين به جهت پنهان بودن همزه است به هنگامى كه بر آن سكوت شود ، و چون حرف قبلى ساكن باشد نمىتوانند در حال سكوت همزه را ادا كنند ، گويا كه بر حرف فاء سكوت كرده‌اند . و مانند همين است ( يخرج الخبء ) و ( ملء الارض ) « 2 » .\r\nبعضى از عربها حرف ساكن پيش از همزه را در مثل اين كلمات مشدّد مىخوانند و اين در حال تخفيف همزه است و از بعضى از قاريان نيز همين امر روايت شده است . « 3 » ولى تشديد حرف آخر كلمه پس از سقوط همزه ، در رسم كلمه تأثيرى ندارد ، زيرا كه حرف مشدّد با يك علامته نوشته مىشود .\r\nدر مصحف چندين مثال وجود دارد كه در آنها همزهء مسبوق به سكون در آخر كلمه قرار گرفته و تنوين به آن ملحق شده است و اين تنوين تنوين نصب است و كاتبان مطابق با آنچه گفته شد عمل كرده‌اند جز اينكه آنها الفى را اثبات كرده‌اند كه عوض تنوين در حال وقف است . مثال آن : جزءا ( 2 / 260 ) خطئا ( 17 / 31 ) وطئا ( 73 / 6 ) رداء ( 28 / 34 ) و به نظر مىرسد كه حرف ساكن پيش از همزه متصل به فتحه بلندى مىشود كه عوض تنوين در حال وقف است ، چون همزه در تخفيف مىافتد و حركت آن به حرف ساكن قبلى منتقل مىشود ، اين قاعده در رسم همزه ، مطابق با حرف ساكن قبل از همزه كه ياء و واو است نيز جارى مىشود چون تخفيف همزه در اين حالت با دادن حركت به حرف قبلى است كه در اين صورت ياء و واو با حركت كوتاه متحرك مىشود ، و يا با تعويض است كه در اين صورت ياء و واو مشدّد مىگردد و در هر دو حالت فقط علامت ياء و واو نوشته مىشود ، چون در حالت اوّل بيش از يك حرف وجود ندارد و در حالت دوم ، حرف مشدّد جز با\r\n\r\n\r\n","description":"","footnote":"\r\n( 1 ) بنگريد به : دانى : المقنع ، ص 62 و سليمان بن نجاح ، لوح 13 .\r\n( 2 ) بنگريد به : معانى القرآن ، ج 2 ، ص 96 .\r\n( 3 ) بنگريد به : ابن خالويه ، المختصر ، ص 6 و دكتر عبد الصبور شاهين : القراءات القرآنيه ، ص 136 - 135 و 154 - 152 .\r\n","page_name":" 341 ","page_number":341},
  {"content":"\r\n\r\nيك حرف نوشته نمىشود ( مطابق با قاعده‌اى كه گذشت ) . ولى اگر كلمه يك اسم تنوين‌دار و منصوب باشد ، الفى كه عوض تنوين است در حال وقف مىماند همان گونه كه در ( جزءا و خطئا ) باقى مانده است . مثال حالتى كه قبل از همزه ياء است ، كلمه ( شئ ) مىباشد . اين كلمه هم مرفوع شئ و هم منصوب ( شيئا ) و هم مجرور ( شئ ) آمده است . و مثال حالتى كه قبل از همزه واو قرار گرفته است ، كلمه ( السوء ) و ( سوء ) مىباشد . « 1 »\r\n\r\nب : نوشتن همزهء پايانى كلمه پس از حركت\r\nوقتى حرف قبلى همزهء پايانى متحرك باشد ، مطابق با حركت حرف قبلى به آن تخفيف داده مىشود مانند تخفيف همزه ساكن در وسط كلمه . و از آنجا كه رسم همزه در غير اوّل كلمه مطابق با تخفيف انجام مىگيرد ، در اين جا هم تخفيف داده مىشود ، چون كاتب در حالت همزهء پايانى كه بعد از حركت قرار گرفته ، علامت يك حركت بلند را خواهد نوشت كه نوع آن را حركت كوتاه قبل از همزه تعيين مىكند ، زيرا كه به همين حركت كوتاه طول داده مىشود تا جاى همزه را بگيرد . « 2 »\r\nمثالهاى مواردى كه قبل از همزهء پايانى فتحه است و با الف نوشته شده ، خواه حركت همزه فتحه يا ضمه يا كسره باشد : ذرأ ، تبرّأ ، المأ ، آسوأ ، يستهزأ ، نبأ ، الملأ ، حمأ ، بالملأ ، النبأ ) .\r\nمثالهاى مواردى كه قبل از همزه ضمه است : ( امرؤا ، لؤلؤا ، اللؤلؤ ، السيّئ ) .\r\nمثالهاى مواردى كه قبل از همزه كسره است : ( يستهزىء ، تبرىء ، يبدىء ، البارىء ، قرىء ، استهزىء ، موطئا ، خاسئا ، امرىء ، شطىء ، السيّىء ) اگر پيش از همزه ، ضمه يا كسرهء بلندى باشد ، تخفيف همزهء پس از آنها يا با دادن حركت به آنهاست كه تبديل به واو و ياء مىشوند و يا به دو حركت كوتاه اكتفا مىشود كه اولى به حال خود مىماند و دومى جايگزين واو و ياء مىشود و با واو و يايى كه جايگزين همزه هستند ادغام مىگردد « 3 » و در\r\n\r\n\r\n","description":"","footnote":"\r\n( 1 ) ابن كثير و ابو عمرو ( دائرة السوء ) را در سوره توبه ( 9 / 98 ) با ضمه سين خوانده‌اند . ( بنگريد به : دانى : التيسير ، ص 119 ) در اين صورت پيش از همزه ضمه بلندى قرار مىگيرد ولى در رسم فرقى نمىكند .\r\n( 2 ) بنگريد به : دانى ، ص 62 .\r\n( 3 ) بنگريد به : مكى : الكشف ، ج 1 ، ص 109 و ابن سيده : المخصص ، ج 14 ، ص 15 .\r\n","page_name":" 342 ","page_number":342},
  {"content":"\r\n\r\nهر دو حالت ، تخفيف همزه تأثيرى در رسم نمىگذارد ، چون در حالت اولى ، حركت بلند و حرف لين ( واو و ياى صامت ) در علامت مشترك هستند و در حالت دوم حرف مشدّد با يك حرف نوشته مىشود و آن علامت حركت بلندى است كه با همزه قبل از تخفيف بوده كه بعد از تخفيف به حرف لين تبديل شده است . « 1 »\r\nمثال حالتى كه پيش از همزه ، ضمه بلند قرار گرفته : ( السوء ، سوءا ، بالسوء ، قروء ) و مثال حالتى كه پيش از همزه ، كسره بلند قرار گرفته : ( سىء ، جىء ، تفىء ، يضىء ، برىء ، المسىء ، النسىء ، نبىء ، هنيئا ، مريئا ، بريئا ) و مانند آنها .\r\nاگر حركت بلند پيش از همزه فتحه باشد ، در اين حالت تخفيف همزه در وقف با اسقاط همزه خواهد بود و كلمه مانند كلمه‌اى مىشود كه الف مقصوره دارد و رسم آن با همان حركتى خواهد بود كه همزه دارد .\r\nمثال حالتى كه حركت همزه فتحه است : ( شاء ، جاء ، اضاء ، باء ، ايتاء ، ابتغاء ، تلقاء ، شهداء ، اغنياء ، شفعاء ، حنفاء ، السماء ، النساء ، الفقراء ) و مانند آنها .\r\nمثال حالتى كه حركت همزه ضمه است : ( يشاء ، صفراء ، جزاء ، عطاء ، الفقراء ، الاخلّاء ، شركاء ، اغنياء ، نساء ، اسماء ) مثال حالتى كه حركت همزه كسره است : ( لقاء ، عطاء ، دعاء ، غطاء ، ماء ، مشّاء ، بناء ، السماء ، الضرّاء ، العراء ، الفقراء ، الشهداء ، الضعفاء ، الخلطاء ، الانباء ) و مانند آنها .\r\nاگر همزه تنوين نصب داشته باشد ، مانند ( ماء ، غثاء ، جفاء ، سواء ) و نظير آنها ، كاتبان عادت بر اين دارند كه فقط يك الف ثبت كنند ، با اينكه دو فتحهء بلند يك جا جمع شده ، اولى اصل كلمه و دومى عوض تنوين است . فرقى نمىكند كه تلفظ اين كلمات با اثبات دو فتحه بلند از طريق تغيير آهنگ و يا تغيير درجه گشودن دهان باشد ( البته اگر چنين كارى ممكن و روايت آن صحيح باشد ) و يا اينكه فقط يك الف اثبات گردد ، چون اجتماع دو\r\n\r\n\r\n","description":"","footnote":"\r\n( 1 ) دانى در المقنع ، ص 43 اظهار كرده كه همزه در ( ان تبوء ) ( 5 / 29 ) و لتنوء ( 28 / 76 ) به صورت الف آمده است . ولى به نظر مىرسد كه در اينجا تخفيف همزه به اين صورت بوده كه همزه به يك واو ضعيف متحرك با حركت ربوده شده تبديل شده است كه در اولى فتحه و در دومى ضمه است و ضمه بلند و واو ضعيف پشت سر هم قرار گرفته و فقط شكل يكى از آن دو نوشته شده تا دو شكل متحد در خط يك جا جمع نشود ( الاتقان ، ج 4 ، ص 153 ) الفى كه بعد از واو قرار گرفته شكل همزه نيست بلكه الف زايد پس از واو فعل است .\r\n","page_name":" 343 ","page_number":343},
  {"content":"\r\n\r\nصورت متحد در رسم ناپسند است . در اينكه الف رسم شده كدام يك از دو الف است ، آيا الف كلمه است و يا الف عوض تنوين است ، اختلاف شده و علماى رسم عقيده دارند كه الف رسم شده همان الف پيش از همزه باشد اولى است ، چون اين الف هم در وصل و هم در وقف وجود دارد و بنابراين لازم مىباشد . « 1 »\r\nاگر حرف پيش از همزه متحرك باشد و بعد از آن هم يك الف قرار گيرد ، خواه الف نصب باشد يا الف تثنيه ، مانند : ( خطأ ، متكأ ، ملجأ ) و مانند : ( ان تبوء لقومكما ) ( 10 / 87 ) و شبيه آنها ، در اين حالت باز با يك الف نوشته مىشود و الف ديگر محذوف مىگردد و الفى كه نوشته شده ، همان الف عوض از تنوين و الف تثنيه است ، و دانى روايت كرده كه بعضى از نحويها گفته‌اند : علت اينكه دو الف در خط جمع نمىشود ، اين است كه اين دو در تلفظ جمع نمىشود ، « 2 » چون تلفظ كلمه‌اى كه تنوين دارد و همزه آن تسهيل داده شده ، به كوتاه كردن فتحهء بلندى كه جايگزين همزه است ، منجر مىشود ، چون اين فتحه در يك مقطع كشيده شده قرار دارد كه با يك حرف صامت بسته شده است و در حال وقف الف عوض از تنوين اثبات مىگردد و به طوريكه بعضى از نحويها گفته‌اند ، در حقيقت آن تنها يك الف است .\r\nآنچه در آغاز بحث از رسم علامت جايگزين همزهء تخفيف داده شده در آخر كلمه ، گفتيم و اشاره كرديم به اينكه رسم اين همزه مبتنى بر وقف بر سكون در آخر كلمه است و اين سخن قاعده مشهور را تأييد مىكند كه كتابت كلمه بر اساس تلفظ آن در حال ابتدا و وقف ، مبتنى است ، اين مطلب كليّت ندارد زيرا كه كاتبان مصحف در موارد متعددى رسم كلماتى را بر اساس تلفظ آنها در يك كلام متصل انجام داده‌اند و اين سبب شده كه همزهء آخر كلمه در حال تخفيف ، حكم همزهء وسط كلمه را پيدا كند و اين همان چيزى است كه اثر آن در رسم همزه در بعضى از موارد آشكار شده است .\r\nاز جمله اين موارد حالتى است كه همزه پايانى ، پس از الف قرار گيرد و خود آن مضموم يا مكسور باشد مانند : ( نشؤا ، الضعفؤا ، العلمؤا ، تلقاىء ، ءاناىء ، بلقائى ، دعائى ) در\r\n\r\n\r\n","description":"","footnote":"\r\n( 1 ) بنگريد به : مهدوى ، ص 109 و دانى : المقنع ، ص 26 .\r\n( 2 ) دانى : القنع ، ص 26 و بنگريد به مهدوى ، ص 109 .\r\n","page_name":" 344 ","page_number":344},
  {"content":"\r\n\r\nاين موارد همزه تخفيف داده شده همان گونه كه در ( آباؤكم ، قائم ) تخفيف داده شده است .\r\nمثال حالتى كه همزه بعد از فتحه قرار گرفته و خود آن مضموم است : ( يبدؤا ، اتوكّوا ، يعبؤا ، الملؤا ، نبؤا ) و مثال حالتى كه همزه پس از فتحه قرار گرفته و خود آن مكسور است :\r\n( نبأى ) .\r\nاين مثالها كه در آينده به تفصيل دربارهء آنها صحبت خواهيم كرد ، دلالت دارند بر اينكه كاتبان مصحف در كتابت كلمات گاهى بر اساس وقف آخر كلمه بر سكون و گاهى بر اساس وصل آن به كلمه بعدى ، عمل كرده‌اند .\r\n\r\nسوم : عواملى كه در كلمات مهموزه ، موجب تعدد صورتهاى هجايى شده‌اند\r\nآنچه گفتيم جهات عمومى رسم همزه در حال تحقيق و رسم جايگزين آن در حال تخفيف در تمام حالات آن بود ، همان گونه كه در رسم عثمانى آمده است . ولى در اينجا عواملى وجود دارد كه باعث شده همزه در بعضى از كلمات به صورتى غير از آنچه كه در تمام كلمات آمده ، نوشته شود . ابن الجزرى مىگويد : چه بسا مواردى بنا به علتى از قاعده بيرون شده است . « 1 » ما در اينجا سعى مىكنيم اين عوامل را كه موجب پيدايش نمونه‌هاى خارج قاعده شده است ، بيان كنيم و آنها را از لابلاى همين نمونه‌ها به دست خواهيم آورد .\r\nشايد در تبيين اين عوامل ، فهم اين نمونه‌ها واضحتر گردد و به حقيقت نزديكتر شود .\r\nوقتى همزه به عنوان يك حرف داراى چنين پيچيدگى و تباين در حالات اثبات و يا ترك آن در كلام است ، رسم همزه پيچيدگى بيشترى نسبت به تلفظ آن دارد ، چون كتابت به گونه‌اى كه بارها گفته‌ايم ، نمىتواند بسرعت از تطور لغت پيروى كند ، و كتابت خالى از صورتهاى هجايى كلمات مرده نيست و نيز كتابت ، پديده‌هاى جديد لغت را نشان نمىدهد ، مگر اينكه مدت زمانى بگذرد و چه بسا اين صورتها به دست كاتبان مورد استعمال قرار مىگيرد و گاهى اصل آنها به فراموشى سپرده مىشود و پژوهشگران نمىتوانند در اين زمينه به چيزى قابل اعتماد دست پيدا كنند ، و گاهى نيز كتابت ، هم\r\n\r\n\r\n","description":"","footnote":"\r\n( 1 ) النشر ، ج 1 ، ص 447 و بنگريد به : دانى : المقنع ، ص 62 .\r\n","page_name":" 345 ","page_number":345},
  {"content":"\r\n\r\nصورتهاى هجايى قديم را حفظ مىكند و هم پديده‌هاى نوظهور را نشان مىدهد ، و اين فهم صحيح آنها را دشوارتر مىسازد . گاهى رسم كلمه مختلف مىشود و اين به جهت پيروى از اساسى است كه كتابت بر آن استوار است كه گاهى بر اساس وصل آن كلمه به كلمهء ديگر و گاهى بر اساس وقف بر آن كلمه عمل مىشود . اثر اين عوامل ، در روش رسم همزه در بعضى از كلمات ظاهر شده است و مىبينيم كه اين كلمات مغاير با اصول و قواعدى كه پيش از اين گفتيم ، رسم شده است . مثالهايى كه در رسم عثمانى آمده مواد بسيارى در اختيار پژوهشگرانى قرار مىدهد كه تاريخ كتابت عربى را به طور كلى بررسى مىكنند و يا بخصوص درباره روشهاى اساسى كتابت بحث دارند . به اضافه اينكه اين مثالها ، به پژوهشگرى كه در تاريخ لغت كار مىكند ، يارى مىدهد كه بعضى از خصوصيات تلفظ در گذشته‌هاى دور را تصور كند .\r\n\r\n1 . رسم كلمات مهموز ، بر اساس وصل\r\nبه نظر مىرسد كه توجه نكردن كاتبان به اينكه اصل در كتابت كلمه ابتدا و وقف است ، اثر زيادى در رسم عثمانى داشته است . تأثير آن را در علامتهاى حركات بلند بيان كرديم .\r\nاين تأثير در رسم همزه نيز با شدت بيشترى نمايان است . با اينكه بيشتر موارد رسم بر اساس وقف بر كلمه است ، در عين حال دانشمندان رسم اثر وصل را از لابلاى مثالهايى كه در رسم عثمانى آمده مورد توجه قرار داده و گفته‌اند : « هر دو روش در رسم استعمال شده و اين دلالت بر جواز هر دو دارد » و يا « در كتابت ، بيشتر تلفظ و وصل را در نظر گرفته‌اند نه وصل و قطع را » « 1 » اين توجه و ملاحظه درست است و در تفسير بسيارى از مواردى كه همزه بر خلاف قواعد عمومى رسم شده ، مفيد خواهد بود .\r\nاز آنجا كه اوّل و آخر كلمه بيشتر در معرض اثر پذيرى از حروف كلمات سابق و لا حق است ، و از آنجا كه همزه در اوّل كلمه فقط به حالت محقق و به صورت الف نوشته مىشود و اتصال آن گاهى به تسهيل همزه منجر مىشود ، و از آنجا كه رسم علامت جايگزين همزه به هنگام تخفيف آن بر اساس وقف و سكون است و اتصال آن به كلمه بعدى حكم\r\n\r\n\r\n","description":"","footnote":"\r\n( 1 ) بنگريد به : فصل مقدماتى .\r\n","page_name":" 346 ","page_number":346},
  {"content":"\r\n\r\nتخفيف آن را تغيير مىدهد و اين موضوع در رسم آن اثر مىگذارد ، به خاطر همين جهات است كه مشكلات كتابت همزه ، متمركز در همزهء آغازين و پايانى كلمه است و همزهء ميانى چنين مشكلاتى را ندارد . البته گاهى همزه آغازين به علت اتصال به بعضى از حروف زايد ، تبديل به همزهء ميانى مىشود و نيز همزهء پايانى نيز به علت اتصال به ضماير ، تبديل به همزه ميانى مىشود و گاهى هر دو همزهء آغازين و پايانى به علت تلفظ پيوستهء كلام حكم همزهء ميانى را پيدا مىكنند . شك نيست كه وسطى بودن عارضى همزه گاهى در رسم كلمه اثر مىگذارد و گاهى هم رسم كلمه تغيير مىيابد ، بدان جهت كه تلفظ همزهء آغازين از تحقيق به تخفيف تغيير پيدا مىكند و يا بدان جهت كه روش تخفيف در همزهء پايانى تغيير مىيابد .\r\nمثالهاى بسيارى داريم كه همهء اين موارد را روشن مىسازد . مثلا اتصال حروف مضارع به اوّل فعل مهموزى كه عين الفعل آن مشدّد است ، مانند : ( اكّد ، أيّد ) موقعيت همزه و چگونگى تلفظ آن را تغيير مىدهد و همزه آغازين تبديل به همزهء ميانى مىگردد و به همين جهت با تخفيف خوانده مىشود و اثر اين ميانى بودن همزهء در هجا كلمه ظهور مىيابد و مضارع را چنين مىنويسيم : ( يؤكّد ، يؤيّد ) و نيز اتصال همزهء پايانى به يك ضمير ، باعث تخفيف آن مىشود و به پيروى از آن رسم همزه تغيير پيدا مىكند . مثلا كلمه ( اولياء ) در حال انفصال از ضمير ، هر حركتى داشته باشد با الف نوشته مىشود ، ولى اتصال آن به ضمير چگونگى تخفيف همزه را تغيير مىدهد و رسم آن نيز تغيير مىيابد و در حال مكسور بودن ، با ياء ( اوليائهم ) و در حال مضموم بودن با واو ( اولياؤهم ) نوشته مىشود .\r\nكلماتى هم وجود دارد كه غالبا به سوى كلمات ديگرى اضافه مىشوند و اين باعث شده كه ابتداى كلمه دوم حكم متصل پيدا كند و اگر اين حرف همزه باشد ، باعث تخفيف آن مىگردد . مثلا كلمه ( إذ ) در مصحف در چندين مورد به سوى كلمه‌هاى ( يوم ) و ( حين ) اضافه شده و دو كلمه شكل يك كلمه را پيدا كرده‌اند و همزهء ( إذ ) حكم وسطى را يافته و براى همين ، مانند همزهء وسطى مكسور كه پس از حرف مفتوح قرار بگيرد ، تخفيف داده مىشود ، و به صورت ياى ضعيف در مىآيد . كاتبان اين دو كلمه را چنين رسم كرده‌اند :\r\n( يومئذ ، حينئذ ) « 1 » و مانند آنهاست : ( لئلّا ، لئن ) .\r\n\r\n\r\n","description":"","footnote":"\r\n( 1 ) بنگريد به : ابن درستويه ، ص 32 و مهدوى ، ص 90 و دانى : المقنع ، ص 53 .\r\n","page_name":" 347 ","page_number":347},
  {"content":"\r\n\r\nرسم عثمانى يك نوع پديده نوشتارى را ارائه مىدهد كه نمونه روشنى از تأثير اتصال در كلمات به طور كلى و در رسم همزه به طور خاص مىباشد . كاتبان ( يا ابن أمّ ) را در سوره طه ( 20 / 94 ) چنين نوشته‌اند : ( يبنؤم ) « 1 » تفسير اين صورت هجايى چنين است كه همزهء وصل در كلام متصل ساقط مىشود و فتحه بلند حرف ندا ( يا ) به باى ساكن ( ابن ) متصل شده و اين به كوتاه شدن فتحه بلند منجر مىشود چون در يك مقطع بسته شده قرار گرفته است و علامت آن كه همان ( الف ) است حذف مىگردد و ياى باقيمانده از حرف نداء به كلمه ( بن ) متصل مىگردد . و ديديم كه علامت فتحه بلند حرف ندا ساقط مىشود و ياء به كلمهء بعدى متصل مىگردد ، هر چند كه فتحه بلند در مثل ( يقوم ) كوتاه نمىشود . تلفظ اين كلمات به صورت متصل ، به اين منجر شد كه همزه در كلمه ( امّ ) كلمه همزهء وسطى را پيدا كند و مانند تخفيف همزه مضموم پس از فتحه ، به آن تخفيف داده شود . و از اين رو به صورت واو ضعيفى درآمد و روى و او نوشته شد و كاتبان صورت تلفظ قديمى را كه همان الف بود حذف نمودند و صورت تلفظ جديد را كه همان واو است ، اثبات كردند و كلمه‌ها در رسم به همديگر متصل شدند گويا كه يك كلمه است .\r\nدر مثالهاى سابق مانند ( حينئذ ) و شبيه آن كه در آنها همزهء آغازين به علت وصل ، كلمه همزهء ميانى را پيدا كرده و اثر آن در رسم نيز آشكار شده است ، ملاحظه مىشود كه صورت تلفظ جديد جايگزين تلفظ قديم شده بىآنكه اثرى از آن به جاى مانده باشد ، جز اينكه كتابت ، به گونه‌اى كه بارها گفته‌ايم ، بيشتر رسمى را كه به آن عادت كرده ، محافظت مىكند و اين در حالى است كه تلفظ دچار تحول مىشود . و براى همين است كه گاهى تلفظ يك كلمه تحول پيدا مىكند بدون اينكه كتابت آن را همراهى كند و گاهى هم كتابت ، تلفظ جديد كلمه را نشان مىدهد بىآنكه صورت تلفظ قديم حذف گردد . بنابراين ، ممكن است كه كلمه ( حينئذ ) به اين صورتها هم نوشته شود : ( حين ايذ ) يا ( حينايذ ) كه در چنين حالتى صورت همزه آغازين ، در رسم ثابت مىماند و اين در كنار نشان دادن تلفظ جديد با علامت ياء است كه به تخفيف همزه مكسوره بعد از ياى مفتوحهء ضعيف ( بين بين ) مىباشد . همين طور در كلمه ( يا ابن أمّ ) نيز ممكن است به اين صورت نوشته شود : ( أوم )\r\n\r\n\r\n","description":"","footnote":"\r\n( 1 ) بنگريد به : فراء : معانى القرآن ، ج 2 ، ص 313 و ج 2 ، ص 312 .\r\n","page_name":" 348 ","page_number":348},
  {"content":"\r\n\r\nخواه در رسم متصل شود يا نشود .\r\nبعضى از دانشمندان پيشين روايت كرده‌اند كه اثبات علامت تلفظ جديد در كنار علامت تلفظ قديم ، روشى است كه بعضى از كاتبان همواره آن را رعايت مىكنند . ابن ولّاد با بهترين وجهى اين مطلب را تصوير كرده آنجا كه مىگويد : اگر اسم مهموز باشد ، آن را در حالت رفع و نصب و جرّ با الف مىنويسى ، به اين صورت : ( هذا الخطأ ، رأيت الخطأ و عجبت من الخطأ ) و اگر آن كلمه را اضافه كنى ، بهتر اين است كه همزه را در حال رفع به صورت واو و در حال جرّ به صورت ياء و در حال نصب به صورت الف بنويسى ، به اين صورت : ( هذا خطؤك و نبؤك و عجبت من خطئك و نبئك ) بعضى از عربها همزه را به همان حالتى كه پيش از اضافه بود ، در رفع و نصب و جرّ به صورت الف مىنويسند : ( هذا خطأك و رأيت خطأك و عجبت من خطأك ) ولى حالت اوّل بهتر و بيشتر است . و بعضى از آنها آن را در حالت رفع با الف و واو و در حالت جر با الف و ياء مىنويسند : ( هذا خطأوك و عجبت من خطأيك ) و اين ضعيف‌ترين وجوه است . « 1 »\r\nبا قطع نظر از اينكه ابن ولّاد كدام وجه را خوب يا ضعيف مىداند ، اين متن حقايق مهمى را دربارهء همزه پايانى كه به علت وصل ، حكم همزه ميانى را پيدا كرده ، به دست مىدهد . بعضى از كاتبان صورت قديمى را در نظر مىگيرند و همزه را به شكل الف مىنويسند و به تلفظ توجه نمىكنند و بعضى از آنها چگونگى تلفظ را در نظر مىگيرند و گاهى آن را به شكل واو و گاهى به شكل ياء و گاهى هم به شكل الف مىنويسند و اين بستگى به ميزان تخفيف همزه در كلام متصل دارد .\r\nروش كاتبان را در كتابت همزهء پايانى كه به علت وصل كلام يا اتصال به ضماير ، تبديل به همزهء ميانى مىشود ، تنها ابن ولّاد روايت نكرده است ، زجاجى هم از اين معنا سخن گفته كه همزه پايانى را كه حرف پيش از آن مفتوح است هميشه به صورت الف مىنويسند و اگر متصل به ضمير باشد و ضمه داشته باشد مانند اين مثالها : ( هو يقرؤه و يكلؤه ) به شكل واو مىنويسند . او مىگويد : « 2 » « كسى كه آن را به شكل واوى بنويسد كه پيش از آن الفى قرار\r\n\r\n\r\n","description":"","footnote":"\r\n( 1 ) ابن ولّاد ( احمد بن محمد بن وليد ) : المقصور و الممدود ، ليدن 1900 ، ص 2 .\r\n( 2 ) الجمل ، ص 278 .\r\n","page_name":" 349 ","page_number":349},
  {"content":"\r\n\r\nدارد ، خطا كرده است . » و نيز نصر الهورينى روايت مىكند كه ثعلب پيشواى كوفىها در مثل چنين حالتى گفته است : « گاهى الفى را اثبات كرده‌اند و پس از آن در حالت رفع واو و در حالت جرّ ياء هم نوشته‌اند و گفته‌اند : ( ظهر خطاؤه و عجبت من خطائه ) ولى انتخاب من اين است كه با وجود واو و ياء ، الف ساقط گردد و قياس هم همين است » . « 1 »\r\nبا وجود اينكه ابن ولّاد اين روش را تضعيف كرده و زجاجى آن را خطا مىداند و ثعلب قياس را در ترك آن دانسته است ، در عين حال نقل آن دلالت دارد بر اينكه آن روشى بوده كه بعضى از كاتبان آن را دنبال كرده‌اند ، و شايد روش عمومى كتابت در دوره‌هاى پيشين همين بوده و بقاياى آن تا عصر اينها هم مانده است . اصالت اين روش سبب مىشود كه راز دوگانگى رسم همزه در بعضى از كلمات در رسم عثمانى را كه گاهى با الف و واو و گاهى با الف و ياء نوشته شده ، به آسانى بفهميم ، و اين چيزى نيست جز اينكه كاتبان ميان دو صورت را به اعتبار اتصال و انفصال جمع كرده‌اند ، همان گونه كه جعبرى گفته است . « 2 »\r\nاز چيزهايى كه بر اين پديدهء هجايى تأكيد دارد اين است كه تخفيف همزه ابتدايى در حالى كه در يك كلام متصل تلفظ شود ، مانند تخفيف همزه وسطى خواهد بود . سيبويه مثالهاى زيادى را عرضه مىكند كه تخفيف همزهء ابتدايى را كه بر حرف قبل متصل است ، توضيح مىدهد ، مانند : ( كم يلك ، و من بوك و من مك ) و مانند آنها . « 3 » و از چيزهايى كه باز بر تصور وقوع اين پديده در رسم عثمانى دلالت دارد ، اين است كه بعضى از قاريان به همزه ابتدايى تخفيف داده‌اند . دانى مىگويد : « 4 » اصحاب ما در تسهيل همزه‌هايى كه به سبب دخول حروف زايد بر آنها در وسط قرار گرفته‌اند ، اختلاف كرده‌اند ، مانند : ( أفأنت ، فبأى إلاء ، بأيكم ، و كأين ، كأنه ، فلأقطّعن ، لبإمام ، الأرض ، الآخرة ) و شبيه آنها . و نيز دو كلمه‌اى كه در رسم به همديگر متصل مىشوند و آنها را به صورت يك كلمه در مىآورند ، مانند :\r\n( هؤلاء ، هأنتم ، يايها ، يأخت . . . ) و شبيه آنها . بعضى از آنها در اين گونه موارد عادت به\r\n\r\n\r\n","description":"","footnote":"\r\n( 1 ) المطالع النصرية ، ص 150 .\r\n( 2 ) بنگريد به : خميلة ارباب المراصد ، برگ 226 أ .\r\n( 3 ) الكتاب ، ج 2 ، ص 165 و بنگريد به : ابن سيده : المخصص ، ج 14 ، ص 15 .\r\n( 4 ) بنگريد به : التيسير ، ص 41 .\r\n","page_name":" 350 ","page_number":350},
  {"content":"\r\n\r\nتسهيل دارند و اينكه آنها همزه‌هاى وسطى شده‌اند . ولى بعضى ديگر معتقدند كه در اين موارد بايد همزه آشكار شود چون آنها همزه‌هاى ابتدايى هستند ؛ و هر دو روش خوب است و هر دو روايت شده‌اند .\r\nمىتوانيم خصوصيات مربوط به رسم همزه‌هايى را كه بر خلاف قواعد پيشين رسم شده ، چه آنها كه در اوّل كلمه است و چه آنها كه در وسط يا آخر كلمه است ، در دو باب بررسى كنيم : اوّل رسم همزهء آغازين كه به سبب اتصال به حروف زايد و يا به سبب تلفظ در يك كلام متصل ، تبديل به همزهء ميانى شده است . دوم رسم همزهء پايانى كه به سبب اتصال به ضماير و يا به سبب تلفظ آن در يك كلام متصل تبديل به همزه ميانى شده است .\r\n\r\nالف : رسم همزهء آغازين كه تبديل به همزهء ميانى شده ، به صورت الف و واو\r\nهمزهء آغازين دو جور رسم شده : گاهى با الف و واو و گاهى در بعضى از موارد با الف و ياء رسم شده است . بعضى از آنها در حال اتصال حروف زايد به همزه و بعضى ديگر در حال تلفظ در يك كلام متصل مىباشد .\r\nاز مثالهاى همزه‌اى كه در اصل آغازين بوده ولى به سبب اتصال به حروف زايد ، ميانى شده و با الف و واو نوشته شده ، كلمه ( ساوريكم ) مىباشد كه در دو مورد آمده است : اوّل در سوره اعراف ( 7 / 145 ) « سأوريكم دار الفاسقين » . دوم در سوره انبياء ( 21 / 37 ) ( ساوريكم آيتى ) . اين كلمه در هر دو مورد با واو پس از الف رسم شده ، ولى در اثبات واو پس از الف در كلمه  لَأُصَلِّبَنَّكُمْ  در سورهء طه ( 20 / 71 ) و در سورهء شعراء ( 26 / 49 ) اختلاف شده است . « 1 » همزه در ( سأوريكم ) پيش از دخول سين استقبال ، با الف رسم شده بود چون اين همزه به خاطر وقوع در اوّل كلمه به صورت آشكار خوانده مىشد ، وقتى سين بر سر آن داخل شد ، همزه در حكم متوسط قرار گرفت و به همين جهت مانند همزه ميانى مضمومى كه پس از فتحه باشد ، تخفيف يافت و واو ضعيفى كه در تلفظ واضح است جايگزين آن گرديد . ولى رسم كلمه به اصل تلفظ كلمه پيش از دخول سين كه همان حالت تحقيق است اشاره مىكند و مهمل گذاشتن صورت هجايى قديمى كلمه و اثبات صورت\r\n\r\n\r\n","description":"","footnote":"\r\n( 1 ) بنگريد به : دانى : المقنع ، ص 53 .\r\n","page_name":" 351 ","page_number":351},
  {"content":"\r\n\r\nتلفظ جديد ، كار آسانى نبود و بنابراين ، كاتبان كارى نكردند جز اينكه صورت تلفظ جديد را اثبات كردند بدون اينكه رسمى را كه به تلفظ قديمى كلمه مربوط است تغيير بدهند كه همان حالت تحقيق بود . پس واوى را پس از الف اضافه كردند تا به واو ضعيفى كه از سقوط همزه متولد شده است ، دلالت كند . همين حالت در ( لأوصلبنكم ) هم وجود دارد .\r\nپس از آنكه لام قسم به فعل افزوده شد ، همزه حكم همزهء وسطى مضموم پس از فتحه را پيدا كرد و تمام آنچه كه در ( ساوريكم ) ديديم ، در آن نيز اتفاق افتاد .\r\nدانشمندان علوم عربى مثال ديگرى براى اين پديده در غير رسم عثمانى ذكر كرده‌اند و آن كلمه ( اخى ) در ( يا أخىّ ) است كه تصغير كلمه ( اخى ) مىباشد . در روايت تصريح شده است كه بعضى از كاتبان در اين كلمه واوى پس از الف اثبات مىكنند ، و كلمه با حرف ندا چنين نوشته مىشود : ( يأوخىّ ) « 1 » اين واو همان است كه از همزه پس از تخفيف آن جايگزين شده است ، و تخفيف به جهت اتصال به حرف نداست كه همزه را تبديل به همزهء ميانى كرده است ، همان چيزى كه بر همزه در كلمه ( اولياء ) عارض مىشود ، و اين هنگامى است كه مضموم باشد و ضمير ( هم ) به آن متصل گردد كه در اين حالت به صورت واو نوشته مىشود : ( اولياؤهم ) . ولى نمىدانيم كه آيا الف موجود در ( يأوخى ) همان علامت همزه در ( أخى ) است و الف فتحه بلند كه مربوط به حرف نداست حذف شده همان گونه كه در ( يأيها ) حذف مىشود ؟ و يا الف نوشته شده همان الف ( يا ) است و الفى كه دلالت بر همزه مىكند حذف شده است ؟ چون پس از آنكه همزه حكم همزهء ميانى بعد از فتحه بلند را پيدا كرده ، در تلفظ حذف شده است . و در هر دو حالت ( با اينكه احتمال اوّل را ترجيح مىدهيم ) اين مثال بر مطلبى كه در ( سأوريكم ) گفتيم ، تأكيد دارد و آن اينكه همزه آغازين كلمه وقتى به سبب اتصال به حروف زايد حكم همزه ميانى را پيدا كرد ، تخفيف مىيابد ، و به دنبال آن ، كاتبان علاقه پيدا كردند كه حالت جديد تلفظ را نشان بدهند و در عين حال صورت قديم تلفظ را نيز محافظت نمايند و اين علاقه موجب پيدايش اين عمل\r\n\r\n\r\n","description":"","footnote":"\r\n( 1 ) بنگريد به : ابن قتيبه : ادب الكاتب ، ص 253 و صولى ص 251 و ابن مالك ص 338 . سيوطى در همع الهوامع ج 2 ص 239 مثال را بدون ياء ندا ذكر مىكند ولى رواياتى كه در مصادر ديگر آمده و به اثبات ياء قبل از همزه دلالت مىكند ، بر حدوث وسطى بودن براى همزه در ( أخى ) تاكيد دارد .\r\n","page_name":" 352 ","page_number":352},
  {"content":"\r\n\r\nدوگانه براى همزه شد و حقيقت اين است كه اين هجاء ميان رسم دو تلفظ مختلف در دو سياق مغاير را جمع كرده است : يكى تلفظ قديمى كه پيش از دخول سين بوده كه همان روش آشكار كردن همزه است . دوم تلفظ جديد كه پس از اتصال سين حاصل شده كه همان روش تخفيف همزه است . اين صورت هجايى كه همزه در آن با دو علامت نشان داده مىشود ، در بعضى از مثالها دچار تغيير شده و در آنها به علامت تلفظ جديد اكتفا شده است ، مانند : ( لئلا و لئن و حينئذ ) و شبيه آن از كلماتى كه همزهء آنها كه به علتى به همزه ميانى تبديل شده ، مانند همزهء ميانى اصلى نوشته شده است .\r\nمثالهاى همزه‌اى كه به علت تلفظ در يك كلام متصل ، به صورت دوگانه ، هم با الف و هم با واو نوشته مىشود و مانند همزهء ميانى اصلى تخفيف داده مىشود و اين باعث مىگردد كه در كنار حفظ رسم كلمه به صورت قبلى ، علامت تلفظ جديد نيز اثبات شود ، عبارت است از كلمه ( اولى ) به هر شكلى كه باشد و در هر كجا كه باشد ، مانند ( أولئك ، أولئكم ، أولوا ، أولى ، أولات ) « 1 » اين واوى كه در اين كلمات پس از الف ظاهر مىشود ، همان واوى است كه در ( سأوريكم ) و ( يأوخى ) ظاهر شده است ، جز اينكه همزه در اين دو كلمه به سبب اتصال حروف زايد به آنها ، ميانى شده است ولى در كلمه ( أولى ) همزه هنگامى ميانى مىشود كه در يك كلام متصل تلفظ شود . چيزى كه بر اين مطلب تأكيد مىكند اين است كه ابن مجاهد روايت كرده كه ورش از نافع نقل مىكند كه او در همه جاى قرآن از دو همزهء متفق يا مختلف ، اولى را مهموز مىكرد مانند : ( اولياء اولئك ) ( احقاف 46 / 32 ) به صورت ( اولياء ولئك ) « 2 » الف در اوّل اين كلمات اشاره به تلفظ آشكار همزه مىكند در حالى كه كلمه به تنهايى تلفظ شود و واو بعد از آن به حالت همزه در اوّل كلمه به لغت اهل تخفيف اشاره مىكند كه همزه مضمومى را كه به سبب تلفظ در يك كلام متصل ، ميانى شده است ، تخفيف مىدهند .\r\nملاحظه مىشود كه كاتبان خود را از تأثير تلفظ همزهء آشكار در كلمه ( اولاء ) وقتى كه\r\n\r\n\r\n","description":"","footnote":"\r\n( 1 ) بنگريد به : مهدوى ، ص 99 و دانى : المقنع ، ص 53 . كلمه ( أولوا ) در سوره بقره ( 2 / 269 ) در مصحف تاشكند به اين شكل است : ( الوا ) .\r\n( 2 ) بنگريد به : السبعه ، ص 138 - 137 .\r\n","page_name":" 353 ","page_number":353},
  {"content":"\r\n\r\nهاى تنبيه به آن متصل شود ، رها كرده‌اند ، زيرا كه آن را به اين صورت مىنويسند :\r\n( هؤلاء ) « 1 » الف در اوّل كلمه كه نشانگر همزهء آشكار اوّل كلمه است ، حذف شده چون تلفظ اين كلمه در حال اتصال به ( ها ) همواره با تخفيف خواهد بود . و ملاحظه مىشود كه علامت فتحه بلند ( ها ) هر كجا باشد حذف مىشود و ها با كلمه بعدى آن در حكم يك كلمه مىشود . البته ممكن بود كه ( هؤلاء ) را به شكل ( هأولاء ) بنويسند ، همان گونه كه كلمه ( يأوخى ) را چنين نوشته‌اند ، ولى كاتبان در اين كلمه از محافظت صورت تلفظ قديم در كنار صورت تلفظ جديد ، تجاوز كرده و به نشان دادن تلفظ فعلى كلمه اكتفا نموده‌اند .\r\nبه نظر مىرسد كه تفاصيل بيشترى كه مربوط به اين موضوع مىشود ، از بين رفته و مورخان عرب از آن سخن نگفته‌اند و يا سخن آنها به دست ما نرسيده است ، زيرا ظاهر اين است كه كاتبان در اين دوره‌هاى متقدم كمتر به قواعد تمسّك مىكردند و قلمهاى آنها از تلفظ كلمات پيروى مىكرد و آنها به حفظ صورتهاى هجايى كلمات در حال ابتدا و وقف علاقه داشتند ، ولى گاهى آنها خود را از صورتهاى شناخته شده هجاى بعضى از كلمات رها مىسازند و مطابق با تلفّظ فعلى كلمه مىنويسند . مثلا كلمه ( أكبر ) با يك الف در اوّل آن نوشته مىشود ، خواه به روش كسى باشد كه همزه را آشكار مىكند و يا به روش كسى باشد كه آن را تخفيف مىدهد ، با توجه به اينكه قاعده در كتابت كلمه ، توجه كردن به ابتدا و وقف است ولى هنگامى كه اين كلمه در سياقى مانند ( اللّه اكبر ) قرار بگيرد ، همزه در لهجه اهل تخفيف حكم همزه ميانى مفتوح پس از ضمه را پيدا مىكند و مانند كلمهء ( يؤيد ) تخفيف داده مىشود . و از اين رو احتمال دارد كه چنين نوشته شود : ( اللّه أوكبر ) و شايد هم كاتبان علامت تلفظ قديمى را كه همان الف است ، حذف كنند و علامت تلفظ جديد را اثبات نمايند و بنويسند : ( اللّه و كبر ) . شايد اين شكل غريب به نظر برسد ولى در يك سنگ نوشته‌اى كه مربوط به سال 64 هجرى است چنين آمده و جاى هيچ گونه شك و ترديدى هم ندارد . در اين سنگ نوشته كه به عنوان يادبود شخصى ب نام « ثابت بن يزيد اشعرى » بر . روى صخره‌اى نوشته شده ، اين عبارت آمده است : ( اللّه اكبر كبيرا ) و كلمه اكبر چنين نوشته\r\n\r\n\r\n","description":"","footnote":"\r\n( 1 ) بنگريد به : دانى : المقنع و نيز المحكم از همو ، ص 156 .\r\n","page_name":" 354 ","page_number":354},
  {"content":"\r\n\r\nشده است : ( اللّه وكبر ) با واو بدون الف . « 1 » و گويا كاتب وقتى اين كلمه را مىنوشته مطابق با تلفظ آن نوشته . امروز هم بسيارى از مردم اين كلمه را تخفيف مىدهند و با واو تلفظ مىكنند . « 2 »\r\nاين مثالها كه براى همزه ذكر شد ، خاطر دانشمندان رسم و علوم عربى را به خود مشغول كرده و آنها تلاش نموده‌اند كه تفسير و توجيه مناسبى براى هر يك از اين مثالها و يا براى مجموع آنها پيدا كنند و بيشتر توجيهات آنها گرداگرد اين انديشه دور مىزند كه آن ، يك نوع زيادت در رسم است تا ميان صورتهاى كلمات متشابه فرق گذاشته شود و اين همان انديشه‌اى است كه در فصل مقدماتى آن را مورد نقد و بررسى قرار داديم ، تا جايى كه ازهرى در ميان واوهاى گوناگونى از « واو فارقه » نام مىبرد كه منظور از آن هر واوى است كه به يكى از دو حرف مشتبه داخل مىشود تا ميان آن و حرف ديگرى كه شبيه آن است ، فرق بگذارد ، مانند واو ( أولئك ) و واو ( أولى ) كه در اين دو كلمه واو در كتابت اضافه شده تا اين كلمات با ( الى و اليك ) مشتبه نشوند . « 3 » همچنين واو به كلمه ( يأوخىّ ) كه مصغّر است افزوده شده تا ميان آن و ( يا اخى ) كه غير مصغّر است فرق گذاشته شود . « 4 » و سيوطى مىگويد : اينكه اين افزايش در مصغر آمده از آن جهت است كه مصغّر فرع است و افزايش در فرع سزاوار است . ديگر اينكه كلمه به خاطر تصغير تغيير داده مىشود و تغيير با تغيير مناسبتر است و اينكه واو انتخاب شده به خاطر ضمه همزه است . « 5 » با توجه عميق به مثالهاى اين پديده مىتوان گفت اشاره سيوطى در پايان سخن خود به اينكه انتخاب واو به خاطر ضمهء همزه است ، كليدى براى رسيدن به تفسير درست اين پديده است . همان تفسيرى كه در تعبيرات دانشمندان پيشين كه احتمالات گوناگونى را ذكر\r\n\r\n\r\n","description":"","footnote":"\r\n( 1 ) اين سند در منطقه‌اى به نام « حفنة الابيّض » نزديك كربلا در عراق پيدا شده است و صورت آن در موزه عراق محفوظ است .\r\nو اين متن سيزده سطر دارد . درباره تفصيل مطالب راجع به اين سنگ نوشته ، رجوع شود به : فصل پنجم از همين مبحث .\r\n( 2 ) آيا آمدن كلمه ( اكبر ) در اين متن با واو نشانگر آن است كه ساكنان اين منطقه از عراق مانند اهل حجاز همزه را تسهيل مىكردند ؟ و يا اين فقط تلفظ شخصى نويسندهء آن را نشان مىدهد ؟\r\n( 3 ) بنگريد به : تهذيب اللغة ، ج 15 ، ص 675 و نيز قلقشندى ، ج 3 ، ص 183 .\r\n( 4 ) بنگريد به : ابن قتيبه : ادب الكاتب ، ص 254 و صولى ، ص 251 .\r\n( 5 ) بنگريد به : همع الهوامع ، ج 2 ، ص 239 و نيز قلقشندى ، ج 3 ، ص 183 .\r\n","page_name":" 355 ","page_number":355},
  {"content":"\r\n\r\nكرده‌اند ، به آن اشاره شده است . جعبرى مىگويد : علت افزايش واو در ( اولئك ) براى فرق گذارى ميان آن و ( اليك ) است . و فروع اين كلمه نيز بر آن حمل شده و آن يا به همين جهت است و يا به جهت آن است كه واو شكل ضمه است و يا تقويت كنندهء آن است و يا به اعتبار اتصال و انفصال ، اين دو صورت را يك جا جمع كرده‌اند . « 1 » احتمال اخير به فهم درست اين پديده كمك مىكند ولى اينكه او به خود زحمت داده و احتمالات بيشترى را ذكر كرده است ، نشان مىدهد كه ابعاد گوناگون اين پديده پيش علماى سلف روشن نبوده حتى مىبينيم كه توجيهاتى كه براى افزايش واو در ( سأوريكم ) گفته‌اند به هشت توجيه مىرسد ، همان گونه كه تنسى روايت كرده است . « 2 » اين افزايش يا براى فرق گذارى است و يا براى تقويت همزه است و يا براى دلالت بر اشباع حركت آن است و يا صورت حركت آن است و يا حركت خود آن است و يا اينكه واو صورت همزه است بنابر وصل و الف به جهت تقويت همزه زايد است و يا واو براى همين است و الف براى دلالت بر اشباع حركت قبل از همزه است و يا اين كلمه اساس براى مراعات قرائت كسى كه آن را ( ساورثكم ) با واو مفتوح و راى مكسور مشدّد و ثاى مثلث خوانده چنين نوشته شده است .\r\nآنچه تنسى ذكر كرده و احتمال داده كه واو صورت حركت همزه يا اصلا حركت خود آن است ، ما را به عقيده بعضى از دانشمندان پيشين منتقل مىكند كه نظام كتابت در زمانهاى قديم ، حركات كوتاه را با علامتهاى حركات بلند نشان مىداد . دانى مىگويد : « 3 » « عربها اهل اعراب و نقطه نبودند و حركات را حروف مىپنداشتند ، چون اعراب گاهى با حروف و گاهى با حركت است و گاهى فتحه به صورت الف و كسره به صورت ياء و ضمه به صورت واو تصور مىشود ، و اين حروف سه گانه به همان چيزى دلالت مىكند كه حركات سه گانه ( فتحه و كسره و ضمه ) به آن دلالت مىكنند . » و سيوطى نقل مىكند كه كرمانى در كتاب « العجائب » ذكر كرده : « 4 » شكل فتحه در خطوط پيش از خط عربى الف و شكل ضمه واو و شكل كسره ياء بوده و به همين جهت كلمه ( لا أوضعوا ) و مانند آن را با الف به جاى فتحه\r\n\r\n\r\n","description":"","footnote":"\r\n( 1 ) بنگريد به : خميلة ارباب المراصد ، برگ 226 أ .\r\n( 2 ) بنگريد به : الطراز فى شرح ضبط الخراز ، برگ 79 أ - 79 ب .\r\n( 3 ) المحكم ، ص 177 - 176 .\r\n( 4 ) الاتقان ، ج 4 ، ص 151 .\r\n","page_name":" 356 ","page_number":356},
  {"content":"\r\n\r\nو ( ايتاى ذى القربى ) را با ياء به جاى كسره و ( اولئك ) و مانند آن را با واو به جاى ضمه نوشته‌اند ، چون زمان آنها به زمان خط نخستين نزديكتر بود » . بعضى از پژوهشگران جديد نيز در تفسير واو موجود در ( اولئك ) چنين گفته‌اند . « 1 »\r\nبا همهء اين احوال ، هيچ يك از توجيهات متعدد و متداخل و احيانا پيچيده‌اى كه ذكر شده تفسير صحيح كاملى كه شامل تمام مثالها باشد ، به دست نمىدهد . « 2 » آنها يك سلسله توجيهات جزئى هستند كه از نگرش سطحى به اين مثالها پديد آمده‌اند . پيش از اين ضعف اساسى كه توجيه به فرق گذارى بر آن مبتنى است ، بيان شد ، چون دليل تاريخى بر خطا بودن آن داريم و ممكن است در اينجا بپرسيم كه به چه جهت كاتبان براى پرهيز از اشتباه يك كلمه به كلمه ديگر ، به افزايش هجاى كلمه روى آورده‌اند ؟ در حالى كه مىتوانستند از راه آسانترى وارد شوند . مثلا در كلمه ( اولئك ) كه گفته شده زيادت واو براى رفع اشتباه است و بقيه باب هم بر آن حمل شده ، « 3 » كاتبان مىتوانستند اين اشتباه را به اين صورت رفع كنند كه كلمه را مطابق با تلفظ آن بنويسند و علامت فتحه محذوف را اثبات كنند و صورت هجايى آن چنين باشد : ( ألائك ) و بدين گونه فرق ميان آن و كلمه‌اى كه به آن مشتبه مىشد ، حاصل گردد و در عين حال خواندن آن براى قارى آسان باشد .\r\nدر اينجا عامل ديگرى وجود دارد كه اين گونه توجيهها را نفى مىكند و آن اينكه اساس درك تشابه در صورتهاى كلمات و اين انديشه كه راههاى مناسبى براى رفع آن در نظر گرفته شود ، چيزى نبوده كه خاطر كاتبان را در دوره‌هاى سابق بر رسم عثمانى به خود مشغول كند ، چون كتابت و همچنين مسايل مربوط به لغت در اين دوره ، از لحاظ كثرت و فراوانى مانند دوره بعد از اسلام نبوده تا دربارهء صورتهاى كلمات و تبيين مشابهت آنها بينديشند ، بخصوص اينكه كتابت در دوره قديم از تنظيمات فكرى و اعمال نظر مستقيم به دور بوده ، همان كارى كه بعدها علماى عربى انجام دادند و در تمام سطوح قواعدى را\r\n\r\n\r\n","description":"","footnote":"\r\n( 1 ) بنگريد به : جان كانتينو ، ص 151 ، 173 .\r\n( 2 ) پيشتر ، روش ابو العباس مراكشى را در توجيه پديده‌هاى رسم عثمانى نقل كرديم . او افزايش واو در اين مثالها را چنين توجيه مىكرد : « و او افزوده شده تا دلالت كند بر ظهور معناى كلمه در وجود در بالاترين رتبهء آن أ » ( بنگريد به : زركشى ، ج 1 ، ص 386 ) .\r\n( 3 ) بنگريد به : جعبرى ، برگ 225 ب - 226 أ .\r\n","page_name":" 357 ","page_number":357},
  {"content":"\r\n\r\nتنظيم كردند و شواذّ را از آن جدا ساختند ، بلكه كتابت در آن دوره تغيير كندى داشت .\r\nاين واو ( همچنين ياء و الف در مثالهاى بعدى ) علامت ضمهء كوتاه است و در خطوط پيش از خط عربى ، به حركات كوتاه با اين حروف اشاره مىشد و اين مثالها ، بقاياى همان نظام پيشين است ، چون عهد آنها به خط نخستين نزديك بوده و تاريخ استخدام علامتهاى حركات در كتابتهاى سامى به طور كلى و كتابتهاى نبطى و عربى به طور خاص ، ادعاى اين استعمال را نفى مىكند ، و كتابتهاى سامى در آغاز اشاره‌اى به حركات كوتاه نداشت و قرنهاى بسيارى گذشت تا توانست به اين مرحله برسد ( همان گونه كه در فصل بعدى به آن اشاره خواهيم كرد ) بلكه به كمال رسيدن كتابتهاى سامى در نشان دادن حركات بلند ، چندين قرن طول كشيده ، حتى اينكه اشاره به فتحه بلند در كتابت عربى در دورهء نسخه بردارى مصاحف عثمانى هنوز مستقر نشده بود ، به طورى كه تفصيل آن را پيش از اين بيان كرديم . و اما اين سخن كه واو در ( سأوريكم ) ( 7 / 145 ) به جهت مراعات قرائت ( ساورئكم ) بوده ، سخن دور از حقيقتى است چون اين قرائت به هيچ يك از قرّاى هفتگانه و دهگانه و حتى چهارده گانه مربوط نيست « 1 » بلكه آن يك قرائت شاذّ است « 2 » و شناخته شده نيست و عاقلانه نبوده كه كاتبان وحى و نسخه برداران مصاحف ، قرائتى جز قرائت مشهور را در نظر بگيرند ، و اگر اين قول را بپذيريم ، در واو ( ساوريكم ءايتى ) و در ( اولى ) و فروع آن و در ( اوخىّ ) چه خواهيم گفت ؟\r\nدر اينجا دليلى وجود دارد كه بر درستى توجيهى كه اندكى پيش ما براى تمام مثالها ذكر كرديم ، دلالت مىكند . اين دليل از خود اين مثالها استنباط مىشود و آن اينكه افزايش واو پس از الف ، در همه جا با حالتى كه همزه پس از تخفيف پيدا مىكند ، هماهنگ است و اثبات واو در اين مثالها به مناسبت ضمه كوتاه همزه نيست همان گونه كه بعضى از علما بيان كرده‌اند ، بلكه براى اين است كه وقتى همزه در حالت تخفيف به خاطر وسطى بودن ساقط مىشود ، واو ضعيفى در تلفظ جايگزين آن مىگردد كه كاتبان آن را با نوشتن يك واو نشان مىدهند . اين مطابقت را ميان علامت ثبت شده با الف كه علامت همزه است و ميان\r\n\r\n\r\n","description":"","footnote":"\r\n( 1 ) دمياطى آن را در جاى خود ( ص 230 ) ذكر نكرده است .\r\n( 2 ) بنگريد به : ابن خالويه : المختصر ، ص 46 .\r\n","page_name":" 358 ","page_number":358},
  {"content":"\r\n\r\nحالتى كه همزه پس از تخفيف پيدا مىكند ، در مثالهايى كه بعدها در حالات گوناگون همزه طبق قواعد تخفيف همزه بيان خواهيم كرد ، مشاهده مىكنيم ، خواه اين علامت واو باشد و يا ياء باشد . و اين مىرساند كه اثبات علامت واو در كنار الف ، يك امر تصادفى نبوده بلكه اين واو اشاره به واقعيت تلفظ در حالت تسهيل همزه دارد كه در يك كلام متصل و يا هنگام افزودن حرف زايد در اوّل كلمه اتفاق مىافتد ، چون در اين حالتها همزهء آغازين حكم همزهء ميانى را خواهد داشت .\r\n\r\nب : رسم همزهء پايانى به شكل واو\r\nهمزهء پايانى كلمه كه به سبب اتصال به ضماير تبديل به همزهء ميانى مىشود ، در تمام مثالهاى اين حالت بدون استثنا مانند همزهء ميانى تخفيف داده مىشود و در رسم همان علامتى ثبت مىشود كه همزه به آن بازگشت داده شده است و آن واو در حال ضمه است و در اينجا همزه را به شكلى كه پيش از اتصال به ضمائر داشت رسم نمىكنند . مثال اين حالت : ( يقرءون ، يدرءون ، يذرؤكم ، يكلؤكم ، اولياؤكم ، ابناؤكم ، دعاؤكم ) است . ملاحظه مىشود كه در ( يكلؤكم ) ( انبياء 21 / 42 ) طبق روايت زجاجى بعضى از كاتبان الفى را در كنار واو مىنويسند به اين صورت : ( يكلاوكم ) ، با صرف نظر از آن ، اين كلمه مطابق با قاعدهء رسم همزهء متوسط در حالت تسهيل نوشته شده است . همان گونه كه مضموم در حال اتصال به ضمير ، با واو نوشته مىشود ، همزهء مكسور نيز در اين حالت با ياء نوشته مىشود ، مانند : ( باهوائهم ، الى اوليائهم ) .\r\nوقتى همزهء پايانى كه به سبب اتصال به ضمير ، حالت ميانى پيدا مىكند ، از شكل قبلى خود رها مىشود و مطابق با حالت پس از اتصال نوشته مىشود . همزهء پايانى كه به سبب وصل كلام حالت ميانى پيدا مىكند نيز گاهى با تخفيف نوشته مىشود . و اين در حالى است كه به ما بعد خود وصل شده است ، و گاهى در حال وقف نيز مانند حالت تخفيف نوشته مىشود و در اين حالت ، آن تخفيفى كه در حالت وقف دارد ، رعايت نمىشود ، به اين معنا كه يا مطابق با حالت وصل و يا مطابق با حالت وقف نوشته مىشود ، و اين دگرگونى در روش تخفيف ميان وصل و وقف ، در همزه‌اى واقع مىشود كه قبل از فتحه قرار گيرد و نه اعراب ديگر .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاز مثالهاى همزهء پايانى مضموم كه پس از فتحه كوتاه واقع شده و بر اساس تخفيف و وصل رسم گرديده ، كلمهء ( نبأ ) مىباشد . اين كلمه در چهار مورد با واو نوشته شده : ( ابراهيم 14 / 9 ) ( نبؤ الّذين ) و ( ص 38 / 21 ، 67 ) ( نبؤ الخصم ) و ( نبؤ عظيم ) و ( تغابن 64 / 5 ) ( نبؤ الّذين ) و در غير اين موارد با باء و الف و به صورت سه حرفى نوشته شده است . « 1 » كلمهء ( ملأ ) نيز مانند كلمه ( نبأ ) است در چهار مورد با واو و به شكل ( الملوا ) نوشته شده است « 2 » و از مثالهاى اين باب ، بعضى از افعال است مانند ( يبدوا ) ( 10 / 4 ، 30 / 11 ) و ( تفتوا ) ( 12 / 85 ) و ( يتفيّوا ( 16 / 48 ) و ( اتوكوا ) ( 20 / 18 ) و ( لا تظمؤا ) ( 20 / 119 ) و ( يدروا ) ( 24 / 8 ) و ( يعبوا ) ( 25 / 77 ) و ( ينشوا ) ( 43 / 18 ) « 3 » و احتمال دارد كه همزه در مثالهاى ديگر مانند مثالهاى سابق مطابق با وصل نوشته شود ، مانند ( يتبوأ ) ( 12 / 56 ) و ( نتبوأ ) ( 39 / 74 ) و الف پس از آن زايد باشد ، همان گونه كه الف بعد از واو جمع و مانند آن زايد مىشود . و يا اينكه بگوييم همزه بنابر وقف نوشته شده كه در اين صورت الف از اصل فعل خواهد بود ، زيرا كه همزهء پايانى وقتى تخفيف داده شد به صورت حركت بلند در مىآيد چون حركت كوتاه پيش از همزه امتداد مىيابد و آن حركت در اينجا فتحه است در نتيجه به حالت حركت بلند در مىآيد و به شكل الف رسم مىگردد .\r\nاز مثالهاى همزهء پايانى مضموم پس از فتحه بلند كه مطابق با تخفيف و وصل نوشته شده ، فعل ( نشاء ) در سوره هود ( 11 / 87 ) است كه به صورت ( نشوءا ) نوشته شده است و در قرآن غير از يك مورد را ندارد . « 4 » و نيز از مثالهاى آن است كلمه ( علمؤا ) در سوره شعراء ( 26 / 197 ) و كلمه ( العلمؤا ) در سوره فاطر ( 35 / 28 ) و سوره شورى ( 42 / 21 ) و كلمهء ( دعؤا ) در سورهء مؤمن ( 40 / 59 ) و كلمهء ( الضعفؤا ) در هر كجا كه به حالت رفع آمده و با واو نوشته شده و كلمه ( شفعؤا ) در سوره روم ( 30 / 17 ) و كلمهء ( البلؤا ) در سورهء صافات ( 37 / 106 ) و كلمهء ( بلؤا ) در سوره دخان ( 44 / 33 ) « 5 » .\r\n\r\n\r\n","description":"","footnote":"\r\n( 1 ) مهدوى ، ص 93 و دانى : المقنع ، ص 55 و سليمان بن نجاح ، لوح 134 .\r\n( 2 ) در سوره مؤمنون ( 23 / 24 ) و در سوره نمل ( 27 / 29 ، 32 ، 38 ) .\r\n( 3 ) بنگريد به : مهدوى ، ص 93 - 92 و دانى : المقنع ، ص 55 .\r\n( 4 ) بنگريد به : ابن قتيبه : تأويل مشكل القرآن ، ص 41 و ابن ابى داود ، ص 116 و مهدوى ، ص 92 و دانى : المقنع ، ص 58 .\r\n( 5 ) بنگريد به : مهدوى ، ص 92 - 91 و دانى : المقنع ، ص 58 - 57 .\r\n","page_name":" 360 ","page_number":360},
  {"content":"\r\n\r\nدانى دربارهء رسم كلمه ( نبأ ) با واو ، سخن محمد بن عيسى اصفهانى را نقل كرده كه گفته است : « اين كلمه در هر كجاى قرآن كه در حالت رفع باشد با واو آمده و هر كجا كه در حالت رفع نباشد بدون واو و به شكل ( نبأ ) آمده است . » « 1 » ارتباط دادن رسم همزه با واو در اين مثالها ، به اينكه واو مضموم باشد ، دليل بر اين است كه رسم آن به صورت واو به جهت بازگشت همزه به واو در حالت تخفيف است و قضيهء آن مثل قضيّه همزه ميانى در كلمهء ( يكلؤكم ) و كلمهء ( اوليائهم ) و مانند آنهاست .\r\nاثبات الف پس از واو در مثالهاى پيشين دليل ديگرى است بر اينكه اين واو نمايندهء تلفظ واقعى است چون زيادت آن در اينجا مانند زيادت آن پس از واو پايانى است و دانى براى زيادت الف در اين مثالها دو تفسير دارد آنجا كه مىگويد : « 2 » « در اين موارد رسم الف بعد از واو براى يكى از دو چيز است : يا براى تقويت همزه است كه پنهان نماند و اين سخن كسايى است و يا براى تشبيه كردن اين واو كه صورت همزه است به واو جمع است چون هر دو در آخر كلمه واقع شده‌اند ، پس الف افزوده گرديد همان گونه كه بعد از واو جمع افزوده مىشود ، و اين سخن ابو عمرو بن علاء است و هر دو قول خوب است . » تاييد دانى با توجه به حقايقى كه دربارهء تخفيف همزه در غير اول كلمه گفته شد ، بىمورد است و به نظر مىرسد كه نظريهء ابو عمرو بن علاء بهتر و صحيح‌تر باشد ولى سخن او بر اين اساس نيست كه واو صورت همزه است بلكه بر اين اساس است كه آن واو نمايندهء واو ضعيفى است كه جايگزين تخفيف همزهء پس از فتحه است كه در يك كلام متصل در آخر كلمه واقع مىشود .\r\nزمخشرى رسم كلمه ( العلماء ) را با واو در سوره شعراء ( 26 / 197 ) « ا و لم يكن لهم آية ان يعلمهم علمؤا بنى اسرائيل » با تفخيم تعليل كرده و راه صواب نرفته است . او مىگويد : « 3 » « اگر گفته شود كه چگونه در مصحف ، كلمهء ( علمؤا ) با واوى قبل از الف نوشته شده ؟ در پاسخ مىگويم : اين كار مطابق با لغت و لهجهء كسانى است كه الف را مايل به واو مىكنند و\r\n\r\n\r\n","description":"","footnote":"\r\n( 1 ) المقنع ، ص 55 .\r\n( 2 ) همان مصدر ، ص 59 - 58 و بنگريد به : سليمان بن نجاح ، لوح 135 .\r\n( 3 ) الكشاف ، ج 3 ، ص 264 .\r\n","page_name":" 361 ","page_number":361},
  {"content":"\r\n\r\nمطابق با همين لهجه است كه كلمه ( الصلاة و الزكوة و الربوا ) نيز با واو نوشته شده است . »\r\nولى مىبينيم كه زمخشرى در جاى ديگر از اين تعليل عدول كرده و آن در جايى است كه راجع به رسم كلمهء ( شفعؤا ) صحبت مىكند كه در سوره روم ( 30 / 13 ) با واو نوشته شده است . مىگويد : « 1 » « كلمهء ( شفعؤا ) در مصحف با واو قبل از الف نوشته شده و همان گونه كه در ( علمؤا بنى اسرائيل ) نوشته شده و همين گونه است كلمه ( السواى ) كه با الف قبل از ياء نوشته شده است . در همهء اين موارد خواسته‌اند همزه را مطابق با صورت حرفى كه حركت همزه از آن است بنويسند . » با صرف نظر از اينكه او كلمه ( السواى ) را ( بعد دربارهء آن سخن خواهيم گفت ) در رديف اينها آورده ، مىبينيم كه زمخشرى براى اثبات واو در رسم كلمه‌هاى ( الشفعؤا ) و ( العلمؤا ) تعليل درستى ذكر كرده است ، ولى گفتهء نخستين او بر اضطراب موضع زمخشرى در بررسى يك مثال در دو موضع مختلف دلالت دارد .\r\nدر مثالهاى سابق كه واو در آخر آنها اثبات شده و به صورتى اشاره دارد كه همزه در حال تخفيف آن را پيدا مىكند و پيش از همزه ، فتحهء بلندى قرار دارد ، ملاحظه مىشود كه علامت الف كه اشاره به فتحه بلند دارد در همهء آنها اثبات نشده است و گويا اثبات واو در آخر كلمه و رسم الفى پس از آن ، سبب شده كه كاتبان به اين نتيجه برسند كه كلمه طولانى شده است و همين موضوع به آنها اجازه داده كه الف قبل از واو را ننويسند به گونه‌اى كه در بحث از علامت فتحه بلند بيان كرديم . « 2 »\r\n\r\n\r\n","description":"","footnote":"\r\n( 1 ) همان مصدر ، ج 3 ، ص 270 .\r\n( 2 ) در مصحف جامع عمرو عاص كلمهء ( جزاء ) را با الف قبل از واو و با حذف الف بعد از واو به اين صورت ديدم : ( جز او ) در سوره توبه ( 9 / 26 ) و در سوره يوسف ( 12 / 25 ) و نيز در مصحف شماره 115 دار الكتب المصريه در سوره مائده ( 5 / 85 ) چنين ديدم . مىدانيم كه در مصحف مطبوع چنين آمده است : ( جزاء ) و در مصحف تاشكند بعضى از كلماتى كه در آخر آنها واو و بعد از آن الف است ، الف رسم شده ولى واو رسم نشده است كه به نظر مىرسد به دليل تخفيف در حالت وقف است . آن كلمات عبارتند از : ( شركاء ) ( 6 / 94 ) و ( علماء ) ( 26 / 197 ) و ( البلاء ) ( 37 / 106 ) ولى در همان جا مىبينيم كه كلمهء ( يستهزأ ) ( 4 / 140 ) كه دانى تصريح كرده كه بايد با الف رسم شود ( المقنع ، ص 56 ) با واو نوشته شده به اين صورت : ( يستهزو ) كه بعد از واو الف رسم نشده و كلمه بنا بر وصل تخفيف داده شده ، مانند ( جزاو ) .\r\n","page_name":" 362 ","page_number":362},
  {"content":"\r\n\r\n\r\nج : رسم همزهء آغازين به صورت الف و ياء در حالى كه تبديل به همزهء ميانى شود\r\nرسم همزه به صورت الف و ياء مشابه با رسم همزه به صورت الف و واو آمده است ، جز اينكه همزهء آغازين كه به سبب تلفظ در كلام متصل ، حكم همزهء متوسط پيدا مىكند ، در هيچ موردى با الف و ياء نوشته نشده و مثالى مانند : ( اولئك ) ندارد . تنها اتصال بعضى از زوايد به اول كلمه ، عامل اساسى در پيدايش مثالهاى اين پديده در اول كلمه است ولى وجود آن در آخر كلمه ، به سبب اتصال به ضماير مىباشد و اين در كنار عروض حالت ميانى بودن به علت تلفظ در يك كلام متصل است .\r\nمشهورترين مثال اين پديده كلمهء ( بأيد ) در سورهء ذاريات ( 51 / 47 ) است : « و السماء بنينها بأييد و انا لموسعون » كه در تمام مصاحف در اول كلمه دو ياء بعد از الف رسم شده است « 1 » رسم اين كلمه توجه دانشمندان را به خود جلب كرده و بعضى از آنها مانند ابن خلدون را وادار كرده كه آن را به خطاى كاتب نسبت بدهند . البته بعضى از آنها هم تفسير صحيح اين پديده را دريافته‌اند .\r\nدر كنار اين مثال چندين كلمه با همان روش رسم شده است كه از جمله آنهاست كلمهء ( إن ) كه فاء عطف با همزهء استفهام به آن متصل شده باشد مانند ( افإن ) در سوره آل عمران ( 3 / 144 ) « افاين مات او قتل انقلبتم على اعقابكم » و در سوره انبياء ( 21 / 34 ) « افاين متّ فهم الخالدون » در اين مثالها همزه مكسوره با ياء توأم با الف نوشته شده است . « 2 » و نيز كلمه  بِأَيِّكُمُ  در سوره قلم ( 68 / 6 ) « باييكم المفتون » با دو ياء پس از الف رسم شده است . « 3 »\r\nمؤلف كتاب الهجاء گفته است : كلمه  فَبِأَيِّ  در سى و يك مورد در سورهء الرحمن به صورت ( فبايى ) رسم شده « 4 » است و نيز كلمهء  بِأَيَّامِ  در سوره ابراهيم ( 14 / 5 )  وَ ذَكِّرْهُمْ \r\n\r\n\r\n","description":"","footnote":"\r\n( 1 ) بنگريد به : ابن ابى داود ، ص 112 و مهدوى ، ص 98 و دانى : المقنع ، ص 47 ، 90 .\r\n( 2 ) بنگريد به : مهدوى ، ص 97 و دانى : المقنع ، ص 47 و 53 .\r\n( 3 ) بنگريد به : ابن ابى داود ، ص 115 و مهدوى ، ص 68 و دانى : المقنع ، ص 47 و 90 .\r\n( 4 ) بنگريد به : الهجاء از يك نويسندهء ناشناخته لوح 35 و نيز جامع الكلام فى رسم مصحف الامام از يك نويسندهء ناشناخته در سورهء الرحمن اين كلمه را در مصحف جامع عمرو عاص در آخرين مورد از سورهء الرحمن ( 55 / 77 ) با دو ياء ديدم و در موارد ديگر نتوانستم كيفيت رسم آن را به دست آورم چون در آن مصحف ساقط شده بود . ولى به احتمال قوى در آن موارد هم با دو ياء نوشته شده است چون در مورد آخر با دو ياء رسم شده و شايسته اين است كه هجاى اين كلمه در تمام موارد يكسان باشد به اضافهء اينكه اين موضوع در روايت هم نقل شده است .\r\n","page_name":" 363 ","page_number":363},
  {"content":"\r\n\r\nبأييم اللّه ) با دو ياء نوشته شده است « 1 » و دانى گفته است كه در بعضى از مصاحف اهل عراق چنين ديده است : ( بايية - باييت - باييتنا ) در همه با دو ياء رسم شده البته هر جا كه بعد از باء واقع شده است . و اين مطابق با اصل قبل از اعتلال است و در بعضى از موارد با يك ياء نوشته شده كه مطابق با تلفظ است و اين بيشتر است . « 2 »\r\nبعضى از علماى رسم خواسته‌اند كلمات ( باييكم و فبأيى و باييم ) را از جملهء مثالهاى اين پديده خارج كنند و گفته‌اند كه ياء در دو مثال اول زايد نيست بلكه به جهت رعايت اصل است ، چون حرف مشدّد در حقيقت دو حرف است . هر چند كه اين اصل در اكثر موارد ترك شده است ، ولى در بعضى از موارد به آن اشاره كرده‌اند . « 3 » و اما كلمه ( ايام ) لبيب نقل كرده كه ابو داود سليمان بن نجاح در كتاب « التبيين » گفته است كه اين كلمه را به شكل ( اييم ) نوشته‌اند و ياء را به جاى الف قرار داده‌اند ، « 4 » همان گونه كه در ( تقيه و هديهم و موليكم ) و مانند آن چنين كرده‌اند . ولى به نظر مىرسد كه اين سه كلمه داخل در مثالهاى\r\n\r\n\r\n","description":"","footnote":"\r\n( 1 ) بنگريد به : مهدوى ، ص 102 و دانى : المقنع ، ص 94 اين كلمه در مصحف مطبوع نيز همين طور رسم شده و در مصحف خطى نجف نيز به اين شكل است .\r\n( 2 ) بنگريد به : المقنع ، ص 50 و شيرازى ، لوح 15 و ابن قاصح ، ص 67 . اين مطلب كه علماى رسم به صورت خلاصه آن را بيان مىكنند نشان دهندهء پديده‌اى است كه در مصاحف خطى كه من ديده‌ام شايع است ، مثلا در مصحف جامع عمرو عاص كلمه ( باية ) بابا و دو ياء رسم شده ( بايية ) در اين سوره‌ها : انعام ( 6 / 35 ) و انبياء ( 21 / 5 ) و شعراء ( 26 / 154 ) جمع اين كلمه نيز با دو ياء آمده ( باييت ، باييتنا ) در اين سوره‌ها : آل عمران ( 3 / 199 ) و نساء ( 4 / 56 ) و مائده ( 5 / 86 ) و انعام ( 6 / 21 ، 27 ، 35 ، 39 ، 49 ) و توبه ( 9 / 9 ) و يونس ( 10 / 70 ، 73 ، 75 ) و هود ( 11 / 59 ) و انبياء ( 21 / 77 ) و مؤمنون ( 23 / 45 ) و فرقان ( 25 / 53 ) و شعراء ( 26 / 15 ) و عنكبوت ( 29 / 47 و 49 ) و روم ( 30 / 16 و 53 ) و لقمان ( 31 / 32 ) و سجده ( 41 / 15 ، 24 ، 22 ) مواضع ديگرى هم وجود دارد كه به همين صورت رسم شده است . همين پديده را در مصحف نجف نيز مىبينيم ( بايية ) در سوره انبياء ( 21 / 5 ) و ( باييتنا ) در سوره ابراهيم ( 14 / 5 ) . در مصحف تاشكند مثالهاى بسيارى براى اين پديده وجود دارد چه در حال جمع و چه در حال افراد . كلمه ( بايية ) را در پنج مورد يافتم ولى كلمه‌هاى ( باييت و باييته و باييتنا و بايتى ) را در بيست و پنج مورد يافتم ولى ملاحظه مىشود كه در بعضى از مثالها كه صيغه جمع دارد ، در اول كلمه حرف باء نيست و ما قبل آن مكسور نمىباشد ، مانند آل عمران ( 3 / 58 و 101 و 108 ) و انعام ( 6 / 68 و 158 ) و اعراف ( 7 / 26 ) ممكن است اين پديده را چنين تعليل كنيم كه دست كاتبان عادت داشته كه اين كلمه را در مواردى كه پيش از همزه كسره‌اى باشد ، با دو ياء بنويسند . طبق اين عادت در جاى ديگر هم با دو ياء نوشته‌اند و ملاحظه نكرده‌اند كه ياء در نتيجه وجود كسره و تخفيف همزه به ياء به وجود آمده است و از اينجاست كه در مواردى هم كه ما قبل آن كسره نبوده ، با دو ياء نوشته شده است .\r\n( 3 ) بنگريد به : تنسى ، برگ 84 ب .\r\n( 4 ) بنگريد به : الدرة الصقيله ، برگ 37 ب .\r\n","page_name":" 364 ","page_number":364},
  {"content":"\r\n\r\nاين پديده است و علماى سلف چنين تعليلهايى را براى اثبات ياء آورده‌اند تا تفسير قابل قبولى ارائه كنند و آنها در ربط دادن مثالهاى متعدد اين پديده به يك تفسير و تعليل موفق نشده‌اند .\r\nدقت در محل همزه در اين مثالها و حركات اطراف آن رمز اثبات ياء پس از الف را به ما مىفهماند . در تمام اين مثالها بجز يك مثال ( افاين ) پيش از همزه باى جرّ آمده و خود آن هم مكسور است و پس از باء همزه قرار گرفته كه در ( بأييد - بأييكم - فبأيى - بأييم ) فتحه كوتاه و در ( بايية - باييت ) فتحهء بلند دارد . دخول باء در اين مثالها باعث شده كه همزه به حالت همزهء ميانى درآيد و لذا به آن مثل همزهء ميانى مفتوح پس از كسره تخفيف داده شده است ، مانند : ( فئة - رئاء ) و در نتيجه همزه در تلفظ ساقط شده و ياى خالص جانشين آن شده است و كاتبان علامت همزه را پس از سقوط آن حذف نكرده‌اند تا ياء را كه جانشين آن در حال تخفيف است به جاى همزه بنويسند بلكه به افزايش علامت ياء اكتفا نموده‌اند بدون آنكه الف را حذف كنند ، و از اينجاست كه همزه ظاهر شد و گويا با دو علامت نوشته شده است . « 1 »\r\nو اما كلمهء ( أفاين ) با اينكه حرف فاء همزه را در محكم همزهء ميانى قرار داده و مفتوح است ولى خود همزه مكسور مىباشد و چون همزه ساقط شد ، فتحهء فاء و كسرهء همزه به يكديگر رسيدند و آن حالتى به وجود آمد كه همزه در حال تخفيف دارد ، مانند ( سئم ) كه ياى ضعيفى جايگزين آن مىشود و از اين رو در ( أفاين ) يايى رسم شده همان گونه كه در ( سئم ) رسم مىشود . ولى كاتبان الف را كه علامت همزه پيش از ميانى شدن آن است حذف نكردند همان گونه كه در مثالهاى ديگر اين پديده حذف نكردند .\r\nدانى به طورى كه پيشتر از او نقل كرديم معتقد است كه اثبات دو ياء در ( بايية ) و جمع آن مطابق با اصل پيش از اعتلال است چون علما عربى عقيده دارند كه اصل كلمه ( ءاية ) از\r\n\r\n\r\n","description":"","footnote":"\r\n( 1 ) دكتر منجّد در كتاب دراسات فى تاريخ الخط ، ص 57 اشتباه كرده آنجا كه دربارهء رسم كلمهء ( باية ) در سوره رعد ( 13 / 38 ) كه در يكى از مصاحف خطى محفوظ در موزهء آثار اسلامى در استانبول با دو ياء نوشته شده ، سخن گفته و افزوده است :\r\n« ملاحظه كنيد ورود كلمه ( بايته ) را كه در مصحف ( باية ) آمده است ، اشتباه او اين است كه خط مجرد از نقطه گذارى و اعراب بوده و او ( باياته ) خوانده و به اصل پديده توجه نكرده است .\r\n","page_name":" 365 ","page_number":365},
  {"content":"\r\n\r\nماده ( اى ى ) مىباشد ، ياى اول قلب به الف شد بر وزن فعلة يا فعلة . « 1 » ولى اين سخن بعيد مىنمايد . در مورد مربوط دانستن اثبات ياء به وجود حرف باء پيش از آن ، به نظر نمىرسد كه رابطه‌اى ميان باء و اين پديده وجود داشته باشد بلكه مكسور بودن باء اين پديده را به وجود آورده است و از اين جهت است كه اين پديده در كلمه ( افاين ) هم جريان دارد با اينكه به جاى باء حرف فاء آمده است ولى مكسور بودن خود همزه با وجود مفتوح بودن فاء باعث پيدايش اين پديده در اين كلمه گرديده است .\r\nآنچه راجع به تخفيف همزه در مثالهاى سابق گفتيم ، مورد تأكيد روايات نقل شده از قرّاء و عربها هم هست . روايت شده كه ابو جعفر مدنى همزه را در ( فباى ) تخفيف مىداد به اين گونه كه همزه ساقط و ياء جانشين آن مىشد ، مانند تخفيف همزهء ميانى مفتوح كه پس از كسره واقع شود . و دربارهء مثالهايى كه فاء ندارد ، روايتهاى مختلفى از او نقل شده ، مانند :\r\n( بأىّ أرض ) و ( بأيّكم المفتون ) « 2 » ابو عمرو بن علاء و ورش اين آيه را  إِنَّما أَنَا رَسُولُ رَبِّكِ لِأَهَبَ لَكِ  ( مريم 19 / 19 ) با ياء ( ليهب ) خوانده‌اند . همچنين حلوانى به نقل از قالون « 3 » و يعقوب از قرّاى عشره چنين خوانده‌اند . حسن و يزيدى نيز با آنها موافق هستند . « 4 » دانى روايت مىكند كه ابو عبيد گفته است : تمام مصاحف اتفاق دارند بر اينكه در كلمه ( لأهب ) پس از لام الفى را رسم كنند . « 5 » تنها شيرازى روايتى نقل كرده كه اين كلمه با ياء نوشته مىشود : ( ليهب ) . « 6 » به طورى كه جعبرى نقل مىكند ابو عبيد قرائت ابو عمرو را كه با ياء خوانده ، انكار نموده است . جعبرى اين قرائت را از لحاظ نقل و رسم تصحيح كرده و سخن ابو عبيد را ردّ نموده و گفته است : ابو عبيد در كتاب خود ( شايد منظور كتاب القراءات باشد ) گفته : اهل مدينه و كوفه ( لأهب ) خوانده‌اند و ابو عمرو ( ليهب ) خوانده ولى آن مخالف با مصاحف مىباشد و جايز نيست و در آن تغيير قرآن است به گونه‌اى كه قرآن\r\n\r\n\r\n","description":"","footnote":"\r\n( 1 ) بنگريد به : فيروز آبادى ، ج 4 ، ص 303 .\r\n( 2 ) دمياطى ، ص 55 .\r\n( 3 ) دانى : التيسير ، ص 148 .\r\n( 4 ) دمياطى ، ص 298 .\r\n( 5 ) المقنع ، ص 42 .\r\n( 6 ) بنگريد به : كشف الاسرار ، لوح 17 .\r\n","page_name":" 366 ","page_number":366},
  {"content":"\r\n\r\nنازل شده فراموش مىشود . جعبرى مىگويد : همهء اهل مدينه چنين قرائتى ندارند ، بلكه يزيد و قالون در يكى از دو وجه چنين خوانده‌اند و شامى نيز به آنها ضميمه مىشود . روح نيز باورش و قالون در وجه ديگر و ابو عمرو همراه است و اينكه گفته است : با مصاحف مخالف است و كسى حق ندارد . . . ، مطلب درستى نيست ، زيرا كه اين مخالفتى است كه با رسم مصحف موافق است و اگر اين قرائت را خارج از مصحف بدانيم بايد قارى ( الصراط ) با سين نيز چنين باشد .\r\nدمياطى گفته است كسى كه اين كلمه را با ياء مىخواند ضمير را به خداوند بر مىگرداند و معناى آيه چنين است كه : تا خداوند آنچه را كه از من خواستى به تو عطا كند ، چون عطا بخش حقيقى اوست . و كسى كه اين كلمه را با همزه قرائت مىكند ، آن را ضمير متكلم قرار مىدهد و منظور فرشته است كه عطا را به صورت مجازى به خودش نسبت مىدهد . و احتمال دارد كه قبل از اين كلمه چيزى حذف شده باشد و تقدير چنين باشد : « قال لأهب » « 1 » ولى آنچه پس از تأمل در محل همزه در ( لأهب ) و قرار دادن آن در كنار مثالهاى سابق به دست مىآيد ، اين است كه احتمال قرائت آن مطابق با روش تخفيف ، احتمال قوى است و اين همزه بعد از تخفيف ، ياى خالص مىگردد . و از اينجاست كه من ترجيح مىدهم كه در هر دو قرائت ، اسناد يكى است و نيازى به تأويل و تقدير ندارد و اينكه ياء در قرائت كسى كه با ياء خوانده ضمير غايب نيست بلكه همان همزه متكلم در اول فعل مضارع است كه به جهت تخفيف تبديل به ياء شده است . و سخن جعبرى اين مطلب را تأييد مىكند كه گفت : فرق ميان دو قرائت مانند فرق ميان سين و صاد در كلمه ( الصراط ) است . « 2 » و بنابر آنچه گفته شد ، اين روايت كه ( لأهب ) را به صورت ( لأيهب ) رسم كرده‌اند ، قابل قبول به نظر مىرسد ، بخصوص اينكه شيرازى نقل كرده كه با ياء ( ليهب ) نوشته شده است .\r\nو اما چيزهايى كه از عربها دربارهء تخفيف همزهء آغازينى كه با وجود حرف زايد تبديل به همزهء ميانى شده است ، نقل گرديده ، يكى كلمهء ( اب ) است . در اين كلمه با همزه‌اى كه در اول كلمه است مانند همزهء ميانى رفتار شده و تخفيف يافته است و در رسم آن به جاى\r\n\r\n\r\n","description":"","footnote":"\r\n( 1 ) بنگريد به : اتحاف فضلاء البشر ، ص 298 .\r\n( 2 ) بنگريد به : ما رغنى ، ص 250 - 249 .\r\n","page_name":" 367 ","page_number":367},
  {"content":"\r\n\r\nهمزه ياء رسم كرده‌اند و اين در مثل : ( بيبى انت ) آمده كه اصل آن ( بأبى ) است ، و اين در كلام عربها زياد است تا جايى كه حرف باء با كلمه ( اب ) به معناى تفديه ( فدا كردن ) است و همزه در اينجا همزهء ميانى است و از اين رو در نوشتن به خاطر تخفيف تبديل به ياء مىشود ، و به عقيدهء ابن درستويه نمىتوان اين كار را در غير حالت تفديه با كلمه أب انجام داد . « 1 » اين گفته او به هر چيزى دلالت كند مهم نيست ، مهم اين است كه اين مثال دلالت دارد بر اينكه هر همزه‌اى كه در اول كلمه باشد و به سبب اتصال به چيزى تبديل به همزهء ميانى شود ، در تخفيف حكم همزهء ميانى را خواهد داشت .\r\nمشهور اين است كه كلمهء ( لأهب ) را به همين صورت رسم مىكنند بدون اينكه تغييرى در موضع همزهء حاصل شود و يا اثرى از تخفيف در آن باشد ، در حالى كه مىبينيم كاتبان در كلمه ( بيبى ) كاملا از تلفظ كلمه پيروى كرده‌اند و الف را كه علامت همزه پيش از اتصال است حذف كرده‌اند و علامتى كه پس از تخفيف به آن تبديل شده نوشته‌اند و آن حرف ياء است ، ولى در مثالهايى كه رسم عثمانى در تخفيف همزه به سبب ميانى بودن و اتصال به حروف زوايد به دست مىدهد ، مانند : ( بأييد - بأييكم - فبأيى - باييم - بايية - باييت - أفأين ) شكل كلمه قبل از اتصال به زوايد بيشتر نمايان است و البته در كنار آن خواسته‌اند تلفظ كلمه را هم نشان بدهند و از اين رو كاتبان در كنار الف ، يايى هم رسم نموده‌اند .\r\nاين تفسير براى رسم ياء در كنار الف در اين كلمات ، اين مطلب را توضيح مىدهد كه علامت الف در حالت اتصال كلمه به حرفى در اول آن و تخفيف همزه به عنوان تخفيف همزهء ميانى ، از لحاظ تلفظ به چيزى دلالت نمىكند ، بلكه اين يك اثر قديمى است كه از تلفظ همزه در كلمه به جاى مانده است و آن مربوط به زمانى است كه به اول كلمه ، حرف جرّ و يا حرف عطفى متصل نشده بود ، و از اينجاست كه سخن دانى نمىتواند سخن دقيقى باشد آنجا كه گفته است : « مىتواند در اين مثالها ياى زايد و الف پيش از آن همان همزه باشد » « 2 » زيرا كه ياء بنابر قرائت تخفيف همزه اثبات شده است و در اين حالت الف زايد مىشود . چيزى كه بر زيادت الف تأكيد مىكند ، آمدن كلمه ( افاين ) ( 3 / 144 ) در مصحف\r\n\r\n\r\n","description":"","footnote":"\r\n( 1 ) بنگريد به : كتاب الكتاب ، ص 51 - 50 .\r\n( 2 ) المقنع ، ص 47 .\r\n","page_name":" 368 ","page_number":368},
  {"content":"\r\n\r\nتاشكند به شكل ( افين ) يعنى بدون الف است . البته اگر قرائت بر اساس تحقيق همزه باشد ، بدون شك ياء زايد خواهد بود چون ياء بنابر قرائت بر اساس تخفيف همزه نوشته شده است .\r\nاز دانشمندان پيشين بعضى از تعليلها در بيان علت اثبات ياء در اين كلمات بخصوص كلمه ( باييد ) روايت شده است . زركشى نقل كرده كه ابو العباس مراكشى زيادت ياء را به خاطر يك خاصيت ملكوتى باطنى مىداند و دربارهء كلمهء ( باييد ) گفته است : « علت اينكه ( باييد ) با دو ياء نوشته شده اين است كه فرق باشد ميان كلمه ( ايد ) كه به معناى قوه است و كلمهء ( ايدى ) كه جمع يد است ، و شك نيست كه قوه و نيرويى كه خداوند به وسيله آن آسمان را بنا كرد ، از لحاظ وجودى از ايدى سزاوارتر به ثبوت است و لذا ياء بر آن افزوده شد تا اين لفظ به معناى روشن‌ترى در ادراك ملكوتى وجود اختصاص يابد » « 1 » .\r\nتعليل نزديكتر و بهترى از تعليل مراكشى كه سراسر خيال است ، روايت شده و آن اينكه ياى دوم همان عين الفعل كلمه است و الف و ياى اوّل با هم به صورت همزه است چون هم با تحقيق و هم با تسهيل خوانده مىشود ، الف براى تحقيق و ياء براى تسهيل است . « 2 »\r\nولى روشن‌ترين و واضح‌ترين چيزى كه در اين زمينه از اقوال دانشمندان پيشين گفته شده ، همان چيزى است كه ابو العباس احمد بن عمار مهدوى گفته است و آن اينكه « 3 » : « علت زيادت ياء در ( باييد ) و ( باييكم ) - و خدا داناتر است - اين است كسى كه روش او تخفيف همزه است همزه را قلب به ياء خالص مىكند چون همزه مفتوح و ما قبل آن مكسور است و بنابراين لازم است كه يايى رسم شود ، ولى بنابر روش كسى كه همزه را مىخواند الفى رسم شود ، گويا كه اين دو كلمه مطابق با هر دو روش رسم شده است و هر يك از اين دو كلمه با دو علامت يكى براى تحقيق همزه و ديگرى براى تخفيف آن نوشته شده است » اين سخن مهدوى در تفسير اين پديده قابل خدشه نيست ، جز اينكه او معتقد است كه كاتبان در اثبات دو علامت در هر كلمه ، به دو نوع تلفظ توجه دارند ، اين سخن از عدم\r\n\r\n\r\n","description":"","footnote":"\r\n( 1 ) البرهان ، ج 1 ، ص 387 و نيز بنگريد به : تنسى : برگ 80 ب .\r\n( 2 ) بنگريد به : تنسى : برگ 81 الف .\r\n( 3 ) هجاء مصاحف الامصار ، ص 98 .\r\n","page_name":" 369 ","page_number":369},
  {"content":"\r\n\r\nتوجه به بعد تاريخى اين پديده و تطورى كه در تلفظ كلمه به وجود آمده ، ناشى شده است .\r\nاو توجه نكرده كه كتابت همواره به شكلهاى قديمى كلمات وفادار است و همراه با تطور تلفظ پيش نمىرود .\r\n\r\nد : رسم همزهء پايانى به صورت الف و ياء در جاى كه تبديل به همزهء ميانى شود\r\nملاحظه كرديم كه همزهء پايانى كه مضموم است ، به علت تلفظ در يك كلام متصل و يا به جهت اتصال به ضماير ، تبديل به همزه ميانى مىشود و به صورت واو نوشته مىشود و حالت تخفيف آن مورد توجه قرار مىگيرد و به رسم قبلى كلمه توجه نمىشود ، مانند ( اتوكوا - نبوا - العلمؤا - اولياؤهم - يكلوكم ) . اكنون مىگوييم كه همزهء پايانى كه مكسور است و پس از فتحهء كوتاه يا بلند قرار گرفته است ، به شكل ياء همراه با الف نوشته مىشود خواه ميانى بودن اين همزه به سبب اتصال به ضماير باشد و يا در مواردى ، كلمه وصل به كلمهء بعدى خوانده شود .\r\nمثال همزهء پايانى مكسور كه پس از فتحهء كوتاه واقع شده و به سبب تلفظ در يك كلام متصل تبديل به همزهء ميانى شده است ، كلمهء ( نبا ) مىباشد در قول خداوند ( 6 / 34 ) « و لقد جاءك من نبأى المرسلين » و جز اين مورد در جاى ديگر با ياء نوشته نشده است . « 1 » پس كلمه ( نبأ ) بر حسب قاعدهء عمومى هميشه با الف نوشته مىشود چون همزهء پايانى در حالت وقف بر روى حركت ما قبل خود كه در اينجا فتحه است تخفيف مىيابد و علامت الف اشاره به فتحه بلند مىكند ، ولى تلفظ اين كلمه در اين مورد به صورتى كه وصل به كلمهء بعدى باشد ، همزه را در حكم همزه ميانى مكسور پس از فتحه قرار مىدهد ، مانند ( سئم ) كه پس از سقوط همزه ياى ضعيفى متولد مىشود و همين ياء رسم هم مىگردد ، ولى كاتبان ، علامت الف را حفظ كرده‌اند كه اشاره به فتحه بلندى مىكند كه كلمه در حالت وقف با آن پايان مىيابد و در كنار آن علامت ياء را هم رسم كرده‌اند كه نشان دهندهء صداى يايى است كه در تلفظ كلمه به حالت متصل ظاهر مىگردد .\r\nمثالهاى همزهء پايانى كه بعد از فتحه بلند واقع شده و همزه تخفيف پيدا كرده است\r\n\r\n\r\n","description":"","footnote":"\r\n( 1 ) ابن ابى داود : ص 107 و بنگريد به مهدوى : ص 97 و دانى : المقنع ، ص 47 .\r\n","page_name":" 370 ","page_number":370},
  {"content":"\r\n\r\nهمانند تخفيفى كه همزهء ميانى واقع پس از فتحه پيدا كرده بود ، كلمه ( تلقاء ) در سورهء يونس ( 10 / 15 ) « من تلقاى نفسى » و كلمهء ( ايتاء ) در سورهء نحل ( 16 / 90 ) « و ايتاى ذى القربى » و كلمهء  آناءِ  در سورهء طه ( 20 / 130 ) و « و من آناى الليل » و كلمهء  بِلِقاءِ  در سورهء روم ( 30 / 8 ) « بلقاى ربّهم » و نيز در همان سوره آيه 16 « و لقاى الآخرة » و كلمهء  وَراءِ  در سورهء شورى ( 42 / 51 ) ( او من وراى حجاب ) و در سوره احزاب ( 33 / 53 ) بدون ياء  مِنْ وَراءِ حِجابٍ  « 1 » است .\r\nملاحظه مىشود كه در اين مثالها علامت الف پيش از ياء ، زايد نيست و به چيزى هم دلالت نمىكند مانند همان الفى كه در كلمهء ( نبأى ) بود و تنها اشاره به فتحه بلندى كه پيش از ياء است دلالت دارد ، مانند الف پيش از ياء در ( باهوائهم ، و الى اوليائهم ) ، و لذا در مصحف تاشكند الف در كلمه ( ايتاى ) ( نحل 16 / 90 ) حذف شده و به اين شكل است :\r\n( ايتى ) ، ولى حذف الف در اينجا مانند حذف آن در ( أفاين ) نيست ، چون الف در ( ايتاى ) در تلفظ ثابت است ولى در ( أفاين ) پس از تخفيف همزه زايد است و به ياى ضعيفى تبديل مىشود و همان ياء رسم مىگردد .\r\nمثالهاى همزهء پايانى كه پس از فتحه واقع شده و به سبب اتصال به ضماير حالت ميانى پيدا كرده و تخفيف يافته و به شكل پس از تخفيف رسم شده و در عين حال علامت قبلى در كنار علامت جديد باقى مانده است ، كلمهء ( ملأ ) مىباشد ، البته در حالتى كه مجرور باشد و به ضميرى اضافه شود . دانى مىگويد : « 2 » « در مصاحف اهل مدينه و عراق و غير آنها ديدم كه كلمهء ( و ملأيه ) و كلمهء ( ملأيهم ) در تمام قرآن با ياء پس از همزه آمده است . » علامت الف اشاره به چيزى است كه همزه پيش از اضافه و در حالت وقف تبديل به آن مىشود ، و علامت ياء نشان دهندهء تخفيف همزه پس از اتصال به ضماير است .\r\nقرار دادن مثالهاى سابق كه همزه در آنها به صورت الف و ياء رسم شده ، تحت يك عنوان و فهم و درك آنها از لابلاى اين حقيقت كه همزه در آنها به سبب اتصال زوايد و يا\r\n\r\n\r\n","description":"","footnote":"\r\n( 1 ) بنگريد به : همان مصادر به ترتيب صفحات 108 و 109 و 113 و ص 98 و ص 47 .\r\n( 2 ) المقنع ، ص 47 كلمهء ( ملأيه ) در شش مورد ( 7 / 103 و 10 / 75 و 11 / 97 و 23 / 46 و 28 / 32 و 43 / 46 ) و كلمهء ( ملأيهم ) در يك مورد ( 10 / 83 ) آمده است .\r\n","page_name":" 371 ","page_number":371},
  {"content":"\r\n\r\nبه سبب تلفظ در يك كلام متصل حكم همزهء ميانى پيدا كرده ، به صواب نزديكتر است از اينكه وجوه متعددى را در تفسير يك پديده كه تاب تحمل بيش از يك وجه را ندارد ، ذكر كنيم ، چون همان يك وجه هم در ميان وجوه و احتمالات گوناگونى كه گفته شده است ، گم مىشود ، و اين همان كارى است كه تنسى در توجيه ياء در مثالهايى مانند ( افاين و نبأى ) انجام داد و وجوه مختلفى را بيان كرد كه بعضى از آنها درست بود ، ولى قرار دادن احتمالات متعدد در يك سطح كار را در جزم به يكى از آنها دشوار مىسازد . بعضى از آن وجوه شبيه وجوهى است كه در توجيه واو در ( ساوريكم ) ذكر كرده است . اولين وجه از آن وجوه ، اين است كه ياء جهت تقويت همزه اضافه شده است ديگرى اينكه ياء دلالت به اشباع همزه دارد يا صورت حركت آن است يا اصلا حركت آن است يا بگوئيم كه ياء به تنهايى صورت همزه است بنابر اينكه همزه وصل به ما بعد خود شود و در اين حالت مانند همزهء ( لئن ) مىشود كه همزهء ميانى است و الف براى تقويت همزه اضافه شده است .\r\nاحتمال ششم هم مانند احتمال قبلى است جز اينكه الف جهت دلالت بر اشباع حركت قبلى اضافه شده است ، و احتمال هفتم اينكه اين دو با هم شكل همزه‌اند و با توجه به انفصال يا اتصال كلمه الف براى انفصال است كه مطابق قياس مىباشد و ياء براى اتصال است كه غير قياسى است . احتمال نهم اينكه هر دو ، صورت همزه است الف براى قرائت همزه به حالت تحقيق است كه اكثريت چنين مىخوانند و ياء براى قرائت همزه به حالت تسهيل و تخفيف است كه حمزه در حالت وقف چنين مىخواند و ابو جعفر يزيد بن قعقاع هميشه چنين مىخواند . « 1 » همچنين تنسى در توجيه اثبات ياء در مثل ( اناى ) شش احتمال ذكر كرده : اول اينكه ياء صورت همزه است بنابر اينكه وصل به ما بعد است و مانند همزهء ميانى است . دوم اينكه صورت حركت همزه است . سوم اينكه خود حركت است . چهارم اينكه ياء براى تقويت همزه اضافه شده است . پنجم اينكه ياء اضافه شده تا به اشباع حركت دلالت كند .\r\nششم اينكه بنا بر تسهيل همزه ، ياء صورت آن است . « 2 »\r\nبعضى از اين وجوه متعدد كه تنسى در تفسير اثبات ياء در مثالهاى سابق ذكر كرد ، انسان\r\n\r\n\r\n","description":"","footnote":"\r\n( 1 ) بنگريد به : الطراز فى شرح ضبط الخراز ، برگ 76 ب .\r\n( 2 ) همان مصدر ، برگ 77 ب .\r\n","page_name":" 372 ","page_number":372},
  {"content":"\r\n\r\nرا از درك صحيح اين پديده باز مىدارد . احتمال هشتمى كه در توجيه اثبات ياء در مثل ( افاين و نباى ) بيان كرده تا اندازه‌اى تفسير درستى است . همچنين احتمال اول در توجيه زيادت ياء در ( اناى ) و مانند آن . ولى احتمالات زيادى كه علماى رسم ذكر كرده‌اند ، اين فهم صحيح را زير غبار مىبرد . به اضافه اينكه تعبير از اين انديشه كه الف در ( نباى ) صورت همزه طبق قرائت تحقيق است تعبير روشنى نيست ، زيرا اين تعبير طبق قرائت تخفيف هم جور در مىآيد ( چون همزه در آنجا در حال وقف تبديل به فتحه بلند مىشود ) . آرى اين نوع تعبير گاهى اين فكر را تقويت مىكند كه اساسا علماى رسم ، اصل رسم همزه در رسم عثمانى و جريان آن در اول كلمه بنابر تخفيف را به خوبى درك نكرده‌اند ، زيرا اين مطلب كه ياء بدان جهت رسم مىشود كه به جواز هر دو امر ( تحقيق و تخفيف ) دلالت كند ، در تعبيرات مختلف آنها در بحث از رسم همزه در رسم عثمانى آشكار است .\r\n\r\nه . زيادت علامت الف پس از لام الف ( لا )\r\nپديدهء ديگرى در رسم همزهء آغازين وجود دارد و آن حالتى است كه لام ابتداء يا قسم به آن ملحق شود و از لحاظ شكل مربوط به پديدهء رسم همزهء آغازين به صورت الف و واو يا الف و ياء مىباشد ، به طورى كه در مثالهاى پيشين گذشت ، ولى با اين پديده تفاوت دارد . پيشوايان رسم روايت كرده‌اند كه « و لا اوضعوا » در سوره توبه ( 9 / 47 ) و « لا اذ بحنّه » در سوره نمل ( 27 / 21 ) و « لا الى اللّه » در سوره آل عمران ( 3 / 158 ) و « لا الى الجحيم » در سوره صافات ( 37 / 98 ) با دو الف رسم شده است كه در مثال اول ميان لام و واو و در مثال دوم ميان لام و ذال و در دو مثال ديگر ميان دو لام واقع شده است . « 1 » و قاعده در رسم اين مثالها اين بود كه لام داخل بر كلمه به الفى كه در اول آن است متصل شود و به شكل لام الف ( لا ) در آيد ولى نويسندگان مصاحف پس از لام ، الف ديگرى را افزوده‌اند بدون اينكه در مقابل آن صدايى وجود داشته باشد .\r\n\r\n\r\n","description":"","footnote":"\r\n( 1 ) بنگريد به : ابن ابى داود : ص 108 و مهدوى : ص 96 و دانى : المقنع ، ص 45 و المحكم ، ص 174 مثالهاى اول و دوم در مصحف چاپى با يك الف نوشته شده ولى مثال اول را در مصحف جامع عمرو و مثال سوم را در مصحف تاشكند مىبينيم كه با دو الف رسم شده به همان‌گونه كه علماى رسم روايت كرده‌اند .\r\n","page_name":" 373 ","page_number":373},
  {"content":"\r\n\r\nاين صورت هجايى از صورتهاى پيشين پيچيده‌تر است چون همزه دو بار نوشته شده است . موضع علماى سلف راجع به اين پديده متفاوت است تا جايى كه فراء دربارهء آن گفته است كه آن از هجا بد پيشينيان ناشى شده است . او دربارهء حرفى كه در سوره توبه است ( لا اوضعوا ) گفته است : « اين كلمه با لام و الف و الفى بعد از آن نوشته شده و در قرآن نظيرى ندارد و اين از آنجاست كه كاتبان در كتابت جهت واحدى را رعايت نمىكنند . آيا نمىبينى كه آنها در يك جا مىنويسند  فَما تُغْنِ النُّذُرُ  ( قمر 54 / 5 ) بدون ياء ولى در جاى ديگر همان را با ياء مىنويسند :  وَ ما تُغْنِي الْآياتُ وَ النُّذُرُ  ( يونس 10 / 101 ) و اين از هجاى بد پيشينيان است .\r\n( ولا اوضعو ) از چيزهايى است كه تمام مصاحف بر آن اتفاق دارند و اما ( اولا اذبحنّه ) را گاهى با الف و گاهى بدون الف نوشته‌اند و شايسته اين بود كه الف از همهء آنها حذف شود چون لامى بر الف اضافه شده مانند : ( لأخوك خير من ابيك ) كه شايسته نيست پس از لام الف لا ، الف ديگرى رسم شود . و اما  لَا انْفِصامَ لَها  ( 2 / 256 ) با الف نوشته مىشود چون ( لا ) براى نفى انفصام است و الف انفصام خفيف است » . « 1 »\r\nاينكه فراء مىگويد « اين از هجاى بد پيشينيان است » منظور او اين است كه آنها در رسم مثالهاى مشابه بر يك روش وفادار نبودند ، ولى همين كه آنها يك روش را دنبال نكرده‌اند نشان مىدهد كه هر دو روش وجهى براى خود داشته است و كاتب خود را ميان دو روش مىيافته : يكى اينكه به رسم شايع كلمه ملتزم شود كه قاصر از نشان دادن تمام صداهاست ، و ديگر اينكه به تلفظ كنونى كلمه توجه كند و اندكى رسم كلمه را تغيير بدهد تا تلفظ را به طور دقيق‌ترى نشان بدهد ، و اين در زمانى بوده كه قواعد نگارش و هجاء جا نيفتاده بوده و چنين نبوده كه همهء كاتبان به يك اندازه از آن اطلاع داشته باشند و از اينجاست كه بعضى از مثالهاى مشابه با چندين روش نوشته شده است .\r\nمهدوى معتقد است كه از جملهء روشهاى معمول عرب اين است كه آنها حركات را گاهى تنها در تلفظ اشباع مىكنند ، و گاهى هم در خط و هم در تلفظ ، و گاهى تنها در خط اشباع مىكنند . وقتى چنين باشد ، الف متصل به لام از حركت اشباع شدهء لام متولد شده\r\n\r\n\r\n","description":"","footnote":"\r\n( 1 ) فرّاء : معانى القرآن ، ج 1 ص 440 - 439 .\r\n","page_name":" 374 ","page_number":374},
  {"content":"\r\n\r\nاست و الف بعدى همان صورت همزه است « 1 » .\r\nزمحشرى در مورد زيادت الف در چنين مثالهايى گفته است : « 2 » « اگر بگويى كه چگونه در « ولا اوضعوا » در خط مصحف الفى افزوده شده است ؟ مىگويم : پيش از خط عربى فتحه به صورت الف نوشته مىشد و خط عربى نزديك نزول قرآن اختراع شد و از آن خط اثرى در طبعها مانده بود و لذا صورت همزه را الف نوشتند و فتحهء آن را نيز الف ديگرى نوشتند ، مانند ( اولا اذبحنّه ) » .\r\nپيش از اين به عقيدهء بعضى از علما اشاره كرديم كه آنها حركات كوتاه را حروف تصور مىكردند و اين مطلب از چندين نفر از علماى عربى نقل شده ، از جملهء آنهاست ابو اسحاق ابراهيم سدّى ( متوفى 311 ه ) و ديگران . « 3 » ولى اين عقيده دليل ندارد ، بلكه آنچه از تاريخ علامتهاى حركات در كتابت سامى معروف است آن را نفى و نقض مىكند به طورى كه شرح آن گذشت .\r\nابو عمرو دانى راجع به اين الف گفته است : زيادت الف در ( ولا اوضعوا ) و ( أولا اذبحنّه ) به خاطر چهار چيز است ( البته اين در صورتى است كه زايد در آنها همان الف منفصل از لام باشد و همزه همان علامت متصل به لام باشد به طورى كه اصحاب مصاحف گفته‌اند ) :\r\nاول ، اينكه الف صورت فتحهء همزه است چون فتحه از آن اخذ شده است .\r\nدوم ، اينكه الف خود حركت است نه صورت آن ، و اين بنابر عقيده عربهاست كه حركات را حروف مىپندارند .\r\nسوم ، اينكه الف بر اشباع فتحهء همزه و كشيدن آن در تلفظ دلالت مىكند چون همزه پنهان است و مخرج آن دور است و در واقع الف براى فرق گذارى ميان حركتى كه آشكار مىشود و حركتى كه به نوعى مخفى مىشود ، آمده است و اين اشباع و كشيدن براى تأكيد حروف نيست و عقيدهء هيچ يك از قاريان چنين نمىباشد بلكه آن جهت پاين بردن صدا\r\n\r\n\r\n","description":"","footnote":"\r\n( 1 ) بنگريد به : هجاء مصاحف الامصار ، ص 97 .\r\n( 2 ) الكشاف ، ج 2 ، ص 217 .\r\n( 3 ) دانى : المحكم ، ص 126 و لبيب ، برگ 34 ب .\r\n","page_name":" 375 ","page_number":375},
  {"content":"\r\n\r\nبا حركت است .\r\nچهارم ، اينكه الف براى تقويت همزه و بيان آن است .\r\nاگر از دو الف ، آنچه كه در رسم به لام متصل است زايد باشد و همزه همان علامت منفصل باشد كه عقيدهء فراء و احمد بن يحيى و جز آنها چنين است ، اين زيادت مىتواند به جهت دو چيز باشد :\r\nاول ، اينكه به اشباع فتحهء لام و كشيدن آن در تلفظ دلالت كند .\r\nدوم ، اينكه براى تقويت همزه و تأكيد و بيان آن باشد « 1 » .\r\nتوجيهاتى كه دانى بيان كرده به اين مسأله دور مىزند كه فتحه به صورت الف نوشته شده و يا الف براى تقويت همزه است و هيچ يك از اينها دليلى از واقعيت كتابت و لغت عربى ندارد .\r\nاين پديده ، بعد از اين تفصيلات همچنان بدون تفسير قانع كننده‌اى باقى مىماند ، بخصوص اينكه در مثالهاى ياد شده وقتى همزه به جهت دخول لام تخفيف پيدا كرد ، دو فتحه كوتاه در دو مثال اولى به هم مىرسند ، همان‌گونه كه تخفيف همزه در ( سأل ) چنين بود و همزه در دو مثال آخر ، ياى ضعيفى را جايگزين خود مىكند ، همان‌گونه كه در تخفيف همزه در ( سئم ) چنين بود و در هر دو حالت دليلى بر اثبات دو الف در رسم وجود ندارد .\r\nبه نظر مىرسد كه در اينجا احتمالى وجود دارد كه مىتواند توجيه كنندهء اين پديده باشد و آن اينكه وقتى لام به الف متصل شد ، در عربى قديم به شكل خاصى نوشته مىشد كه مخالف با شكل اتصال الف به هر حرف ديگر بود . الف و لام شبيه دو خط متقاطع بود كه در پايين ، قاعده‌اى آنها را به هم ربط مىداد به اين شكل ( لا ) و دانشمندان علوم عربى اين شكل را لام الف ناميدند . در تمامى متون نوشتارى عربى قديم ، اتصال الف به لام به همين شكل نشان داده شده است . اين شكل را در نقش قاهره و نقش حفنة الابيّض در عراق و در مصاحف خطى قديمى كه با خط كوفى نوشته شده مىبينيم و نيز در نوشته‌هاى علامتهاى راهنما كه بيشتر آنها به خلافت عبد الملك بر مىگردد و در متون ديگر عربى\r\n\r\n\r\n","description":"","footnote":"\r\n( 1 ) بنگريد به : المحكم ، ص 177 - 176 و لبيب ، برگ 34 الف - 34 بن و بنگريد به : جعبرى : برگ 108 الف .\r\n","page_name":" 376 ","page_number":376},
  {"content":"\r\n\r\nقديم مىيابيم ، و اين نشان مىدهد كه كتابت عربى در آن زمانها صورت اتصال الف به لام را جز به اين شكل نمىشناخته است .\r\nاين شكل در اتصال الف به لام ، مربوط به استخدام آن در تاريخ گذشته است و شايد از آثار اتصال حروف نبطى باشد كه در تطور اين كتابت به كتابت عربى تغيير شكل نداده است ، و اين شكل در اتصال الف با لام مخالف با روش اتصال الف به حروف ديگر عربى است . اگر در روش رسم الف در نقش نماره تأمل كنيم ، شكل آن را مانند شكل عدد شش در بلاد مغرب و كتابت لاتينى به اين شكل : ( 6 ) مىيابيم و اگر در رسم لام در نقش نماره تأمل كنيم ، مىبينيم كه آن به نوعى لام وسطى عربى شباهت دارد و لذا انتظار آن وجود دارد كه موقع اتصال الف به لام در كتابت نبطى ، اين شكل پيدا شود : ( لا ) و آن همان شكلى است كه در نقش نماره در كلمهء ( الاسدين ) در سطر دوم مىبينيم ، و از اينجاست كه شكل اتصال الف به لام در كتابت عربى از بقاياى اتصال حروف نبطى است . چيزى كه اين مطلب را تأييد مىكند ، اين است كه اين شكل را در نقش زبد ( سال 512 ميلادى ) و نقش ام جمال كه مربوط به اواخر قرن ششم است مىبينيم و كتابت عربى نيز بر اين شكل محافظت نمود ، چون علامت الف در كتابت عربى به شكلى شبيه علامت لام تغيير يافته است و چون اين دو علامت به هم برسند شكلى پيدا مىكنند كه ذوق كاتبان آن را نمىپسندد .\r\nوقتى استخدام شكل لام الف ( لا ) چنين قديمى است ، در خلال اين قرنهاى طولانى شكل ثابت و معينى پيدا كرده تا جايى كه وقتى كاتبان اراده مىكردند كه لام متصل به الف را رسم كنند ، در اين فكر نبودند كه با كدام يك از اين دو حرف شروع كنند ، و به احتمال قوى وقتى مىخواستند به اول كلمه‌اى كه با الف شروع مىشود لام ملحق كنند ، غير از اين شكل قديمى شايع ( لا ) چيز ديگرى به ذهن آنها نمىرسيد و اين شكل را در اول كلمهء مورد نظر رسم مىكردند بدون اينكه علامت الف را كه در اول كلمه بوده حذف كنند ، و از اينجاست كه علامت الف بعد از لام الف در بعضى از كلمات باقى ماند بدون اينكه حركت همزه تأثيرى در آن داشته باشد . از چيزهايى كه اين مطلب را تقويت مىكند اين است كه تركيب لام با الف در اول اين كلمات شكل كتابى ثابتى كه كاتبان آن را به صورت واحدى\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nبشناسند ، به حساب نمىآيد ، همان‌گونه كه در كلمه‌اى كه اوّل آن همزه است و الف و لام تعريف به آن اضافه مىشود ، مانند كلمهء ( الارض ) ، مىبينيم . از اينجاست كه احتمال داده مىشود كه اين پديده به دست كاتبانى كه سطح فرهنگ آنها كمتر بود ، به وجود آمده باشد و اين در حالى است كه آنها مىخواستند شكل جديد اين تركيب را رسم كنند .\r\nدر مصاحف خطى ، مثالهاى ديگرى غير از چهار مثال ياد شده يافته مىشود مثلا الف را پس از همزه‌اى كه فتحه كوتاه دارد در ( لا انت ) ( هود 11 / 87 ) در مصحف تاشكند و در « لا املئن » ( ص 38 / 85 ) در مصحف جامع عمرو و نيز پس از همزه‌اى كه فتحه بلند دارد در « لا اتينهم » ( اعراف 7 / 17 ) و با همزهء وصل در « لا اتبعنكم » ( آل عمران 3 / 167 ) در مصحف تاشكندى مىبينيم . اين مثالها دلالت مىكند كه اين پديده منحصر به كلمات معينى نيست ، بلكه شامل حالات مشابه نيز مىباشد ، ولى كاتبان وقتى در اين كلمات به زيادت الف توجه پيدا كردند آن را حذف كردند و آثار اين پديده از بين رفت جز در چند كلمه كه در رسم عثمانى به نحوى كه گفته شد ، باقى ماند .\r\n\r\nو : رسم دو همزه در اول كلمه\r\nيكى از مظاهر تأثير پذيرى رسم همزهء آغازين از توسط عارضى ، دخول همزهء استفهام بر همزهء اول كلمه است و مىدانيم كه همزهء استفهام هميشه مفتوح است ولى همزهء اول كلمه ممكن است مفتوح يا مضموم يا مكسور باشد .\r\nوقتى همزهء استفهام بر همزهء مفتوح داخل شود ، خواه حرف بعدى فتحهء كوتاه داشته باشد يا فتحهء بلند ، تنها با يك الف نوشته مىشود . « 1 » دانى مىگويد : در هر جا در استفهام دو يا سه الف جمع شده ، در تمام مصاحف بدون اختلاف يك الف رسم شده است چون اجتماع دو شكل متفق يا بيشتر در يك جا ناپسند است . « 2 » از اين باب است : ( ءأنذرتهم - ءأنتم - ءأسلمتم - ءأقررتم - ءأنت - ءأرباب - ءأسجد - ءاشكر - ءأشفقتم - ءالد . ) « 3 »\r\nدر اينكه اين الف نمايندهء كدام يك از همزه‌هاست ، اختلاف شده است . بعضيها آن را\r\n\r\n\r\n","description":"","footnote":"\r\n( 1 ) بنگريد به : مهدوى : ص 114 .\r\n( 2 ) المقنع ، ص 24 و بنگريد به : عقيلى : لوح 3 .\r\n( 3 ) بنگريد به : دمياطى : ص 45 - 44 .\r\n","page_name":" 378 ","page_number":378},
  {"content":"\r\n\r\nهمزهء اصلى و بعضى همزهء استفهام دانسته‌اند . « 1 » دانى مىگويد : « 2 » « الف نوشته شده در رسم همان همزه استفهام است چون به آن نياز داريم و اين قول فرّاء و ثعلب و ابن كيسان است ، ولى كسايى گفته كه آن همان همزهء اصلى است و اصحاب مصاحف نيز چنين گفته‌اند و از نظر من نيز اين قول بهتر است . » ولى بايد ملاحظه كنيم كه همزهء اصلى كه در اول كلمه است اكنون با دخول همزه استفهام ، همزهء ميانى شده است و لذا تخفيف داده شده و تبديل به فتحه بلند شده است ، و مىدانيم كه حذف علامت فتحه بلند وسطى جايز است ولى حذف علامت همزه جايز نيست . آيا طبق اين بيان مىتوانيم بگوييم كه الف موجود علامت همزهء استفهام است ؟ يا به اين سخن اكتفا كنيم كه علام يكى از دو الف حذف و ديگرى رسم شده بدون اينكه آن را تعيين كنيم و اين به جهت ناپسند بودن اجتماع دو شكل متفق در يك جاست .\r\nاما اگر همزهء اول كلمه مضموم باشد و همزهء استفهام بر آن داخل گردد ، به طورى كه دانى مىگويد ، تمام مصاحف اتفاق دارند بر اينكه در قول خداوند : « قل اؤنبئكم » ( آل عمران 3 / 15 ) پس از همزه واوى نوشته شود و اين به خاطر ملايم بودن كلمه است ولى در نظاير آن در جاهاى ديگر رسم نكرده‌اند ، مانند : « أءنزل عليه الذكر » ( ص 38 / 8 ) و « أءلقى الذكر عليه من بيننا » ( قمر 54 / 25 ) و اين به خاطر اداى كامل همزه و ناپسند بودن اجتماع دو شكل متفق در يك جاست و همزه به هر دو روش ثبت مىشود « 3 » .\r\nوقتى همزهء استفهام بر همزهء مكسور داخل شود ، همزهء دوم در بعضى از موارد به شكل ياء نوشته مىشود مثلا « أءنكم » در چهار جا با ياء نوشته شده « ائنكم » : ( انعام 6 / 19 ) و ( نمل 27 / 55 ) و ( عنكبوت 29 / 29 ) و ( فصلت 41 / 9 ) و كلمهء « أءنا » در دو مورد به شكل « أئنّا » نوشته شده : ( نمل 27 / 67 ) و ( صافات 37 / 16 ) و كلمه ( أءنّ ) در يك مورد به شكل ( أئنّ ) نوشته شده ( شعراء 26 / 41 ) ( ائنّ لنا لأجرا ) و كلمهء ( اءذا ) در يك مورد به شكل ( ائذا ) نوشته شده : ( واقعه 56 / 47 )  أَ إِذا مِتْنا وَ كُنَّا تُراباً  و از مواردى كه با ياء نوشته شده اين دو مورد\r\n\r\n\r\n","description":"","footnote":"\r\n( 1 ) بنگريد به : مهدوى : ص 115 .\r\n( 2 ) المقنع ، ص 24 .\r\n( 3 ) بنگريد به : المقنع ، ص 59 و نيز مهدوى : ص 116 و دمياطى : ص 49 .\r\n","page_name":" 379 ","page_number":379},
  {"content":"\r\n\r\nاست :  أَ إِنْ ذُكِّرْتُمْ  ( يس 36 / 19 ) و « أئفكا آلهة » ( صافات 37 / 86 ) « 1 » .\r\nاز اين مثالها روشن مىشود كه مواردى كه همزهء دوم به شكل واو و ياء نوشته شده كمتر از مواردى است كه با الف نوشته شده است . در تعدادى از آياتى كه در آنها همزهء استفهام دوبار آمده يك بار همراه با ( إذا ) و يك بار همراه با ( إنّا ) و همزه در هر دو مكسور است ، هر كجا كه اين شكل وارد شده ( رعد 13 / 5 ) و ( مؤمنون 23 / 82 ) و ( نمل 27 / 67 ) و ( صافات 37 / 16 ، 53 ) و ( واقعه 56 / 47 ) خواهيم ديد كه همزهء دوم در ( اءذا ) در يك مورد به شكل ياء نوشته شده : ( واقعه 56 / 47 ) « و كانوا يقولون ا اذامتنا و كنّا ترابا و عظاما أءنّا لمبعوثون » و كلمه « ا انّا » در دو مورد با ياء نوشته شده : ( نمل 27 / 67 ) « و قال الذين كفروا ا اذا كنا ترابا و آباؤنا اثنّا لمخرجون » و ( صافات 37 / 16 )  أَ إِذا مِتْنا وَ كُنَّا تُراباً وَ عِظاماً أَ إِنَّا لَمَبْعُوثُونَ  « 2 » .\r\nدانى رسم همزهء پس از همزهء استفهام به شكل واو و ياء را چنين تعليل كرده است كه به خاطر ملايمت كلمه چنين نوشته شده و در هر مورد كه همزه با يك الف نوشته شده به خاطر تحقيق همزه است و يكى از دو الف را حذف كرده‌اند به سبب ناپسند بودن اجتماع دو شكل متفق در يكى . او در كتاب « المحكم » دربارهء اين پديده مىگويد : « 3 » « وجه آن اين است كه خواسته‌اند دو حالت تحقيق و تسهيل را در اين همزه رعايت كنند ، در مواردى كه همزه به شكل ياء و واو آمده مطابق با تسهيل است و در مواردى كه به اين شكل نيست مطابق با تحقيق است ، چون آنها اجتماع دو شكل متفق را در يك جا ناپسند مىدانند و براى همين است كه يكى از آنها را حذف و به جهت اختصار به ديگرى اكتفا مىكنند » .\r\nبنابر آنچه پيش از اين بارها گفته‌ايم كه همزه وقتى در وسط قرار گرفت در قرائت و لغت اهل حجاز به طور كلى تخفيف مىيابد . در اين مثالها نيز همزهء دوم چه به شكل واو باشد يا به شكل ياء و يا اصلا رسم نشود ، مانند همزهء ميانى تخفيف مىيابد ، تخفيف همزهء دوم از قالون و ابو عمرو و هشام از حلوانى نقل شده است و همچنين تخفيف آن از ابو جعفر نيز نقل شده ، خواه مفتوح يا مضموم و يا مكسور باشد و خواه تخفيف آن با داخل\r\n\r\n\r\n","description":"","footnote":"\r\n( 1 ) بنگريد به : مهدوى : ص 116 و دانى : المقنع ، ص 52 - 51 و تعداد ورود مثالهاى مزبور را كه بعضى از آنها با ياء رسم شده در قرآن ببينيد . دمياطى : ص 48 - 47 .\r\n( 2 ) در مصحف چاپى ( اءنا ) بدون ياء آمده است .\r\n( 3 ) ص 106 بنگريد به همان مصدر ، ص 108 و جعبرى : برگ 232 الف و 232 ب .\r\n","page_name":" 380 ","page_number":380},
  {"content":"\r\n\r\nكردن الف ميان همزهء استفهام و علامتى كه پس از تخفيف آمده است باشد يا نه . « 1 »\r\nاينكه همزه در بعضى از مثالهاى گذشته مطابق با حركتى كه دارد با واو و ياء نوشته شده ولى در بعضى نوشته نشده بدان جهت است كه در جائى كه چنين نوشته شده ، كاتبان صورت تلفظ كنونى را در نظر گرفته‌اند و در جائى كه چنين نوشته نشده تخفيف را رعايت كرده‌اند و صورت كلمه پيش از دخول همزهء استفهام به شكل معينى شايع بوده وقتى همزهء استفهام داخل شد و همزهء اصلى كلمه حكم همزهء ميانى پيدا كرد و تخفيف داده شد ، آنها تغييرى را كه در تلفظ كلمه حاصل شده رعايت نكردند و صورت شايع كلمه را در نظر گرفتند . و لذا در مواردى كه همزه به صورت ياء و واو نوشته نشده ، دلالت بر تحقيق همزه نمىكند چون غير معقول است كه قارى در آيهء واحدى كلمه‌اى را تخفيف بدهد و كلمهء ديگرى را كه همانند آن است تخفيف ندهد ، مانند آياتى كه در آنها دو كلمه ( أءذا ) و ( أءنا ) وارد شده و پيش از اين نقل كرديم ، و اينكه همزه بر حسب تخفيف در اينجا نوشته نشده به جهت علتى است كه گفتيم .\r\n\r\n2 . حفظ صورتهاى هجايى قديمى در بعضى از كلمات مهموز\r\nبناى رسم بر وصل كلام نبوده و اينكه همزهء آغازين به سبب اتصال به زوايد و يا ضماير تبديل به همزه ميانى مىشود ، تنها عاملى است كه باعث شده بعضى از كلمات مهموز داراى چند صورت هجايى مختلف باشد . و در اينجا عوامل ديگرى وجود دارد كه باعث تعدد هجاى بعضى از كلمات شده و سبب گرديده كه بعضى از آنها به روش معينى غير از قاعدهء عمومى نوشته شود .\r\nيكى از اين عوامل حفظ صورتهاى هجايى قديمى در بعضى از كلمات مىباشد و اين در حالى است كه گاهى تلفظ آنها تغيير پيدا كرده است و گاهى كاتبان يك علامت نوشتارى براى نشان دادن تلفظ جديد كلمه به آن مىافزايند بدون اينكه صورت هجايى قديمى را تغيير بدهند ، و از اينجاست كه همزه در بعضى از مثالها صورتهاى دوگانه‌اى مىيابد به طورى كه در بعضى از مثالهاى همزه‌هاى پايانى و آغازين ديديم و اين در حالى\r\n\r\n\r\n","description":"","footnote":"\r\n( 1 ) بنگريد به : دمياطى : ص 49 - 44 .\r\n","page_name":" 381 ","page_number":381},
  {"content":"\r\n\r\nبود كه اين همزه‌ها به سبب عواملى كه گفته شده ، حالت ميانى پيدا مىكند .\r\nپيش از اين گفتيم كه همزه در كتابت عربى به دو روش رسم مىشود : يكى اينكه به صورت الف نوشته شود هر حركتى داشته باشد و يا در هر مكانى از كلمه قرار بگيرد ، اين نزد كسانى است كه همزه را در هر حالتى مىخوانند چون الف در اصل علامت همزه است . دوم اينكه فقط در اول كلمه به صورت الف نوشته شود و در جاهاى ديگر كلمه به حسب تخفيفى كه در آن داده مىشود نوشته شود ، و اين نزد كسانى است كه همزه را جز در اول كلمه نمىخوانند و همزه‌اى كه در اول كلمه واقع شده نيز گاهى در معرض تخفيف قرار مىگيرد .\r\nپيش از اين رواياتى را نقل كرديم كه دلالت داشت بر اينكه همزه در مصاحف ابن مسعود در كوفه در همه جا با الف نوشته شده بود و اين عقيدهء گروهى از عربها در كتابت همزه بود . « 1 » و از آنجا كه شهر كوفه همواره با قبايل شرقى و وسطى جزيرة العرب ارتباط داشت و به حيره كه مركز كتابت عربى پيش از اسلام بود ، نزديك بود ، لذا احتمال دارد كه رسم همزه پيش از اسلام در اين محيطها طبق لهجه كسانى انجام گرفته كه همزه را با تحقيق مىخواندند ، يعنى همزه در هر حالتى به شكل الف نوشته مىشد ، سپس كوفه در آغاز كار اين روش را در رسم همزه به ارث برد .\r\nاز آنجا كه روايات تاريخى تقريبا اجماع دارد بر اينكه كتابت عربى يك يا دو قرن قبل از اسلام از شهر انبار و حيره در عراق به شهرهاى حجاز منتقل شده است ، لذا صورتهاى هجايى كلمات مهموز كه نماينده قرائت بر اساس تحقيق كلمه بود و هميشه با الف نوشته مىشد ، در حال انتقال اين صورتها را رها كرده و از تلفظ اهل حجاز در تخفيف همزه پيروى نموده است ، و به نظر مىرسد كه يك قرن يا دو قرن براى از بين رفتن صورتهاى هجايى كلمات مهموز كافى نبوده و لذا بقايايى از آن در غير اول كلمات باقى مانده و گاهى هم علامت تلفظ جديد در كنار تلفظ قديمى ثبت شده است . اگر آنچه گفتيم صحيح باشد ، انتقال كتابت از محيطى كه همزه را تحقيق مىكردند و در همه جاى كلمه به شكل الف\r\n\r\n\r\n","description":"","footnote":"\r\n( 1 ) بنگريد به : فراء : معانى القرآن ، ج 2 ، ص 134 ، 220 و ج 3 ، ص 36 و نيز بنگريد : ابن جنى : سرّ صناعة الاعراب ، ج 1 ، ص 47 - 46 .\r\n","page_name":" 382 ","page_number":382},
  {"content":"\r\n\r\nمىنوشتند ، به محيطى كه همزه را تخفيف مىدادند و در غير اول كلمه آن را مطابق با تسهيل و تخفيف مىنوشتند ، عامل مهمى در تعدد صورتهاى هجايى كلمات مهموز و حفظ هجاى بعضى از آنها بوده و شايد به همين جهت باشد كه همزه را در بعضى از كلمات به دو صورت مىنويسند .\r\nرسم عثمانى مثالهاى بسيارى را از اين عامل كه براى تعدد رسم كلمات مهموز گفتيم به دست مىدهد . دانى ذكر مىكند كه مصاحف اتفاق دارند بر اينكه ( وهيئ لنا ) و ( يهيىء لكم ) در سوره كهف ( 18 / 10 و 16 ) و  مَكْرَ السَّيِّئِ  و  الْمَكْرُ السَّيِّئُ  در سوره فاطر ( 35 / 43 ) با دو ياء نوشته شده جز اينكه ابو حاتم حكايت مىكند كه در بعضى از مصاحف « و هيأ لنا و يهيأ لكم » را با الف كه صورت همزه مىباشد ، ديده است . « 1 »\r\nهمچنين در هر كجا از قرآن كه كلمه ( راى ) آمده مانند : « راكوكبا » و « راايديهم » و « فلما راه » و « فلما راالقمر » و « را الشمس » و مانند آنها ، خواه پس از لام الفعل ساكن باشد و خواه متحرك ، در تمام مصاحف با يك الف نوشته شده ، جز در دو مورد كه عبارتند از : ( نجم 53 / 11 و 18 ) ( ما راى ) و  لَقَدْ رَأى مِنْ آياتِ رَبِّهِ الْكُبْرى  كه در اين دو مورد مصاحف شهرها متفق هستند كه پس از الف يايى را رسم كنند كه علامت فتحه بلند است . و مانند ( راى ) كلمهء ( السوأى ) مىباشد .\r\nبه نظر مىرسد آنچه كه با راء و الف ( را ) نوشته شده ، نمايندهء تلفظ جديد است چون همزه ( رأى ) در حال تخفيف ساقط مىشود و فتحهء راء با فتحهء بلندى كه لام الفعل است به هم مىرسند . حتى اگر اين فتحهء كوتاه پيش از فتحهء بلند از طريق تغيير آهنگ و يا باز كردن دهان حفظ شود و تبديل به فتحه بلند گردد ، باز كاتب جز يك الف رسم نمىكند و اما نوشتن اين كلمه با الف و ياء ( راى ) اشاره دارد به رسم قديمى كلمه نزد كسانى كه همزه را با تحقيق مىخوانند ، و علامت الف اشاره به همزه و علامت ياء اشاره به فتحهء بلند آخر كلمه دارد . و مىتوانيم رمز اثبات الف در كلمهء ( السوأ ) را نيز به همين ترتيب بفهميم . رسم كلمهء « تراء الجمعان » در سوره شعراء ( 26 / 61 ) نيز مانند رسم كلمه ( را ) است كه رسم قديمى تغيير يافته و تلفظ جديد رعايت شده است و با يك الف پس از راء نوشته شده\r\n\r\n\r\n","description":"","footnote":"\r\n( 1 ) بنگريد به : المقنع ، ص 51 .\r\n","page_name":" 383 ","page_number":383},
  {"content":"\r\n\r\nاست . « 1 »\r\nدر مصاحف خطى ، تعدادى از كلمات نمايندهء بقاياى روش اول در رسم همزه با الف مىباشد ، از جملهء آنهاست :  سُوءَ الْعَذابِ  در سوره بقره ( 2 / 49 ) كه در مصحف تاشكند با الف ( سوا ) نوشته شده ، و نيز در اين مصحف كلمهء ( ملء ) در سورهء آل عمران ( 3 / 91 ) به شكل ( ملا ) نوشته شده و كلمهء ( سؤة ) در سورهء مائده ( 5 / 31 ) در مصحف محفوظ در دار الكتب المصريه به شماره ( 5 / 1 مصاحف ) به شكل ( سواة ) نوشته شده است ، و نيز در مصحف تاشكند كلمهء ( ينئون ) در سوره انعام ( 6 / 26 ) با الف و به شكل ( يناون ) نوشته شده و همچنين در اين مصحف كلمهء ( سيّئه ) در سوره اسراء ( 17 / 38 ) با الف و به شكل ( سيّاه ) و كلمهء ( يهيئ ) در سوره كهف ( 18 / 16 ) با الف و به شكل ( يهيا ) و كلمهء ( السيّىء ) در سوره فاطر در دو مورد ( 35 / 43 ) با الف و به شكل ( السيأ ) نوشته شده است . همهء اين كلمات هجاى همزهء قديمى را حفظ كرده و در آن در همه جا و با هر حركتى كه باشد با الف نوشته شده است .\r\nاگر در مثالهاى سابق ، همزه فقط با الف نوشته مىشود ، مثال ديگرى وجود دارد كه در كنار علامت الف علامت حرف ديگرى است كه همزه در حال تخفيف به آن تبديل مىشود و آن كلمهء  سُئِلَ  در سوره بقره ( 2 / 108 ) است :  أَمْ تُرِيدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ  كه در مصحف تاشكند به اين شكل است : ( سائل ) و همزه در اين شكل به صورت دوگانه است همان گونه كه در « نبأى و لقاى » مىبينيم ، جز اينكه همزه در ( سئل ) ميانى و در مثالهاى قبلى پايانى است . و نيز علت اين پديده در « نبأى و لقاى » بناى رسم بر وصل و وقف است ، ولى سبب آن در ( سائل ) مربوط به وفادارى كلمه به رسم همزهء قديم به اضافه نشان دادن تلفظ جديد است . الف اشاره به رسم قديم مىكند و ياء نشانگر تلفظ جديد است همان گونه كه در روايت مشهور در رسم اين كلمه است  سُئِلَ  . و مانند اين كلمه در رسم همزه ، كلمه ( سئ ) در سوره هود ( 11 / 7 ) مىباشد كه در مصحف تاشكند به اين صورت نوشته شده : ( ساى ) و البته اين پديده در كلمهء ( سئ ) پيچيده‌تر به نظر مىرسد .\r\n\r\n\r\n","description":"","footnote":"\r\n( 1 ) بنگريد به : مهدوى : ص 108 و دانى : المحكم ، ص 157 .\r\n","page_name":" 384 ","page_number":384},
  {"content":"\r\n\r\nدو مثال آخر ، ما را به سخن گفتن دربارهء كلمه ( مائة و مائتين ) منتقل مىكند چون همزه در آن به صورت دوگانه و به شكل الف و ياء نوشته شده است . « 1 » شايد اصل هجاى كلمه با الف بوده به اين صورت : ( مأه ) و اين نزد كسانى است كه همزه را با تحقيق مىخوانند و پس از آنكه صورت رسم كلمه از محيطى كه همزه را با تحقيق مىخوانند به محيط حجاز كه با تخفيف مىخوانند ، منتقل شد ، ياء را بر آن افزودند و كاتبان صورت كلمه را با حذف الف و اثبات علامت جديد تغيير ندادند ، بلكه آن را در كنار الف نوشتند و كلمه به اين صورت درآمد . اين گمان را كه اصل كلمه ( مأه ) بوده ، سخن شيخ اثير الدين ابو حيان تأييد مىكند كه گفته اين كلمه را به خط بعضى از نحوىها ( مأه ) ديده است كه داراى الف است و علامت همزه روى آن قرار گرفته و ياء ندارد . او سپس گفته است : من در بسيارى از اوقات اين كلمه را بدون الف و به شكل ( مئه ) مىنويسم همان گونه كه ( فئه ) به اين شكل نوشته مىشود ، زيرا كتابت كلمه با الف و به شكل ( مأه ) خارج از قياس است . آنچه او اختيار كرده است كه اين كلمه با الف و نه با ياء نوشته شود مطابق با وجه تسهيل و تخفيف همزه مىباشد . « 2 » آنچه اين مطلب را تأييد مىكند اين است كه اين كلمه در يكى از نقوش نبطى با الف و بدون ياء نوشته شده به اين شكل : ( ماه ) « 3 » و از آنجا كه همزه در ( مئه ) مفتوح است و پس از كسره واقع شده ، سقوط همزه در حال تخفيف به اين منجر مىشود كه فتحهء آن با كسرهء حرف سابق به هم برسند و از اين التقاء پس از تعويض محل همزه ، ياى خالصى به وجود آيد كه كاتبان علامت آن را در كنار الف اثبات كرده‌اند . بنابراين ، هجاى كلمه چنين مىشود : ( مايه ) و همزه با دو علامت رسم مىشود .\r\nاين تفسير براى رسم همزه در اين كلمه به صورت الف و ياء ، سخن بسيارى از دانشمندان علوم عربى را دربارهء افزايش الف در اين كلمه و اختلاف آنها در سبب اين افزايش ، تصحيح مىكند . دانى ذكر كرده كه افزايش الف در ( مائة ) به خاطر يكى از دو علت بوده : « 4 » يا براى فرق گذارى ميان ( مئه ) و ( منه ) چون صورت آنها شبيه هم است و اين\r\n\r\n\r\n","description":"","footnote":"\r\n( 1 ) بنگريد به : دانى : المقنع ، ص 42 .\r\n( 2 ) بنگريد به : قلقشندى : ج 3 ، ص 180 .\r\n( 3 ) بنگريد به : دكتر جواد على : ج 7 ، ص 296 .\r\n( 4 ) بنگريد به : المحكم ، ص 175 .\r\n","page_name":" 385 ","page_number":385},
  {"content":"\r\n\r\nسخن عموم نحوىهاست . وصولى نقل كرده كه بعضيها گفته‌اند براى فرق گذارى ميان آن و ( ميّه ) است ولى بلافاصله مىگويد : اين سخن بىربطى است ، كجا ( ميه ) در كلام عرب واقع مىشود ؟ « 1 » و يا براى تقويت همزه است چون همزه يك حرف پنهانى و بعيد المخرج است لذا آن را با الف تقويت كردند تا مشخص گردد و الف با آن آمده چون از مخرج آن است و همزه به صورت الف تصوير شده است . سپس دانى مىگويد : اين قول نزد من بهتر است و عربها الف را براى تقويت همزه و بيان آن افزوده‌اند و اين كار را در كلمه‌هايى انجام دادند كه شكل آنها به شكل كلمات ديگر شباهت نداشت ، و بدين گونه موضوع فرق گذارى از ميان مىرود و موضوع تقويت و بيان باقى مىماند ، چون اين وجه در تمام موارد جور در مىآيد . ولى تنسى مىگويد : « 2 » هيچ همزه‌اى نيست مگر اينكه به تقويت احتياج دارد ، مانند : ( سؤال ) و ( فؤاد ) و ( سئلت ) و ( لأرحمنك ) و مانند آنها كه بسيارند .\r\nبنابراين اختصاص دادن آن به اين مورد بىدليل است .\r\nبه نظر مىرسد كه علت خطا در تفسير اين صورت هجايى در رسم كلمهء ( مئه ) اين باشد كه دانشمندان پيشين تصور كرده‌اند كه الف به خاطر يك معناى خاص در كلمه رسم شده است يا براى فرق گذارى و يا براى تقويت همزه ، در حالى كه حقيقت اين است كه اين دو علامت به دو تلفظ در دو مرحلهء پيش سر هم اشاره مىكند . ديگر اينكه اين شكل به خاصيتى دلالت دارد كه تمام كتابتها را در بر مىگيرد و آن حفظ مظاهر باقيمانده‌هايى از تلفظ قديم با وجود از بين رفتن استعمال آنهاست . كتابت همواره چنين بوده كه از تطور و تغييرى كه به تلفظ ملحق مىشود ، كمتر پيروى مىكند . اين سخن درست خواهد بود كه كتابت نسبت به الفاظ مانند موزه نسبت به آثار است و كتابت در بيشتر موارد ما را بر تلفظ كلمات در عصرهاى سابق رهنمون مىشود و صورت كتابتى را كه نمايندهء تلفظ قديم است ، حفظ مىكند ، همان گونه كه در اينجا مىبينيم و همان گونه كه در رسم الف به صورت واو در كلمات ( الصلاة و الزكوة ) و رسم الف به صورت ياء در كلمات ( سعى - رمى - يخشى - يرضى - مولى - الكبرى ) مىبينيم .\r\n\r\n\r\n","description":"","footnote":"\r\n( 1 ) ادب الكتاب ، ص 247 و بنگريد به : تنسى : برگ 71 الف - 71 ب .\r\n( 2 ) بنگريد به : الطراز ، برگ 71 الف .\r\n","page_name":" 386 ","page_number":386},
  {"content":"\r\n\r\n\r\n3 . ناپسند بودن اجتماع دو شكل يكسان در خط\r\nيكى از عوامل تعدد صورتهاى هجايى بعضى از كلمات مهموز و احيانا غير مهموز ، همان است كه دانشمندان رسم و عربى آن را ناپسند بودن اجتماع دو يا چند شكل يكسان در خط مىنامند . اين پديده اختصاص به علامتهاى حركات بلند و صوامت كه با حركات در علامت مشتركند ، دارد . پيشتر اشاره كرديم كه اين پديده فقط براى تشابه نيست بلكه مرحله‌اى را در بيان حركات بلند نشان مىدهد ، زيرا اگر تنها تشابه سبب اين حذف بود ، آثار اين ناپسندى را در عدم اثبات علامتهاى بعضى از صوامت مىديديم ، بخصوص اينكه رسم عثمانى پيش از تكميل آن به وسيله نقطه گذارى ، فرصتهاى زيادى براى تشابه شكلى در رسم حروف به دست داده است . نوشتن حرف مشدّة با يك علامت نيز دلالت بر جريان اثر اين ناپسندى بر علامتهاى صوامت ندارد چون اين موضوع به طبيعت حرف مشدّد برمىگردد . و با همهء اين احوال نظريهء علماى پيشين در مورد حذف يكى از دو علامت حركت بلند و حرف صامتى كه در علامت با آن مشترك است ، صادق مىباشد .\r\nمگر در بعضى از كلمات كه هر دو علامت يك جا نوشته شده است .\r\nهمزه در غير اول كلمه در حالت تخفيف ، جاى خود را به يك حرف لين يا حركت بلند مىدهد همان گونه كه پيشتر گفتيم و چون به علامتى كه نمايندهء حرف جانشين از همزه است ، علامت ديگرى مانند آن نزديك شود خواه واو و ياء باشد يا حركت بلند ، اثر اين پديده در هر دو علامت پديدار مىشود و يكى از آنها محذوف مىگردد . ابو داود سليمان بن نجاح مشهورترين و مهمترين شاگرد دانى مىگويد : همزهء مفتوحه اگر قبل از الف قرار گيرد و همين طور همزه مكسوره اگر قبل از ياء باشد و نيز همزه مضموم اگر قبل از واو باشد ، رسم نمىشود تا دو الف و دو ياء و دو واو در يك جا جمع نشود . « 1 » و همين طور است اگر همزهء مفتوحهء بعد از الف و همزهء مكسورهء بعد از ياء و همزه مضمومهء بعد از واو قرار گيرد ، و اين به جهت ناپسند بودن اجتماع دو شكل متفق در رسم مىباشد . « 2 »\r\nبا اينكه اين يك قاعده عمومى است ، در عين حال در بعضى از كلمات دو علامت با\r\n\r\n\r\n","description":"","footnote":"\r\n( 1 ) بنگريد به : التنزيل ، لوح 5 و ما رغنى : ص 237 .\r\n( 2 ) بنگريد به : دانى : المحكم ، ص 172 و شيرازى ، لوح 20 .\r\n","page_name":" 387 ","page_number":387},
  {"content":"\r\n\r\nهم رسم شده ، مانند ( هيى ، يهيى ، السيى ) كه با دو ياء رسم شده‌اند . « 1 » دانى ذكر مىكند كه در مصاحف اهل مدينه و عراق و غير آنها كه ( سيئة و السيئة ) در هر جا باشد و ( سيئا ) در ( 9 / 102 ) با دو ياء نوشته شده ولى جمع ( سيئة ) مانند ( السيئات ، سيئات ، سيئاتكم ، سيئاتهم ، سيئاته ) در همه جاى قرآن با يك ياء نوشته شده است . « 2 » ميان مفرد و جمع در لفظ فرقى نيست جز اينكه فتحهء پس از همزه در مفرد كوتاه و در جمع بلند است ، ولى صيغهء جمع در دو مصحف تاشكند و جامع عمرو مانند مفرد با دو ياء نوشته شده ، ولى الف كه علامت فتحهء بلند است غالبا در جمع محذوف شده است . در مصحف تاشكند كلمهء ( السيئات ) در سورهء نحل ( 16 / 45 ) و شورى ( 42 / 25 ) با دو ياء نوشته شده اما در مورد اول الف حذف شده ( السيئت ) و در مورد دوم حذف نشده ( السيئات ) و در مصحف جامع عمرو در سوره عنكبوت ( 29 / 4 ) دو ياء رسم شده ( السيّيت ) و در سورهء زمر ( 39 / 50 دوبار ) ( سييت ) و در سوره شورى ( 42 / 25 ) ( السيّيات ) و در سوره فتح ( 48 / 5 ) ( سيّيتهم ) نوشته شده ولى در هر دو مصحف صورت هجاى مفرد را به روش معكوس مىيابيم كه با يك ياء نوشته شده : در مصحف تاشكند در  سَيِّئَةً  ( بقره 2 / 81 ) و آل عمران ( 3 / 12 ) و  بِالسَّيِّئَةِ  ( انعام 6 / 160 ) آمده است . و در مصحف جامع عمرو همين روش را در سوره يونس ( 10 / 27 )  سَيِّئَةٍ  مىبينيم . و عجيب‌ترين صورت هجايى كه در مصحف تاشكند مىبينيم ، صورت هجائى كلمه  كَهَيْئَةِ  در سورهء آل عمران ( 3 / 49 ) است كه با دو ياء نوشته شده است  كَهَيْئَةِ  .\r\nبه نظر مىرسد كه علامت الف بيشتر در معرض اين ناپسندى ، يعنى اجتماع دو شكل متفق در يك جا قرار دارد ، خواه علامت همزه يا علامت فتحهء بلند باشد . هر كجا چند الف در يك كلمه جمع شود فقط يك علامت نوشته مىشود و هر جا كه استفهام باشد و در اول آن دو يا سه الف وجود داشته باشد ، فقط يك الف رسم مىشود به خاطر همان ناپسندى كه گفته شد . از مواردى كه دو الف دارد ( ءانذرتهم ، ءاشفقتم ) و از مواردى كه سه الف دارد ( ءءالهتناخير ) ( 43 / 58 ) مىباشد . اين پديده را در غير استفهام هم مىبينيم ، هر جا كه در اول كلمه همزه باشد و پس از آن فتحهء بلند قرار گيرد ، با يك الف نوشته مىشود ،\r\n\r\n\r\n","description":"","footnote":"\r\n( 1 ) دانى : المقنع ، ص 52 .\r\n( 2 ) المقنع ، ص 50 و مارغنى : ص 238 و 241 .\r\n","page_name":" 388 ","page_number":388},
  {"content":"\r\n\r\nمانند ( ءادم ، ءازر ، ءاخر ، ءامن ، ءاسن ) و مانند آنها . « 1 » و اين پديده منحصر به اول كلمه نيست ، بلكه هر جا كه نياز به نوشتن دو الف باشد ، فقط يك الف مىنويسند البته در اول كلمه بيشتر است ، و اجتماع همزه با فتحه بلند مثالهاى زيادى دارد .\r\n\r\n4 . عدم اثبات علامت فتحه بلند در بعضى از موارد\r\nپديدهء ديگرى وجود دارد كه مربوط به رسم همزهء ميانى است كه به جهت تخفيف به فتحهء بلند تبديل شده است . پيش از اين اشاره كرديم كه علامت فتحهء بلند در وسط كلمه در موارد بسيارى نوشته نمىشود . همزه‌اى كه در حالت تخفيف تبديل به فتحهء بلند مىشود نيز همين حالت را دارد كه در موارد بسيارى حذف مىشود ، و از اينجاست كه اين پديده از عوامل تعدد رسم همزه و رسم علامتى است كه همزه پس از تخفيف تبديل به آن مىشود .\r\nبعضى از مثالهاى اين پديده پيش از اين گذشت ، مانند رسم كلمهء  يَسْتَأْخِرُونَ  ( 7 / 34 ) با الف و « يستخرون » بدون الف . بيشترين موارد حذف الف جاهايى است كه كلمات به خاطر الحاق حروف زايد ، طولانى شده است ، مانند : ( استذنك ، يستذنك ، يستذنوه ، استجره ، استجرت ، فادرتم ) .\r\nدر اثبات و حذف الف در بعضى از مثالها اختلاف شده است ، مانند : ( اطمنّوا ، اشمزت ، امتلت ، اطمننتم ) كه در بعضى از مصاحف با الف و در بعضى ديگر بدون الف رسم شده است . « 2 »\r\nاين پديده را در بعضى از مصاحف خطى قديم مىبينيم . در مصحف چاپى ، الف در « يستخرون » در سوره نحل ( 16 / 62 ) و يونس ( 10 / 49 ) حذف شده و اين در حالى است كه مورد اول را در مصحف تاشكند و مورد دوم را در مصحف جامع عمرو با الف  يَسْتَأْخِرُونَ  مىيابيم . و نيز در مصحف جامع عمرو بن عاص  أَنْشَأْنا  در سورهء انبياء ( 21 / 11 ) و  فَأَنْشَأْنا  در سورهء مؤمنين ( 23 / 19 ) بدون الف نوشته شده است .\r\nاگر همزه فتحهء بلند داشته باشد و حرف پيش از آن ساكن باشد اين همزه به جهت\r\n\r\n\r\n","description":"","footnote":"\r\n( 1 ) بنگريد به : مهدوى : ص 115 و دانى : المقنع ، ص 24 و المحكم ، 156 و عقيلى : لوح 3 .\r\n( 2 ) بنگريد به : دانى : المقنع ، ص 26 - 25 و ما رغنى : ص 236 - 235 .\r\n","page_name":" 389 ","page_number":389},
  {"content":"\r\n\r\nتخفيف ساقط مىشود و فتحه بلند همزه به حرف ساكن ما قبل متصل مىگردد و گاهى علامت اين فتحه كه الف است حذف مىشود ، همان گونه كه در كلمهء ( قرءان ) مىبينيم كه همه جا با اثبات الف آمده مگر در دو مورد كه الف ساقط شده است : « 1 » اول در سوره يوسف ( 12 / 2 ) « انا انزلنه قرنا عربيا » و دوم در سوره زخرف ( 43 / 3 ) « انا جعلناه قرنا عربيا » .\r\nاين مطلب پديدهء ديگرى را براى ما تفسير مىكند و آن در كلمهء ( الان ) كه با حذف الف و اتصال لام به نون و به اين شكل آمده : ( الن ) و اين در همه جاى قرآن چنين است جز در يك مورد كه مطابق با اصل است و آن در سورهء جن ( 72 / 9 ) است : « فمن يستمع الان » در اينجا پيش از همزه حرف ساكنى قرار گرفته و آن لام است و پس از آن فتحه بلند قرار دارد كه در لفظ ثابت است و علامت الف نمايندهء فتحه بلند مىباشد و همين امر سقوط آن را جايز كرده همان گونه كه در مثالهاى بسيار ديگر چنين بود .\r\n\r\n5 . اختلاف در چگونگى تخفيف همزه\r\nاز جملهء عواملى كه در تعدد صورتهاى هجايى بعضى از كلمات و يا رسم بعضى از كلمات با روشهاى خاص ، تأثير گذاشته است ، اختلاف در روش تخفيف همزه و انعكاس آن بر هجاى كلمه است . مثلا علماى رسم در اثبات الف بعد از شين در كلمهء  النَّشْأَةَ  در سورهء عنكبوت ( 29 / 20 ) و سورهء نجم ( 53 / 47 ) و سورهء واقعه ( 56 / 62 ) « 2 » اتفاق نظر دارند ، ولى در چگونگى قرائت آن اختلاف شده است . ابن كثير و ابو عمرو با فتحهء شين و الف خوانده و بقيه با سكون شين و بدون الف خوانده‌اند . « 3 » و قاعده در تخفيف همزه متحرك بعد از ساكن در مثل  النَّشْأَةَ  سقوط همزه در تلفظ است . و از اينجاست كه انتظار اين بود كه اين كلمه به شكل ( النشئة ) مانند ( المشمه ) نوشته شود ولى به همان صورت كه گفتيم ، يعنى با اثبات الف آمده است . و براى همين است كه دانشمندان در اصل رسم اين كلمه با الف ، اختلاف كرده‌اند . بعضيها گفته‌اند كه آن مطابق با قرائت كسى است كه شين را مفتوح مىخواند و پس از آن فتحهء بلندى را اثبات مىكند ، رسم شده و اين علاوه بر اينكه روايت\r\n\r\n\r\n","description":"","footnote":"\r\n( 1 ) المقنع ، ص 19 .\r\n( 2 ) مهدوى : ص 93 و دانى : المقنع ، ص 43 .\r\n( 3 ) دانى : التيسير ، ص 173 و دمياطى ، ص 345 .\r\n","page_name":" 390 ","page_number":390},
  {"content":"\r\n\r\nشده است ، لغتى است كه سيبويه آن را از عربها نقل كرده در مثل ( المراة ) و ( الكماة ) « 1 » و بعضيها هم عقيده دارند كه همزه مطابق با اصل به صورت الف رسم شده كه علامت همزه است ، « 2 » به اين معنا كه آن يك اثر قديمى در علامت همزه است ، همان گونه كه در مثل ( السوأى ) گفتيم .\r\nاز مثالهاى اين عامل در اينكه هجاى بعضى از كلمات مهموزه به روش خاصى آمده ، كلمهء ( ييأس ) مىباشد . اين فعل و مزيد فيه آن در پنج مورد آمده : سوره يوسف ( 12 / 80 ) ( استيئسوا ) و در همان سوره ( 87 ) و « و لا تايئسوا . . . انّه لا يايس » و در همان سوره ( 11 ) ( استيئس ) و در سورهء رعد ( 13 / 31 ) « ا فلم يايس » و در اين مثالها با الف رسم شده : « / تايسوا ، يايس ، يايس » ولى در ( استيسوا ، استيس ) الف رسم نشده است « 3 » . همزه در اين كلمات طبق قرائت كسانى كه آن را با تحقيق مىخوانند مفتوح است و پس از ياى ساكن واقع شده است و تخفيف آن مثل تخفيف ( هيئة و سوءة ) مىباشد كه يا همزه ساقط و حركت آن انداخته مىشود و يا همزه ساقط مىشود و حرف لين جايگزين آن مىگردد و در حرف پيش از همزه ادغام مىشود ، و بنابراين قياس در رسم آن در هر دو حالت اين است كه همزه ساقط شود بدون اينكه اثر تخفيف آن در رسم آشكار گردد . و از اينجاست كه اثبات الف پيش از ياء در اين كلمات در وهلهء اول نامفهوم است حتى بعضى از دانشمندان سلف عقيده دارند الف زايد است . « 4 » و بعضى ديگر در توجيه اثبات الف در اين كلمات عقيده دارند كه آن قلب شده است و همزه بر ياء مقدم شده و به صورت ( يأيس ) درآمده است و همزه تخفيف داده شده و به الف تبديل گرديده است و بنابراين زايد نمىباشد . « 5 »\r\nتأمل در چگونگى تخفيف اين كلمات در قرائت روايت شده از پيشوايان ، ما را به اصل اثبات الف در هجاى اين كلمات رهنمون مىشود . ابن كثير از طريق روايت بزى از ابى ربيعه ، در آن پنج مورد با الف و فتحهء ياء و بدون همزه خوانده است و بقيه با همزه و\r\n\r\n\r\n","description":"","footnote":"\r\n( 1 ) بنگريد به : ابن سيده : ج 14 ، ص 13 و ابن يعيش : ج 9 ، ص 111 .\r\n( 2 ) دانى : المحكم ، ص 150 و المقنع ، ص 43 و نيز بنگريد به : جعبرى : برگ 235 ب .\r\n( 3 ) ابن ابى داود : ص 108 و مهدوى : ص 66 و دانى : المقنع ، ص 86 - 85 و المحكم ، ص 174 .\r\n( 4 ) دانى : المحكم ، ص 174 .\r\n( 5 ) مهدوى : ص 96 .\r\n","page_name":" 391 ","page_number":391},
  {"content":"\r\n\r\nسكون ياء بدون الف خوانده‌اند ، « 1 » حتى ابن خالويه اين قرائت را به عموم اهل مكه نسبت داده است « 2 » و در اين صورت بعيد نيست بگوييم كه رسم اين كلمات مطابق همين قرائت بوده است . « 3 »\r\nنبايد به اين تفسير ، با حذف الف در ( استيسوا و استيس ) اعتراض كرد چون اين كلمه به سبب دخول زوايد بر آنها طولانى گشته‌اند و اين مجوّز عدم اثبات الف در هجاى آنها شده و در عين حال از نظر كسى كه همزه را با تخفيف مىخواند ، الف در تلفظ ثابت است ، با توجه به اينكه اين دو كلمه در بعضى از مصاحف مانند بقيّه مثالهاى اين پديده با الف نوشته شده است . « 4 »\r\nاز مثالهاى ديگر اين پديده كلمات ( الرءيا ، رءياك ، رؤيى ) مىباشد كه در همه جاى قرآن با ياء نوشته شده است ، « 5 » ولى قاعده در تخفيف همزه ساكن اين است كه ساقط شود و حركت كوتاه قبل از آن به حركت بلند تبديل گردد . بنابراين ، قاعده در رسم كلمهء ( رءيا ) اين است كه با واو ( رويا ) نوشته شود ، مانند ( البوس ، السول ) چون همزه در تخفيف تبديل به ضمهء بلند مىشود ، ولى با اين وجود در مصحف بدون واو نوشته شده چون وقتى همزه حذف شد و ضمهء بلندى آمد كه بعد از آن ياء قرار گرفته است ، به ياى مشدّد تغيير حالت دادند . « 6 » قرائت اين كلمات از ابو جعفر با ادغام و ضمه ياء ( الرّيّا ) نقل شده است . « 7 » و فرّاء نقل كرده كه كسايى از يك اعرابى شنيده است كه مىگفت : ( ان كنتم للريا تعبرون ) . « 8 » و از جمله\r\n\r\n\r\n","description":"","footnote":"\r\n( 1 ) ابن مجاهد : ص 350 و دانى : التيسير ، ص 130 و دمياطى : ص 58 .\r\n( 2 ) ابن خالويه : المختصر ، ص 95 .\r\n( 3 ) جعبرى : برگ 114 ب و تنسى ، برگ 72 الف و ابن يعيش ، ج 10 ، ص 63 او در آنجا گفته است گروهى از اهل حجاز حروف عله را در مضارع باب افتعال به جهت تخفيف به الف قلب كرده‌اند خواه واو باشد يا ياء هر چند كه ساكن باشد . آنها مىگويند :\r\n( ياتعد ، ياتزن ) و بعضى از آنها در ييأس گفته‌اند : يايس و در يوجل گفته‌اند : ياجبل . بنابراين بايد آن را يك لغت حكايت شدهء از عرب دانست همان گونه كه قرائت آن نيز از قرّاء روايت شده است .\r\n( 4 ) بنگريد به : مارغنى : ص 248 .\r\n( 5 ) مهدوى : ص 110 و دانى : المقنع ، ص 36 .\r\n( 6 ) فراء : معانى القرآن ، ج 2 ، ص 35 .\r\n( 7 ) بنگريد به : دكتر عبد الصبور شاهين : القراءات القرآنيه ، ص 138 .\r\n( 8 ) فرّاء : معانى القرآن ، ج 2 ، ص 36 .\r\n","page_name":" 392 ","page_number":392},
  {"content":"\r\n\r\nمثالهاى اين باب كلمه ( موئلا ) در سوره كهف ( 18 / 58 ) است كه ياء بعد از واو نوشته شده « 1 » و قاعده در تخفيف آن اين است كه همزه ساقط شود و حركت آن كه كسره است به واو متصل گردد و طبق اين قاعده مىبايست چنين نوشته مىشد : ( مولا ) ولى نزديكى كسره به واو و علاقه به اينكه كلمه در حال تخفيف نيز بر وزن خودش باشد ، سبب شده كه تخفيف همزه به اين صورت باشد كه همزه ساقط شود و به جاى آن ياى مكسورى بيايد ، و براى همين است كه ياء بعد از واو رسم شده است .\r\n\r\nرابعا : برخى از پديده‌هاى هجايى مربوط به همزه\r\nآنچه گفته شد مهمترين عواملى بود كه بر تعدد صورتهاى هجايى بعضى از كلمات مهموز و رسم بعضى از آنها به شكل خاص ، كمك مىكرد . در كنار آن پديده‌هاى ديگرى وجود دارد كه مربوط به كلمات معين و يا مجموعه‌اى از كلمات است كه تحت هيچ يك از ابواب گذشته مندرج نمىشود و انتظار مىرود كه در آينده راجع به آنها بحث شود تا تفسير درستى براى آنها پيدا شود و آنها را نيز در تاريخ همزه و رسم آن در جايگاه خاص خود قرار بدهد .\r\n1 . از جملهء اين كلمات كلمه ( شئ ) مىباشد كه در سورهء كهف ( 18 / 23 ) با الف نوشته شده به اين شكل : « و لا تقولنّ لشاى » ، « 2 » علت اثبات اين الف روشن نيست و توجيهات و اقوال دانشمندان سلف در اين باره ، چيزى را به دست نمىدهد ، مثلا گفته‌اند : الف علامت فتحهء شين است . « 3 » يا گفته‌اند : الف براى فرق گذارى و يا تقويت اضافه شده است . « 4 » اينها تفسيرهاى قابل قبول و قانع كننده‌اى نيست ولى نبايد تصور كرد كه در رسم اين كلمه اشتباه شده است ، چون على رغم اينكه اين پديده طبق روايات پيشوايان رسم در يك جا از مصحف آمده ، مىبينيم كه اين هجاء براى اين كلمه در قرن اول رسم شايعى بوده است به طورى كه روايات و متون بر آن دلالت مىكند . محمد بن عيسى اصفهانى روايت كرده كه\r\n\r\n\r\n","description":"","footnote":"\r\n( 1 ) دانى : المقنع ، ص 43 .\r\n( 2 ) دانى : المقنع ، ص 42 و ما رغنى ، ص 245 .\r\n( 3 ) جعبرى : برگ 196 الف .\r\n( 4 ) تنسى : برگ 72 ب .\r\n","page_name":" 393 ","page_number":393},
  {"content":"\r\n\r\nاين كلمه را در مصحف عبد اللّه‌بن مسعود در همه جاى قرآن با الف ( شاى ) ديده است ، « 1 » و مىبينيم كه رسم اين كلمه در مصحف تاشكند در يازده مورد به همين شكل است . « 2 » فقط اينها نيست ، بلكه در برده‌هاى قرن اول هجرى اين پديده آشكار است ، مثلا در برده‌اى به تاريخ 91 هجرى در دو مورد كلمه ( شئ ) به شكل ( شاى ) آمده است . « 3 » همهء اينها دلالت مىكند كه اين شكل هجايى كلمه ميان كاتبان شايع بوده است و اين نمونه كه در رسم عثمانى آمده چيزى جز تعبير از يك واقعيت در رسم اين كلمه نبوده است و اگر اكنون ما نمىتوانيم براى آن تفسير و توجيهى پيدا كنيم ، « 4 » كافى است كه فقط آن را بپذيريم .\r\n2 . مانند زيادت الف در ( شئ ) اثبات آن در فعل مجهول ( جاء ) است . دانى ذكر مىكند كه در مصاحف بلاد خود ( منظور بلاد اندلس است ) كه طبق مصاحف اهل مدينه رسم شده ، چنين ديده است : « و جاى بالنبين » ( زمر 39 / 69 ) و « جاى يومئذ بجهنم » ( فجر 89 / 23 ) كه ميان جيم و ياء الف زايده‌اى قرار دارد . « 5 » همچنين هجاى فعل ( جاء ) بر حسب روايت كسايى و ابو حاتم غريب مىنمايد چون كسايى گفته است كه در مصحف ابى بن كعب و ابو حاتم در مصحف اهل مكه ديده‌اند كه ( جاء ) به شكل ( جيأ ) و ( جاءتهم ) به شكل ( جيأتهم ) بوده است ، و دانى گفته كه اين دو كلمه مطابق با اصل نوشته شده . « 6 » وقتى بيان كردن ريشهء ( جاى ) آسان نيست ، تعليل در رسم ( جيأ ) به اينكه مطابق با اصل نوشته شده ، احتمال بيشترى دارد ولى بر اين اساس كه اين كلمه در زمان قديم چنين تلفظ مىشد :\r\n( جيأ ) بر وزن ( فعل ) و اينكه اين شكل نمايندهء همين تلفظ قديم است نه اينكه بگوييم كسانى كه اين شكل را رسم كرده‌اند آن را ( جاء ) تلفظ مىكردند و ( جيأ ) مىنوشتند . ظهور اين شكل در مصاحف اهل مكه دليل آن نمىشود كه آنها در عصر نسخه بردارى مصاحف\r\n\r\n\r\n","description":"","footnote":"\r\n( 1 ) دانى : المقنع ، ص 42 و المحكم ، ص 174 .\r\n( 2 ) در ( 4 / 4 ، 6 / 38 و 91 و 93 ، 11 / 57 و 101 ، 16 / 35 و 75 و 89 ، 18 / 70 ، 20 / 50\r\n( 3 ) بنگريد به : دكتر عبد العزيز دالى : ص 193 .\r\n( 4 ) پيشتر ديديم كه تخفيف همزه متحرك پس از ياى ساكن در ( ييأس ) با اثبات الف قبل از ياء ( يايس ) بود آيا مىتوانيم اثبات الف در ( شاى ) را چنين تعليل كنيم كه تخفيف آن مثل تخفيف ( ييأس ) با اثبات فتحهء بلند پيش از ياء ( شاى ) است . با اينكه من روايتى را نديدم كه اشاره كند بر اينكه اين كلمه چنين تخفيفى يافته است .\r\n( 5 ) المحكم ، ص 174 .\r\n( 6 ) المقنع ، ص 66 و بنگريد به : مهدوى : ص 89 .\r\n","page_name":" 394 ","page_number":394},
  {"content":"\r\n\r\nچنين تلفظ مىكردند و كاتبان در رسم آن تحت تأثير اين تلفظ قرار گرفته‌اند ، بلكه صورت اين هجاء اگر تفسير و توجيه مزبور درست باشد به قبل از اسلام و سالهاى دور بر مىگردد .\r\n3 . از پديده‌هايى كه در نوشتن همزه در رسم عثمانى قابل توجه است ، اين روايت دربارهء حذف علامت جايگزين همزهء ميانى پس از فتحهء بلند است ، خواه اين علامت واو باشد و يا ياء . حذف اين علامت در بعضى از مصاحف همراه با حذف علامت الف كه نمايندهء فتحهء بلند پيش از همزه است ، مىباشد . روايت شده كه اين حذف در كلمهء ( اولياء ) در پنج مورد انجام گرفته است : بقره ( 2 / 257 ) « اوليهم الطاغوت » و انعام ( 6 / 128 ) « و قال اوليهم » و در همان سوره ( آيه 121 ) « الى اوليهم » و در احزاب ( 33 / 6 ) « الى اوليكم » و فصلت ( 41 / 31 ) « نحن اوليكم » « 1 » اين كلمات در اين موارد بدون واو و ياء و الف نوشته شده است . همچنين است كلمه ( جزاؤه ) در سورهء يوسف ( 12 / 74 و 75 ) « فما جزاؤه ان كنتم كذبين . قالوا جزاؤه من وجد فى رحله فهو جزاؤه » كه در اين آيه در هر سه مورد ( جزاه ) با حذف واو نوشته شده است . « 2 »\r\nدانى اين پديده را چنين تعليل كرده : « 3 » « حذف الف براى اين است كه الف ميانى و زايد است چون الف براى بناست و نه چيز ديگر . و اما حذف صورت همزه براى اين است كه همزه حرفى است كه به خود قائم است و نيازى به صورت ندارد » و نيز مىگويد : « 4 » « منظور از حذف صورت همزه در اينجا و نظاير آن ، آشكار خواندن همزه است چون در اين حالت از صورت بىنياز است و حرفى كه در حال تخفيف به آن تبديل شود وجود ندارد . » اين تعليل دانى به طورى كه معلوم است مطابق با عقيدهء او در اصل علامت همزه است و همزه نزد او حرفى از حروف معجم مىباشد « همان گونه كه حروف ديگر محلى از سطر را اشغال مىكنند ، همزه نيز بايد چنين باشد و براى آن در كتابت صورتى در نظر گرفته شود » « 5 » ولى از آنجا كه همزه علامت خاصى در كتابت ندارد ، علامتهاى حركات بلند\r\n\r\n\r\n","description":"","footnote":"\r\n( 1 ) دانى : المقنع ، ص 37 و المحكم ، ص 184 و بنگريد به : ابن وثيق اندلسى : لوح 14 و ما رغنى : ص 220 .\r\n( 2 ) المقنع ، ص 37 و ابن وثيق اندلسى ، لوح 14 و ما رغنى : ص 220 .\r\n( 3 ) المحكم ، ص 184 .\r\n( 4 ) المقنع ، ص 37 .\r\n( 5 ) المحكم ، ص 109 .\r\n","page_name":" 395 ","page_number":395},
  {"content":"\r\n\r\nصورت آن قرار داده شده با اينكه آنها در حقيقت علامت همزه نيستند بلكه فقط صورت آن هستند « و حرف مستغنى از صورت است » « 1 » . بنابراين وقتى همزه به حالت تحقيق خوانده شد ، قاعده اين است كه صورتى نداشته باشد . دانى دربارهء حذف صورت همزه مىگويد : « 2 » « اينكه صورت همزه حذف مىشود براى آن است كه همزه هم مانند ساير حروف قائم به نفس است و نيازى به صورت ندارد » .\r\nاگر تفسير حذف الف در اين پديده از نظر تعليل دانى قابل قبول باشد ، تعليل او در حذف علامت و يا صورت همزه ، بر اساس نادرستى پايه گذارى شده و آن اينكه همزه علامتى ندارد و به صورت علامتهاى حركات بلند بر سبيل استعاره نوشته مىشود و اين اشاره به جواز تحقيق و تخفيف دارد ، در حالى كه همزه در اصل علامت واحدى دارد كه براى نشان دادن آن در هر كجاى كلمه واقع شود ، مورد استعمال قرار مىگيرد و آن الف است . مثالهايى كه در آنها همزه با واو يا ياء رسم شده مطابق با لهجه اهل تخفيف است كه در كلام آنها همزه تبديل به حركت بلند و يا صداى لين مىشود و نشان دادن آن با علامتهاى اين حروف به اين جهت نيست كه آنها صورت همزه هستند بلكه از اين جهت است كه آنها علامتهايى هستند كه به صداهايى دلالت مىكنند كه اين علامتها نمايندهء آنها هستند . به گونه‌اى كه بيان آن در اول بحث گذشت .\r\nبدين گونه اين مثالها همواره اين پرسش را مطرح مىسازد كه علت حذف علامتى كه همزه در حال تخفيف به آن تبديل شده ، چيست ؟ در بعضى از مصاحف خطى ، مثالهاى ديگرى وجود دارد كه دلالت مىكند كه اين حذف كمياب و يا منحصر به مثالهاى معين نيست مثلا در مصحف تاشكند در سوره بقره ( 2 / 257 ) مىبينيم كه چنين رسم شده :\r\n( اولياهم ) و كلمهء ( جزاؤهم ) را در سوره آل عمران در دو مورد ( 3 / 87 و 136 ) مىبينيم كه با حذف واو و به شكل ( جزاهم ) نوشته شده و كلمهء ( فجزاؤه ) در سوره نساء ( 4 / 93 ) به صورت ( جزاه ) نوشته شده و در سوره فصلت ( 41 / 31 ) كلمهء ( اوليكم ) با حذف واو و الف نوشته شده و در مصحف جامع عمرو در سوره احزاب ( 33 / 6 ) به همين نحو ( اوليكم ) رسم\r\n\r\n\r\n","description":"","footnote":"\r\n( 1 ) همان مصدر ، ص 181 .\r\n( 2 ) همان مصدر ، ص 182 .\r\n","page_name":" 396 ","page_number":396},
  {"content":"\r\n\r\nشده است .\r\nدر مثالهاى اخير ديده مىشود كه در بعضى از آنها الف حفظ شده و تنها واو حذف گرديده و در بعضى ديگر علامت الف همراه با واو و ياء حذف شده است . پيش از اين گفتيم كه حذف علامت فتحهء بلند وسطى در آن دورهء بخصوص امر شايعى بوده ، بخصوص هنگامى كه كلمه به خاطر اتصال حروف زايد طولانى شود . ولى آمدن بعضى از مثالها با اثبات الف ( اولياهم ، جزاه ) يك تفسير احتمالى را براى اين پديده به وجود مىآورد و آن اينكه احتمال داده مىشود اين كلمات ، مطابق با لهجهء كسانى كه كلمهء مهموز را كوتاه و با قصر مىخوانند ، نوشته شده ، « 1 » به گونه‌اى كه آخر كلمه در تمام حالات اعراب با فتحهء بلند ادا مىشود و از اينجاست كه بعضى از مثالها با اثبات الف و بعضى با حذف آن نوشته شده ولى در تلفظ ثابت است .\r\nاينكه روايتى دربارهء قرائت اين كلمات با قصر وارد نشده ( تا آنجا كه ما مىدانيم ) مانع از آن نيست كه اين قرائت در ميان گروههايى از اهل حجاز شايع بوده باشد و از همين جهت رسم اين كلمات بر حسب لهجهء آنها بوده و اين مربوط به زمانى مىشود كه هنوز قرآن كريم نازل نشده بود و چون كاتبان خواستند مصاحف را بنويسند همين صورتهاى معروف كلمات را به كار بردند و تغيير تلفظ آنها را در نظر نگرفتند .\r\nعلاوه بر اينكه اين لهجه مربوط به بعضى از عربهاست ، قصر كلمهء ممدود در بعضى از قرائتها در مثالهاى مشابه آمده است . فراء مىگويد : « قول خداوند : « و اتبعت ملة آباءى » ( يوسف 12 / 38 ) با همزه و ياء آمده و اصحاب ما از اعمش چنين نقل كرده‌اند : « ملة اباى ابراهيم » و « دعاى الّا فرار » ( نوح 71 / 6 ) كه به نصب ياء خوانده است چون او همزه را ترك مىكند و ممدود را با قصر مىخواند و مانند ( محياى و هداى ) مىشود . » بنابراين ، بعيد نيست كه آنچه ما در تفسير اين پديده گفتيم درست باشد .\r\n\r\n\r\n","description":"","footnote":"\r\n( 1 ) ابن عقيل مىگويد : « ميان بصريها و كوفيها اختلافى در جواز قصر كلمهء ممدود و به سبب ضرورت ، وجود ندارد ولى در جواز مدّ كلمهء مقصور اختلاف دارند » ( بنگريد به : حاشية الخضرى على شرح ابن عقيل ، چاپ ششم ، 1345 ه - 1929 م ، چاپخانهء الازهر ، مصر ، ج 2 ، ص 152 و نيز بنگريد به : دكتر عبد الصبور شاهين : القراءات القرآنيه ، ص 185 .\r\n","page_name":" 397 ","page_number":397},
  {"content":"\r\n\r\n\r\nخامسا : همزهء وصل در رسم عثمانى\r\nاز چيزهايى كه از لحاظ تلفظ و كتابت مربوط به موضوع همزه است ، همزهء وصل مىباشد كه در اول بعضى از كلمات مىآيد چون زبان در لغت عربى نمىتواند با ساكن شروع كند و حرفى كه در آغاز كلمه قرار مىگيرد حتما بايد حركت داشته باشد . بعضى از الفاظ از اسم و فعل به گونه‌اى هستند كه اول آنها با سكون بنا شده است و چون عربها بخواهند آنها را تلفظ كنند همزهء متحركى در اول آنها مىآورند . اين كلمات كه در اول آنها همزهء وصل اضافه مىشود ممكن است اسم يا فعل باشند به اضافه يك حرف كه به اول آن نيز همزهء وصل افزوده مىشود به ترتيبى كه ابن جنى گفته است :\r\nهمزهء وصل به فعل در دو مورد اضافه مىشود : يكى ماضى و آن هنگامى است كه تعداد حروف از چهار تا بيشتر باشد و اول آن همزه باشد ، اين همزه همزهء وصل خواهد بود ، مانند : اقتدار ، انطلق ، استخرج ، احمرّ ، اصفارّ . دوم فعل امر از هر فعلى كه حرف مضارع آن مفتوح و ما بعد آن ساكن باشد ، مانند : يضرب ، يقتل ، ينطلق ، يقتدر كه فعل امر آنها مىشود : اضرب ، اقتل ، انطلق و اقتدر .\r\nو اما زيادت همزهء وصل در اسم ، آن نيز بر دو قسم است : يكى مصدرهاست و ديگر بعضى از اسماى غير مصدر است . اسماى مصادر عبارتند از : هر مصدرى كه در اول فعل ماضى آن همزهء وصل باشد و در اول خود آن نيز همزه‌اى واقع شده باشد كه چنين همزه‌اى ، همزهء وصل خواهد بود ، مانند : اقتدار اقتدارا و اشتغل اشتغالا و استخرج استخراجا .\r\nو اما اسمايى كه مصدر نيستند ولى در اول آنها همزهء وصل آمده ، آنها ده اسم هستند و عبارتند از : ابن ، ابنة ، امرؤ ، امرأة ، اثنان ، اثنتان ، اسم ، است ، ابنم ، ( به معناى ابن ) ايمن در سوگند .\r\nو اما تنها حرفى كه در اول آن همزه وصل آمده است ، لام تعريف است ، مانند الغلام ، الجارية ، القائم و القاعد . « 1 »\r\n\r\n\r\n","description":"","footnote":"\r\n( 1 ) بعضى از پژوهشگران معتقدند كه اصل همزه در ( أل ) همزه قطع است ( بنگريد به : براجشتراسر : ص 29 و جان كانتينو : ص 185 و دكتر كمال محمد بشر : دراسات فى علم اللغة ، قسمت 1 ، ص 173 - 168 جز اينكه به مرور زمان با آن معامله همزه وصل شده است .\r\n","page_name":" 398 ","page_number":398},
  {"content":"\r\n\r\nبايد ديد طبيعت اين همزه از لحاظ صدا چيست ؟ خليل مىگويد : الفى كه در ( اسحنكك و اقشعرّ و اسبكر ) وجود دارد از اصل بناى كلمه نيست ، بلكه اين الفها در افعال و مانند آنها اضافه شده تا الف تكيه‌گاه و نردبانى براى زبان در جهت اداى حرف اصلى كلمه باشد چون وقتى زبان براى تلفظ حرف ساكن رها مىشود ، احتياج به الف وصل پيدا مىكند . « 1 »\r\nخليل در اينجا اصطلاح ( الف وصل ) را به كار مىبرد . سيبويه نيز همين اصطلاح را در جايى به كار برده كه حروف اوايل افعال مزيد فيه ساكن باشد . او مىگويد : « نون ساكن به اول فعل ملحق مىشود و به جهت ابتداى كلمه ، الف وصل به آن لازم مىافتد و حرف به اين صورت در مىآيد : انفعل ينفعل » « 2 » مبرّد نيز همين اصطلاح را به كار مىبرد ولى تصريح مىكند كه الف همان همزه است . او مىگويد : « 3 » « الف وصل همان همزه است كه كلام بعدى آن قابليت آغاز كردن ندارد چون اول آن ساكن است و ابتداء به ساكن امكان ندارد ، لذا اين همزه اضافه شده تا كلام را به ما بعد آن وصل كند ، و اگر پيش از آن كلامى بوده باشد ، ساقط مىشود چون كلام قبلى تكيه‌گاه ساكن مىشود و نيازى به الف نيست و وجهى براى دخول آن وجود ندارد ، و همين گونه است اگر حرف بعد از آن به هر دليلى متحرك شود ، در اين صورت الف ساقط مىگردد چون حركت بعدى ، از وجود آن بىنياز مىكند چون ابتدا به آن ممكن است و الف تنها در هنگام ضرورت وارد مىشود » .\r\nپيش از اين گفتيم كه اصل نام صداى همزه همان الف است و اشاره كرديم كه به كارگيرى اصطلاح « همزه » براى دلالت بر حرف قديمى الف ، اصطلاح جديدى است ، و اينكه خليل و سيبويه و مبرد به همزهء وصل ، الف وصل اطلاق مىكنند منظورشان همان همزه است كه سخن مبرد آن را توضيح مىدهد آنجا كه مىگويد : الف وصل همان همزه است و به نظر مىرسد كه اصطلاح « همزهء وصل » جديد است و جايگزين اصطلاح « الف وصل » شده همان گونه كه همزه در جاى الف نشسته است . پيش از اين گذشت كه ابن جنى\r\n\r\n\r\n","description":"","footnote":"\r\n( 1 ) كتاب العين ، ج 1 ، ص 54 .\r\n( 2 ) الكتاب ، ج 2 ، ص 332 .\r\n( 3 ) المقتضب ، ج 2 ، ص 87 البته اصطلاح الف وصل را در جاهاى ديگر نيز به كار برده است . بنگريد به : ج 1 ص 32 و 33 و 163 .\r\n","page_name":" 399 ","page_number":399},
  {"content":"\r\n\r\nهم اصطلاح « همزهء وصل » را به كار برده است . و به نظر مىرسد كه سخن مبرد مبنى بر اينكه الف وصل همان همزه است ، راه را براى استخدام اصطلاح « همزهء وصل » باز كرده ، ولى تعيين تاريخ معينى براى اين استعمال آسان نيست .\r\nاز چيزهايى كه دلالت دارد بر اينكه اين صداى مخصوص كه براى تلفظ كلمه‌اى كه اول آن ساكن است ، به كار گرفته مىشود ، همزه است ، اين است كه علاوه بر تصريح علماى گذشته ، در كتابت عربى قديم به طورى كه در رسم عثمانى و بعضى از سنگ نوشته‌ها آمده ، اين صوت را با علامت همزهء تحقيق شده نوشته‌اند و اين مطابق با درك كاتبان قديمى است كه بر اساس حسّ لغوى خود پيش از آنكه علماى لغت در اين باره سخنى بگويند و كتابى بنويسند ، طبيعت اين صورت را درك كرده‌اند و دانسته‌اند كه آن همزه است و علامت الف را جهت دلالت بر آن به كار برده‌اند .\r\nاز آنجا كه قاعده مرسوم در كتاب عربى اين است كه غالبا كلمه را به صورت تلفظ آن با در نظر گرفتن ابتداء و وقف مىنويسند ، انتظار چنين بود كه همزهء وصل در تمام مواردى كه اضافه شده است ، نوشته شود چون تنها در حالت ابتداء تلفظ مىشود كه كتابت بر اساس آن استوار است ولى سابقا بيان كرديم كه رسم همان گونه كه بر وصل جارى مىشود بر وقف هم جارى مىشود و از آنجا كه همزهء وصل در تلفظ با كلام متصل ساقط مىگردد ، ( چون حركت آخر كلمهء قبل از همزه در تلفظ به حرف ساكن نقش همزهء وصل را ايفا مىكند ) لذا مىبينيم كه در بعضى از موارد از رسم هم حذف شده و كتابت بر اساس وصل انجام گرفته است .\r\nعلماى رسم گفته‌اند كه اختلافى در اين نيست كه الف وصل چون در تلفظ ساقط شود در كتابت رسم مىگردد مگر در پنج مورد كه در آنها در تمام مصاحف در كتابت هم ساقط شده است . آن پنج مورد عبارتند از : « 1 » 1 . بعد از باء در ( بسم اللّه ) حذف مىشود ، البته وقتى كه به ( اللّه ) اضافه شود و اگر به غير اين كلمه اضافه شود حذف نمىگردد ، مانند : ( باسم ربك ) و مانند آن ، و الف در آن رسم\r\n\r\n\r\n","description":"","footnote":"\r\n( 1 ) مهدوى : ص 116 - 117 و دانى : المقنع ، ص 29 - 30 و سليمان بن نجاح : لوح 3 و ابن وثيق اندلسى : لوح 2 و عقيلى :\r\nلوح 3 .\r\n","page_name":" 400 ","page_number":400},
  {"content":"\r\n\r\nمىشود و در اين اختلافى وجود ندارد .\r\n2 . همچنين الف وصل حذف مىشود در جايى كه همراه با لام تعريف باشد و لام ديگرى بر كلمه داخل شود و در خط به آن متصل گردد ، مانند : ( للّه ، للدار ، للذى ) و مانند آن .\r\n3 . و نيز بعد از واو و فاء كه وارد فعل امر از ماده ( سؤال باشد حذف مىشود ، مانند :\r\n( و سئلوا ، فسل ) 4 . بعد از واو و فاء در امرى كه فاء الفعل آن همزه باشد ، مانند : ( و أتوا ، فأتوا ) و مانند آن و اگر كلمهء « ثم » يا مانند آن از كلماتى كه كلام را جدا مىكند و سكوت بر آن جايز است واقع شود ، بدون خلاف همزه را اثبات مىكنند ، مانند ( ثم ائتوا ، قال ائتوا ) و نظير آنها .\r\n5 . پس از همزهء استفهام ، و اين در حالى است كه همزهء وصل مكسور باشد ، مانند :\r\n( اصطفى ، اتخذتم ) و اگر مفتوح باشد مانند ( ءاللّه و ءالذكرين ) در اين حالت بعضيها عقيده دارند آنچه كه رسم شده الف استفهام است ، و بعضيها عقيده دارند كه آن الف وصل است .\r\nدر رسم عثمانى الف وصل از كلمهء ( ابن ) حذف نشده خواه صفت باشد يا خبر . و كاتبان مصاحف بر اثبات الف وصل در ( عيسى ابن مريم ) و ( المسيح ابن مريم ) در هر كجا كه واقع شوند ، اجماع كرده‌اند . اين در حالت نعت است و در حالت خبر نيز الف را اثبات كرده‌اند ، مانند :  وَ قالَتِ الْيَهُودُ عُزَيْرٌ ابْنُ اللَّهِ وَ قالَتِ النَّصارى الْمَسِيحُ ابْنُ اللَّهِ  ( توبه 9 / 30 ) « 1 » .\r\nحذف الف وصل در اين پنج مورد به خاطر پيروى از تلفظ است و كلمه بر اساس وصل نوشته شده است ولى وقتى مثالهاى حالت سوم را ملاحظه مىكنيم و آن مربوط به فعل امر از ريشهء ( سؤال ) است ، مىبينيم كه همزهء وصل در وصل و ابتداء از اين كلمه ساقط مىشود خواه فاء و واو داشته باشد يا نداشته باشد . چون اول فعل امر ( سل ) ساكن نيست تا ناطق در تلفظ آن احتياج به چيزى داشته باشد و آن مانند صيغه امر از ماده ( أمر و أكل ) است كه با حذف همزه مىآيد ( مر و كل ) . دليل مطلب اين است كه صيغه امر از ( سأل ) با\r\n\r\n\r\n","description":"","footnote":"\r\n( 1 ) بنگريد به : مصادر پيشين . در بقاياى مصحفى كه در دار الكتب المصريه به شماره ( 115 مصاحف ) نگهدارى مىشود و با خط كوفى درشت روى پوست نوشته شده و به روش ابو الاسود نقطه گذارى شده است ، كلمهء ابن در سورهء مائده ( 5 / 78 ) بدون الف آمده است ( و عيسى ابن مريم ) .\r\n","page_name":" 401 ","page_number":401},
  {"content":"\r\n\r\nوجود اينكه مجرد از فاء و واو است ، در مصحف در سوره بقره ( 2 / 211 )  سَلْ بَنِي إِسْرائِيلَ  و در سورهء قلم ( 68 / 4 )  سَلْهُمْ أَيُّهُمْ بِذلِكَ زَعِيمٌ  بدون الف رسم شده است .\r\nبنابراين بهتر اين بود كه اين مثالها را در رديف مواردى كه الف وصل در آنها حذف مىشود ، ذكر نمىكردند .\r\nدر مثالهاى ديگر ، الف وصل به خاطر پيروى از تلفظ كلمه حذف شده است . ولى علت چيست كه حذف اين علامت در كلمه‌اى مقبول و مستعمل مىشود ولى در كلمهء ديگر نمىشود ؟ به نظر مىرسد كه عادت و كثرت استعمال در شيوع صورتهاى بعضى از كلمات به شكل معين ، تأثير كرده است و حذف الف از ( بسم اللّه ) و اثبات آن در ( باسم ربك ) و مانند آن ، تنها براى شيوع حذف الف در مورد اول و عدم حذف آن در موارد ديگر است ، و همزه در تلفظ هر دو ساقط مىشود . همچنين گاهى كاتب به چيزى توجه مىكند كه به سبب تلفظ كلمه در مقام درج يا اتصال بعضى از حروف عارض مىشود و گاهى هم اصل اثبات علامت همزه را در حال تلفظ كلمه‌اى كه در اول كلام ابتداء به ساكن است ، در نظر مىگيرد .\r\nبنابراين ، اختلافى كه ميان پيشوايان علوم عربى دربارهء اثبات يا حذف علامت همزه وصل در ( باسم ) در غير صيغهء ( بسم اللّه ) مانند : ( باسم ربك ) يا ( باسم الرحمن ) وجود دارد ، موردى ندارد . كسايى و اخفش گفته‌اند كه حذف مىشود و فرّاء گفته حذف نمىشود مگر در ( باسم اللّه الرحمن الرحيم ) « 1 » و صولى گفته است : « 2 » كسايى حذف الف در مثل ( باسم الخالق ) و ( باسم الرحمن ) را جايز دانسته و كسان ديگر جايز ندانسته‌اند مگر در ( بسم اللّه ) و همين قول مورد عمل و بهتر است .\r\nبه نظر مىرسد تعليلى كه خليل براى اين پديده گفته و رازى آن را نقل مىكند ، در قسمت اول درست است ولى قسمت دوم آن درست نيست . فخر رازى از خليل نقل مىكند كه گفته است : « 3 » « علت اينكه الف در ( بسم اللّه ) حذف شده اين است كه اين همزه به\r\n\r\n\r\n","description":"","footnote":"\r\n( 1 ) ابو حيان : البحر المحيط ، مجلد 1 ، ص 16 و بنگريد به : فرّاء : معانى القرآن ، ج 1 ، ص 1 و ابن خالويه : اعراب ثلاثين سوره ، ص 9 و 10 .\r\n( 2 ) ادب الكتاب ، ص 35 و 36 .\r\n( 3 ) مفاتيح الغيب ، ج 1 ، ص 57 .\r\n","page_name":" 402 ","page_number":402},
  {"content":"\r\n\r\nجهت امتناع ابتداء به سين ساكن بر اين كلمه داخل شده است و چون باء به كلمه اسم ملحق شد جايگزين الف گرديد و در خط ساقط شد ، و اينكه در   ( اقْرَأْ بِاسْمِ رَبِّكَ )   ساقط نشده به اين جهت است كه باء در اينجا جايگزين الف نشده همان‌گونه كه در ( بسم اللّه ) جايگزين شده بود به دليل اينكه حذف باء در   اقْرَأْ بِاسْمِ رَبِّكَ   با بقاى معنا ممكن است . چون اگر بگويى : « اقرء اسم ربك » معنا درست است ولى اگر باء از ( بسم اللّه ) حذف شود معناجور در نمىآيد . بنابراين ، فرق ميان آنها معلوم شد . »\r\nاين تعليل كه با حذف باء در ( باسم ربك ) معنا درست است ولى در ( بسم اللّه ) درست نيست و وجود باء در اينجا لازم است ، قانع كننده نيست و بر پايهء درستى استوار نشده است .\r\nپس معلوم شد كه اين پديده هيچ علتى ندارد و فقط از روى عادت و شيوع روش خاص در رسم بعضى از كلمات است . چون همزه در هر دو مثال ساقط شده ولى كاتبان در يكى از آنها از تلفظ تبعيت كرده‌اند و در ديگرى اصل رسم را قبل از اتصال به ياء در نظر گرفته‌اند .\r\nدر زمينهء رسم همزهء وصل مثال ديگرى وجود دارد كه در آن تلفظ كلام به صورت متصل ، در اثبات و يا حذف همزهء وصل مؤثر است و آن كلمهء ( الايكه ) است . دانى مىگويد : در تمام مصاحف چنين نوشته شده : « اصحب ليكة » ( شعراء 26 / 176 ) و ( ص 38 / 13 ) كه نه قبل از لام و نه بعد از لام الفى نوشته نشده است ، ولى در سورهء حجر ( 15 / 78 ) و سورهء ق ( 50 / 14 ) با الف و لام و به صورت « اصحب الايكة » نوشته شده است . « 1 »\r\nبه نظر مىرسد آنچه كه باعث پيدايش اين شكل در رسم اين كلمه شده ، تخفيف همزهء مفتوح بعد از لام ساكن است كه همزه از لفظ ساقط شده و فتحهء كوتاه آن به لام متصل گرديده و اين تخفيف مشهور است و ورش آن را از نافع روايت كرده است . « 2 » ابو على فارسى گفته است : اينكه نافع حركت همزهء متحرك را به لام معرفه منتقل كرده ، مانند ( الارض و الاخر و الاسماء ) و صورت همزه را حذف نموده است ، اين يك قياس مستمر در همزهء متحرك در حالت تخفيف است كه پيش از آن حرف ساكنى غير از الف قرار\r\n\r\n\r\n","description":"","footnote":"\r\n( 1 ) المقنع ، ص 21 و بنگريد به : فراء : معانى القرآن ، ج 1 ، ص 88 و مهدوى : ص 106 .\r\n( 2 ) بنگريد به : دانى : التيسير ، ص 35 و دمياطى ، ص 59 .\r\n","page_name":" 403 ","page_number":403},
  {"content":"\r\n\r\nگرفته باشد . خواه همهء اينها در يك كلمه باشد ، مانند ( الخبء فى السموات ) و يا در دو كلمهء جداگانه باشد ، مانند : ( قد افلح ، من إله ) وقتى همزه تخفيف پيدا كرد و حذف شد و حركت آن به لام معرفهء ساكن منتقل گرديد ، در اينجا دو روش وجود دارد : بعضيها همزهء وصل را حذف مىكنند و مىگويند : ( لحمر ) و بعضيها آن را حذف نمىكنند اگر چه ما قبل آن حركت داشته باشد و مىگويند : ( الحمر ) « 1 » .\r\nاز آنجا كه تخفيف همزه به تنهايى در سقوط الف وصل در ( الايكه ) كافى است ، اضافه شدن كلمهء ( اصحاب ) به آن در همهء موارد ، سقوط همزه وصل را در لفظ حتمى مىسازد و در سقوط همزهء وصل و سقوط همزهء بعد از لام در آن دو مورد ، رسم بر اساس لفظ بوده است ولى در دو مورد ديگر ، اين كلمه اصل خود را حفظ كرده است و اين بدان معناست كه اين كلمه در چهار مورد يك معنا دارد و به يك صورت تلفظ مىشود بدون آنكه به ابن كثير و نافع و ابن عامر در سورهء شعراء و سورهء ص آن را ( اصحاب ليكة ) با لام مفتوح و بدون همزهء بعد از آن و نه الفى قبل از آن خوانده‌اند ، ولى بقيه با الف و لام همراه با همزه و كسرهء تاء خوانده‌اند و در دو مورد ديگر كه در سوره حجر و سوره ق آمده همه به همين صورت خوانده‌اند ، ولى ورش در اين دو جا مطابق با اصل ، حركت همزه را بر لام منتقل مىكند « 2 » .\r\nقرائت اولى گويا به اين مطلب اشاره دارد كه كلمه در اين موارد به معنايى غير از معناى آن در قرائت دوم دلالت مىكند و لذا گفته شده ( ليكة ) نام قريه و ( الايكة ) نام شهر است و فرق ميان آنها شبيه فرق ميان ( بكه ) و ( مكه ) است « 3 » .\r\nفراء معتقد است كه كلمهء ( الايكة ) در تمام قرآن به يك معنا دلالت مىكند خواه تاى آن را مفتوح بخوانيم يا مجرور . او در كتاب معانى القرآن مىگويد : « 4 » « قول خداوند ( الايكة ) ( حجر 15 / 78 ) را اعمش و عاصم و حسن بصرى در تمام قرآن با همزه خوانده‌اند . اهل\r\n\r\n\r\n","description":"","footnote":"\r\n( 1 ) الحجة ، ج 1 ، ص 297 .\r\n( 2 ) بنگريد به : ابن مجاهد : ص 473 و دانى : التيسير ، ص 166 .\r\n( 3 ) جعبرى : برگ 200 ب و جامع الكلام از يك مؤلف ناشناخته ، برگ 22 الف .\r\n( 4 ) ج 2 ، ص 91 .\r\n","page_name":" 404 ","page_number":404},
  {"content":"\r\n\r\nمدينه نيز به همين شكل خوانده‌اند مگر در سوره شعراء و سوره ص كه در اين دو مورد بدون الف و لام و بدون جرّ تاء خوانده‌اند ما فكر مىكنيم - و خدا داناتر است - اين كلمه در آن دو مورد با ترك همزه نوشته شده و الف به خاطر متحرك بودن لام ساقط گرديده است ، پس سزاوار اين است كه با الف و لام خوانده شود چون بنابر هر دو قول موضع واحدى است و ( ايكه ) به معناى جنگل است . » سخن فراء را اين مطلب تاييد مىكند كه ( الايكة ) در قرائت عبد اللّه در تمام موارد با الف و لام آمده است . « 1 »\r\nاين بود مهمترين مسايل مربوط به همزه در زبان عربى عمومى و رسم عثمانى خصوصا ، و نيز عواملى كه در رسم آن اثر گذاشته و سبب شده است كه بعضى از كلمات مهموز به چند صورت و يا به طريق خاصى نوشته شود ، به اضافه بعضى از پديده‌ها كه نتوانستيم در آنها به تفسير قاطعى برسيم چون ابزار لازم جهت رسيدن به آن اندك بود و يا اصلا نبود ؛ و لذا در اين موارد در انتظار بحثهايى هستيم كه در آينده آنها را روشن سازد .\r\nبررسى هجاى همزه به صورتى كه گذشت اين فرصت را داد كه به يك تصور عمومى برسيم و آن اينكه رسم همزه در مصحف مطابق با لغت و قرائت اهل حجاز در تسهيل و تخفيف همزه انجام گرفته است . و دلايل بسيارى بر آن دلالت كرد ، مانند اجماع دانشمندان سلف بر اينكه تخفيف همزه در غير اول كلمه از ويژگيهاى اهل حجاز بوده ، به اضافه روايات متواتر كه دلالت داشت بر اينكه اصل قرائت اهل مدينه بر تخفيف و ترك همزه بوده است . علاوه بر اينها خود رسم مصحف بر اين روش در رسم همزه دلالت دارد .\r\nگامهايى كه در اين بررسى برداشته شد ، دو مطلب را در نشان دادن همزه در كتابت عربى روشن ساخت : يكى كتابت همزه به صورت الف در تمام موارد بنابر لهجهء كسانى كه همزه را آشكار مىكنند ، و دوم كتابت آن در غير اول كلمه بنابر لهجهء كسانى كه همزه و ياء و حركت بلند . البته در اول كلمه به صورت الف رسم مىشود چون جاى تخفيف نيست .\r\nاين مبحث كه مخصوص بررسى همزه بود ، نسبت به مبحثهاى ديگر صفحات بيشترى را اشغال نموده و اين بدان جهت بود كه طبيعت مشكل همزه و سعى دريافتن تفسير و توجيه\r\n\r\n\r\n","description":"","footnote":"\r\n( 1 ) بنگريد به : ابن ابى داود : ص 66 .\r\n","page_name":" 405 ","page_number":405},
  {"content":"\r\n\r\nجامعى براى آن ، سبب شد كه اين موضوع را با اين گستردگى بررسى كنيم تا تمام پديده‌هاى مربوط به همزه را در برگيرد . با اين وجود آنچه گذشت تنها موضوعات عمومى و پديده‌هاى روشن مشكل همزه بود ، و اگر مىخواستيم تمام مثالهاى پديده‌هاى مربوط به رسم همزه را مورد بحث قرار بدهيم ، تعداد صفحات اين مبحث چند برابر مىشد ولى ما به مثالهايى اكتفا كرديم كه از ذكر مثالهاى ديگر بىنياز مىكرد .\r\nشايد گوناگونى آراء مختلف در همزه در جهت صدا و كتابت كه دور از واقعيت اين مشكل هستند ، بررسى بعضى از جوانب آن را حتمى مىكند تا به انديشه درست برسيم .\r\nوسعت موضوع همزه و مسايل مربوط به آن باعث شد كه احيانا اين بحث عمق بيشترى پيدا كند تا جوانب گوناگون آن را در برگيرد .\r\nبا اين وجود ، رسيدن به تفسير درست اين مشكل كه قسمت زيادى از تلاشهاى علما را در طول قرون به خود اختصاص داده و شامل رسم عثمانى و هجاى املايى است ، به تنهايى مىتواند دليل محكمى بر افزونى صفحات اين بحث باشد تا بتوانيم به آن تفسير دست يابيم . اميدواريم كه صفحات گذشته در رسيدن به آن تفسير سهمى داشته باشد .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nمبحث پنجم كلمه از لحاظ رسم\r\nدر مباحث پيشين اين فصل علامتهاى حروف صامت و حركات بلند و مسايل مربوط به آنها را به صورت تحليلى بررسى كرديم و در اين بحثها هر حرف را يك واحد مستقل دانستيم ، ولى اين روش تنها براى آسان كردن بحث بود ، چون در هيچ يك از لغات ، حروف را به صورت مستقل تلفظ نمىكنند ، بلكه كلام از يك سلسله حروف متصل تشكيل مىيابد ، تا جايى كه تعيين فاصله ميان حروف دشوار است . ولى آيا اين سلسلهء كلامى در لغتهاى مختلف از لحاظ حروفى كه از آنها تشكيل شده است ، به واحدهايى تقسيم مىشود كه متكلم وجود آنها را حسّ كند يا نه ؟ شك نيست كه در هر جمله‌اى از هر نوع آن باشد ، تعدادى واحد صوتى طبيعى پيدا مىشود و اين واحدها اقسام گوناگونى دارند كه يكى از روشن‌ترين اقسام آن تقسيم جمله به مقطعهايى است كه هر كدام يك واحد به حساب مىآيد . « 1 »\r\n\r\n\r\n","description":"","footnote":"\r\n( 1 ) بنگريد به : فندريس : ص 84 .\r\n","page_name":" 407 ","page_number":407},
  {"content":"\r\n\r\nدر لغت عربى به هنگام تلفظ ، مجموعه‌هايى از مقاطع وجود دارد كه هر مجموعه‌اى از مقاطع گوناگونى تشكيل مىشود كه بعضى از آنها به بعضى ديگر پيوسته است و بعضى با بعضى ديگر منسجم شده است و همين موجب اتصال آنها به حساب مىآيد ، و بدين‌گونه كلام عربى به مجموعه‌هايى از اين مقاطع تقسيم مىشود و هر مجموعه‌اى را در اصطلاح ، كلمه مىگويند . كلمه در واقع بخشى از كلام است كه عادتا از يك و يا چند مقطع كه به هم پيوسته‌اند تشكيل شده است و در اثناى تلفظ از هم جدا نيست ، ولى در مقام شنيدن از هم تشخيص داده مىشود ، و بدون شك معانى مستقل آنها در هر زبانى باعث تشخيص آنها مىگردد . « 1 »\r\nبنابراين ، محل مناسب براى بررسى واقعگرايانهء علامتهاى حروف ، موقع قرار گرفتن آنها در كلمه است . ولى در عين حال كه همه متفق هستند بر اينكه كلام از مجموعه‌هايى از حروف تشكيل شده كه به آنها كلمه گفته مىشود ، با اين وجود پيدا كردن معيار مشخص و تعريف جامع براى كلمه دشوار است ، چون تعريف كلمه به پيروى از بناى صرفى آن در زبانهاى گوناگون ، متنوع است ، « 2 » همچنين مفهوم كلمه از نظر كتابت با مفهوم آن از نظر حروف و صرف و نحو و لغت فرق دارد ، زيرا كه املاء ، يك نظام لغوى قائم به ذات است ؛ مانند نحو و صرف و لغت . ديگر اينكه عرف آن را با شكل معين خود وضع كرده و به بحثهاى لغوى كه مربوط به آن مىشود توجهى نكرده است ، تا جايى كه شما در كتابت عربى يك جمله كامل را از لحاظ رسم متصل به هم مىبينيد ، مانند ( سنستقبلهم ) و در مقابل كلمه‌اى را مىبينيد كه تمام حروف آن جدا از يكديگر است ، مانند : ( داود ) و ( وزارة ) « 3 » .\r\nولى مشكل بحث در اتصال حروف در بعضى از كلمات ، مانند : ( سنستقبلهم ) و جدايى آن در بعضى ديگر ، مانند ( داود ) يا ( وزارة ) نيست ، چون اتصال و انفصال حروف تابع نظام كتابت عربى است كه در آن شش حرف وجود دارد كه مىتوان آنها را مستقل يا متصل به حرف قبلى نوشت ولى نمىتوان آنها را به حرف بعدى وصل كرد ، و آنها عبارتند از : الف ،\r\n\r\n\r\n","description":"","footnote":"\r\n( 1 ) دكتر ابراهيم انيس : الاصوات اللغويه ، ص 162 - 163 .\r\n( 2 ) فندريس : ص 122 و دكتر تمام حسان : مناهج البحث ، ص 225 و دربارهء تعريف كلمه به همين مصادر رجوع شود به ترتيب : ص 124 و ص 228 - 226 .\r\n( 3 ) دكتر تمام حسان : مناهج البحث ، ص 232 .\r\n","page_name":" 408 ","page_number":408},
  {"content":"\r\n\r\nدال ، ذال ، راء ، زاء ، واو . اين شش حرف به حرف قبلى وصل نمىشوند اگر چه در يك كلمه باشد . « 1 » بلكه مشكل بحث وقتى خود را نشان مىدهد كه چند كلمه ( كه از لحاظ تعريف نحوى به آنها كلمه گفته مىشود ) متصل به هم بيايد ، مثلا مثال سابق كه يك جملهء كامل را تشكيل مىدهد ، از چند كلمه درست شده است : سين در اول آن به يك معنايى دلالت مىكند بنابراين سين خود يك كلمه است و ضمير ( هم ) در آخر آن به يك معنايى دلالت مىكند و يك كلمه است ولى اين ضمير از نظر كتابت جزيى از كلمه است و كلمهء مستقل نيست « 2 » بنابراين ، تعريفى كه نحويها براى كلمه گفته‌اند و آن را لفظى معرفى كرده‌اند كه بر معنايى مستقل در وضع دلالت مىكند و داراى سه نوع است : اسم و فعل و حرف « 3 » يا تعريفهاى مشابه آن ، بر تعيين اساسى براى حجم كلمه در كتابت كمك نمىكند ، زيرا مىبينيم كه باى جرّ - و بسيارى از حروف معنا دار ديگر - از لحاظ نحوى كلمه است و مىدانيم كه آن در كتابت فقط متصل به حرف بعدى نوشته مىشود ، همچنين كلماتى مانند :\r\n( الرجل ) و ( الغلام ) كه الف و لام تعريف دارند بر دو معنا دلالت مىكنند : يكى تعريف و ديگرى معرفه ، در حالى كه هم از لحاظ تلفظ و هم از لحاظ كتابت يك كلمه محسوب مىشود ، ولى از لحاظ نحوى دو كلمه است چون مركب است از ( ال ) كه دلالت بر تعريف مىكند و بنابراين يك كلمه است چون معنا دارد و كلمهء تعريف شده كه آن هم يك كلمه ديگر است . « 4 »\r\nسيبويه در باب « تعداد حروفى كه كلمه از آن تشكيل مىشود » چگونگى كلمه عربى را از لحاظ تعداد حروفى كه از آن تشكيل مىشود بيان كرده است . كمترين حرفى كه كلمه از آن تشكيل مىشود يك حرف است ، از جملهء آنها حروفى هستند كه قبل از كلمهء ديگر واقع مىشوند ، مانند : واو عطف ، فاى عطف ، كاف جرّ ، لام اضافه ، باى جرّ ، واو قسم ، تاى قسم ، سين استقبال ، الف استفهام و لا مقسم . و نيز حروفى هستند كه بعد از كلمهء ديگر واقع\r\n\r\n\r\n","description":"","footnote":"\r\n( 1 ) ابن درستويه : ص 22 و دانى : المحكم ، ص 28 .\r\n( 2 ) دكتر تمام حسان : اللغة العربيه معناها و مبناها ، ص 112 .\r\n( 3 ) ابن يعيش : ج 1 ، ص 18 و بنگريد به : فخر رازى : ج 1 ، ص 8 و ابن منظور : ج 15 ، ص 428 و دكتر تمام حسان : مناهج البحث ، ص 256 - 225 .\r\n( 4 ) بنگريد به : ابن يعيش : ج 1 ، ص 19 .\r\n","page_name":" 409 ","page_number":409},
  {"content":"\r\n\r\nمىشوند ، مانند : ضمير كاف در ( رايتك ) و تاء در ( فعلت ) و هاء در ( عليه ) و نظاير آنها .\r\nسپس مىگويد : بدان كه آنچه در كلام با حروف اندك آمده چيزى از آن بر ما پوشيده نيست مگر تعدادى كه اهميتى ندارد . « 1 »\r\nآنگاه سيبويه مىگويد : بعضى از كلمات با دو حرف آمده‌اند و اسم و فعل نيستند و مانند واو و فاء هستند . اين نوع كلمات بيشتر دو حرفى هستند تا يك حرفى ، مانند : ام ، او ، هل ، لم ، لن ، ان ، ما ، لا ، ان ، كى ، بل ، قد ، لو ، الف و لام تعريف ، مذ ، فى و عن . و از اسمهايى كه بر دو حرف آمده گاهى معرب است ، مانند ( يد ) و ( دم ) و گاهى غير معرب است ، مانند :\r\nزا ، ذه ، هو ، هى ، كم ، من ، قط ، مع ، اذ ، مه و صه . « 2 »\r\nاو سپس از كلماتى صحبت مىكند كه بيش از دو حرف دارند ، و مىگويد : « 3 » كلماتى كه بر سه حرف آمده‌اند از تمام انواع كلمه بيشترند ، چه اسم و چه فعل و چه غير آنها ، خواه مزيد فيه باشد يا غير مزيد فيه ؤ و اين كثرت براى آن است كه گويا سه حرفى بودن كلمه در مقام اول است و لذا در كلام بيشتر است و بعد از آن كلمه‌هاى چهار حرفى سپس پنج حرفى قرار دارد و كلمات پنج حرفى اندك هستند كه البته در فعل وجود ندارد و براى جمع شكسته نمىشود چون در نهايت كثرت است و لذا بسيار ثقيل است ، بنابراين پنج حرفى از لحاظ كثرت در آخر قرار دارد ، پس كلمات يا سه حرفى يا چهار حرفى و يا پنج حرفى است و كمى و زيادت ندارد و پنج حرفى از همه كمتر است ، و اگر بر سه حرفى حروف زوايد افزوده گردد تا هفت حرف مانعى ندارد و آن نهايت كار است ، مانند : ( اشهيباب ) و آن ميان سه تا هفت حرف دور مىزند و كلمه چهار حرفى هم به اين تعداد مىرسد ، مانند ( احرنجام ) و كلمه جز در اين دو مصدر به حرف هفت نمىرسد . و اما كلمات پنج حرفى با حروف زوايد به شش حرف مىرسند ، مانند : ( عضر فوط ) و به هفت حرف نمىرسند همان‌گونه كه كلمات سه حرفى و چهار حرفى مىرسيدند ، چون كلمه پنج حرفى نمىتواند فعل باشد و در نتيجه مصدر ندارد . تعداد حروف كلمات به اين نحو بوده كه گفته شد » .\r\n\r\n\r\n","description":"","footnote":"\r\n( 1 ) الكتاب ، ج 2 ، 304 و نيز دربارهء تعداد حروف كلمات عربى رجوع شود به : قلقشندى : ج 3 ، ص 147 - 145 .\r\n( 2 ) الكتاب ، ج 1 ، ص 309 - 305 .\r\n( 3 ) همان مصدر ، ج 2 ، ص 310 - 309 .\r\n","page_name":" 410 ","page_number":410},
  {"content":"\r\n\r\nاو سپس كلماتى را كه حروف آنها سه يا بيشتر است ، بخصوص آنها كه معرب نيست بر شمرده ، به اين ترتيب : على ، الى ، حتى ، حسب ، غير ، سوى ، كل ، بعض ، مثل ، بله ، قبل ، نول ، اذا ، لكن ، سوف ، قبل ، بعد ، كيف ، اين ، متى ، حيث ، خلف ، امام ، قدام ، فوق ، ليس ، اى ، انّ ، ليت ، لعلّ ، عسى ، لدن ، لدى ، دون ، قبالة ، بلى ، نعم ، بجل ، اذن ، لمّا ، لوما ، لولا ، أما ، ألا ، كلا ، انّى . سپس مىگويد : ما از اين سه تا يك حرف يا دو حرف را نوشتيم و در آن اشكال است » « 1 » .\r\nملاحظه مىشود كه سيبويه اصطلاح ( حرف ) را به طور نامشخصى استعمال مىكند .\r\nشايد منظور او در اينجا همان علامتهاى نوشتارى و يا حروفى كه علامتهاى نوشتارى دارند باشد ، به آن صورتى كه در فصل مربوط به تعداد حروف عربى تعبير آورد . مثلا باى جرّ نزد سيبويه يك حرف است ولى ( فى ) دو حرف است . در حقيقت باى جرّ در مثل ( بالبيت ) از يك حرف صامت و يك كسرهء كوتاه تشكيل يافته و ( فى ) نيز به همان نحو است جز اينكه كسرهء آن بلند است و در رسم الخط با علامت ياء نشان داده شده است و اين مطلب در جايى كه ( فى ) در سياق واقع شود روشن مىگردد ، مانند : ( فى البيت ) كه در اينجا مانند باء در ( بالبيت ) تلفظ مىشود ، چون كسرهء بلند وقتى در يك مقطع بسته قرار گيرد ، كوتاه مىشود و ( فى ) مانند باى جرّ از يك حرف صامت و يك كسرهء كوتاه تشكيل مىيابد .\r\nدر فصل مقدماتى به تاريخ تطور اتصال علامتهاى حروف عربى و نيز حروفى كه قابليت اتصال دارد و حروفى كه اين قابليت را ندارد ، اشاره كرديم كه « 2 » نظامى كه در كتابت عربى در وصل حروف يا كلمات به آن رسيده ، ثمرهء تطور چند قرن است و تقريبا حدود يك قرن پيش از رسم عثمانى ، اين شيوهء خاص جا افتاده است همان‌گونه كه آن را در\r\n\r\n\r\n","description":"","footnote":"\r\n( 1 ) الكتاب ، ج 2 ، ص 312 - 310 .\r\n( 2 ) يك روايت عربى قديمى ( به فصل مقدماتى رجوع شود ) مىگويد : سه نفر از قبيله طى حروف تقطيع شده و موصوله را وضع كردند و روايت ديگرى ( بنگريد به ابن عبد ربّه : ج 4 ، ص 157 ) مىگويد : فرزندان اسماعيل خط را به صورتى وضع كردند كه حروف به هم وصل مىشد تا اينكه نبت و هميسع و قيدر آنها را از هم جدا كردند . البته اين روايات غامض است و بررسيهاى تاريخى نشان مىدهد كه پديدهء ارتباط حروف عربى يك پديدهء قديمى است و به آغاز كتابت نبطى بر مىگردد ( به فصل مقدماتى رجوع كنيد ) .\r\n","page_name":" 411 ","page_number":411},
  {"content":"\r\n\r\nنقش حرّان مىيابيم ( 568 م ) .\r\nدانشمندان علوم عربى تصريح كرده‌اند كه شايسته براى هر كلمه‌اى اين است كه از كلمهء قبلى و بعدى جدا نوشته شود تا هر لفظى به تنهايى و جداگانه به معناى خود دلالت كند . « 1 »\r\nبنابراين ، اصل در كلمه جدايى آن از كلمات ديگر است ، چون هر كلمه‌اى به معنايى غير از معناى كلمهء ديگر دلالت دارد . پس همان‌گونه كه دو معنا از يكديگر جدا هستند ، لفظ نيز چنين باشد و در خط نيز كه نايب لفظ است ، جدا از كلمات ديگر باشد بهتر است . « 2 » پيش از اين اشاره كرديم كه حدود فاصله ميان كلمات در تلفظ متصل تقريبا نامشخص است ، حتى نمىدانيم كه بسيارى از مقطعها بلكه حتى مجموعهء مقطعها را كلمات مستقل بشماريم و يا آنها را به كلمات همجوار وصل كنيم . « 3 » و براى همين است كه كلماتى كه از يك مقطع كوتاه تشكيل شده‌اند و سيبويه آنها را كلمات يك حرفى مىناميد ، هميشه به قبل يا بعد خود متصل هستند . و ابن درستويه چنين تعليل مىكند : « چون عربها يك حرف تنها را به زبان نمىآورند كه با آن ابتدا كنند و يا بر آن وقف نمايند در كتابت نيز به پيروى از تلفظ ، نبايد اين حروف تنها باشند مگر اينكه از آن حروف شش گانه‌اى باشند كه به ما بعد خود متصل نمىشوند » ، « 4 » و اما كلماتى كه از دو حرف تشكيل يافته‌اند ، به اين معنا كه از يك مقطع بلند و باز درست شده‌اند مانند ( فى ، ما ، لا ) و يا از يك مقطع بلند بسته درست شده‌اند مانند ( عن ، من ) اينها در بيشتر موارد در كتابت جدا نوشته مىشوند . و علماى رسم گفته‌اند كه اصل در خط اين است كه هر كلمه با دو حرف يا بيشتر جدا از كلمهء بعدى نوشته شود مگر اينكه ضمير متصل باشد . « 5 » اين سخن در فهم واقعيت كتابت عربى سخن درستى است .\r\nدر حالى كه بعضى از كلمات يك حرفى يا دو حرفى ، روش خاصى در اتصال يا انفصال دارند ، بعضى از كلمات دو حرفى از لحاظ صداى قبل يا بعد يا به حسب نوع كلمه ، گاهى متصل و گاهى منفصل نوشته مىشوند ، و اين پديده به وضوح در رسم عثمانى در\r\n\r\n\r\n","description":"","footnote":"\r\n( 1 ) ابن درستويه : ص 22 .\r\n( 2 ) بنگريد به : سيوطى : همع الهوامع ، ج 2 ، ص 237 .\r\n( 3 ) فندريس : ص 86 .\r\n( 4 ) كتاب الكتاب ، ص 22 .\r\n( 5 ) ابن وثيق اندلسى : لوح 16 و نيز بنگريد به : ابن الجزرى : النشر ، ج 2 ، ص 147 .\r\n","page_name":" 412 ","page_number":412},
  {"content":"\r\n\r\nچندين مثال ديده مىشود كه در بعضى از موارد متصل و در بعضى ديگر منفصل نوشته شده است . دانشمندان رسم تمام كلمات و مثالهايى را كه متصل يا منفصل آمده در كتابهاى خود ذكر كرده‌اند ، تا جايى كه ابن نديم از جمله كتابهايى كه در موضوع ( مقطوع القرآن و موصوله ) نوشته شده سه كتاب را نام مىبرد كه كسايى و حمزه و عبد اللّه بن عامر يحصبى آنها را نوشته‌اند . « 1 » و شايد موضوع اين كتابها كلماتى باشد كه در رسم عثمانى بعضى جاها متصل و بعضى جاها منفصل نوشته شده است . دانشمندان علم رسم در كتابهاى خود براى اين موضوع فصل مستقلى باز كرده‌اند و آن را ( الفصل و الوصل ) يا ( القطع و الوصل ) و يا ( المقطوع و الموصول ) ناميده‌اند ، و ابوبكر انبارى در اين باره گرفته است كه آن فصل مربوط به دو حرف پيوسته است كه تبديل به يك حرف شده‌اند به گونه‌اى كه سكوت بر آن صحيح است چون وقف كردن بر اولين حرف از آن جايز نيست . « 2 »\r\nپيش از آنكه مثالهايى را كه متصل يا منفصل آمده‌اند ذكر كنيم و عوامل آن را برشماريم ، به يك پديدهء مهم اشاره مىكنيم كه به روش رسم كلمات و توزيع حروف آن در سطرها در مصاحف عثمانى مربوط است و آن همان چيزى است كه قلقشندى آن را تحت عنوان : ( جدا كردن بعضى از حروف كلمهء واحد و پخش آن در سطر ) ذكر كرده است . او نقل مىكند كه صاحب « منهاج الاصابه » گفته است : « علت اينكه چنين كارى در مصاحف عثمانى واقع شد اين بود كه اين مصاحفها با قلم درشت پهن نوشته شده و گاهى لفظى در آخر سطر قرار مىگرفت و كاتب آن را تقطيع مىكرد و قسمتى از آن را در سطر بعدى مىنوشت » « 3 » اين پديده را به وضوح در مصاحف خطى مانند مصحف جامع عمرو و مصحف تاشكند مىبينيم و نوعا اين كار در مقطعهايى صورت گرفته كه از حرف قبلى جداست . مثلا كلمه ( السموت ) در آخر سطر نوشته شده ولى تاء آن در اول سطر بعدى نوشته شده و مثالهاى اين پديده در اين دو مصحف بىشمار است . بعضى از كلمات را مىبينيم كه به دو سطر توزيع شده‌اند و در آخر سطر اول خطى شبيه خطى كه در لاتين به\r\n\r\n\r\n","description":"","footnote":"\r\n( 1 ) الفهرست ، ص 36 .\r\n( 2 ) بنگريد به : جعبرى ، برگ 358 الف .\r\n( 3 ) صبح الاعشى ، ج 3 ، ص 151 .\r\n","page_name":" 413 ","page_number":413},
  {"content":"\r\n\r\nهنگام شكسته شدن يك كلمه در آخر سطر اول مىگذارند ، وجود دارد . در لاتين در آخر سطر اول اين علامت را مىگذارند ( - ) كه دلالت بر توزيع كلمه بر دو سطر دارد . مثلا كلمهء  الْيَتامى  ( نساء 4 / 2 ) در مصحف جامع عمرو به اين شكل است كه الف اول آن در آخر سطر و بقيهء كلمه در اول سطر بعدى نوشته شده و در آخر سطر اول اين علامت ثبت شده است ( - ) ولى اين پديده با وجود كثرت مثالهاى آن ، يك قاعدهء كلى نيست ، و همچنين گاهى اين علامت وجود دارد ، در حالى كه كلمه به دو سطر توزيع نشده است و گويا اين علامت را در اين موارد تنها براى پر كردن خلأ آخر سطر رسم مىكنند .\r\nبه نظر مىرسد كه پديدهء توزيع هجاى يك كلمه به دو سطر مربوط به پديدهء ديگرى است كه اختصاص به توزيع علامتهاى هجاى يك كلمه در سطر واحد دارد . در نتيجهء مشخص شدن علامتهاى حروف ششگانه كه در كتابت به ما بعد خود وصل نمىشوند ، هجاى كلمهء عربى از مقطعهاى متعددى به وجود مىآيد كه بر حسب طبيعت حروف تشكيل دهنده ، از يك حرف يا دو حرف يا بيشتر تشكيل شده است ، ولى هنگامى كه كلمه از اين حروف ششگانه خالى باشد ، تنها يك مقطع پيدا مىكند چون همه حروف آن قابليت اتصال به يكديگر را دارند .\r\nكلمه در كتابت عربى در دوره‌هاى پس از قرون اوليه هجرى با صرف نظر از تعداد مقاطع آن ، نوعى استقلال شكلى پيدا كرده به طورى كه كاتب جاى خالى مناسبى را ميان دو كلمه مىگذارد ، ولى اين مقدار جاى خالى را ميان مقطعهاى منفصل يك كلمه نمىگذارد و اين در حالى است كه در عصر نسخه بردارى مصاحف عثمانى اگر كلمه‌اى چند مقطع كتابى داشت ، هر مقطع مستقل از مقاطع ديگرى كه تشكيل دهندهء اين كلمه است در نظر گرفته مىشد ، و مىبينيم كه فاصله ميان مقاطع كتابى يك كلمه با فاصلهء ميان دو كلمه تفاوت نمىكند . همچنين تعداد حروف يك كلمه هر چه باشد ، مقطع نوشتارى واحد اساس توزيع كلمات در سطر است ، مثلا جملهء ( الحمد للّه رب العلمين ) هفت مقطع نوشتارى دارد كه بعضى از آنها يك حرفى ( أ - ر - ب - أ ) و بعضى از آنها سه حرفى مانند ( للّه ) و بعضى چهار حرفى مانند ( لحمد ) يا شش حرفى مانند ( لعلمين ) مىباشد . هر يك از اين مقطعها را فاصله‌اى معادل فاصله‌اى كه ميان دو كلمه است ، از هم جدا مىكند ، خواه اين\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nمقطع در پايان كلمه و يا وسط آن باشد . و از اينجاست كه وقتى بعضى از مقاطع كلمه در پايان يك سطر قرار گرفت ، كاتبان به آسانى مقطعهاى ديگر آن كلمه را در اول سطر بعدى نوشتند ، و اين همان چيزى است كه ما آن را به شكل عمومى در رسم عثمانى مىبينيم همان‌گونه كه در مصاحف قديمى كه در دسترس ما بود چنين است .\r\nتوزيع مقاطع كلمات مكتوب به همان ترتيبى كه گفته شد ، يك پديدهء عمومى در كتابت عربى در آن دوره بود . اين پديده در رسم عثمانى هم آشكار شد و اين بدان جهت بود كه اصحاب پيامبر كتابت عربى را با تمام ويژگيهايى كه داشت در تدوين قرآن كريم به كار گرفتند . مثلا در نقش قاهره كه مربوط به سال 31 هجرى است مىبينيم كلمهء ( الكتب ) ميان سطرهاى پنجم و ششم توزيع شده است و كاتب ، الف را در پايان سطر پنجم و بقيهء كلمه را در اول سطر ششم نوشته است ، همچنين در اين متن ، كلمهء ( الآخر ) را مىبينيم كه هجاى آن ميان پايان سطر ششم و آغاز سطر هفتم توزيع شده است ، و نيز اين پديده را در نقش اشعرى ( 64 هجرى ) مىبينيم و كلمهء ( الحمد ) ميان سطرهاى دوم و سوم و هجاى كلمهء ( اللّه ) ميان سطرهاى سوم و چهارم توزيع شده ، و در همين متن كلمهء ( اسرفيل ) ميان سطرهاى ششم و هفتم توزيع گرديده است . همچنين اين پديده را در نقش طايف ( 58 هجرى ) در خلافت معاويه مىبينيم كه كلمهء ( اللهم ) را ميان سطرهاى سوم و چهارم و كلمهء ( امير ) را در دو سطر بعدى توزيع كرده ، و نيز در سنگ نوشته‌اى كه در راه ( خان حثروره ) بوده و مربوط به سال 86 هجرى است كلمهء ( امير ) در سطرهاى چهارم و پنجم توزيع شده است و شايد اين پديده تا قرن دوم هجرى ادامه داشته است تا اينكه علما قواعد كتابت و هجا عربى را وضع نمودند . ( رجوع شود به متون ضميمهء كتاب ) مثالهايى را كه در رسم عثمانى گاهى متصل و گاهى جدا از هم آمده ، مىتوان به دو قسم تقسيم كرد : اول ، كلماتى كه در آنها ميان آخرين حرف از حروف كلمهء اول و اولين حرف از حروف كلمهء دوم رابطه باشد كه البته اين رابطه هنگامى پيدا مىشود كه در تلفظ به همديگر متصل شوند و مخرج دو حرف يكى باشد و يا نزديك به هم باشد و حركتى ميان آنها فاصله نباشد ، اين رابطه گاهى تا حد فناى كامل حرف اول در حرف دوم ( ادغام ) مىرسد و گاهى كمتر از آن مىشود . دوم ، چنين رابطه‌اى ميان آنها نيست و حركتى ميان دوم\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nحرف جدايى مىاندازد .\r\n\r\nاولا : كلماتى كه به علت رابطهء صوتى ، متصل نوشته مىشوند\r\nمثالهاى قسم اول معمولا در اين جهت مشترك هستند كه حرف اول كه آخر كلمهء اول است نون ساكن يا ميم ساكن است و بعد از آن نون يا ميم يا لام است . از جمله مثالها اينهاست :\r\n1 . ( أن لا ) كه در همه جا بدون نون رسم شده ( ألّا ) مگر در ده مورد كه در آنجا با نون رسم شده ( أن لا ) و اين مطابق با اصل وضع دو كلمه است ، مانند  وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ  ( 9 / 118 ) « 1 » .\r\n2 . ( من ما ) همه جا بدون نون و به صورت ( ممّا ) رسم شده است مگر در سه مورد كه در آنها با نون نوشته شده ، مانند :  فَمِنْ ما مَلَكَتْ أَيْمانُكُمْ  ( 4 / 25 ) « 2 » ابو عمرو دانى گفته است : و اما كلمات ( من مال اللّه ) يا ( من ماء ) و مانند آنها كه ( من ) بر اسم ظاهر داخل شده هميشه جدا نوشته مىشود ، و اگر ( من ) به ( من ) داخل شود ، مانند : ( ممّن منع ) و ( ممّن افترى ) در تمام مصاحف متصل نوشته مىشود و نون حذف مىگردد . ضمنا در سورهء طارق ( 86 / 5 ) به اين صورت نوشته شده : ( ممّ خلق ) « 3 » .\r\n3 . ( عن ما ) در همه جاى قرآن بدون نون و به شكل ( عمّا ) آمده مگر در يك مورد و آن در سورهء اعراف ( 7 / 166 ) مىباشد  عَنْ ما نُهُوا عَنْهُ  كه با نون رسم شده است و هر كجا كه كلمات ( عن من ) جدا نوشته شده و اين عبارت در قرآن فقط در دو جا آمده است :\r\nيكى در سورهء نور ( 24 / 43 )  وَ يَصْرِفُهُ عَنْ مَنْ يَشاءُ  و ديگر در سورهء نجم ( 53 / 29 )  فَأَعْرِضْ عَنْ مَنْ تَوَلَّى عَنْ ذِكْرِنا  « 4 » .\r\n4 . ( إن ما ) در قرآن فقط در يك مورد با نون آمده و آن سوره رعد ( 13 / 40 ) مىباشد\r\n\r\n\r\n","description":"","footnote":"\r\n( 1 ) بنگريد به : ابن ابى داود : ص 108 و ابوبكر انبارى : ج 1 ، ص 145 و مهدوى : ص 81 و دانى : المقنع ، ص 68 مواردى كه جدا نوشته شده عبارتند از : ( 7 / 105 و 169 ، 11 / 14 و 26 ، و 22 / 46 ، 36 / 60 ، 44 / 19 ، 60 / 12 ، 48 / 24 ) .\r\n( 2 ) دو مورد ديگر عبارتند از : روم 30 / 28 و منافقين 63 / 10 .\r\n( 3 ) المقنع ، ص 69 و نيز بنگريد به : ابن ابى داود : ص 111 و مهدوى : ص 82 .\r\n( 4 ) رجوع شود به : دو مصدر سابق به ترتيب ص 82 و ص 71 .\r\n","page_name":" 416 ","page_number":416},
  {"content":"\r\n\r\n وَ إِنْ ما نُرِيَنَّكَ  « 1 » و در مصحف تاشكند در يك مورد ديگر هم با نون آمده و آن آخر سورهء غافر ( 40 / 77 ) است « فإن ما نرينّك » ولى در اين جا مشهور ميان پيشوايان قرائت ( فإمّا ) است .\r\n5 . ( إن لم ) در سورهء هود ( 11 / 14 ) بدون نون يعنى متصل آمده :  فَإِلَّمْ يَسْتَجِيبُوا لَكُمْ  و در سوره قصص ( 28 / 50 ) با نون و جدا رسم شده :  فَإِنْ لَمْ يَسْتَجِيبُوا لَكَ  « 2 » .\r\n6 . ( أن لن ) در دو مورد بدون نون نوشته شده : يكى در سوره كهف ( 18 / 48 )  أَلَّنْ نَجْعَلَ لَكُمْ مَوْعِداً  و ديگرى در سورهء قيامت ( 75 / 3 )  أَلَّنْ نَجْمَعَ عِظامَهُ  گفته شده در سورهء مزّمّل ( 73 / 20 ) « الّن تحصوه » نيز چنين است . « 3 » و نيز دو كلمهء  أَنْ لَوِ  در سوره جنّ ( 72 / 16 ) « و الّو استقاموا » همين طور است .\r\n7 . ( ام من ) در قرآن همه جا با حذف نون و متصل آمده مگر در چهار مورد كه جدا از هم نوشته شده مانند : ( نساء 4 / 109 )  أَمْ مَنْ يَكُونُ عَلَيْهِمْ وَكِيلًا  . « 4 » دو كلمهء ( ام ما ) در مصحف در يك مورد به صورت متصل آمده ( انعام ( 6 / 143 و 144 )  أَمَّا اشْتَمَلَتْ عَلَيْهِ أَرْحامُ الْأُنْثَيَيْنِ  كه به معناى « ءم الذى اشتملت » مىباشد . « 5 »\r\n8 . فرّاء روايت كرده كه عربها در استفهام ( من ) را به ( ذا ) متصل مىكنند به طورى كه گويا يك كلمه است ، و گفته كه در بعضى از مصاحف عبد اللّه بن مسعود ديده است :\r\n( منذا ) « 6 » و نيز در مصحف تاشكند ،  أَنْ جاءَكُمْ  در سورهء اعراف ( 7 / 69 ) به صورت « انجاءكم » آمده است .\r\n\r\nدوم : كلماتى كه بدون رابطهء صوتى ، متصل نوشته مىشوند\r\nقسم دوم مواردى است كه ميان حرف آخر كلمهء اول و حرف اول كلمهء دوم رابطهء\r\n\r\n\r\n","description":"","footnote":"\r\n( 1 ) ابن ابى داود : ص 109 و ابوبكر انبارى : ج 1 ، ص 330 و مهدوى : ص 83 و دانى : المقنع ، ص 70 .\r\n( 2 ) همان مصادر به ترتيب : ص 108 و ج 1 ، ص 344 و ص 72 و ص 70 .\r\n( 3 ) ابوبكر انبارى : ج 1 ، ص 353 و مهدوى : ص 82 و دانى : المقنع ، ص 70 .\r\n( 4 ) بقيه موارد عبارتند از : 9 / 109 ، 37 / 11 ، 41 / 40 .\r\n( 5 ) ابن ابى داود : ص 107 و ابوبكر انبارى : ج 1 ، ص 343 و دانى : المقنع ، ص 71 و 84 .\r\n( 6 ) معانى القرآن ، ج 3 ، ص 132 .\r\n","page_name":" 417 ","page_number":417},
  {"content":"\r\n\r\nصوتى وجود ندارد و در عين حال متصل نوشته مىشود و عبارتند از :\r\n1 . ( فى ما ) كه در يازده مورد جدا نوشته شده ، مانند : ( بقره 2 / 240 )  فِي ما فَعَلْنَ فِي أَنْفُسِهِنَّ  . دانى روايت كرده كه محمد بن عيسى گفته : بعضى از كاتبان همهء اين موارد را متصل مىنويسند و فقط در سورهء شعراء ( 26 / 146 ) جدا از هم رسم مىكنند . « 1 »\r\n2 . ( كلّ ما ) در دو مورد جدا از هم آمده : ( 4 / 91 ) « كلّ ما ردّوا الى الفتنة اركسوا فيها » و ( 4 / 34 ) « و آتاكم من كلّ ما سئلتموه » و بعضى از آنها در سوره نساء آن را متصل كنند . و روايت شده كه ( كل ما ) در مصحف ابن مسعود در همه جاى قرآن جدا از هم نوشته شده است . « 2 »\r\n3 . ( اين ما ) در سه مورد متصل نوشته شده به اين صورت : ( اينما ) در سورهء بقره ( 2 / 115 )  فَأَيْنَما تُوَلُّوا فَثَمَّ وَجْهُ اللَّهِ  و نيز در سورهء نحل ( 16 / 76 ) و در سورهء شعراء ( 26 / 92 ) ، ولى در دو مورد : يكى سورهء نساء ( 4 / 78 ) و ديگرى سورهء احزاب ( 33 / 61 ) اختلاف شده است . « 3 »\r\n4 . ( بئس ما ) در سه مورد متصل نوشته شده : ( بقره ( 2 / 90 )  بِئْسَمَا اشْتَرَوْا بِهِ أَنْفُسَهُمْ  و بقره ( 2 / 93 ) « قل بئسما يأمركم ايمنكم » و اعراف ( 7 / 150 )  بِئْسَما خَلَفْتُمُونِي  . دانى روايت كرده كه محمد بن عيسى گفته است : هر كجا كه در اول آن لام باشد جدا از هم نوشته مىشود ، « 4 » كه از جملهء آنهاست : بقره ( 2 / 102 )  وَ لَبِئْسَ ما شَرَوْا  و مائده ( 5 / 80 )  لَبِئْسَ ما قَدَّمَتْ لَهُمْ أَنْفُسُهُمْ  و همان سوره ( 62 )  لَبِئْسَ ما كانُوا يَعْمَلُونَ  و همين‌طور است مواردى كه در اول آن فاء باشد ، مانند : آل عمران ( 3 / 187 )  فَبِئْسَ ما يَشْتَرُونَ  . « 5 » دانى دربارهء اين مورد گفته است : در اينجا جدا از هم نوشته شده با اينكه در اول آن لام نيست ولى فاء\r\n\r\n\r\n","description":"","footnote":"\r\n( 1 ) مهدوى : ص 86 - 85 و دانى : المقنع ، ص 72 - 71 بقيه موارد عبارتند از : 5 / 48 ، 6 / 145 و 165 ، 21 / 102 ، 24 / 14 ، 26 / 146 ، 30 / 28 ، 39 / 3 و 46 ، 56 / 61 .\r\n( 2 ) مهدوى : ص 85 - 84 و دانى : المقنع ، ص 84 .\r\n( 3 ) همان مصادر به ترتيب : ص 84 و ص 73 - 72 .\r\n( 4 ) همان مصادر ، ص 73 و 74 .\r\n( 5 ) مهدوى : 84 و دانى : المقنع ، ص 73 .\r\n","page_name":" 418 ","page_number":418},
  {"content":"\r\n\r\nجانشين لام شده است . « 1 »\r\n5 . ( أن ما ) در يك مورد  إِنَّ ما  جدا از هم نوشته شده و آن در سوره انعام ( 6 / 134 ) است  إِنَّ ما تُوعَدُونَ لَآتٍ  در قرآن جز اين مورد جدا از هم نوشته نشده است و ( أن ما ) را در دو مورد جدا از هم نوشته‌اند : يكى در سوره حج ( 22 / 62 ) و ديگرى در سورهء لقمان ( 31 / 30 )  وَ أَنَّ ما يَدْعُونَ مِنْ دُونِهِ  . دانى گفته : قول خداوند در سورهء انفال ( 8 / 41 )  أَنَّما غَنِمْتُمْ  و در سوره نمل ( 16 / 95 )  إِنَّما عِنْدَ اللَّهِ  در مصاحف اهل عراق متصل ، ولى در مصاحف قديمى جدا از هم نوشته شده است و اولى بهتر و بيشتر است و غازى بن قيس در كتاب خود آنها را متصل نوشته است . « 2 »\r\n6 . ( لكى لا ) در چهار مورد متصل آمده : آل عمران ( 3 / 153 )  لِكَيْلا تَحْزَنُوا  و حج ( 22 / 5 )  لِكَيْلا يَعْلَمَ  و احزاب ( 33 / 50 )  لِكَيْلا يَكُونَ  و حديد ( 57 / 23 )  لِكَيْلا تَأْسَوْا  و در بقيّه موارد جدا از هم نوشته شده ، مانند : ( حشر 59 / 7 )  كَيْ لا يَكُونَ دُولَةً  و مثل ( احزاب 33 / 37 )  لِكَيْ لا يَكُونَ  « 3 » .\r\n7 . ( إبن أم ) در تمام مصاحف در سورهء اعراف ( 7 / 150 )  قالَ ابْنَ أُمَّ  جدا از هم نوشته‌اند ، ولى در سوره طه ( 20 / 94 ) متصل نوشته‌اند ، به اين صورت : « يبنؤم » و اصل آن « يا ابن امّ » مىباشد . « 4 »\r\n8 . « فمال » در تمام مصاحف در سوره نساء ( 4 / 78 ) « فمال هؤلاء القوم » و در سوره كهف ( 18 / 49 )  ما لِهذَا الْكِتابِ  و در سورهء فرقان ( 25 / 7 )  ما لِهذَا الرَّسُولِ  و در سورهء معارج ( 70 / 36 ) « فمال الذين كفروا » نوشته‌اند كه در اين چهار مورد لام جرّ از حرف بعدى خود جدا نوشته شده است . « 5 »\r\nتأمل در مثالهاى اين دو مجموعه ، ما را به مهمترين عوامل اتصال بعضى از كلمات به بعضى ديگر كه مقاطع اندكى دارند ، رهنمون مىشود . در مجموعهء نخست ديديم كه به هم\r\n\r\n\r\n","description":"","footnote":"\r\n( 1 ) المقنع ، ص 84 .\r\n( 2 ) ابوبكر انبارى : ج 1 ، ص 338 .\r\n( 3 ) ابن ابى داود : ص 114 و ابوبكر انبارى : ج 1 ، ص 342 و مهدوى : ص 83 و دانى : المقنع ، ص 75\r\n( 4 ) فراء : معانى القرآن ، ج 2 ، ص 313 و ج 3 ، ص 132 و مهدوى : ص 85 و دانى : المقنع ، ص 76 .\r\n( 5 ) همان مصادر به ترتيب : ج 1 ، ص 278 و 85 و ص 75 .\r\n","page_name":" 419 ","page_number":419},
  {"content":"\r\n\r\nرسيدن نون ساكن به حرف ديگرى در اول كلمهء دوم كه از لحاظ مخرج به آن نزديك است ، باعث آن گرديده كه نون از اين حرف متأثر شود ، و اين تأثر گاهى به مرحله ادغام مىرسد ، يعنى نون از جنس حرف دوم مىشود . در اين هنگام ، كاتب خود را در ميان دو حالت مىيابد : يكى اينكه به واقعيت تلفظ توجه كند و دو كلمه را متصل بنويسد ، دوم اينكه اصل رسم كلمه‌ها را حفظ كند . ابوبكر انبارى آنجا كه راجع به قطع و وصل ( ان لا ) صحبت مىكند ، مىگويد : « 1 » « مواردى كه از هم جدا نوشته مىشود ، مطابق با اصل است چون اصل در آن ( ان لا ) مىباشد ، و مواردى كه متصل نوشته مىشود ، از اين جهت است كه بناى خط بر وصل است چون اصل آن ( ان لا ) است كه نون به خاطر نزديكى مخرج آن با لام ، در آن ادغام مىشود ، زيرا كه دهان يازده مخرج دارد ، مخرج پنجم براى لام و مخرج ششم براى نون است و چون نون در لام ادغام شد ، لام مشدّدى به وجود مىآيد و خط هم از تلفظ پيروى مىكند . » ابن درستويه مىگويد : « 2 » « براى آنها نوشتن يك حرف آسانتر از نوشتن دو حرف است همان‌طور كه تلفظ يك حرف ادغام شده آسانتر از تلفظ دو حرف مضاعف است . » كلمات زير هم از نظر اتصال مانند ( ان لا ) مىباشد : ( من ما ، من من ، عن ما ، إن ما ، إن لم ، أن لن ، أم من ) .\r\nروايت فراء در وصل ( منذا ) در حال استفهام نيز از تأثر نون از حرف بعدى ناشى مىشود چون نون پيش از ذال پنهان مىشود و كاتب اين تأثر را درك مىكند و شايد هم كوچكى حجم دو كلمه را در نظر مىگيرد ، و به نظر مىرسد كه علت وصل  أَنْ جاءَكُمْ  در مصحف تاشكند ، همان پنهان بودن نون قبل از جيم است . در بحث از علامتهاى حروف گفتيم كه بعضى از دانشمندان نون را در مثل ( ننجى المؤمنين ) به علت پنهان بودن آن حذف مىكردند . اگر اين عقيده درست هم باشد ، اين پديده تنها در مثالهاى محدود آمده است و كاتبان در موارد ديگر به پنهان بودن نون توجه نكرده‌اند ، چون نون در اين حالت در تلفظ از بين نمىرود همان‌گونه كه در ادغام از بين مىرود . « 3 »\r\n\r\n\r\n","description":"","footnote":"\r\n( 1 ) ايضاح الوقف و الابتداء ، ج 1 ، ص 146 - 145 و بنگريد به : مهدوى : ص 86 و ابن معاذ جهنى ، برگ 257 الف .\r\n( 2 ) كتاب الكتاب ، ص 26 - 25 .\r\n( 3 ) بنگريد به : قلقشندى : ج 3 ، ص 174 .\r\n","page_name":" 420 ","page_number":420},
  {"content":"\r\n\r\nدر مثالهاى مجموعهء دوم كه گاهى وصل مىشود و گاهى نمىشود ، علت وصل تأثر حروف از يكديگر نيست چون در اينجا تأثرى وجود ندارد و به نظر مىرسد كه در اين موارد سبب اصلى اتصال كلمات ، كوچكى كلمات و اندك بودن مقاطع آنهاست و لذا كلمه ميل به اتصال دارد همان‌گونه كه كلمات يك حرفى همواره به كلمات ديگر متصل مىشوند و گاهى هم معناى كلمه يا موقعيت نحوى كلمه در اتصال يا انفصال كلمات تأثير مىكند .\r\nشايد اتصال ( بئسما ) واضح‌ترين مثال و بهترين دليل باشد بر اينكه سبب اتصال بعضى از كلمات اندك بودن تعداد مقطعهاى آن است و لذا هر كجا كه امكان باشد ميل به اتصال پيدا مىكند و ( ما ) به كلمهء ( بئس ) متصل شده چون اين دومى را مجرد يافته است . ولى وقتى به وسيله لام طولانى مىشود جدا از ( ما ) نوشته مىشود به اين صورت : ( لبئس ما ) و اين تنها در هنگام اتصال به لام نيست بلكه وقتى ( بئس ) به فاء متصل مىشود نيز جدا از ( ما ) نوشته مىشود « 1 » . به نظر مىرسد كه اتصال ( ما ) به حرف جرّ ( فى ) و اتصال ( لا ) به ( كى ) به سبب اندك بودن حروف اين كلمات بوده باشد و كاتبان خواسته‌اند آنها را در يك كلمه جمع كنند .\r\nدربارهء اتصال ( ما ) به ( كلّ ) و ( إن ) و ( أن ) و ( أين ) بعضى از دانشمندان علوم عربى معتقدند كه اگر ( ما ) موصوله باشد كه به معناى ( الذى ) است ، جدا نوشته مىشود ، ولى اگر موصوله نباشد متصل نوشته مىشود چون استعمال آن با اين كلمات زياد است ، گويا كه با آنها يكى است و لذا وصل مىشود . « 2 »\r\nبه نظر مىرسد كه اين قاعده كه دانشمندان دربارهء وصل يا فصل ( ما ) به آن رسيده‌اند ، نتيجهء استقراى ناقص مثالهايى است كه در رسم عثمانى وارد شده است و يا آنها اصل استعمال عربهاى نخستين را در نظر آورده‌اند و يا آنها طبق عادتى كه دارند به مثالهايى كه تحت قاعده نيامده ، توجه نكرده‌اند زيرا مثالهايى كه در اين باره در رسم عثمانى وجود دارد دلالت بر اين ندارند كه كاتبان مصاحف ( ما ) موصول را جدا و ( ما ) غير موصول را\r\n\r\n\r\n","description":"","footnote":"\r\n( 1 ) ابن معاذ جهنى : برگ 252 الف .\r\n( 2 ) ابن درستويه : ص 24 و ص 27 - 26 و نيز بنگريد به : ابن معاذ جهنى : برگ 249 ب به بعد .\r\n","page_name":" 421 ","page_number":421},
  {"content":"\r\n\r\nمتصل نوشته‌اند . اگر آنچه نحويها مىگويند دقيق باشد ، ( ما ) را در  أَنَّما غَنِمْتُمْ  ( 8 / 41 ) متصل و در « كلّ ما ردّوا » ( 4 / 91 ) منفصل نمىديديم . و از اين مثالها نمونه‌هاى ديگرى هم وجود دارد كه در آنها به معناى ( ما ) توجه نشده كه متصل يا منفصل بنويسند .\r\nالبته اين بدان معنا نيست كه معناى كلمه يا موقعيت آن در جمله ، اثرى در اتصال يا انفصال كلمه ندارد . اين مطلب از جدا بودن ضمير ( هم ) در مثالهاى زير روشن مىگردد :\r\n« يوم هم برزون » ( مؤمن 40 / 16 ) و ( ذاريات 51 / 13 )  يَوْمَ هُمْ عَلَى النَّارِ يُفْتَنُونَ  . دانى گفته است : ( هم ) در اين موارد به جهت مبتدا بودن در موضع رفع است و ما بعد آن خبر است و براى همين است كه از ( يوم ) جدا نوشته شده ، ولى ( هم ) در جاهاى ديگر به جهت اضافه مجرور است « 1 » و لذا به ( يوم ) متصل شده است ، مانند : ( اعراف 7 / 51 )  فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا  و مانند آن .\r\nو بدين گونه ضمير ( هم ) وقتى در محل رفع قرار بگيرد ، در كتابت از ما قبل خود جدا مىشود و كلمه مستقل به حساب مىآيد ولى وقتى در محل نصب يا جرّ باشد اين طور نيست ، و براى همين است كه در سوره مطففين ( 83 / 3 )  كالُوهُمْ أَوْ وَزَنُوهُمْ  در هر دو مورد وصل شده چون بعد از واو الف نوشته نشده است . « 2 » اگر بعد از واو ، الفى وجود داشت ، دلالت بر انفصال مىكرد .\r\nو اما وصل « يا ابن أمّ » به نظر مىرسد كه به سبب تلفظ اين كلمات در يك سياق متصل است ، به اضافه اينكه كلمات كوتاه و كوچك هستند و پيش از اين اصل صورت « يبنؤمّ » را گفتيم . كلمه ( يومئذ ) و مانند آن نيز همين حكم را دارد . « 3 »\r\nو امّا انفصال لام جرّ در چهار موردى كه گفته شد ، فراء دربارهء موردى كه در سورهء نساء ( 4 / 78 ) « فمال هؤلاء القوم » آمده ، گفته است : اين تعبير در كلام زياد شده تا جايى كه خيال كرده‌اند كه لام متصل به ( ما ) است و در بعضى موارد حرف است ، « 4 » و شايد اين يك اثر قديمى در انفصال حروف كلمهء واحد بوده باشد و يا به طبيعت حرفى كه پيش از لام\r\n\r\n\r\n","description":"","footnote":"\r\n( 1 ) المقنع ، ص 75 و بنگريد به : مهدوى : ص 86 .\r\n( 2 ) دانى : المقنع ، ص 77 .\r\n( 3 ) ابن درستويه : ص 32 .\r\n( 4 ) معانى القرآن ، ج 1 ، ص 278 .\r\n","page_name":" 422 ","page_number":422},
  {"content":"\r\n\r\nاست يعنى ( ما ) مربوط باشد كه با آن شكل كلمهء واحدى را پيدا مىكند .\r\nدانى نقل كرده كه معلى بن عيسى ورّاق گفته است : وقتى از عاصم جحدرى از مقطوع و موصول پرسيديم ، گفت : فرقى نمىكند كه اين كلمه مقطوع و يا اين كلمه موصول باشد و آن مربوط به هجاء است . « 1 » دانى در دنبالهء آن مىگويد : « فكر مىكنم كه منظور او مواردى است كه در رسم آنها اختلاف است و منظور مواردى نيست كه در رسم آنها اتفاق نظر وجود دارد .\r\nهر چه باشد ، سخن عاصم جحدرى ( متوفى 128 ه ) دربارهء كلماتى كه گاهى متصل و گاهى منفصل آمده اين فكر را نفى مىكند كه ( ما ) وقتى به معناى ( الذى ) است جدا نوشته مىشود و وقتى چنين نباشد متصل نوشته مىشود . چون عاصم از پيشوايان علم رسم است همان‌گونه كه از متقدمان علماى عرب است و بعيد است كه اين قاعده از او پوشيده بماند ولى شايد علماى عرب در دوره‌هاى بعدى كه قواعد خاصى را وضع كردند ، به اين مطلب ملتزم شدند .\r\nبا اين وجود عقيدهء عاصم را نبايد در فهم اتصال يا انفصال كلماتى كه مقطعهاى محدودى دارند ، كليت داد ، زيرا كه فصل و وصل در بعضى از موارد دلالت بر يك قاعدهء نحوى دارد ، همان‌گونه كه در انفصال ( هم ) در  يَوْمَ هُمْ بارِزُونَ  و اتصال آن در  لِقاءَ يَوْمِهِمْ هذا  ملاحظه مىكنيم . به اضافه اينكه بسيارى از اين كلمات ، در كتابت شيوهء خاصى يافته‌اند و در مقام تركيب نيز چنين است و مثلا كلمهء ( قد ) هميشه جدا نوشته مىشود ولى كلمهء ( ال ) كه براى تعريف است ، هميشه متصل نوشته مىشود . با اين وجود مبرّد در مقام صحبت از ( أل ) گفته است : « 2 » « خليل گمان كرده كه آن مانند ( قد ) جدا مىشود ، و آن در اسماء مانند ( سوف ) در افعال است ، چون وقتى مىگويى : « جاءنى رجل » كلمهء نكره‌اى را گفته‌اى و چون الف و لام به آن داخل شد ، معرفه مىشود . » به نظر مىرسد كه بسيارى از اين كلمات از لحاظ استعمال كاتبان شيوهء خاصى در مقام ورود در سياقها پيدا كرده‌اند كه\r\n\r\n\r\n","description":"","footnote":"\r\n( 1 ) المقنع ، ص 72 .\r\n( 2 ) المقتضب ، ج 1 ، ص 83 .\r\n","page_name":" 423 ","page_number":423},
  {"content":"\r\n\r\nگاهى به جهت واقعيت لغت و گاهى از جهت اعتماد به طبيعت حروفى بوده كه كلمه از آنها تشكيل يافته است .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n\r\nفصل پنجم تكميل رسم الخط عثمانى\r\nنگارشهاى عربى كه به عصر جاهلى مربوط مىشود ، از هر نوع علامتى خالى بود ، چه علامتهايى كه بالاى حرف قرار مىگيرد و چه علامتهايى كه پايين حرف واقع مىشود ، خواه اين علامتها براى نشان دادن حركات كوتاه باشد و خواه براى تشخيص حروفى كه در نگارش شبيه يكديگرند . البته كتابت عربى ، اين ويژگيها را از كتابت نبطى به ارث برده بود .\r\nپيش از اين ، تاريخ پيدايش حركت را در كتابت سامى به طور عموم و كتابت نبطى و عربى به طور خصوص ، به اختصار شرح داديم ، همچنين اشاره كرديم كه ريشهء اين پديده كه بعضى از صداها در علامت واحدى مشترك هستند ، حاصل پديده ديگرى است كه محققان كتابتهاى باستانى ، آن را به كتابت نبطى مربوط مىدانند و آن اينكه در كتابت نبطى اين گرايش پيدا شد كه حروف يك كلمه را به هم بچسبانند و اين در حالى بود كه پيشتر ، حروف كلمه واحد را جدا از هم و بدون اتصال مىنوشتند . همين امر باعث پيدايش مشابهت‌هاى شديد ميان رمزهاى بعضى از اصوات گرديد و اين مسأله سبب شد كه بعدها تعدادى از اصوات با رمز واحدى نوشته شوند .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nرسم الخط عثمانى در واقع نمايانگر واقعيت كتابت عربى در اين دوره است و ويژگيهاى نمايش حروف صامت و حركات در اين دوره را نشان مىدهد ، زيرا روايات متواترى بر اين مطلب تأكيد دارند كه رسم الخط عثمانى خالى از هر نوع علامتى بود كه رموز مشترك ميان چند صوت را از هم مشخص كند و حركات كوتاه هيچ نوع علامتى نداشت و در نتيجه كسانى كه از زمانهاى نخستين - كه شايد به نيمه دوم قرن اول هجرى برسد - به قرائت قرآن اهتمام داشتند ، در مقابل اين وظيفه مهم قرار گرفتند كه رسم الخط عثمانى را تكميل « 1 » كنند و قرائت و ضبط آن را آسان سازند تا مردم به خطا و لغزش در تلاوت قرآن كريم گرفتار نشوند .\r\nممكن بود نقص ياد شده در كتابت عربى با يكى از وسايل متعدد جبران شود اما تأثيرات حوادث تاريخى و شيوه‌هاى عملى كار سبب شد كه راه معينى از ميان راههاى گوناگون انتخاب شود . اين راهها را دانشمندان علم كتابت در سه راه محصور كرده‌اند : « 2 » 1 . حروف و رموز جديد و مستقلى وضع شود كه حركات كوتاه و اصوات صامتى را كه در يك رمز با همديگر مشترك هستند ، نشان دهد و آنها هم مانند اصوات و حروف ابجدى قديم استعمال شوند .\r\n2 . يارى گرفتن از علامتهاى خارجى براى نشان دادن حركات كوتاه يا تشخيص حروف مشترك .\r\n3 . در كنار اين كار ممكن بود كه حركات كوتاه با علامتهايى كه به حروف صامت متصل است ، نشان داده شود و يا شكل حرف با توجه به اختلاف نوع حركت تغيير داده شود .\r\nولى از آنجا كه كتابت به طور كلى به حفظ صورت هجايى كلمات تمايل دارد به طورى كه تغيير اين شكلها حتى اگر جهت هماهنگى به تطور محاوره‌اى كلمه هم باشد ، امر دشوار\r\n\r\n\r\n","description":"","footnote":"\r\n( 1 ) در اينجا اصطلاح « تكميل » را به كار برديم نه اصطلاحات ديگر را كه در كلام بعضى از پژوهشگران آمده مانند « زيبا سازى » يا « اصلاح » ( بنگريد به : دكتر منجد : ص 125 ) زيرا كه كتابت عربى از يك نقصى در نشان دادن بعضى از اصوات و يا اشتراك بعضى از اصوات در يك رمز ، رنج مىبرند و رفع اين نقيصه را نمىتوان زيبا سازى كتابت عربى و يا اصلاح آن دانست بلكه اين عمل در واقع تكميل آن نقيصه‌اى بود كه كتابت عربى از آن رنج مىبرد و آن را از كتابت نبطى گرفته بود .\r\n( 2 ) بنگريد به : (  Writing , Enclopadia Britannica 1973 , vol . 23 - Gelb ( l . J \r\n","page_name":" 426 ","page_number":426},
  {"content":"\r\n\r\nو حتى محالى است ، و از طرفى دو راه اول و سوم شكل موجود صورتهاى هجايى كلمات را از بين مىبرد ، براى همين بود كه نسخه برداران مصحفها و كاتبان عربى ، راه دوم را انتخاب كردند كه به صورت دقيقى نمايشگر محاوره بود و در عين حال صورت شناخته شدهء هجاى كلمات را هم حفظ مىكرد .\r\nعامل مهم ديگرى كه اين جهت‌گيرى را تقويت كرد ، اين بود كه مسلمانان علاقه شديد داشتند كه شكل جاى كلمات در مصحفى كه در خلافت عثمان و به امر او كتابت شده بود ، حفظ شود و اين شكلى بود كه امت اسلامى به آن - و نه شكل ديگرى - علاقه داشتند و بدين‌گونه هر انديشه‌اى در جهت تغيير اين شكل ، به منزلهء تهديدى براى تحريف نص قرآن كريم ، تلقى مىشد ، و به خاطر همين عامل بود كه مصحف به همان شكل نخستين خود كه در عهد پيامبر و خلافت ابوبكر داشت محافظت شد ، زيرا كه مصحف عثمانى چيزى جز نسخه دقيق آن نبود .\r\nبنابراين ، روش استفاده از علامتهاى خارجى مناسب‌ترين روشى بود كه نقص موجود را بر طرف مىكرد و در عين حال اصل را محافظت مىنمود . با اين وجود خواهيم ديد كه چگونه با وارد كردن هر چيزى بر مصحف عثمانى مخالفت شد اما به زودى اين مخالفتها فروكش كرد ، زيرا ضرورت و فايده اين عمل روشن شد ، تا جايى كه بعضيها گفتند :\r\n« نقطه گذارى نور قرآن است » « 1 » و ديگرى گفت : « نقطه گذارى اشكالى ندارد زيرا كه نور قرآن است » « 2 » و اوزاعى ( متوفى 157 ه ) « گفت : نقطه گذارى قرآن نور آن است » « 3 » .\r\nتنها كتابت عربى نبود كه در تكميل اصوات خود اين راه را پيمود ، بلكه در اين مسأله بعضى از كتابتهاى سامى نيز با آن همراه بود « 4 » و دانشمندان جديد علم لغت نيز در كتابت اصوات از همين روش استفاده كردند « 5 » و علامتهاى تشخيص دهنده (  diacritical mrks  ) را\r\n\r\n\r\n","description":"","footnote":"\r\n( 1 ) بنگريد به : دانى ، المحكم ، ص 12 .\r\n( 2 ) همان ، ص 2 .\r\n( 3 ) ابو احمد عسكرى ، شرح ما يقع فيه التصحيف ، ص 14 و نيز : سيوطى ، تدريب الراوى ، ج 2 ، ص 68 .\r\n( 4 ) مانند : عبرى و سريانى ر . ك : مطران اقليميس يوسف داود ، كتاب اللمعة الشهيدة في نحو السريانية ، ج 1 ، ص 164 به بعد و نيز : نولدكه ، ص 60 و جويدى ، ادبيات الجغرافيا ، ص 83 و اسرائيل و لفنسون : ص 103 و نيز : 9 .  Moragp  .\r\n( 5 ) بنگريد به : دكتر تمام حسان ، اللغة بين المعيارية و الوصفية ، ص 130 و نيز : دكتر كمال محمد بشر : دراسات فى علم اللغة ،\r\n","page_name":" 427 ","page_number":427},
  {"content":"\r\n\r\nبراى نشان دادن بعضى از حالات تلفظ به كار گرفتند تا تعداد حروف اصلى زياد نشود چون اين علامتها بالا يا پايين حروف يا وصل به آنها نوشته مىشود .\r\nپيش از آنكه به بيان تاريخ اين حركت تكميلى بپردازيم ، به يك قضيه مهم اشاره مىكنيم كه به ابتداى وارد كردن اين علامتها به كتابت عربى ، مربوط مىشود . پيش از اين اشاره كرديم كه بعضى از اين علامتها براى نشان دادن حركات كوتاه مربوط است كه گاهى به آن « نقطه گذارى اعراب » گفته مىشود ، و بعضى ديگر به حروفى كه در يك رمز اشتراك دارند ، مربوط است كه به آن « نقطه گذارى اعجام » گفته مىشود .\r\nدر مورد « نقطه گذارى اعراب » بعضى از دانشمندان گذشته و بسيارى از دانشمندان جديد گفته‌اند كه آن ، بعد از اسلام پيدا شده است ، « 1 » ولى در مورد نقطه گذارى اعراب با وجود اينكه نگارشهاى عربى عصر جاهلى به طور كلى از آن خالى است ، در عين حال بعضى از علماى پيشين معتقدند كه اين نوع نقطه گذارى قدمت دارد و حتى به زمان وضع حروف بر مىگردد . اين موضوع بار ديگر ميان دانشمندان جديد مطرح گرديد و بعضى از اسناد مكتوب مهمى پيدا شد كه به سالهاى پيش از قرن اول هجرى بر مىگردد و در آنها بعضى از نقطه گذارىهاى مربوط به اعجام بالاى بعضى از حروف مشاهده شد . اين بود كه بعضى از اين دانشمندان با جمع‌بندى روايات قديم و آنچه كه اين نقوش بر آن دلالت دارد ، به اين نتيجه دست يافتند كه « نقطه گذارى اعجام » قدمت دارد و به عصر جاهلى و يا سالهاى نخستين تاريخ اسلام بر مىگردد .\r\nاينك بر ماست كه در مقام چاره انديشى براى اين مسأله در فهم آن روايات تاريخى احتياط كنيم ، زيرا كه بيشتر آنها مربوط به زمانى است كه هنوز آشنايى تاريخى با اصل تطور حروف ابجد ، وجود نداشت ، علاوه بر اينكه روايات متواترى با آن روايات معارض است . بنابراين به زودى و در همين بحث آن روايات را خواهيم آورد و به نقد آنها خواهيم پرداخت ، به اميد اينكه دلالت نقوش و اسناد مكتوب و رواياتى را كه اعجام حروف را به\r\n\r\n\r\n","description":"","footnote":"\r\nقسمت 1 ، ص 78 .\r\n( 1 ) بنگريد به : ابن عاشر انصارى : ص 52 و نيز : دكتر طاهر احمد مكى : ص 66 .\r\n","page_name":" 428 ","page_number":428},
  {"content":"\r\n\r\nنيمه دوم قرن اول هجرى مربوط مىداند بررسى كنيم تا موضوع نقطه گذارى اعجام را به طور كلى مورد بحث قرار بدهيم .\r\nپيش از اين به روايتى اشاره شد كه نقطه گذارى اعجام را به « عامر بن جدره » « 1 » نسبت مىداد . قلقشندى پس از نقل اين روايت گفته است : « قضيه اين است كه اعجام حروف همزمان با وضع حروف بوده است و البته روايت شده اولين كسى كه مصحف را نقطه گذارى كرد و ادبيات عربى را وضع نمود ، ابو الاسود دئلى با تلقين أمير المؤمنين على عليه السّلام بود ، ولى ظاهر همان است كه گفتيم ، زيرا بعيد مىنمايد كه با وجود مشابهت شكلها حروف تا زمان نقطه گذارى مصحفها خالى از نقطه باشند . » « 2 »\r\nصاحب كشف الظنون « 3 » مىگويد : « مسلمانان صدر اول قرآن و حديث را دهن به دهن و با تلقين ياد گرفتند و چون اسلام گسترش يافت ، به نقطه گذارى و اعجام حروف مجبور شدند . گفته شده نخستين كسى كه نقطه گذارى كرد ، « مرار يا مرار » بود ، و اولين كسى كه دست به اعجام حروف زد « عامر » بود . و بعضيها گفته‌اند كه اين شخص « حجاج » بود و بعضيها گفته‌اند كه او « ابو الاسود دوئلى » بود كه با تلقين على عليه السّلام دست به اين كار زد .\r\nولى ظاهر اين است كه اين دو كار همزمان با پيدايش حروف به وجود آمده‌اند ، زيرا بعيد است كه حروف با وجود تشابه صورتى كه ميان آنهاست تا زمان نقطه گذارى مصحفها ، خالى از نقطه باشد . روايت شده كه اصحاب گفتند : مصحف را از هر چيزى حتى نقطه‌ها پيراسته كنيد و اگر در زمان آنها نقطه نبود پيراستن حروف از آن معنا نداشت » .\r\nهمچنين از اقوال بعضى از دانشمندان علوم عربى چنين به نظر مىرسد كه آنها عقيده دارند كه نقطه گذارى اعجام همزمان با وضع حروف صورت گرفته است . زجاجى « 4 » مىگويد : « بعضى از حروف در كتابت به يك شكل قرار داده شد ، مانند : يا و تا ، و جيم و حاء و خاء ، و دال و ذال و مانند آنها ، اين حروف را با نقطه گذارى از هم جدا كردند و اين كار براى آنها آسانتر از اين بود كه براى هر كدام از اين حروف شكل ويژه‌اى قرار بدهند ،\r\n\r\n\r\n","description":"","footnote":"\r\n( 1 ) بنگريد به : فصل مقدماتى .\r\n( 2 ) صبح الاعشى ، ج 3 ، ص 155 .\r\n( 3 ) حاجى خليفه : مجلد 1 ، عمود 712 .\r\n( 4 ) الجمل ، ص 272 و بنگريد به : حمزهء اصفهانى : ص 27 ، 37 و بطلميوس : ص 167 .\r\n","page_name":" 429 ","page_number":429},
  {"content":"\r\n\r\nزيرا در آن صورت شكلها زياد مىشد . »\r\nبعضى از علماى پيشين در اين مسأله چنين اظهار نظر كرده‌اند كه خالى بودن رسم الخط عثمانى از هر علامتى ناشى از اين بود كه مىخواستند اين رسم الخط با هر نوع قرائت صحيح قابل خواندن باشد . « دانى » در بحث از اولين كسى كه مصحف را نقطه گذارى كرد ، مىگويد : « اينكه مسلمانان صدر اسلام مصحف را از نقطه و شكل پيراسته كردند ، براى اين جهت بود كه خواستند وسعت لغات و قرائاتى كه خداوند استفاده از آن را بر بندگان جايز دانسته ، بر حال خود باقى بماند و هر كس با هر قرائتى كه خواست بخواند و كار به همين منوال بود تا اينكه در ميان مردم عواملى به وجود آمد كه نقطه گذارى و شكل گذارى در مصحف را ضرورى مىكرد . » « 1 » ابن جزرى ( متوفى 833 ه ) نيز همين مطلب را تكرار كرده و گفته است « 2 » : « و چون صحابه اين مصحفها را نوشتند آن را از هر گونه نقطه و شكلى خالى كردند تا آنچه را كه در آخرين عرضه قرآن از طرف پيامبر وجود نداشت در برگيرد . و اينكه مصاحف را از نقطه و شكل خالى كردند براى اين بود كه دلالت يك خط بر دو لفظ منقول و مسموع و تلاوت شده شباهت به دلالت يك لفظ بر دو معناى معقول داشته باشد . » به نظر مىرسد كه ابن جزرى اين فكر را كه بعضى از دانشمندان جديد به او نسبت مىدهند ، از ابن تيميه ( متوفى 728 ه ) گرفته باشد كه تقريبا با همان الفاظ گفته است . ابن تيميه در فتاوى خود مىگويد : « وقتى براى آنها جايز بود كه قرآن را با وجود تنوع حروف در رسم الخط با هفت حرف بخوانند كه همه آنها شافى و كافى بود . اين كار در صورتى كه حروف ، رسم الخط واحدى داشته باشند ولى در تلفظ تنوع پيدا كنند ، به طريق اولى جايز بود . و همين امر از عواملى بود كه سبب شد وقتى براى اولين بار قرآن را نوشتند آن را بدون اعراب و بدون نقطه بنويسند تا رسم حروف احتمال هر دو را بدهد مانند : تا و يا ، و فتحه و ضمه . آنها در واقع هر دو امر را با يك لفظ ضبط مىكردند و دلالت يك خط بر دو لفظ منقول و مسموع و تلاوت شده ، شباهت به دلالت لفظ واحد بر دو معناى منقول و معقول و مفهوم ، دارد و اصحاب پيامبر ( ص ) از لفظ و معناى قرآن آنچه را كه آن حضرت\r\n\r\n\r\n","description":"","footnote":"\r\n( 1 ) المحكم ، ص 3 .\r\n( 2 ) النشر ، ج 1 ، ص 33 .\r\n","page_name":" 430 ","page_number":430},
  {"content":"\r\n\r\nاز جانب خدا مأمور به تبليغ آن بود ، دريافت كردند . »\r\nبرخى از طرفداران اين نظر خواسته‌اند كه نظر خود را با بعضى از اخبارى كه از عمر بن خطاب و عبد اللّه بن مسعود روايت شده ، تأييد كنند . ابو عبيد در كتاب فضايل قرآن نقل كرده كه ابوبكر بن عياش مىگويد : از ابو حصين شنيدم كه مىگويد : « هنگامى كه عمر ، مردم را به عراق گسيل داشت خطاب به آنها سخنانى گفت ؛ از جمله اينكه : « قران را از پيرايه‌ها خالى كنيد و از رسول خدا كمتر روايت نقل كنيد و من شريك شما هستم » ( يا به جاى « از رسول خدا » گفت : « بر رسول خدا » « 1 » .\r\nاو همچنين از ابن احوص نقل مىكند كه عبد اللّه بن مسعود گفت « 2 » : « قرآن را از پيرايه‌ها خالى كنيد تا صغير شما با آن پرورش يابد و كبير شما از آن دورى نكند ، و شيطان از خانه‌اى كه از آن سوره بقره را بشنود ، فرار مىكند . » و ابن انبارى از ضحاك نقل مىكند كه ابن مسعود گفت : « 3 » « قرآن را از پيرايه خالى كنيد و آن را با صداهاى زيبا بياراييد و آن را به صورت عربى نگهدارى كنيد كه قرآن عربى است و خداوند دوست دارد كه عربى بماند . »\r\nدانى اين روايت را به اين صورت نقل كرده است « 4 » : « قرآن را از پيرايه‌ها خالى كنيد و چيزى را با آن نياميزيد . » بعضى از دانشمندان اظهار نظر كرده‌اند كه منظور از « تجريد قرآن » و خالص كردن آن از پيرايه‌ها ، خالى كردن آن از نقطه‌هاست همان‌گونه كه در كلام صاحب كشف الظنون گذشت .\r\nولى دلايل اين نظريه كه مربوط به بيان تاريخ وارد كردن علامتهاى تشخيص دهنده در كتابت عربى است تنها اين مطلب را اثبات مىكند كه نقطه‌گذارى اعجام و نقطه‌گذارى اعراب پيش از اسلام هم بوده و در كتابت عربى استعمال مىشده . اما سخن بعضى از علماى سلف كه نقطه گذارى حروف را مربوط به زمان وضع حروف مىدانند ، مردود است ، به سبب اينكه تاريخ كتابت عربى و اصلى كه عربى از آن مشتق شده كشف گرديده است ، و على رغم ابهامات و دشواريهايى كه بسيارى از جوانب اين تاريخ را فرا گرفته ، آن\r\n\r\n\r\n","description":"","footnote":"\r\n( 1 ) فضائل القرآن ، لوح 5 و نيز بنگريد به : غريب الحديث ، ج 4 ، ص 49 .\r\n( 2 ) همان مصادر ، لوحه 5 و 57 و ج 4 ، ص 46 ( به ترتيب ) .\r\n( 3 ) ايضاح الوقف و الابتداء ، ج 1 ، ص 16 و نيز بنگريد : قرطبى ، ج 1 ، ص 23 .\r\n( 4 ) المحكم ، ص 10 و نيز بنگريد : سيوطى ، الاتقان ، ج 4 ، ص 160 .\r\n","page_name":" 431 ","page_number":431},
  {"content":"\r\n\r\nمقدار كه كشف شده و در فصل مقدماتى برخى از آنها را ذكر كرديم ، در نفى اين نظريه كفايت مىكند .\r\nو اما اين سخن كه مصاحف را براى آن از علامتها تجريد كردند كه با قرائتهاى صحيح قابل انطباق باشد ، هيچ دليلى بر اين سخن وجود ندارد ، زيرا اين مطلب احتياج دارد به اينكه اولا اثبات شود كه نقطه‌ها يا شكلها قبلا موجود بوده و آنگاه اثبات شود كه مصاحف را از آن تجريد كردند تا قابل انطباق با قرائتهاى صحيح باشد . در صورتى كه تا امروز ثابت نشده كه نقطه‌ها و شكلها در زمان كتابت مصاحف موجود بوده است . همچنين تجريد قرآن از علامتها جهت قرائات مختلف نيز ثابت نشده است و ما پيشتر ، اين سخن را ترجيح داديم كه مصحف عثمانى جز براى نشان دادن قرائت عمومى مشهور در مدينه آن روز ، كتابت نشد .\r\nو اما احتياج با سخن عمر و يا ابن مسعود كه گفته‌اند : ( جرّدوا القرآن ) « قرآن را از پيرايه‌ها خالى كنيد » به نظر مىرسد كه تفسير اين سخن به اين مطلب در زمان متأخر انجام گرفته و آن زمانى بود كه مصاحف را نقطه‌گذارى كردند و كسانى كه با اين كار مخالف بودند به سخن عمر و ابن مسعود احتجاج كردند . ابو عبيد مىگويد : « 1 » « مردم در تفسير اين سخن ( جرّدوا القرآن ) اختلاف كرده‌اند : ابراهيم آن را مربوط به نقطه‌گذارى مصاحف مىدانست و مىگفت : چيزى را با قرآن مخلوط نكنيد . ابو عبيد مىگويد : علت اينكه ابراهيم از اين كار كراهت داشت اين بود كه مىترسيد نسلى به وجود آيد و قرآن را به صورت نقطه‌گذارى شده ببيند و گمان كند كه اين نقطه‌ها از قرآن است و براى همين بود كه بعضيها « فواتح » و « عواشر » « 2 » را كار بدى مىانگاشتند .\r\nسيوطى در الاتقان نقل مىكند « 3 » : حربى در غريب الحديث گفته است كه در اين سخن ابن مسعود ( جرّدوا القرآن ) احتمال دو معنا داده مىشود : يكى اينكه قرآن را در تلاوت خالى كنيد و آن را به چيز ديگرى نياميزيد . دوم اينكه آن را در كتابت از نقطه و ده دهى\r\n\r\n\r\n","description":"","footnote":"\r\n( 1 ) غريب الحديث ، ج 4 ، ص 47 .\r\n( 2 ) فواتح مربوط به اوايل سوره‌هاست و عواشر ده دهى كردن آيات است . ( مترجم ) .\r\n( 3 ) الاتقان ، ج 4 ، ص 162 .\r\n","page_name":" 432 ","page_number":432},
  {"content":"\r\n\r\nكردن خالى كنيد . و بيهقى گفته است : ظاهر اين است كه ابن مسعود اين معنا را اراده كرده كه قرآن را با كتابهاى ديگر مخلوط نكنيد . »\r\nبنابراين ، استدلال كردن با اين خبر بر وجود نقطه در زمان نسخه بردارى از مصاحف ، كافى نيست و مطلب را ثابت نمىكند ، بلكه به نظر مىرسد كه در تجريد و خالى كردن مصحف از تفسير و حديث - و نه نقطه‌گذارى - مطابقت بيشترى با واقعيت دارد . البته اين توجيه ، سخن بعضى از بزرگان را نفى نمىكند كه موقع نقطه‌گذارى مصاحف به گفته ابن مسعود استدلال مىكردند و اين نقطه‌گذارى را چيز زايدى مىدانستند كه بايد قرآن از آن تجريد شود . « 1 »\r\nكسى كه اين مسأله را از ديدگاه علماى پيشين بررسى مىكند ، از اين مطلب دچار حيرت مىشود كه ابو عمرو دانى كه خود عقيده دارد كه مصاحف عثمانى از آن جهت از نقطه‌ها و شكلها خالى شد كه بر وسعت لغتها و قرائتها دلالت كند ، همو در كتابهاى متعدد خود اين مطلب را تكرار كرده كه عربها داراى نقطه و شكل نبودند . در كتاب « المحكم » « 2 » مىگويد : « عرب داراى نقطه و شكل نبود و حركات را حروف مىپنداشت ، زيرا اعراب كلمه گاهى با حركت و گاهى با حروف بود و لذا فتحه را الف و كسره را ياء و ضمه را واو تصور مىكرد و اين سه حرف به همان چيزى دلالت مىكرد كه حركات سه گانه ( فتحه و كسره و ضمه ) بر آن دلالت داشت . و از چيزهايى كه ثابت مىكند كه آنها داراى شكل و نقطه نبودند و در هنگام اشتباه ميان دو صورت آنها را با حروف متمايز مىكردند ، اين است كه آنها به كلمه ( عمرو ) واوى اضافه كردند تا با كلمه ( عمر ) مشتبه نشود . »\r\nدانى همين فكر را در كتاب ديگرش به نام « الموضح » نيز آورده است و در آنجا وقتى درباره فرق ميان كلماتى كه شبيه همديگرند ، بحث مىكند ، مىگويد : « عرب اهل اعراب و نقطه نبود » « 3 » و علم الدين سخاوى متن سخن دانى را كه در الموضح گفته ، در كتاب خود به\r\n\r\n\r\n","description":"","footnote":"\r\n( 1 ) ابو عبيد از هيثم نقل مىكند ( فضائل القرآن ، لوح 57 ) كه گفت : مغيره به ما خبر داد كه ابراهيم نقطه‌گذارى مصحف را كار ناشايستى مىدانست و مىگفت : قرآن را از پيرايه‌ها خالى كنيد و چيزى با آن نياميزيد . و نيز بنگريد به : دانى : المحكم ، ص 11 .\r\n( 2 ) ص 177 - 176\r\n( 3 ) ورقه 25 ب .\r\n","page_name":" 433 ","page_number":433},
  {"content":"\r\n\r\nنام « جمال القراء » آورده است . « 1 »\r\nنظر دانى در اين مسأله كه ظاهرا خالى از تناقض نيست ، ما را وادار مىسازد كه هنگام بررسى سخنان دانشمندان پيشين گفته‌هاى آنها را در اين موضوع ، با احتياط تلقى كنيم ، بخصوص اينكه بسيارى از تفصيلات مربوط به تاريخ كتابت عربى از ديد آنها مخفى بوده و اين مطالب در همين اواخر كشف و شناخته شده است و شايد نظر خاصى كه بعضى از صحابه و تابعين و كراهتى كه از نقطه‌گذارى مصاحف داشتند ، « 2 » دليل بر اين باشد كه نقطه‌گذارى كار جديدى در اسلام بود و كتابت عربى پيش از آن ، نقطه گذارى را نمىشناخت و اين كار حتى بعد از نسخه‌بردارى مصاحف عثمانى ، حادث شده است .\r\nترديد در امر نقطه‌گذارى مصاحف و ضبط آن همچنان بر انديشه‌هاى بعضى از علما غلبه داشت و مردم از رأى امام مالك ( متوفى 179 ه ) امام مدينه درباره نقطه‌گذارى مصاحف و آنچه كه مردم در هجاى كلمات پديد آورده‌اند ، مىپرسيدند و او مىگفت :\r\n« رأى من اين است كه مصاحف اصلى نقطه‌گذارى نشود و چيزى به آن افزوده نگردد ولى نقطه‌گذارى مصاحف كوچك كه كودكان به وسيله آنها قرآن ياد مىگيرند و نيز الواح آنها ، اشكالى ندارد . » « 3 »\r\nبعضى از دانشمندان جديد كه به تاريخ كتابت عربى اهتمام دارند ، اين مسأله را مورد بررسى قرار داده‌اند و به طور كلى قبول كرده‌اند كه نقطه‌گذارى اعراب ، پيش از اسلام وجود نداشته است « 4 » و بحثهاى آنها پيرامون اين مطلب دور زده كه اولين كسى كه\r\n\r\n\r\n","description":"","footnote":"\r\n( 1 ) بنگريد به : ورقه 186 ب - 187 / أ .\r\n( 2 ) بنگريد به : دانى ، المحكم ص 11 - 10 .\r\n( 3 ) دانى ، المحكم ص 11 .\r\n( 4 ) حفنى ناصف در تاريخ الأدب ، ص 70 ، پاورقى 1 ، گفته است : « نقطه‌گذارى براى اعجام يا شكل ، در زمان عثمان متداول نبود . نقطه‌گذارى در زمان او عبارت بود از علامتهاى مخصوص لهجه‌هايى كه اصحاب قرآن را با آن لهجه‌ها مىخواندند . . . .\r\nمصحفى كه نزد حفصه بود نشان دهنده لهجه‌هاى ديگر هم بود و اين امر به وسيله نقطه‌هايى بود كه عربها آنها را وضع كرده بودند تا بر « اماله » و « ضمه ميم جمع » و « اشمام » و « همزه » و « تسهيل » و غير اينها از قرائتهاى گوناگون دلالت كند » .\r\nمعلوم نيست كه استاد حفنى ناصف در اين سخن به چه منبعى استناد كرده است زيرا روايتى را پيدا نكرديم كه به اين موضوع اشاره كند .\r\nدكتر عبد الحى الفرماوى ادعا كرده كه نقطه‌گذارى اعراب قديم بوده است و گفته : ( ص 189 ) « نقطه‌گذارى اعراب از نظر\r\n","page_name":" 434 ","page_number":434},
  {"content":"\r\n\r\nنقطه‌گذارى اعجام را براى تشخيص حروف مشابه انجام داده ، چه كسى بوده است ؟\r\nنخستين كسى كه از اين موضوع سخن گفته ، استاد « حفنى ناصف » ( متوفى 1918 م ) بود كه در ميان مطالبى كه مطرح كرده ، از جمله گفته است : « 1 » « بسيار بعيد است كه حروف در اول كار به همين صورت كه شبيه يكديگرند وضع شده باشد ، زيرا كه اين امر با حكمت وضع حروف منافات دارد و زيبايى اين اختراع را از بين مىبرد . بنابراين ، يا در ابتدا ، هر حرفى شكلى متفاوت با حروف ديگر داشته و بعدها شكلهاى نزديك به هم و يكى شده‌اند و با سهل انگارى كاتبان و در طول زمان ، چند حرف ، شكل واحدى پيدا كرده‌اند ، و يا بعضى از شكلها براى چند حرف وضع شده ولى براى تشخيص آنها از يكديگر نقطه‌گذارى شده است . » سپس مىگويد : « نقطه‌گذارى اعجام پيش از اسلام وجود داشته ولى كاتبان به تدريج در آن مسامحه كارى كردند به گونه‌اى كه به دست فراموشى سپرده شد و جز چيز اندك و نادرى از آن نماند ، تا اينكه در زمان عبد الملك بن مروان به كاتبان حكومت دستور داده شد كه نقطه‌گذارى را رعايت كنند . »\r\nدر سخن استاد حفنى ناصف اين عبارت جلب توجه مىكند كه « يا هر حرفى شكلى متفاوت با حروف ديگر داشته و بعدها شكلهاى نزديك به هم و يكى شده‌اند و با سهل انگارى كاتبان و در طول زمان ، چند حرف ، شكل واحدى پيدا كرده‌اند . . . » اين همان نكته‌اى است كه امروز كارشناسان كتابهاى قديمى ، مشابهت بعضى از حروف را با آن تفسير مىكنند .\r\nدكتر ناصر الدين اسد اين موضوع را به طور گسترده‌اى مورد بحث قرار داده و دليلهاى\r\n\r\n\r\n","description":"","footnote":"\r\nپيدايش ، از نقطه‌گذارى اعجام جلوتر بوده است . » او سخن دكتر ناصر الدين اسد را بد فهميده آنجا كه وى درباره نقش پيدا شده در طايف گفته است : « بيشتر حروفى كه در اين نقش احتياج به نقطه دارد ، نقطه‌گذارى شده و معجم است » در اثر بد فهمى اين عبارت ، چنين اظهار داشته كه ( ص 191 ) در نقش طايف نقطه‌گذارى اعراب و نقطه‌گذارى اعجام هر دو آشكار است و اين تعبير دكتر اسد كه گفته : نقطه‌گذارى شده و معجم است » تعبير دقيقى نيست . در حالى كه با يك نگاه به شكل نقش طايف زحمت سخن گفتن در اين موضوع از ما برداشته مىشود زيرا كه به روشنى آشكار است كه در اين سند تنها نقطه‌گذارى اعجام وجود دارد .\r\n( 1 ) تاريخ الادب ، ص 70 سخن او را زنجانى هم در تاريخ القرآن ، ص 67 نقل كرده است . و نيز بنگريد : حامد عبد القادر : ص 86 و دكتر عبد العال سالم مكرم : ص 40 .\r\n","page_name":" 435 ","page_number":435},
  {"content":"\r\n\r\nتازه‌اى پيدا كرده كه قديمى بودن نقطه‌گذارى اعجام در كتابت عربى را تأييد مىكند . او پس از آنكه نقوش عربى را كه مربوط به قبل از اسلام مىشود ، بررسى كرده و خالى بودن آنها را از نقطه روشن ساخته است ، اقوال بعضى از دانشمندان پيشين را در مورد بى نقطه بودن مصاحف عثمانى ، عرضه كرده و كلام قاضى ابوبكر بن العربى را در اين مورد نقل نموده و آن را با گفته ابن جزرى كه پيش از اين گذشت ، توضيح داده و آنگاه تفسير زمخشرى از اين عبارت ابن مسعود را كه گفت : « قرآن را از پيرايه‌ها خالى كنيد » « 1 » آورده است . او سخنان اين سه دانشمند را مبنا قرار داده و بعضى از روايات را به آن ضميمه كرده و اقوال را به هفت قول رسانده است كه هيچ كدام از آنها دليل روشنى ندارد جز آنچه كه در پايان سخن آورده و آن دستيابى او به پاپيروسى است كه به زبان عربى و يونانى نوشته شده و به سال 22 هجرى مربوط مىشود و نيز نقوشى كه در سال 58 نوشته شده و در نزديكى شهر طايف حجاز به دست آمده است . در اين دو سند ، بعضى از حروف نقطه‌گذارى اعجام شده است ولى دكتر اسد تصريح كرده است : « هيچ يك از اينها به تنهايى دليل قاطعى بر وجود نقطه قبل از اسلام نيست . »\r\nاين موضوع را دكتر صلاح الدين المنجد نيز بررسى كرده و از پاپيروس مورخ به سال 22 ه و نقش طايف مربوط به سال 58 هجرى ، يارى جسته است . او سعى نموده كه از اخبار و آثار روايت شده مانند سخن ابن جزرى درباره خالى كردن مصاحف از پيرايه‌ها ( كه پيش از اين گذشت ) نتيجه‌گيرى كند ، تا ثابت نمايد كه نقطه‌گذارى اعجام از زمان پيامبر اسلام ( ص ) شناخته شده بوده و اينكه مىگويند : مضر بن عاصم و يحيى بن يعمر نقطه‌گذارى را اختراع كرده‌اند ، سخن درستى نيست . « 2 »\r\nدر صفحات آينده بار ديگر به بحث نقطه‌گذارى اعجام خواهيم پرداخت . در اينجا كافى است بدانيم كه دانشمندان اتفاق نظر دارند كه روايات تاريخى درباره استعمال نقطه‌گذارى اعراب در مصاحف - كه اندكى بعد آنها را خواهيم آورد - مورد شك و ترديد\r\n\r\n\r\n","description":"","footnote":"\r\n( 1 ) بنگريد به : مصادر الشعر الجاهلى ، ص 35 - 34 .\r\n( 2 ) بنگريد به : دراسات فى تاريخ الخط العربى ، ص 126 - 125 و درباره بعضى از اين اخبار بنگريد به : سيوطى ، تدريب الراوى شرح تقريب النواوى ، ج 2 ، ص 68 ، 69 ، 71 .\r\n","page_name":" 436 ","page_number":436},
  {"content":"\r\n\r\nنيست . و اما اينكه بعضيها گفته‌اند : نقطه‌گذارى اعجام قديمى است و شايد به زمان وضع حروف برگردد و يا گفته‌اند : اين نوع نقطه‌گذارى پيش از اسلام هم بوده است و در اين گفته‌ها به اقوال و اخبارى كه گذشت استناد كرده‌اند ، و يا دلالت بعضى از اسناد را مستند قرار داده‌اند ، نظر ما اين است كه تنها اعتماد به اين اقوال كفايت نمىكند ، بخصوص اينكه اينها از پيچيدگى و تناقض خالى نيست و يا در زمانهاى متأخرى گفته شده كه آگاهى درستى از آغاز نقطه‌گذارى اعجام در دست آنها نبوده است . همچنين اعتماد بر دو سند ياد شده ( پاپيروس و نقش طايف ) نمىتواند روايات مشهور را رد كند و يا آنها را زير سؤال ببرد ، بخصوص اينكه هر دو سند احتياج به توثيق دارد كه اندكى بعد به آن پرداخته خواهد شد .\r\nكتابت عربى به گونه‌اى كه ويژگيهاى آن در رسم عثمانى نمايان است ، در اين دوره با هيچ علامت و رمزى به حركات كوتاه اشاره‌اى ندارد ، همچنين چندين حرف در يك رمز مشترك هستند و به همين جهت دانشمندان سعى كردند اين دو نقص را بر طرف سازند و علامتهايى براى حركات كوتاه و براى تشخيص شكلهايى كه بر چند حرف دلالت مىكنند ، ايجاد كنند تا هر حرفى شكل واحد مستقلى داشته باشد كه ديگرى در آن شكل با آن حرف شريك نباشد . تلاش دانشمندان در اين حد باقى نماند بلكه آنها علامتهاى ديگرى هم وضع كردند كه نشان دهندهء بعضى از حالات تلفظ بود . آنها خواستند با اين علامتها الفاظ تلاوت را ضبط كنند . ابن درستويه كه درباره شكل حروف سخن مىگويد ، خاطر نشان مىسازد : « 1 » « شكل ، چيزى است كه بر حروف افزوده مىشود چون به آن نياز دارند و آن بر دو گونه است : يك قسم از آن نشانگر حركات و سكون است كه حروف با آنها شناخته و خوانده مىشود ، و قسم ديگر چيزى است كه بر حرف افزوده مىشود تا تفاوتهاى آن روشن گردد ، همچنانكه نقطه‌ها براى همين بود . آن شكلهايى كه نشانگر حركات و سكون مىباشد چهار چيز است : فتحه ، ضمه ، كسره ، و سكون ، و آن شكلهايى كه جهت فرق گذارى ميان حروف بر آنها افزوده مىشود ، پنج علامت است : تشديد ، تنوين ، همزه ، مدّ و علامت الف وصل » .\r\n\r\n\r\n","description":"","footnote":"\r\n( 1 ) كتاب الكتاب ، ص 55 .\r\n","page_name":" 437 ","page_number":437},
  {"content":"\r\n\r\nما مسايل گذشته را ضمن سه مبحث بررسى خواهيم كرد : در مبحث نخست تنها علامتهاى مربوط به حركات كوتاه را بررسى مىكنيم و بحث را با كنكاش در مورد تطور آن پى مىگيريم ، به اين صورت كه چگونه اين علامتها تنها نقطه‌هايى بودند كه محل آنها با يكديگر تفاوت داشت ، به شكلهايى تبديل شدند كه هر كدام صورت مخصوص به خود را پيدا كردند ؟ درباره علامت سكون كه ابن دستوريه آن را در رديف حركات قرار داده ، ما چنين نظرى نداريم ، و در مبحث بعدى علامتهايى را كه براى تشخيص ميان حروفى كه به شكل واحدى نوشته مىشوند ، مورد بحث قرار مىدهيم و اين بحث را ضمن بررسى روايات و مصاحف خطى دنبال مىكنيم . و در مبحث سوم علامتهايى را كه براى نشان دادن حالات گوناگون تلفظ حروف به كار مىرود ، بررسى مىكنيم . اين علامتها همانهايى هستند كه ابن درستويه آنها را علامتهايى ناميد كه جهت فرق گذارى ميان حروف بر آن افزوده مىشود . و در همين بحث علامت سكون را بر پنج علامتى كه ابن درستويه ذكر كرد ، خواهيم افزود ، زيرا كه علامت سكون در واقع نماينده حركت معينى در حال نطق نيست ، بلكه تنها به نبودن حركت اشاره مىكند تا قارى گمان نكند كه حرف مشدّد است يا حركت كوتاهى دارد . بنابراين ، علامت سكون را همراه با علامتهايى كه به حالات گوناگون تلفظ حروف اختصاص دارد بررسى كنيم ، مناسب‌تر است از اينكه هماره با علامتهاى حركات كوتاه آورده شود .\r\nپيش از آنكه درباره اين سه نوع علامت به طور گسترده‌اى بحث كنيم ، اشاره مختصرى مىكنيم به كتابهايى كه در اين موضوع نوشته شده و به دست ما رسيده است ، زيرا اينها همان منابعى است كه ما در بررسيهاى خود به آنها اعتماد مىكنيم . پس از اين كار ، از مصاحف و اسناد مخطوطى كه به آنها اطلاع يافتيم ، ياد خواهيم كرد ، زيرا اينها دليل ملموسى بر درستى نوشته‌ها و روايتهاى دانشمندان گذشته در اين موضوع مىباشد .\r\nاهميت بسيارى كه ما براى كتاب « المقنع » تأليف دانى در موضوع رسم قايل هستيم ، براى كتاب ديگر او به نام « المحكم فى نقط المصاحف » در موضوع نقطه‌گذارى و ضبط مصاحف ، نيز قائليم ، بلكه در موضوع خود از « المقنع » هم مهمتر است . اين اهميت هنگامى بيشتر مىشود كه بدانيم درباره نقطه‌گذارى و اعراب تأليفات اندكى به دست ما رسيده است\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nو به نظر مىرسد كه تأليف درباره اين موضوع به زمانهاى قديم مربوط مىشود . روايت شده است كه ابو الاسود دئلى كه بيشتر مصادر عربى نخستين نقطه‌گذارى اعراب را به او نسبت مىدهند ، در اين زمينه كتاب مختصرى نوشته است « 1 » كه نمىدانيم آيا اين مختصر در مورد نقطه‌گذارى بوده يا درباره وضع بعضى از ابواب علم نحو كه به او نسبت مىدهند ، بوده است ؟ . ابن نديم ( متوفى 385 ه ) در اين موضوع شش كتاب را نام مىبرد كه قديم‌ترين آنها كتاب خليل بن احمد در نقطه‌گذارى است . « 2 »\r\nدانى ( متوفى 444 ه ) در مقدمه كتاب « المحكم » مشهورترين كسانى را كه پيش از او در اين موضوع كتاب نوشته‌اند ، ذكر مىكند و مىگويد : « 3 » « اولى كسى كه درباره نقطه‌گذارى تصنيف كرده و آن را در كتابى فراهم ساخته و انگيزه‌هاى مطلب را ذكر نموده است ، خليل بن احمد ( متوفى 170 ه ) مىباشد ، و پس از او جماعتى از نحويها و قاريان كتابهايى نوشته‌اند و راه او را دنبال كرده و از سنت او پيروى نموده و به روش او اقتدا كرده‌اند ، كه از جمله آنهاست : ابو محمد يحيى بن مبارك يزيدى ( متوفى 202 ه ) و پسرش ابو عبد الرحمن عبد اللّه بن محمد ( متوفى 237 ه ) و ابو حاتم سهل بن محمد سجستانى ( متوفى 255 ه ) و ابو الحسين احمد بن جعفر بن منادى ( متوفى 334 ه ) و ابو بكر احمد بن موسى بن مجاهد ( متوفى 324 ه ) و ابو بكر محمد بن عبد اللّه بن اشته ( متوفى 360 ه ) و ابو الحسن على بن محمد بن بشر قارى شهر ما ( متوفى 377 ه ) و جماعتى غير از اينها كه نام برديم .\r\nمحقق كتاب « المحكم » در مقدمه تحقيق خود به نامهاى اشخاص ديگرى كه در موضوع نقطه‌گذارى تأليف كرده‌اند اشاره كرده است . اينها غير از كسانى هستند كه دانى نام برده و تنها از علماى عرب‌اند . از جمله آنهاست : ابو اسحاق ابراهيم بن سفيان زيادى ( متوفى 249 ه ) و ابوبكر محمد بن سرى بن سراج ( متوفى 316 ه ) و ابوبكر محمد بن قاسم انبارى ( متوفى 327 ) و ابو الحسن على بن عيسى الرمانى ( متوفى 384 ) « 4 » .\r\n\r\n\r\n","description":"","footnote":"\r\n( 1 ) بنگريد به : ابوبكر انبارى ، ج 1 ، ص 41 و نيز : دانى : المحكم ، ص 4 .\r\n( 2 ) بنگريد به : سيرافى ابو سعيد الحسن بن عبد اللّه ، اخبار النحويين البصريين ، ص 18 و نيز : ابوبكر زبيدى ، ص 13 و نيز :\r\nابو البركات انبارى : ص 9 و نيز : القفطى : ج 1 ، ص 5 .\r\n( 3 ) الفهرست ، ص 35 .\r\n( 4 ) دكتر عزت حسن : مقدمه تحقيق ( المحكم ) ص 33 - 32 .\r\n","page_name":" 439 ","page_number":439},
  {"content":"\r\n\r\nاز اين تأليفات غير از همين كتاب « المحكم » هيچ كدام به دست ما نرسيده است ، و شك نيست كه سالم ماندن اين كتاب تا وقتى كه به چاپ رسيد مىتواند جاى خالى اصول اوليه اين علم را پر كند ، زيرا كه دانى در اين كتاب چكيدهء كتابهايى را كه پيش از او درباره نقطه‌گذارى نوشته شده آورده است ، همان‌گونه كه در كتاب « المقنع » خلاصه كتابهايى را كه پيش از او درباره رسم تأليف شده بيان كرده است . « 1 »\r\nدانى كتاب « المحكم » خود را چند باب قرار داده و در آنها از تاريخ نقطه‌گذارى و روشهاى نقطه‌گذاران ياد كرده است . او نخست اوليات نقطه‌گذارى و نخستين كسى را كه اين كار را شروع كرد يادآور شده و كسانى از علماى سلف را كه با اين كار مخالف يا موافق بودند نام برده و باب جامعى درباره موضوع نقطه‌گذارى باز كرده و پس از آن ، از حروف تهجى و ترتيب آن و اعجام حروف و نقطه‌هاى سياهى كه بر آن مىگذاشتند سخن گفته و در بابهاى بعدى از كيفيت نقطه‌گذارى حركات سپس تشديد و سكون و مدّ و تنوين و احكام نقطه‌هاى آشكار و پنهان و حروفى كه در هم ادغام مىشوند و احكام همزه وصل ، بحث كرده است ، و در بعضى از بابهاى بعدى از كيفيت نقطه‌گذارى همزه و جايگاه آن در ميان حروف سه‌گانه ، سخن گفته و بالاخره در بابهاى پايانى كتاب از نقطه‌گذارى حروفى كه هجاى آنها ناقص بوده و سپس بر آنها چيزى افزوده شده بحث كرده و كتاب را با بحثى درباره لام الف ( لا ) به پايان برده است . و همه اينها را مطابق روش نقطه گذاران مصحف بيان كرده و به كتاب خود بابهاى ديگرى اضافه نموده كه مربوط است به « ذكر متقدمين از اهل نقطه‌گذارى از نحويها مانند خليل و يزيدى و جز آنها و روش كسانى كه راه آنها را رفته و به آنها اقتدا كرده‌اند ، مانند نقطه گذاران دو شهر كوفه و بصره و شهرهاى ديگر عراق و روشى كه آنها دنبال مىكردند و بر آن اتفاق نظر داشتند . » « 2 »\r\nهمچنين « دانى » كتاب كوچك ديگرى در موضوع نقطه‌گذارى دارد كه آن را به كتاب « المقنع » ملحق كرده و همراه با آن چاپ شده است . او در اين كتاب همان موضوعاتى را كه در كتاب « المحكم » بحث كرده ، آورده است جز اينكه از تفصيلى كه در كتاب المحكم\r\n\r\n\r\n","description":"","footnote":"\r\n( 1 ) درباره اهميت اين كتاب بنگريد به : مصدر پيشين ، ص 21 - 20 .\r\n( 2 ) المحكم ، ص 209 اين موضوع صفحات 209 تا 259 را به خود اختصاص داده است .\r\n","page_name":" 440 ","page_number":440},
  {"content":"\r\n\r\nوجود دارد خالى است . ضمنا محقق كتاب المحكم ترجيح داده است كه دانى كتاب سومى هم درباره نقطه‌گذارى مصاحف داشته كه نام آن « التنبيه على النقط و الشكل » بوده است . « 1 »\r\nبا اينكه كتاب « المحكم » دانى جامع‌ترين و قديمىترين كتاب در موضوع نقطه‌گذارى است ، در عين حال در بعضى از كتابهايى كه به زمانهاى پيش از دانى مربوط است ، فصول مختصرى وجود دارد كه درباره همين موضوع يا چيزى از تاريخ آن بحث مىكند ، از جمله آنهاست مطالبى كه ابو عبيد ( متوفى 224 ه ) در فضائل القرآن درباره كسانى كه از نقطه‌گذارى مصحف ناخشنود بودند و يا آن را اجازه مىدادند ، بخصوص از تابعين ، آورده است . « 2 » پيش از اين گفتيم كه ابو حاتم سجستانى نيز كتابى در اين موضوع داشته است . ابن نديم در اين باره گفته : « كتاب ابو حاتم سجستانى در نقطه‌گذارى و شكل با جدولها و دايره‌هايى همراه است » . « 3 » و به نظر مىرسد كه فصلهايى از كتاب ابو حاتم به وسيله ابن ابى داود در كتاب « المصاحف » به دست ما رسيده است او پس از ذكر نام اولين كسى كه مصاحف را نقطه‌گذارى كرد و ذكر نامهاى كسانى كه از اين كار ناخشنود بودند و يا آن را اجازه مىدادند ، بخشى را آورده كه در آن از كيفيت نقطه‌گذارى مصاحف بحث شده و در آغاز آن چنين آمده است : « ابو حاتم سجستانى گفته : ( و آن را با دست خود نقطه‌گذارى كرده ) اين كتابى است كه درباره علم نقطه‌گذارى و موارد آن صحبت مىكند » . « 4 » آنگاه در چگونگى نقطه‌گذارى حركات سه گانه و تعداد كلماتى كه نقطه‌گذارى مىشود و كيفيت نقطه‌گذارى همزه و موارد آن ، سخن گفته و نيز فصلى را درباره چگونگى نقطه‌گذارى كلماتى كه شكل آنها با تلفظ آنها مطابق نيست مانند ( العلمؤا و نشؤا ) و مانند آنها بخصوص در باب همزه ، آورده است . به نظر مىرسد كه تمام آنچه را كه ابن ابى داود در اين باب ذكر كرده « 5 » ، از كتاب ابو حاتم كه در نقطه‌گذارى است گرفته همان‌گونه كه خود در اول مطلب به آن تصريح كرده است ولى ما جدولها و دايره‌هايى را كه ابن نديم به آنها اشاره\r\n\r\n\r\n","description":"","footnote":"\r\n( 1 ) . دكتر عزت حسن : ص 25 از مقدمه تحقيق .\r\n( 2 ) فضائل القرآن ، لوح 57 .\r\n( 3 ) الفهرست ، ص 35 .\r\n( 4 ) المصاحف ، ص 144 .\r\n( 5 ) از صفحه 144 تا صفحه 150 از كتاب المصاحف .\r\n","page_name":" 441 ","page_number":441},
  {"content":"\r\n\r\nكرده نمىيابيم . شايد ابن ابى داود قسمتهايى از اين كتاب را رها كرده است .\r\nدر كتاب ابو محمد عبد اللّه بن جعفر بن درستويه ( متوفى 346 ه ) به نام « الكتاب » فصلهايى از نقطه گذارى اعجام و شكل مطابق روشهاى كاتبها و ادباى عرب آمده و اين كتاب اطلاعات با ارزشى را از كتابت عربى به طور كلى و از موضوع نقطه گذارى و شكل به طور خصوص ، به دست مىدهد . « 1 »\r\nكتابهايى كه پس از دانى در موضوع نقطه گذارى نوشته شده محدود است و هر چه در اين زمان نوشته شده ، حول و حوش كتاب المحكم دور مىزند و از آن استفاده كرده است .\r\nابو عبد اللّه محمد بن محمد بن ابراهيم بن عبد اللّه اموى شريشى خراز متوفى 718 ه ، قواعد نقطه گذارى را در ارجوزه‌اى به نظم در آورده و آن را خاتمه‌اى براى شعر معروف خود كه « مورد الظمان » نام دارد قرار داده است . اين ارجوزه به نام « ضبط الخراز » معروف شده و به صد و پنجاه و چهار بيت بالغ مىشود . « 2 » او اين ارجوزه را پس از بيان موضوع رسم چنين آغاز مىكند . « 3 »\r\n هذا تمام نظم رسم الخطّ * و ها انا اتبعه بالضبط\r\nكيما يكون جامعا مفيدا * على الذى الفيته معهودا\r\nمستنبطا من زمن الخليل * مشتهرا فى اهل هذا الجيل \r\nخراز در اين ارجوزه از موضوعات مربوط به نقطه گذارى آنچه را كه پيش از اين درباره كتاب المحكم اشاره كرديم آورده ، مانند احكام وضع حركت و سكون و تشديد و مدّ و ادغام ، و احكام همزه وصله و نقطه گذارى كلماتى كه هجاى آن ناقص يا زايد است و كيفيت نقطه گذارى لام الف ، با اختلاف اندكى كه ميان آن و كتاب المحكم وجود دارد و مربوط به فاصله زمانى نسبتا طولانى است كه ميان آنها موجود است كه در طول آن در كيفيت نقطه گذارى تحولاتى پديد آمده است .\r\n\r\n\r\n","description":"","footnote":"\r\n( 1 ) بنگريد به ص 51 به بعد . و در جلد سوم از كتاب « صبح الاعشى » از قلقشندى اطلاعات خوبى موجود است كه در جهت شناخت تاريخ شكل و نقطه گذارى در كتابت عربى كمك مىكند .\r\n( 2 ) مارغنى ، ص 439 .\r\n( 3 ) همان ، ص 319 .\r\n","page_name":" 442 ","page_number":442},
  {"content":"\r\n\r\nهمچنين ميمون بن مساعد مصمودى متوفى در فارس به سال 816 ه ، « 1 » كتاب المحكم ابو عمرو دانى را به نظم درآورده و البته از كتابهاى ديگرى نيز مانند كتاب التنزيل تأليف ابو داود سليمان بن نجاح شاگرد دانى استفاده كرده است . او اين نظم را كه ارجوزه‌اى طولانى در نقطه گذارى مصحف است « الدرة الجليلة » نام گذارى كرده است . « 2 »\r\nابو عبد اللّه محمد بن عبد الجليل التنسى ( متوفى 899 ه ) ارجوزه « ضبط الخراز » را شرح كرده و شرح خود را « الطراز فى شرح ضبط الخراز » ناميده و در شرح خود به گفته‌هاى ابو عمرو دانى و شاگرد وى ابو داود « 3 » اعتماد كرده است . از اين كتاب نسخه‌هاى خطى متعددى در دست است « 4 » و به نظر مىرسد كه شرح تنسى اولين شرح ضبط الخراز نيست ، زيرا كه در مقدمه تصريح مىكند كه پيش از او كسانى بوده‌اند كه اين ارجوزه را شرح كرده‌اند . او مىگويد : « 5 » « چون ديدم كسانى درباره ارجوزه ضبط استاد ابو عبد اللّه شريشى معروف به خراز گفتگو كرده‌اند و بعضى از آنها مطلب را به اختصار مخل برگزار كرده‌اند و بعضى هم به صورت ملال آورى طول داده‌اند ، علاقمند شدم كه براى اين ارجوزه شرح متوسطى بنويسم كه خواننده را به نشاط آورد و به فهم جويندگان آن نزديكتر باشد و لذا با استعانت از خداوند شروع كردم و آن را « الطراز فى شرح ضبط الخراز » ناميدم . »\r\nپيش از اين اشاره كرديم كه مارغنى دو كتاب مورد الظمآن و الضبط را شرح كرده و در شرح خود به دو شرح ابن عاشر انصارى و ابو عبد اللّه تنسى اعتماد كرده است .\r\nاز اينها گذشته ، احيانا فصلهايى از كتاب الضبط را در بعضى از كتب مربوط به رسم المصحف كه پس از عصر دانى نوشته شده‌اند ، پيدا مىكنيم . از جمله آنها فصلى است كه ابن وثيق اندلسى ( 567 - 654 ه ) در آخر كتاب خود به نام « الرسم » « 6 » آورده است ، و نيز\r\n\r\n\r\n","description":"","footnote":"\r\n( 1 ) عمر رضا كحاله : ج 13 ، ص 66 .\r\n( 2 ) بنگريد به : عزت حسن : فهرس مخطوطات دار الكتب الظاهريه ( علوم القرآن ) دمشق ، 1962 ، ص 360 و در آنجا نسخه خطى اين ارجوزه موجود است و صاحب معجم المؤلفين گفته : مصمود بى غير از كتاب الدّرة كتاب ديگرى هم در نقطه گذارى دارد كه نام آن « المورد الروى فى نقط المصحف العلى » مىباشد .\r\n( 3 ) بنگريد به : دكتر عزت حسن : مقدمة تحقيق المحكم ، ص 34 .\r\n( 4 ) همان ، ص 35 .\r\n( 5 ) الطراز . برگ 1 ب .\r\n( 6 ) لوحه ( 38 - 33 ) .\r\n","page_name":" 443 ","page_number":443},
  {"content":"\r\n\r\nفصلى است كه ابو طاهر عقيلى ( متوفى 623 ه ) در پايان كتاب خود « 1 » نقل كرده است على رغم اينكه هر يك از اين فصلها از چند صفحه تجاوز نمىكند ، آنها اهميت ويژه‌اى در بيان تاريخ نقطه گذارى مصاحف و تطور آن دارند ، زيرا معمولا مؤلفان تنها روش نقطه گذارى در عصر خود را ذكر مىكنند .\r\nبه نظر مىرسد كه تأليف درباره نقطه گذارى و شكل پس از عصر دانى به طور نسبى كم شده است و دكتر عزت حسن معتقد است كه سبب اين كار ، روگردانى مردم در عصرهاى متأخر از روش نقطه گذارى دايره‌اى به روش شكل مأخوذ از صورتهاى حروف بوده است ، كه خليل بن احمد آن را وضع كرده و نحويها و اهل لغت از او پيروى نموده‌اند ، زيرا كه اين روش آسانتر و به فهم خواننده نزديكتر است . « 2 »\r\nملاحظه مىشود كه تأليف در اين موضوع پس از عصر دانى در بلاد مغرب و اندلس متمركز شده است و در عصرهاى متأخر در شرق اسلامى كسى را كه به اين موضوع اهميت بدهد ، نمىيابيم . و گويا مردم مغرب و اندلس به روش نقطه گذارى دايره‌اى كه به مهارت و معرفت واسعى نياز دارد ، پاى بندتر از مردم مشرق بودند و اينها روش شكل را كه خليل بن احمد وضع كرده بود به كار مىگرفتند به گونه‌اى كه به زودى بيان خواهيم كرد .\r\nو اما اسناد خطى كه در پيگيرى تطور نقطه‌گذارى ، و شكل در كتابت عربى از آنها كمك خواهيم گرفت ، به گونه‌اى است كه دستيابى به همهء آنها كه در كتابخانه‌هاى اسلامى در عالم وجود دارد سخت دشوار است زيرا كه كتابخانه‌اى نيست مگر اينكه در آن مصحفى خطى و يا اجزايى از آن و يا اسناد خطى ديگر و يا لوحى از سنگ يا رخام وجود دارد . چيزى كه دسترسى به نمونه‌هاى قرآنها و كتب خطى مربوط به زمانهاى گذشته و اسناد خطى ديگر را بر من آسان كرد ، همين مجموعه‌هاى خطى مصورى است كه مؤلفان آنها بر عرضه تصوير مخطوطات عربى اهتمام داشته‌اند ، در هر موضوعى باشد و بر روى هر چيزى كه نوشته شود . آنها اين نمونه‌ها را بر عصرهاى مختلف تقسيم كرده‌اند . قسمت عمدهء اين مجموعه‌ها را مصاحف تشكيل مىدهد و البته تعيين دقيق تاريخ آنها از لحاظ\r\n\r\n\r\n","description":"","footnote":"\r\n( 1 ) بنگريد به : لوحه 24 به بعد .\r\n( 2 ) مقدمه تحقيق المحكم ، ص 34 - 33 .\r\n","page_name":" 444 ","page_number":444},
  {"content":"\r\n\r\nقدمت زمانى كار دشوارى است و شايد غنىترين مجموعه‌اى كه نمونه‌هاى خطى بسيارى را در بر دارد ، مجموعه  B . Moritz  باشد كه در آن نمونه‌هاى خطى از قرن اول تا پايان قرن دهم هجرى « 1 » گردآورى شده است .\r\nهمچنين تحقيق دكتر صلاح الدين المنجد درباره تاريخ خط عربى ، بسيارى از تصويرهاى خطوط مصاحف و خطوط عربى قديم را كه بر سنگ و پوست و غير آنها نوشته شده ، در بر دارد . « 2 » و نيز در اين زمينه مىتوان از مجموعه خطى كه استاد ناجى زين الدين گردآورى كرده و در آن نمونه‌هاى گوناگونى از انواع خط عربى « 3 » را ارائه نموده است ، استفاده كرد . اينها در كنار بسيارى از مصادر ديگر قرار دارد كه به موضوع خط عربى اهميت داده‌اند و لوحه‌هايى از ميراث خطى گذشتگان را در بر دارند ، به اضافه بعضى از مصاحف كريمه مخطوط كه در دار الكتب المصريه از آنها اطلاع يافتيم كه در محل خود اشاره خواهد شد .\r\nبا اينكه اين مصادر نمونه‌هايى فراوان و گوناگونى به دست مىدهند و همه ثمره كوشش دانشمندانى است كه كار را براى اهل تحقيق آسان كرده‌اند ، ولى از آنجا كه اين نمونه‌ها به صورت تصوير سياه و سفيد به دست ما رسيده ، رنگهاى متعددى كه در بعضى از مصاحف قديم بوده ، در اين نمونه‌ها منعكس نشده است و اين فهم دلالت علامتها را دشوار مىسازد . مثلا مصحفى كه موريتز در مجموعه خود چند لوحه از آن را آورده ( لوحه 36 - 31 ) علامتها همه يكنواخت و با رنگ واحدى است و اگر اينجانب از پيش آن را در دار الكتب المصريه « 4 » نديده بودم و روش رسم علامتها و رنگهايى را كه به كار رفته نمىدانستم ، طريق ضبط آن به آسانى برايم مقدور نبود ، بخصوص اينكه علامتهاى آن مصحف ظاهرا مربوط به چند قرائت است . بنابراين توضيح ندادن رنگ مركب علامتها در مراجع ياد شده ، سبب مىشود كه ما آنها را به درستى نشناسيم و از بررسى آنها ناتوان\r\n\r\n\r\n","description":"","footnote":"\r\n( 1 ) . 1905  1 . Mortz : Arabic palaeography . caird \r\n( 2 ) دكتر صلاح الدين المنجد : دراسات فى تاريخ الخط العربى . بيروت 1972 .\r\n( 3 ) ناجى زين الدين : مصور الخط العربى : بغداد ، المجمع العلمى العراقى ، 1968 م . استاد ناجى كتاب ديگرى در اين موضوع دارد كه خالى از فايده نيست : بدائع الخط العربى ، بغداد ، وزارة الاعلام 1971 .\r\n( 4 ) اين نسخه در دار الكتب المصريه به شماره 1 مصاحف نگهدارى مىشود .\r\n","page_name":" 445 ","page_number":445},
  {"content":"\r\n\r\nباشيم . گذشته از اينكه در فهم ضبط اين لوحه‌ها دچار مشكل مىشويم .\r\nدر اينجا بايد به يك حقيقت مهم اشاره كنيم كه به موضوع اعتماد بر اين نمونه‌هاى تصويرى مربوط مىشود ، و آن اينكه تصوير هر چه دقيق هم باشد ، باز احتمال عدم مطابقت با اصل ، وجود دارد بخصوص هنگامى كه نسخه اصل در اثر رطوبت و گذشت ساليان سال بر آن آسيب ديده باشد ، به طورى كه در پاپيروسى كه به سال 22 هجرى مربوط است ديده مىشود . شايد واضح‌ترين مثال براى بيان اهميت اعتماد بر نمونه‌هاى تصويرى كه ناگزير از آن هستيم ، مطلبى است كه در تصوير نقش قاهره كه مورخ به تاريخ 31 هجرى است ، وجود دارد . در اين تصوير ، لام در كلمه « لعبد الرحمن » كه در سطر دوم آن قرار دارد به صورت منقطع و جدا از حرف عين نوشته شده و در بيشتر مصادرى كه اين تصوير را منتشر كرده‌اند به همين صورت است و من با استفاده از اين نمونه خواستم انقطاع لام جر در رسم عثمانى در عبارت ( مال هؤلاء ) را تفسير كنم به طورى كه شرح آن گذشت ، ولى پس از آنكه اصل آن نقش را كه در موزه « الفن الاسلامى » نگهدارى مىشود ملاحظه كردم ، ديدم كه جدايى لام در كلمه « لعبد » صحيح نيست و اينكه در تصويرها ميان لام و عين عبد جدايى به نظر مىرسد ناشى از ناتوانى تصوير از انعكاس دقيق شكستگىهاى خط منقوش به صخره است . در عين حال هوشيارى در بررسى تصويرها با رعايت احتياطهاى لازم خطر اعتماد بر آنها را تقليل مىدهد .\r\nهمچنين امكانات و وسايلى كه براى بحث وجود دارد ، از نشان دادن رنگها در ضبط كلمات به آن صورت كه علماى نقطه گذارى روايت كرده‌اند عاجز است ، به طورى كه در بعضى از مصاحف خطى قديم مىبينيم . به زودى اين علامتها را تا آنجا كه امكان دارد با توصيف كردن توضيح خواهيم داد . گاهى نشان دادن صورت دقيق آنچه كه در منابع و يا مصاحف آمده دشوار است ، اما ما اين نوع علامتها را اگر هم امكانات فنى چاپ آنها فراهم نباشد با علامتهاى دستنويس مشخص خواهيم نمود .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nمبحث اول علامتهاى حركات كوتاه\r\nقرآن كريم به زبان عربى نازل شده بود و مسلمان شدن ملتهاى غير عرب و علاقه آنها به تلاوت قرآن و آموزش زبان عربى و روان شدن مسلمانها از قلب جزيرهء عرب به تمام نقاط زمين و اختلاط لغوى و گسترش استعمال زبان عربى كه همزمان با آن انجام گرفت ، همهء اينها وضعيت لغوى تازه‌اى به وجود آورد كه براى كتابت عربى پاسخگويى به همه نيازها آسان نبود ، اگر در حالت قديمى خود باقى مىماند و علامتى براى حركات نداشت .\r\nبا وجود افزايش حجم متنهاى مكتوب ، طبع مردم در جهت خواندن درست متن مكتوب ضعيف شده بود همچنين براى مسلمانهاى غير عرب آسان نبود كه در خواندن متون عربى دچار اشتباه نشوند . عوامل مزبور انگيزه‌اى براى پيدايش اين انديشه شد كه وسيله‌اى براى تعيين ضبط قرائت ، بخصوص در قرآن كريم فراهم آيد . و از اينجاست كه سخن لغت شناس فرانسوى « فندريس » درست به نظر مىرسد ، آنجا كه مىگويد : « 1 » عنايتى كه لغت به\r\n\r\n\r\n","description":"","footnote":"\r\n( 1 ) اللغة ، ص 406 و بنگريد به : يوهان فك : ص 11 ، آنجا كه مىگويد : اينكه تازه مسلمانها ، عربى را به عنوان زبان خود پذيرفتند مهمترين انگيزه‌اى براى ملاحظات نحوى بود .\r\n","page_name":" 447 ","page_number":447},
  {"content":"\r\n\r\nتثبيت حروف خود دارد ، مربوط به گسترش آن لغت ميان اقوامى مىشود كه با آن لغت مطابق با طبع خود صحبت نمىكنند .\r\nدانشمندان پيشين اين حالت را كه لغت در گويش مردم دچار آن شده بود مىشناختند و مىدانستند كه كتابت نمىتواند در پرهيز از خطا در قرائت چندان كمك كند . ابو بكر زبيدى قسمتى از اين موضوع را در اين سخن خود تصوير كرده است : « 1 » عربها در صدر اسلام و در دوره جاهليت مطابق با فطرت خود صحبت مىكردند تا اينكه خداوند اسلام را بر ساير اديان پيروز گردانيد و مردم گروه گروه وارد اسلام شدند و به آن روى آوردند و زبانها گوناگون و لغتهاى مختلف در هم آميخت و تباهى در لغت عربى افتاد . اين تباهى بخصوص در اعراب كلمات كه زينت آن بود و معانى آن را روشن مىساخت ، آشكارتر بود . كسانى كه با طبيعت خود ، از سوء فهم گويندگان به زبان عربى از امتهاى ديگر ناراحت بودند ، اين موضوع را فهميده بودند و بيم آن را داشتند كه اين كار گسترش يابد و غلبه كند تا اينكه ترس از نابودى لغت و تباهى كلام ، آنها را وادار كرد كه مقدماتى را فراهم كردند تا لغت را براى كسانى كه آن را ضايع مىكردند ، ضبط كنند و كسانى را كه مىلغزيدند ، با فرهنگ سازند .\r\nدانى در توضيح انگيزه‌هايى كه پيشينيان را وادار به تكميل كتابت ، بخصوص در مصاحف گردانيد سخن خوبى دارد . او مىگويد : چيزى كه پيشينيان را به نقطه گذارى مصاحف وادار نمود پس از آنكه اين مصاحف در زمان نوشتن و ارسال آنها به شهرها خالى از نقطه بود ، اين بود كه آنها اهل زمان خود را ديدند كه با وجود نزديكى آنها به زمان فصاحت و ملاقات با اهل آن ، تباهى در لغت آنها افتاده بود و الفاظ آنها اختلاف پيدا كرده بود و طبيعت آنها تغيير يافته بود و بسيارى از خواص و عوام مردم دچار خطاگويى شده بودند . آنها مىترسيدند كه گذشت زمان موجب افزايش اين تباهى گردد و آيندگان كه بدون شك در علم و فصاحت و فهم و درايت پايين‌تر از نسل موجود خواهند بود ، بيشتر به خطا بيفتند و فساد و اشتباه آنها را فرا گيرد . آنها اين كار را انجام دادند تا اينان در هنگام پريشانى اعراب و ناآگاهى از آن ، به اين نقطه‌ها و اعرابها مراجعه كنند و بدين گونه اعراب\r\n\r\n\r\n","description":"","footnote":"\r\n( 1 ) طبقات النحويين و اللغويين ، ص 1 .\r\n","page_name":" 448 ","page_number":448},
  {"content":"\r\n\r\nكلمه تحقق يابد و چگونگى الفاظ درك شود .\r\nعلامتهاى سه گانهء حركات كوتاه ، چند مرحله از تطور را پشت سر گذاشته تا اينكه به اين صورتى كه امروز در مصاحف مىبينيم و مردم در كتابت به كار مىبرند ، درآمده است .\r\nدر مرحله اول ، حركات را با نقطه‌هاى گرد با رنگ مخالف رنگ سياه نشان مىدادند ، سپس با گذشت زمان ، به علامتها و يا حروف كوچك تغيير يافت كه بالا يا پايين حرف مىگذاشتند . انتقال از مرحلهء نقطه‌هاى گرد در نشان دادن حركات ، به مرحلهء اعراب مستطيل ، چندين قرن طول كشيد و سرعت يا كندى پيشرفت آن در شهرهاى اسلامى در شرق و غرب مختلف بود « 1 » .\r\n\r\n\r\n","description":"","footnote":"\r\n( 1 ) در اينجا سه يا چهار اصطلاح وجود دارد كه در زمينه تكميل رسم عثمانى و كتابت عربى تكرار مىشود و آن عبارت است از : نقطه ، اعراب ، اعجام و در اين اواخر ضبط ، و هر چه كه با اين كلمات در ماده مشترك است : « نقطه » از « نقطه الحروف ينقطه نقطا » است كه اسم آن « نقطه » و جمع آن نقط و نقاط است و « نقط المصاحف تنقيطا فهو نقاط » ( بنگريد به : ابن منظور : ج 9 ، ص 294 ماده نقط ) كلمه « نقط » در دو معناى نزديك به هم استعمال شده است : اول ، نقطه‌هاى سرخى كه وضع آنها را به ابو الاسود دئلى نسبت مىدهند و حركات كوتاه را نشان مىداد و به « نقط الاعراب » يا « نقطه‌هاى گرد » معروف است . اين نامگذارى براى مشخص كردن آن از معناى دوم است و آن نقطه‌گذارى حروف با رنگ سياه است كه جهت تشخيص حروف مشابه هم انجام مىگيرد و به اين نوع نقطه گذارى « نقط الاعجام » مىگويند . « عجم » نقطه گذاشتن با رنگ سياه است ، مانند تاء كه دو نقطه دارد گفته مىشود : « اعجمت الحروف » و تعجيم هم مانند آن است و نمىتوان گفت : « عجمت » ( جوهرى : ج 5 ، ص 1981 ) و مىگويى « اعجمت الكتاب اعجاما » وقتى كه آن را نقطه گذارى كردى و به آن كتاب « معجم » و به نقطه گذار ، « معجم » گفته مىشود ، و چون مىگوييم كتاب معجم يا معجّم است يعنى منقوط است » ( دانى : المحكم ، ص 23 - 22 ) و اما در شكل ، ابو حاتم گفته : « شكلت الكتاب اشكله فهو مشكول » به معناى اعراب گذارى كتاب است ( ازهرى ، ج 1 ، ص 25 و ابن منظور : ج 13 ، ص 381 ) و آن از « شكال » حيوان گرفته شده است ( شكال به معناى پاى بند چهار پاست ) ابن دريد ( الجمهرة ، ج 3 ، ص 68 ) مىگويد : « شكلت الدابة اشكله شكلا » اين سخن را وقتى مىگويى كه چهار پاى حيوان را با پاى بند ببندى » خليل در اين سخن تنهاست كه به شكل معناى اعجام داده است ابن سيده گفته : ( المخصص ، ج 13 ، ص 5 و بنگريد به : ابن منظور : ج 13 ، ص 381 ) « صاحب العين گفته : شكلت الكتاب اشكله شكلا ، وقتى كه آن را اعجام كردم » و شايد « شكل » معناى عامى داشته باشد كه شامل هر چيزى باشد كه به ضبط كتابت كمك مىكند ولى اختصاص به علامتهايى پيدا كرده كه خليل آنها را وضع كرده تا اهل لغت و نحو آنها را در ضبط كتابت در كتابهاى خود به كار ببرند ، حتى اينكه آنها به نام « شكل الشعر » معروف است و به آن « نقطه‌هاى گرد » گفته مىشود تا دلالت بر نقطه‌هاى سرخى كند كه در مصاحف حركات را نشان مىدهد ( بنگريد به : دانى : المحكم ، ص 22 ) و عقيلى ( لوح 24 ) از اعراب شعر با « شكل مستطيل » ياد كرده است و اگر ميان طبيعت علامتهاى نقطه‌هاى گرد را با اعراب شعر مقايسه كنيم ، اين يك تعبير مناسب است . آنچه به نام « اعراب شعر » يا « شكل شعر » شناخته شده در مصاحف استخدام شده است و از اين رو ، اصطلاح « شكل مستطيل » براى دلالت بر علامتهاى خليل پذيرفته شده است و در كنار اين سه اصطلاح ،\r\n","page_name":" 449 ","page_number":449},
  {"content":"\r\n\r\n\r\nاولا : نقطه‌هاى گرد\r\nبه نظر مىرسد كه وضع علامت براى حركات ، با كار ديگرى مربوط بوده و آن سعى در كشف قواعد لغت عربى و چگونگى جمله سازى و تأثير آن در آخر كلمه‌هاست .\r\nعلامتهاى نوشتارى به ضبط قرائت كمك مىكند و قواعد نحوى به تلفظ صحيح يارى مىدهد .\r\nبصره در عراق ، قديمىترين شهر در بررسى لغت و تثبيت آن مىباشد ، گويا كه اين مهم به عهدهء علماى اين شهر بود كه به تكميل رسم عثمانى و كتابت عربى و وضع علامتهاى حركات قيام كنند . ابن سلام جمحى گفته است : « 1 » « اهل بصره در زبان عربى سابقه دارند و به نحو و لغات عرب و لغات غريب عنايت نشان داده‌اند و نخستين كسى كه زبان عربى را به عنوان يك سنت در آورده و راه آن را باز كرد و قاعدهء آن را وضع نمود ، ابو الاسود دئلى ( ظالم بن عمرو بن سفيان ) بود كه مردى از اهل بصره بود . » مصادر عربى روايتهاى بسيارى درباره نخستين كسى كه قواعد عربى را وضع كرد و نيز انگيزه‌هاى او را نقل كرده‌اند تا جايى كه سيوطى اين روايتها را در رساله‌اى به نام « سبب وضع علم العربية » جمع آورى كرده است . بيشتر اين روايتها به ابو الاسود دئلى اشاره دارند و اينكه او نخستين كسى بود كه علم عربى را وضع كرد و در علم نحو قواعدى را پايه گذارى نمود و اينكه او اولين كسى بود كه مصاحف را نقطه گذارى كرد . در اينجا دربارهء آغاز علم نحو و نيز رواياتى كه انگيزه‌هاى پيدايش نحو را بيان مىكند ، كارى نداريم مگر به آن مقدارى كه به روش نشان\r\n\r\n\r\n","description":"","footnote":"\r\nاصطلاح ديگرى ظاهر شد كه اصطلاح متأخرى است و آن « علم ضبط » است كه در مقابل علم رسم قرار دارد و دانى آن را مرادف « شكل » به كار برده و مىگويد : ( المحكم ، ص 22 ) « اصل شكل مقيد كردن و ضبط كردن است . مىگويى : شكلت الكتاب شكلا » يعنى آن را مقيد كردم و ضبط نمودم . ابو داود سليمان بن نجاح شاگرد دانى ، اصطلاح « ضابط » را براى كسى كه مصحف را نقطه گذارى مىكند ، به كار برده ( التنزيل ، لوح 4 ) همچنين ابو الحجاج بلوى اصطلاح ضبط را مرادف با شكل گرفته ( الفباء ، ج 1 ، ص 71 ، 175 ) و عقيلى اصطلاح « شكل مستطيل » را مرادف با « ضبط مستطيل » دانسته ( لوح 24 ) و خراز در منظومهء خود آن را در مقابل رسم گرفته ( بنگريد به : مارغنى : ص 319 ) و اصطلاح علم ضبط يا فن ضبط را به كار برده است ( مارغنى : ص 4 ، 321 ) ما اين اصطلاحات را به طور واضح به كار خواهيم برد تا به هم خلط نشوند كه موجب پيچيدگى مىشود ، همان شكلى كه بعضى از پژوهشگران به آن گرفتار شده‌اند .\r\n( 1 ) طبقات فحول الشعراء ، ص 12 .\r\n","page_name":" 450 ","page_number":450},
  {"content":"\r\n\r\nدادن حركات كوتاه به وسيله نقطه‌گذارى مربوط باشد .\r\nروايتهاى مربوط به آغاز علم نحو و نقطه گذارى مصاحف تقريبا مضمونهاى يكسانى دارند و همه آنها به يك خطاى لغوى اشاره دارند كه از بعضى از گويندگان در سخن گفتن يا در تلاوت بعضى از آيات قرآنى سر زده است و اين در اثر ضعف ذوق لغوى و يارى نكردن كتابت عربى آن زمان به تحقق قرائت صحيح و پرهيز از خطا بوده است . در بعضى از روايتها آمده است كه ابو الاسود دئلى شنيد كه دخترش غلط مىخواند و اين كار او را وادار به تفكر كرد تا كارى كند كه مردم را از خطا خوانى حفظ نمايد . مصادر ديگر تذكر مىدهند كه ابو الاسود به يك مرد فارسى زبان به نام سعد گوش داد و ديد كه او در كلام خود خطا مىكند و شنونده‌اى به او مىخندد . بعضى از روايتها هم مىگويند كه زياد امير بصره غلط فاحشى را از كسانى كه پيش او بودند ، شنيد ، پس ابو الاسود را طلبيد و از او خواست كه براى مردم قواعدى وضع كند كه آنها را از خطا در كلام منع نمايد . و نيز بعضى از روايتها اشاره دارند بر اينكه ابو الاسود شنيد كه كسى در قرائت اشتباه مىكند ، اين كار او را به نقطه گذارى مصحف و وضع ابواب نحو وادار كرد . و بعضى از مصادر مىگويند كه امير المؤمنين على بن ابى طالب در عراق سخن غلطى را شنيد ، پس به ابو الاسود دستور داد كه علم نحو را وضع كند و يا اينكه به او نوشته‌اى را داد كه در آن بعضى از قواعد نحو نوشته شده بود و به او دستور داد كه آن را دنبال كند . « 1 »\r\nبه هر حال بيشتر روايات اين مطلب را تذكر مىدهند كه ابو الاسود ، نقش مهمى در اين زمينه داشته است ، ولى بعضى از آنها اشاره دارند كه او فقط در علم نحو ابوابى را وضع نمود ، و بعضى از آنها تصريح مىكند كه او مصاحف را نقطه‌گذارى كرد و بعضى از روايات هر دو عمل را به او نسبت مىدهند . ملاحظه مىشود رواياتى كه نقطه‌گذارى مصاحف را بيان مىكند ، همگى به دوره والى بودن زياد بن ابيه در بصره ( 53 - 44 ه )\r\n\r\n\r\n","description":"","footnote":"\r\n( 1 ) تفصيل اين روايات را در اين كتابها ببينيد : ابو الطيب لغوى : عبد الواحد بن على : مراتب النحويين ، مكتبة نهضة مصر ، قاهره ، 1955 ص 6 به بعد و ابو الفرج اصفهانى : مجلد 12 ، ص 304 - و 302 و سيرافى : ص 18 - 15 و ابو بكر زبيدى : ص 15 - 14 و ابن نديم : ص 40 و ابو البركات انبارى : ص 4 به بعد و قفطى ، ج 1 ، ص 9 - 4 و ابن خلكان : ج 2 ، ص 217 - 216 و سيوطى : المزهر ، ج 2 ، ص 398 و رسالة فى سبب وضع علم العربيه از همو ، ص 53 - 49 .\r\n","page_name":" 451 ","page_number":451},
  {"content":"\r\n\r\nباز مىگردد . « 1 »\r\nاز جمله رواياتى كه دربارهء آغاز علم نحو و نقطه گذارى مصاحف آمده ، روايتى است كه ابو بكر انبارى آن را ذكر كرده است . مىگويد : پدرم براى من حديث كرده و گفت ابو عكرمه براى ما حديث كرد و گفت : عتبى گفته است : معاويه به زياد نامه نوشت و پسرش عبيد اللّه را از او طلبيد . وقتى او پيش معاويه آمد ، با او سخن گفت و ديد كه او در سخن گفتن دچار غلط مىشود ، او را پيش زياد برگردانيد و نامه‌اى نوشت و طى آن گفت : « آيا مثل عبيد اللّه سخن را ضايع مىكند ؟ » پس زياد كسى را نزد ابو الاسود فرستاد و به او پيغام داد كه اى ابو الاسود عجمها زياد شده‌اند و زبان عربى تباه گرديده اگر چيزى را وضع كنى كه مردم كلام خود را به وسيلهء آن اصلاح نمايند و كلام خدا را به عربى صحيح بخوانند ، خوب است . ابو الاسود نپذيرفت و از پاسخگويى به درخواست زياد سر باز زد . پس زياد شخصى را تعيين كرد و به او گفت : سر راه ابو الاسود بنشين وقتى از كنار تو گذشت آياتى از قرآن را بخوان و از روى عمد آن را غلط بخوان . آن شخص چنين كرد ، وقتى ابو الاسود از كنار او گذشت ، آن مرد با صداى بلند چنين خواند : ( ان اللّه برئ من المشركين و رسوله ) و كلمه ( رسوله ) را با جر خواند . اين كار بر ابو الاسود گران آمد و گفت : خداوند گرامىتر از آن است كه از پيامبرش بيزارى كند و در حال به سوى زياد برگشت و به او گفت : پيشنهاد تو را عملى خواهم كرد ، و نظر من اين است كه به اعراب گذارى قرآن شروع كنم ، پس سى نفر در اختيار من بگذار . زياد سى نفر را حاضر كرد و او از ميان آنها ده نفر را انتخاب نمود و از ميان آنها هم انتخاب مىنمود تا اينكه مردى از قبيله عبد القيس را برگزيد و به او گفت :\r\nمصحف را بگير و رنگى غير از رنگ سياه آماده كن و هر وقت لبم را باز كردم نقطه‌اى بالاى حرف بگذار و هر وقت آن را به هم بستم نقطه را در كنار حرف بگذار و چون با كسره خواندم ، نقطه را زير حرف بگذار و هر گاه يكى از اين حركات را با غنّه ادا كردم ، دو نقطه بگذار . آن شخص قرآن را از اول تا آخر نقطه‌گذارى كرد . سپس ابو الاسود جملات\r\n\r\n\r\n","description":"","footnote":"\r\n( 1 ) در بعضى از مصادر آمده است كه بعضى از ماجراهاى اين روايات ميان ابو الاسود و عبيد اللّه بن زياد ( متوفى 67 ه ) واقع شده است .\r\nبنگريد به : ابو الفرج اصفهانى : ج 12 ، ص 303 و سيرافى : ص 17 و سيوطى : سبب وضع علم العربيه ، ص 52 .\r\n","page_name":" 452 ","page_number":452},
  {"content":"\r\n\r\nمختصرى را كه به وى منسوب است ، وضع نمود . « 1 »\r\nمحمد بن سلام جمحى آنجا كه از نقش ابو الاسود در تأسيس علم عربى صحبت مىكند ، مىگويد : « او باب فاعل و مفعول و مضاف و حروف جر و رفع و نصب و جزم را وضع كرد . » « 2 » و ابن قتيبه گفته است : « او نخستين كسى است كه علم عربى را وضع كرد . » « 3 » و ابو الطيب لغوى گفته است : « اولين كسى كه علم نحو را براى مردم عرضه كرد ، ابو الاسود دئلى بود . » « 4 » و ابو الفرج اصفهانى از ابو بكر بن عياش نقل مىكند كه عاصم بن ابى النجوا گفت : « اولين كسى كه علم عربى را وضع كرد ، ابو الاسود دئلى بود . » « 5 » و نيز از مدائنى نقل مىكند كه گفت : « زياد به ابو الاسود دستور داد كه مصاحف را نقطه گذارى كند . او چنين كرد و قواعدى از نحو را فراهم آورد . » « 6 » و ابو بكر زبيدى روايت كرده كه ابو العباس محمد بن يزيد مبرد گفت : « نخستين كسى كه علم عربى را وضع كرد و مصاحف را نقطه‌گذارى نمود ابو الاسود ظالم بن عمرو بود . » « 7 » و ياقوت گفته : « بيشتر علما معتقدند كه ابو الاسود اولين واضع علم نحو بود و مصاحف را نقطه گذارى كرد . » « 8 »\r\nروايات و گفته‌هاى اين دانشمندان ، به طور مشخصى نقش ابو الاسود دئلى را در نقطه گذارى مصاحف بيان مىكند و روش او را در اين باره به طور دقيق توصيف مىنمايد و اين همان چيزى است كه مصاحف به جاى مانده از گذشته آن را تأكيد مىكند ، ولى مشخص كردن نقش او در وضع قواعد نحو ، آسان نيست با اينكه ابن سلام جحمى و ديگران نامهاى ابواب معينى از نحو را ذكر كرده‌اند . هدف ما در اينجا بحث درباره اين\r\n\r\n\r\n","description":"","footnote":"\r\n( 1 ) ايضاح الوقف و الابتداء ، ج 1 ، ص 41 - 39 اين خبر را ابو عمرو دانى از ابو بكر انبارى نقل كرده ( المحكم ، ص 4 - 3 ) و بنگريد به :\r\nسيوطى : سبب وضع علم العربيه ، ص 51 - 50 .\r\n( 2 ) طبقات فحول الشعراء ، ص 12 و ابن نديم : ص 40 و قفطى : ج 1 ، ص 5 - 4 .\r\n( 3 ) المعارف ، ص 192 .\r\n( 4 ) مراتب النحويين ، ص 6 .\r\n( 5 ) الاغانى ، ج 12 ، ص 303 و بنگريد به : سيرافى : ص 17 و ابو بكر زبيدى : ص 14 .\r\n( 6 ) الاغانى ، ج 12 ، ص 303 و بنگريد به : سيرافى : ص 17 و ابو بكر زبيدى : ص 14 .\r\n( 7 ) طبقات النحويين و اللغويين ، ص 13 .\r\n( 8 ) معجم الادباء ، ج 12 ، ص 34 .\r\n","page_name":" 453 ","page_number":453},
  {"content":"\r\n\r\nقضيه نيست ، « 1 » ولى بايد اشاره كنيم كه روش ابو الاسود در نقطه گذارى مصاحف كه به زودى آن را بيان خواهيم كرد ، تنها مربوط به تشخيص حركات كوتاه در آخر كلمات است و اين كار براى كسى كه آن را انجام مىدهد ، نمونه‌هايى را ارائه مىدهد كه در آنها اواخر كلمات به پيروى از موقعيّتهاى آنها تغيير مىيابد . و اگر هم ثابت نشود كه ابو الاسود نقش بخصوصى غير از نقطه گذارى مصاحف در وضع اوليات علم نحو نداشته ، اين خود يك كار مهم نحوى است كه او انجام داده ، بخصوص اگر توجه كنيم كه او اين كار را در تاريخ لغت و كتابت عربى ، براى اولين بار انجام داده است .\r\nاگر به اقوال گذشته برگرديم و در معناى واژه « عربيت » در اين عبارت كه : « او نخستين كسى بود كه عربيت را وضع كرد و مصحف را نقطه گذارى نمود » ، تأمل كنيم ، خواهيم ديد كه از اين عبارت جز علم نحو چيز ديگرى به ذهن نمىرسد ، ولى تأمل در بعضى از متنهاى قديمى كه به دوره‌هاى نزديك به عصر دئلى نزديكتر است ، ما را يارى مىكند كه معناى « عربيت » را كه هميشه با كار دوم ابو الاسود يعنى نقطه گذارى مصاحف همراه است ، مشخص كنيم . ابن ابى داود چندين روايت از حسن بن يسار بصرى ( متوفى 110 هجرى ) و محمد بن سيرين ( متوفى 110 ه ) كه مانند حسن پيشواى اهل بصره بود ، « 2 » نقل مىكند كه گويا آنها نقطه گذارى مصاحف را ناپسند مىدانستند ، و مىگويد : « او نقطه گذارى مصاحف بر اساس نحو را ناپسند مىداشت و يا آن دو ، نقطه گذارى مصحف بر اساس نحو را ناپسند مىداشتند . » « 3 » سپس اخبار ديگرى راجع به اجازه دادن آنها نقل مىكند و مىگويد : اشعث گفته كه حسن در اينكه مصحف بر اساس نحو نقطه گذارى شود ، اشكال نمىكرد « 4 » و از\r\n\r\n\r\n","description":"","footnote":"\r\n( 1 ) اين موضوع را استاد ابراهيم مصطفى بحث كرده ( بنگريد به : اول : من وضع النحو : مقاله‌اى در مجله دانشكده آداب دانشگاه فؤاد ( دانشگاه قاهره ) مجلد 10 ، ج 2 ، سال 1948 ) او تمام روايات عربى مربوط به اولين واضع نحو را رد كرده و اين قول را ترجيح داده كه اولين كسى كه يك نظريه نحوى به او نسبت داده شده ، عبد اللّه بن ابى اسحاق حضرمى است و لذا قول به اينكه ابو الاسود اولين واضع علم نحو است را نپذيرفته و گفته است : « كار ابو الاسود تنها نقطه گذارى مصاحف است همان گونه كه در روايات آمده » . استاد عبد الوهاب حموده بحثى دارد كه در آن ، مقالهء مزبور را در همان مجله نقض كرده است ( مجلد 13 ، ج 1 ، ص 1951 ) و نيز بنگريد به : دكتر حسن عون : ص 245 .\r\n( 2 ) ابن الجزرى : غاية النهايه ، ج 2 ، ص 101 و بنگريد به : ابن قتيبه : المعارف ، ص 194 .\r\n( 3 ) المصاحف ، ص 141 .\r\n( 4 ) همان مصدر ، ص 142 .\r\n","page_name":" 454 ","page_number":454},
  {"content":"\r\n\r\nمحمد بن سيف روايت مىكند كه او گفت : « از حسن راجع به نقطه گذارى مصحف بر اساس عربيت سؤال كردم . » « 1 » و دانى روايت مىكند كه ابن وهب گفته است : « ليث ( متوفى 175 ) به من گفت : عيبى ندارد كه مصحف بر اساس عربيت نقطه گذارى شود . » در اين تنها كلمه « نحو » و كلمه « عربيت » مرادف با كلمه « نقطه گذارى » استعمال شده و اين همان است كه بعدها به « اعراب » معروف شد . آيا اين بدان معناست كه دو كلمه « نحو » و « عربيت » پس از نيمهء دوم قرن اول هجرى براى دلالت بر نقطه گذارى مصاحف به كار برده مىشد ؟ و بنابراين آيا مىتوان گفت كه معناى اين سخن كه ابو الاسود اولين واضع عربيت است ، اين است كه ابو الاسود نخستين كسى است كه نظام نقطه گذارى مخصوص حركات را پايه گذارى كرد و او نخستين كسى است كه اين كار را در مصاحف به كار برد ؟ شايد بتوان اين مطلب را بيان كرد ، البته اگر محقق شود كه استعمال كلمه « نحو » و « عربيت » به معنايى كه گفته شد ، در آن دوره هم معمول بوده است .\r\nبايد اشاره كنيم كه در بعضى از مصادر ، نقطه گذارى مصاحف به بعضى از دانشمندانى كه پس از ابو الاسود آمده‌اند ، نسبت داده شده است . ابن ابى داود از هارون بن موسى روايت مىكند كه گفت : « اولين كسى كه مصاحف را نقطه گذارى كرد ، يحيى بن يعمر بود . » « 2 »\r\nو سيرافى گفته : « 3 » « مردم دربارهء نخستين كسى كه علم نحو را پايه گذارى كرد ، اختلاف كرده‌اند ، بعضيها گفته‌اند كه او ابو الاسود دئلى بود و بعضيها گفته‌اند كه او نصر بن عاصم دئلى بود كه به او ليثى هم گفته مىشود و ديگران گفته‌اند كه او عبد الرحمن بن هرمز بود » و نيز سيرافى از خالد حذاء نقل كرده كه او گفت : « از نصر بن عاصم كه نخستين واضع علم عربى است ، پرسيدم : اين آيه را چگونه مىخوانى ؟ گفت :    قُلْ هُوَ اللَّهُ أَحَدٌ اللَّهُ الصَّمَدُ    بدون تنوين » « 4 » و نيز گفته است كه ابن لهيعه از ابو النضر روايت كرده كه گفت : « عبد الرحمن بن هرمز اولين واضع علم عربى است » . « 5 »\r\n\r\n\r\n","description":"","footnote":"\r\n( 1 ) همان مصدر .\r\n( 2 ) المصاحف ، ص 141 و دانى : المحكم ، ص 5 .\r\n( 3 ) اخبار النحويين البصريين ، ص 13 .\r\n( 4 ) همان مصدر ، ص 20 و بنگريد به دانى : المحكم ، ص 6 .\r\n( 5 ) همان مصدر ، ص 22 - 21 و بنگريد به : ابو بكر زبيدى : ص 20 و ابن نديم : ص 39 .\r\n","page_name":" 455 ","page_number":455},
  {"content":"\r\n\r\nولى نبايد اين روايتهاى معدود ، ما را از اجماع گسترده‌اى كه ابو الاسود را مبتكر نقطه گذارى مصاحف مىداند ، باز دارد ، و شايد اينكه در اين روايتها از نصر بن عاصم ( متوفى 90 ه ) و يحيى بن يعمر ( متوفى پيش از 90 ه ) و عبد الرحمن بن هرمز ( متوفى 117 ه ) نام برده شده ، بدان جهت است كه اين مصادر اشاره دارند براينكه اين سه نفرعلم عربى را از ابو الاسود ياد گرفته‌اند و بر او شاگردى نموده‌اند و نقطه گذارى را از او آموخته‌اند . « 1 » اين مصادر نمىگويند كه عبد الرحمن بن هرمز مصاحف را نقطه گذارى كرد ، بلكه دلالت دارند بر اينكه او نخستين كسى بود كه علوم عربى را وضع نمود . « 2 » قفطى مىگويد : « 3 » « دليل اين سخن آن است كه او از ابو الاسود اخذ كرده و اين علم را در مدينه آشكار نموده است و او نخستين كسى بود كه اين علم را در مدينه شايع كرد و او دانشمندترين مردم به علم نحو و انساب قريش بود و مردم مدينه ، علم نحو را تنها از او اخذ كرده‌اند و اين علم را تنها از او نقل نموده‌اند . « 4 » و نيز گفته است : « 5 » « بعضى از راويان گفته‌اند :\r\nاولين كسى كه علم نحو را وضع كرد و سبب پديد آمدن آن شد ، نصر بن عاصم است . او اولين كسى است كه از ابو الاسود دئلى اخذ كرد و در آن قياس نمود ، و در ميان كسانى كه از ابو الاسود اخذ كردند ، باهوش‌ترين آنها بود و به همين جهت نحو را به او نسبت دادند . » ابو عمرو دانى گفته است : « احتمال دارد كه يحيى و نصر نخستين كسانى باشند كه قرآن را در بصره نقطه گذارى كردند و هر دو آن را از ابو الاسود گرفته بودند چون ابو الاسود در اين كار سابق بر آنها و آغاز كننده بود . » « 6 » نبايد فراموش كنيم كه به احتمال قوى منظور از نقطه گذارى كه به يحيى و نصر نسبت داده شده ، نقطه گذارى حروف است همان گونه كه\r\n\r\n\r\n","description":"","footnote":"\r\n( 1 ) بنگريد به : ابن سلام جمحى : ص 13 و ابو حاتم رازى : ج 1 ، ص 37 و ابو الطيب لغوى : ص 11 و سيرافى : ص 22 و ابن نديم : ص 41 و دانى : المحكم ، ص 7 - 6 و ابو البركات انبارى : ص 11 .\r\n( 2 ) ابو بكر زبيدى در ص 2 كتاب خود از ابو النضر نقل كرده كه او نخستين واضع عربيت است .\r\n( 3 ) انباه الرواة ، ج 2 ، ص 172 و بنگريد به : ابو البركات انبارى : ص 10 .\r\n( 4 ) ابو طيب لغوى در ص 98 كتاب خود مىگويد : « در مدينه پيامبر پيشوايى براى علوم عربى نمىشناسيم » و ابو بكر زبيدى در ص 20 كتاب خود از ابو النضر نقل مىكند كه عبد الرحمن بن هرمز نخستين واضع علوم عربى و عالمترين مردم به علم نحو و انساب قريش بود .\r\nمحمد گفته است : ابن هرمز اهل مدينه است » .\r\n( 5 ) انباه الرواة ، ج 3 ، ص 343 .\r\n( 6 ) المحكم ، ص 6 .\r\n","page_name":" 456 ","page_number":456},
  {"content":"\r\n\r\nروايت مربوط به استعمال نقطه در تشخيص حروف مشابه ، به آن دلالت دارد و ما آن روايت را به زودى در مبحث بعدى نقل خواهيم كرد .\r\nبه هر حال آنچه مورد اتفاق است اين است كه ابو الاسود دئلى نخستين كسى است كه مصاحف را نقطه گذارى نمود ، به گونه‌اى كه روش او به روش نقطه گذارى ابو الاسود معروف شد ، و شخصيت ابو الاسود در عصر خود ناشناخته نبود ، بلكه به طور ملموسى در حوادث عصر خود شركت داشت و او از رجال اهل بصره و شيعه على بود . « 1 » طبرى براى ابو الاسود نقشى را كه در حوادث اواخر دورهء خلافت أمير المؤمنين على ( عليه السّلام ) داشت ، ذكر مىكند . او از سال سى و هفت تا سال چهل هجرى قاضى بصره بود . « 2 » و ابو الفرج اصفهانى از جاحظ نقل مىكند كه او گفته است : « ابو الاسود دئلى از طبقه‌هاى گوناگون مردم به شمار مىآيد و او در تمام آنها برتر بود و در تمام آنها از او روايت شده است . » « 3 » و خود ابو الفرج در اين باره گفته است : « ابو الاسود دئلى از بزرگان تابعين و از فقها و محدثين آنها بود و از عمر و على بن ابى طالب بسيار روايت كرده است و نيز از ابن عباس و ديگران نقل روايت كرده و عمر بن خطاب و عثمان بن عفان و على بن ابى طالب او را به كار گماشتند . » « 4 » و ابن سعد در « الطبقات الكبرى » دربارهء او گفته است : « او شاعر شيعى مذهب بود و او در حديث مورد وثوق بود و چون عبد اللّه بن عباس از بصره خارج شد ، ابوالاسود را جانشين خود كرد و على بن ابى طالب ( ع ) او را تثبيت نمود . » و ابن جزرى گفته است : « 5 » او در زمان حيات پيامبر مسلمان شد ولى پيامبر را نديد . و گفته شده كه او قارى قرآن بود و قرائت را از عثمان بن عفان و على بن ابى طالب عليه السّلام اخذ كرده بود . »\r\nبنابراين شخصيتى مانند ابو الاسود با اين اوصافى كه ذكر شد شايستگى آن را داشت كه دست به اين كار مهم بزند و رسم عثمانى را تكميل و مصحف را ضبط كند و نخستين پايه گذار علوم قرآنى و علوم عربى باشد .\r\n\r\n\r\n","description":"","footnote":"\r\n( 1 ) ابن سلام جمحى : ص 12 و نيز بنگريد به : ابو بكر زبيدى : ص 13 .\r\n( 2 ) بنگريد به : تاريخ طبرى ، ج 4 ، ص 461 ، 462 و ج 5 ص 76 ، 79 ، 136 ، 155 .\r\n( 3 ) الاغانى ، ج 12 ، ص 304 و ياقوت : معجم الادباء ج 2 ص 34 .\r\n( 4 ) الاغانى ، ج 12 ، ص 301 .\r\n( 5 ) مجلد 7 ، ص 99 .\r\n","page_name":" 457 ","page_number":457},
  {"content":"\r\n\r\nاز مصادر استفاده مىشود كه ابوالاسود در سال 69 هجرى از دنيا رفت ، و 85 سال داشت . درگذشت او در طاعون عمومى كه در بصره شيوع پيدا كرده بود ، اتفاق افتاد ، « 1 » و گفته شده است كه او در سال 67 از دنيا رفت . « 2 » بنابراين ، بايد مردم ، نقطه گذارى مصاحف را پيش از اين تاريخ شناخته باشند ، و اگر رواياتى كه اين مطلب را با حكومت زياد بر بصره مربوط كرده‌اند ، صحيح باشد بايد اين حادثه ميان سالهاى 44 تا 53 ه اتفاق افتاده باشد كه همان سالهاى حكومت زياد بر بصره است . حتى اگر اين كار در زمان پسر او عبيد اللّه هم انجام گرفته باشد ، باز از سال 65 يعنى قبل از درگذشت ابوالاسود ، تجاوز نمىكند .\r\nپيش از آنكه روش ابوالاسود را در نشان دادن حركات كوتاه به وسيله نقطه‌هاى گرد بيان كنيم ، مىگوييم كه بعضى از پژوهشگران معتقدند كه نقطه‌هاى اعراب پيش از ابوالاسود شناخته شده بود . « 3 » آنها به اين روايت دانى استدلال مىكنند كه ابن عمر نقطه گذارى مصاحف را ناپسند مىدانست . « 4 » ولى اين هويت به هيچ وجه بر سخن آنها دلالت نمىكند ، زيرا عبد اللّه بن عمر در سال 73 و يا 74 هجرى از دنيا رفته است « 5 » و اگر ناخشنودى ابن عمر از نقطه گذارى مصاحف به چيزى دلالت كند ، به اين مطلب دلالت دارد كه نقطه پيش از وفات او شناخته شده بود ، بلكه حتى دلالت مىكند كه ابوالاسود در آن زمان نظام نقطه گذارى را پديد آورده بود .\r\nو بعضى از آنها گفته‌اند كه نقطه گذارى مصاحف را صحابه آغاز كردند و در اين سخن\r\n\r\n\r\n","description":"","footnote":"\r\n( 1 ) ابو الفرج اصفهانى ، ج 12 ، ص 339 و بنگريد به : ابوبكر زبيدى : ص 19 و ابو البركات انبارى : ص 11 و ابن خلكان : ج 2 ، ص 218 و انباه الرواة ، ج 1 ، ص 20 .\r\n( 2 ) طبرى در تاريخ خود ( ج 5 ، ص 612 ) ذكر كرده كه طاعون عمومى در سال 65 هجرى واقع شد و مردم بسيارى در آن به هلاكت رسيدند .\r\n( 3 ) ياقوت : معجم البلدان ، ج 12 ، ص 35 .\r\n( 4 ) المحكم ، ص 10 اين همان چيزى است كه در نسخه چاپى المحكم آمده ولى در يك نسخه خطى كه محقق كتاب بر آن دسترسى نداشته و در كتابخانه مدينه منوره نگهدارى مىشود و يك نسخه عكسى از آن در معهد المخطوطات العربيه وجود دارد ( به شماره 344 از مخطوطات سعودى كه عكس آنها در معهد است ) چنين آمده كه كسى كه از نقطه گذارى مصاحف ناخشنود بوده « ابو عمرو » بوده ( به جاى ابن عمر ) و شايد منظور از او ابو عمرو بن علاء ( متوفى 154 ه ) باشد و اگر اين احتمال درست باشد ، استدلال به اين روايت ساقط مىشود .\r\n( 5 ) ابن سعد : مجلد 4 ، ص 188 - 187 ابن قتيبه در المعارف ، ص 80 گفته است : او آخرين نفر از صحابه پيامبر است كه در مكه از دنيا رفته است .\r\n","page_name":" 458 ","page_number":458},
  {"content":"\r\n\r\nبه روايت دانى در المحكم استدلال كرده‌اند . او از اوزاعى نقل مىكند كه گفت : « از قتاده شنيدم كه مىگفت : شروع كردند پس نقطه گذارى كردند آنگاه پنج تا پنج تا قرار دادند و آنگاه ده تا ده تا قرار دادند . ابو عمرو مىگويد : اين روايت دلالت دارد بر اينكه آغاز كنندهء نقطه گذارى و رسم خمسها و عشرها ، صحابه و بزرگان تابعين بودند چون قتاده فقط از آنها نقل مىكند زيرا كه او خود از تابعين بود . « 1 » و نيزبه روايت دانى استدلال كرده‌اند كه اهل مكه به نقطه گذارى ابوالاسود عمل نمىكردند ، ولى نقطه گذارى خود را رها كردند و از روش اهل بصره پيروى نمودند . و نيز نقل مىكند كه ابن اشته گفته است : « در مصحف اسماعيل القسط پيشواى اهل مكه ، ضمه را بالاى حرف و فتحه را مقابل حرف ديدم كه برعكس نقطه گذارى مردم است » « 2 » .\r\nهيچ يك از اينها دليل نمىشود كه مصاحف ، پيش از ابوالاسود نقطه گذارى شده است .\r\nاين سخن دانى كه قتاده ( متوفى 117 ه ) « 3 » تنها از صحابه و بزرگان تابعين نقل مىكند ، درباره نقطه گذارى به چيزى دلالت نمىكند ، زيرا قتاده از كسانى كه پيش از او بوده‌اند و نقطه گذارى كرده‌اند سخن مىگويد ، و مىدانيم كه او نيم قرن پس از درگذشت ابوالاسود از دنيا رفته است و به طور مسلم در خلال اين سالها نقطه گذارى شناخته شده بود و مردم آن را به كار مىگرفتند ، و اين گفته قتاده كه : « آنها شروع كردند و نقطه گذارى نمودند » به كارى كه توسط ابوالاسود و شاگردان او انجام گرفت دلالت دارد .\r\nو اما اين سخن كه نقطه گذارى اهل مكه غير از نقطه گذارى اهل بصره بود و استدلال به مصحف اسماعيل القسط كه در آن فتحه جلوى حرف و ضمه بالاى حرف گذاشته مىشد ، هرگز بر وجود نقطه‌گذارى در مكه پيش از ابوالاسود دلالت ندارد ، زيرا كه اسماعيل القسط ميان سالهاى 170 - 100 هجرى زندگى مىكرده « 4 » و اين تاريخى است كه از آغاز استعمال نقطه در مصاحف متأخر است ، و اگر دلالت نقطه‌هايى كه ابوالاسود به كار مىبرد بر حركات يك دلالت اصطلاحى باشد ، بعيد نيست كه اسماعيل القسط جاى فتحه را با\r\n\r\n\r\n","description":"","footnote":"\r\n( 1 ) دكتر عزت حسن : مقدمه تحقيق كتاب المحكم ، ص 30 و دكتر غرماوى : ص 197 .\r\n( 2 ) المحكم ، ص 9 - 8 .\r\n( 3 ) ابن الجزرى : غاية النهايه ، ج 2 ، ص 26 .\r\n( 4 ) همان مصدر ، ج 1 ، ص 165 .\r\n","page_name":" 459 ","page_number":459},
  {"content":"\r\n\r\nضمه عوض كرده بود ، چون خود او مىدانست كه چه نقطه‌اى به كدام حركت دلالت مىكند و روش او در اساس از روش ابوالاسود خارج نبوده است . « 1 »\r\nاكنون كه تقريبا يقين حاصل شد كه ابوالاسود دئلى نخستين نقطه گذار مصاحف بوده ، روش او را در نشان دادن حركات به واسطهء نقطه‌ها بيان مىكنيم . اندكى پيش ، روايت ابو بكر انبارى از عتبى در بيان سبب نقطه گذارى مصاحف گذشت و اينكه چگونه ابوالاسود از مردى از عبد القيس كه او را از ميان سى نفر انتخاب كرده بود ، كمك گرفت و به او گفت : « مصحف را بگير و مركبى را كه رنگ آن بر خلاف رنگ مصحف است تهيه كن ، وقتى دو لب خود را باز كردم ، يك نقطه روى آن حرف بگذار و وقتى آنها را به هم بستم نقطه را در كنار حروف بگذار و وقتى آن را پايين آوردم نقطه را در زير حرف قرار بده و در هر كدام از اينها اگر غنّه‌اى شد ، دو نقطه قرار بده او از اول مصحف شروع كرد تا آن را به پايان رسانيد » « 2 » .\r\nدانى نقل مىكند كه محمد بن يزيد مبرد گفته : « 3 » « چون ابوالاسود دئلى علم نحو را وضع كرد ، گفت : مردى را براى من پيدا كنيد كه يادگيرى او خوب باشد ، جستجو كردند و چنين شخصى را فقط در قبيلهء عبد القيس يافتند ، پس ابوالاسود به او گفت : وقتى ديدى كه من حروف را تلفظ مىكنم ، دو لبم را به هم نزديك مىكنم ، جلوى حرف نقطه‌اى بگذار ، و اگر دو لبم را با غنّه به هم نزديك كردم ، دو نقطه بگذار ، و چون ديدى كه من كسره دادم نقطه‌اى زير حرف بگذار ، و اگر لبم را با غنّه پايين آوردم دو نقطه بگذار ، و چون ديدى كه من لبم را باز كردم بالاى حرف نقطه‌اى بگذار ، و اگر با غنّه باشد دو نقطه بگذار ، ابو العباس گفته : براى همين است كه تا امروز نقطه گذارى در بصره مخصوص خاندان عبد القيس است .\r\n\r\n\r\n","description":"","footnote":"\r\n( 1 ) بنگريد به : دانى : المحكم ، ص 8 - 7 دانى مىگويد : منظور از قول ابو حاتم « نقطه گذارى مربوط به اهل بصره است و همه مردم آن را از آنها اخذ كرده حتى اهل مدينه نقطه گذارى ديگرى داشتند ولى آن را ترك كردند و نقطه گذارى اهل بصره را اخذ نمودند » همان نقطه گذارى همزه است چون اهل مدينه همزه را آشكار نمىكردند ، و اين كه براى همزه نقطه‌اى به رنگ زرد مىگذاشتند ، دليل است بر اينكه آنها از اهل بصره اخذ كرده‌اند .\r\n( 2 ) ابو بكر انبارى : ج 1 ، ص 41 - 39 .\r\n( 3 ) المحكم ، ص 7 - 6 .\r\n","page_name":" 460 ","page_number":460},
  {"content":"\r\n\r\nدر اينجا مناسب است كه بعضى ديگر از روايات را كه روش نقطه گذارى ابو الاسود را توصيف مىكند بياوريم ، بخصوص اينكه اين روايات ابعاد جديدى را اضافه مىكنند كه نبايد از آنها غافل شد . سيرافى از ابو عبيده معمر بن مثنى ( متوفى 210 ه ) نقل مىكند كه گفت : « . . . كاتبى از قبيله عبد القيس آمد و ابو الاسود او را نپسنديد ، كاتب ديگرى آمد كه به گمانم او هم از همان قبيله بود ، ابو الاسود به او گفت : وقتى ديدى كه دهانم را باز مىكنم نقطه بر روى حرف بگذار و اگر دهانم را بستم نقطه در جلوى حرف بگذار ، و اگر پايين آوردم نقطه‌اى زير حرف قرار بده ، و اگر به هر يك از اينها غنّه‌اى اضافه شد ، به جاى يك نقطه دو نقطه بگذار . و اين همان نقطه گذارى ابو الاسود بود » « 1 » .\r\nابو طيب لغوى در توصيف كار ابو الاسود مىگويد : « گفته‌اند كه ابو الاسود پيش زياد آمد و به او گفت : كاتبى در اختيار من بگذار كه گفته‌هاى مرا بفهمد ، پس مردى از عبد القيس معرفى شد ، ولى او نپسنديد ، پس مرد ديگرى از قريش معرفى شد ، ابو الاسود به او گفت :\r\nوقتى ديدى كه در يك حرف دهانم را باز مىكنم نقطه‌اى روى آن بگذار ، و چون بستم نقطه‌اى رو به روى حرف بگذار ، و چون پايين آوردم نقطه را زير حرف قرار بده ، و اگر هر يك از اينها را با غنّه ادا كردم دو نقطه بگذار . او چنين كرد و اين همان نقطه‌گذارى ابو الاسود است » « 2 » .\r\nابن نديم هم روايت ابو عبيد را به همان گونه كه سيرافى آورده نقل كرده است ، جز اينكه او نقطه گذارى در حال غنّه را نياورده است . « 3 »\r\nبا اينكه ظاهر اين روايات با يكديگر به طور كلى موافق است ، در عين حال مختصر اختلافى در تعبيرات ديده مىشود كه شايد اين اختلافات بعدها در تطور بعضى از اصطلاحات نحوى يا روش نقطه گذارى منعكس گردد . اكنون تعبيرات آنها را در جدول زير درباره وضع دو لب و محل نقطه‌اى كه مربوط به حركتهاست مورد تأمل قرار مىدهيم و دربارهء تنوين بعدها سخن خواهيم گفت :\r\n\r\n\r\n","description":"","footnote":"\r\n( 1 ) اخبار النحويين البصريين ، ص 16 .\r\n( 2 ) مراتب النحويين ، ص 11 - 10 .\r\n( 3 ) الفهرست ، ص 40 .\r\n","page_name":" 461 ","page_number":461},
  {"content":"\r\n\r\nتفصيلات / روايت ابو بكر انبارى از عتبى / روايت دانى از مبرّد / روايت سيرافى از ابو عبيده / روايت ابو الطيب لغوى تعبير از حالت فتحه / وقتى لبم را باز كردم / لبم را باز كردم / دهانم را با حرف باز كردم / دهانم را با حرف باز كردم محل نقطه در حالت فتحه / روى حرف / بر حرف / روى حرف بر بالاى آن / بر بالاى آن تعبير از حالت ضمّه / وقتى آن را بستم / چون لبم را بستم / لبم را بستم / لبم را بستم محل نقطه در حالت ضمّه / در كنار حرف / جلوى حرف / مقابل حرف / مقابل حرف تعبير از حالت كسره / وقتى پائين آوردم / چون ديدى كه پائين آوردم / وقتى پائين آوردم / وقتى دهانم را پايين آوردم محل نقطه در حالت كسره / در پائين آن / پائين حرف / زير حرف / زير حرف اين روايات از لحاظ وصف عضو مربوط به حركت به دو دسته تقسيم مىشود : دستهء اول كه شامل روايت عتبى و مبرد است ، تشخيص ميان حركات سه گانه را تابع اختلاف وضع دو لب قرار مىدهد و گويا حركات را مستقل از حروف به حساب مىآورد ، ولى دستهء دوم كه همان روايت ابو عبيده و ابو الطيب مىباشد ، حركات را با حروف پيوند مىدهد و فقط لبها را در نظر نمىگيرد ، بلكه وضع دهان را در نظر مىگيرد و آن را علامتى براى نوع حركت قرار مىدهد و شايد همين تعبيرات نخستين گامها در نحو عربى باشد كه موضع دانشمندان علوم عربى را دربارهء استقلال حركات و ميزان ارتباط آنها را با حروف صامت نشان مىدهد .\r\nبه نظر مىرسد كه سه اصطلاح نحوى فتحه و ضمه و كسره نامهاى خود را از تعبير ابو الاسود در مورد طبيعت حركت لبها يا دهان با حركات سه گانه اخذ كرده‌اند و اين نامها از كيفيت قرار گرفتن عضو برگرفته شده است .\r\nدر مورد محل نقطه در حرف ، با وجود اختلاف اندكى كه در تعبيرات روايات گذشته بود در عين حال روايات در آنها از لحاظ عملى متفق است :\r\nنقطهء فتحه روى حرف يا بر حرف و يا روى حرف در بالاى آن و يا بر بالاى آن مىباشد .\r\nنقطه ضمه در كنار حرف يا جلوى حرف يا مقابل حرف است .\r\nنقطه كسره پايين حرف و يا زير حرف است .\r\nبه نظر مىرسد كه اين نقطه در اصل براى نشان دادن حركات وضع نشده بلكه تنها\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nاشاره مىكند به اينكه پس از حرف ، فتحه يا ضمه يا كسره قرار دارد ، ولى با گذشت زمان و با تطور نظام نقطه گذارى ، اين نقطه‌ها به نوع حركات دلالت كرد و علامتى براى آنها شد ، و حركت با اين نقطه‌ها ظهور پيدا كرد به گونه‌اى كه گويا حركت تابع حرف صامت پيش از آن است ، و اينكه اين حركات مانند حروف صامت نيستند كه در تلفظ استقلال داشته باشند . « 1 » و از اين جهت اين پرسش مطرح شد كه محل حركت در حرف كجاست ؟ و آيا حركت قبل از حرف يا بعد از آن و يا همزمان با آن حادث مىشود ؟ با اينكه قول به حدوث حركت پس از حرف قول بيشتر نحويهاست ، اين مطلب بيانگر ميزان ارتباط ميان حركت و حرف صامت پيش از آن است « 2 » .\r\nاز روايات پيشين چنين استفاده مىشود كه ابو الاسود تشخيص نوع حركت را مربوط به وضع لبها و يا دهان كرده است و گويا كاتب او چشمان خود را به حركت لبهاى او دوخته بوده است ، ولى شك نيست كه او توانسته بود ميان حركات سه گانه را از اختلافى كه از صداى آنها پس از اندكى از آغاز كار متولد مىشود ، تشخيص بدهد ، بخصوص اينكه روايات تأكيد دارد بر اينكه كاتب ، در مرتبه بلندى از فهم و شعور بوده است .\r\nاز روايتها فهميده مىشود كه ابو الاسود حركات همه حروف كلمه را تعيين نكرده بلكه به ضبط اواخر كلمات كفايت نموده و آنها را با نقطه‌هايى كه وضع كرده مشخص نموده تا به حركات سه گانه دلالت كند ، و شايد اين كار مصداق سخن ابو الطيب باشد كه گفت :\r\n« نخستين چيزى كه در كلام عرب مختل شد و نياز به يادگيرى پيدا كرد ، اعراب بود . » « 3 » زيرا كه حركت آخر كلمه به پيروى از تغيير موقعيّت كلمه در جمله ، تغيير مىيابد و از همين جاست كه احتمال وقوع خطا در تعيين حركت آخر كلمه ، بيشتر از احتمال خطا در حركات بناى كلمه است . « 4 » به زودى روش نقطه گذار مدور را كه دئلى آن را پايه گذارى مىكرد ، در\r\n\r\n\r\n","description":"","footnote":"\r\n( 1 ) ابن جنى : سرّ صناعة العراب ، ج 1 ، ص 36 ، 37 و بنگريد به : دكتر رمضان عبد التواب : ص 253 و جان كانتينو : ص 148 .\r\n( 2 ) بنگريد به : ابن جنى : الخصائص ، ج 2 ، ص 322 - 321 و سرّ صناعة الاعراب ، ج 1 ، ص 32 به بعد و نيز بنگريد به : فخر رازى ، ج 1 ، ص 16 .\r\n( 3 ) مراتب النحويين ، ص 5 و بنگريد به : زبيدى : ص 1 .\r\n( 4 ) بعضى از نويسندگان معاصر ( مانند كمال محمد بشر : دراسات فى علم اللغة ، قسمت 2 ، ص 88 - 87 و تمام حسان : اللغة العربيه معناها\r\n","page_name":" 463 ","page_number":463},
  {"content":"\r\n\r\nمصاحف خطى پى خواهيم گرفت و پيش آن روش ديگر نقطه گذارى را بيان خواهيم كرد .\r\n\r\nدوم : اعراب مستطيل\r\nبراى كسانى كه از كتابهاى مربوط به علوم لغت عربى و علوم اسلامى و علوم ديگر ، نسخه بردارى مىكردند ، به كارگيرى نقطه‌هاى دايره‌اى در ضبط كلمات آسان نبود ، زيرا كه اين كار به دو نوع مركب با دو رنگ احتياج داشت : يكى براى رسم حروف و ديگرى براى نقطه گذارى حركات . و چه بسا استعمال مركب واحد پيش از به كارگيرى نقطه گذارى براى اعجام بوده ولى پس از اين استعمال ، نشان دادن حركات با همان رنگ از مركب حروف دشوار گرديد . و به نظر مىرسد كه اين دشوارى تا عصر خليل بن احمد فراهيدى ( متوفى 170 ه ) ادامه داشت . « 1 » او توانست راه حل مناسبى براى اين مشكل پيدا كند ، مشكلى كه همواره روى در روى كاتبان و ناسخان و دانشمندان قرار گرفته بود . رفع اين دشوارى ممكن نبود مگر اينكه براى هر حركتى علامت مخصوص تعيين شود ، ولى نه به شكل نقطه‌هاى گرد كه همه حركات شكل واحدى داشتند و آنها با محل وقوع و رنگ مركّب شناخته مىشدند . با برترى و پيشينه‌اى كه خليل در علوم عربى داشت اين مهم را انجام داد .\r\nدانى از حسن بن كيسان نقل مىكند كه گفت : « 2 » محمد بن يزيد مىگويد : اعرابى كه در كتابها موجود است ، كار خليل مىباشد و آن از شكل حروف گرفته شده است ، ضمه واو كوچكى است كه بالاى حرف قرار مىگيرد تا با واو مشتبه نشود ، و كسره ياى كوچكى است كه زير حرف قرار مىگيرد ، و فتحه الف مسطحى است كه بالاى حرف قرار مىگيرد . »\r\nو ابو الحجاج بلوى گفته : « 3 » « خليل بن احمد همان كسى است كه تمدد و تشديد و روم و\r\n\r\n\r\n","description":"","footnote":"\r\n. و مبناها ، ص 12 - 11 ) معتقدند كه ما نمىتوانيم مشخص كنيم كه كدام يك از حركات اعراب و حركات بناى كلمه از لحاظ وقوع در خطا بر يكديگر مقدم بوده‌اند . ولى به نظر ما با قطع نظر از ترتيب علوم عربى ، احتمال وقوع خطا ، در حركات اعراب ، سابق‌تر از احتمال وقوع خطا در بناى كلمه است ، زيرا كه حركات اعراب همواره در معرض تغيير بوده و ضبط قواعد آن به اين آسانى نبوده است .\r\n( 1 ) بنگريد به ابو بكر زبيدى : ص 47 و ابن نديم : ص 42 و ابو البركات انبارى : ص 48 و ابن الجزرى : غاية النهاية ، ج 1 ، ص 275 .\r\n( 2 ) المحكم ، ص 7 .\r\n( 3 ) الفبا ، ج 1 ، ص 176 دانى در المحكم ، ص 6 گفته است : « خليل بن احمد همزه و تشديد و روم و اشمام را وضع نمود . » مىتوان گفت كه\r\n","page_name":" 464 ","page_number":464},
  {"content":"\r\n\r\nاشمام را آغاز نمود و همو بود كه اعراب حروف را وضع كرد و آن را از شكل حروف گرفت ، ضمه واو كوچكى بالاى حرف است تا به واو مكتوب مشتبه نشود و كسره ياء در زير حرف و فتحه الف مسطّحى بالاى حرف است . . . » « 1 »\r\nسخنى را كه دانى از محمد بن يزيد مبرد نقل كرده و سخن ابو الحجاج بلوى ، هر دو حكايت از اين دارد كه خليل بن احمد شكلهاى حركات سه گانه را از علامتهاى حركات بلند يعنى الف و واو و ياء اخذ كرده است و اين درك درستى از رابطه ميان حركات كوتاه و حركات بلند دارد . ابن جنى تعبير دقيق‌ترى از آن آورده و گفته : « فتحه قسمتى از الف و كسره قسمتى از ياء و ضمه قسمتى از واو است ، و دانشمندان پيشين علم نحو فتحه را الف كوچك و كسره را ياى كوچك و ضمه را واو كوچك مىناميدند و اين نامگذارى كار درستى بود . » « 2 » اطلاق لفظ « كوچك » براى حركات كوتاه به اين مطلب دلالت دارد كه آنها مىدانستند كه علامتهاى اين حركات از علامتهاى حركات بلند سه گانه اخذ شده است ، ولى اين علامتها در وسط سطرها نوشته نشد تا با علامتهايى كه از آنها گرفته شده‌اند مشتبه نشوند به گونه‌اى كه مبرد گفته است .\r\nابن درستويه در اساس شكلهاى حركات كوتاه ، نظر ديگرى دارد . او در جايى كه از حركات سه گانه سخن مىگويد ، اضافه مىكند : « اين علامتها از حروف اسماء آنها مشتق شده‌اند و حركات سه گانه در هر سه به شكل ( راء ) غير آشكار نوشته شده و آن از راء حركت اخذ گرديده است ، البته براى ضمه علامت ديگرى اضافه شده و آن را از دو تاى ديگر جدا مىكند و آن از واو گرفته شده چون ضمه و واو در تلفظ و مخرج يكى هستند » « 3 » .\r\nنمىدانيم كه اين عقيدهء ابن درستويه درباره اساس شكلهاى حركات كوتاه ، از دانشمندان پيشين نقل شده و آن را از خليل مىدانند و يا به نظر شخصى ابن درستويه است ؟ ولى به نظر مىرسد قول به اينكه خليل اين علامتها را از شكلهاى حروف اخذ\r\n\r\n\r\n","description":"","footnote":"\r\nكلمه مدّ ( تمدّد ) در سخن بلوى تحريف شده كلمهء همزه است و شايد منظور بلوى از تمدد همان مدّ باشد .\r\n( 1 ) در اين باره بنگريد به : علم الدين سخاوى : الوسيله ، برگ 12 أو سيوطى : الاتقان ، ج 4 ، ص 162 و طاش كبرى زاده : ج 2 ، ص 233 .\r\n( 2 ) سر صناعة الاعراب ، ج 1 ، ص 19 .\r\n( 3 ) الكتاب ، ص 55 .\r\n","page_name":" 465 ","page_number":465},
  {"content":"\r\n\r\nكرده ، صحيح‌تر از نظر ابن درستويه باشد ، چون علامتهاى خليل به شكلهاى حروف سه گانه الف و واو و ياء نزديكتر است ، فتحه يك نوع الف كج شده است و كسره ياى برگشته است و ضمه واو كوچكى است ، « 1 » اما استعمال كاتبان صورت آنها را تغيير داده و قسمتى از ياء را حذف كرده‌اند و كسره شبيه فتحه شده كه آن را زير حرف قرار مىدهند . « 2 »\r\nو اما « روم و اشمام » اين دو متعلق به حركات آخر كلمات در حال وقف است و دانى دربارهء حقيقت هر يك از آنها صحبت كرده و گفته : « حقيقت روم اين است كه صداى حركت را به صورت ضعيف ادا كنى به گونه‌اى كه قسمت مهم صداى آن از بين برود و براى آن صداى ضعيفى شنيده شود به طورى كه شخص نابينا با گوش خود آن را درك كند ، و حقيقت اشمام اين است كه دو لب خود را پس از سكون حروف روى هم بگذارى و شخص نابينا آن را درك نكند چون فقط با چشم ديده مىشود و آن اشاره كردن با يكى از اعضاى بدن به حركت است . روم از نظر قاريان فقط در رفع و ضمه و جرّ و كسره است و آن را در نصب و فتحه به كار نمىبرند چون اين دو خفيف هستند ، ولى اشمام تنها در رفع و ضمه است و منظور ما از رفع و ضمه و جرّ و كسره و نصب و فتحه ، حركت انتقالى اعراب و حركت بناى لازم است » . « 3 »\r\nروم و اشمام به همان گونه كه در قرائت آمده ، در لغت عرب وجود دارد و مكى نقل مىكند كه : « روم و اشمام را عربها در حالت وقف به كار مىبرند تا بيان كنند كه حركت در حالت وصل چگونه بوده است . » « 4 » و سيبويه از انواع وقف صحبت كرده و گفته است : آن در كلام عرب چهار گونه است : روم و اشمام و تضعيف و سكون و براى هر كدام از آنها علامتى را در كتابت بيان كرده و گفته : « 5 » « براى آنها علامتهايى است ، علامت اشمام يك نقطه است كه مانند جزم است و علامت سكون خاء است و علامت تضعيف شين است . » « 6 »\r\n\r\n\r\n","description":"","footnote":"\r\n( 1 ) المحكم ، ص 45 .\r\n( 2 ) بنگريد به : حفنى ناصف : ص 77 .\r\n( 3 ) التيسير ، ص 59 و بنگريد به : التنسى : برگ 16 ب و قسطلانى : ج 1 ، ص 187 .\r\n( 4 ) الكشف ، ج 1 ، ص 122 .\r\n( 5 ) الكتاب ، ج 2 ، ص 282 .\r\n( 6 ) ابن يعيش در شرح المفصل ، ج 9 ، ص 68 گفته است : « سيبويه براى هر يك از اينها علامتى را در خط قرار داده است ، علامت سكون\r\n","page_name":" 466 ","page_number":466},
  {"content":"\r\n\r\nو شايد اين علامتهايى كه سيبويه ذكر كرده همان علامتهايى باشد كه استادش خليل وضع كرده است .\r\nپيش از آنكه اسناد خطى را بررسى كنيم و ببينيم كه كاتبان مصاحف ، روش نقطه‌هاى گرد و روش اعراب مستطيل را چگونه به كار مىبردند ، ناچاريم به موضوعى بپردازيم كه بحث در آن باره لزومى نداشت ولى بعضى از پژوهشگران آن را مطرح كرده‌اند و چيزى را كه گمانى بيش نيست لباس يقين پوشانيده‌اند و آن را يك حقيقت مسلم انگاشته‌اند . اين موضوع همان منبع و مصدرى است كه ابو الاسود دئلى و خليل بن احمد در وضع علامت حركتها ، از آن متأثر شده‌اند ، يا بگوييم مقدار تأثير زبانهاى ديگر در اين عمل چقدر بوده است ؟\r\nموضوع تأثير لغات بيگانه در نظام حركت گذارى در كتابت عربى احتمالى است كه تنها مستشرقان و پژوهشگرانى كه تربيت شدهء آنها هستند ، ذكر كرده‌اند و جرجى زيدان از نخستين كسانى است كه در نشر اين انديشه سهم داشته‌اند . او در حالى كه از كارهاى آغازين نحو عربى صحبت مىكند ، مىگويد : « به گمان ما آنها در تنظيم علم نحو از روش زبان سريانى استفاده كرده‌اند . » « 1 » و نيز در حالى كه او از نقش ابو الاسود در وضع نحو عربى بحث مىكند ، مىگويد : « گويا كه او زبان سريانى را ياد گرفته بوده و يا از نحو آن آگاهى داشته و لذا از روش آن استفاده كرده است . » « 2 » و در جايى كه از نقطه گذارى حركتها كه ابو الاسود آن را وضع كرده صحبت مىكند ، مىگويد : « قول پسنديده اين است كه او اين كار را از كلدانيها و يا سريانيها كه همسايهء او در عراق بودند ، اخذ كرد . نزد آنها نقطه‌هاى بزرگى بود كه بالا يا پايين حرف مىگذاشتند تا تلفظ آن را مشخص كنند و يا تعيين كنند كه آيا اين كلمه اسم است يا فعل است يا حرف ؟ ظاهر اين است كه ابو الاسود اين حركتها را اقتباس كرد . » « 3 » همچنين جويدى مستشرق دربارهء تاريخ استعمال حركات در كتابت سريانى بحث\r\n\r\n\r\n","description":"","footnote":"\r\nخايى بالاى حرف و علامت اشمام نقطه‌اى پس از حرف و علامت روم خطى مقابل حرف و علامت تضعيف شين بالاى حرف است . »\r\n( 1 ) تاريخ آداب اللغة العربيه ، ج 1 ، ص 251 .\r\n( 2 ) همان مصدر ، ج 1 ، ص 251 .\r\n( 3 ) همان مصدر ، ج 1 ، ص 252 .\r\n","page_name":" 467 ","page_number":467},
  {"content":"\r\n\r\nكرده و گفته است : « دانشمندان عرب از آن استفاده كردند و به آن قوّت بخشيدند و آن را اصلاح نمودند » « 1 » .\r\nالبته هدف ما در اين بحث صحبت از اصالت نحو عربى و يا تاريخ حركات در كتابت سريانى نيست بلكه فقط اين موضوع را كه ابو الاسود روش نقطه گذاران را از زبان سريانى اخذ كرده ، مورد بحث قرار مىدهيم . با استناد به اين سخنان ظنى نامشخص مانند : « به گمان ما . . . » يا « گويا كه . . . » يا « قول پسنديده . . . » و مانند آنها كه گوينده به دليلى استناد نكرده است ، بعضى از نويسندگان جديد ، اين اقوال را تكرار كرده‌اند آن هم با رنگ جديدى كه ظنى بودن و يا حتى خيالى بودن و بىدليل بودن آنها را پنهان مىكند . « 2 » اين خطا و اشتباه از سوى آقاى حسن عون به اوج خود رسيده و او سعى كرده كه با دلايل سست مطلب را اثبات كند . او مىگويد : « 3 » « ما دلايلى داريم كه روشن مىسازد كه ابو الاسود روش نقطه گذارى را از نحويهاى سريانى اخذ كرده است . از جملهء اين دليلها اين است كه ابو الاسود ، در محيط عراق زندگى مىكرد و در آنجا والى بود و در عين حال عالم لغوى و پيشواى مذهبى هم بود ، و مىدانيم كه اين محيط پيش از فتح اسلامى و بعد از آن پر از زبان و معارف سريانى بود و دانشمندان سريانى در آن مىزيستند و آنجا مركزى براى مباحثات و مجادلات آنها بود . اين مباحثات تنها در زمينهء مسايل دينى و فلسفى نبود ، بلكه علوم گوناگون از جمله لغت و نحو را شامل مىشد . باز مىدانيم كه زبان عربى پس از گسترش فتوحات اسلامى ، دچار همان بحرانى شد كه زبان سريانى در دو قرن چهارم و پنجم ميلادى شده بود . لهجه‌هاى گوناگونى در زمينه سخن گفتن و كتابت ظاهر گرديد و غلط گويى ميان گويندگان منتشر شد و بيم آن بود كه اين غلط گويى به متون كتاب مقدس هم كشيده شود و اين از مظاهر بحران در لغت سريانى در قرنهاى چهارم و پنجم ميلادى بود و لغت عربى هم پس از گسترش فتوح همان\r\n\r\n\r\n","description":"","footnote":"\r\n( 1 ) محاضرات ادبيات الجغرافيا ، ص 84 و دكتر عزت حسن سخن جويدى را با تصرفى در مقدمه تحقيق كتاب المحكم ذكر كرده ( ص 29 - 28 ) .\r\n( 2 ) بنگريد به : دكتر على عبد الواحد وافى : فقه اللغه ، ص 249 - 248 و دكتر ابراهيم جمعه : دراسات فى تطور الكتابات الكوفية ، ص 69 ، 73 و سهيلة جبورى : ص 55 و دكتر سعاد ماهر : ص 123 .\r\n( 3 ) اللغة و النحو ، چاپ اول ، اسكندريه ، چاپخانه ، رويال : 1952 ، ص 250 - 249 .\r\n","page_name":" 468 ","page_number":468},
  {"content":"\r\n\r\nسرنوشت را پيدا كرد . در نتيجهء اين بحران در لغت سريانى به اين فكر افتادند كه ضوابطى براى اعراب كتاب مقدس وضع كنند . اين ضوابط چيزى جز نقطه گذارى نبود كه ابو الاسود هم آن را در ضبط اعراب قرآن به كار برد ، و از اينجاست كه مىبينيم مقدمات و زمينه‌ها و نتايج حاصله مشابه بوده و هر دو عمل در يك محيط انجام شده است . بنابراين ، آيا از عناد و لجاجت نخواهد بود اگر بگوييم ابو الاسود روش نقطه گذارى را از سريانيها كه پيش از او اين كار را انجام داده‌اند ، اخذ نكرده است ؟ » آقاى عون پس از اين بيان ، از رابطهء ابو الاسود با زبان سريانى و علماى آن صحبت مىكند و مىگويد : « 1 » « از اين گذشته ، ما گمان مىكنيم بلكه ترجيح مىدهيم كه ابو الاسود زبان سريانى را به مقدارى كه بتواند آن را بفهمد مىدانسته و تا اندازه‌اى توانايى خواندن بعضى از متون آن را داشته است و اين به جهت اقامت طولانى او در عراق و اهتمام شديد او به بحثهاى لغوى و دينى بود كه در حين اقامت در آن محيط داشته است و آن محيط در اوايل عهد عربى تقريبا يك محيط سريانى بوده است » .\r\nاينكه ما اين متن طولانى را آورديم براى اين بود كه تمام دلايلى را كه اين نويسنده از آنها نتيجه گيرى كرده است ، آورده باشيم اگر چه حقايق تاريخى با توصيفى كه او از ابو الاسود كرده و جنبه‌هاى گوناگون شخصيت او را پيش كشيده ، مطابقت دارد ، ولى براى مطالبى كه دربارهء محيط عراق اظهار داشته و اينكه آن محيط پر از لغت و معارف سريانى بوده و يا عهد عربى در آغاز يك محيط سريانى بوده است ، حتى يك دليل هم اقامه نكرده است ، و گمان نمىكنم كه امروز كسى براى اين مطلب دليلى داشته باشد ، و اگر مصادر تاريخى دلالت دارد كه اهل حيره نصرانى بوده‌اند ، همين مصادر تأكيد دارد كه در غرب و جنوب عراق عربيت غلبه داشته و آنجا محل اقامت قبايل عربى بوده است ، حتى در دربار لخمىهاى عرب در حيره به خط عربى در غرب نوشته مىشده است . ما در فصل مقدماتى بيان كرديم كه چگونه ساكنان آباديهاى عربى در غرب فرات مانند حيره و عين التمر و انبار و آباديهاى ديگر ، پيش از ورود اسلام به عراق ، به زبان عربى مىنوشتند . بنابراين آن غلبه سريانى كه آقاى عون تصوير مىكند ، در محيط عراق وجود نداشته و اگر تصور كنيم كه در\r\n\r\n\r\n","description":"","footnote":"\r\n( 1 ) اللغة و النحو ، ص 251 .\r\n","page_name":" 469 ","page_number":469},
  {"content":"\r\n\r\nغرب و جنوب عراق در سالهاى اوليه ظهور اسلام زبان ديگرى با زبان عربى همرديف بوده ، آن زبان زبان فارسى است و نه سريانى .\r\nحيره مركز حركت نصرانيت در شرق هم نبوده بلكه تنها يكى از شاخه‌هاى آن بوده است و كارهايى كه براى نشان دادن حركات در كتابت سريانى صورت گرفته بود ، در جنوب عراق انجام نشده بلكه در نصيبين و رها و در اطراف آسياى صغير بوده است ، « 1 » بگذريم از اينكه تاريخ وضع علامت براى حركات در كتابت سريانى محل بحث است و بعيد نيست بگوييم كه ابو الاسود مصاحف را نقطه گذارى كرده بود در حالى كه هنوز سريانيها چنين كارى را انجام نداده بودند . « 2 »\r\nاگر هم قبول كنيم كه زبان سريانى در بعضى از مناطق در جنوب عراق منتشر شده بود ، بدون شك اين زبان در اين دوره وارد بصره نشده بود ، آن هم به اين وسعتى كه آقاى عون\r\n\r\n\r\n","description":"","footnote":"\r\n( 1 ) بنگريد به : نولد كه : ص 61 و جرجى زيدان : تاريخ آداب اللغة العربيه ، ج 1 ، ص 251 .\r\n( 2 ) در زبان سريانى براى نشان دادن حركات دو روش وجود داشت : اول ، روش نقطهء كوچك كه بالا و پايين و يا هم بالا و هم پايين حرف مىگذاشتند و اين روش ميان سريانيهاى شرقى ( نسطوريها ) رواج داشت . دوم ، روش استفاده از حروف كه آن را از ابجدهاى يونانى اخذ كرده بودند كه بالا يا پايين حرف مىگذاشتند . اين روش را سريانيهاى غربى ( يعقوبيها ) به كار مىگرفتند ( بنگريد به : مطران اقليمس : ص 164 ) مطلبى كه نبايد در آن ترديد كرد اين است كه در زمان حيات يعقوب رهاوى كه در آغاز قرن هشتم ميلادى از دنيا رفت ، روشى براى نشان دادن حركات اتخاذ نشده بود نه روش يونانى و نه روش نقطه گذارى ( همان مصدر ، ص 169 ) و گفته شده است كه روش نقطه‌هاى كوچك تنها در نيمه دوم قرن هشتم ظاهر شد ( بنگريد به : زاكيه محمد رشدى : السريانية نحوها و صرفها ، قاهره ، دار الثقافيه ، ص 32 ) سريانيها پيش از استخدام اين دو روش براى نشان دادن حركات ، نقطه‌هايى را براى تشخيص جمع و تشخيص دال و راء به كار مىبردند و نقطه‌هاى بزرگى را به كار مىبردند كه نشان دهندهء حركات بود . آنها اين كار را جهت رفع اشتباه در قرائت انجام مىدادند . آنها نقطهء بزرگى بالا يا پايين حرف مشتبه مىگذاشتند ( بنگريد به : مطران اقليمس : ص 162 - 161 ) اما كار اين نقطه نگرفت ، چون كافى نبود ، و از اين رو مجبور شدند از دو روش ياد شده كه پس از زمان يعقوب رهاوى وضع شدند ، استفاده كنند ( در مورد استخدام علامتهاى حركات در زبان سريانى بنگريد به : جرجى زيدان : تاريخ آداب اللغة العربية ، ج 1 ، ص 254 و جويدى : محاضرات ادبيات الجغرافيا ، ص 84 - 83 و نولد كه ، ص 61 - 60 و دكتر على عبد الواحد وافى : فقه اللغة ، ص 57 - 249 ) و يعقوب رهاوى در سال 708 ميلادى از دنيا رفت ( بنگريد به : دكتر زاكيه محمد رشدى : السريانيه ، ص 31 ) و آن تقريبا مطابق با سال 90 هجرى است و معناى آن اين است كه تا اين تاريخ روش كاملى براى نشان دادن حركات در كتابت سريانى شايع نشده بود و اين تاريخ ، متأخر از درگذشت ابو الاسود دئلى ( متوفى 69 يا پيش از آن ) مىباشد و او همان كسى است كه روايات اجماع دارند بر اينكه اولين نقطه گذار مصاحف بود و اگر درست باشد كه نشان دادن حركت با نقطه در زبان سريانى تا نيمه دوم قرن هشتم ميلادى مطابق با نيمه اول قرن دوم هجرى تقريبا ظاهر نشده است ، معلوم مىشود كه ابو الاسود كار خود را از سريانى اخذ نكرده است و احتمال استفاده او از روش قديمى سريانى كه حركت معينى را نشان نمىداد حتى نزد سريانيها هم چندان شايع نشده بود . مورد شك و ترديد قرار مىگيرد و دفاع آقاى حسن عون را از ادعاى استفاده ابو الاسود از روش كتابت سريانى ، توجيه نمىكند .\r\n","page_name":" 470 ","page_number":470},
  {"content":"\r\n\r\nتصور مىكند . بصره شهرى براى لشكريانى بود كه در فتوح اسلامى از جزيره خارج شده بودند و محيط آن يك محيط اسلامى عربى خالص بود و آنجا دور از حيره بود كه احتمالا آثارى از فرهنگ سريانى را در خود داشته است .\r\nاز اينجاست كه داستان آشنايى ابو الاسود كه مدتى در بصره بوده و در برهه‌اى از زمان در آنجا شغل قضاوت داشته ، با زبان سريانى و آموختن قرائت آن زبان ، يك امر خيالى است كه هيچ دليلى براى آن وجود ندارد ، و اين نشان مىدهد كه ادعاى آقاى عون كه بر آن تأكيد دارد ، عكس العمل دروغين يك ادعاى واهى است كه آقاى عون خواسته آن را به صورت يك حقيقت مطرح كند و به شكل حماسى بگويد : « آيا از عناد و لجاجت نخواهد بود اگر بگوييم ابو الاسود روش نقطه گذارى را از سريانيها نگرفته است ؟ » .\r\nما هرگز نمىخواهيم از روى هواى نفس عقيده‌اى را طرد و يا تأييد كنيم ، زيرا اين حقيقت است كه بايد از آن پيروى نمود ولى مادام كه در اينجا دليل نقلى يا عقلى در دست نباشد كه مقدار اين تأثير را ( البته اگر حقيقت داشته باشد ) بيان كند و مادام كه اصل اين سخن ، گمانهاى تأييد نشده‌اى باشد ، براى هيچ كس در رد آن و نادان شمردن قائلين آن باكى نيست .\r\nروايتها ، مصدر و منبعى را كه ابو الاسود از آن استفاده كرده باشد ، بيان نمىكند ، و با توجه به آنچه كه در آغاز اين فصل گفتيم و سه روش براى تكميل كتابت عربى ذكر كرديم ، استخدام هيچ يك از آنها جز روش اعتماد بر علامتهاى خارج از خط امكان پذير نبود و اين همان كارى بود كه ابو الاسود انجام داد و ، حركات را با نقطه‌هايى به رنگ مخالف رنگ متن نشان داد ، و به احتمال زياد اگر اين روش از يك منبع خارجى و بيگانه اخذ شده بود ، سند محكمى براى مخالفان نقطه گذارى مصاحف مىشد ، ولى در روايات ذكر نشده كه كسى از مخالفان ، به اين مطلب استدلال كرده باشد . « 1 »\r\n\r\n\r\n","description":"","footnote":"\r\n( 1 ) شخصى در سال 1969 رسالهء فوق ليسانس خود را تحت عنوان « ابو الاسود الدئلى و نشأة النحو العربى » به دانشكده آداب دانشگاه قاهره تقديم كرد و او فتحى عبد الفتاح دجنى بود . او در اين رساله تأثير منابع بيگانه در نحو عربى را به كلى نفى كرده و تأكيد نموده است كه تنها چيزى كه ابو الاسود از سريانى گرفت ، همان نقطه گذارى اعراب بود كه به وسيله آن مصحف را نقطه گذارى كرد ( 47 ، 53 ) و او تأييد مىكند كه ابو الاسود زبان سريانى را مىدانست ( ص 44 - 43 ) و در ص 44 - 43 دربارهء نقطه‌هايى كه ابو الاسود وضع كرد ، مىگويد : « اگر\r\n","page_name":" 471 ","page_number":471},
  {"content":"\r\n\r\nاز چيزهايى كه در اين زمينه وحشت برانگيز و شگفت‌آور است اين است كه نويسنده‌اى از معاصران نقل مىكند كه خليل بن احمد روش نقطه‌گذارى حركات را از يونانيها گرفته است . آقاى ابراهيم مصطفى در مقاله‌اى راجع به نخستين واضع علم نحو پس از صحبت از اعرابى كه خليل وضع كرده ، مىگويد : « گفته‌اند كه او اعراب را از يونانى گرفته و او زبان يونانى را مىخواند . » « 1 » آقاى ابراهيم منبع اين سخن را ذكر نكرده و كسانى را كه اين سخن را « گفته‌اند » مشخص نساخته است ، همچنين روشن نكرده كه خليل چگونه يونانى را مىدانسته و آن را مىخوانده است ؟\r\nدر خلال مطالعاتى كه راجع به اين بحث داشتم به روايتى برخورد كردم كه ابوبكر زبيدى در طبقات خود آن را ذكر نموده است و آن اينكه : « روايت شده كه پادشاه يونان نامه‌اى به زبان يونانى به خليل نوشت . او يك ماه با آن نامه سر كرد تا آن را خواند . در اين باره از او پرسيدند . او گفت : با خود گفتم كه ناچار او نامه‌اش را با نام خدا و مانند آن شروع مىكند . بنا را بر اولين حرف آن گذاشتم و اين كار برايم ممكن شد . » « 2 » شايد همين خبر ، مورد استناد آقاى ابراهيم مصطفى شده است ، ولى نمىدانم كدام عاقلى اجازه مىدهد كه آن را تصديق كند و از آن چنين نتيجه‌گيرى نمايد كه خليل زبان يونانى را مىدانست و آنگاه بگويد اعرابى را كه به جاى نقطه‌هاى گرد وضع كرد ، از زبان يونانى گرفته بود ؟ « 3 »\r\n\r\n\r\n","description":"","footnote":"\r\nابو الاسود مبتكر حركات بود ، آن را به صورت عربى ابتكار مىكرد و يا به عربى بودن آن اشاره مىكرد همان‌گونه كه خليل در تطور نقطه اين كار را انجام داد . . . آيا اين نقطه دلالت به عربى بودن آنها دارد ؟ . . . قطعا نه اين نقطه‌ها بر عربى بودن آنها دلالت نمىكند » .\r\nما معناى پرسش اخير او را نفهميديم و نمىدانيم چه مانعى دارد كه اين نقطه‌ها عربى اصيل باشند ؟ همان‌گونه كه هستند .\r\n( 1 ) مجله دانشكده آداب ، قاهره ، مجلد 10 ، ج 2 ، ص 73 .\r\n( 2 ) ص 47 .\r\n( 3 ) شايد ادعاى اقتباس خليل از زبان سريانى از لحاظ دورى از حقيقت و واقعيت ، كمتر از سخن كسانى نباشد كه مىگويند : خليل از زبان يونانى اخذ كرده است . جرجى زيدان مىگويد : ( تاريخ آداب اللغة العربيه ، ج 1 ، ص 254 - 253 ) اما شكلهاى حركات كه به دست ما رسيده است يعنى ضمه و فتحه و كسره ، واضع يا واضعان آن را نمىشناسيم همچنين زمان آن مشخص نيست ولى ظنّ غالب اين است كه آنها در قرون اولين اسلام وضع شده‌اند ، همان‌گونه كه نقطه گذارى اعجام هم در آن زمان وضع شد و در اين كار به زبان سريانى اقتدا شد » . ( و نيز بنگريد به : جان كانتينو : ص 173 ) اگر جرجى زيدان به مصادرى دست نيافته كه تاريخ استخدام اين حركات را بيان كند و تصورات خود را بر همين جهل به حقايق تاريخى مبتنى كرده است ، بر ماست كه اين گمان او را كه ابو الاسود نقطه گذارى را از زبان سريانى اخذ كرده ، مورد تامل قرار بدهيم .\r\n","page_name":" 472 ","page_number":472},
  {"content":"\r\n\r\nبا همه اينها ، من دربارهء بحث از اين موضوع كه در اين صفحات آمد ، ترديد داشتم و آن را جهت بيان حقايقى از تاريخ علامتهاى حركات در كتابت عربى و رسم مصحف آماده مىكردم ، ولى ديدم اقوالى كه در كتابها راجع به اين موضوع وجود دارد ، به يك خبر صحيح و نظريه بى طرفانه مستند نيست و همين امر مرا وادار كرد كه به طور اختصار در اين صفحات محدود در اين باره بحث كنم . معتقدم كه دادن نظر قاطع دربارهء چيزى كه همهء وسايل لازم جهت بحث آن تكميل نشده است ، كارى دور از صواب است ، چون مىدانيم كه بسيارى از تفاصيل به دست ما نرسيده است ، هر كس به روايات منابع عربى در اين موضوع كه از اشخاص مورد اطمينان كه خود در آن حوادث شريك بوده‌اند نقل شده قانع نباشد ، نظريه بهترى ارائه كند كه از آن پيروى كنيم .\r\n\r\nسوم : رسم مصحف در ميان روش نقطه گذارى گرد و اعراب مستطيل\r\nدر صفحات پيشين گذشت كه دانشمندان سلف چگونه توانستند رسم عثمانى را در همان آغاز تكميل كنند و براى نشان دادن حركات دو روش پديد آورند : يكى به واسطهء نقطه‌هاى گرد و دوم به واسطهء علامتهاى كوچك ، و اگر روش اول با نام ابو الاسود و روش دوم با نام خليل بن احمد مربوط است ، استخدام آنها در مصاحف مخصوصا روش دوم به آسانى صورت نگرفت . اينك مىخواهيم مراحل استخدام اين دو روش را در مصحف با توجه به متون روايى و اسناد خطى ، بررسى كنيم .\r\nشايد به كارگيرى نقطه‌هاى گرد جهت نشان دادن حركات اعراب در مصحف پيش از درگذشت ابو الاسود انجام گرفته هر چند كه محدود بوده باشد ، زيرا معقول نيست كه همهء مصادر ، اين كار را به او نسبت بدهند ولى در زمان حيات او انجام نگرفته باشد .\r\nدانى روايت مىكند كه عبد اللّه بن عمر ( متوفى 73 يا 74 ه ) نقطه گذارى مصاحف را ناپسند مىدانست ، « 1 » و ابو عبيد از ابراهيم نقل مىكند ( شايد منظور ، ابراهيم نخعى متوفى 96 هجرى فقيه و مفتى اهل كوفه باشد ) كه او نقطه‌گذارى مصاحف را بدعى مىشمرد و\r\n\r\n\r\n","description":"","footnote":"\r\n( 1 ) المحكم ، ص 10 بايد همين جا اشاره كنم كه در يك نسخه خطى المحكم به جاى « ابن عمر » ابو عمرو آمده .\r\n","page_name":" 473 ","page_number":473},
  {"content":"\r\n\r\nمىگفت : « قرآن را مجرّد كنيد و چيزى را به آن نياميزيد . » « 1 » و ابو عبيد و ابن ابى داود و دانى از حسن بصرى و ابن سيرين ( هر دو متوفى 110 ه ) نقل مىكنند كه اين دو نفر نقطه‌گذارى مصاحف را ناپسند مىدانستند ، « 2 » و ابن ابى داود از اوزاعى نقل مىكند كه قتاده ( متوفى 117 ه ) گفته : « دوست داشتم كه دستهايشان بريده مىشد و قرآن را نقطه‌گذارى نمىكردند ! » « 3 » اين روايات نشان مىدهد كه نقطه‌گذارى مصاحف در همان آغاز انجام گرفته است ، ولى بعضى از بزرگان ، افزودن بر مصاحف عثمانى را همواره ناپسند مىدانستند ، و اين مىرساند كه در پايان قرن اول هجرى قرآن به طور محدودى نقطه‌گذارى شده بود . همان گونه كه از حسن بصرى و ابن سيرين ناخشنودى از نقطه‌گذارى نقل شده ، اخبارى هم داريم كه به تجويز نقطه‌گذارى مصاحف از آنها نقل شده است . ابو عبيد از هشيم نقل مىكند كه منصور ( متوفى 128 ه ) گفت : « از حسن دربارهء نقطه‌گذارى مصاحف پرسيدم ، گفت : اشكالى ندارد ، مادام كه زياده روى نكنيد . » « 4 » و ابن ابى داود از ابو رجاء نقل مىكند كه گفت : « از محمد بن سيرين درباره مصحفى كه به روش نحو نقطه‌گذارى شده است ، پرسيدم . گفت : مىترسم چيزى بر مصحف بيفزايند . » « 5 » ابن ابى داود نقل مىكند كه ابن سيرين از روى مصحف نقطه‌گذارى شده قرائت مىكرد . « 6 » اين مصحف را يحيى بن يعمر براى او نقطه گذارى كرده بود . « 7 »\r\nهمچنين نافع بن ابى نعيم قارى مدينه ( متوفى 169 ه ) از استاد خود ربيعة بن عبد الرحمن دربارهء اعراب قرآن نقل مىكند كه گفت : اشكالى ندارد . « 8 » و دانى نقل كرده كه مالك بن انس ( متوفى 179 ه ) گفت : « 9 » « همواره از من راجع به نقطه‌گذارى قرآن مىپرسند\r\n\r\n\r\n","description":"","footnote":"\r\n( 1 ) فضائل القرآن ، لوح 57 و بنگريد به دانى : المحكم ، ص 11 .\r\n( 2 ) بنگريد به : فضائل القرآن ، لوح 57 و كتاب المصاحف ، ص 142 - 141 و المحكم ، ص 10 .\r\n( 3 ) المصاحف ، ص 141 .\r\n( 4 ) فضائل القرآن ، لوح 57 و بنگريد به : دانى : المحكم ، ص 12 .\r\n( 5 ) المصاحف ، ص 141 و دانى : المحكم ، ص 11 .\r\n( 6 ) المصاحف ، ص 142 و بنگريد به : دانى : المحكم ، ص 12 .\r\n( 7 ) ابوبكر زبيدى : ص 23 و قرطبى : ج 1 ، ص 63 .\r\n( 8 ) ابن ابى داود : ص 142 و دانى : المحكم ، ص 13 .\r\n( 9 ) المحكم ، ص 11 .\r\n","page_name":" 474 ","page_number":474},
  {"content":"\r\n\r\nو من به پرسشگر مىگويم : مصحفهاى امام را نبايد نقطه‌گذارى كرد و نبايد چيزى بر آنها افزود ولى نقطه گذارى مصحفهاى كوچك كه كودكان از روى آن آموزش مىبينند و نيز لوحه‌هاى آنها اشكالى ندارد . » و نيز دانى از خلف بن هشام بزار نقل مىكند كه گفت : « من نزد كسايى ( متوفى 189 ه ) حاضر بودم و او بر مردم قرائت مىكرد و آنها با قرائت او مصحفهاى خود را نقطه‌گذارى مىكردند . » « 1 » ذهبى پس از نقل اين خبر ، مىگويد : « 2 » « هنوز براى مردم اعراب گذارى ظاهر نشده بود و آنها با نقطه‌ها اعراب گذارى مىكردند » .\r\nاين متون و همين طور گفته‌هاى دانشمندان دلالت دارد كه ناخشنودى از نقطه‌گذارى مصاحف با مرور زمان كمتر مىشد ، و اين به جهت افزايش نياز مردم به قرائت بود ، تا جايى كه كسايى پيشواى اهل كوفه و بغداد مىنشست و قرائت مىكرد و مردم با قرائت او مصحفهاى خود را نقطه‌گذارى مىكردند . بايد توجه كنيم كه در قرون اوليه مصاحف را نخست خالى از نقطه‌هاى اعراب و اعجام مىنوشتند ، سپس مطابق با قرائت خاصى نقطه‌گذارى مىكردند و يا همان‌گونه بدون نقطه باقى مىماند . بنابراين ، نقطه‌گذارى مصاحف پيش از تمام شدن قرن دوم هجرى امر مقبول و حتى خوشايندى گرديد .\r\nدانى مىگويد : « 3 » « مصحف جامع عتيق به دست من رسيد كه آن را در اول خلافت هشام بن عبد الملك در سال 110 نوشته بودند و تاريخ كتابت آن در پايان چنين آمده بود : اين مصحف را مغيرة بن مينا در سال 110 نوشته است . در اين مصحف حركات و همزه‌ها و تنوين و تشديد با رنگ قرمز ثبت شده بود . » به نظر مىرسد كه نقطه‌گذارى اين مصحف از تاريخ كتابت آن چندان متأخر نبوده است .\r\nپس از بيان اين حقايق كه جاى هيچ‌گونه ترديدى در آنها نيست و اينكه نقطه‌هاى گرد در دو قرن اول و دوم استعمال مىشده ، از سخن آقاى دكتر صبحى صالح درباره تاريخ استخدام نقطه‌ها ، و همچنين از نظريهء او دربارهء روايتى كه يحيى را اولين نقطه گذار معرفى\r\n\r\n\r\n","description":"","footnote":"\r\n( 1 ) همان مصدر ، ص 13 و نيز بنگريد به : ذهبى : معرفة القراء ، ج 1 ، ص 101 .\r\n( 2 ) معرفة القراء ، ص 101 .\r\n( 3 ) المحكم ، ص 87 .\r\n","page_name":" 475 ","page_number":475},
  {"content":"\r\n\r\nمىكند ، تعجب مىكنيم . او مىگويد : « 1 » « داستان اولين نقطه‌گذار بودن يحيى در آنجا به اوج خود مىرسد كه ابن خلكان گمان كرده كه ابن سيرين مصحفى داشته كه يحيى بن يعمر آن را نقطه‌گذارى كرده بود و معلوم است كه ابن سيرين در سال 110 هجرى درگذشته است .\r\nبنابراين ، قبل از اين تاريخ مصحفى كه كاملا نقطه‌گذارى و اعراب گذارى شده بود ، وجود داشته است و اين يك مطلب مهمى است كه پذيرفتن آن آسان نيست . » ولى ما در اين موضوع ، غرابتى كه صبحى صالح مىگويد نمىبينيم ، بلكه انكار آن غريب است و شايد او بر مصادرى كه ما متون پيشين را از آنها نقل كرديم ، آگاهى نداشته است .\r\nمصاحفى كه به روش نقطه‌هاى گرد نقطه‌گذارى شده و به حمد اللّه تا به حال باقى مانده است ، اندك نيست . آنها ما را به مرحله‌اى از مراحل تكميل رسم عثمانى رهنمون مىشوند ، همچنين نشانگر تلاشهاى پسنديده‌اى هستند كه علماى سلف در طول نسلها در جهت خدمت به متن قرآن كريم انجام داده‌اند . در اين مصاحف و يا جزءهايى از آنها اشاره به حركات سه‌گانه را بدان‌گونه كه بيان كرديم و دانى هم آنها را آورده ، مىبينيم . او مىگويد : « 2 » « بدان كه حركات سه‌گانه عبارتند از : فتحه و كسره و ضمه . محل فتحه بالاى حرف است چون فتحه علوى است و محل كسره زير حرف است چون كسره سفلى است و محل ضمّه وسط يا مقابل حرف است ، زيرا كه وقتى فتحه به خاطر علوى بودن در بالا قرار گرفت و كسره به خاطر سفلى بودن در زير واقع شد تنها وسط حرف باقى مىماند و همان ، محل ضمه است . پس وقتى خواستى ( الحمد للّه ) را نقطه‌گذارى كنى ، جهت فتحه نقطه‌اى به رنگ قرمز روى « حاء » و جهت ضمه نقطه‌اى به رنگ قرمز در خود دال يا مقابل آن ( به انتخاب نقطه‌گذار ) و براى كسره نقطه‌اى به رنگ قرمز زير « لام و هاء » قرار مىدهى ، و اين عمل با ساير حروف متحرك نيز انجام مىگيرد ، خواه حركت اعراب يا حركت بناء و يا حركت عارضى باشد » .\r\nمجموعه‌هاى خطى تصويرى كه چند صفحه قبل به آنها اشاره كرديم ، صفحاتى از مصحفهايى را كه در كتابخانه‌هاى عالم پراكنده مىباشد آورده است . در اين نمونه‌ها\r\n\r\n\r\n","description":"","footnote":"\r\n( 1 ) مباحث فى علوم القرآن ، ص 93 .\r\n( 2 ) المحكم ، ص 42 .\r\n","page_name":" 476 ","page_number":476},
  {"content":"\r\n\r\nحركات كوتاه به صورت نقطه‌هاى گرد آمده و با اينكه به خاطر تصويرى بودن نمونه‌ها ، رنگها مشخص نيست ولى به نظر مىرسد كه اين نقطه‌ها با رنگ قرمز باشد به همان گونه كه علماى سلف توصيف كرده‌اند و در قسمتى از مصحفى كه در دار الكتب المصريه موجود است ، ديده‌ام « 1 » و به همان‌گونه كه در مصحف منسوب به امير المؤمنين على عليه السلام كه در مسجد الحسين قاهره نگهدارى مىشود آمده و به همان‌گونه كه آقاى ناصر نقشبندى در توصيف يك مجموعه از صفحات چند مصحف قديمى نوشته شده بر پوست كه در موزه عراق نگهدارى مىشود ، ذكر كرده است . « 2 »\r\nاز جملهء نمونه‌هايى كه مورد تيز در مجموعه خود آورده ، يازده برگ از يك مصحف است كه آن را به قرن دوم و يا سوم هجرى مربوط مىداند ( لوح 29 - 19 ) . در اين برگها ، نقطه‌ها گرد است ولى نقطه گذارى تمام حركتها را شامل نمىشود ، مثلا در آيه  كانَ ظَلُوماً جَهُولًا  ( احزاب 23 / 72 ) ( لوح 23 ) فقط دو نقطه مىبينيم : يكى فتحهء نون و ديگرى فتحهء جيم ، ولى بعضى از كلمات را مىبينيم كه تقريبا نقطه‌گذارى آن كامل است ، مانند ( لوح 26 )  وَ إِنَّهُ لَحَقُّ  ( حاقه 69 / 51 ) در اين كلمه جز فتحهء حاء هيچ حركتى ترك نشده است .\r\nهمچنين در مجموعهء مورتيز دو لوح وجود دارد ( لوح 37 و 38 ) كه از مصحفى است كه اندكى پيش به آن اشاره شد و در دار الكتب المصريه نگهدارى مىشود ( 115 مصاحف ) و لوح ديگرى وجود دارد ( لوح 29 كه بزرگ شدهء لوح 40 است ) از يك مصحف كه با همان روش نقطه‌گذارى شده و آن را به قرن سوم مربوط مىداند ، و در لوح 42 صورتى از اول يك مصحف آورده كه در جامع الحسين نگهدارى مىشود و منسوب به على بن ابى طالب ( عليه السّلام ) است .\r\nدر بررسيهايى كه آقاى منجد در تاريخ خط عربى انجام داده ، مجموعه ممتازى از صورتهاى صفحاتى از بعضى از مصاحف قديمى محفوظ در تركيه آمده كه در بعضى از آنها حركات با نقطه‌ها مشخص شده است . « 3 » در اين لوحها بعضى از كلمات كاملا\r\n\r\n\r\n","description":"","footnote":"\r\n( 1 ) به شماره 115 مصاحف .\r\n( 2 ) بنگريد به : المصاحف الكريمة فى صدر الاسلام ، ص 35 .\r\n( 3 ) بنگريد به : شكلهاى 27 ، 28 ، 29 ، 31 ، 32 ، 37 ، 38 .\r\n","page_name":" 477 ","page_number":477},
  {"content":"\r\n\r\nنقطه‌گذارى شده و بعضى از آنها كاملا از نقطه خالى است و بعضى از كلمات گاهى نقطه‌گذارى شده و گاهى نشده است .\r\nدر مجموعهء آقاى ناجى زين الدين ، تعدادى از تصويرهاى مربوط به مصاحف محفوظ در كتابخانه‌هاى عالم ديده مىشود و در آنها روش نشان دادند حركات با نقطه‌هاى گرد ، اعمال شده است . « 1 » شك نيست كه تعيين دورهء تاريخى معينى كه اين برگهاى نمونه از مصاحف مربوط به آن گرفته شده ، آسان نيست ، ولى اگر همهء آن‌ها به قبل از قرن سوم مربوط نباشد ، حداقل بعضى از آنها به قرن دوم بر مىگردد و آنها بيانگر همان روشى است كه ابو الاسود آن را پايه گذارى كرده است . در غالب اين مصاحف ديده مىشود كه گاهى نقطه زياد است و شامل حركات اعراب و حركات ديگر در كلمه مىشود و گاهى هم نقطه كم است ، به گونه‌اى كه گاهى در يك كلمه فقط يك حرف نقطه گذارى شده كه آن هم گاهى حرف آخر و گاهى حرف ديگر است .\r\nهمان گونه كه در خبر سابق گذشت ، كسايى مىنشست و مردم ، مصاحف خود را مطابق با قرائت او نقطه گذارى مىكردند ، و ديديم كه ذهبى در دنباله اين خبر افزود كه « هنوز اعراب گذارى براى مردم ظاهر نشده بود كه آنها با نقطه اعراب گذارى مىكردند . » منظور ذهبى اين نيست كه اعراب گذارى خليل را مردم نمىشناختند ، بلكه منظور او اين است كه مردم آن را در مصاحف به كار نمىبردند ، بلكه در آغاز تنها اهل لغت و شعر آن را به كار مىبردند و براى اعراب گذارى مصاحف از نقطه‌هاى گرد استفاده مىكردند و اين قرنها بعد از خليل ادامه داشت . دانى روايت مىكند كه مصحفى را ديده است كه حكيم بن عمران نقطه‌گذار اهل اندلس در سال 227 آن را نقطه‌گذارى كرده و حركات را با نقطه‌هاى قرمز مشخص كرده است . « 2 »\r\nبه نظر مىرسد كه اعراب مستطيل كه خليل آن را وضع كرد ، در اواخر قرن سوم و اوايل قرن چهارم در مصاحف مورد استفاده قرار گرفت . اين كار بيشتر در محيط عراق انجام پذيرفت كه مركز حركتهاى علمى و لغوى بود و در جهت استفاده از تلاشهاى دانشمندان\r\n\r\n\r\n","description":"","footnote":"\r\n( 1 ) بنگريد به : مصور الخط العربى ، شكلهاى 74 ، 75 ، 76 ، 78 ، 83 .\r\n( 2 ) المحكم ، ص 87 .\r\n","page_name":" 478 ","page_number":478},
  {"content":"\r\n\r\nآمادگى لازم را داشت ، ولى بلاد مغرب و اندلس به گونه‌اى كه دانى ترسيم مىكند ، همواره به روش قديمى پاى بند بودند و تصور مىكردند كه روش قديمى را صحابه و تابعين پايه گذارى كرده‌اند و از اين رو پيروى از آن سزاوارتر است .\r\nدانى نظريهء ابن مجاهد ( متوفى 324 ه ) را در استعمال اعراب مستطيل و نقطه‌هاى گرد در ضبط مصاحف از كتاب او كه دربارهء نقطه گذارى نوشته ، نقل كرده است . او مىگويد : « 1 » « ابو بكر بن مجاهد در كتاب خود راجع به نقطه مىگويد : اعراب و نقطه يك چيز است جز اينكه فهم قارى بيشتر به اعراب منتقل مىشود تا نقطه . چون صورت اعراب مختلف است ولى صورت نقطه يكى است چون تمام نقطه‌ها گرد است ولى در اعراب ، ضمه و فتحه و كسره و همزه و تشديد علامتهاى گوناگونى دارد اما در نقطه همهء اينها يك جا جمع شده و شخص بايد اصول آن را شناخته باشد چون در نقطه هم اعراب يعنى رفع و نصب و جر و علامتهاى مد و همزه و تشديد وجود دارد و اگر چنين نبود ، نقطه معنايى نداشت . مىگويد :\r\nبعضى از كسانى كه مىخواستند نقطه‌ها را واضحتر نشان بدهند در مصحفهايى كه مورد استفاده خودشان بود ، رفع و جر و نصب را با رنگ قرمز و همزهء تنها را با رنگ سبز و تشديد را با رنگ زرد نقطه‌گذارى مىكردند و همهء اينها به صورت گرد بود و اين براى فهم قارى نزديكتر از نقطه گذارى با يك رنگ بود . مىگويد : نقطه گذارى علم بزرگى است و ميان اهل آن اختلاف وجود دارد و اگر كسى علم نقطه گذارى را نداند ، نمىتواند در يك مصحف منقوط قرائت كند و از آن بهره‌اى نمىبرد » .\r\nاين متن بسيار مفيد است و در آن موضع علماى سلف در اوايل قرن چهارم در عراق بيان شده و اينكه آنها اعراب مستطيل را در مصحف به كار مىبردند . از كلام ابن مجاهد پيشواى اهل عراق فهميده مىشود كه او استعمال اعراب مستطيل را در مصحف ترجيح مىداده ، چون اين روش واضح‌تر و فهم آن سريع‌تر بوده ولى فهم نقطه‌هاى گرد ، احتياج به شناخت گسترده‌اى از روشهاى نقطه‌گذاران داشته است .\r\nابو الحسين احمد بن جعفر بن منادى ( متوفى 336 ه ) استعمال اعراب مستطيل در مصاحف را اجازه داده بود ، بخصوص اگر نقطه گذار ميان چند قرائت را جمع كرده باشد .\r\n\r\n\r\n","description":"","footnote":"\r\n( 1 ) همان مصدر ، ص 24 - 23 .\r\n","page_name":" 479 ","page_number":479},
  {"content":"\r\n\r\nاو در كتاب خود كه راجع به نقطه‌هاست مطابق نقل دانى ، چنين گفته است : « 1 » اگر خواستى نقطه‌هاى گرد بگذارى عيبى ندارد و اگر خواستى بعضى از نقطه‌ها را گرد و بعضى را مانند اعراب شعر قرار بدهى ، ضررى ندارد به شرط اينكه حقوق حرفهاى اختلافى را ادا بكنى . و خود دانى درباره نقطه‌گذارى ميان پيشينيان از علماى نحو و عربى در عراق مىگويد : « آنها اتفاق نظر دارند كه نقطه‌گذارى حروف متحرك با حركات سه‌گانه و نقطه‌گذارى مشدد و منون و مهموز با نقطه‌هاى گرد باشد » . « 2 »\r\nدانى ( متوفى 444 ه ) استعمال اعراب شعر در مصاحف را نفى مىكند و مىگويد : « 3 » « بهتر و سزاوارتر اين است كه استعمال اعراب شعر كه همان اعراب اختراعى خليل است در مصحفهاى جامع مادر و غير آن ترك شود تا به آن شخصى از تابعين كه نقطه‌گذارى را آغاز كرد ، اقتدا شود و از پيشوايان گذشته پيروى گردد » .\r\nدانى براى عقيده خود در لزوم استخدام نقطه‌هاى گرد در مصاحف چنين استدلال مىكند : « 4 » « اينكه حركات را به صورت نقطه‌هاى گرد بر يك هيأت و صورت قرار داديم و فتحه را الف خوابيده و كسره را ياء برگشته و ضمه را واو كوچك قرار نداديم همان‌گونه كه پيشينيان از دانشمندان علوم عربى قرار داده‌اند و اين علامتها را از اين حروف اخذ كرده‌اند ، بدان جهت بود كه خواستيم به كار كسى از علماى سلف كه نقطه‌گذارى را در حضور صحابه آغاز كرد ، اقتدا كنيم و از آن پيروى نماييم و به روش او تمسك جوييم ، زيرا كه مخالف با او با آن همه سابقه و تقدم جايز نبود و كسى حق ندارد روش او را كه محلى در دين و موضعى در علم داشت ترك نمايد . . . . بنابراين ، پيروى از او اولى و عمل به روش او در نقطه‌گذارى مصاحف شايسته‌تر است چون نظريه ابو الاسود و كسانى از فصحا و علما كه در حضور او بودند و بر آن نقطه‌گذارى اتفاق داشتند ، بدون شك درست‌تر از نظريهء كسانى است كه پس از او آمده‌اند ، و اين به خاطر پيشينه و تيز بينى آنهاست ، پس لازم است سخن آنها را بپذيريم و به فعل آنها عمل كنيم و نظريه‌اى را كه مخالف با نظريهء آنها و خارج از\r\n\r\n\r\n","description":"","footnote":"\r\n( 1 ) همان مصدر ، ص 22 .\r\n( 2 ) همان مصدر ، ص 210 .\r\n( 3 ) همان مصدر ، ص 22 .\r\n( 4 ) المحكم ، ص 43 - 42 .\r\n","page_name":" 480 ","page_number":480},
  {"content":"\r\n\r\nفعل آنهاست كنار بگذاريم » « 1 » .\r\nفرصتى پيش نيامد مصاحفى را كه تاريخ آنها مربوط به قرن سوم است ، ملاحظه نمايم تا از لابلاى آنها مراحل انتقال از نقطه‌هاى گرد به اعراب مستطيل را بخصوص در بلاد شرق به دست آورم و شايد هم ، چنين مصحفهايى كمياب باشند ، ولى از اواخر قرن چهارم مصحفى براى ما به يادگار مانده كه آن را خطاط مشهور بغدادى ، على بن هلال معروف به ابن ابواب ( متوفى 413 ه ) نوشته است و در آخر مصحف تاريخ تحرير و نام كاتب چنين آمده است : ( كتب هذا الجامع على بن هلل بمدينة السلام سنة احدى و تسعين و ثلثمائة حامدا للّه تعالى . . . ) « 2 » اين مصحف به طور كامل با روش خليل اعراب گذارى شده : فتحه ، الف كوچك خوابيده بالاى حرف و ضمه ، واو كوچك بالاى حرف و كسره مانند فتحه ولى پايين حرف قرار دارد . « 3 »\r\nهمچنين مصحف ديگرى وجود دارد كه آن را ابو القاسم سعيد بن ابراهيم بن صالح الذهب در سال 427 هجرى نوشته است . « 4 » آن نيز با همان روش مصحف ابن ابواب اعراب گذارى شده است . « 5 »\r\nپيش از آنكه به سالهاى پس از اين دوره بپردازيم ، اشاره مىكنيم به اينكه دربارهء مقدار نقطه‌گذارى در كلمه اختلاف نظر وجود دارد . در گذشته گفتيم كه ابو الاسود دئلى فقط آخر كلمات را نقطه‌گذارى مىكرد ولى با گذشت زمان معلوم شد كه احتياج به اعراب گذارى حروف ديگر كلمه ، كمتر از حرف آخر نيست ، با اين وجود بعضى از دانشمندان\r\n\r\n\r\n","description":"","footnote":"\r\n( 1 ) حفنى ناصف در ص 77 كتاب خود آنجا كه راجع به استعمال اعراب گذارى خليل صحبت مىكند ، مىگويد : « اين روش ميان مردم مشرق شايع شد ولى اندلسيها در آغاز از پذيرش آن امتناع كردند و اين به خاطر محافظت بر اصلاحات بنى اميه و دورى از اصلاحات بنى عباس بود . . . » ولى به نظر مىرسد كه اين سخن ، دقيق نيست و آنچه دانى گفته علت قابل قبول در اين موضوع است و آن اينكه آنها خواستند به سنت صحابه و تابعين عمل كنند ، و از چيزهايى كه گفته آقاى ناصف را نقض مىكند اين است كه آنچه او اصلاحات اموى ناميده حدود نيم قرن در عصر عباسى هم عمل مىشده و اين پيش از آن بود كه خليل اعراب را وضع كرد و نيز همان روش قبلى تا عصر ابن مجاهد ( متوفى 324 ه ) در مشرق نيز مورد عمل بود همان‌گونه كه از گفته سابق ابن مجاهد استفاده مىشود .\r\n( 2 ) در اين باره رجوع شود به لوحى كه سهيله جبورى آورده است ( شكل 7 ص 81 ) ترجمه عبارت بالا چنين است : اين جامع را على بن هلال در مدينة السلام ( بغداد ) در سال سيصد و نود و يك نوشت » .\r\n( 3 ) المحكم ، ص 210 .\r\n( 4 ) همان مصدر ، ص 56 .\r\n( 5 ) المصاحف ، ص 144 .\r\n","page_name":" 481 ","page_number":481},
  {"content":"\r\n\r\nمعتقدند كه بعضى از كلمات آنچنان واضح است كه نيازى به ضبط حركات آن نيست و تنها كلماتى نقطه‌گذارى مىشود كه اگر نشود ، خواننده به اشتباه مىافتد . اين در حالى است كه بعضى ديگر عقيده دارند نقطه‌گذارى بايد شامل تمام حركتهاى كلمه باشد .\r\nدانى روايت مىكند كه دانشمندان علوم عربى و پيشينيان از نحويهايى عراق در نقطه گذارى كلمات به اواخر كلمه‌ها اكتفا مىكردند . و نيز مىگويد : عموم اهل عراق از سلف و خلف ، در مصاحف علامت سكون و تشديد و مد را نمىگذارند و حروف را از همه اين علامتهاى خالى و مجرد مىكنند .\r\nاز چيزهايى كه ابن ابى داود از ابو حاتم سجستانى در موضوع نقطه‌ها نقل مىكند ، اين عبارت است : بناى نقطه‌گذارى به اختصار است ، زيرا اگر آنها آنچنانكه بايد نقطه‌گذارى كنند ، مصحف تباه مىشود ، مثلا اگر در ( فمثله ) ( بقره 2 / 264 ) بر فاء و ميم و ثاء و لام و هاء نقطه‌گذارى كنند كلمه تباه مىشود ولى آنها يك نقطه بالاى ميم مىگذارند و يكى مقابل لام ، چون لام حرف اعراب است كه گاهى منصوب و گاهى مرفوع و گاهى مجرور مىشود . و اينكه به ميم فتحه مىدهند براى آن است كه خواننده آن كلمه را ( فمثل ) نخواند و اگر موردى باشد كه از جاى ديگر رفع اشتباه شود ، آن حركت را نيز ترك مىكنند ، مانند :\r\n( قتلوا فى سبيل اللّه ) ( آل عمران 3 / 169 ) كه مقابل قاف نقطه‌اى گذارده مىشود ولى حرف تاء نقطه‌گذارى نمىشود چون ضمه قاف دلالت دارد كه اين كلمه بر وزن ( فعلوا ) است و اما در آيه ( قتّلوا تقتيلا ) ( احزاب 33 / 61 ) بايد زير حرف تاء يك نقطه‌گذارى چون حرف مشدّد است و بايد ميان حرف مشدّد و غير مشدّدفرق گذاشته شود . و به آنچه گفتيم همه موارد را ان شاء اللّه قياس كن » .\r\nابن مجاهد نيز همين عقيده را دارد . او در كتابى كه راجع به نقطه‌ها دارد ، مىگويد : « 1 » « بر هر حربى اعراب گذاشته نمىشود ، بلكه در جايى اعراب گذاشته مىشود كه اگر نشود ، موجب اشتباه مىگردد . اگر تمام حروف كلمه از اول تا آخر اعراب گذارى شود ، به آن كلمه ستم شده است و فايده‌اى هم ندارد چون اعراب بعضى از آنها از بعضى ديگر كفايت مىكند » .\r\n\r\n\r\n","description":"","footnote":"\r\n( 1 ) دانى : المحكم ، ص 23 ، 210 .\r\n","page_name":" 482 ","page_number":482},
  {"content":"\r\n\r\nو اين ، همان موضع ابو الحسين بن منادى است كه مىگويد : « 1 » « نقطه‌گذارى و اعراب براى آسان كردن ضرورتها و مشكلات است و براى اين نيست كه تمام حروف يك كلمه چه ساكن چه متحرك نقطه‌گذارى شود ، اگر كسى چنين كند از حدّ اعتدال خارج شده است و فايده‌اى هم ندارد . » و اين موضعگيرى دربارهء مقدار نقطه و اعراب مطابق با روش نويسندگان نامه‌ها هم هست . « 2 »\r\nدر مقابل اين نقطه نظر دربارهء مقدار اعراب و نقطه‌گذارى ، نظر ديگرى هم وجود دارد و آن اينكه بايد تمام حركتهاى كلمه اعراب‌گذارى شود و علامتهاى ديگر هم مشخص گردد . دانى اين مطلب را به طور روشنى بيان كرده و گفته است : « 3 » « اگر سبب نقطه‌گذارى مصاحف ، تصحيح قرائت و كمك به تلفظ درست حروف است تا قرآن آنچنانكه از جانب خداوند نازل گشته و از پيامبر دريافت گرديده و از صحابه نقل شده و پيشوايان آن را ادا كرده‌اند ، خوانده شود ، بنابراين بهترين راه اين است كه حق هر حرفى با نقطه‌گذارى ادا شود و هر علامتى از حركت و سكون و تشديد و مدّ و همزه و غير آن كه لازم باشد ، گذارده شود و اين كار به بعضى از حروف اختصاص نيابد » .\r\nاين روشى كه دانى ذكر كرده ، از همان آغاز در مصاحف عملى مىشده ، همان‌گونه كه در مصحفى كه ابن بواب در سال 391 هجرى نوشته و ابوالقاسم سعيد بن ابراهيم در سال 427 هجرى نوشته ملاحظه مىشود ، و اين روش در نقطه‌گذارى و اعراب گذارى مصاحف تا زمان حاضر عملى مىشود . « 4 »\r\n\r\n\r\n","description":"","footnote":"\r\n( 1 ) همان مصدر ، ص 210 .\r\n( 2 ) ابن درستويه در ص 5 كتاب خود گفته است : « بدان كه كاتبان حرفى را نقطه‌گذارى يا اعراب گذارى نمىكنند مگر اينكه مشتبه شود . » نفرت از اعراب گذارى در كتابها و نامه‌ها بيشتر بود . يك بار براى عبد اللّه بن طاهر نامه‌اى اعراب گذارى شده رسيد كه خط خوبى هم داشت او گفت : چه خط خوبى دارد اما نقطه سياه آن زياد است ( بنگريد به : ابو حيان توحيدى : رسالة فى علم الكتابة ، نسخه عكسى از روى نسخه‌اى كه در وين محفوظ است . . . ) ابو حيان توحيدى در همين رساله اخبارى را نقل كرده كه دلالت دارد بر اينكه بعضى نويسندگان و نامه نگاران اعجام و اعراب را در كتابت دوست مىداشتند تا جايى كه به محمد بن عبد الملك وزير نسبت داده شده كه او گفته است : « كتاب نقطه‌گذارى شده كتاب عربى است و اگر نقطه‌گذارى نشود نبطى است . » ( لوح 16 ) و نيز ابو حيان گفته است ( لوح 17 ) عبد الحميد ( شايد منظور همان كاتب اموى باشد ) گفت : . . . خط بدون نقطه و اعجام مانند زمين خشك است و خط منقوط و معجم مانند يك باغ نورانى است .\r\n( 3 ) المحكم ، ص 56 .\r\n( 4 ) نمونه‌هايى از مصاحف خطى پس از قرن چهارم هجرى را در مجموعهء موريتز و مصور الخط العربى از ناجى زين الدين ملاحظه\r\n","page_name":" 483 ","page_number":483},
  {"content":"\r\n\r\nروشى كه در آغاز گفته شد ، اختصاص به نوشته‌هاى ديگر جز مصحف دارد كه به ندرت كلمه‌اى را اعراب گذارى ، مىكند مگر اينكه كلمه مشتبه شود . و اين روش تا امروز در كتابها ادامه دارد . « 1 » ولى بايد تذكر بدهيم كاتبان در كتب لغت و شعر و مانند آنها به روش قبلى عمل مىكنند و كلمه را اعراب گذارى مىنمايند . يك نسخهء خطى از كتاب « غريب الحديث » تأليف ابو عبيد ( متوفى 224 ه ) كه در سال 311 نوشته شده ، نمونه‌اى از اعراب گذارى كامل كلمات را نشان مىدهد . « 2 » اين نوع اعراب گذارى كامل را در يك نسخه خطى از « الكتاب » سيبويه كه در سال 351 ه نوشته شده و يك نسخه خطى از « الامالى » ابو على قالى كه در سال 486 ه نوشته شده ، ملاحظه مىكنيم . « 3 » همچنين اين علاقه را در ضبط كلمات در كتابهاى چاپى مربوط به لغت عربى و شعر در زمان حاضر مىبينيم .\r\nو نيز اين علاقه را نزد محدثان كه به ضبط الفاظ حديث پيامبر علاقه دارند ، از زمانهاى دور تا امروز مشاهده مىكنيم . « 4 »\r\nبه نظر مىرسد كه كاتبان مصاحف در بلاد اندلس پس از عصر دانى در اعراب گذارى حركات به استعمال اعراب مستطيل روى آوردند و به جاى نقطه‌هاى گرد ، فتحه را به صورت الف خوابيده بالاى حرف ، و كسره را به صورت ياى برگشته پايين حرف ، و ضمه را به صورت واو كوچك بالاى حرف قرار دادند . در سخنان بعضى از دانشمندان پس از دانى اشاره‌هايى به اين تحول شده است . ابو طاهر بن ظاهر عقيلى مصرى ( متوفى 623 ه ) پس از بيان نقطه گرد كه دانى آن را در نقطه‌گذارى مصاحف اختيار كرده و بيان روش اعراب مستطيل كه خليل آن را وضع نموده ، مىگويد : « 5 » « . . . كار نزديك به هم است ان‌شاء\r\n\r\n\r\n","description":"","footnote":"\r\nفرماييد .\r\n( 1 ) صاحب مفتاح السعاده ( متوفى 962 ه ) در ج 1 ، ص 81 كتاب خود مىگويد : « نقطه‌گذارى و اعجام در زمان ما در مصاحف لازم است ولى در غير مصحف فقط در حال خوف از اشتباه لازم است چون آنها بر طرف كردن اشتباه وضع شده‌اند . » صاحب كشف الظنون هم اين سخن را نقل كرده است ( مجلد 1 ، ستون 712 ) .\r\n( 2 ) محفوظ در كتابخانه الازهر .\r\n( 3 ) المخطوطات فى دار الكتب المصريه . نمونه آن را در مجموعه موريتز ( لوح 121 و 176 ) ملاحظه فرماييد .\r\n( 4 ) بنگريد به : سيوطى : تدريب الراوى ، ج 2 ، ص 68 به بعد .\r\n( 5 ) مختصر ما رسم فى المصحف ، لوح 24 .\r\n","page_name":" 484 ","page_number":484},
  {"content":"\r\n\r\nاللّه ، جز اينكه موافقت تابعين و پيشوايان گذشته نزد من بهتر است ، ولى روشى كه اكنون معروف و مشهور شده ، روشن‌تر است ، چون اعراب مستطيل اكنون مشهورتر شده و بيشتر به آن عمل مىشود و ضبط كلمات ، در اصل براى توضيح كلمه‌ها و تعليم تلفظ ، آنها مطابق با ارادهء كاتب بوده است . » ابو طاهر عقيلى در آغاز فصلى كه راجع به مسألهء ضبط منعقد كرده ، پس از سخن قبلى مىگويد : « 1 » « هر چيزى كه نزد طرفداران نقطه‌گذارى معتبر است ، نزد طرفداران اعراب مستطيل هم معتبر است ، جز در ضمه كه نزد آنها واو كوچكى بالاى حرف است و نمىتوان آن را مانند فتحه نوشت ، چون فتحه يك الف خوابيده است . براى كسى كه هر دو روش را عملى مىكند بايد ضمه را در دو موضع بگذارد . » عقيلى دو روش را با هم ذكر مىكند و قارى را ميان آنها مخيّر مىسازد ، و گويا در زمان او كسانى بودند كه به نقطه‌هاى گرد ميل داشتند .\r\nبعد از ابو طاهر عقيلى ديگر كسى را پيدا نمىكنيم كه به استعمال نقطه‌هاى گرد در نشان دادن حركتهاى كوتاه اشاره كند . علم الدين سخاوى ( متوفى 643 ه ) گفته است : « اعراب كنونى پيشتر نقطه‌هاى قرمز رنگى بود كه خليل به اين صورت در آورد . » « 2 » و ابن وثيق اندلسى ( متوفى 654 ه ) در بحث از موضوع ضبط ، از صورتهاى حركتهاى سه گانه كه خليل آنها را وضع كرده ، سخن گفته بدون اينكه به رؤوس نقطه‌هاى گرد اشاره كند « 3 » و جعبرى نقطه‌گذارى اعراب را ذكر كرده و گفته است : « اينكه نقطه به خط تبديل شد ، براى اين بود كه خط واضح‌تر بود و مشتبه نمىشد . » « 4 » و قلقشندى از هر دو روش سخن گفته و اضافه كرده است : پيشينيان نقطه‌هاى گرد را به كار مىبردند ولى متأخران علامتهاى خليل را استعمال كردند . « 5 » و خراز در ارجوزهء مربوط به ضبط خود گفته است : « 6 »\r\n ففتحة اعلاه و هى الف * مبطوحة صغرى و ضمّ يعرف \r\n\r\n\r\n","description":"","footnote":"\r\n( 1 ) همان مصدر .\r\n( 2 ) الوسيله ، برگ 12 الف .\r\n( 3 ) رسالة فى رسم المصحف ، لوح 35 .\r\n( 4 ) خميلة ارباب المراصد ، برگ 311 الف .\r\n( 5 ) بنگريد به : صبح الاعشى ، ج 3 ، ص 166 - 165 .\r\n( 6 ) ما رغنى : ص 344 .\r\n","page_name":" 485 ","page_number":485},
  {"content":"\r\n\r\n و اوا كذا امامه اوفوقا * و تحته الكسرة ياء تلقى \r\nتنسى ( متوفى 899 ه ) در شرح اين دوم بيت گفته است : « 1 » « در اين دو بيت به حالت حركات سه گانه و محل آنها اشاره مىكند و روش خليل را انتخاب كرده است ، هر چند كه دانى نقطه‌گذارى ابو الاسود را اختيار نموده است . » سيوطى ( متوفى 911 ه ) گفته : « 2 » « اعراب در صدر اول به صورت نقطه بود : فتحه ، نقطه‌اى در اول حرف و ضمه بر آخر آن و كسره زير اول آن بود . و دانى هم همين روش را اتخاد كرده است ، ولى آنچه امروز مشهور شده ضبط با حركات مأخوذ از حروف است و آن همان چيزى است كه خليل وضع كرده است و آن بيشتر و واضح‌تر است و به آن عمل مىشود . صاحب مفتاح السعاده نيز سخن سيوطى را نقل كرده است . « 3 »\r\nاز بررسى تاريخ نشان دادن حركات كه گذشت ، روشن مىشود كه شروع نقطه‌گذارى مصاحف توسط ابو الاسود ، بدان معنا نيست كه از آن تاريخ به بعد اين نقطه‌ها همواره مورد استعمال بوده و يا شامل تمام حركتهاى كلمه مىشده است . اينكه خليل علامتهاى حركات را وضع نمود ، بدان معنا نيست كه بلافاصله در ضبط مصاحف مورد استعمال قرار گرفت ، بلكه مدت زمان بسيارى گذشت تا اينكه اين علامتها وارد مصاحف گرديد . و ديديم كه اهل اندلس و مغرب تا عصر دانى ( متوفى 444 ه ) روش نقطه‌هاى گرد را به كار مىبردند و استعمال علامتهاى خليل در نشان دادن حركات پس از اين تاريخ شايع شد . « 4 »\r\nروايتها ، رنگ مركبى را كه كاتب ابو الاسود آن را در نقطه‌گذارى مصاحف استعمال نمود ، تعيين نكرده ولى بعدها ، استعمال رنگ قرمز در نقطه‌گذارى حركات و سكون و\r\n\r\n\r\n","description":"","footnote":"\r\n( 1 ) الطراز : فى شرح ضبط الخراز ، برگ 4 ب .\r\n( 2 ) الاقان ، ج 4 ، ص 162 .\r\n( 3 ) ج 2 ، ص 233 - ص 232 .\r\n( 4 ) و از همين جاست كه هميشه نمىتوان از نوع ضبط يك مصحف خطى به تاريخ كتابت آن پى برد . خانم دكتر سعاد ماهر به غلط گمان كرده كه تاريخ درگذشت خليل ، همان حد فاصل ميان استعمال نقطه‌هاى گرد و اعراب مستطيل است . او به همين جهت تاريخ كتابت مصحف منسوب به امير المؤمنين على عليه السّلام را كه در مسجد الحسين قاهره نگهدارى مىشود و به روش ابو الاسود نقطه‌گذارى شده است ، تعيين كرده و آن را مبتنى بر همان گمان نموده است . او مىگويد : ( ص 130 - 129 ) « تأكيد مىكنم كه تاريخ اين مصحف ميان نيمهء دوم از قرن اول و نيمهء اول از قرن دوم هجرى است و دقيقا ميان سالهاى 67 هجرى و 160 هجرى است . » اين تاريخهايى كه او انتخاب كرده ، همان تاريخ درگذشت ابو الاسود و خليل بن احمد است . البته مشهور در وفات خليل سال 170 هجرى است .\r\n","page_name":" 486 ","page_number":486},
  {"content":"\r\n\r\nتشديد و تخفيف معمول گرديد و رنگ زرد به همزه‌ها اختصاص يافت . به طورى كه دانى روايت مىكند اين همان رنگهائى است كه نقطه‌گذاران مدينه و اندلس آنها را به كار گرفتند ، ولى نقطه‌گذاران عراق براى حركت و همزه‌ها و حركتهاى ديگر ، تنها رنگ سرخ را استعمال مىكردند و با همين خصوصيت مصحفهاى آنها از مصحفهاى ديگر باز شناخته مىشود . « 1 »\r\nدانى از نقطه‌گذاران مصاحف با رنگ سياه نهى كرده است . او مىگويد : « نقطه‌گذارى مصاحف با رنگ سياه مانند مركب و غير آن را من اجازه نمىدهم ، بلكه از آن نهى مىكنم و منكر آن هستم و اين به جهت پيروى از كسى است كه نقطه‌گذارى را آغاز كرد و در آن از رنگى كه مخالف رنگ متن است استفاده نمود ، چون با اين روش در رسم مصحف تغيير و يا خلطى حادث نمىشد ولى در رنگ سياه چنين تغييرى حادث مىشد . و لذا مىبينيم گاهى ممكن است نقطه‌اى اضافه شود و به خاطر رنگ سياه آن كه مخصوص رسم حروف است ، چنين توهم شود كه آن ، حرفى از كلمه است و به همين جهت به تلاوت نيز افزوده گردد . و براى همين است كه پيشينيان از صحابه و غير صحابه نقطه‌گذارى را ناپسند مىدانستند . » « 2 » شك نيست كه ناپسند بودن استعمال رنگ سياه در ضبط مصاحف با استعمال علامتهايى كه خليل وضع كرد ، از بين رفت چون در آنها تشخيص با شكل علامت بود و نه رنگ آن ، همان‌گونه كه در نقطه‌هاى دايره‌اى چنين بود .\r\nدر مورد استعمال رنگهاى گوناگون جهت نشان دادن قرائتهاى مختلف در مصحف ، جمعى از دانشمندان طبق نقل دانى نظر منفى داشتند . او مىگويد : « گروههايى از مردم كوفه و بصره حروف شاذّ را در مصحف وارد مىكنند و آن را با رنگ سبز رسم مىكنند ، و گاهى رنگ سبز را براى قرائت صحيح مشهور و رنگ قرمز را براى قرائت شاذ متروك در نظر مىگيرند . و اين يك نوع خلط كردن و تغيير دادن است » . « 3 » همان‌گونه كه دانى آوردن قرائتهاى شاذ را با رنگهاى مختلف ناپسند مىداند ، همچنين آوردن قرائتهاى صحيح را نيز\r\n\r\n\r\n","description":"","footnote":"\r\n( 1 ) المحكم ، ص 20 - 19 .\r\n( 2 ) المحكم ، ص 19 و بنگريد به : النقط از همو ، ص 125 .\r\n( 3 ) المحكم ، ص 20 و بنگريد به : ابن ابى داود : ص 147 .\r\n","page_name":" 487 ","page_number":487},
  {"content":"\r\n\r\nبا اين روش ناپسند مىداند . او مىگويد : « 1 » « از اين ناخوشايندتر و بدتر اينكه بعضى از قراء و افراد نادان از نقطه‌گذاران ، چندين قرائت و حروف مختلف را در يك مصحف جمع مىكنند . آنها براى هر قرائت و حرفى رنگى از رنگها را كه مخالف با رنگ سياه است ، اختصاص مىدهند ، مانند قرمز ، سبز ، زرد و لاجوردى . و در اول مصحف به آن تصريح و راهنمايى مىكنند تا قرائتها و حروف مشخص شوند . اين كار بالاترين مصداق خلط و شديدترين نوع تغيير رسم است . » ولى دانى ذكر مىكند كه ابو الحسين بن منادى اين كار را اجازه داده است . او در كتابى كه درباره نقطه‌ها دارد ، مىگويد : وقتى كلمه‌اى را كه با دو وجه يا بيشتر خوانده مىشود نقطه‌گذارى مىكنى ، در يك كاغذ جداگانه‌اى نامهاى رنگها و نامهاى قاريان را بنويس تا خواننده آنها را بشناسد ، و بايستى رنگها صاف و روشن و قلم متوسط باشد . مىگويد : اگر خواستى كه نقطه‌ها دايره‌اى باشد عيبى ندارد و اگر بعضى از آنها را دايره‌اى و بعضى را مانند اعراب شعر قرار دادى ، ضررى نمىرساند البته بايد حق حروفى را كه داراى اختلاف است ، ادا كرده باشى » « 2 » .\r\nسخن ابن منادى دربارهء امكان جمع بيش از يك قرائت با استخدام نقطه‌هاى گرد و اعراب مستطيل با هم ، ضبط يك مصحف خطى را كه در دار الكتب المصريه موجود است براى ما روشن مىسازد ، مصحفى كه بر آن نوشته كه به خط جعفر صادق عليه السّلام ( متوفى 148 ه ) است و احتمالا اين جمله را پس از كتابت مصحف نوشته‌اند . « 3 » اين مصحف را مورتيز مربوط به قرن دوم و يا سوم مىداند و از آن شش لوح آورده است ( لوحهاى 36 - 31 ) و شايد اين مصحف با توجه به روش ضبطى كه دارد ، پس از خليل بن احمد ( متوفى 170 ه ) نوشته شده باشد . در لوحهايى كه مورتيز آورده رنگهاى حركات مشخص نيست ، ولى پس از آنكه به اصل مصحف كه در دار الكتب المصريه محفوظ است « 4 » و تا آخر سوره كهف مىباشد ، مراجعه كردم ، راز كثرت علامتها را شناختم . چنين مىنمايد كه اين مصحف نخست بر اساس قرائت معيّنى نوشته شده و با علامتهايى كه خليل\r\n\r\n\r\n","description":"","footnote":"\r\n( 1 ) المحكم ، ص 20 .\r\n( 2 ) المحكم ، ص 22 - 21 .\r\n( 3 ) بنگريد به : ناجى زين الدين : بدائع الخط العربى ، شكل 649 ، ص 349 و ص 491 ، تسلسل 649 .\r\n( 4 ) به شمارهء 1 ، مصاحف .\r\n","page_name":" 488 ","page_number":488},
  {"content":"\r\n\r\nوضع كرده با همان رنگ مركب حروف علامت گذارى شده است ، به اين صورت كه فتحه الف كوچك خوابيده بر روى حرف ، و كسره مانند فتحه در زير حرف ، و ضمه واو كوچك بالاى حرف ، و تشديد به شكل سرشين ، و همزه به شكل سر حرف عين با همان مركب نوشته شده است ، و چون خواسته شده كه اين مصحف مطابق با قرائت ديگر هم ضبط شود ، « 1 » نقطه گذار ، روشن نقطه‌هاى گرد تو خالى را به كار برده و از دو رنگ استفاده كرده است : يكى رنگ قرمز براى حركات و تنوين ، به اين صورت كه فتحه نقطه‌اى بالاى حرف و ضمه نقطه‌اى مقابل حرف است ، ولى كسره همه جا نقطهء توخالى نيست بلكه نقطه‌گذار آن را گاهى مانند فتحه ولى در زير حرف و با رنگ قرمز نوشته است ؛ يعنى آن را مانند كسره‌اى كه در آغاز با رنگ مركب حروف ضبط شده قرار داده است . دوم رنگ لاجوردى كه همزه‌ها را با آن نوشته و آنها را نيز نقطه‌هاى گرد تو خالى قرار داده است .\r\nآنچه از روشهاى پيشوايان قرائت درباره نقطه‌گذارى حركتهاى سه‌گانه بيان كرديم ، مربوط به حركتهاى اشباع شده و آشكار است ، و در مورد نشان دادن حركتهاى « مختلسه » و « مخفاة » و « مرامه » و « مشمّه » « 2 » دانى روشهاى قراء را در نقطه‌گذارى آنها تا عصر خودش نقل كرده ، به اين صورت كه به حركت مختلسه و مخفاة و مرامه با نقطه‌هاى گرد ، و به حركتهاى آشكار با علامتهاى خليل كه همان حروف كوچك است ، اشاره مىشود . با اين نقطه‌ها و حروف سه‌گانه ميان حالتى كه صداى حركت به طور كامل ادا نمىشود و لفظ با آن اشباع نمىگردد و حالتى كه صدا كامل است ، فرق گذاشته مىشود و بدين گونه تلفظ به وسيله اين علامتها مشخص مىگردد و دو جنس از حركت از هم شناخته مىشود و دو نوع آنها آشكار مىگردد و به اين سبب حقيقت آنها روشن مىشود . « 3 »\r\nدرباره حركت « مشمّه » بايد بگوييم كه معناى اشمام در اينجا با معناى آن كه پيشتر در\r\n\r\n\r\n","description":"","footnote":"\r\n( 1 ) آقاى حفنى ناصف معتقد است كه اين مصحف بر اساس بيش از يك قرائت ضبط شده است ( تاريخ الادب ، ص 94 ) .\r\n( 2 ) اين چهار حالت مربوط به حركتهايى است كه به وضوح تلفظ نمىشوند « مختلسه » حركتى است كه اصلا تلفظ نمىشود ( حركت ربوده شده ) « مخفاة » حركتى است كه تلفظ آن با اخفاء انجام مىگيرد . « مرامه » حركتى است كه يك درجه واضح‌تر از قبلى است و « مشمّه » واضح‌تر از مرامه مىباشد .\r\n( 3 ) المحكم ، ص 47 - 46 و نيز بنگريد به : تنسى : برگ 16 ب .\r\n","page_name":" 489 ","page_number":489},
  {"content":"\r\n\r\nبيان حالات وقف گذشت ، فرق مىكند . معناى اشمام در اينجا اين است كه كسرهء اوايل بعضى از افعال مانند : قيل و سيق و غيض ، اندكى مايل به ضمه ادا شود . نقطه‌گذارى حركت مشمّه به اين صورت است كه نقطه‌اى مقابل قاف و سين و غين در مثالهاى بالا و مانند آنها در مثالهاى ديگر گذاشته مىشود تا دلالت بر اشمام آن حروف بكند . دانى مىگويد : « اگر حروف را از اين نقطه خالى كنى و اشمام را به صورت مشافهه از قراء بگيرى ، زيباتر است » « 1 » .\r\nنقطهء حركت « مماله » به اين صورت است كه آن را زير حرف قرار بدهى ، همان‌گونه كه كسره را قرار مىدهى . دانى مىگويد : « اگر بيم آن رود كه اين نقطه با كسره مشتبه شود ، حرف را از آن مجرّد مىكنى تا اينكه از راه مشافهه به دست آيد . » « 2 » گاهى علامت اماله پس از استعمال اعراب مستطيل در نقطه‌گذارى مصاحف ، همان علامت كسره است كه به جاى نقطه در زير حرف قرار مىگيرد و گاهى هم بعضى از نقطه‌گذاران كلمه « مل » را با مركّب قرمز روى حرفى كه اماله مىشود قرار مىدهند . « 3 »\r\nپيش از آنكه به مبحث بعدى منتقل شويم ، به نقطه‌گذارى حركتهاى بلند اشاره مىكنيم .\r\nبناى نقطه‌گذاران بر اين بود كه روى حرفى كه پس از آن ضمه يا كسره يا فتحه بلند مىآيد ، نقطه‌اى بگذارند گويا اين نقطه اشاره به اين مطلب دارد كه علامت واو و ياء و الف بيانگر ضمه يا كسره و يا فتحه بلند است و دلالت بر واو و يا و همزه نمىكند ، يعنى اينكه اينها حركت هستند و حروف صامت نيستند . پس از آنكه علامتهاى خليل جايگزين اين نقطه‌ها شد ، و به صورت قياسى مورد استعمال واقع گرديد ، در اذهان مردم چنين وانمود شد كه حركتهاى بلند از يك حركت كوتاه و يك واو و يا ياء و يا الف تشكيل شده است . در اين برداشت به ظاهر رسم استناد مىكردند و دانشمندان علوم عربى بر اساس همين تصور از حركتهاى بلند سخن گفته‌اند و مىبينيم سيبويه از ياى ما قبل مكسور و واو ما قبل مضموم صحبت مىكند « 4 » و اينكه پيش از الف بايد حرف مفتوحى باشد ، « 5 » و اين موضوع در سخنان\r\n\r\n\r\n","description":"","footnote":"\r\n( 1 ) المحكم ، ص 48 .\r\n( 2 ) همان مصدر .\r\n( 3 ) بنگريد به : دكتر عبد الفتاح شلبى : الاماله ، ص 285 ، 290 .\r\n( 4 ) الكتاب ، ج 2 ، ص 277 .\r\n( 5 ) همان مصدر ، ج 2 ، ص 286 .\r\n","page_name":" 490 ","page_number":490},
  {"content":"\r\n\r\nدانشمندان بعدى نيز تكرار شده است « 1 » .\r\nحركتهاى بلند از لحاظ صدا ، همان حركتهاى كوتاه هستند ولى طولانى شده‌اند و يا دو برابر آنها هستند و يا مطالبى از اين قبيل كه در بررسيهاى جديد مربوط به آوا شناسى مشخص شده است « 2 » .\r\nالبته اين موضوع ، مطلب جديدى براى دانشمندان علوم عربى نيست ، همان‌گونه كه پيشتر در سخنان ابن جنّى ملاحظه كرديم ، ولى به نظر مىرسد كه موضع همه دانشمندان نحو حتى خود ابن جنى چنين نيست چون او نيز از حركتهاى بلند به عنوان الف ما قبل مفتوح و ياى ما قبل مكسور و واو ما قبل مضموم تعبير آورده است . « 3 »\r\nاگر از لحاظ صوتى دليلى براى اثبات علامتهاى حركات پيش از الف و واو و ياء در حركتهاى بلند نداريم ، از لحاظ كتابت چنين دليلى وجود دارد ، زيرا كه اين سه علامت داراى دو دلالت هستند : يكى دلالت بر حروف صامت و ديگر دلالت بر حركتهاى بلند ، و بنابراين اثبات علامتهاى حركات كوتاه همراه با اين حروف ، دلالت مىكند كه اين حروف حركت هستند نه حرف صامت . و از همين جاست كه داعى نداريم كه بگوييم : « ما نيازى به گذاشتن علامتهاى حركات كوتاه پيش از اين حروف نداريم » « 4 » مشروط بر اينكه فهم ما از طبيعت حركتهاى بلند بر اساس يك آوا شناسى درست بوده باشد . « 5 »\r\n\r\n\r\n","description":"","footnote":"\r\n( 1 ) مثلا بنگريد به : ابن جنى : سرّ صناعة الاعراب ، ج 1 ، ص 57 و مكى : الكشف ، ج 1 ، ص 45 .\r\n( 2 ) بنگريد به : دكتر كمال محمد بشر : دراسات فى علم اللغة ، قسمت 1 ، ص 201 .\r\n( 3 ) مثلا بنگريد به : الخصائص ، ج 2 ، ص 141 و ج 3 ، ص 127 و سرّ صناعة الاعراب ( خطى ) ، برگ 240 ب .\r\n( 4 ) دكتر كمال محمد بشر : دراسات فى علم اللغة قسمت 1 ص 202 .\r\n( 5 ) بنگريد به : جان كانتينو : ص 148 .\r\n","page_name":" 491 ","page_number":491},
  {"content":"\r\n\r\n\r\nمبحث دوم علامتهايى كه حروف مشابه را مشخص مىكند\r\nبا تطورى كه پيش از اسلام در شكلهاى حروف كتابت عربى به وجود آمد ، مشابهت‌ها و نزديكيهاى زيادى ميان بعضى از علامتهاى حروف آن پيدا شد كه در آخر كار به اشتراك دو يا چند حرف در يك علامت منجر گرديد . پيش از اين ، انگيزه‌ها و ريشه‌هاى چنين تحولى را بيان كرديم و در اينجا تكرار نمىكنيم . « 1 » همچنين در گذشته در موارد متعددى گفتيم كه مصحف عثمانى از هر گونه علامتى كه حروف مشابه را از هم جدا كند ، خالى بود ، همان‌گونه كه از علامتهاى حركات كوتاه خالى بود . و نيز در آغاز اين فصل به اين نظريه اشاره كرديم كه معتقد بود نقطه‌گذارى اعراب و نقطه‌گذارى اعجام هر دو قديمى هستند و اينكه مصاحف از آنها خالى بوده به اين جهت بوده كه احتمال همهء قرائتهاى صحيح داده شود ، و روشن كرديم كه اساس اين نظريه غير واضح و نامشخص است . البته هدف ما اين نبود كه تاريخ اين موضوع را بررسى كنيم بلكه فقط مىخواستيم بگوييم كه\r\n\r\n\r\n","description":"","footnote":"\r\n( 1 ) رجوع شود به : فصل مقدماتى از همين كتاب .\r\n","page_name":" 492 ","page_number":492},
  {"content":"\r\n\r\nقول به قديمى بودن اعراب و اعجام و اينكه مصاحف عثمانى به خاطر علل خاصى از آن خالى شده ، دليل محكمى ندارد و ترجيح داديم كه اين عقيده درست نيست . پس از آنكه از بررسى تاريخ حركتهاى كوتاه با استناد به روايات و اسناد خطى فارغ شديم ، اينكه بر سر آنيم كه تاريخ علامتهايى را كه باعث تشخيص حروف مشابه از يكديگر مىشود ، مورد بحث قرار بدهيم چون همان‌گونه كه دانشمندان پيشين در نشان دادن حركات از علامتهاى خارجى استفاده كرده‌اند همين روش را در تشخيص حروف مشابه نيز به كار برده‌اند « 1 » .\r\nالبته اين موضوع از حركات پيچيده‌تر است و لذا خالى از دشوارى نيست چون اسناد و روايات در اين باره ناقص است و لذا اين بحث را با توجه به روايات تاريخى موجود بررسى خواهيم كرد و به اسناد خطى اندكى كه در دست است در جهت رسيدن به نقاط روشنى در تاريخ تشخيص حروف مشابه استناد خواهيم نمود و مسأله را به كوششهاى تلاشگران بعدى واگذار خواهيم كرد ، شايد در آينده روايات و اسناد خطى ديگرى به دست آيد و آنچه را كه امروز در دست ماست بيشتر توضيح بدهد .\r\nاگر از روايتى كه اعجام در كتابت عربى را به عامر بن جدره « 2 » نسبت مىدهد ، صرف نظر كنيم و بحث را به كمك روايات تاريخى ديگر دنبال نماييم ، خواهيم ديد كه اين روايات بر دو قسم‌اند : قسمى كه مىگويد واضع اعراب همان واضع اعجام است ، جعبرى گفته است : « 3 » « ظاهر اين است كه واضع اعجام همان واضع اعراب است » و ابن عاشر انصارى گفته است : « 4 » « نصى را نيافتم نخستين كسى را كه مصاحف را نقطه‌گذارى اعجام كرده است ، تعيين كند و\r\n\r\n\r\n","description":"","footnote":"\r\n( 1 ) صولى در صفحه 55 - 56 كتاب خود مىگويد : « وقتى ياء و تاء و نون در يك كلمه به همديگر متصل گرديد و به شكل سين و شين درآمد ، بايد دندانهء وسطى را بالا ببرى مانند : بينك و بيتك و اگر چنين نكنى و هر سه دندانه را مساوى قرار بدهى كلمه به شكل « شك » و « سك » در مىآيد و احتمال سين و شين داده مىشود . » به نظر مىرسد آنچه صولى گفته ، وسيله‌اى بوده كه كاتبان براى از بين بردن التباس حاصل از اجتماع ياء و تاء و نون در اول يا وسط كلمه كه شبيه سين مىشد ، به آن پناه برده‌اند . مثالهاى آن را در بعضى از مصحفهاى خطى قديمى و بعضى از سنگ نوشته‌ها مىبينيم و در مصحف جامع عمرو مثالهاى متعددى وجود دارد ، از جمله در  فَأَنْزَلَ اللَّهُ سَكِينَتَهُ  ( 48 / 26 ) مىبينيم كه دندانه ياء و تاء در كلمهء ( سكينته ) طولانىتر از دندانه نون متوسط است و بدين گونه نشان داده كه اين دندانه‌هاى سه‌گانه سين نيست .\r\n( 2 ) بنگريد به : فصل مقدماتى . دانى در المحكم ، ص 35 به نقل از هشام كلبى وضع اعجام را به اسلم بن خدرة نسبت مىدهد . گويا در روايت دانى تصحيفى رخ داده است .\r\n( 3 ) خميلة أرباب المراصد ، برگ 316 الف .\r\n( 4 ) فتح المنان المروى بمورد الظلمآن ، ص 51 .\r\n","page_name":" 493 ","page_number":493},
  {"content":"\r\n\r\nجعبرى در خاتمهء « جميله » ( صحيح آن خميله است ) گفته كه ظاهر اين است كه واضع اعجام همان واضع اعراب است و چنين به نظر مىرسد - و خدا داناتر است - كه علما متعرض آن نشده‌اند چون از آغاز موجود بوده است . » اين روايت تاريخ معينى را مشخص نمىكند و چيز جديدى را به دست نمىدهد . « 1 » قسم دوم از روايات از قسم اول بيشتر و قديمىتر است و عجيب است كه جعبرى و ابن عاشر آنها را نديده‌اند و آنها در واقع به يك روايت بازگشت مىكنند و با اينكه اين روايت معلوماتى را به دست مىدهد و آوردن علامتهاى تشخيص دهندهء حروف مشابه را به اشخاص معينى نسبت مىدهد ، در عين حال خالى از پيچيدگى نيست و همين امر سبب مىشود كه به آن اطمينان كامل نداشته باشيم .\r\nپژوهشگران ، اين روايت را از طريق ابن خلكان ( متوفى 681 ه ) شناخته‌اند . او اين روايت را در و فيات الاعيان نقل كرده و گفته است : « ابو احمد عسكرى در كتاب « التصحيف » نقل مىكند كه مردم همواره در مصحف عثمان بن عفان مىخواندند . . . » « 2 » و چون به كتاب ابو احمد عسكرى ( متوفى 382 ه ) مراجعه كردم متن روايتى را كه ابن خلكان نقل كرده ، با مختصر تفاوتى يافتم « 3 » . روايت با اندك تغييرى همان روايت ابن خلكان بود و در اثناى مطالعه‌اى كه براى نوشتن اين موضوع داشتم همين روايت را در كتاب ديگرى كه مربوط به حمزهء اصفهانى ( متوفى 360 ه ) معاصر ابو احمد عسكرى بود پيدا نمودم . او نيز همين روايت را با تفاوت مختصرى كه معنا را تغيير نمىدهد آورده و بسيارى از الفاظ روايت عسكرى را دارد . « 4 » ابو احمد عسكرى بيست و دو سال پس از حمزهء اصفهانى درگذشته است آيا اين دليل مىشود كه عسكرى از حمزه اخذ كرده و يا هر دو از يك منبع سابق بر آنها گرفته‌اند ؟ پاسخ اين پرسش نيازمند آن است كه بدانيم كدام يك از آنها پيش از ديگرى به تأليف كتاب خود پرداخته است و آيا يكى از آنها از تأليف ديگرى آگاهى داشته يا نه ؟ چيزى كه يافتن مصدر اين روايت را مشكل مىسازد اين است كه اين روايت در هر دو منبع بدون ذكر سند و مصدر آمده است و عسكرى به كلمه\r\n\r\n\r\n","description":"","footnote":"\r\n( 1 ) بنگريد به : قلقشندى : ج 3 ، ص 155 .\r\n( 2 ) وفيات الاعيان ، ج 1 ، ص 344\r\n( 3 ) بنگريد به : شرح ما يقع فيه التصحيف و التحريف ، ص 13 .\r\n( 4 ) بنگريد به : التنبيه على حدوث التصحيف ، ص 38 - 37 .\r\n","page_name":" 494 ","page_number":494},
  {"content":"\r\n\r\n« روايت شده » اكتفا كرده و اصفهانى هم فقط روايت را نقل نموده است . ما اينك نخست روايت اصفهانى را نقل مىكنيم سپس روايت عسكرى را مىآوريم تا ببينيم كه در موضوع اعجام حروف از اين روايتها چه چيزى استفاده مىشود ؟\r\nحمزهء اصفهانى مىگويد : « علت پيدايش نقطه‌گذارى اين بود كه مصحفهاى پنجگانه‌اى كه به دستور عثمان نوشته شد و به شهرها ارسال گرديد ، مردم حدود چهل و چند سال همواره از روى آنها مىخواندند و اين از زمان عثمان تا زمان عبد الملك بود . در اين مدت در زبان مردم تصحيفهايى به وجود آمد و اين بدان جهت بود كه باء و تاء و ثاء در حال اتصال و انفصال شبيه يكديگر بودند و ياء و نون در حال اتصال شبيه آنها بودند ، از اين رو تصحيف در كتابت به طور كامل پيدا شد و چون تصحيف در عراق گسترش يافت حجاج بن يوسف به كاتبان خود روى آورد و از آنها خواست كه براى اين حروف مشابه علامتهايى را وضع كنند و آنها نقطه‌ها را به صورت تك و جفت وضع كردند و براى آنها محلهاى گوناگونى وضع كردند به اين صورت كه بعضى از آنها را روى حرف و بعضى از آنها را زير حرف قرار دادند . پس از پيدايش نقطه‌گذارى ، زمانى طولانى گذشت و مردم هيچ دفتر يا كتابى را نمىنوشتند مگر اينكه آن را نقطه‌گذارى مىكردند ، ولى در عين حال باز هم تصحيف اتفاق مىافتاد تا اينكه اعجام را احداث كردند و نقطه‌ها را با اعجام مىنوشتند و هر جا كه حق كلمه‌اى از لحاظ نقطه‌گذارى و اعجام ادا نمىشد ، در آن كلمه تصحيف رخ مىداد . . . »\r\nابو احمد عسكرى مىگويد : « روايت شده است كه علت نقطه‌گذارى مصاحف اين بود كه مردم حدود چهل و چند سال تا زمان عبد الملك بن مروان همواره مصاحف عثمان را قرائت مىكردند تا اينكه تصحيف زياد شد و در عراق منتشر گرديد و حجاج به كاتبان خود روى آورد و از آنها خواست كه براى حروف مشابه علامتهايى را وضع كنند . گفته مىشود كه نصر بن عاصم اين مهم را به عهده گرفت و نقطه‌هاى فرد و زوج را وضع كرد و محلهاى آنها را گوناگون ساخت ، و مردم زمانى چيزى را نمىنوشتند مگر اينكه نقطه‌گذارى مىكردند ، ولى با اين وجود باز تصحيف رخ مىداد و لذا اعجام را احداث كردند و نقطه‌ها را مطابق با اعجام استعمال نمودند ، و اگر حق كلمه‌اى به طور كامل ادا نمىشد ، باز\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nتصحيف اتفاق مىافتاد و لذا به فكر چاره افتادند ولى چاره‌اى نيافتند جز اينكه از دهانهاى مردم اخذ نمودند » .\r\nبا اينكه هر دو متن نسبت به يكديگر از جنبه‌هاى مختلف تفصيل بيشترى دارند ، در عين حال مشكلى را كه در هر دو تكرار شده است روشن نمىسازند ، مشكلى كه پژوهشگران معاصر را در فهم اين روايت كه از طريق ابن خلكان آن را شناخته‌اند با دشوارى مواجه كرده و تاكنون تفسير واضحى براى آن نيافته‌اند . « 1 » روايت در دو متن از نقطه‌گذارى حروف مشابه سخن گفته و اينكه اين كار براى تشخيص حروف صورت گرفته و هر حرفى داراى علامتى شده كه حرف ديگر در آن علامت شريك نيست . ممكن است تصور كنيم كه اين روايت از دو حادثه در تاريخ اسلام سخن مىگويد : اول نقطه‌گذارى حروف كه در خلافت عبد الملك و ولايت حجاج بن يوسف بر عراق ، صورت گرفته و روايت صراحت دارد كارى كه در زمان حجاج شده است ، نقطه‌گذارى حروف جهت تشخيص حروف مشابه بوده و متن اصفهانى نسبت به متن عسكرى تفصيلات بيشترى را در اين زمينه به دست مىدهد ، ولى اين اقدام مانع از وقوع تصحيف در نوشته‌هاى مردم نشد و بايد گام ديگرى برداشته مىشد تا كتابت تكميل شود و انتظار آن مىرفت كه در اين روايت گام ديگر همان پيدايش علامتهاى حركات و علامتهاى ديگر معرفى شود ، ولى در روايت از گام ديگر به صورت پيچيده‌اى ياد مىشود و آن « اعجام » است . معلوم است كه اعجام همان نقطه‌گذارى جهت تشخيص حروف مشابه است و از اين جهت است كه ناميدن گام ديگر به « اعجام » معناى روايت را ناصحيح مىكند و احتمال تصحيف در اين روايت مىرود ، ولى جاى تعجب است كه كلمه « اعجام » در هر دو متن آمده و چندين بار تكرار شده است كه احتمال وقوع تصحيف را نفى مىكند . ممكن است روايت را چنين معنا كنيم كه منظور از « اعجام » همان اعراب يعنى علامتهاى حركات است و اين يك احتمال قوى به نظر مىرسد ، و اين اعتراض وارد نيست كه كسى بگويد علامتهاى حركات پيش از زمان حجاج استعمال مىشد چون علامتهايى كه ابو الاسود پيش از زمان حجاج\r\n\r\n\r\n","description":"","footnote":"\r\n( 1 ) بنگريد به : جرجى زيدان : تاريخ آداب اللغة العربيه ، ج 1 ، ص 256 و دكتر عدنان خطيب : المعجم العربى الماضى و الحاضر ، معهد البحوث و الدراسات العربيه ، 1967 و دكتر عبد العال سالم مكرم : ص 37 .\r\n","page_name":" 496 ","page_number":496},
  {"content":"\r\n\r\nوضع كرده بود در نوشته‌هاى كاتبان استعمال نمىشد و بنابراين ، تكميل كتابت عربى نزد كاتبان نخست با تشخيص حروف مشابه و سپس با وضع علامتهاى حركات انجام پذيرفت و اين عكس آن چيزى است كه در تكميل رسم عثمانى اتفاق افتاد . به نظر مىرسد كه اين تفسير براى روايت تفسير محتملى است ، هر چند كه در اول روايت آمده كه مسأله مربوط به مصاحف است . بلى گام اول مربوط به مصاحف است ولى گام دوم مربوط به كتابت كاتبان است و شايد منظور از گام دوم كه در روايت آمده ، همان كار خليل بن احمد باشد و چه بسا كه متن اصفهانى به اين معنا دلالت كند كه مىگويد : « مردم پس از حدوث نقطه‌گذارى زمانى طولانى دفتر يا كتابى را نمىنوشتند مگر اينكه نقطه‌گذارى مىكردند . »\r\nميان زمان حجاج و خليل تقريبا يك قرن فاصله است و در پايان متن عسكرى آمده كه وقتى كلمه مورد غفلت قرار مىگرفت و حق آن ادا نمىشد ، تصحيف به وجود مىآمد لذا چاره‌اى انديشيدند و به نتيجه‌اى نرسيدند جز اينكه آن را از دهانهاى مردم اخذ كنند . اين قطعه از روايت دلالت دارد كه منظور همان اعرابى است كه خليل آن را وضع كرده ، و اين احتمال را گفتهء ابن سيده در المخصص تأييد مىكند كه از قول خليل بن احمد صاحب « العين » نقل كرده كه او گفته است : ( شكلت الكتاب اشكله شكلا : اعجمته ) « 1 » وقتى اعراب و شكل به معناى اعجام آمده ، اين دليل است كه مىتوان اعجام را هم به معناى اعراب به كار برد ، چيزى كه هست اين است كه در زمانهاى بعدى اعجام تنها در نقطه‌گذارى حروف به كار رفته است .\r\nوقتى به آن قسمت از روايت كه دربارهء اعجام حروف است توجه مىكنيم ، مىبينيم كه در هر دو متن اين عمل به دوره خلافت عبد الملك بن مروان ( 86 - 65 ه ) و ولايت حجاج ( 95 - 75 ) مربوط مىشود . و هر چند كه متن اصفهانى كسانى را كه نقطه‌گذارى حروف را انجام دادند ، نام نمىبرد ، مىبينيم كه عسكرى تصريح مىكند كه نصر بن عاصم به اين كار مبادرت نمود . استاد حفنى ناصف اين روايت را به صورت مستقيم نقل كرده و به آوردن مطالبى كه مربوط به اعجام حروف است اكتفا نموده است و نمىدانيم كه آيا به متن مستقيمى از روايت دست يافته و يا تنها قسمتى از متن عسكرى را نقل كرده است چون او\r\n\r\n\r\n","description":"","footnote":"\r\n( 1 ) مخصص ، ج 13 ، ص 5 و بنگريد به : ابن منظور : ج 13 ، ص 381 .\r\n","page_name":" 497 ","page_number":497},
  {"content":"\r\n\r\nيحيى بن يعمر عدوانى را هم همراه با نصر بن عاصم ذكر نموده و او را شريك كار نصر در اين كار دانسته است . « 1 » ما نمىدانيم كه استاد ناصف از چه منبعى آن را نقل كرده ؟ آيا آن را از اخبارى كه يحيى را نخستين نقطه‌گذار مصاحف معرفى مىكند ، استنتاج كرده است ؟\r\nبه گونه‌اى كه اين روايت دلالت دارد ، به نظر مىرسد نسلى كه بعد از ابو الاسود به وجود آمد ، اقدام به اعجام حروف كرده است چون گروهى از علماى تابعين ، علوم عربى و نقطه‌گذارى را از ابو الاسود ياد گرفته بودند . ابن سلام جمحى تنى چند از آنها را نام برده و گفته است : از جملهء كسانى كه از ابو الاسود اخذ كردند ، يحيى بن يعمر ( متوفى قبل از 90 ه ) و نصر بن عاصم ليثى ( متوفى 90 ه ) و جز آنها را مىتوان نام برد . « 2 » شك نيست كه احساس نياز به تشخيص حروف مشابه در مصحف و غير مصحف ، با گذشت زمان بيشتر و بيشتر مىشد و احتمال دارد كه سعى در تكميل اين نقص در عهد خلافت عبد الملك آغاز شده است ، عصرى كه بسيارى از فعاليتهاى لغوى و فنّى در آن انجام گرفت و اين دوره ، دورهء زيبا كردن خط و تلاش در بالا بردن كيفيت آن در تمام نواحى حكومت اسلامى بود . « 3 »\r\nشاهد اين مطلب همان گنبد بزرگى است كه عبد الملك در اطراف صخره آن را به پا داشت و در آن ريزه كارىهاى فن معمارى را گرد آورد . « 4 » و نيز در خلافت عبد الملك ديوانهاى شام و عراق به عربى ترجمه شد « 5 » و عبد الملك نخستين كسى بود كه سكه‌هايى با نقش عربى زد . « 6 »\r\nگفتيم كه در بعضى از روايات آمده اولين كسى كه مصاحف را نقطه‌گذارى كرد ، يحيى بن يعمر و نصر بن عاصم بودند . « 7 » پژوهشگران اين روايات را در بحث از نخستين واضع\r\n\r\n\r\n","description":"","footnote":"\r\n( 1 ) بنگريد به : تاريخ الادب ، ص 71 به بعد .\r\n( 2 ) طبقات فحول الشعراء ، ص 13 - 12 و بنگريد به : سيرافى : ص 21 و ابوبكر زبيدى : ص 22 و ابن نديم : ص 41 و ابو البركات انبارى : ص 11 .\r\n( 3 ) دكتر ابراهيم جمعه : دراسات فى تطور الكتابات الكوفيه ، ص 136 و بنگريد به : دكتر صالح العلى : ص 20 .\r\n( 4 ) دربارهء نمونه‌هايى از نوشته‌هاى اطراف اين كنبد كه در زمان عبد الملك نوشته شده ، رجوع كنيد به : بررسيهاى دكتر منجد درباره تاريخ خط عربى ، ص 59 . اين نوشته‌ها در سال 72 هجرى نوشته شده است .\r\n( 5 ) بلاذرى : ص 201 ، 309 و جهشيارى : ص 38 و 40 .\r\n( 6 ) ابن رسته : مجلد 7 ، ص 192 .\r\n( 7 ) دانى : المحكم ، ص 6 - 5 .\r\n","page_name":" 498 ","page_number":498},
  {"content":"\r\n\r\nنقطه‌گذارى اعراب آورده‌اند و چون ثابت شده كه ابو الاسود اولين كسى بود كه نقطه‌گذارى براى اعراب را وضع كرد ، نسبت دادن اين كار به آن دو نفر محل اشكال است و شايد منظور اين باشد كه آنها پس از استادشان اين روش را اشاعه دادند ، و شايد هم منظور اين باشد كه آنها اولين كسانى بودند كه در مصاحف به نقطه‌گذارى اعجام پرداختند ، و به نظر مىرسد كه احتمال دوم ترجيح دارد و متن عسكرى هم به آن اشاره مىكند .\r\nيحيى بن يعمر دانشمند مورد اعتمادى بود كه از او فقه هم نقل شده « 1 » و صاحب قرائت هم بوده است . « 2 » ابن عطيه در مقدمه تفسير خود نقل مىكند كه جاحظ در كتاب « الانصار » گفته است : « نصر بن عاصم نخستين كسى بود كه مصاحف را نقطه‌گذارى نمود و به او « نصر الحروف » گفته مىشد . » « 3 » و اين لقب ( نصر الحروف ) به نقشى كه نصر بن عاصم در اعجام حروف داشت و يا كارى كه مخصوص او بود ، دلالت مىكند .\r\nاينكه روايت اصفهانى و عسكرى اشاره مىكند كه نقطه‌گذارى اعجام در خلافت عبد الملك ( 86 - 65 ه ) و ولايت حجاج ( 95 - 75 ه ) اتفاق افتاده ، اين مىرساند كه اعجام حروف پس از وضع نقطه‌گذارى اعراب توسط ابو الاسود بوده است ، ولى در اينجا روايتى وجود دارد كه دانى از اوزاعى ( متوفى 157 ه ) نقل كرده كه گفت : از يحيى بن كثير شنيدم كه مىگفت : « قرآن در مصاحف خالى از نقطه بود . اولين حرفى كه بر آن نقطه گذاشتند ياء و تاء بود ، و گفتند عيبى ندارد . نقطه نور حرف است . » « 4 » آيا معناى روايت اين است كه نقطه‌گذارى بر ياء و تاء قبل از نقطه‌گذارى اعراب توسط ابو الاسود ، انجام گرفته است ؟ از رواياتى كه بعضى از آنها را پيشتر نقل كرديم جز اين فهميده نمىشود كه نقطه‌گذارى اعراب زودتر از نقطه‌گذارى اعجام در مصاحف به كار رفته است و نمىدانيم كه يحيى بن ابى كثير مصاحف را خالى از نقطه ديده و شاهد نقطه‌گذارى آن بوده است يا او اين مطلب را از كسى كه مصاحف را خالى از نقطه ديده نقل مىكند ؟ به هر حال روايت ابن ابى كثير به طور قاطع دلالت به اين ندارد كه نقطه‌گذارى اعجام پيش از نقطه‌گذارى اعراب بوده است .\r\n\r\n\r\n","description":"","footnote":"\r\n( 1 ) ابن سلام جمحى : ص 12 .\r\n( 2 ) ابوبكر زبيدى : ص 23 و ابن الجزرى : غاية النهايه ، ج 2 ، ص 381 .\r\n( 3 ) مقدمه تفسير ابن عطيه كه توسط ارترجفرى منتشر شده ، ص 275 .\r\n( 4 ) المحكم ، ص 35 و نيز ص 1702 .\r\n","page_name":" 499 ","page_number":499},
  {"content":"\r\n\r\nآن دسته از روايات تاريخى كه به آغاز نقطه‌گذارى اعجام و استخدام آن در مصاحف دلالت دارد ، دوره‌اى را كه اين گام برداشته شده معين مىكند . طبق اين روايات اين حادثه در نيمه اول از قرن اول هجرى و پيش از پايان آن اتفاق افتاده و چون ما از اسناد خطى كه مربوط به اين قرن است در تبيين اين روايات كمك مىگيريم ، چيزى دستگيرمان نمىشود ، بلكه اسناد خطى مسأله را به صورت ديگرى مطرح مىكند ، ولى به درجه قطعيت و ثبوت نمىرسد . امروز تعدادى اسناد خطى در اختيار پژوهشگران است كه مربوط به دورهء پيش از خلافت عبد الملك بن مروان است و در بعضى از آنها نقطه‌هاى اعجام ديده مىشود و صحت روايات تاريخى و يا اصالت اين نقطه‌هايى را كه در اين متون وجود دارد ، زير سؤال مىبرد .\r\nاين اسناد عبارتند از يك پارچه ( برده ) و دو سنگ نوشته . در فصل مقدماتى راجع به برده صحبت كرديم و در اينجا مىخواهيم با تفصيل بيشترى راجع به تاريخ و قرائت آن و اهميتى كه در بيان تاريخ اعجام حروف عربى دارد ، بحث كنيم . اين برده در مجموعهء « راينر » كه برده‌هاى عربى موجود در موزه وين را در بر گرفته ، به شماره 558 آمده و با دو زبان عربى و يونانى نوشته شده است و به نظر مىرسد كه نوشتهء اصلى همان قسمت عربى آن است و قسمت يونانى ترجمه جملات عربى است . « 1 »\r\n« گروهمان » به قرائت اين برده اقدام كرده و سطر آخر آن را چنين خوانده است : « . . . فى شهر جمدى الاول من سنة اثنتين و عشرين و كتب ابن حديد و » « 2 » او گفته است كه در قسمت عربى اين برده پنج حرف داراى نقطه اعجام است كه عبارتند از : ( ش ، ز ، ذ ، خ ، ن ) و اين متن را قديمىترين متن عربى خطى دانسته كه در آن نقطه‌هاى اعجام وجود دارد . « 3 »\r\nبه نظر مىرسد كه تاريخ اين برده و اعجام بعضى از حروف آن ، على رغم اعتمادى كه گروهمان به آن دارد ، محل مناقشه است و بايد اشاره كنيم كه صورتهاى منتشر شدهء اين برده به روشن ساختن اين دو قسمت كمك نمىكند . با اينكه دكتر منجّد تصوير قابل قبولى\r\n\r\n\r\n","description":"","footnote":"\r\n( 1 ) . 113 .\r\n 1 . Grohmann : from the world of arabic payri , Al - Maarefpress , Ciro 1952 p \r\n( 2 ) همان مصدر .\r\n( 3 ) همان مصدر ، ص 82 و بنگريد به : ناصر الدين اسد : ص 40 و 38 .  p  ، 660  A \r\n","page_name":" 500 ","page_number":500},
  {"content":"\r\n\r\nاز اين برده را منتشر كرده ، « 1 » ولى در اين تصوير مشخص كردن حروف با نقطه آسان نيست .\r\nتا آنجا كه ما ديديم تمام تصاوير منتشر شدهء اين متن در اين جهت متفق هستند كه سطر آخر آن تا اندازه‌اى واضح است « 2 » و در اين تصويرها ميان كلمهء ( عشرين ) و كلمهء ( ابن حديد و ) جاى خالى وجود دارد كه گروهمان آن را ( و كتب ) خوانده است و دكتر منجد با او موافق است ، با اينكه او كلمهء آخر را به جاى ( حديد و ) ( حديده ) خوانده است ، « 3 » ولى استاد ناصر نقشبندى در قرائت سطر آخر درنگ كرده و جاى خالى ميان آن دو كلمه را رها ساخته و چنين خوانده است : ( شهر جمدى الاولى من سنة اثنتين و عشرين و . . .\r\nحديد . . . « 4 » اين درنگ قابل توجيه است ، زيرا در تمام اين تصويرهاى منتشر شده كلمهء غير واضحى وجود دارد كه گروهمان آن را ( كتب ) خوانده است و پس از كلمهء ( حديد ) آثار كلمهء ديگرى است و لذا نمىتوان به آسانى در برابر قرائت گروهمان تسليم شد ، قرائت اين كلمه اثر مهمى در تعيين تاريخ اين برده دارد ، اگر قرائت گروهمان درست باشد ، تاريخ برده مشخص مىشود ولى اگر قرائت ديگرى باشد تاريخ برده مورد ترديد قرار مىگيرد .\r\nشگفت اينكه دكتر منجد لوح بزرگى از اين برده را آورده و گفته كه گروهمان آن را جهت توضيح تاريخ برده منتشر كرده است ، آنگاه اضافه مىكند كه : « به روشنى تاريخ برده ، سال بيست و دو به نظر مىرسد . » « 5 » هر چند كه در اين قطعه بزرگ شده ، تاريخ مذكور واضح است ، ولى قطعا آن را از بردهء مورد نظر بزرگ نكرده‌اند ، زيرا كه نسبت فاصله كلمات ، طبيعت كلماتى كه با سطر سابق بر آن مقابله مىكند ، در دو تصوير كاملا با يكديگر اختلاف دارند و نمىدانم كدام يك از آنها مصدر اين اشتباه است ؟ « 6 » شايد بتوان گفت كه\r\n\r\n\r\n","description":"","footnote":"\r\n( 1 ) دراسات فى تاريخ الخط العربى ص 38 ، شكل 19 .\r\n( 2 ) تصوير برده را در كتاب خانم  N . Abbott  لوح 4 و در پايان مقالهء آقاى ناصر نقشبندى در مجله سومر و نيز در همان كتاب گروهمان ملاحظه فرماييد .\r\n( 3 ) دكتر منجد : ص 33 .\r\n( 4 ) منشأ الخط العربى ، ص 139 .\r\n( 5 ) دراسات فى تاريخ الخط العربى ، ص 39 ، شكل 20 .\r\n( 6 ) از اين شگفت آورتر اينكه تصويرى را كه استاد ناجى زين الدين در : مصور الخط العربى ( شكل 99 ، ص 31 ) منتشر كرده ، كلمه « كتب » كه محل اختلاف است به وضوح تمام نوشته شده كه قابل توجه است و اين احتمال داده مىشود كه تصويرى كه ناجى زين الدين آورده بر اساس قرائت گروهمان دستكارى شده است و اين امر در كلمات ديگر هم ديده مىشود .\r\n","page_name":" 501 ","page_number":501},
  {"content":"\r\n\r\nدر تعيين تاريخ اين برده ، شناخت تاريخ آن در قسمت يونانى و سنجش آن با سالهاى هجرى ، كارساز باشد ولى متأسفانه نتوانستيم آن را به دست بياوريم . « 1 »\r\nو اما دو سنگ نوشته‌اى كه در بعضى از حروف آن نقطه‌هاى اعجام ظاهر شده ، يكى از آنها در حجاز و ديگرى در غرب فرات در عراق پيدا شده است .\r\nمهندس  K . S . Twitchell  در سال 1945 كه در بعضى مناطق معدنى حجاز حفارى مىكرد ، به سنگ نوشته‌اى در يك صخره از بقاياى يك سد قديمى كه در زمان خليفه اول بنى اميه يعنى معاويه درست شده بود ، دست يافت ، همان گونه كه سنگ نوشتهء پيدا شده در نزديكى طايف به اين معنا دلالت دارد « 2 » و « مايلز » به خواندن و نشر آن مبادرت ورزيد . « 3 »\r\nتاريخ اين سنگ نوشته سال 58 هجرى مىباشد . طبق تصوير منتشر شده در بسيارى از حروف آن نقطه‌هاى اعجام ديده مىشود . گروهمان آن را به اين صورت خوانده است : « 4 » 1 . هذا السد لعبد اللّه معوية 2 . أمير المؤمنين بنيه عبد اللّه بن حنجر 3 . باذن اللّه لسنة ثمن و خمسين ا 4 . للهّم اغفر لعبد اللّه معوية ا 5 . أمير المؤمنين و ثبته و انصره و متع ا 6 . لمومنين به كتب عمر و بن حباب مايلز سطر آخر را چنين خوانده ( أ / مير المومنين . . . ) و كلمه امير را اضافه كرده به گمان اينكه در اينجا كلمه‌اى ساقط شده است « 5 » و دكتر منجد به آن اعتراض نموده و گفته است بايد به جاى كلمه ( امير ) كلمه ( اللهم ) باشد كه عبارت چنين خواهد بود : ( و متع اللهم\r\n\r\n\r\n","description":"","footnote":"\r\n( 1 ) دكتر عبد العزيز دالى ترجمه‌اى از تاريخ متن يونانى اين برده را در ص 46 كتاب خود آورده و آن 30 برموده از سال اول از بريديوس اول است .\r\n( 2 ) بنگريد به : 56  grohmann : Arabic Inscripptions , Louvain - Leuven . 1962 p  و نيز بنگريد به : دكتر زاكيه محمد رشدى : قسمت 2 ، مجلد 29 ، ص 42 و دكتر منجد : ص 101 .\r\n( 3 ) منتشر شده در :\r\n236  p  1984  october  ، 4  part  ، 7 .  journal of near Estern surdies V  تحت عنوان :  Earty Islamic Inscroption near ta if in the Higaz  و نيز بنگريد به مصادر پاورقى پيشين .\r\n( 4 ) بنگريد به : 56 .  Grohmann : Arabic Inscriptions pp \r\n( 5 ) بنگريد به : 57 .  Grohmann : Arabic Inscriptionspp \r\n","page_name":" 502 ","page_number":502},
  {"content":"\r\n\r\nالمومنين به ) « 1 » ولى به نظر مىرسد كه قرائت صحيح همان است كه گروهمان خوانده است و مايلز و دكتر منجد در قرائت آن اشتباه كرده‌اند ، زيرا كه در سنگ نوشته ، كلمه ( ا / لمومنين ) به وضوح ديده مىشود و جايى براى كلمه ( امير ) و يا ( اللهم ) وجود ندارد و نقصى در آغاز سطر آخر به نظر نمىرسد . « 2 » حروفى كه در اين متن در بعضى از موارد نقطه‌هاى اعجام دارد عبارتند از : باء و تاء و ياء و ثاء و نون و فاء و خاء .\r\nاعتقاد بر اين بود كه سنگ نوشته‌هايى كه مربوط به قرن اول هجرى است و در آنها بعضى از حروف نقطه‌گذارى اعجام شده است ، تنها دو متن مىباشد : يكى متن طايف كه به آن اشاره كرديم ، و ديگرى متنى كه تاريخ آن به سال 86 هجرى بر مىگردد و آن از جملهء مناره‌هايى است كه براى راهنمايى در زمان عبد الملك بن مروان ساخته شده و در آن كلمهء ( ثمنيه ) در سطر آخر به صورت نقطه گذارى نوشته شده است . « 3 » ولى سنگ نوشتهء سومى هم وجود دارد كه در منطقه « ابيّض » در عراق پيدا شده است . و آن شبيه يادبودى است كه آن را ثابت بن يزيد اشعرى نوشته است و به سال 64 هجرى مربوط مىشود و در آن سه حرف باء و ثاء و ياء نقطه گذارى شده است و اين سنگ نوشته از سيزده سطر تشكيل شده و ما اكنون در صدد بررسى يا قرائت آن نيستيم « 4 » و فقط به جاهايى كه اين كلمات نقطه گذارى شده در آنها آمده است ، اشاره مىكنيم و آن در دو سطر دوم و سوم است :\r\n\r\n\r\n","description":"","footnote":"\r\n( 1 ) بنگريد به : دراسات فى تاريخ الخط العربى ، ص 103 .\r\n( 2 ) بنگريد به : 57 .  Grohmann : Arabic Inscriptionsp \r\n( 3 ) گروهمان چنين عقيده‌اى دارد ( بنگريد به مصدر سابق ، ص 58 ) تصوير اين سنگ نوشته را كتاب خانم  N . Abbott  در لوح 2 شماره 6 و دكتر زاكية محمد رشدى : قسمت 2 ، مجلد 29 ، ص 50 و دكتر منجد : شكل 61 ، ص 108 ملاحظه فرماييد .\r\n( 4 ) اين سنگ نوشته را آقاى عزالدين صندوق در سال 1949 در صخره‌اى به ابعاد 9 * 5 / 5 م در وادى أبيّض در منطقه‌اى كه به گودى الابيض مشهور است و در غرب كربلاست ، پيدا كرد . در اين صخره نوشته‌هاى ديگرى هم وجود دارد كه به تاريخهاى متأخرترى مربوط است . يكى از آنها مربوط به سال 356 هجرى است . دربارهء تفاصيل مربوط به اين سنگ نوشته رجوع شود به : عزالدين صندوق :\r\n« سنگ گودى أبيّض » مقاله‌اى كه در مجله سومر ، مجلد 11 ، شماره 2 ، سال 1955 ص 217 - 213 منتشر شده است . آقاى صندوق تصوير سنگ نوشته را هم در اين مقاله آورده است . همچنين تصوير آن را در دكتر فرج بصمه چى : كنوز المتحف العراقى ، وزارة الاعلام بغداد ، 1972 ، شكل 266 ، ص 443 و دكتر صلاح الدين المنجد : شكل 58 ، ص 105 ملاحظه فرماييد . تصوير منتشر شده اين سنگ نوشته از روى نسخهء گچى موزه عراق است . دكتر منجد در ص 104 گفته كه آن در موزه عراق نگهدارى مىشود . در حالى كه در موزه عراق نسخه گچى آن نگهدارى مىشود و خود صخره در جاى اوليهء خود قرار دارد ( بنگريد به : عز الدين صندوق ، ص 14 و فرج بصمه چى : ص 416 ) .\r\n","page_name":" 503 ","page_number":503},
  {"content":"\r\n\r\n2 . اللّه و كبر كبيرا و ا 3 . لحمد للّه كثيرا و سبحن ا اينها متنهاى خطى سه گانه‌اى بود كه در آنها بعضى از حروف به صورت نقطه گذارى اعجام آمده و آنها مربوط به دوره‌اى است كه سابق بر زمانى است كه روايت تاريخى آن را تعيين مىكند . با اعتماد به تصويرهاى منتشر شدهء اين سنگ نوشته‌ها و پذيرش سخن گروهمان درباره بردهء اهنس ، مىتوانستيم بگوييم كه ظهور نقطه‌گذارى اعجام در كتابت عربى مربوط به زمانى جلوتر از زمان تعيين شده در روايت است ، يعنى به سال 22 هجرى يا جلوتر از آن يا لااقل به سال 58 هجرى كه تاريخ سنگ نوشتهء طايف است بر مىگردد .\r\nولى اخيرا از ملاحظات يكى از پژوهشگران اطلاع يافتم كه انسان را دربارهء اين موضوع وادار به احتياط شديد مىكند و اينكه بايد در انتظار ادله بيشترى صبر كرد ، مثلا دكتر طاهر احمد مكى در اصالت نقطه‌هاى موجود در برده اهنس و نقش طايف شك كرده با اينكه آنها را نديده است . او مىگويد : « 1 » « من برده‌اى را كه گروهمان آورده نديدم و به آن اطمينان ندارم ، زيرا كه نامه‌هاى پيامبر كه حدود پانزده سال جلوتر از تاريخ اين برده نوشته شده ، نقطه‌هاى اعجام را ندارد با اينكه كاتبان تمام همّ خود را در زيبانويسى و فنى بودن آن به كار برده‌اند ، چون اين نامه‌ها از يك پيامبر به سوى پادشاهان و امراء نوشته مىشد و براى اينكه كاملا رسالت خود را انجام دهد ، سعى مىشد كه با رسم الخط كاملى و به صورت خوانا نوشته شود . همچنين مصحف عثمان هيجده سال پس از اين سند نوشته شده و در عين حال خالى از نقطه گذارى اعجام است در صورتى كه به شدت نيازمند نقطه گذارى بود و براى حفاظت از متن آن علما آن را نقطه گذارى و اعجام نمودند . بنابراين ، وجود يك سنگ نوشته كه بعضى از حروف آن نقطه گذارى شده و به دوره‌اى بر مىگردد كه متون ديگرى از آن دوره در دست داريم كه نقطه‌گذارى نشده است ، در تأسيس يك قاعده و بيان حقيقت آن كافى نيست ، شايد نقطه‌گذارى آن متن بعدها كه نقطه گذارى در كتابت متون و اسناد شايع شده انجام گرفته است » .\r\nهمچنين مىتوانستيم از احتمال اضافه شدن نقطه‌هاى اعجام بگذاريم و اين متون را\r\n\r\n\r\n","description":"","footnote":"\r\n( 1 ) دراسة فى مصادر الادب ، ص 64 - 63 .\r\n","page_name":" 504 ","page_number":504},
  {"content":"\r\n\r\nعلى رغم ترديدهايى كه وجود دارد بپذيريم ، ولى پژوهشگر ديگرى به بررسى متون قرن اول هجرى پرداخته و دربارهء نقش طايف چنين اظهار نظر كرده است : « 1 » « در اين نقش بعضى از كلمات منقوط است و از شكل نقطه‌هايى كه بر باء و تاء و ثاء و نون و ياء گذاشته شده معلوم مىشود كه آنها را بعدها اضافه كرده‌اند تا ثابت كنند كه نقطه‌گذارى پيش از سال 58 يعنى پيش از تاريخ كتابت آن وجود داشته است چون گودى اين نقطه‌ها كمتر از گودى خطوط است . » آنچه در اينجا از اضافه شدن نقطه‌ها در دوره‌هاى بعدى سخن گرفته ، احتمالى را كه دكتر طاهر داده است ، تقويت مىكند و انسان را از صدور حكم دربارهء اين موضوع بر حذر مىدارد ولى ما نمىدانيم كه اين پژوهشگر از كجا فهميده است كه گودى نقطه‌ها كمتر از گودى خطوط است و آيا اين سخن به تنهايى در اثبات اينكه نقطه‌ها بعدا اضافه شده ، كافى است ؟\r\nآنچه دربارهء نقش طايف گفته شده ، درباره نقش ابيّض هم مىتوان گفت ، بخصوص اينكه در همين صخره نقوش ديگرى وجود دارد كه به دوره‌هاى متأخر از تاريخ نقش ثابت اشعرى مربوط مىشود و در اين نقش تنها سه حرف نقطه گذارى شده وجود دارد كه عبارتند از : باء و ثاء و ياء ، و به نظر مىرسد كه آنها در متن مزبور تنها در دو كلمه آمده‌اند :\r\nيكى در ( وكبر ) در سطر دوم و ديگرى در ( كثيرا ) در سطر سوم ، و شايد كلمهء ( كبيرا ) در سطر دوم نيز نقطه گذارى شده باشد .\r\nاضافه مىكنيم كه در برده‌ها و سنگ نوشته‌ها و صخره‌هاى منقوش ، و عمليات معدنى كه مربوط به قرون اولين است ، ظهور نقطه‌هاى اعجام نادر است ، و لذا در غير از سه نقشى كه ياد شد ، در نقوش ديگر نقطه‌گذارى وجود ندارد ، و مثلا در نقش قاهره ( 31 هجرى ) و در نقش گنبد صخره‌اى ( 72 ه ) و در نوشته‌هاى مناره‌هاى راهنما جز مناره « باب الواد » كه كلمه ( ثمنية ) نقطه گذارى شده ، هيچ كدام نقطه گذارى نشده است . « 2 » همچنين در نقوش ديگر اين قرن نيز نقطه گذارى نيست و نقوش نوشته شده بر صخره‌ها تا نيمه دوم قرن سوم هجرى\r\n\r\n\r\n","description":"","footnote":"\r\n( 1 ) دكتر زاكيه محمد رشدى : النقوش الساميه ، قسمت 2 ، مجلد 29 ، ص 43 در اينجا از دو حرف فاء و خاء ياد نكرده و گمان مىكنم كه آنها هم مورد نظر بوده است .\r\n( 2 ) نمونه‌هاى اين نقوش را در كتاب  N . Abbott  ( لوح 2 شماره 5 ) و دكتر زاكيه محمد رشيد : قسمت 2 ، مجلد 29 ، ص 49 و 51 ، 52 ملاحظه فرماييد .\r\n","page_name":" 505 ","page_number":505},
  {"content":"\r\n\r\nخالى از نقطه گذارى است « 1 » و در برده‌هاى قرن اول هجرى نيز ( غير از برده اهنس ) نقطه گذارى بسيار نادر است « 2 » و در قطعه‌هاى طلا و نقره‌اى كه مربوط به اواخر قرن اول ( 88 - 80 ه ) است نقطه گذارى بسيار نادر است « 3 » .\r\nاگر ملاحظه كنيم كه نيمهء دوم قرن اول هجرى و سالهاى آخر اين قرن شاهد روى آوردن مردم به نقطه گذارى متون مكتوب بوده ، اين دلالت مىكند كه مردم تازه با اين كار آشنا مىشدند و در نوشته‌هاى خود به آن تمايل نشان مىدادند ، ولى اين تمايل در سالهاى بعدى كمتر شد به طورى كه نقطه گذارى حروف در غير قرآن و كتابهاى اهل لغت كه در آن مبالغه مىكردند ، كار مطلوبى نبود . و از اينجاست كه در نوشته‌هاى مربوط به پس از قرن اول ترك نقطه گذارى بيشتر از نوشته‌هاى اواخر قرن اول بوده است . اين پديده در قرنهاى بعدى نيز استمرار يافت و اين روش چنين توجيه مىشد كه در نامه‌هايى كه به حاكم و يا عالمى نوشته مىشد ، نقطه گذارى نوعى توهين به او و كم شمردن علم او تلقى مىشد و به اين معنا بود كه او توانايى خواندن درست حروف را بدون نقطه گذارى ندارد . ابن درستويه گفته است : « اهل نحو و شعر و مطالب غريب سزاوار است كه هر كلمه‌اى را از لحاظ بسط و تركيب و اعراب و نقطه مقيد سازند چون علوم آنها دشوار است و مقيد ساختن آن كار خواننده را آسان مىكند ، ولى براى نويسندگان ديوانها و نامه نگاران تخفيف دادن و ترك اعراب گذارى در مواردى كه روشن است و اشتباه نمىشود سزاوارتر است ، همان گونه كه در نقطه گذارى هم همين طور است ، اگر كلمه‌اى و يا حرفى مشتبه شود ، مقيد كردن آن در تمام موارد لازم است . » « 4 » ابو الخير صاحب مفتاح السعاده ( متوفى 962 ه ) از اين پديده چنين تعبير آورده است : « نقطه گذارى و اعجام در مصحف در زمان ما لازم است و در غير مصحف وقتى كه بيم از اشتباه باشد لازم است چون نقطه گذارى براى رفع اشتباه وضع شده\r\n\r\n\r\n","description":"","footnote":"\r\n( 1 ) بنگريد به : 58 .  Grohmann : Arabic Inscriptions , p  و بنگريد به : دكتر ابراهيم جمعه : دراسة فى تطور الكتابات الكوفية ، ص 98 .\r\n( 2 ) بنگريد به : 82 .  Grohmann : form the world of arabic papyri , p \r\n( 3 ) همان مصدر .\r\n( 4 ) كتاب الكتاب ، ص 5 و بنگريد به : سيوطى : تدريب الراوى ، ج 2 ، ص 68 .\r\n","page_name":" 506 ","page_number":506},
  {"content":"\r\n\r\nولى در حال امن از اشتباه ترك آنها بهتر است ، بخصوص اگر مخاطب نوشته اهل باشد . . . . » « 1 »\r\nاين پديده مشكل بحث از آغاز اعجام در كتابت عربى را دشوارتر مىسازد و باعث مىگردد كه در كليت اين قضيه كه پيش از اسلام اعجام نبوده است ، ترديد كنيم ، و اين به خاطر وجود نوشته‌هاى متعددى است كه به دست آمده و مربوط به اين دوره است ، بخصوص اينكه همهء آنها سنگ نوشته‌ها هستند و چند سطر بيش نيستند . تاكنون نوشته‌اى بر پوست يا برده كه مربوط به دورهء جاهليت باشد به دست نيامده است « شايد نبودن نقطه در اين سنگ نوشته‌ها به دليل اطمينان كاتب از تصحيف و اشتباه در قرائت بوده است چون آنها مشتمل بر نام اشخاص و سال كتابت و چند كلمه‌اى است كه شناختن آنها آسان است . » « 2 » اين حكم البته به درجهء كمترى بر نوشته‌هاى پس از اسلام هم شامل مىشود ولى اخبار متواتر و اسناد خطى دلالت مىكند كه مصاحف عثمانى خالى از نقطه‌گذارى اعجام و علامتهاى حركات بوده و اين دليلى ندارد جز اينكه كتابت عربى در آن زمان اين چيزها را نمىشناخته است يا به آن حد شناخته شده مورد استعمال نبوده كه در يك متن مكتوب از آن استفاده شود و اين تنها يك احتمال است . علت خالى بودن اين مصاحف از علامتها را نمىتوان وسعت در لهجه‌ها و قرائتها دانست . و چون روايات تاريخى دورهء خلافت عبد الملك و ولايت حجاج بر عراق را نخستين دورهء استخدام نقطه‌گذارى اعجام در كتابت عربى معرفى مىكند ، اسناد سه گانه ياد شده كه مربوط به قبل از اين دوره است و در آنها نقطه‌هايى ديده مىشود ، نمىتواند به تنهايى دليل بر قديمى بودن اين پديده باشد .\r\nبا همهء اين احوال هيچ كس نمىداند كه در آينده چه روايات و اخبار و يا متنهاى نوشتارى بر پوست و يا معدن و يا صخره پيدا خواهد شد و يكى از احتمالات گذشته را تأييد خواهد كرد و اين كار را به عامر بن جدره و يا نصر بن عاصم و يحيى بن يعمر در خلافت عبد الملك نسبت خواهد داد و يا اين احتمال را تقويت خواهد كرد كه اين پديده در تاريخ برده اهنس ، يعنى سال 22 هجرى و يا حتى پيش از آن وجود داشته است .\r\nو چون در تعيين تاريخ پيدايش اعجام حروف در كتابت عربى در اين حدّ توقف\r\n\r\n\r\n","description":"","footnote":"\r\n( 1 ) مفتاح السعاده ، ج 1 ، ص 81 و حاجى خليفه : مجلد 1 ، ستون 713 - 712 .\r\n( 2 ) دكتر ناصر الدين اسد : ص 40 و بنگريد به : دكتر طاهر احمد مكى : ص 66 .\r\n","page_name":" 507 ","page_number":507},
  {"content":"\r\n\r\nكرديم ، شايسته است كه به روايات و اسناد روى آوريم تا ببينيم كتابت عربى چگونه در تشخيص حروف مشابه بر اين نظام استوار شد - نظامى كه تاكنون ادامه داشته است - و اينكه نسخه برداران مصاحف در آغاز چگونه آن را به كار گرفتند تا كار به اين نظام كامل موجود در كتابت عربى منجر شد به گونه‌اى كه هر حرف صامتى علامت مخصوصى پيدا كرد و آن هدف هر كتابتى در هر عصرى مىباشد .\r\nدانشمندان پيشين گاهى اصطلاح « نقط » را به كار برده‌اند كه در اصل بر حركات وضع شده توسط ابو الاسود دلالت مىكند . آنها اين اصطلاح را در نقطه‌هايى كه براى تشخيص حروف مشابه به كار مىرود نيز استعمال مىكنند ولى از اين پديده بيشتر با اصطلاح « اعجام » ياء مىشود . « 1 » و دانى آن را چنين معرفى كرده : « نقطه گذارى نزد عربها اعجام حروف در كناره‌هاى آن است » « 2 » و نيز گفته است : « 3 » « نقطه گذارى جهت فرق گذاشتن حروف مشتبه به كار مىرود و نه چيز ديگر ، و اگر اين اشتباه نبود هرگز نيازى به نقطه گذارى نبود و استعمال نمىشد . » و ابن درستويه درباره نقطه چنين گفته است : « 4 » « نقطه زيادتى است كه بر حرف عارض مىشود تا ميان آن و حرف ديگرى فرق گذاشته شود ، همان گونه كه گاهى يك حرف بر يك كلمه اضافه مىشود تا ميان آن كلمه و كلمهء مشابه فرق باشد و لذا حروفى را كه مشابه ندارند نقطه گذارى نكرده‌اند مانند : الف و لام و واو و هاء و كاف ، چون نداشتن مشابه آنها را از نقطه گذارى بىنياز كرده است » .\r\nابن درستويه زيادتى را كه به حرف ملحق مىشود تا ميان آن حرف مشابه تشخيص داده شود ، بر دو قسم كرده : اول نقطه ، دوم رقم . و اين دو اصطلاح را چنين توضيح داده است : نقطه بر دو قسم است : يكى نقطه خالص ، مانند نقطهء باء و تاء و ثاء و ياء و نون ، و ديگرى علامتى كه به منزلهء نقطه است ، مانند علامتى كه بر حاء و راء وسين و صاد و عين گذاشته مىشود ( و آن را رقم مىگويند ) ، و هر كدام از نقطه و رقم گاهى بالاى حرف و گاهى زير حرف گذاشته مىشود . » نوع دوم از زيادت بر حروف ، امروز تقريبا در كتابت\r\n\r\n\r\n","description":"","footnote":"\r\n( 1 ) درباره معناى اعجام به مطالب پيشين مراجعه نماييد .\r\n( 2 ) المحكم ، ص 35 .\r\n( 3 ) همان مصدر .\r\n( 4 ) كتاب الكتاب ، ص 51 .\r\n","page_name":" 508 ","page_number":508},
  {"content":"\r\n\r\nعربى از ميان رفته جز در كاف آخر كلمه ، ولى پيشينيان از آن بسيار سخن گفته‌اند به گونه‌اى كه اهميت آن كمتر از اعجام خالص نبوده است . آنها رقم را در نوشته‌هاى خود به جهت احتراز از خطا و تصحيف به كار برده‌اند .\r\n\r\nاولا : نقطه‌هاى اعجام خالص\r\nبه نظر مىرسد كه نوع اول كه ابن درستويه آن را نقطهء خالص نام نهاد و به نقطه اعجام هم معروف است ، پيش از استخدام رقم به كار مىرفته است ، وقتى كاتبان ديدند كه دو يا سه حرف در كتاب شبيه هم هستند ، خواستند آنها را از هم جدا كنند ، لذا بعضى از آنها را نقطه گذاشتند و بعضى را مهمل گذاشتند ، حرفى كه نقطه داشت با نقطه و حرفى كه نقطه نداشت با نداشتن نقطه مشخص مىشد ، و در آغاز كار به اين فكر نبودند كه تمام حروف مشابه را با علامتى مشخص كنند ولى بعدها كه از اشتباه ميان حرف نقطه دار با حرفى كه نقطه ندارد ، ترسيدند ، حرف بدون نقطه را هم با علامتى مقيد كردند و اين همان است كه ابن درستويه به آن « رقم » مىگويد .\r\nدانى گفته است كه خليل بن احمد پيشواى اهل لغت ، حروف با نقطه و بدون نقطه را معين كرده و كيفيت آن را نيز مشخص نموده است . او گفته است « 1 » : « از خليل بن احمد روايت شده كه گفت : الف نقطه‌اى ندارد چون شبيه هيچ حرفى نيست .\r\nباء نقطه‌اى در زير دارد .\r\nتاء دو نقطه در بالا دارد .\r\nثاء سه نقطه . در بالا .\r\nجيم يك نقطه در زير .\r\nخاء يك نقطه در بالا .\r\nذال يك نقطه در بالا .\r\nشين سه نقطه در بالا .\r\nضاد يك نقطه در بالا .\r\n\r\n\r\n","description":"","footnote":"\r\n( 1 ) المحكم ، ص 35 - 36 .\r\n","page_name":" 509 ","page_number":509},
  {"content":"\r\n\r\nفاء اگر وصل شود يك نقطه در بالا و اگر تنها باشد نقطه ندارد چون به هيچ حرفى شبيه نيست . قاف اگر وصل شود ، زير آن يك نقطه گذاشته مىشود ولى مردم دو نقطه روى آن مىگذارند و اگر تنها باشد نقطه ندارد و چون شكل آن بزرگتر از شكل واو است و به خاطر همين بزرگ بودن از نقطه بىنياز شده است .\r\nكاف نقطه گذارى نمىشود چون از دال و ذال بزرگتر است .\r\nلام نقطه گذارى نمىشود چون به هيچ حرفى شباهت ندارد .\r\nميم نقطه گذارى نمىشود چون مانند لام به هيچ حرفى شباهت ندارد .\r\nنون اگر وصل شود بالاى آن يك نقطه گذاشته مىشود چون به ياء و ثاء شباهت ندارد ، و اگر جدا نوشته شود نقطه گذارى نمىشود و بزرگى شكل ، آن را از نقطه بىنياز كرده چون شكل آن بزرگتر از شكل راء و زاء است .\r\nواو نقطه گذارى نمىشود چون كوچكتر از قاف است و به هيچ حرفى شباهت ندارد .\r\nهاء نقطه گذارى نمىشود چون مانند واو به هيچ حرفى شباهت ندارد .\r\nلام الف دو حرف است كه به هم نزديك شده و هيچ كدام نقطه گذارى نمىشود .\r\nياء اگر وصل شود زير آن دو نقطه گذاشته مىشود تا به حرف ف پيشين شباهت پيدا نكند و اگر تنها باشد نقطه گذارى نمىشود .\r\nملاحظه اين روايت نشان مىدهد كه آن يك روايت قديمى است و شايد قسمتى از كتاب خليل در نقطه گذارى باشد كه در آن نقطه زاء بيان نشده با اينكه همراه با راء در بيان حرف نون به آن اشاره شده است ، و نيز از نقطه ظاء و غين غفلت شده و اين بدان جهت است كه اين روايت از اشكال حروف مطابق با صورتهاى قديمى آنها در خط كوفى سخن گفته است . بر اين اساس ، اينكه مىگويد : « كاف نقطه گذارى نمىشود چون بزرگتر از دال و ذال است . » ، اين سخن در خطى كه در قرون نخستين پيش از بهسازى خط توسط ابن مقله ( متوفى 328 ه ) بوده است ، جور در مىآيد چون در آن زمان كتابت عربى مايل به خط كوفى بود . همچنين اين سخن كه نون وقتى در آخر كلمه واقع شود نقطه گذارى نمىشود چون شكل آن از شكل راء و زاء بزرگتر است و يا توصيفى كه از قاف آخر كلمه مىكند و آن را با واو مقايسه مىنمايد همه اينها با شكل قديمى كتابت عربى جور در مىآيد .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nدانى روايت ديگرى درباره اعجام حروف عربى نقل مىكند و مىگويد : « 1 » كسانى غير از خليل گفته‌اند كه حروف معجم بيست و هشت حرف مختلف است كه در تهجى منفرد هستند و آنها ساكن مىباشند و لام الف وصل شده هم به آنها اضافه شده چون در شكل خود منفرد است و حروف بر چهار قسم باشد : يك قسم شامل شش حرف متفاوت است كه براى تشخيص آنها از حروف ديگر احتياجى به نقطه گذارى نيست و عبارتند از : ا ، ك ، ل ، م ، و ، ه .\r\nقسم ديگر شامل هفت حرف مشابه با حروف ديگر است كه نقطه ندارد و عبارتند از :\r\nح ، د ، ر ، س ، ص ، ط و ع .\r\nقسم ديگر شامل يازده حرف مشابه با حروف ديگر است كه با نقطه مشخص شده‌اند و عبارتند از : ب ، ت ، ث ، ج ، خ ، ذ ، ز ، ش ، ض ، ظ ، غ .\r\nقسم ديگر شامل چهار حرف است كه اگر به حرف متصل نشوند نقطه گذارى نمىشوند و اگر متصل شدند نقطه گذارى مىشوند و عبارتند از : ف ، ق ، ن ، ى .\r\nبنابراين مجموع حروفى كه به خاطر اشتباه يا حروف ديگر نقطه گذارى مىشوند ، پانزده حرف هستند كه از آنها هشت حرف فقط يك نقطه دارند ( خ ، ذ ، ز ، ض ، ظ ، غ ، ف ، ن ) و دو حرف دو نقطه بالا دارند ( ت ، ق ) و دو حرف سه نقطه در بالا دارند ( ث ، ش ) و دو حرف يك نقطه در پايين دارند ( ب ، ج ) و يك حرف دو نقطه در پايين دارد ( ي ) .\r\nابن درستويه از حروف با نقطه و بىنقطه سخن گفته و آنها را چند قسم قرار داده است .\r\nاو مىگويد : « 2 » با نقطه ميان حروف مشابه تشخيص داده مىشود و آن بر سه قسم است :\r\nيا يكى از آنها نقطه گذارى و ديگر مهمل گذاشته مىشود ، مانند : حاء ، خاء ، راء ، زاء ، دال ، ذال ، سين ، شين ، صاد ، ضاد ، طاء ، ظاء ، عين ، غين .\r\nو يا به يكى از آنها يك نقطه و به ديگرى دو نقطه و يا به يكى از آنها دو نقطه و به ديگرى سه نقطه گذاشته مىشود ، مانند : باء ، ياء ، تاء ، ثاء ، فاء ، قاف .\r\nو يا يكى از آنها از بالا و ديگرى از پايين نقطه گذارى مىشود مانند : جيم ، خاء ، تاء ،\r\n\r\n\r\n","description":"","footnote":"\r\n( 1 ) المحكم ، ص 37 - 36 .\r\n( 2 ) كتاب الكتاب ، ص 52 .\r\n","page_name":" 511 ","page_number":511},
  {"content":"\r\n\r\nياء ، باء ، نون ، فاء ، قاف ، در بعضى از روشها .\r\nحرفى كه دو نقطه بر آن گذاشته مىشود براى آن است كه شبيه آن را يك نقطه گذاشته‌اند ؛ مانند : نون ، تاء ، فاء ، قاف ، باء ، ياء .\r\nحروفى كه بر آن سه نقطه گذاشته مىشود براى آن است كه دو شبيه دارد كه يكى را يك نقطه و ديگرى را دو نقطه گذاشته‌اند ، مانند : تاء ، ثاء ، نون . و اما حرف شين را هم سه نقطه گذاشتند چون سه دندانه دارد و در بعضى روشها يك نقطه بر آن گذاشته مىشود و شبيه آن را يك نقطه در زير مىگذارند و اين كار را كسى انجام مىدهد كه از حروف غفلت ندارد .\r\nحرفى كه در زير آن نقطه گذارى مىشود براى آن است كه شبيه آن را از بالا نقطه گذارى كرده ، مانند : ياء ، تاء ، جيم ، خاء ، باء ، نون .\r\nاين سه روايت نيازى به تعليق و شرح ندارد چون آنها با روشن‌ترين صورتى نقطه گذارى حروف عربى را بيان كرده‌اند ، ولى نبايد بدون بعضى از ملاحظات از كنار آن عبور كرد . مهمترين آن ملاحظات در كيفيت نقطه گذارى فاء و قاف و مهمل گذاشتن كاف است و نيز اشاره ابن درستويه به نقطه سين در زير آن است در روش كسانى كه از حروف غفلت ندارند .\r\nدربارهء نقطه قاف در روايت دانى از خليل آمده است : « فاء اگر وصل شود ، يك نقطه بالاى آن گذاشته مىشود . . . و قاف اگر وصل شود ، يك نقطه زير آن گذاشته مىشود ، و بعضيها دو نقطه بالاى آن مىگذارند . » اين سخن در وهلهء اول عجيب به نظر مىرسد ، چون مشهور اين است كه نقطه قاف وفاء به همان نحو است كه دانى گفته : « اهل مشرق يك نقطه بالاى فاء و دو نقطه بالاى قاف مىگذارند و اهل مغرب يك نقطه زير فاء و يك نقطه بالاى قاف مىگذارند . » « 1 » و اين عكس سخن خليل است . به نظر مىرسد كه سخن خليل بيانگر اصل در كيفيت نقطه گذارى قاف و فاء تا عصر اوست . در آن زمان شايع اين بوده كه فاء يك نقطه بالاى آن و قاف يك نقطه زير آن داشته و اينكه خليل گفته : بعضى از مردم دو نقطه روى قاف مىگذارند دليل بر عدم شهرت آن است ، ولى آنچه او گفته فراموش\r\n\r\n\r\n","description":"","footnote":"\r\n( 1 ) المحكم ، ص 37 و بنگريد به : ابو الحجاج بلوى : ج 1 ، ص 174 .\r\n","page_name":" 512 ","page_number":512},
  {"content":"\r\n\r\nشده و نظام ديگرى جايگزين آن شده همان گونه كه دانى ( متوفى 444 ه ) آن را تصوير كرده است ، تا مىرسيم به عصر قلقشندى ( متوفى 821 ه ) كه او با قاطعيت نقطه قاف را بالاى آن مىداند و مىگويد : « 1 » « درباره قاف اختلافى ميان اهل خط نيست كه نقطهء آن در بالاى آن قرار مىگيرد ، جز اينكه كسى كه يك نقطه در بالاى فاء مىگذارد ، دو نقطه در بالاى قاف مىگذارد تا ميان آنها فرق باشد و كسى كه نقطهء فاء را زير آن مىگذارد ، نقطهء قاف را بالاى آن مىگذارد » .\r\nدر مقابل سخنان دانى و قلقشندى ، در صحت روايت دانى از خليل ترديد به وجود مىآيد جز اينكه در چند ورقى كه از بعضى از مصاحف خطى قديمى منتشر شده ، قاف يك نقطه در زير آن قرار دارد و از اينجا مىتوان به صحت آن روايت و اصالت اين روش در اعجام قاف اطمينان حاصل كرد . از جملهء مثالهاى آن ، اين كلمه‌هاست : ( فاحذرهم ، و القوم ، و يقولون ) كه در اينها فاء يك نقطه در بالا و قاف يك نقطه در زير دارد « 2 » و از جملهء آنهاست : ( قل أبا للّه ، و يخلقهم ، و طائفة ، و بالمعروف ) در اين كلمات قاف با يك خط در زير نقطه گذارى شده ( البته دربارهء اين روش به زودى بحث خواهيم كرد ) و فاء با يك خط در بالا نقطه‌گذارى شده است « 3 » . همچنين در دو صفحه‌اى كه از مصحف منسوب به عثمان بن عفان است ، كلمات ( قال الحواريون ، و القدوس ، و فضل اللّه ، و يقولون ، و الحق ، و قوما ، و نفس ) را مىبينيم كه نقطهء قاف خطى در زير آن و نقطهء فاء خطى بالاى آن است . « 4 »\r\nآنچه خليل دربارهء نقطه گذارى قاف گفته و آنچه در اين نمونه‌ها آشكار است ، اشاره به اين دارد كه اصل در نقطه گذارى فاء و قاف اين است كه آنها هم مانند نون و باء باشند : فاء يك نقطه در بالا و قاف يك نقطه در زير داشته باشد ، و در نقش طايف در كلمهء ( اغفر )\r\n\r\n\r\n","description":"","footnote":"\r\n( 1 ) صبح الاعشى ، ج 3 ، ص 158 .\r\n( 2 ) بنگريد به : دكتر منجد : شكل 48 ، ص 93 و آن ورقى از يك مصحف در موزهء آثار اسلامى در استانبول به شماره 87 از مجموعه اسناد امويهاست .\r\n( 3 ) همان مصدر ، شكل 45 ، ص 88 و آن ورقى از يك مصحف نوشته شده بر پوست در موزهء عراق به شماره 678 است و دكتر منجد گفته كه آن مربوط به اواخر قرن اول و اوايل قرن دوم است .\r\n( 4 ) بنگريد به همان مصدر ، شكل 28 و 29 ، ص 58 و 60 از مصحفى در توپ قاپى به شماره 194 .\r\n","page_name":" 513 ","page_number":513},
  {"content":"\r\n\r\nدر سطر چهارم مىبينيم كه فاء يك نقطه در بالا دارد و اگر قاف هم در اين نقش وارد مىشد انتظار داشتيم كه مطابق با گفته خليل ، يك نقطه در زير داشته باشد ، ولى به نظر مىرسد كه اين روش در اعجام فاء و قاف پايدار نماند ، چون دانى در سخن سابق خليل نقل كرده كه كسانى قاف را با دو نقطه در بالاى آن نقطه‌گذارى مىكنند و اعجام فاء و قاف مانند اعجام نون و تاء است ، و شايد روش ديگر در نقطه گذارى فاء و قاف پس از عصر خليل به وجود آمده است و آن برعكس روش قديمى است به اين صورت كه فاء يك نقطه در زير و قاف يك نقطه در بالا دارد همانگونه كه امروز اين روش را در خط مغربى در مصاحف و غير مصاحف ملاحظه مىكنيم . ولى در مشرق به نظر مىرسد كه روش قديمى از همان آغاز از بين رفته و به جاى آن اين روش حاكم شده كه فاء يك نقطه در بالا و قاف دو نقطه در بالا دارد « 1 » و آن همان روشى است كه امروز ما آن را به كار مىگيريم .\r\nو اما نقطه‌گذارى سين در پايين آن و مهمل گذاشتن نقطه كاف ، مربوط به نوع دوم از زيادت مىباشد كه با آن ميان حروف مشتبه فرق گذاشته مىشود و آن همان چيزى است كه ابن درستويه آن را « رقم » ناميد و به زودى دربارهء آن بحث خواهيم كرد در اينجا پديده‌اى را كه مربوط به اعجام حروف در مصاحف قديمى است بررسى مىكنيم و آن استعمال خطوط كوچك به جاى نقطه‌هاى گرد در اعجام حروف است . علامتهايى كه بر حروف گذاشته مىشود تا آن را به يك صداى معين مخصوص كند ، يا به صورت نقطه‌هاى گرد كوچك است كه با خط كتابت متناسب است و از نقطه‌هاى اعراب كه با رنگ مخالف نوشته مىشود ، كوچكتر است و يا خطوط كوتاهى است كه به جاى نقطه‌هاى گرد گذاشته مىشود . « 2 » امروز اعجام حروف با خط ، عجيب به نظر مىرسد ولى در بسيارى از نمونه‌هاى مصاحف قديمى كه با خط كوفى قديم نوشته شده ، ديده مىشود . « 3 »\r\n\r\n\r\n","description":"","footnote":"\r\n( 1 ) بنگريد به : حفنى ناصف : ص 72 و هوداس : ص 194 .\r\n( 2 ) قلقشندى در ج 3 ، ص 155 كتاب خود ذكر كرده كه ابن مقله گفته است : « براى نقطه دو صورت است : يكى شكل مربع و ديگرى شكل دايره‌اى . » معلوم نيست كه آيا منظور ابن مقله از شكل مربع نقطه گذارى به روش خطوط است يا نه ؟\r\n( 3 ) بنگريد به : ناصر نقشبندى : المصاحف الكريمة فى صدر الاسلام ، ص 33 .\r\n","page_name":" 514 ","page_number":514},
  {"content":"\r\n\r\nگروهمان اين نوع نقطه‌گذارى را مربوط به مصاحف خيلى قديمى مىداند . « 1 » او اين مطلب را هنگام بحث از نقش منارهء « باب الواد ، در كلمه ( ثمنيه ) ذكر كرده . در اين نقش كه تاريخ آن به خلافت عبد الملك بن مروان ( 86 - 65 ) مربوط مىشود ، مىبينيم كه اين كلمه با خطوط كوتاه نقطه گذارى شده است ، اما در تصويرى كه از اين نقش منتشر شده روى حرف ثاء فقط دو خط ديده مىشود . آيا كاتب آن ثاء را تاء نقطه گذارى كرده يا خط سوم در تصوير آشكار نشده است ؟ و نيز در اين كلمه مىبينيم كه نون با يك خط در بالا و ياء با دو خط در پايين نقطه گذارى شده است .\r\nپديدهء اعجام با خطوط كوتاه در بيشتر نمونه‌هاى خطى مصاحفى كه به آنها دست يافتيم آشكار است و آن شامل تمام حروفى مىشود كه احتياج به نقطه دارد و در عين حال كمتر كلمه‌اى است كه به طور كامل با اين روش نقطه گذارى شده باشد . مثلا اين پديده در مصحف تاشكند كه نسخه عكسى آن در دار الكتب المصريه است ، ديده مىشود ولى نادر است و در حروف باء ، ياء ، نون ، تاء ، ثاء ، شين ، فاء ، خاء ، غين آشكار است و همين پديده در مصحف جامع عمرو عاص كه مورتيز آن را مربوط به قرن اول يا دوم مىداند ، « 2 » بيشتر روشن است و كلماتى ديده مىشود كه به طور كامل به اين روش نقطه گذارى شده‌اند ، مانند : ( آل عمران 3 / 195 )  جَنَّاتٍ تَجْرِي  و ( 3 / 196 ) و  تَقَلُّبُ  و ( 3 / 197 )  قَلِيلٌ ثُمَّ  و ( نساء 4 / 12 ) « بورث أح أو أحب » اين خطوط با همان مركب متن با خط بلندى نوشته شده و گويا اين روش مورد استعمال قرار گرفته تا از اشتباهى كه در حالت اعجام حروف با نقطه‌هاى سياه و استعمال نقطه‌هاى گرد ممكن است به وجود آيد ، اجتناب شود ، و از اين رو اين روش تنها در مصاحف قديمى مشاهده شده و در مصحف منسوب به عثمان بن عفان كه در مسجد الحسين در قاهره نگهدارى مىشود « 3 » و نيز در يك مصحف قديمى كه در موزه برلين ، است ، « 4 » ديده مىشود ، و نيز در مصحف محفوظ در موزه توپ قاپى در استانبول « 5 » و\r\n\r\n\r\n","description":"","footnote":"\r\n( 1 ) . 58 .  1 . Grohmann : Arabic Inscriptions p \r\n( 2 ) بنگريد به : 12 - 1  Mdritz , pl \r\n( 3 ) لوحى از اين مصحف را در كتاب مخلفات الرسول فى المسجد الحسينى از دكتر سعاد ماهر ، لوح 16 بنگريد .\r\n( 4 ) همان مصدر ، لوح 17 .\r\n( 5 ) نمونه‌هايى از آن را در كتاب دكتر منجّد ، شكل 28 ، 29 ص 58 و 60 ببينيد .\r\n","page_name":" 515 ","page_number":515},
  {"content":"\r\n\r\nدر مصحف منسوب به امام جعفر صادق عليه السلام كه در دار الكتب المصريه موجود است ، مىبينيم كه اين پديده شامل تمام حروفى است كه احتياج به نقطه دارد و در همه كلمات با مركبى به رنگ متن است . « 1 » و همين طور است در مصاحف قديمى ديگر . « 2 » و شايد استخدام اين خطوط در اعجام ، با وجود امن از اشتباه ، براى اين بوده كه اين علامتها با خطوط پهنى كه متن مصاحف قديمى با آن نوشته شده ، متناسب باشد .\r\nراجع به چگونگى گذاشتن نقطه‌ها و يا خطوط كوتاه و محل آنها از حروف ، بايد بگوييم كه يك نقطه يا خط غالبا زير دندانهء حرف گذاشته مىشود خواه در اول باشد يا وسط يا آخر و در حروفى كه بايد نقطه بالاى آن باشد ، بالاى دندانهء حرف گذاشته مىشود ، و اين نسبت به حروفى مانند باء و نون صادق است . و اما بقيهء حروفى كه يك نقطه دارند . نقطه را زير حرف يا بالاى آن در اول يا وسط يا آخر حرف مىگذارند ، همچنين دو نقطه يا دو خط زير دندانهء حرف يا بالاى آن قرار مىگيرد ، ولى گاهى به شكل عمودى ( : ) و گاهى به شكل افقى ( . . ) قرار مىگيرد و يا به شكل خط مايل است . دو خط هم غالبا يكى روى ديگرى قرار مىگيرد ، به اين صورت ( ) . اما آنچه كه ناسخان مصاحف پس از قرون اوليه بر آن استقرار يافته‌اند ، اين است كه دو نقطه را چه روى حرف و چه زير آن ، به صورت افقى قرار مىدهند .\r\nاين حالت را در يك مصحف قديمى محفوظ در توپ قاپى سراى مىبينيم . « 3 » ولى آنچه كه ناسخان مصاحف بر آن عادت دارند ، قرار دادن سه نقطه به شكل مثلث است كه رأس آن به طرف بالاست به اين صورت : ( ث ، ث ، ث ) .\r\nمحل سه نقطه در حرف شين بدين گونه بود كه آنها را به سه دندانهء شين تقسيم مىكردند و اين در حالت استفاده از سه خط در اعجام حرف بود ( تتت ) حتى يك نمونه پيدا نكرديم كه درآن سه خط به شكل سه پايه باشد . در حالت اعجام با سه نقطه نيز ديده\r\n\r\n\r\n","description":"","footnote":"\r\n( 1 ) بنگريد به : 36 - 31  Moritz . pl \r\n( 2 ) بنگريد به : ناصر نقشبندى : المصاحف الكريمة فى صدر الاسلام ، ص 35 و منجد : شكل 14 ، 27 ، 32 و موريتز : لوح 17 ، 30 - 19 ، 39 ، 44 و نيز بنگريد به : ناجى زين الدين : مصور الخط العربى ، شكل 47 ، 79 ، 83 .\r\n( 3 ) همان مصدر ، شكل 28 ، ص 58 ، س 9 .\r\n","page_name":" 516 ","page_number":516},
  {"content":"\r\n\r\nشده كه سه نقطه را روى دندانه‌هاى شين تقسيم كرده و در يك خط نوشته‌اند . آن را در برگى از يك مصحف در ضمن مجموعهء ( الوثائق الامويه ) « 1 » مىبينيم . همچنين آن را در كلمه ( شاة ) در برده اهنس مىيابيم ، و شايد قرار دادن سه نقطهء شين در يك خط مستقيم ، همان شكل اصلى و قديمى آن باشد و شكل مثلث در دوره‌هاى بعدى بوده است ، همان گونه كه در كتاب غريب الحديث خطى تأليف ابو عبيد كه در سال 311 ه نوشته شده و مصحف ابن بواب كه در سال 391 ه نوشته شده ، مىبينيم ، و شايد شكل مثلث با تطور خط بيشتر مناسب باشد چون به نرمى نزديكتر است ، همان گونه كه در كتاب و مصحف ديده مىشود و اين روش همان نمونه شايع نقطه‌هاى شين است .\r\n\r\nثانيا : اعجام غير خالص\r\nنوع دوم از انواع زيادتى كه به حروف ملحق مىشود تا آن را از اشتباه به حروف ديگر حفظ كند ، « رقم » است « 2 » و آن در نتيجه شدت علاقه دانشمندان عربى و ناسخان مصاحف و كتب به پرهيز از وقوع و خطا ، به وجود آمده است . هر حرفى كه مشابه آن نقطه گذارى شده است ، مانند حاء ، راء ، سين ، صاد ، طاء و عين ، علامتى بر آن گذاشته مىشود تا بيشتر واضح گردد ، ولى در علامتهاى رقم اختلاف زيادى وجود دارد و نويسندگان نامه‌ها هيچ يك از آنها را به كار نمىبرند و به نقطه گذارى از حروف مشابه اكتفا مىكنند . « 3 » ولى در مواردى كه احتياج به دقت در ضبط الفاظ باشد ، ناسخان آن را به كار مىبرند . ابن درستويه اين دو روش را بهترين صورت تصوير كرده مىگويد : « 4 » « بدان كه بعضى از كاتبان هر يك از دو حرف مشابه را نقطه گذارى مىكنند و هيچ كدام را مهمل نمىگذارند و به زير راء و سين و\r\n\r\n\r\n","description":"","footnote":"\r\n( 1 ) همان ، مصدر ، شكل 47 ، ص 92 .\r\n( 2 ) ابن منظور در لسان العرب مىگويد : ( ج 15 ، ص 139 ، ماده رقم ) « رقم و ترقيم ، نقطه گذارى نوشته است و گفته مىشود : رقم الكتاب رقما يعنى آن را اعجام كرد و بيان نمود و « كتاب مرقوم » نوشته‌اى كه حروف آن با علامتهايى نقطه گذارى شده است .\r\n( 3 ) سهل انگارى آنها در اين حد هم متوقف نمىشود بلكه آنها باكى ندارند از اينكه نقطه گذارى حروفى را كه همه آنها را نقطه مىگذارند ، ترك كنند البته اين در حالتى است كه اشتباهى در بين نباشد . ابن درستويه مىگويد : ( ص 53 ) « اگر بعضى از حروف استعمال شود به گونه‌اى كه موجب اشتباه نشود و قبل و بعد به آن دلالت كند ، در روش نويسندگان نامه‌ها ، مهمل گذاشتن آن بهتر است ولى اثبات نقطه نزد اصحاب نحو و جملات غريب و شعر نكوتر و زيباتر است »\r\n( 4 ) كتاب الكتاب ، ص 52 .\r\n","page_name":" 517 ","page_number":517},
  {"content":"\r\n\r\nصاد و طاء و عين نقطه‌اى قرار مىدهند چون نقطه‌هاى حروف مشابه آنها در بالا قرار دارد ، ولى بيشتر ، بر خلاف اين روش عمل مىشود . » و در جاى ديگرى در اين باره مىگويد : « 1 » « بعضى از حروف احتياج به نقطه ندارد ، خواه با حرف ديگر با هم باشد يا تنها باشد ، چون مشابه آنها نقطه گذارى شده ، و آنها هفت حرف هستند : حاء ، دال ، راء ، سين ، صاد ، طاء ، عين . و در اين حروف اختلاف وجود دارد ، بعضى از كاتبان ، نقطه‌هايى مخالف با حروف مشابه نقطه گذارى شده و علامتهايى غير از نقطه بر آنها مىگذارند و آنها اهل نحو و شعر و جملات غريب هستند . آنها با اين كار قصد احتياط دارند ، ولى اين احتياط موردى ندارد ، چون مشابه آنها با نقطه‌هايى كه دارند از آنها جدا مىشوند . ولى در روش نويسندگان نامه‌ها ، نقطه گذارى آنها جايز نيست ، غير از حرف سين كه در آن اكتفا به يك خطى مىكنند و روى آن علامتى مىگذارند و گروهى اين علامت را نمىپسندند چون در اين حالت خط جايگزين سين نقطه‌هاى شين را پيدا مىكند » .\r\nابن درستويه در اينجا اين هفت حرف را ذكر كرده و گفته است كه روى آنها يا نقطه‌هايى مخالف با نقطه‌هاى حروف مشابه و يا علامتهايى گذاشته مىشود ، و از اين علامتها جز علامتى را كه بر حرف سين گذاشته مىشود ، ذكر نكرده است . ولى به نظر مىرسد كه ناسخان به عنوان تفنن از انواع اين علامتها استفاده مىكنند تا جايى كه نووى ( متوفى 676 ه ) پنج علامت از آنها را ذكر كرده و گفته است : « 2 » « سزاوار است كه حروف مهمله نيز ضبط شود . گفته شده كه زير دال و راء و سين و صاد و طاء و عين نقطه‌هايى كه بر بالاى مشابه آنهاست گذاشته مىشود ، و گفته شده علامتى مانند ناخن گرفته شده كه به پشت خوابيده باشد گذاشته ، مىشود ، و گفته شده حرف كوچكى مانند همان حرف گذاشته مىشود ، و در بعضى از كتابهاى قديمى بالاى آن حرف خط كوچكى نوشته مىشود و در بعضى ديگر از كتابها زير حرف همزه گذاشته مىشود . »\r\nبعضى از اين علامتها را در مصحف ابن بواب كه در سال 391 هجرى نوشته است ، مىبينيم . زيرا حاء و صاد و عين در غالب موارد حرف كوچكى مانند آنها گذاشته شده و بر\r\n\r\n\r\n","description":"","footnote":"\r\n( 1 ) همان مصدر ، ص 53 .\r\n( 2 ) سيوطى : تدريب الراوى ، ج 2 ، ص 72 - 71 .\r\n","page_name":" 518 ","page_number":518},
  {"content":"\r\n\r\nسين و راء علامت كوچكى قرار داده شده كه شبيه ناخن گرفته شده و يا هلال كوچك است كه سر آن به طرف بالاست . « 1 » يك نسخهء خطى نادر از كتاب غريب الحديث ابو عبيد قاسم بن سلام ( متوفى 224 ه ) در كتابخانه جامع الازهر وجود دارد كه در سال 311 هجرى نوشته شده و در آن آشكارا از اين علامتها كه ابن درستويه و نووى از آنها ياد كرده‌اند ، استفاده شده است . « 2 » چون روى راء و سين علامتى شبيه عدد 7 و زير حاء و عين علامتى شبيه حرف دال ( د ) و زير هاء آخر كلمه و طاء و دال يك نقطه و زير صاد دايرهء كوچك تو خالى گذاشته شده است .\r\nشايد بررسى مخطوطات قديمى از روشهاى ديگرى كه نووى ذكر كرده نيز كشف كند و يا حتى روشهاى ديگرى در نگارش رقم براى اين حروف نشان دهد . « 3 » ولى به نظر مىرسد كه به كارگيرى اين علامتها در قرون متأخر كم شده و يا حتى به كلى از بين رفته است تا جايى كه ما نشانه‌اى از اين علامتها را در هيچ يك از نمونه‌هاى مصاحفى كه مورتيز آورده و به قرن پنجم به بعد مربوط مىشود ، نمىبينيم . و شايد همين التزام به نقطه گذارى يكى از دو حرف مشابه و مهمل گذاشتن ديگرى در پرهيز از خطا كافى باشد و در عين حال كتابت هم به سبب كثرت علامتهاى مخصوص حروف و علامتهاى حركات شلوغ نمىشود ، همان گونه كه در نسخهء خطى كتاب غريب الحديث مشاهده مىكنيم ، و همين موضوع باعث شد كه به مرور زمان پديدهء « رقم » در كتابت عربى از بين رفته است .\r\nدربارهء كاف بايد بگوييم كه اين حرف در خط عربى قديم شكل مستقلى داشت كه هيچ حرفى شبيه آن نبود . و در سخن خليل گذشت كه كاف را نقطه نگذاشتند چون حجم آن كوچكتر از دال و ذال بود . البته صورت آن در خط كوفى قديم نزديك به دال و ذال بوده است ، ولى تطور خط عربى باعث شده كه شكل حرف كاف به شكل حرف لام شبيه باشد و اين اقتضا كرده كه علامتى روى كاف گذاشته شود و آن علامت عبارت است از كاف كوچكى كه روى كاف آخر كلمه گذاشته مىشود و در كاف وسطى كشيده‌اى در\r\n\r\n\r\n","description":"","footnote":"\r\n( 1 ) بنگريد به : سهيله جبورى : ص 83 .\r\n( 2 ) نمونهء آن را در مجموعه موريتز ، لوح 119 و 120 ملاحظه فرماييد .\r\n( 3 ) بنگريد به : سيوطى : تدريب الراوى ، ج 2 ، ص 72 .\r\n","page_name":" 519 ","page_number":519},
  {"content":"\r\n\r\nبالاى آن گذاشته مىشود كه آن را از لام جدا مىكند . قلقشندى مىگويد : « 1 » « كاف نقطه ندارد جز اينكه اگر كشيده‌اى داشته باشد با آن شناخته مىشود و اگر خالى از كشيده باشد كافى كوچكى بر آن رسم مىشود تا به لام شبيه نباشد . » با گذشت زمان بعضيها گمان كرده‌اند كه آنچه روى كاف گذاشته مىشود همزه است « 2 » در حالى كه آن چيزى جز صورت كاف نيست ولى كوچك است و به سر حرف عين كه علامت همزه است شباهت دارد ، و شايد بتوانيم تاريخ حدوث اين علامت در كاف و احتياج به « رقم » آن را به دست آوريم . در نسخهء خطى غريب الحديث كه در سال 311 هجرى نوشته شده ، كاف به شكل مشخصى نوشته شده كه شباهتى به لام ندارد و هيچ علامتى هم بر آن گذاشته نشده در حالى كه در مصحف ابن بواب كه در سال 391 هجرى نوشته شده ، شكل كاف خيلى شبيه شكل لام شده و در داخل آن كاف كوچكى كه شبيه سر حرف عين و يا همزه است قرار دارد . مىتوان حدس زد كه اين تحول در قرن چهارم هجرى رخ داده است . « 3 »\r\nگاهى اين پرسش مطرح مىشود كه معيار اينكه نقطه روى حرف يا زير حرف قرار بگيرد و يا معيار در تعداد نقطه‌هاى يك حرف چيست ؟ دانى گفته كه بعضى از دانشمندان را ديده است كه نقطه گذارى را تحليل كرده‌اند ، آنگاه اين تحليل را نقل نموده است . به نظر مىرسد آنچه دانى نقل كرده كه تعداد نقطه‌هاى حرف متوقف بر تعداد حروفى است كه در يك علامت مشترك باشند ، درست است ، چون باء و نون و تاء و ياء و ثاء در يك علامت مشترك هستند و نقطه‌ها و محل نقطه‌ها در آنها متعدد است ، به گونه‌اى كه از همديگر متمايز مىشوند ، همچنين در دال و ذال به يك نقطه اكتفا شده تا دال از ذل متمايز باشد و همين طور . . . « 4 »\r\nدانى تحليل مربوط به محل نقطه‌ها در حروف را هم نقل كرده كه گويا به حساب تلفظ نام آن حرف است ، به اين صورت كه اگر اول نام حرف مفتوح باشد ، نقطه روى حرف\r\n\r\n\r\n","description":"","footnote":"\r\n( 1 ) صبح الاعشى ، ج 3 ، ص 159 .\r\n( 2 ) تدريب الراوى ، ج 2 ، ص 72 .\r\n( 3 ) كاف در خط مغربى صورت قديمى خود را حفظ كرده و از گذاشتن علامت بىنياز است همان گونه كه در بعضى از مصاحف چاپى مغرب ديده مىشود .\r\n( 4 ) بنگريد به : المحكم ، ص 37 .\r\n","page_name":" 520 ","page_number":520},
  {"content":"\r\n\r\nمانند ذال ، و اگر مكسور باشد نقطه زير حرف مانند جيم گذاشته مىشود . « 1 » به نظر مىرسد كه اين تحليل از روى تكلف باشد ، چون اول نام بعضى از حروف مفتوح است ولى نقطه در زير آنها گذاشته مىشود ، مانند : باء ، ياء ، و نيز فاء و قاف بنابر بعضى از سليقه‌ها ، همچنين بعضى از آنها مكسور است و نقطه روى آنها گذاشته مىشود ، مانند : شين . اين پديده تحليلى مىخواهد كه در برگيرندهء تمام موارد باشد . تعليلات متكلفانه ديگرى هم گفته شده ، مانند اين تعليل كه درباره حرف باء گفته‌اند و آن اينكه نقطهء باء را در زير آن گذاشتند چون اين حرف وقتى حرف زايد و جارّ باشد بايد مكسور باشد ، مانند حرف اول بسم اللّه و علت مكسور بودن آن هم به خاطر تبيعت از عمل آن است كه به مدخول خود جرّ مىدهد .\r\nنقطهء آن را مطابق با حركت آن در زير گذاشتند و نقطه و حركت هر دو در يك محل قرار گرفتند » « 2 » .\r\nمىتوان گفت كه تعداد نقطه‌هاى اعجام و محل آن در حرف در واقع به طبيعت علامت و تعداد حروفى كه نمايندهء آنهاست ، متوقف است ، به اين صورت كه قاعدهء عمومى اين است كه در صورت اشتراك دو حرف در يك علامت ، يك نقطه در بالاى يكى از آنها قرار داده مىشود ، مانند دال و ذال ، راء و زاء ، طاء و ظاء ، صاد و ضاد ، عين و غين ، كه حرف بدون نقطه علامت يكى از آنها و حرف با نقطه علامت ديگرى خواهد بود . ولى گاهى در يك علامتى چندين حرف مشترك هستند ، مانند : باء ، نون ، تاء ، ياء ، و ثاء بخصوص در اول و يا وسط كلمه . اين پنج حرف در يك رمز مشترك هستند و بايد ، هم تعداد نقطه زياد باشد و هم جاى آنها تغيير كند و در پايين حرف هم گذاشته شود و در نتيجه اين صورت مشهور به وجود آمد . و اگر تصور كنيم حرف شمسى هم در اين علامت مشترك بود ، مىبايست برعكس ثاء ، سه نقطه در زير علامت مىگذاشتيم . اين همان قاعدهء عمومى است كه مىتوانيم آن را از ملاحظه نقطه گذارى حروف به دست آوريم . البته از اينكه كدام حرف در آغاز نقطه گذارى شده است آگاهى نداريم و ظاهر اين است كه نقطه گذارى از بعضى از حروف شروع شده سپس با گذشت زمان به نظامى كه اكنون مورد استعمال ماست\r\n\r\n\r\n","description":"","footnote":"\r\n( 1 ) همان مصدر ، ص 37 و 38 .\r\n( 2 ) همان مصدر ، ص 41 - 40 .\r\n","page_name":" 521 ","page_number":521},
  {"content":"\r\n\r\nتكامل يافته است .\r\nدانى پرسش قابل قبولى را مطرح كرده ولى پاسخ آن با واقعيت تطبيق نمىكند . او گفته : « 1 » « اگر كسى بگويد : چرا زير باء يك نقطه گذاشته شد ؟ و چرا نقطه را بالاى آن قرار ندادند و چرا نقطهء نون را به جاى باء در زير نگذاشتند و فرق ميان آنها چيست ؟ در پاسخ گفته مىشود : علت اينكه يك نقطه گذاشته شد اين است كه باء اولين حرف از حروف سه گانه است كه تاء دومى و ثاء سومى آنهاست و از اين رو تاء دو نقطه و ثاء سه نقطه دارد .\r\nدر اينجا عقيدهء دانى چنين است كه نقطه گذارى اين پنج حرف پس از تحول ترتيب ابجدى قديم به ترتيب الفبايى كنونى انجام گرفته و در اين ترتيب اين حروف پنجگانه چنين ترتيبى دارد : ( ب ت ث . . . ن . . . ى ) و طبق آنچه گفتيم انتظار اين بود كه اولين حرف يك نقطه در بالا داشته باشد سپس نقطه‌ها اضافه شود سپس با افزايش تعداد حروف مشترك جاى آنها تغيير يابد ، و جا داشت كه مطابق اين قاعده و مطابق با نظر دانى ، حروف با چنين ترتيبى نقطه گذارى مىشد : ( ن ت ث . . . ب . . . ى ) ولى به نظر مىرسد كه نقطه گذارى حروف مشابه بدون توجه به ترتيب حروف انجام گرفته است و شايد هم همين نقطه گذارى باعث ظهور ترتيب جديد شده است و روايت حمزهء اصفهانى و ابو احمد عسكرى ( كه پيشتر آورديم ) معيارى را به دست نمىدهد كه اين گام تكميلى در كتابت عربى بر آن استوار باشد . در متن عسكرى كار نصر در نقطه گذارى به اين صورت ذكر شده : « نقطه‌ها را تك تك و يا جفت جفت گذاشت و محل آنها را مختلف كرد ، بعضى را در بالاى حرف و بعضى را در زير آن قرار داد » .\r\nملاحظه مىشود كه سخن از پديدهء اعجام حروف ، كسانى را كه در موضوع نقطه گذارى و اعراب كتاب نوشته‌اند ، چندان به خود مشغول نكرده و اين مؤلفان به اين موضوع آن اندازه اهميت نداده‌اند كه به موضوع نقطه‌هاى حركه‌ها داده‌اند ، مثلا دانى دربارهء اعجام حروف با رنگ مشكى ، در يك فصل سخن گفته و اين فصل بيش از هفت صفحه نيست « 2 » ، هر چند كه در فصل ديگرى راجع به حروف تهجى و ترتيب نگارش آن\r\n\r\n\r\n","description":"","footnote":"\r\n( 1 ) همان مصدر ، ص 40 .\r\n( 2 ) همان مصدر ، ص 35 - 41 .\r\n","page_name":" 522 ","page_number":522},
  {"content":"\r\n\r\nدر كتابت سخن گفته است « 1 » ، در حالى كه بقيه كتاب دربارهء موضوع نقطه گذارى حركات و اعراب و روشهاى نقطه گذاران در اين باره و اختلاف ميان آنها و مطالب مربوط به اين موضوع دور مىزند . « 2 » به نظر مىرسد كسانى كه پس از دانى در موضوع نقطه گذارى كتاب نوشته‌اند مسألهء اعجام حروف را مهمل گذاشته‌اند . مثلا خراز ( متوفى 718 هجرى ) در ارجوزهء خود راجع به ضبط مصحف به اين موضوع اشاره نكرده و شايد علتش اين بوده كه نظام اعجام حروف در كتابت عربى شيوع پيدا كرده و مستقر شده بوده و احتياجى به بحث نداشته چون مردم با ياد گرفتن حروف هجاء ، آن را هم ياد گرفتند .\r\nپرسشى كه دانى آن را مطرح كرد و اندكى پيش آن را نقل كرديم ، ما را وادار مىكند كه به اين مطلب اشاره كنيم كه ترتيب الفبايى حروف عربى كه امروز ميان ما مرسوم است از نظر پژوهشگران جديد ، پس از اسلام به وجود آمده است « 3 » و قبلا گفتيم كه كتابت عربى بنا بر قول راجح ترتيب قديمى حروف را كه بر نظام ( ابجد هوز . . . ) بوده ، از ملتهاى سامى قديمى برگرفته است « 4 » و مصادر نخستين عربى از كسى نام نمىبرد كه ترتيب ( ابجد هوز . . . )\r\nرا به ترتيب كنونى ( ا ب ت ث . . . ) تغيير داده باشد ، ولى مىتوانيم به اين نتيجه برسيم كه اين تحول در دوره‌هاى پيشين در تاريخ اسلام رخ داده و شايد به قرن اول مربوط باشد چون اين ترتيب در زمان خليل بن احمد معروف بوده است « 5 » و ابن جنّى از اين ترتيب گاهى به عنوان ترتيب مشهور « 6 » و گاهى به عنوان ترتيب شناخته شده « 7 » ياد كرده است ، سپس گفته است : « منظورم ترتيبى غير از ترتيب بر اساس مخارج حروف است . » « 8 » و او از واضع اين ترتيب جديد سخن نگفته است . و ابو الحجاج بلوى اين ترتيب را به « اهل علم » نسبت داده و گفته است : « اهل علم اين حروف را ترتيب بهترى داده‌اند و شكلهاى مشابه را به همديگر\r\n\r\n\r\n","description":"","footnote":"\r\n( 1 ) همان مصدر ، ص 34 - 25 .\r\n( 2 ) كتاب المحكم بجز فهارس 260 صفحه دارد .\r\n( 3 ) بنگريد به : خليل يحيى نامى : ص 107 و دكتر جواد على : ج 1 ، ص 209 و ج 7 ، ص 7 .\r\n( 4 ) رجوع شود به فصل مقدماتى .\r\n( 5 ) بنگريد به : العين ، ج 1 ، ص 52 ، 53 و نيز ابن نديم : ص 43 .\r\n( 6 ) ابن جنّى : سرّ صناعة الاعراب ، ج 1 ، ص 50 .\r\n( 7 ) همان مصدر ( قسمت خطى ) برگ 307 ب .\r\n( 8 ) الفباء ، ج 1 ، ص 174 .\r\n","page_name":" 523 ","page_number":523},
  {"content":"\r\n\r\nضميمه كرده‌اند ، مانند : باء ، تاء ، ثاء ، جيم ، حاء ، خاء ، و حروف ديگر كه معلوم است « 1 » » .\r\nكسى كه به موضوع ترتيب حروف عربى بر اساس ( ا ب ت ث . . . ) توجه كند ، مىداند كه بعضى از پژوهشگران جديد اين ترتيب را به نصر بن عاصم نسبت مىدهند و يحيى بن يعمر را شريك او مىدانند و زمان آن را خلافت عبد الملك بن مروان خليفهء اموى قلمداد مىكنند ، گويا آنها ترتيب حروف را جزء مكمل اعجام و نقطه گذارى حروف مىدانند كه به آن دو نفر نسبت داده شده است . نخستين كسى كه از معاصران اين سخن را گرفته است ، حفنى ناصف است . « 2 » البته ما مصدرى كه ايشان اين مطلب را از آن مصدر استفاده كرده نمىشناسيم و شايد نقشى كه نصر بن عاصم در اعجام حروف دارد و به او « نصر الحروف » لقب داده‌اند ، باعث شده كه چنين نسبتى را به او بدهند . نويسندگان معاصر پس از حفنى ناصف هم اين مطلب را تكرار كرده‌اند بدون اينكه هيچ يك از آنها اين مطلب را به مصدر مشخصى نسبت بدهند « 3 » و شايد همهء آنها آن را از حفنى ناصف نقل مىكنند . « 4 »\r\n\r\n\r\n","description":"","footnote":"\r\n( 1 ) ترتيب اهل مغرب در حروف ( ا ب ت ث . . . ) با ترتيب اهل مشرق فرق دارد ( بنگريد به : قلقشندى : ج 3 ، ص 22 ) و اين به پيروى از اختلافى است كه آنها در ترتيب ( ابجد هوز . . . ) دارند چون اصل در ترتيب جديد همان ترتيب قبلى است ( بنگريد به فصل مقدماتى ) .\r\n( 2 ) بنگريد به : تاريخ الادب ، ص 27 ، 73 .\r\n( 3 ) بنگريد به : دكتر عدنان خطيب ، ص 22 و دكتر كمال محمد بشر : دراسات فى علم اللغة ، قسمت 2 ، ص 73 و دكتر محمود فهمى حجازى : علم اللغة العربيه ، ص 103 .\r\n( 4 ) صاحب مفتاح السعاده در ج 1 ص 80 كتاب خود ، علم ترتيب حروف تهجى را از علوم مربوط به صنعت خط مىداند .\r\n","page_name":" 524 ","page_number":524},
  {"content":"\r\n\r\n\r\nمبحث سوم علامتهايى كه نشانگر برخى از حالات گفتارى است\r\nدر مبحث اول از اين فصل علامتهاى حركات را برشمرديم . آنها علامتهايى هستند كه حكم علامتهاى حروف صامت و حركات بلند را يافته‌اند و با اينكه در بيرون از خط قرار مىگيرند آنها از لحاظ دلالت به صداى لغوى معين ، همانند حروف صامتند و لذا اين قابليت را دارند كه اگر صيغه كلمات و يا محل وقوع آنها تغيير يابد ، آنها نيز در كلمه جابجا شوند . همچنين درمبحث دوم علامتهايى را كه به نحو ثابتى بر بعضى از حروف افزوده شده ذكر كرديم . اين علامتها بر صداى لغوى معينى دلالت نمىكنند و تنها در اختصاص دادن حرف معينى بر علامت معين نقش دارند ، و اين علامتها همان نقطه‌گذارى اعجام است كه قابليت جابجايى در حروف را ندارند و يك جزء اساسى در شكل حرف به شمار مىروند ، و آنها مانند دنباله حرف هستند كه آن را از حرف ديگر متمايز مىكند همان گونه كه دنباله حرف قاف وقتى در آخر كلمه واقع مىشود ، با دنباله حرف فاء آخر متفاوت است و اين دو حرف با اين دنباله از همديگر تشخيص داده مىشوند . همچنين نقطه گذارى باء با نقطه گذارى ياء متفاوت است و اين دو حرف در حالى كه در آخر كلمه واقع نشوند ،\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nدر خط يكسان هستند و تنها با نقطه گذارى از هم تشخيص داده مىشوند .\r\nدر كنار اين دو نوع علامت ، نوع سومى از علامتها هم وجود دارد كه به كلى از اين دو نوع بيگانه است ، ولى در عين حال از ويژگيهاى هر دو نوع برخوردار است . اين قسم از علامتها از نظر جابجايى در كلمه مانند حركتها هستند ، ولى از نظر اينكه نشان دهنده صداى خاصى نيستند مانند نقطه‌هايند . اين علامتها بيانگر حالات خاصى از تلفظ هستند و براى نشان دادن حروف مشخصى به كار نمىروند ، زيرا كه حروف عربى با رموز و علاماتى كه معين شده و با وضع علامتهاى حركات سه‌گانه كوتاه به كمال خود رسيده‌اند و لذا علامتهاى ديگر نشان دهنده حروف لغوى به معناى دقيق كلمه نيستند بلكه آنها علامتهايى هستند كه قارى را بر ارائه كيفيت تلفظ معينى كمك مىكنند .\r\nپيش از اين ، سخن ابن درستويه را نقل كرديم كه ميان دو نوع اعرابها فرق گذاشته است ؛ يك نوع صورتهاى حركات و سكون است و نوع ديگر علامتى است كه به حرف افزوده مىشود تا آن را از حروف ديگر متمايز كند و همانند اعجام در حروف مىباشد . درباره نوع دوم از اعراب ابن درستويه مىگويد : « 1 » « آن نوع از اعراب كه براى فرق گذارى ميان حروف به كار مىرود پنج علامت است : تشديد و تنوين و همزه و مد و علامت الف وصل . » ابن درستويه سكون را از علامتهاى اعراب محض قرار داده ولى واقعيتهاى لغت آن را نفى مىكند زيرا سكون از لحاظ صوتى ، مانند حركات و حروف نيست كه صدايى داشته باشد ، بلكه آن علامتى براى نبودن حركت است « 2 » بنابراين سكون نيز ششمين علامت از اين علامتهاست .\r\nدر مبحث سابق گذشت كه خليل بن احمد در كنار علامتهاى حركات سه گانه ، علامتهايى هم براى همزه و تشديد و روم و اشمام وضع كرده است ، « 3 » و ابو الحجاج بلوى - به طورى كه گذشت - به جاى همزه كلمه تمدد قرار داده است و شايد منظور او همان مد باشد ، يا اين كلمه تحريف كلمه همزه است ، چون به نظر مىرسد كه او كلام دانى را نقل مىكند .\r\n\r\n\r\n","description":"","footnote":"\r\n( 1 ) الكتاب ، ص 56 .\r\n( 2 ) بنگريد به : دكتر كمال محمد بشر : دراسات فى علم اللغة ، قسمت اول ، ص 184 .\r\n( 3 ) المحكم ، ص 6 .\r\n","page_name":" 526 ","page_number":526},
  {"content":"\r\n\r\nبه هر حال ما در اين صفحات سعى مىكنيم كه اين علامتها را بررسى كنيم و سطور آنها را در مصاحف و نگارش عربى مورد توجه قرار بدهيم .\r\n\r\nاولا : علامت همزه\r\nبه نظر مىرسد كه نگارش عربى در سالهاى نخستين تاريخ اسلام و جلوتر از آن ، مشكلى درباره همزه نداشته است ، و ظاهر اين است كه مصحفهاى عثمانى در حالى در حجاز نوشته شد كه مردم براى همزه علامتى جز « الف » نمىشناختند ، و شايد اصلا در آن زمان اصطلاح همزه را به كار نمىبردند و به طورى كه در فصل قبلى گفتيم همان نام قديمى را استعمال مىكردند .\r\nپس از آنكه مصاحف عثمانى به شهرهاى اسلامى فرستاده شد ، اين مصاحف مورد اعتماد امّت اسلامى در تمام مناطق و شهرها واقع شد ، و مردم نه تنها در الفاظ تلاوت بلكه حتى در رسم كلمات هم به آنها استناد مىكردند . روزها به سرعت سپرى شد و حادثه‌اى كه قسمتى از آن را پيشتر گفتيم اتفاق افتاد و آن اينكه لغت عربى در جوامع جديد دستخوش اختلاط لغوى ميان لهجه‌هاى عربى كه ميان ساكنان جزيرة العرب پراكنده بود گرديد ، و پديده همزه يكى از جنبه‌هاى اين اختلاط لغوى بود . در فصل سابق گفتيم كه در عربى پديده‌اى به نام همزه به وجود آمد و اين پديده در حركت علمى و لغوى عراق نمود بيشترى پيدا كرد ، چون دانشمندان به اخذ لغت از قبايل شرق جزيره و وسط آن روى آورده بودند و شهرهاى عراق به طور مداوم و به صورت درهاى باز با وسط جزيره ارتباط داشت و بسيارى از عربهاى جزيره در آن ساكن شدند . در فصل سابق بعضى مطالب لازم را در اين زمينه گفتيم و در اينجا فقط به ذكر نتيجه‌اى كه به دست آمد اكتفا مىكنيم ، و آن اينكه رسم عثمانى مطابق با لهجه و قرائت اهل حجاز بود كه همزه را در غير اول كلمه مىانداختند و همزه در رسم عثمانى فقط در اوايل كلمات نوشته مىشد و با علامت الف نشان داده مىشد و اما در وسط يا آخر كلمه واو و ياء و يا يكى از حركتهاى بلند ، از لحاظ تلفظ و كتابت جايگزين همزه بود .\r\nمصحفى وجود نداشت كه مطابق با لهجه كسانى كه همزه را به كار مىبردند ، نوشته شود ( جز آنچه كه درباره بعضى از مصاحف عبد اللّه نقل شده كه گويا هميشه همزه به صورت\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nالف نوشته مىشد ) و لذا مسلمانان شهرهاى مختلف وقتى مصاحف عثمانى را قرائت كردند ، در مورد اثبات يا ترك همزه مطابق با رواياتى كه از شيوخ خود شنيده بودند ، عمل مىكردند و توجهى نداشتند كه همزه فقط در اوايل كلمات به صورت الف نوشته مىشود .\r\nو كسانى كه همزه با اثبات كردند ، مطابق روايتى كه در قرائت داشتند عمل مىكردند ، در حالى كه همزه با لهجه كسانى كه درباره همزه آسان گيرى مىكردند ، در مصحف به صورت واو و ياء و الف نوشته مىشد و از اينجا بود كه مىبايست الفها و واوها و ياءهايى كه در مصحف با همزه نوشته مىشدند از آنهايى كه بدون همزه بودند شناخته شوند تا مردم دچار اشتباه نشوند .\r\nدر ميان نقطه‌هاى دايره‌اى كه ابو الاسود آنها را علامتهايى براى حركات قرار داده بود علامتى كه به همزه دلالت كند وجود نداشت و شايد بدان جهت بود كه در آن زمان مشكل همزه به صورتى نبود كه جلب توجه كند و احتياج به چاره جويى داشته باشد ، ولى در تاريخ اشاره‌هايى وجود دارد مبنى بر اينكه قرن اول هجرى سپرى نشد مگر اينكه نقطه‌گذاران مصاحف علامتى را براى اشاره به جاى همزه در سه حرف الف و واو و ياء به كار گرفتند .\r\nآنها براى اين كار دايره‌اى را مانند دايره‌هاى حركات با رنگ قرمز و يا زرد مطابق با سليقه هاى نقطه‌گذارى از عراق و غير آن تعيين كردند . دانى گفته است كه مصحفى را ديده كه در سال 110 هجرى نوشته شده و در آن همزه‌ها به صورت نقطه‌هايى قرمز رنگ بوده « 1 » و نيز به اين مطلب اشاره كرده كه روش اهل مدينه اين است كه نقطه همزه را به رنگ زرد مىگذارند ، و از قالون ( عيسى بن مينا راوى نافع و متوفى 220 ه ) نقل مىكند كه او گفته است : « 2 » « در مصاحف اهل مدينه هر حرفى كه نقطه زرد داشته باشد مهموز است . » ولى پيشينيان اهل عراق با پيشينيان اهل مدينه مخالفت كردند و آن را مانند حركات با رنگ قرمز نوشتند . دانى معتقد است كه روش اهل مدينه كه نقطه همزه را با رنگ زرد مىنويسند تا ميان آن و حركتها تفاوت باشد ، روش بهترى است و همان مورد عمل است « 3 » و نيز دانى\r\n\r\n\r\n","description":"","footnote":"\r\n( 1 ) المحكم ، ص 87 .\r\n( 2 ) همان مصدر ، ص 148 .\r\n( 3 ) همان مصدر ، ص 147 .\r\n","page_name":" 528 ","page_number":528},
  {"content":"\r\n\r\nگفته ، وقتى همزه تسهيل شود ، به جاى رنگ زرد با قرمز نوشته مىشود . « 1 » و بدين گونه نقطه قرمز يا زرد ، موضع همزه را در كلماتى كه مطابق لغت اهل حجاز نوشته مىشد ، نشان مىداد و اين نقطه‌ها آغاز مرحله‌اى بود كه اين حروف و نقطه‌هاى بالاى آنها حالت دلالت بر همزه را به خود مىگرفت و تغيير دادن رسم كلمات و نوشتن همزه به شكل الف كار آسانى نبود و لذا به كارگيرى نقطه‌ها براى اشاره به موضع همزه در كلمه بهترين راه حلى بود كه علماى رسم به آن دست پيدا كردند ولى دانشمندان عربى پيشين آن را در نيافته بودند .\r\nدر اينجا بايد درباره اين تحول كه در روش نشان دادن همزه در كتابت به وجود آمده درنگى داشته باشيم ، چون همزه يك نوع صداى صامت است كه با صداهاى ديگر لغت كه هر كدام علامت معينى دارند ، فرق مىكند . پس از آنكه همزه به تنهايى از علامت الف متأثر شد فتحه بلند نيز در استفاده از علامت الف همان حالت را پيدا كرد و چون رسم عثمانى به صورت يك نمونه نوشتارى در غير شهرهاى حجاز در آمد ، اين كار شبيه انتقال كتابت از يك محيط لغوى معين به يك محيط لغوى ديگر شد كه ويژگيهايى متفاوت با محيط اول داشت ، و اين شامل بعضى از علامتهاى حروف مىشود به گونه‌اى كه دلالتى را كه در محيط اول به حروف معينى داشت از دست مىدهد و در محيط دوم مفهوم جديدى پيدا مىكند ، و اين به سبب اختلاف در دو لهجه واقع مىشود به طورى كه اين تحول در كلماتى كه در رسم عثمانى با واو نوشته مىشود ولى با الف خوانده مىشود به وجود آمد ، مانند « الصلاة و الزكوة و الحيوة . . . » چيزى كه به همزه عارض شده تا حدى به اين حالت شباهت دارد و الف واو و ياء در رسم عثمانى در جايى واقع مىشوند كه در محيطهاى جديد همزه در آنجا واقع مىشود ، و اين پديده اقتضا مىكرد كه بر اين حروف سه‌گانه ، وقتى جاى همزه واقع مىشود ، علامت معينى گذاشته شود اين علامت در آغاز كار همان نقطه قرمز و يا زرد رنگ بود ، سپس اين نقطه به شكل سر حرف عين ( ء ) تغيير يافت كه وضع آن را به خليل بن احمد نسبت مىدهند . و بدين گونه مردم به هنگام كتابت مصاحف و كارهاى علمى خود ، همزه را به صورت يكى از حروف سه‌گانه مىنوشتند و روى آن علامتى را كه\r\n\r\n\r\n","description":"","footnote":"\r\n( 1 ) همان مصدر ، ص 90 .\r\n","page_name":" 529 ","page_number":529},
  {"content":"\r\n\r\nدلالت بر همزه كند مىگذاشتند ، بخصوص اگر مصحف طبق قرائت كسانى كه همزه را روشن‌تر ادا مىكنند ، نوشته مىشد و در اين كار از رسم عثمانى پيروى مىشد ، ولى فراموش شده بود كه اصل در علامت همزه همان الف است ، و نيز فراموش شده بود كه مصاحف عثمانى در حجاز با لهجه كسانى نوشته شده كه همزه را تسهيل مىكنند مگر اينكه در اول كلمه واقع شود . ولى علاقه شديد مردم به تمسك به چيزى كه صحابه بر آن اجماع كرده‌اند ، يعنى همان رسم عثمانى ، آنها را وادار مىكرد كه به صورتهاى كلمات به همان گونه كه در مصحف آمده است محافظت نمايند ، و مىدانيم كه كلمات مهموز مطابق با تسهيل نوشته شده بود ، يعنى اينكه همزه تلفظ مىشد ولى به صورت واو و ياء و الف نوشته مىشد ، و چون صورتهاى هجايى كلمات مهوز را كه در رسم عثمانى وارد شد ، استعمال مىكردند ، رسم را به حال خود مىگذاشتند و به تعليم با حروفى كه در جاى همزه واقع مىشوند اكتفا مىكردند و بالاى آن علامتى مىگذاشتند و اين علامت در آغاز فقط يك نقطه بود سپس توسط خليل بن احمد به صورت سر حرف عين درآمد ، ولى نسخه برداران و نقطه‌گذاران مصاحف تا مدتى آن را به كار نمىگرفتند و اين حالت تركيبى در نشان دادن همزه تا امروز ادامه يافته و علامت قديم آن كه همان الف است به دست فراموشى سپرده شده است .\r\nابو عمرو دانى از كيفيت نقطه‌گذارى همزه و دو همزه در يك كلمه يا دو كلمه سخن گفته و روشهاى نقطه‌گذاران را در اين باره بر حسب اختلاف الفاظ تلاوت در سه فصل و كتاب « المحكم » خود آورده است « 1 » . ولى مهم در موضوع نقطه‌گذارى همزه تعيين محل نقطه در الف و واو و ياء است . پيشوايان قرائت و رسم و علماى عربى اتفاق نظر دارند كه محل همزه در كلمه با حرف عين امتحان مىشود هر كجا كه حرف عين مستقر شد همانجا جاى همزه است . « 2 » بنابراين نقطه همزه در الف رسم شده در خط پيش از آن است و اين در صورتى است كه همزه بر الف مقدم باشد و با فتحه بلندى تلفظ شود ، مانند : ( ءامن ) و همزه\r\n\r\n\r\n","description":"","footnote":"\r\n( 1 ) از صفحه 90 تا 118 .\r\n( 2 ) دانى : المحكم ، ص 146 و بنگريد به كتاب : النقط از او ، ص 143 و المبرد : ج 1 ، ص 141 و ابن ابى داود : ص 145 و عقيلى : لوح 26 و ابن وثيق : لوح 34 .\r\n","page_name":" 530 ","page_number":530},
  {"content":"\r\n\r\nروى الف قرار مىگيرد در حالتى كه به صورت همزه باشد ، مانند ( أخذ ) ، و بعد از الف قرار مىگيرد در حالتى كه همزه متاخر باشد و با فتحه بلند تلفظ شود كه نشان دهنده الف قبل از همزه است ، مانند : ( جاء ) . محل همزه در مثل اين كلمات وقتى روشن مىشود كه به جاى همزه حرف عين قرار بدهيم و مثلا در مثال اول بگوييم : ( عامن ) كه همزه قبل از الف رسم شده است و در مثال دوم بگوييم : ( عخذ ) كه همزه همان الف است و در مثال آخر بگوييم :\r\n( جاع ) كه همزه بعد از الف است ، و همزه با واو و ياء نيز مانند الف است كه در هر محلى از كلمه باشند واقع مىشوند « 1 » .\r\nاستعمال حرف عين - يا هر حرف صامت ديگر - در تعيين محل همزه در حروف سه گانه ( الف و واو و ياء ) وسيله دقيقى است كه نقطه‌گذاران را به ضبط نقطه همزه در اين حروف قادر كرده است ولى بعضى از نقطه‌گذاران ، بخصوص نحويها ، در تعيين محل نقطه همزه در حروف سه‌گانه زياده‌روى كرده‌اند . دانى مىگويد : « 2 » « از بعضى متقدمان از نقطه گذاران و نحويها نقل شده كه آنها احكام بسيارى غير از آنچه گفته شد براى همزه با حروف مد بيان كرده‌اند و همزه را در جاهاى مختلفى از حروف مد قرار داده‌اند و واو و الف و محل همزه در اين دو حرف را لقبهاى گوناگونى داده‌اند ، مانند : « هامة الواو » و « يا فوخ الواو » « و قمحدوة الواو » « و جبهة الواو » و « خاصرة الواو » و « مضجع الواو » و « قفا الواو » « و ذنب الواو » و غير آنها از لقبهايى كه براى وقوع همزه بر الف و واو و ياء ساخته‌اند ، هيچ كدام از اينها وجهى ندارد و مطابق قياس نيست و معنا و حقيقتى در تلاوت و اثرى در روايت ندارد . » سپس دانى براى انحصار مواضع همزه در سه محل از اين حروف به محلى كه حرف عين جايگزين همزه شود ، استدلال مىكند و اينكه همزه پيش از حرف و يا با حرف و يا بعد از حرف قرار گيرد و نقطه همزه در محلى كه عين در آنجا آشكار مىگردد ، گذاشته مىشود .\r\nاكنون كه محل همزه با محل عين امتحان مىشود و نقطه همزه در محل عين گذاشته\r\n\r\n\r\n","description":"","footnote":"\r\n( 1 ) بنگريد به : دانى : المحكم : ص 119 و 130 و 138 .\r\n( 2 ) همان مصدر ، ص 146 . دانى روش نحويها را در نقطه‌گذارى واو و الف با حركات و همزه و تنوين در ملحقى كه در آن روش اهل عربيت و نحويها را در نقطه‌گذارى ذكر كرده ، آورده است .\r\n","page_name":" 531 ","page_number":531},
  {"content":"\r\n\r\nمىشود ، اهل نقطه در محل نقطه همزه در صورتى كه قبل از حرف و يا بعد از حرف باشد ، اتفاق نظر دارند ولى وقتى همزه در همان محل الف و واو و ياء قرار بگيرد ، در اين صورت بعضيها علامت همزه را در خود اين حروف و حركات را بالاى حرف يا پايين آن و يا جلوى آن قرار مىدهند ولى بعضى از آنها با اين روش مخالفت مىكنند و همزه مفتوحه را با حركت آن بالاى حرف و همزه مكسوره را با حركت آن پايين حرف و همزه مضمومه را با حركت آن در خود حرف قرار مىدهند و ميان همزه و حركت آن را جمع مىكنند و آن دو را از هم جدا نمىسازند ، همان‌گونه كه ميان ساير حروف و حركات آنها جدايى نيست . دانى معتقد است كه قول اول بهتر است زيرا كه همزه هم حرفى از حروف معجم است و همان‌گونه كه هر حرفى محل واحدى در سطر دارد ، همزه نيز بايد محل واحدى داشته باشد و در كتابت به صورت معينى نوشته شود و حركات بر چيزى كه شايسته آن است دلالت كند همان‌گونه كه در ساير حروف دلالت مىكند . « 1 »\r\nدر ميان اهل نقطه كسانى هستند كه همزه آغازين كلمه را با نقطه زرد مشخص مىكنند و حركتى نمىگذارند و گوناگونى آن را با الف نشان مىدهند ، به اين صورت كه همزه مفتوحه را در بالاى الف و همزه مكسوره را در زير الف و همزه مضمومه را در وسط الف قرار مىدهند و در حركت گذارى الف به همين اكتفا مىكنند . « 2 »\r\nدانى گفته است : الف كه در مثل كلمه ( ءامن ) نوشته مىشود ، علامت فتحه بلندى است كه پس از همزه آمده و علامت همزه حذف شده است و لذا وقتى بخواهند نقطه‌گذارى كنند همزه را به صورت نقطه زردى مشخص مىكنند و حركت آن را پيش از الف در جاى سفيد مىگذارند . « 3 » شك نيست كه اين روش در نقطه‌گذارى كلماتى مانند ( ءامن ) روشن‌تر از اين قول است كه الف نوشته شده علامت همزه است و علامت فتحه بلند حذف شده و با نقطه‌گذارى ضبط مىشود و اين اقتضا مىكند كه نقطه زرد بالاى الف گذارده شود تا به همزه دلالت كند و الف كوچكى به رنگ قرمز پس از الف نوشته شود . ولى روش دانى با\r\n\r\n\r\n","description":"","footnote":"\r\n( 1 ) بنگريد به : المحكم ، ص 125 .\r\n( 2 ) دانى : المحكم ، ص 125 سيوطى در تدريب الراوى ، ج 2 ، ص 72 ذكر كرده كه در جايگاه همزه در الف دو اصطلاح دارند : بعضيها آن را بالاى الف و كسره را زير الف قرار مىدهند و بعضيها هر دو را زير الف مىنويسند . از نظر سيوطى دومى صحيح‌تر است .\r\n( 3 ) المحكم ، ص 156 .\r\n","page_name":" 532 ","page_number":532},
  {"content":"\r\n\r\nاينكه مورد عمل است ، محل تأمل مىباشد ، زيرا كه الف نوشته شده ، علامت همزه باشد بهتر از اين است كه علامت فتحه بلند باشد . اثر اختلاف علماى رسم و نقطه‌گذارى در كلمه‌اى مثل ( آمن ) در آنجا ظاهر مىشود كه همزه استفهام بر همزه‌اى كه فتحه كوتاه يا بلند دارد ، داخل شود ، مانند ( ءأنذرتهم و ءأنتم و ءألد ) و مانند : ( ءامنتم و ءالهتنا ) كه در اين گونه حالتها در الف نوشته شده اختلاف شده است كه آيا اين الف علامت همزه اولى يا دومى است ، و اين اختلاف ، در نقطه‌گذارى اين كلمات تأثير مىگذارد ، تا عقيده نقطه‌گذار درباره الف نوشته شده چه باشد . و فتحه بلند در دو مثال اخير به صورت الف و به رنگ قرمز پس از نقطه‌گذارى دو همزه قبلى نوشته مىشود . « 1 »\r\nدانشمندان رسم و علوم عربى درباره اينكه كدام طرف از لام و الف ( لا ) الف و كدام طرف لام است اختلاف كرده‌اند خليل بن احمد و عموم اهل نقطه از متقدمان و متأخران معتقدند كه طرف اول الف و طرف دوم لام است و دليل آنها اين است كه لام الف لامى است كه به آن الفى اضافه شده به اين صورت ( لا ) مانند ( يا و ما ) ولى ذوق كاتبان آن را نپسنديده و آن را تغيير داده‌اند و رسم آن را با تاب دادن دو طرف زيبا كردند و دو طرف را به يكديگر ضميمه نمودند به صورت ( لا ) در آمد . « 2 » ولى اخفش ( سعيد بن مسعدة ) به عكس اين مطلب معتقد است . به عقيده او طرف اول لام و طرف دوم همزه است . او چنين استدلال مىكند كه آنچه از حروف كلمه ، جلوتر تلفظ مىشود ، همان است كه در كتابت در اول نوشته شده و آنچه كه در آخر تلفظ مىشود و در آخر نوشته شده است « 3 » شك نيست كه عقيده خليل و پيروان او درست است ، ولى نه از اين جهت كه آنها دو حرف تاب خورده هستند ، بلكه براى اينكه ريشه نبطى اين شكل اقتضا مىكند كه طرف اول الف و طرف دوم لام باشد « 4 » و از همين جاست كه نقطه همزه در اين شكل روى طرف اول با رنگ زرد و حركت آن با رنگ قرمز است كه بالا يا پايين يا وسط آن گذاشته مىشود . « 5 »\r\n\r\n\r\n","description":"","footnote":"\r\n( 1 ) همان مصدر ، ص 197 - 198 .\r\n( 2 ) همان مصدر ، ص 197 - 198 .\r\n( 3 ) همان مصدر ، ص 198 - 199 .\r\n( 4 ) بنگريد به : فصل چهارم همين كتاب .\r\n( 5 ) دانى : المحكم : ص 200 .\r\n","page_name":" 533 ","page_number":533},
  {"content":"\r\n\r\nدر آغاز اين فصل اشاره كرديم كه دانى عقيده نحويهاى قديم و اهل عربيت را درباره نقطه‌گذارى در ضميمه‌اى كه در آخر كتاب « المحكم » دارد آورده و در آنجا روشهاى آنها را كه گاهى با اهل نقطه اختلاف دارد بيان كرده است . مثلا در كنار تقسيمات بسيارى كه براى محل نوشتن همزه در الف و واو و ياء وجود دارد ، مىبينيم آنها همزه مفتوح ممدوده را در كلماتى مانند : ( ءامن ، ءادم ، و ءاخر ) بعد از الف نقطه‌گذارى مىكنند يعنى در جلوى آن و سمت چپ آن ، و همزه مفتوحه‌اى را كه فتحه كوتاه دارد مانند : ( أمر ، أخذ ، أتى ) پيش از الف نقطه‌گذارى مىكنند يعنى پشت آن و سمت راست آن . « 1 » و زجاجى گفته است : « 2 » « نقطه هر الف استفهام يا الف غير ممدوده مفتوحه ، در پشت آن است و اين برعكس عقيده عموم اهل نقطه است و بر خلاف آزمايشى است كه با حرف عين در پيدا كردن محل همزه انجام مىدهيم .\r\nابو حاتم سجستانى بنا به نقلى كه ابن ابى داود از او كرده ، در مسأله نقطه‌گذارى همزه روش متقدمان از نحويها و اهل عربيت را پيش گرفته « 3 » ولى بايد دانست كه كار بر محقق كتاب او در فهم اصطلاحات اهل نقطه مشتبه شده است « 4 » و لذا محل نقطه در مثالهايى كه با خط كوفى در حاشيه آورده غالبا غلط است . او در فهم دو اصطلاح « قفا الالف » ( يعنى پشت الف ) « و بين يدى الالف » دچار اشتباه شده و نقطه‌اى را كه بايد در پشت الف باشد ، سمت چپ الف و بالاى آن قرار داده و نقطه‌اى را كه بايد جلوى الف باشد در سمت راست الف و بالاى آن قرار داده است « 5 » ، در حالى كه درست آن است كه پشت الف ، همان سمت راست آن ، و جلوى الف سمت چپ آن است . « 6 » اثر اين فهم نادرست در نقطه‌گذارى كلمه « فمثله » ( بقره 2 / 264 ) آشكار شده است . او در اين كلمه نقطه اعراب را قبل از لام گذاشته در حالى كه ابو حاتم بنا به نقل ابن ابى داود گفته است : « يك نقطه بالاى ميم و يك نقطه جلوى\r\n\r\n\r\n","description":"","footnote":"\r\n( 1 ) همان مصدر ، ص 229 .\r\n( 2 ) الجمل ، ص 275 و بنگريد به : ابن ابى داود : ص 144 .\r\n( 3 ) المصاحف ، ص 144 به بعد .\r\n( 4 ) او آرتر جفرى مستشرق معروف است .\r\n( 5 ) بنگريد به : ابن ابى داود : ص 144 - 145 .\r\n( 6 ) بنگريد به : دانى : ص 229 و 230 و 237 و 246 .\r\n","page_name":" 534 ","page_number":534},
  {"content":"\r\n\r\nلام مىگذارند . » « 1 » منظور او از جلوى الف اين است كه نقطه بعد از لام باشد و نه قبل از آن ، همان‌گونه كه محقق كتاب انجام داده است و اين مانند تمام حروف مضمومه است ، و پيشتر گفتيم كه ا هل نقطه چگونه از محل نقطه ضمه در حرفى كه قبل از آن است « طرف حرف يا مقابل و يا جلو حرف » « 2 » تعبير آورده‌اند . همچنين محقق در فهم « جبهة الحروف » نيز اشتباه كرده و پنداشته است كه آن سمت راست حرف است « 3 » در حالى كه درست اين است كه آن سمت چپ حرف است . « 4 » و همچنين محقق در فهم اصطلاح « قدام الحرف » نيز اشتباه كرد و پنداشته است كه منظور سمت چپ است در حالى كه منظور سمت راست حرف است . « 5 »\r\nپيش از آنكه بحث درباره نقطه همزه را رها كنيم ، به اين مطلب اشاره مىكنيم كه يكى از اصطلاحات نقطه‌گذارى همزه نزد نحويها « الف مقيده » است . ابن ابى داود نقل مىكند : « 6 » « اگر همزه منصوب باشد . مانند : ( القرءان ) ( 9 / 94 )  نَبَّأَنَا اللَّهُ مِنْ أَخْبارِكُمْ  و ( 8 / 35 )  فَرَآهُ حَسَناً  در اين حالت دو تا نقطه مىگيرد يكى پيش از الف و ديگرى پس از آن . و نقطه‌اى كه پس از الف گذاشته مىشود از اولى بالاتر است و « مقيده » ناميده مىشود ، و اين دو نقطه يكى براى همزه و ديگرى براى نصب است كه همان دومى مىباشد . » و دانى در حالى كه از مواضع همزه در الف نزد نحويها صحبت مىكند ، مىگويد : « و الف در دو طرف آن دو نقطه قرار مىگيرد و « مقيده » ناميده مىشود و الف ميان آن دو نقطه است ، نقطه‌اى براى همزه و نقطه‌اى براى فتحه ، مثال آن :  مُبَوَّأَ صِدْقٍ  و  أَنْشَأَكُمْ  و  ذَرَأَكُمْ  و مانند آنها است . » « 7 »\r\nعلت اينكه اين الف‌ها را « مقيد » ناميده‌اند اين است كه هم جلو و هم عقب آن نقطه گذارى مىشود « 8 » و الف هنگامى مقيده مىشود كه همزه فتحه كوتاه يا بلند داشته باشد و پس\r\n\r\n\r\n","description":"","footnote":"\r\n( 1 ) المصاحف ، ص 144 .\r\n( 2 ) بنگريد به : جدول اين فصل .\r\n( 3 ) بنگريد به : ابن ابى داود : ص 147 .\r\n( 4 ) دانى : المحكم ، ص 299 .\r\n( 5 ) بنگريد به : ابن ابى داود : ص 146 و دانى : المحكم ، ص 253 .\r\n( 6 ) المصاحف ، ص 146 .\r\n( 7 ) المحكم ، ص 247 .\r\n( 8 ) همان مصدر ، ص 221 .\r\n","page_name":" 535 ","page_number":535},
  {"content":"\r\n\r\nاز فتحه كوتاه واقع شود . « 1 »\r\nشك نيست كه روش اهل نقطه از روش نحويها بخصوص در نقطه همزه واضح‌تر و به واقعيت نزديكتر است ، زيرا روش نحويها در نقطه‌گذارى كلماتى مانند : ( ءامن ) و ( أخذ ) كه در اولى نقطه را سمت چپ الف و در دومى سمت راست آن مىگذارند ، با حقيقت موضع همزه نسبت به الفى كه پيش از الف در مثال اول است جور در نمىآيد ، زيرا مىگوييم : ( عامن ) و با الف دوم نيز مىگوييم : ( عخذ ) و از اينجاست كه روش اهل نقطه ، كه نقطه را در مثال اول پيش از الف و در مثال دوم با الف و بالاى آن مىگذارند صحيح‌تر و به واقعيت نزديك‌تر است ، همچنين آنچه را كه نحويها « الف مقيده » ناميده‌اند مىتوانستند جاى همزه در هر دو مورد كه آشكار مىشود نسبت به الف نقطه‌اى بگذارند و نقطه حركت را با آن قرار بدهند و بدين گونه از دو نقطه‌اى كه در دو طرف آن مىگذارند بى نياز شوند .\r\nنقطه‌گذارى كلمه ( القرءان و نبأنا ) نزد عموم اهل نقطه به اين صورت است كه در كلمه اول پيش از الف نقطه‌اى به رنگ زرد مىگذارند كه دلالت به همزه مىكند و الف بعد از آن به فتحه بلند دلالت مىكند و در كلمه دوم بالاى الف نقطه همزه به رنگ زرد است كه به آن نقطه فتحه به رنگ قرمز گذاشته مىشود و ديگر نيازى به بستن آن با دو نقطه نيست كه بر دشوارى امر مىافزايد تا جايى كه ابن اشته گفته است : « الف‌هاى مقيده از چيزهايى است كه بر خود نقطه‌گذاران هم مشتبه مىشوند . » « 2 »\r\nدر مورد اينكه چگونه اهل نقطه سر حرف عين را در مصاحف به جاى نقطه زرد يا قرمز استعمال كردند تا دلالت بر همزه كند ، پيش از اين گفتيم كه خليل بن احمد براى همزه علامتى را وضع كرد همان گونه كه براى حركات سه‌گانه علامتهايى را وضع نمود . او علامت همزه را پاره‌اى از حرف عين بدون خميدگى قرار داد چون اين دو حرف در مخرج مشترك هستند و اين نشان دهنده آن است ، « 3 » و اين علامت جايگزين نقطه‌اى كه اهل نقطه آن را بر حروف سه‌گانه ( الف و واو و ياء ) مىگذاشتند گرديد .\r\n\r\n\r\n","description":"","footnote":"\r\n( 1 ) همان مصدر ، ص 224 .\r\n( 2 ) دانى : المحكم ، ص 221 .\r\n( 3 ) ابن درستويه : ص 56 و بنگريد به : دانى : المحكم : ص 147 .\r\n","page_name":" 536 ","page_number":536},
  {"content":"\r\n\r\nابن درستويه در دو جا از كتاب خود « الكتاب » مطلبى را گفته كه در مورد هدف خليل اين علامت گذارى ، تأمل انگيز است . او در حالى كه از علامتى كه خليل براى همزه وضع كرده صحبت مىكند ، مىگويد : « آن همان علامتى است كه خليل براى همزه قرار داده ولى مردم آن را به كار نگرفتند و همزه را به صورت حروف لين نوشتند و علامتى را كه خليل وضع كرده بود اعراب همزه قرار دادند . » « 1 » و در جاى ديگر مىگويد : « گفته شده كه خليل در حروف معجم صورت همزه را اضافه كرد ولى مردم به آن اعتنا نكردند و آن را اعراب همزه قرار دادند . » « 2 » اين بدان معناست كه خليل مىخواست اين علامت هم مانند ساير حروف ابجدى استعمال و جايگزين الف و واو و ياء باشد حروفى كه بنابر روش تسهيل و ترك همزه در مصحف به كار رفته‌اند ولى اين هدف او عملى نشد زيرا كه مستلزم تغييرات بسيارى در صورتهاى كلمات مىشد .\r\nما نمىدانيم خليل چگونه مىخواسته كه اين حرف در وضعيتهاى مختلف كلمه استعمال شود ؟ ! چيزى كه به نظر مىرسد اين است كه علامتى كه خليل براى همزه وضع كرده بود از همان آغاز به جاى نقطه‌اى كه در مصحف نشان دهنده محل همزه بود ، استعمال مىشد ، و شك نيست كه اين علامت نخست در غير مصحف استعمال شده سپس كاتبان مصاحف در مشرق جلوتر از اهل مغرب آن را به كار گرفتند ، و علامت همزه در مصحف ابن بواب كه در سال 391 هجرى آن را نوشت به شكل سر حرف عين بود ، ولى اهل مغرب از اينكه روش قديم را در نقطه‌گذارى همزه با رنگ زرد كنار بگذارند ، امتناع داشتند و اين استعمال پس از دانى چندين نسل باقى بود . ابن وثيق ( متوفى 654 ه ) در حالى كه از علامت همزه صحبت مىكند ، مىگويد : « 3 » « نويسندگان مصاحف اصطلاحشان بر اين جارى است كه علامت همزه را نقطه زرد قرار داده‌اند . » و به استعمال سر حرف عين در مصاحف نيز اشاره كرده است . « 4 » همچنين خراز ( متوفى 718 ه ) علامت همزه را در ارجوزه‌اى كه راجع به موضوع ضبط دارد ، نقطه\r\n\r\n\r\n","description":"","footnote":"\r\n( 1 ) الكتاب ، ص 56 .\r\n( 2 ) همان مصدر ، ص 64 .\r\n( 3 ) لوح 33 .\r\n( 4 ) همان مصدر ، لوح 34 .\r\n","page_name":" 537 ","page_number":537},
  {"content":"\r\n\r\nدايره‌اى زرد مىداند « 1 » و بدين گونه اهل مشرق در استعمال علامت جديد همزه زودتر عمل كردند همان‌گونه كه در وارد كردن علامتهاى حركات در مصحف زودتر از اهل مغرب دست به كار شدند . « 2 »\r\nو اما اينكه علامت همزه در اسناد خطى كه در دسترس است چگونه ظاهر مىشود ، بايد بگوييم كه در بقيه مصحف منقوطى كه در دار الكتب المصريه « 3 » موجود است همزه به صورت نقطه قرمز رنگى است و گويا كه مطابق روش نحويها نقطه‌گذارى شده است و مثلا نقطه همزه در كلمه ( أو ) در پشت الف قرار گرفته همان‌گونه كه نحويها نقطه همزه را در كلمه ( أخذ ) در پشت الف قرار داده‌اند ولى در كلمه ( أنزل ) نقطه همزه در جلو الف است و در كلمه ( شهداء ) در پيشانى الف و بر سمت چپ آن قرار گرفته است .\r\nنقطه همزه در دو صحفه از يك مصحف قديم كه « المنجد » آنها را آورده « 4 » در كلمه ( ءامنوا ) و ( ءاخرين ) بر پيشانى الف و در سمت چپ آن است و در كلمه ( إن و إلى ) زير الف و در كلمه ( طائفة ) زير ياء و در كلمه ( أنصار و أفلا ) در پشت الف و در كلمه ( الأرض ) در پشت طرف اول از لام الف ( لأ ) قرار دارد .\r\nدر مجموعه اوراقى كه « موريتز » از يك مصحف قديمى آورده ( لوح 19 - 30 ) و آن را به قرن دوم و يا سوم هجرى نسبت داده است ، همزه در كلماتى مانند : ( أنت - أنما - أن - أذن - أما ) به صورت نقطه در پشت الف است و در كلمات ( إنه - إنا - إنما - إلا ) نقطه زير الف است ، و در ( قرآن ) الف مقيده است كه در هر دو طرف آن نقطه وجود دارد و در ( الألباب ) همزه به صورت نقطه در پشت طرف اول از لام الف است ، مانند نقطه همزه در ( الأرض ) و در كلمه ( أخذوا ) همزه نقطه‌اى در مقابل الف است .\r\nدر اين اوراق همزه‌اى كه در وسط يا آخر كلمه واقع مىشود ، با علامتى شبيه هلال كوچك و يا دال نشان داده شده و مثلا در كلمه ( الملئكة ) در دو جا و در كلمه ( سئلت ) همزه به شكل هلال كوچكى در زير ياء ظاهر شده و دو طرف آن به طرف بالاست و به دو\r\n\r\n\r\n","description":"","footnote":"\r\n( 1 ) بنگريد به : مارغنى : ص 361 و 371 .\r\n( 2 ) بنگريد به : قلقشندى : ج 3 ، ص 167 .\r\n( 3 ) به شماره ( 115 مصاحف ) .\r\n( 4 ) شكل 28 و 29 و اينها دو ورق از يك مصحف قديمى است كه در موزه توپ قاپو به شماره 194 نگهدارى مىشود .\r\n","page_name":" 538 ","page_number":538},
  {"content":"\r\n\r\nطرف ياء چسبيده است به اين شكل : ( ي ) و در كلمه ( السماء ) همزه مثل دال است كه در داخل آن و يا جلوى آن نقطه‌اى است به اين شكل : ( ن ) و در ( شاء ) هلال كوچكى بعد از الف است كه دو طرف آن به بالا كشيده شده و در وسط آن نقطه‌اى است كه علامت فتحه است ، و همين طور است در ( جاءه - جاءك ) ولى نقطه‌اى براى حركت ندارد .\r\nدر قطعه‌اى از چوب كه در آن سوره بيّنه نوشته شده بود ، همزه با علامتى نشان داده شده بود كه تقريبا شباهت به علامت سابق داشت و مثلا در كلمه ( جاءتهم - حنفاء ) همزه به شكل دال معكوس يا علامتى شبيه شماره ( 2 ) بود كه در سفيدى پس از الف قرار داشت و در كلمه ( أولئك ) همزه به همان شكل بود ولى زير ياء قرار داشت .\r\nهمزه در مصحفى كه به امام جعفر صادق ( عليه السلام ) نسبت داده شده و موريتز آن را به قرن دوم يا سوم « 1 » مربوط مىداند و در دار الكتاب المصريه نگهدارى مىشود ، « 2 » با دو علامت نشان داده شده اول سر عين است كه با مركب حروف ديگر نوشته شده ، و دوم دايره‌اى است تو خالى به رنگ لاجوردى و هر دو در محل واحدى هستند و يا نزديك هم قرار دارند .\r\nبه نظر مىرسد كه به كارگيرى سر عين در مصاحف در مشرق از قرن چهارم به بعد ظاهر شد ولى در مغرب در دوره‌هاى متأخر همزه را به صورت نقطه زرد مىنوشتند به طورى كه در مصحفى كه به خط مغربى نوشته شده و به قرن هشتم مربوط است ديده مىشود .\r\nاين نسخه در كتابخانه چستربيتى در دوبلن نگهدارى مىشود « 3 » .\r\n\r\n\r\n","description":"","footnote":"\r\n( 1 ) بنگريد به لوح 31 - 36 .\r\n( 2 ) به شماره ( 1 مصاحف ) نگهدارى مىشود .\r\n( 3 ) به عنوان نمونه بنگريد به : ناجى زين الدين : مصور الخط العربى ، شكل 699 ، ص 246 .\r\nبا اينكه صورت همزه به رنگ سياه ديده مىشود ولى معلوم است كه دايره آن با رنگى غير از رنگ كتابت است و من ترجيح مىدهم كه آن رنگ زرد باشد .\r\n","page_name":" 539 ","page_number":539},
  {"content":"\r\n\r\n\r\nثانيا : علامتهاى ديگر :\r\n\r\n1 . علامت سكون\r\nسكون حركت نيست بلكه آن سلب حركت است « 1 » و براى آن علامتى را وضع كرده‌اند تا دلالت كند كه حركتى بعد از حرف نيست و حرف مشدّد هم نيست . علامتهاى گوناگونى براى اين منظور به كار رفته است . نقطه‌گذاران مصاحف گاهى براى سكون كشيده‌اى را مانند فتحه روى حرف مىگذارند و گاهى دايره كوچكى بالاى حرف به رنگ قرمز قرار مىدهند . علامت اول را اهل اندلس به كار مىبرند و علامت دوم مربوط به اهل مدينه است . « 2 » دانشمندان عربى مانند سيبويه و پيروان اوخاء را علامت سكون مىكنند « 3 » و گفته شده كه آن را جيم بدون دنباله است . و از عربها كسانى هستند كه هاء را علامت سكون قرار داده‌اند كه بخصوص در حالت وقف كه سكون متحرك لازم است از آن استفاده مىشود ، مانند قول خداوند : ( كتابيه ) و مثل آن . « 4 »\r\nدرباره اصل دايره گفته شده كه آن از ميم ( جزم ) گرفته شده و براى خفت دنباله ميم را حذف كرده‌اند و اين دايره را « جزمه » ناميده‌اند و آن را از جزم كه لقب سكون است اخذ كرده‌اند . و احتمال دارد كه اين دايره را از صورت صفر در حساب هنديها و غير آنها برگرفته باشند كه اشاره به خالى بودن مرتبه از عدد است چون صفر به معناى خالى است « 5 » .\r\nدرباره خاء هم گفته شده كه از اول كلمه ( خفيف ) گرفته شده « 6 » و گفته شده كه آن همان جيم بدون انحناء است كه از جيم ( جزم ) اخذ شده است . « 7 » دانى معتقد است كشيده‌اى كه نقطه گذاران اندلس آن را به عنوان علامت سكون به كار مىبرند ، همان خاء مأخوذ از خفيف است جز اينكه آنها به جهت اختصار سر آن را حذف كرده و بقيه را جا گذاشته‌اند\r\n\r\n\r\n","description":"","footnote":"\r\n( 1 ) ابن يعيش : ج 9 ، ص 67 .\r\n( 2 ) دانى : المحكم ، ص 51 .\r\n( 3 ) همان مصدر ، ص 51 و سيبويه : ج 2 ، ص 282 و ابن يعيش : ج 9 ، ص 68 .\r\n( 4 ) ابن درستويه : ص 55 و قلقشندى : ج 3 ، ص 165 .\r\n( 5 ) دانى : المحكم ، ص 52 .\r\n( 6 ) دانى : المحكم ، ص 52 .\r\n( 7 ) ابن درستويه : ص 55 و قلقشندى : ج 3 ، ص 165 .\r\n","page_name":" 540 ","page_number":540},
  {"content":"\r\n\r\nو لذا كشيده‌اى مانند الف خوابيده به وجود آمده است و اين به خاطر كثرت استعمال و تكرار شدن آن است . « 1 »\r\nملاحظه شده است دايره‌اى كه براى سكون استعمال مىشود ، نقطه گذاران مصاحف آن را در حرفى كه در تشديد و تخفيف آن اختلاف شده است نيز به كار برده‌اند همچنين آن را روى حرف خفيفى كه بيم آن مىرود كه خواننده آن را با تشديد بخواند مىگذارند كه بر خفيف بودن آن دلالت كند . « 2 » اين دايره در ورقى از يك مصحف قديم كه به قرن دوم و سوم مربوط مىشود ( موريتز لوح 22 ) روى باء از كلمه ( ربما ) در آيه  رُبَما يَوَدُّ الَّذِينَ كَفَرُوا . . .  ( حجر 15 / 2 ) گذاشته شده است . و نيز در مصحف ابن بواب كه در سال 391 هجرى نوشته است ، سكون تقريبا به شكل سر حرف خاء نوشته شده و در مصحفى كه در دار الكتب المصريه نگهدارى مىشود و در سال 499 هجرى نوشته شده سكون به شكل دايره تو خالى كوچكى است . « 3 »\r\n\r\n2 . علامت تشديد\r\nگفتيم كه در كتابت عربى و تمام كتابتهاى سامى ، حرف مشدّد با يك علامت نشان داده مىشود و از اينجاست كه ممكن است كسى گمان كند كه اين علامت جز بر يك حرف دلالت نمىكند و لذا نقطه گذاران مصاحف علاقه پيدا كردند كه اين حالت را با يك علامت معيّن نشان بدهند . براى تشديد در علامت به كار برده مىشود : اول سر حرف شين و اين همان است كه خليل بن احمد آن را وضع كرده و آن را از اول كلمه ( شديد ) برداشته است . « 4 » خليل در كتاب العين گفته كه تشديد علامت ادغام است . « 5 » و اين همان عقيده خليل و سيبويه و عموم پيروان آنهاست ، و سائر اهل شرق از نقطه گذاران و غير آنها نيز همين\r\n\r\n\r\n","description":"","footnote":"\r\n( 1 ) المحكم ، ص 52 .\r\n( 2 ) همان مصدر ، ص 51 .\r\n( 3 ) به شماره ( 227 مصاحف ) .\r\n( 4 ) بنگريد به : سيبويه : ج 2 ، ص 282 و ابن درستويه : ص 56 و دانى : المحكم ، ص 7 و ص 49 .\r\n( 5 ) كتاب العين ، ج 2 ، ص 55 .\r\n","page_name":" 541 ","page_number":541},
  {"content":"\r\n\r\nعقيده را دارند « 1 » . علامت دوم تشديد حرف دال است و اين روش اهل مدينه و پيروان آنها از اهل مغرب و اندلس است . اينكه اهل مدينه دال را علامت تشديد قرار داده‌اند بدان جهت است كه دال حرف آخر كلمه ( تشديد ) است و لذا آخرين حرف اين كلمه را علامت آن قرار داده‌اند همان گونه كه نحويها و نقطه گذاران شرق اولين حرف آن را گرفته‌اند ، و در هر كدام از دو حرف شين و دال دلالتى بر آن است . ولى دانى عقيده دارد كه پيروى از اهل مدينه بهتر و عمل به قول آنها لازم‌تر است . « 2 » ابن وثيق اندلسى گفته كه بعضى از آنها علامت تشديد را شكل يك ناخن گرفته شده قرار داده‌اند ، اگر حرف مضموم باشد آن را به صورت معكوس روى ضمه مىگذارند و اگر مكسور باشد آن را به صورت معكوس زير كسره مىگذارند و اگر مفتوح باشد آن را روى فتحه به حالت غير معكوس مىگذارند و بعضى از آنها گاهى با همين علامت تشديد خود را از علامت حركت بىنياز مىكنند . « 3 » به نظر مىرسد اين علامت كه ابن وثيق از آن سخن مىگويد همان دال است كه اهل مدينه و اندلس آن را استعمال مىكنند .\r\nدر كيفيت نقطه گذارى تشديد دو وجه است : يكى اينكه علامت آن را هميشه روى حرف مىگذارند و حرف با حركتهايى كه به آن ملحق مىشود ، اعراب گذارى مىشود ، و اين روش كسى است كه شين را علامت تشديد مىداند . وجه دوم اينكه علامت تشديد دال است و اگر حرف مفتوح باشد ، دال روى حرف ، و اگر مكسور باشد زير حرف ، و اگر مضموم باشد مقابل حرف نوشته مىشود . بعضى از اهل نقطه همراه با علامت تشديد حركات را هم ثبت مىكنند . « 4 » قلقشندى گفته كه نظر متأخران بر روش اول استقرار پيدا كرده است ، جز اينكه آنها به جاى نقطه‌هايى كه دلالت بر اعراب مىكنند علامتهاى اعراب اصطلاحى را چون فتحه و ضمه و كسره به كار مىبرند ، و فتحه و ضمه را بالاى علامت تشديد و كسره را زير حرفى كه تشديد دارد مىگذارند ، و بعضى از آنها هم حركت كسره\r\n\r\n\r\n","description":"","footnote":"\r\n( 1 ) دانى : المحكم ، ص 50 .\r\n( 2 ) همان مصدر ، ص 50 و بنگريد به : قلقشندى : ج 3 ، ص 166 - 167 .\r\n( 3 ) لوح 35 .\r\n( 4 ) بنگريد به : دانى : المحكم ، ص 49 - 50 و قلقشندى ، ج 3 ، ص 166 - 167 .\r\n","page_name":" 542 ","page_number":542},
  {"content":"\r\n\r\nرا زير علامت تشديد و روى حرف مىگذارند . « 1 »\r\nعلامت تشديد را در مصحفى كه ابن بواب نوشته به شكل سرشين مىبينيم و همين طور است در مصحف منسوب به ( امام ) جعفر صادق ( عليه السلام ) در مصحف نوشته شده در سال 499 ه كه در دار الكتب المصريه نگهدارى مىشود ، و نيز در مصحفى كه به خط مغربى نوشته شده و به قرن هشتم مربوط است و ذكر آن گذشت .\r\n\r\n3 . علامت مد\r\nاگر پس از حروف سه گانه مد ، يعنى الف و واو و ياء ، همزه يا حرف ساكنى باشد ، مانند : ( خائفين ، قروء ، الضالين ، حادّ اللّه ) طول حروف مد اضافه مىشود و براى اين حالت علامتى تعيين شده كه دانى مىگويد آن كشيده‌اى به رنگ قرمز است كه دلالت بر افزايش آنها مىكند « 2 » و ابن وثيق گفته : « صورت مد به رنگ قرمز است و مانند ميم كوچك كشيده شده است كه در آخر آن دال كوچكى است به اين شكل ( مد ) و محل آن حروف مد و لين است . . . ) « 3 » علامت مد در يك مصحف قديمى كه به خط مغربى در سال 557 هجرى نوشته شده آمده است كه تا حد زيادى به كلمه ( مد ) كوچك شباهت دارد كه بالاى حرف يا محل مد قرار گرفته است . « 4 » همچنين همين شكل را در مصحف ديگرى كه در قرن هشتم هجرى نوشته شده مىبينيم « 5 » و آن را در مصاحف ديگر كه متأخر هستند به صورتى مىبينيم كه گويا بقيه‌اى از كلمه ( مد ) با حذف سر ميم و انداختن سر دال است . « 6 » دانى تصريح كرده كه محل علامت مد مستقيما بالاى حروف سه‌گانه واو و ياء و الف است . « 7 »\r\n\r\n\r\n","description":"","footnote":"\r\n( 1 ) صبح الاعشى ، ج 3 ، ص 167 .\r\n( 2 ) المحكم ، ص 54 .\r\n( 3 ) لوح 34 .\r\n( 4 ) بنگريد به : موريتز : لوح 34 .\r\n( 5 ) نمونه‌اى از اين مصحف را در : ناجى زين الدين : مصور الخط العربى ، شكل 231 ، ص 71 بينيد و بنگريد به موريتز : لوح 86 و 88 .\r\n( 6 ) ناجى زين الدين : مصور الخط العربى ، شكل 699 ، ص 246 .\r\n( 7 ) المحكم ، ص 55 .\r\n","page_name":" 543 ","page_number":543},
  {"content":"\r\n\r\n\r\n4 . علامت الف وصل\r\nالف وصل يا همزه وصل از چيزهايى است كه فقط در حالى كه در ابتدا قرار گيرد تلفظ مىشود ولى در درج كلام ساقط مىشود . و لذا به يك علامت ديگرى غير از علامت همزه كه طرفداران اثبات همزه آن را همه جا به كار مىبرند ، احتياج پيدا شد . متقدمان اهل مغرب آن را به صورت كشيده نازكى همانند كشيده‌اى كه براى سكون بود قرار دادند همان گونه كه دانى مىگويد ، « 1 » و به صورت فتحه قرار دادند همان گونه كه ابن وثيق مىگويد . « 2 » محل اين كشيده بالاى الف است اگر ما قبل آن مفتوح باشد و زير الف است اگر ما قبل آن مكسور باشد . و اگر ما قبل الف مضموم باشد علامت را در وسط الف قرار مىدهند تا دلالت به انضمام آن به ما قبل باشد ، « 3 » و اهل نقطه اين علامت را ( صله ) مىنامند ، زيرا كلامى را كه قبل از الف است به بعد آن متصل مىكند و هر دو به هم پيوند مىخورند و الف در تلفظ انداخته مىشود . « 4 »\r\nولى اهل مشرق در اين مورد با اهل مغرب مخالف هستند . آنها صله الف وصل را به صورت دال مقلوب همان گونه كه در كتابها روى كلام زائد گذاشته مىشود ، مىدانند و اين دلالت بر سقوط و زيادت آن مىكند ، و همچنين اهل مشرق اين علامت را در حال مكسور بودن هم همواره بر سر الف مىگذارند « 5 » .\r\nابن درستويه ذكر كرده كه علامت الف وصل نزد كاتبان ، صاد بدون كشيده است كه از كلمه وصل اخذ شده است . « 6 » و قلقشندى تصريح مىكند كه متأخران براى الف وصل اى بسا در مصاحف صاد نازكى را به كار برده‌اند كه اشاره به وصل است و آن را هميشه بالاى حرف قرار داده‌اند و حالت حركات را رعايت نكرده‌اند و به تلفظ اكتفا نموده‌اند . « 7 » نقطه\r\n\r\n\r\n","description":"","footnote":"\r\n( 1 ) بنگريد به : دانى : المحكم ، ص 86 و قلقشندى : ج 3 ، ص 170 .\r\n( 2 ) لوح 36 .\r\n( 3 ) بنگريد به : دانى : المحكم ، ص 84 و قلقشندى : ج 3 ، ص 170 .\r\n( 4 ) دانى : المحكم ، ص 85 .\r\n( 5 ) همان مصدر ، ص 86 .\r\n( 6 ) الكتاب ، ص 56 .\r\n( 7 ) صبح الاعشى ، ج 3 ، ص 170 .\r\n","page_name":" 544 ","page_number":544},
  {"content":"\r\n\r\nگذاران از اهل اندلس علاوه بر كشيده قرمزى كه در درج كلام بر حركت پيش از الف وصل دلالت مىكند ، علامت ديگرى هم به كار برده‌اند كه بر كيفيت ابتدا با همزه وصل دلالت دارد . « آنها بالاى الف نقطه‌اى با رنگ سبز يا لاجوردى مىگذارند تا فرقى باشد ميان آن حركت الف كه تنها در حال ابتدا پيدا مىشود و ميان حركات همزه‌ها و ساير حروف كه در هر دو حال ثابت هستند ، هم در وصل و هم در ابتدا ، بدين گونه كه اگر با فتحه شروع شود نقطه‌اى به رنگ قرمز گذارند و اگر با كسره شروع شود ، نقطه را زير حرف قرار مىدهند و اگر با ضمه شروع شود ، نقطه را جلوى آن قرار مىدهند . ولى نقطه گذاران از اهل مشرق چنين كارى را انجام نمىدهند » « 1 » .\r\nدانى گفته است كه در مصحفى كه حكيم بن عمران در سال 227 هجرى نوشته و نقطه گذارى كرده ديده است كه هر كجا ما قبل الف وصل مفتوح بوده ، صله روى الف قرار گرفته و هر كجا ما قبل الف مكسور بوده صله زير الف قرار گرفته و هر كجا ما قبل الف مضموم بوده ، صله وسط الف قرار داشته است . « 2 » به نظر مىرسد كه ناسخان مصاحف در بيشتر موارد روى همزه وصل علامتى نمىگذاشتند و لذا در مصحفى كه ابن بواب در سال 391 ه نوشته و ما نسخه عكسى آن را ديده‌ايم ، اثرى از علامت وصل نيست . همچنين در مصحف مكتوب در سال 499 هجرى كه در دار الكتب المصريه نگهدارى مىشود ، ناسخ علامت وصل را در جايى نگذاشته ، در حالى كه در ورقى از مصحفى كه در سال 559 هجرى نوشته شده و موريتز آن را در مجموعه خود ( لوح 86 ) آورده بالاى الف يك حرف صاد گذاشته شده و نيز در مصحفى كه به خط مغربى در سال 556 هجرى نوشته شده و موريتز آن را در آورده ( لوح 47 ) كشيده كوچكى روى الف در صورتى كه ما قبل آن مفتوح باشد و زير الف در صورتى كه ما قبل آن مكسور باشد و وسط الف در صورتى كه ما قبل آن مضموم باشد ، قرار گرفته است و به نظر مىرسد كه كاتب علاوه بر آن ، دايره‌اى كه گاهى به رنگ سبز است روى الف گذاشته است كه اشاره به كيفيت ابتدا با همزه وصل است . و به نظر مىرسد كه ننوشتن علامت الف وصل تا مدتها ادامه داشته و لذا در مصحفى كه در سال\r\n\r\n\r\n","description":"","footnote":"\r\n( 1 ) دانى : المحكم ، ص 86 - 87 و بنگريد به : ابن وثيق : لوح 37 .\r\n( 2 ) دانى : المحكم ، ص 87 .\r\n","page_name":" 545 ","page_number":545},
  {"content":"\r\n\r\n635 هجرى نوشته شده ( موريتز لوح 88 ) اثرى از علامت وصل نيست ولى اين علامت در بيشتر نمونه‌هاى مصاحف كه موريتز آورده و تاريخ آن به بعد از قرن هفتم مىرسد ديده مىشود .\r\n\r\n5 . علامت تنوين\r\nتنوين ، نون ساكنه‌اى است كه به آخر آسمهاى منصرف ملحق مىشود اگر از الف و لام خالى باشد و به سوى اسم ديگرى اضافه نشود . پيش از اين گفتيم كه كاتبان مصحف ، تنوين را به صورت نون ننوشته‌اند و در حالت رفع و جر چيزى را اضافه نكرده‌اند ، ولى در حالت نصب الفى اثبات كرده‌اند و آن الفى است كه در حالت وقف ظاهر مىشود . براى تشخيص كلمه‌اى كه تنوين دارد از غير آن ضرورى بود كه علامتى در آخر كلمه باشد و اين ضرورت از همان آغاز احساس مىشد و لذا مىبينيم كه ابو الاسود دئلى وقتى در مصحف نقطه گذارى اعراب را انجام داد ، از اشاره به كلماتى كه داراى تنوين هستند غافل نشد و به جاى يك نقطه دو نقطه قرار داد : يكى براى تنوين و يكى براى حركت ، و در كنار نقطه حركت نقطه‌اى هم براى تنوين قرار داد كه در حالت نصب بالاى حرف و در حالت رفع جلوى آن و در حالت كسر زير آن گذارده مىشود و اين نقطه مانند حركات به رنگ قرمز بود . « 1 »\r\nوقتى خليل علامتهاى حركات سه گانه را وضع كرد و كاتبان آنها را جايگزين نقطه‌هاى حركات كردند اين علامتها را در اشاره به تنوين به كار بردند و به جاى دو نقطه دو علامت گذاشتند ، ولى استعمال آنها در مصاحف در زمان خليل يك باره انجام نگرفت بلكه تابع مراحل استعمال علامتهاى حركات در مصاحف بود بدان سان كه در مبحث پيشين گذشت .\r\nابن درستويه گفته است : « تنوين پاره‌اى است كه از نون و يا نقطه نون اخذ شده است . » « 2 »\r\nولى آنچه درباره ريشه علامت تنوين گفتيم ، همان چيزى است كه واقعيت روايات و اسناد خطى به آن دلالت دارد . وقتى ابو الاسود دئلى براى تنوين دو نقطه وضع كرده ، خليل نيز به جاى دو نقطه دو علامت قرار داده است . « 3 » قلقشندى ذكر كرده كه از متأخران كسانى هستند\r\n\r\n\r\n","description":"","footnote":"\r\n( 1 ) بنگريد به : دانى : المحكم ، ص 58 .\r\n( 2 ) كتاب الكتاب ، ص 56 .\r\n( 3 ) قلقشندى : ج 3 ، ص 165 - 166 .\r\n","page_name":" 546 ","page_number":546},
  {"content":"\r\n\r\nكه علامت تنوين را واو كوچكى همراه با ضمه و خطى بعد از آن قرار داده‌اند . او مىگويد : « 1 » « اگر به حركت ضمه تنوينى ملحق شود ، واو كوچكى رسم كنند با خطى كه پس از آن قرار مىگيرد : واو اشاره به ضمه و خط اشاره به تنوين است و از آن به ( رفعتين ) و ( ضمتين ) تعبير مىآورند ، و بعضى از آنها به جاى خط ، واو ديگرى به حالت برگشته بر سر واو اول مىنويسند » .\r\nاهل نقطه اتفاق نظر دارند كه در حالت رفع دو نقطه را جلو حرف آخر كلمه رسم مىكنند و در حالت جر زير حرف مىگذارند و در محل تنوين در حالت نصب اختلاف دارند : بعضيها آن را روى حرف آخر كلمه قرار مىدهند و بعضى ديگر روى الف كه عوض تنوين است مىگذارند و در مجموع چهار قول در اينجا وجود دارد : « 2 » بعضى از آنها چنين نقطه گذارى مىكنند كه دو نقطه به رنگ قرمز روى الف مىگذارند و حرف متحرك را از هر دو نقطه يا يكى از آنها خالى مىكنند و اين روش ابو محمد يزيدى است و نقطه گذاران مصر و بصره و كوفه و مدينه چنين مىكنند .\r\nو بعضى از آنها دو نقطه را با هم روى حرف متحرك مىگذارند و الف را از هر دو نقطه و يا يكى از آنها خالى مىكنند و اين روش خليل و اصحاب اوست .\r\nو بعضى از آنها يكى از دو نقطه را كه همان نقطه حركت است روى حرف متحرك و نقطه دوم را كه نقطه تنوين است روى الف مىگذارند .\r\nو بعضى از آنها يك نقطه روى حرف متحرك و دو نقطه روى الف مىگذارند . اين دو روش ، روش متأخران از نقطه گذاران است و در اين روشها پيشوايى ندارند . اين مطلب را دانى گفته و خود وى روش اول را در نقطه گذارى تنوين در حالت نصب اختيار كرده است « 3 » .\r\nهمچنين دانى ذكر كرده كه دو نقطه حركت و تنوين در هر سه حالت اعراب به صورت تركيبى و يكى روى ديگرى گذارده مىشوند . اين در حالتى است كه پس از تنوين ، حرفى\r\n\r\n\r\n","description":"","footnote":"\r\n( 1 ) همان مصدر ، ج 3 ، ص 165 .\r\n( 2 ) دانى : المحكم ، ص 60 - 61 .\r\n( 3 ) همان مصدر ، ص 62 .\r\n","page_name":" 547 ","page_number":547},
  {"content":"\r\n\r\nاز حروف ششگانه حلق : همزه ، هاء ، حاء ، عين ، خاء ، و غين باشد تا بر اظهار نون دلالت كند ، ولى اگر پس از تنوين در هر سه حالت رفع و نصب و جر باقى حروف معجم بيايد ، دو نقطه حركت و تنوين پشت سر هم و يكى بعد از ديگرى گذارده مىشود تا به ادغام و يا اخفاء كه بر نون عارض مىشود ، دلالت كند . و دانى گفته است كه پيشينيان كه نقطه گذارى را ابداع و ابتدا كرده‌اند ، بر اين روش اجماع دارند و نسلهاى بعدى هم همين كار را انجام داده‌اند . « 1 »\r\nدر روايتى كه كار ابو الاسود دئلى را نقل مىكند ، اشاره‌اى به كيفيت گذاشتن دو نقطه تنوين نشده است و با وجود اينكه دانى مطلب پيش را گفته است ، از دقت نظر در بعضى از مصاحف كه با نقطه‌هاى دايره نقطه گذارى شده چنين به دست مىآيد كه در اين مصحفها از قاعده مذكور درباره كيفيت گذاردن دو نقطه تركيبى و يا پشت سر هم پيروى نشده است و اين حالت در بقيه مصحفى كه در دار الكتب المصريه نگهدارى مىشود آشكار است ( به شماره 115 مصاحف ) ، مثلا در سخن خداوند  غَنِيًّا أَوْ فَقِيراً فَاللَّهُ أَوْلى بِهِما  ( نساء 4 / 135 ) دو نقطه تركيبى مىبينيم كه يكى روى ديگرى است ، با اينكه حرف بعد از تنوين اول حرف حلق است و حرف بعد از تنوين دوم حرف حلق نيست ، و نيز در سخن خداوند :\r\n  وَ كانَ اللَّهُ عَزِيزاً حَكِيماً وَ إِنْ مِنْ أَهْلِ   ( نساء 4 / 158 ) دو نقطه پشت سر هم در كلمه‌اولى و تركيبى در كلمه دومى مىبينيم ، و در سخن خداوند  فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا  ( مائده 5 / 6 ) در كلمهء اولى پشت سر هم و در دو كلمه آخرى تركيبى است .\r\nهمچنين خروج از قاعده‌اى كه دانى ذكر كرده در مجموعه‌اى از اوراق يك مصحف قديمى كه موريتز آورده « 2 » نيز ملاحظه مىشود ، و از مجموع مثالهايى كه ديديم چنان به دست مىآيد كه دو نقطه در حالت نصب غالبا به صورت تركيبى و در كنار الف گذارده مىشود ، ولى در حالت رفع و جر غالبا پشت سر هم است . نمىدانم از استقراى تعداد بسيارى از نمونه مصحفهايى كه نقطه‌هاى دايره‌اى دارند چه نتيجه‌اى حاصل خواهد شد ؟ به\r\n\r\n\r\n","description":"","footnote":"\r\n( 1 ) همان مصدر ، ص 68 - 72 .\r\n( 2 ) لوح 19 - 30 اين مطلب در دو صفحه از يك مصحف قديمى كه در تركيه است نيز آشكار مىشود ( بنگريد به : دكتر المنجد : شكل 28 ، و 29 ، ص 58 و 60 ) .\r\n","page_name":" 548 ","page_number":548},
  {"content":"\r\n\r\nنظر مىرسد كه دو علامتى كه بر حركت و تنوين دلالت دارند به يك صورت به كار برده مىشوند . من تمام مواردى را كه در مصحفهاى خطى با علامت گذارى خليل اعراب گذارى شده بود ملاحظه كردم ، اختلافى در آن نديدم .\r\n\r\nثالثا : ضبط مواردى كه هجاى آن كاستى يا افزايش دارد\r\nهيچ نگارشى وجود ندارد كه علامتهاى مكتوب آن با حروف منطوق آن مطابقت كامل داشته باشد ( به طورى كه در فصل مقدماتى بيان كرديم ) . كتابت عربى در دوره‌اى كه مصاحف عثمانى در آن نسخه بردارى شد ، ويژگيهايى داشت كه از جمله آنها اين بود كه علامت فتحه بلند در بسيارى از كلمات نوشته نمىشد و نيز علامت ضمه و كسره بلند وقتى با واو و ياء جمع مىشدند ، حذف مىگرديد و كتابت عربى در آن زمان حركتهاى كوتاه را نشان نمىداد و در مقابل آن بعضى از علامتها بود كه به نظر زايد مىرسيد و تلفظ نمىشد ، مانند الفى كه پس از واو آخر كلمه نوشته مىشد . و مانند نوشتن همزه در بعضى از موارد همراه با الف و ياء يا الف و واو ، و نيز فتحه بلند كه در بعضى از موارد به صورت ياء و واو نوشته مىشد .\r\nنقطه گذاران مصاحف توانستند نقص مربوط به حركتهاى كوتاه را با علامتهاى خارجى بر طرف سازند ، ولى بر طرف كردن نقص مربوط به علامتهاى حركات بلند و يا اضافه شدن الف و واو و ياء كار آسانى نبود كه مثلا علامتهاى حذف شده اضافه شوند و يا علامتهاى زايد حذف شوند . همچنين آسان نبود در مواردى كه فتحه بلند با واو و ياء نوشته شده بود آنها را تبديل به الف كنند . براى همين بود كه نقطه گذاران مصاحف بعضى از وسايلى را به كار گرفتند كه خواننده را به علامت محذوف رهبرى كند و علامت زايد را به او بشناساند و اين باب را از متعلقات علم نقطه گذارى و ضبط مصاحف قرار دادند و لذا ابن وثيق مىگويد : « 1 » « از چيزهايى كه به ضبط دلالت دارد ، نوشتن حروف حذف شده به رنگ قرمز است » .\r\nدرباره چگونگى ضبط مواردى كه هجاى آن ناقص است ، دانى فصولى را در كتاب\r\n\r\n\r\n","description":"","footnote":"\r\n( 1 ) لوح 37 .\r\n","page_name":" 549 ","page_number":549},
  {"content":"\r\n\r\n« المحكم » خود ترتيب داده : فصلى درباره نقطه گذارى موردى كه در آن دو الف جمع شوند و يكى از آنها به جهت اختصار حذف گردد ، « 1 » و فصلى درباره نقطه گذارى موردى كه در آن دو ياء جمع شوند و يكى از آنها به لحاظ ايجاز حذف شود ، « 2 » و فصلى درباره نقطه گذارى موردى كه در آن دو واو جمع شوند و يكى از آنها به علت تخفيف انداخته شود ، « 3 » و فصل ديگرى درباره موردى كه هجاى آن ناقص است ، مانند الفها و واوها و ياءهايى كه حذف مىشوند . « 4 » هر الفى كه در خط حذف شود ولى در لفظ ثابت بماند ، در محل آن نقطه قرمزى گذارده مىشود مانند : الرحمن ، سحر ، العلمين ، الصلحت ، السلسل ، لبثين ) و مانند آنها . همچنين هر واوى كه به خاطر واو قبلى يا بعدى در خط حذف شود ، به رنگ قرمز نشان داده مىشود ، مانند : ( داود ، تلون ) و مانند آنها . و واو صله ضمير نيز با رنگ قرمز نشان داده مىشود بخصوص اگر بعد از آن همزه‌اى واقع شود ، مانند :\r\n( اولياء إن ) و ( أنذرتهم أم ) . و از اين باب است موردى كه ياء از خط حذف شود كه آن را با علامت قرمز نشان مىدهند همانگونه كه در ( الاميين و النبيين ) . و همين طور است اگر ياء صلهء ضمير باشد آن نيز به رنگ قرمز نشان داده مىشود بخصوص اگر بعد از آن همزه‌اى واقع شود . و براى همين است كه ابو داود سليمان بن نجاح ذكر كرده كه كاتب مصحف بايد در محل الف و ياء و واوى كه در بعضى از كلمات نوشته نمىشود ، جاى خالى بگذارد كه بتوان در آن حرف محذوف را به رنگ قرمز نوشت . « 5 »\r\nو نيز از همين باب است هر الفى كه به صورت واو نوشته شود ، در اين صورت آن را روى واو به رنگ قرمز مىنويسند ، مانند : ( الصلاة و الزكوة ) و مانند آنها . و نيز از اين باب است هر الفى كه به صورت ياء نوشته شود ، در اين صورت آن را روى ياء به رنگ قرمزى مىنويسند ، مانند : ( أتى ، الهدى ، حتى ، مسمى ، يحيى ) و مانند آنها . و همچنين نون ثابتى كه\r\n\r\n\r\n","description":"","footnote":"\r\n( 1 ) المحكم ، ص 153 به بعد .\r\n( 2 ) همان مصدر ، ص 165 به بعد .\r\n( 3 ) همان مصدر ، ص 168 به بعد .\r\n( 4 ) همان مصدر ، ص 181 به بعد .\r\n( 5 ) بنگريد به : التنزيل ، لوح 4 .\r\n","page_name":" 550 ","page_number":550},
  {"content":"\r\n\r\nبنا به قرائت بعضيها حذف مىشود ، مانند : ( نجى ) كه به رنگ قرمز نوشته مىشود . « 1 »\r\nو اما چگونگى كلماتى كه الف يا ياء يا واو در آنها زايد است ، « 2 » نقطه گذاران سابق از اهل مدينه و اهل اندلس رسمشان چنين بود كه دايره كوچكى به رنگ قرمز روى حروفى كه در خط زايد هستند و تلفظ نمىشوند ، مىگذاشتند ، « 3 » مانند واو در ( اولئك و أولات و أولى و ساوريكم ) و مانند آنها ، و ياء در مثل ( نباى المرسلين ، باييد ) و مانند آنها . « 4 » در محل همزه در كلمه ( اولئك ) و مانند آن اختلاف است ، بعضيها آن را روى الف قرار مىدهند و بعضيها روى واو مىگذارند و بعضى از نقطه گذاران مصاحف همزه را روى الف و ياء در خود آن مىگذاشتند و حركت را روى واو مىگذاشتند . « 5 » و ابن ابى داود به طورى كه در كتاب « المصاحف » ذكر كرده معتقد است كه همزه در الف قرار داده مىشود ، زيرا كه واو محلى ندارد چون قاعده آن ( علائك ) است . « 6 » ما پيش از اين درباره اصل اين واو و نظير آن از ياء و الف سخن گفتيم و از اينجاست كسى كه همزه را مىخواند نقطه همزه و حركت آن را روى الف مىگذارد و به همين اعتبار واو و ياء زايد است و كسى كه همزه را تخفيف مىدهد ، نقطه را بر واو يا ياء مىگذارد و الف زايد است .\r\n\r\n\r\n","description":"","footnote":"\r\n( 1 ) ابن وثيق : لوح 37 - 38 .\r\n( 2 ) بنگريد به : دانى : المحكم ، ص 174 به بعد .\r\n( 3 ) همان مصدر ، ص 193 .\r\n( 4 ) بنگريد به : ابن وثيق ، لوح 36 .\r\n( 5 ) عقيلى : لوح 26 .\r\n( 6 ) المصاحف ، ص 146 .\r\n","page_name":" 551 ","page_number":551},
  {"content":"\r\n\r\n\r\nمبحث چهارم رسم مصحف در عصر چاپ\r\nاختراع دستگاه چاپ باعث شد كه تعداد بىشمارى از قرآنهاى متحد الشكل در دنيا منتشر شود . با اينكه صنعت چاپ اثر نامحدودى در تسهيل انتشار مصاحف داشت ، تأثير قابل ملاحظه‌اى در شكل عمومى و طريقه كتابت قرآن به جاى نگذاشت چون رسم مصحف از زمانهاى پيش در تمام جنبه‌هاى مربوط به لفظ به كمال خود رسيده بود و اين از زمانى انجام يافت كه خليل بن احمد علامتهاى حركات و غير حركات را وضع نمود و كاتبان مصاحف پس از اندك مدتى روش او را به كار گرفتند ، هر چند كه بعضى از آنها در طى چند قرن ، بخصوص در بلاد مغرب اسلامى در ترديد بودند به گونه‌اى كه راههاى استخدام اين روش را در مبحث پيش گفتيم . نقطه نظرهاى گوناگون در نوع خط و طريقه ضبط مصاحف ، در دو روش تبلور يافت : روش اول روش اهل مشرق بوده كه نماينده آن مصحف اين بواب است كه در سال 391 هجرى آن را نوشت و نمونه برجسته‌اى در اين روش به شمار مىرود . در اين روش بيشتر علامتهايى كه خليل وضع كرده و كاتبان و اهل لغت آن را به كار برده‌اند ، استعمال شده است . روش دوم روشى است كه در خط مغربى به\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nكار مىرود و بيشتر به علامتهاى قديمى توجه دارد . اين روش در بلاد مغرب اسلامى حاكميت دارد . امروز آثار هر دو روش در قرآنهاى چاپى مشاهده مىشود .\r\nاز آنجا كه اختراع ابراز چاپ و استفاده از آن از سال 1431 ميلادى به بعد مربوط به شهرهاى اروپايى است ، اولين قرآن چاپى هم در اين شهرها و به دست مستشرقين ظاهر شد ؛ و همه اتفاق نظر دارند كه اولين قرآن در سال 1694 ميلادى برابر با 1106 هجرى چاپ شد و هنكلمان در شهر هامبورك آلمان آن را چاپ كرد . « 1 »\r\nاين قرآن به طريقه حروفچينى چاپ شد و عكس يك مصحف خطى نبود « 2 » و اين مصحف كاستيهايى داشت كه هر كارى در تجربه اول دارد بخصوص اگر به دست كسى انجام پذيرد كه امكانات چنين كارى هم در دسترس او نباشد . از اين جهت بود كه در آن خطاهاى فاحشى وجود داشت كه شايد تمام صفحات آن را فرا گرفته بود . اين خطاها هم از لحاظ رسم و هم از لحاظ ضبط بود و مثلا كلمه‌اى در جاى كلمه ديگرى قرار داشت « 3 » و يا چيزى كه نبايد وصل مىشد در آن وصل شده بود ، به اضافه غلطهاى ديگرى كه بر شناخت ناقص از لغت عربى و قواعد آن دلالت دارد . « 4 »\r\nضبط اين مصحف به طريقه خليل و اهل مشرق است ، مثلا فتحه به صورت الف خوابيده‌اى است كه روى حرف قرار دارد ، و ضمه واو كوچكى بالاى حرف و كسره مانند فتحه است ولى در زير حرف قرار دارد و تنوين دو علامت از همانهاست و سكون دايره تو خالى است و علامت الف وصل سر حرف صاد است و علامت تشديد سر حرف شين و علامت همزه سر حرف عين و علامت مد بقيه‌اى از كلمه ( مد ) است و كتابت اين مصحف مطابق با املاى اصطلاحى است و لذا الفهاى حذف شده غالبا ثبت شده همان گونه در\r\n\r\n\r\n","description":"","footnote":"\r\n( 1 ) بنگريد به : حفنى : ص 112 و محمد طاهر الكردى : تاريخ القرآن ، ص 16 و 186 .\r\n( 2 ) اين مصحف در ( 560 صفحه ) است ، در هر صفحه 16 سطر است و مقدمه‌اى در 80 صفحه دارد كه به لاتينى است و بر سر هر آيه شماره آن است با علامتى كه دلالت بر پايان آيه دارد .\r\n( 3 ) مانند گذاشتن ( الذى ) به جاى ( التى ) در : ( فاتقوا النار التى وقودها ) و گذاشتن ( الذين ) به جاى ( المتقين ) در ( ان المتقين فى جنات و عيون ) .\r\n( 4 ) مانند ضميمه كردن دو كلمه ( ابراهيم ) و ( ربه ) و اذا بتلى ابراهيم مد ( 2 / 124 ) و رفع ( احب ) ( 4 / 24 ) و رفع ( نذير و نكير ) ( 67 / 17 و 18 ) و جزم ( يأتيكم ) ( 67 / 30 ) .\r\n","page_name":" 553 ","page_number":553},
  {"content":"\r\n\r\nتلفظ خوانده مىشود .\r\nچاپ مصاحف از آن زمان به بعد ادامه يافت و وارد بلاد اسلامى هم شد « 1 » و مصحفهاى چاپى در دار الخلافه عثمانى و مصر و هند و مناطق ديگر از شهرهاى اسلامى و غير اسلامى منتشر شد . از جمله اين مصاحف ، مصحفى است كه در سال 1295 ه ، 1877 م « قازان » « 2 » چاپ شد و آن هم مانند مصحف هامبورك به روش حروفچينى بود و با اينكه اين مصحف هم از اغلاطى خالى نبود ولى مباشران چاپ آن در پايان مصحف موارد خطا را تذكر داده بودند . « 3 » و اين مصحف نيز تماما به روش اهل مشرق ضبط شده مگر در حالت ضمه بلند كه رسم نشده مانند ضمه‌اى كه پس از ضمير غايب و ميم جمع آمده ، واو كوچكى است كه بزرگتر از علامت ضمه كوتاه است و سر آن تو خالى است و آن نيز روى حرف قرار دارد . و اما علامت تنوين با حرف مضموم دو تا ضمه پشت سر هم است و اين هنگامى است كه بعد از تنوين يكى از حروف حلق باشد كه نون و تنوين اظهار شود ، و اگر بعد از تنوين حرفى غير از حروف حلق باشد ، دو ضمه است كه يكى بر ديگرى برگردانيده شده است . در اين مصحف شماره آيات وجود ندارد ، ولى متولى چاپ آن اختلاف علما را در مواضع رؤوس آيات ذكر كرده به اين صورت كه علامتى مخالف با علامتهايى كه براى رؤوس آيات تعيين كرده گذاشته و بر اساس اصطلاحى است كه در آخر مصحف آن را بيان كرده است ، و نيز علامتهاى وقف بالاى سطر گذارده شده است .\r\nاز چيزهايى كه در اين مصحف جلب توجه مىكند اين است كه به رسم عثمانى ملتزم شده است ، مانند اينكه در بعضى از كلمه‌ها علامت الف را نياورده و در بعضى كلمات الف را به صورت واو نوشته و بعضى از حروف زايد را هم مانند ياء در ( باييد ) آورده و پس از\r\n\r\n\r\n","description":"","footnote":"\r\n( 1 ) دكتر صبحى صالح ( ص 99 ) به نقل از بلاشر گفته است اولين چاپخانه اسلامى براى چاپ قرآن در پترزبورك روسيه در سال 1787 م توسط مولاى عثمان داير شد . درباره مراحل بعدى تاريخ چاپ قرآن بنگريد به همان مصدر و محمد طاهر الكردى : تاريخ القرآن ص 186 به بعد .\r\n( 2 ) اين مصحف 534 صفحه دارد كه 9 صفحهء پايانى آن را فهرست‌هايى تشكيل مىدهد . اندازه‌اش تقريبا 20 سانتيمتر در 15 سانتيمتر است . نسخه‌اى از آن در كتابخانه دانشگاه قاهره به شمارهء 21542 موجود است .\r\n( 3 ) در اين جدول 107 مورد آمده كه بيشتر آن مربوط به علامتهاى ضبط است .\r\n","page_name":" 554 ","page_number":554},
  {"content":"\r\n\r\nواو آخر كلمه الف زايد آورده و در كلمه‌اى مانند ( جاءو ) نياورده است .\r\nتمام مصاحف چاپى به طريقه حروفچينى نيست بلكه غالبا تصوير مصحف مخطوطى است . به طورى كه ملاحظه مىشود مصحف چاپ ليبسك بر اساس مصحفى به خط خطاط تركى معروف ، حافظ عثمان ( متوفى 1110 ه ) است . « 1 » او اين مصحف را در سال 1094 هجرى نوشته همان گونه كه در آخر مصحف آمده است . « 2 »\r\nدر مصر از اوايل قرن هجرى كنونى و اواخر قرن نوزدهم ميلادى ، مصحفى معروف است كه به خط رضوان بن محمد معروف به مخللاتى صاحب كتاب « ارشاد القراء و الكاتبين الى معرفة رسم الكتاب المبين » مىباشد . او در مقدمه‌اى كه بر اين مصحف دارد ، از تاريخ قرآن و رسم عثمانى سخن گفته است . اين مصحف در سال 1308 هجرى برابر با 1890 ميلادى چاپ شده است « 3 » و كاتب آن سعى كرده كه به ويژگيهاى رسم عثمانى ملتزم شود . « 4 » ولى مصحفى كه از لحاظ معروفيت بر تمام مصاحف چاپى برترى دارد همان مصحفى است كه هيأتى از علماى از هر مصر به چاپ آن اشراف داشتند « 5 » و آن را شيخ محمد على خلف الحسين در سال 1377 هجرى نوشته است « 6 » و چاپ اول آن در سال 1342 برابر با 1923 ميلادى منتشر شده است . اين مصحف مطابق روايت حفص از عاصم\r\n\r\n\r\n","description":"","footnote":"\r\n( 1 ) بنگريد به : محمد طاهر الكردى : تاريخ الخط العربى ، ص 339 .\r\n( 2 ) نمونه اين مصحف را در كتابخانه دانشگاه قاهره به شماره 4405 ببينيد .\r\n( 3 ) اين مصحف در قاهره در چاپخانه ( البهيه ) چاپ شده است ، بنگريد به : عبد الفتاح القاضى : تاريخ المصحف الشريف ، كتابخانه و چاپخانه مشهد حسينى در قاهره 1965 ص 91 - 92 .\r\n( 4 ) از اين مصحف نسخه‌هايى در كتابخانه دانشگاه الازهر موجود است .\r\n( 5 ) اين هيأت متشكل از شيخ محمد خلف الحسين مشهور به حداد و استاد حفنى ، ناصف و مصطفى عنانى احمد الاسكندرى بود بنگريد به صفحه ( س ) از شناسنامه مصحف ، طبع 4 ، سال 1388 هجرى برابر با 1968 ميلادى كه مطابع الاهرام التجاريه ، در سال 1390 ه ، 1970 م آن را افست كرده است و نيز بنگريد به : محمد طاهر الكردى : تاريخ الخط العربى ، ص 441 - 442 و دكتر صبحى صالح : ص 99 و عبد الفتاح القاضى : تاريخ المصحف ، ص 92 .\r\n( 6 ) درباره اين مصحف به خاتمه آن صفحه ( ض ) مراجعه شود . مترجم مىگويد : ظاهرا تاريخ ياد شده در بالا درست نيست چون چاپ اول آن به گفته مؤلف و ديگران در سال 1342 هجرى بوده و اين با كتابت آن در سال 1377 هجرى مغايرت دارد . ضمنا مؤلف كتاب از دو چاپ قديمى قرآن كه در ايران انجام گرفته ياد نكرده است با اينكه در منابعى كه در دست او بوده ذكر آنها آمده است . آن دو قرآن يكى در تهران در سال 1248 هجرى و ديگرى در تبريز در سال 1833 ميلادى چاپ شده ( رجوع شود به دكتر صبحى صالح : مباحث فى علوم القرآن ، ص 99 ) پايان سخنان مترجم .\r\n","page_name":" 555 ","page_number":555},
  {"content":"\r\n\r\nنوشته شده و علامتهاى آن بر اساس كتاب « الطراز على ضبط الخراز ) تأليف التنسى است ، ولى علامتهاى اهل مغرب و اندلس به علامتهاى خليل بن احمد و پيروان او از اهل مشرق تبديل شده است . « 1 »\r\nعلمايى كه بر اين مصحف و ضبط و چاپ آن اشراف داشتند ، در شناسنامه‌اى كه به آخر آن ملحق كرده‌اند طريقه ضبط آن و دلالت علامتهايى را كه به كار برده‌اند ذكر كرده‌اند ، و ملاحظه مىشود كه علامت سكون در اين مصحف سر حرف خاء بدون نقطه است كه پيش از اين گفتيم كه آن را از اول كلمه ( خفيف ) برداشته‌اند ، و اين همان روش خليل و سيبويه و اصحاب آنهاست ، و اين همان روشى است كه ابن بواب در مصحفى كه در سال 391 هجرى نوشته ، آن را به كار برده است .\r\nدرباره مصحفهايى كه به روش اهل مغرب چاپ شده است ، تاريخ اولين چاپ آن را به دست نياورديم و شايد از تاريخ چاپ مصحف در مشرق چندان متأخر نباشد و شك نيست كه چاپ مصاحف به خط مغربى چندان تغييرى در روش رسم كلمات يا ضبط آن نداده است مگر آن مقدار كه ضرورت اكتفا به يك رنگ در چاپ مصحف آن را اقتضا كرده است ، چون به كار بردن رنگهاى مختلف مانند قرمز و زرد كار آسانى نبود .\r\nضبط مصاحف به روش اهل مغرب و اندلس بدان گونه است كه خراز در نظم خود در ذيل « مورد الظمآن » آورده ولى در حركتهاى سه گانه مطابق با علامت گذارى خليل است و تنوين نيز همين طور است . « 2 » در اين مصاحف فتحه اماله شده با نقطه‌اى در زير حرف نشان داده مىشود ، « 3 » و سكون يك دايره است ، و تشديد به صورت سر حرف شين است ، و علامت مد به صورت كشيده‌اى مانند بقيه كلمه ( مد ) است كه سر ميم و سر دال حذف شده است ، « 4 » و علامت همزه‌اى كه خوانده مىشود نقطه‌اى به رنگ زرد ، و همزه‌اى كه تسهيل مىشود به رنگ قرمز است ، « 5 » و علامت صله در حال وصل كشيده جرّ قرمز رنگى\r\n\r\n\r\n","description":"","footnote":"\r\n( 1 ) شناسنامه مصحف ص ( د . ه ) .\r\n( 2 ) بنگريد به مارغنى : ص 324 - 325 .\r\n( 3 ) همان مصدر ، ص 342 .\r\n( 4 ) همان مصدر ، ص 342 .\r\n( 5 ) همان مصدر ، ص 350 .\r\n","page_name":" 556 ","page_number":556},
  {"content":"\r\n\r\nبالاى الف است البته اگر ما قبل آن مفتوح باشد ، و زير آن الف است اگر مكسور باشد ، و وسط الف است اگر مضموم باشد ، « 1 » ولى در حال ابتدا علامت صله نقطه‌اى به رنگ سبز است كه روى الف گذاشته مىشود البته اگر با همزه مفتوحه شروع شود و زير الف گذاشته مىشود اگر به همزه مكسوره شروع شود ، « 2 » و جلوى آن گذاشته مىشود اگر با همزه مضموم شروع شود ، « 3 » و حكم همزه‌اى كه به قرائت « ورش » حركت آن منتقل مىشود و خودش حذف مىگردد ، همان حكم همزه وصل است . « 4 » و در جاهايى كه هجاى كلمه از الف و واو و ياء كاستى دارد ، با نقطه قرمزى در محل مناسب نشان داده مىشود به صورتى كه پيش از اين گفته شد . و علامت حرف زايد دايره قرمزى روى آن است . « 5 »\r\nاگر نمونه‌اى از مصاحف چاپ شده به خط مغربى را در نظر بگيريم در آنها اختلاف چندانى نسبت به علامتهاى ضبطى كه خراز ذكر كرده نمىبينيم و در مصحفى كه در مصر زير نظر هيأت تصحيح مصاحف و بازبينى الازهر چاپ شده « 6 » مىبينيم كه ضبط اين مصحف مطابق روايت ورش از نافع است . و در قسمتى از مصحف چاپ تونس « 7 » مىبينيم كه حركات سه گانه همان علامتهايى است كه خليل وضع كرده ، غير از ضمه كه سر آن تقريبا محو شده و آن شبيه يك قوس و يا يك هلال كوچك است ، و تنوين دو علامت است كه بر حسب حرف بعدى شكل گرفته است و علامت تنوين با حرف مضموم اگر پس از تنوين حرفى غير از حروف اظهار باشد به شكل دو قوس است كه يكى كوچك و ديگرى بزرگ مىباشد ، و علامت سكون دايره‌اى تو خالى است و علامت تشديد سر حرف شين است و علامت مد تقريبا كلمه ( مد ) كامل است و اما علامت همزه همان سر\r\n\r\n\r\n","description":"","footnote":"\r\n( 1 ) همان مصدر ، ص 361 .\r\n( 2 ) همان مصدر ، ص 386 .\r\n( 3 ) همان مصدر ، ص 390 .\r\n( 4 ) همان مصدر ، ص 391 .\r\n( 5 ) همان مصدر ، ص 428 .\r\n( 6 ) در سال 1380 ه ، 1960 م در كتابخانه و چاپخانه المشهد الحسينى در قاهره چاپ شده و چاپ عكسى آن در سال 1973 از طرف همين ناشر همراه با رساله‌اى تحت عنوان « القول الاصدق فى بيان ما خالف فيه الاصفهانى الازرق » تاليف على محمد الضباع ، تجديد چاپ شده است .\r\n( 7 ) و آن جزء عم است كه در دار التونسيه للنشر در تونس چاپ شده است .\r\n","page_name":" 557 ","page_number":557},
  {"content":"\r\n\r\nحرف عين است همان گونه كه اهل مشرق دارند ، و به نظر مىرسد كه عدم امكان نقطه گذارى با رنگ زرد در چاپ باعث شده كه از نقطه زرد به سر حرف عين عدول كرده‌اند .\r\nاما همزه وصل به همان گونه است كه خراز آن را توصيف كرد ، جز اينكه كشيده قرمز و نقطه سبز هر دو به رنگ متن يعنى مشگى است چون اينها به علامتهاى ديگر شباهت ندارند ، در اين مصحف همزه‌اى كه خوانده مىشود ، مثل سر حرف عين است و علامت اماله فتحه كوتاه و يا بلند نقطه سياهى زير حرفى است كه بعد از فتحه است و روى حرف زايد دايره‌اى به رنگ سياه است كه به دايره سكون شباهت دارد . و بر ماست كه يادآور شويم كه نقطه فاء و قاف در اين مصاحف چاپ شده به همان گونه است كه پيشتر گفتيم ، به اين صورت كه نقطه فاء يك نقطه زير آن و نقطه قاف يك نقطه روى آن است .\r\nپيش از آنكه اين فصل را پايان ببريم به پديده‌اى اشاره مىكنيم كه مربوط به التزام ناسخان مصاحف به صورتهاى هجايى كلمات است به همان صورت كه از مصاحف عثمانى روايت شده است و ديديم كه مصاحف قديمى كه به قرنهاى اوليه هجرى بر مىگردد ، مانند مصحف تاشكند و مصحف جامع عمرو بن عاص تنها به چيزهايى كه در مصادر رسم روايت شده ملتزم نيستند ، بلكه علاوه بر آن پديده‌هاى هجايى ديگرى هم دارند ولى استعمال اصطلاحات دانشمندان عربى در املاى رسم مصحف از همان زمانهاى آغازين شروع شده است تا جايى كه از مالك بن انس ( متوفى 179 ه ) درباره كتابت مصاحف با هجايى كه مردم احداث كرده‌اند پرسيدند به طورى كه گذشت .\r\nعلاوه بر آن بعضى از خطاطها و ناسخان مصاحف آگاهى كافى از صورتهاى هجايى كلمات به گونه‌اى كه در مصاحف عثمانى آمده ، نداشتند و لذا مىبينيم كه آنها همان هجايى را كه در زمان آنها به كار مىرفت ، استعمال مىكردند ، بخصوص اثبات الف در كلماتى كه الف در آنها حذف شده است . و مىبينيم كه اين پديده در مصحفى كه ابن بواب ( متوفى 413 ه ) در سال 391 ه نوشته به روشنى خود را نشان مىدهد ، به طورى كه در صفحاتى كه من مشاهده كردم چنين بود ، بيشتر كلماتى كه الف آنها محذوف است در اين مصحف حذف نشده ، خواه جمع سالم باشد يا الف يا ندا و يا غير آن ، و بعضى از فتحه‌هاى بلند كه بايد به صورت ياء نوشته شوند به همان صورت الف نوشته شده بخصوص فتحه‌هاى بلند\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nوسطى مانند : ( مأواهم ) و نيز مىبينيم كه كلمه ( الصلاة ) با الف نوشته شده است . اين خصوصيت را عموم مصاحفى كه به دوره پس از عصر ابن بواب مربوط مىشود ، ملاحظه مىكنيم . از جمله آنهاست مصحفى كه خطاط بغدادى معروف ياقوت مستعصمى ( متوفى 698 ه ) در سال 390 هجرى « 1 » نوشته است كه تمام الفهاى محذوف اثبات شده و كلمه ( الليل ) با دو لام نوشته شده است .\r\nابو يحيى شيرازى ( متوفى 780 ه ) در اول كتاب خود درباره رسم عثمانى به اين موضوع اشاره كرده مىگويد : « 2 » « رسم الخط مصحف امام يعنى مصحف عثمان را ملاحظه كردم و ديدم كه كتابت آن با كتابت اين زمان مغاير است و دانستم كه كتابت نقل مىشود همان گونه كه قرائت نقل مىشود . . . حال كه چنين است مىخواهم رسم و خط آن را احيا كنم و مختصرى را فراهم سازم و مطالبى را بياورم كه ميان مصاحف در آن اختلافى نيست » .\r\nشك نيست كه بسيارى از كلمات بر هجاى قديمى خود در مصاحف وفادار مانده است همان گونه كه تأليف در موضوع رسم قطع نشده و اين كار مواد لازم را همواره در دسترس كاتبان قرار مىداد تا در نوشته خود ارشاد شوند . تا اينكه عصر جديد ، عصر چاپ فرا رسيد و ديديم كه اولين مصحف با املاى اصطلاحى چاپ شد ، ولى مصاحف چاپ شده‌اى كه به رسم عثمانى ملتزم بودند افزايش پيدا كردند همان گونه كه در مصحف ( قازان ) و مصحف ( مخللاتى ) ديدم و مصحفى كه بر كتابت و ضبط و طبع آن هيأتى از علماى الازهر نظارت داشتند و براى اولين بار در سال 1342 هجرى چاپ شد در اين زمينه به اوج خود رسيد .\r\nهيأت فتواى الازهر در سال 1355 هجرى فتوايى صادر كرد داير بر اينكه چاپ مصحف كريم مطابق با قواعد املايى كه امروز مردم به كار مىبرند ، جايز نيست و لازم است كه در رواياتى كه راجع به كتابت مصحف و هجاى آن وارد شده توقف كرد ، « 3 » ولى جايز است كه در ذيل هر صفحه‌اى به كلماتى كه رسم آنها با رسم معروف مخالفت دارد اشاره نمود .\r\n\r\n\r\n","description":"","footnote":"\r\n( 1 ) محفوظ در تركيه ( به شماره 79 امانت ) و نسخه‌اى از آن به صورت ميكرو فيلم در معهد المخطوطات العربيه به شماره ( 3 كتابهاى آسمانى ) وجود دارد .\r\n( 2 ) كشف الاسرار ، لوح 1 .\r\n( 3 ) بنگريد به : مجله الازهر ، مجلد هفتم ، جزء دهم ، شوال 1355 ( بخش پرسشها و فتواها ) ص 729 به بعد .\r\n","page_name":" 559 ","page_number":559},
  {"content":"\r\n\r\n« 1 » و بر اساس همين روش عمل نمود شيخ عبد الجليل عيسى در تفسيرى كه در حاشيه مصحفى چاپ شد كه بر كتابت و ضبط و طبع آن هيأتى از علماى الازهر نظارت داشتند و پيش از اين اشاره كرديم . در اين مصحف هر كلمه‌اى كه در متن مصحف بر خلاف مشهور از قواعد هجايى امروز بود شماره مسلسلى گذاشته شده و رسم معروف آن كه ميان مردم و داير است در زير صفحه بيان شده است و بدين گونه هم بر رسم عثمانى محافظت شد و هم قرائت قرآن براى كسانى كه از قرائت در مصحف رسم عثمانى و با علامتهايى كه قبلا گفتيم ناتوان هستند ، آسان شد .\r\n\r\n\r\n","description":"","footnote":"\r\n( 1 ) بنگريد به : مجله الازهر ، مجلّد بيستم ، صفر 1368 ، ص 192 .\r\n","page_name":" 560 ","page_number":560},
  {"content":"\r\n\r\n\r\nفصل ششم رابطه خواندن با رسم الخط\r\nبحث از رابطه ميان كلام منطوق و ميان علامتهاى مكتوب كه نشانگر آن است ، در ابتداى امر چنين مىنمايد كه در جهت كتابت كاستيهايى وجود دارد ، زيرا گمان اينكه متن مكتوب به طور دقيق نشان دهنده تلفظ است ، گمان باطلى است و ما بر خلاف تصور بعضى از مردم آنچنانكه سخن مىگوييم نمىنويسيم بلكه آنچنانكه ديگران مىنويسند ، مىنويسيم « 1 » . و از اينجاست كه به آسانى نمىتوان گفت كه اين كلمه مكتوب به اين صورت تلفظ مىشود ، و يا اينكه كلمه منطوق چنين نوشته مىشود . « 2 » در گذشته مظاهر اين نقايصى را كه در تمام الفباها وجود دارد بيان كرديم و نيز عواملى را كه باعث پيدايش اين پديده در دوره متأخر از تاريخ استعمال كتابت شده است . برشمرديم و گفتيم كه كتابت عربى در اين زمينه از بسيارى از نگارشهاى ديگر بهتر است ( اين مطالب در مبحث سوم از فصل\r\n\r\n\r\n","description":"","footnote":"\r\n( 1 ) فندريس : ص 404 - 405 .\r\n( 2 ) همان مصدر ، ص 414 .\r\n","page_name":" 561 ","page_number":561},
  {"content":"\r\n\r\nمقدماتى گفته شد ) . در اين فصل سعى مىكنيم رابطه قرائت با رسم عثمانى و ميزان توانايى اين رسم را در دلالت بر وجوه مختلف تلاوت ، مورد بررسى قرار بدهيم .\r\nدر اينجا قضيه دو حالت پيدا مىكند :\r\nحالت اول : كاستيهاى عمومى كتابت است از قبيل آنچه كه در رسم عثمانى ديديم كه مثلا علامتهاى بعضى از حركتهاى بلند و بعضى از حروف نوشته نمىشود ، و يا علامتهايى نوشته مىشود كه تلفظ نمىشود و نيز بعضى از حروف با علامتهايى غير از علامت خودشان نشان داده مىشوند ، مثل نوشتن فتحه بلند به صورت واو و ياء و مثل نوشتن همزه با يكى از علامتهاى حروف سه‌گانه مدولين و مانند اينها . اين حالت در حد خود روشن است و كافى است كه كيفيت تلفظ را از روايت به دست آوريم آنگاه فرق ميان تلفظ و رسم را پذيرا باشيم ، همان‌گونه كه ابو الحسين بن المنادى گفته است : « 1 » « بعضى از كلمات نوشته شده را از لحاظ اعراب به همان شكل نوشته شده نمىتوان قرائت كرد و حكم آن اين است كه به همان صورتى كه نوشته شده رها شود و به خواننده‌ها گفته شود كه آنها را به صورتى غير از آنچه كه رسم شده است بخوانند » .\r\nحالت دوم : تعدد وجوه قرائت است كه از رخصت حروف هفتگانه ناشى شده به گونه‌اى كه رسم واحد بيش از چند نوع قرائت دارد و اين از خصايص رسم عثمانى است ، زيرا وقتى مصحفها را در مدينه نوشتند ، هدف نشان دادن قرائت عمومى مشهور بود ، ولى شرايط خاصى سبب شد كه رسم عثمانى كه براى نشان دادن يك قرائت بود ، چند قرائت در آن احتمال داد شد و معيارى براى تمام قرائتهاى روايت شده گرديد و هر قرائتى كه از رسم خارج بود شاذّ تلقى شد كه نبايد به آن نحو خوانده شود .\r\nپيش از آنكه رابطه قرائتهاى صحيح و غير صحيح را با رسم عثمانى روشن كنيم ، لازم است كه درباره قرائتها بخصوص در قرن اول و دوم پس از هجرت به اختصار سخن بگوييم .\r\nآنگاه شرايط قرائت صحيح را بيان كنيم و اينكه چگونه يكى از شرايط آن موافقت با رسم عثمانى است ، سپس وجوهى را كه جايز است با رسم عثمانى مخالف باشد و مطالب مربوط به آن و اختلاف مصاحف عثمانى در رسم چند كلمه را ارائه مىدهيم . و خود را\r\n\r\n\r\n","description":"","footnote":"\r\n( 1 ) دانى : المحكم : ص 185 .\r\n","page_name":" 562 ","page_number":562},
  {"content":"\r\n\r\nناچار مىبينيم كه اين فصل را با توضيح يك شبهه به پايان ببريم كه در انديشه بعضى از كسانى كه از جنبه‌هاى تاريخى قرائتها غافل شده‌اند پيدا شده و در فهم رابطه ميان قرائتها و رسم عثمانى دچار خطا شده‌اند .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\n\r\nمبحث اول تاريخ قرائتها در سه قرن نخستين\r\nشناخت درست تاريخ قرائتها و بيان رابطه آنها با رسم عثمانى ، اقتضا مىكند كه به عصر اول دعوت اسلامى باز گرديم ، زمانى كه پيامبر خدا براى نخستين بار وحى آسمانى را دريافت نمود :       اقْرَأْ بِاسْمِ رَبِّكَ الَّذِي خَلَقَ * خَلَقَ الْإِنْسانَ مِنْ عَلَقٍ * اقْرَأْ وَ رَبُّكَ الْأَكْرَمُ * الَّذِي عَلَّمَ بِالْقَلَمِ * عَلَّمَ الْإِنْسانَ ما لَمْ يَعْلَمْ       ( علق 96 / 1 - 5 ) و در اين باره تحقيق كنيم كه پيامبر اسلام ( ص ) قرآن را چگونه بر مردم تلاوت مىكرد و اين دستور الهى را چگونه عمل مىكرد كه فرمود :  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ  ( مائده 5 / 67 ) « 1 » سپس ببينيم كه صحابه قرآن را چگونه مىخواندند و نسلهاى بعدى را تا عهد خلافت را شدين و بعد از آن به چه نوع قرائتى وادار مىكردند تا وقتى كه انتخاب قرائتهاى مختلف كه با نامهاى معينى همراه است ، صورت پذيرفت ، مانند قرائتهاى هفتگانه و غير آنها .\r\n\r\n\r\n","description":"","footnote":"\r\n( 1 ) مترجم مىگويد : اين آيه شريفه طبق گفته بسيارى از علماى اهل سنّت و اجماع اهل بيت مربوط به تبليغ ولايت أمير المؤمنين على بن ابى طالب عليه السلام است كه در غدير خم اتفاق افتاد . ( رجوع شود به مجلدات كتاب شريف الغدير از مرحوم علامه امينى )\r\n","page_name":" 564 ","page_number":564},
  {"content":"\r\n\r\nولى به آسانى نمىتوان به تمام جنبه‌هاى تاريخى موضوع احاطه پيدا نمود ، و اين به سبب كوتاهى همتها در بررسى تاريخ اين موضوع است ، بخصوص اينكه مصادر قرائتهاى نخستين بيشتر به صورت خطى است و قديمىترين آنها كه چاپ شده دور تر از اواخر سدهء سوم نيست و آن كتاب ارزشمند ( السبعه ) از ابن مجاهد ( متوفى 324 ه ) است ، و شايد از كتابهاى اساسى اوليه در قرائات ، قديمىتر از اين كتاب به جاى نمانده است ، مانند كتابهاى ابو عبيد و ابو حاتم و ابن جرير طبرى و كتابهاى ديگرى كه قديمىترين آنها به اواخر قرن اول هجرى بر مىگردد .\r\nهدف ما در اينجا تفصيل اين موضوع تاريخى و يا استقصاى تمام مطالبى كه در مصادر بحث آمده ، نيست ، زيرا كه چنين كارى جائى وسيع‌تر از مجال اين بحث ما را طلب مىكند و ما در اينجا تنها به آن مقدار از بحث كه هدف بالا را تأمين كند اكتفا خواهيم كرد . آن هدف عبارت از شناخت رابطه ميان قرائتها و رسم عثمانى است و آنچه خواهيم گفت ، چكيده آگاهىهايى است كه به آن رسيده‌ايم ، و نمىدانم اگر روايات و اخبار جديدى به دست آيد كه گفته‌هاى ما را تصحيح يا تاييد كند نتيجه بحث چه خواهد شد ؟ و من در نظريه‌اى كه بطلان آن آشكارتر شود اصرار نخواهم كرد و از نظريه جديدى كه درستى آن روشن شود سر نخواهم تافت . ان شاء اللّه .\r\n\r\nاولا : قرائت قرآن در زمان حيات پيامبر و دوره خلفاى راشدين :\r\nآغاز اين تاريخ مربوط به شروع وحى بر پيامبر خدا ( ص ) و تلاوت قرآن در مكه مىشود . قرائت قرآن نخستين وسيله دعوت پيامبر اكرم ( ص ) در موسمهايى بود كه با مردم ملاقات مىكرد و آنها را به اسلام مىخواند و بر آنها قرآن تلاوت مىنمود « 1 » و كسانى كه اسلام را مىپذيرفتند قرآن مىخواندند و يا بر آنها خوانده مىشد . اين تلاوت از يك سو براى شناخت اركان اسلام و نيازهاى ايمان بود ، و از سوى ديگر نوعى عبادت به شمار مىرفت « 2 » و پيامبر خدا ( ص ) آنها را به اين كار وادار مىكرد و مىفرمود : « قرآن را نگهدارى\r\n\r\n\r\n","description":"","footnote":"\r\n( 1 ) مثلا بنگريد به : ابن هشام : قسمت اول ، ص 433 .\r\n( 2 ) حاكم در المستدرك ، ج 1 ، ص 555 حديثى از ابن مسعود نقل كرده كه پيامبر فرمود : « . . . قرآن را تلاوت كنيد ، خداوند شما را به خاطر\r\n","page_name":" 565 ","page_number":565},
  {"content":"\r\n\r\nكنيد ، قسم به كسى كه جان محمد ( ص ) در دست اوست ، قرآن جهنده‌تر از زانوى شتر است . » « 1 » يا در حديث عثمان فرمود : « افضل شما ( يا بهترين شما ) كسى است كه قرآن را بياموزد و آن را ياد بدهد » . « 2 »\r\nپيامبر خدا ( ص ) بعضى از اصحاب را كه قرآن را از آن حضرت خوب ياد گرفته بودند وادار مىكرد كه به تازه واردان به اسلام قرآن ياد بدهند ، زيرا خود آن حضرت هميشه فرصت نمىكرد كه براى همه مسلمانان قرآن تلاوت كند ، بخصوص پس از آنكه تعداد مسلمانها افزايش يافت ، آن حضرت مصعب بن عمير را قبل از هجرت و پس از بيعت عقبه به مدينه فرستاد « و به او دستور داد كه به آنها قرآن ياد بدهد و اسلام بياموزد و تعليم دين كند .\r\nمعلم قرآن در مدينه مصعب بود . » « 3 » وقتى شخصى اسلام را مىپذيرفت ، پيامبر او را به دست صحابه مىسپرد و به آنها مىفرمود : « به برادرتان دين تعليم دهيد و به او قرآن بياموزيد . . . » « 4 » و شايد از چيزهايى كه علاقه شديد پيامبر را به قرآن ياد گرفتن هر مسلمانى نشان مىدهد ، حديث عبادة بن صامت باشد . او مىگويد : « 5 » « پيامبر خدا ( ص ) مشغول كار مىشد ، وقتى مرد مهاجرى بر پيامبر وارد مىشد ، او را به يكى از ما مىسپرد تا به او قرآن ياد بدهد . پيامبر مردى را به من سپرد ، او با من در خانه بود و شبها به او از همان غذاى خانواده‌ام مىدادم .\r\nمن به او قرآن تعليم كردم ، سپس او به ميان خانواده خود برگشت . او فكر كرد كه من بر او حقى دارم ، لذا كمانى را به من هديه كرد كه از لحاظ چوب بهتر از آن و از لحاظ خميدگى نيكوتر از آن نديده بودم . آن را خدمت پيامبر آوردم و گفتم : يا رسول اللّه نظر شما\r\n\r\n\r\n","description":"","footnote":"\r\nتلاوت هر حرفى ده حسنه پاداش مىدهد . من نمىگويم الم يك حرف است ، بلكه مىگويم الف لام و ميم » حاكم گفته سند اين حديث صحيح است .\r\n( 1 ) مسلم : ج 1 ، ص 545 .\r\n( 2 ) البنا الساعاتى : ج 18 ، ص 5 كه حديث را تخريج كرده و نيز بنگريد به : ابو حيان : البحر المحيط ، مجلد اول ، ص 12 .\r\n( 3 ) ابن هشام : قسمت اول ، ص 434 و بنگريد به علم الدين سخاوى : الوسيله ، برگ 6 أ .\r\n( 4 ) طبرى : تاريخ ، ج 2 ، ص 274 علم الدين سخاوى در : الوسيله ، برگ 6 أ ، گفته است : « وقتى كسى مسلمان مىشد پيامبر دستور مىداد كه پيش از هر چيز به او قرآن ياد بدهند » .\r\n( 5 ) البنا الساعاتى : ج 18 ، ص 9 . اين حديث را ابو داود و ابن ماجه در سنن خود و حاكم در المستدرك نقل كرده‌اند و حاكم گفته سند اين حديث صحيح ولى بخارى و مسلم آن را نقل نكرده‌اند و ذهبى به آن را نقل نكرده‌اند و ذهبى به آن اقرار كرده است .\r\n","page_name":" 566 ","page_number":566},
  {"content":"\r\n\r\nچيست ؟ پيامبر فرمود : آن آتشى ميان دو كتف توست چه آن را به گردن بياويزى و چه خودت را به آن در آويزى » « 1 » .\r\nاين روايتها ، پايه‌هاى نخستين درباره قرائت قرآن هستند و سخن علم الدين سخاوى را تأييد مىكنند كه گفت : « مسلمانان همواره به تلاوت قرآن ايمان داشتند و آن را از همان آغاز اسلام تاكنون از بهترين اعمال مىدانستند » « 2 » .\r\nقارى قرآن در بسيارى از مظاهر زندگى بر ديگران مقدم مىشد . از ابن عمر نقل شده كه سالم غلام ابو حذيفه در مسجد قبا بر مهاجران امامت مىكرد و در ميان آنها عمر بن خطاب و ابو سلمه بود ، و اين پيش از آمدن رسول اللّه ( ص ) بود چون سالم از آنها بيشتر قرائت قرآن كرده بود ، « 3 » و چون مسلمانان شهداى احد را دفن مىكردند در يك قبر يك يا دو يا سه نفر را مىگذاشتند و پيامبر به آنها مىفرمود : « هر كس كه بيش از ديگران قرآن بلد است او را مقدم بداريد » « 4 » و پيامبر بعضى از صحابه را به خاطر حسن قرائت آنها مدح مىكرد مانند ابو موسى اشعرى « 5 » و ابى بن كعب « 6 » و ابن مسعود « 7 » و تعدادى از صحابه در زمان حيات پيامبر قرآن را حفظ كرده بودند كه نامهاى بعضى از آنها در فصل سابق ذكر شد . « 8 »\r\nروش قرائت قرآن در اين دوره نشان مىدهد كه مسلمانان علاقه شديدى بر اقتان و\r\n\r\n\r\n","description":"","footnote":"\r\n( 1 ) از اخلاق قراء اين بود كه براى تعليم قرآن چيزى را اخذ نمىكردند . ابن سعد مىگويد : ( مجلد 6 ، ص 173 و بنگريد به ذهبى : معرفة القراء ، ج 1 ، ص 47 ) كه ابو عبد الرحمن السلمى ( متوفى 73 هجرى ) به خانه آمد و ظرف خرما و ميوه ديد ، به او گفتند كه اينها را عمرو بن حريث فرستاده چون تو به فرزندش قرآن ياد داده‌اى ، او گفت : اينها را به خودش برگردانيد ، ما براى كتاب خدا پاداش نمىگيريم : و از حمزه زيات نقل شده كه يك نفر از مشاهير حلوان نزد او قرآن ختم كرده بود و لذا براى او هزار درهم پول فرستاد ، او به فرزندان آن شخص گفت : من خيال مىكردم كه تو عقل دارى ، آيا براى قرآن پاداش بگيرم ؟ من براى اين كار اميد بهشت دارم . بنگريد به ذهبى : معرفة القراء ، ج 1 ، ص 94 .\r\n( 2 ) الوسيله ، برگ 6 أ .\r\n( 3 ) ابن سعد : مجلد 3 ، ص 85 و بنگريد به : ذهبى : سير اعلام النبلاء ، ج 1 ، ص 121 - 122 .\r\n( 4 ) ابو عبيد : فضائل القرآن ، لوح 7 درباره مقدم داشتن قارى قرآن نيز بنگريد به : ابن سعد : مجلد 7 ، ص 235 .\r\n( 5 ) بنگريد به : ابن سعد : مجلد 4 ، ص 107 و 109 .\r\n( 6 ) همان مصدر ، مجلد 3 ، ص 499 .\r\n( 7 ) بخارى : ج 6 ، ص 229 .\r\n( 8 ) بنگريد به : فصل دوم ، مبحث دوم و علاوه مصادرى كه آنجا آورديم ، بنگريد به : ( ابو عبيد : فضائل القرآن ، لوح 53 و البنا الساعاتى :\r\nج 18 ، ص 22 و ابن نديم : ص 27 و ذهبى : معرفة القراء ، ج 1 ، ص 39 و سير اعلام النبلاء از همو ، ج 1 ، ص 242 و ج 2 ، ص 445 وطاش كبرى زاده : ج 1 ، ص 348 ، محمد بخيث المطيعى : ص 3 - 4 .\r\n","page_name":" 567 ","page_number":567},
  {"content":"\r\n\r\nضبط و دقت در قرآن داشتند . پيامبر فرموده بود كه قرآن را در كمتر از سه روز نخوانند « 1 » و شايد اين سخن به دوره كامل شدن نزول قرآن مربوط باشد و ابىّ بن كعب قرآن را در هشت شب ختم مىكرد و تميم دارى در هفت شب ختم مىكرد « 2 » . و از امّ سلمه درباره قرائت پيامبر سؤال شد ، آن را حرف به حرف توصيف كرد ، و در اين باره از انس بن مالك سؤال شد . گفت : صداى خود را مىكشيد . « 3 »\r\nروش دريافت صحابه قرآن را از پيامبر نشان مىدهد كه آنها به اتقان و دقت و ضبط در قرآن علاقه شديدى داشتند . از ابو عبد الرحمن السلمى حديث مشهورى به روايت شده كه در آن به اين روش اشاره شده است . ابن مجاهد مىگويد : « 4 » « به من از يحيى بن ابى كثير خبر دادند و او از عطاء بن سائب و او از ابو عبد الرحمن خبر داد كه گفت : كسانى كه به ما قرآن ياد مىدادند يعنى عثمان بن عفان و عبد اللّه بن مسعود و ابى بن كعب گفتند كه پيامبر به آنها ده ( آيه ) ياد مىداد و از آن به ده آيه ديگر تجاوز نمىكرد تا اينكه آنها عمل به آن آيه را ياد بگيرند ، پس از آنها هم قرآن و هم عمل به قرآن را يك جا مىآموختند » منظور از ده تا در اين روايت همان ده آيه است به طورى كه از مصادر ديگر اين حديث بر مىآيد . « 5 »\r\nدر فصل پيشين گذشت كه قرائت قرآن در زمان حيات پيامبر ( ص ) در سايه رخصت هفت حرف انجام مىشد . حتى اينكه بعضى از صحابه بعضى از قرائتها را كه شنيده بود انكار مىكرد ولى پيامبر همه آنها را تصديق مىفرمود و مىگفت : « اين قرآن بر هفت حرف نازل شده آن مقدار كه بر شما ميسور است ، از آن بخوانيد . و داستان عمر بن خطاب و هشام بن حكيم و غير آنها مشهور است .\r\nدر عهد خلفاى راشدين احتياج به تعليم قرآن افزايش يافت و اين به جهت كثرت كسانى بود كه از عرب و غير عرب از ملتهاى مختلف وارد اسلام مىشدند ، و در همين\r\n\r\n\r\n","description":"","footnote":"\r\n( 1 ) ابن سعد : مجلد 1 ، ص 376 .\r\n( 2 ) همان مصدر ، مجلد 3 ، ص 500 .\r\n( 3 ) همان مصدر ، مجلد 1 ، ص 376 .\r\n( 4 ) كتاب السبعه ، ص 69 .\r\n( 5 ) اين روايات را در منابع زير ببينيد : ابن سعد : مجلد 6 ، ص 172 و البنا الساعاتى : ج 18 ، ص 9 و حاكم : ج 1 ، ص 557 و ذهبى : معرفة القراء ج 1 ، ص 46 و 48 و سير اعلام النبلاء ، ج 1 ، ص 350 .\r\n","page_name":" 568 ","page_number":568},
  {"content":"\r\n\r\nدوره بود كه در خلافت ابوبكر جمع آورى قرآن ميان دو لوح انجام گرفت و پس از آن هم يكسان كردن مصاحف در عهد عثمان صورت پذيرفت ، و به نظر مىرسد كه تعليم قرآن منحصر در تلاشهاى شخصى نبود ، بلكه به صورت منظّمى و با توجه به همت حاكمان در شهرهاى اسلامى انجام مىگرفت . يزيد بن ابى سفيان يكى از فرماندهان سپاه اسلام كه شام را فتح كرد و والى آنجا شد ، به عمر بن خطاب در ايام خلافت او نوشت : اهل شام زيادند و شهرها را پر كرده‌اند و احتياج به كسانى دارند كه به آنها قرآن بياموزند و دين ياد بدهند . پس اى خليفه مرا با فرستادن اشخاص كمك كن كه آنها را تعليم بدهند . عمر معاذبن جبل و عبادة بن صامت و ابو الدرداء را به سوى او فرستاد و به آنها گفت : از شهر حمص شروع كنيد كه در آن شهر مردم را به صورتهاى گوناگون خواهيد يافت بعضى از آنها زود ياد مىگيرند وقتى چنين ديديد گروهى از مردم را به آنها بسپاريد و چون از كار آنها راضى شديد يك نفر آنجا اقامت كند و يك نفر به دمشق و يك نفر به فلسطين برود . آنها به شهر حمص آمدند و در آنجا بودند تا اينكه از مردم راضى شدند و عباده در آنجا ماند ، ابو درداء به دمشق و معاذبه فلسطين رفت . معاذ در سال طاعون عمواس از دنيا رفت و عباده بعدها به فلسطين رفت و در آنجا مرد و ابو الدرداء در دمشق بود تا اينكه درگذشت . « 1 »\r\nهمان‌گونه كه اين روايت تصوير مىكند ، مدارس قرائت در شهرهاى اسلامى تأسيس شد و صحابه سعى كردند در شهرهايى كه ساكن مىشدند مردم را تعليم بدهند و به آنها قرآن بياموزند به همان نحوى كه خود حفظ كرده بودند . البته حفظ آنها را رخصت حروف هفتگانه خالى نبود و اين امر با گذشت زمان به پيدايش اختلاف در قرآن منجر شد و به همين سبب عثمان بن عفان به يكسان كردن مصاحف و فرستادن آنها به شهرها اقدام نمود تا اختلافها از ميان برود و متن قرآن حفظ شود .\r\nبه نظر مىرسد همان‌گونه كه هدف ، يكسان كردن مصاحف بود ، هدف ديگرى هم وجود داشت و آن يكسان كردن قرائت در شهرها بود . جعبرى از ابو على نقل كرده كه گفت :\r\nعثمان به زيد بن ثابت متوفى 45 ه دستور داد كه با مصحف مدينه قرائت كند و عبد اللّه بن\r\n\r\n\r\n","description":"","footnote":"\r\n( 1 ) ابن سعد : مجلد 2 ، ص 356 و ذهبى : سير اعلام النبلاء ، ج 2 ، ص 248 اين دو نفر روايت را از محمد بن كعب قرظى ( متوفى 108 يا بعد از آن ) نقل كرده‌اند .\r\n","page_name":" 569 ","page_number":569},
  {"content":"\r\n\r\nسائب ( متوفى حدود 70 ه ) را با مصحف مكى و مغيرة بن شهاب ( متوفى 91 ه ) را با مصحف شامى و ابو عبد الرحمن بن السلمى ( متوفى 73 و گفته شده 74 ه ) را با مصحف كوفى و عامر بن عبد قيس را با مصحف بصرى فرستاد . « 1 » ولى به نظر مىرسد كه اين كار از استمرار روايت قرائتهاى متعدد مانع نشد ، بخصوص اينكه ابن ابى داود ذكر كرده كه عثمانى به كسانى كه او را به خاطر سوزاندن مصحفهاى مخالف و امر به قرائت مصحف نوشته شدهء او سرزنش مىكردند ، گفت : هر گونه كه بخواهيد قرائت كنيد ، من اين كار را انجام دادم تا شما اختلاف نكنيد . « 2 » ولى هجاى كلمات در مصاحف به همان‌گونه شد كه در مصاحف عثمانى بود و مردم به همان‌گونه كه براى آنها روايت شده بود و از اصحابى كه ميان آنها بودند ، شنيده بودند ، قرائت كردند دو شك نيست كه بعضى از اين روايتها خارج از رسم مصحف بود ولى اين روايتها كمتر نقل مىشد و مردم بتدريج به روايتهايى اعتماد كردند كه خارج از رسم مصحف نبود .\r\nدر دوره خلافت راشدين مدارس قرائت به وجود آمد و آداب يادگيرى و قرائت قرآن رسوخ پيدا كرد . ابو الدرداء ( متوفى 32 ه ) قاضى دمشق و بزرگ قاريان آنجا بود . او مردم را كه پس از نماز صبح براى قرائت گرد او جمع مىشدند ، ده تا ده تا قرار مىداد و براى هر ده نفر يك شخص وارد يا تلقين كننده تعيين مىكرد تا جايى كه تعداد كسانى كه پيش او قرآن مىخواندند به هزار نفر رسيد . او گاهى در محراب مىايستاد و نگاهش به آنها بود و گاهى ميان آنها مىگشت . وقتى يكى از آنها خوب ياد مىگرفت ، پيش ابو الدرداء مىآمد و به او عرضه مىكرد . ابن عامر معلم ده نفر بود . وقتى ابو ا لدرداء از دنيا رفت ابن عامر جانشين او\r\n\r\n\r\n","description":"","footnote":"\r\n( 1 ) خميله ارباب المراصد ، برگ 67 ب ، نمىدانم ابو على مزبور چه كسى است و اين خبر را ما رغنى هم ( ص 17 ) آورده و شايد آن را از ابن عاشر انصارى گرفته ولى به جاى عبد قيس عامر بن قيس را نام برده و ابن جزرى ( غاية النهاية ، ج 2 ، ص 305 ) ذكر كرده كه درست در نام مغيره ( المغيرة ابن ابى شهاب ) است و گفته كه ابو عبيد او را ( المغيرة بن شهاب ) نام برده و نيز گفته اين اشتباه است ( بنگريد به : علم الدين سخاوى : جمال القراء ، برگ 149 ب ) ولى ذهبى او را به نام ابن شهاب هم ذكر كرده ( معرفة القراء ، ج 1 ، ص 43 ) و اما عامر بن عبد قيس ، ابو عبيد در كتاب القرءات خود ( بنگريد به علم الدين سخاوى : جمال القراء ، برگ 149 ب ) هنگامى كه درباره تابعين از قراء صحبت مىكند ، مىگويد : و از اهل بصره عامر بن عبد اللّه است واو معروف به ابن عبد قيس است كه به مردم قرائت ياد مىداد » . ولى اينكه در غاية النهاية ابن جزرى او را مصرى توصيف كرده ( ج 1 ، ص 350 ) به نظر مىآيد آن تحريفى است كه محقق كتاب از آن غفلت كرده است .\r\n( 2 ) المصاحف ، ص 36 و بنگريد به : علمى الدين سخاوى : جمال القراء ، برگ 84 أ .\r\n","page_name":" 570 ","page_number":570},
  {"content":"\r\n\r\nشد « 1 » و ابو درداء تشكيل حلقه‌هاى قرائت را سنت كرد . « 2 »\r\nابو موسى اشعرى مردم را در مسجد بصره تعليم قرآن مىداد و آنها حلقه به حلقه مىنشستند « 3 » و او قرآن را پنج آيه به آنها ياد مىداد . همچنين ابو عبد الرحمن السلمى بيست آيه هنگام صبح و بيست آيه هنگام شب ياد مىداد و موضع ده آيه و پنج آيه را مشخص مىكرد و پنج آيه پنج آيه مىخواند « 4 » و يحيى بن وثاب ( متوفى 103 ه در كوفه ) قرآن را آيه به آيه از عبيد بن نضيله ( متوفى 75 ه ) ياد گرفت « 5 » و ابو جعفر مدنى و شيبة بن نصاح براى هر نفر ده آيه ده آيه مىخواندند . « 6 »\r\nبه نظر مىرسد قرائت عمومى كه مصحف عثمانى بر اساس آن نوشته شده بود ، در طول قرن اول از قرائتهاى ديگر متمايز بود . در ميان شهرهاى اسلامى كوفه بيشتر از جاهاى ديگر درگير قرائتهاى مختلف بود . قرائت كوفىها همان قرائت عبد اللّه بن مسعود بود كه عمر بن خطاب او را به كوفه فرستاده بود تا به آنها قرآن ياد بدهد و مردم كوفه قرائت خود را از او گرفتند و اصحاب او از وى نقل نمودند . « 7 » ابن مجاهد مىگويد : در كوفه مردم غير از قرائت ابن مسعود قرائت ديگرى را نمىشناختند و نخستين كسى كه در كوفه براى مردم ، قرائت مصحف عثمانى را خواند ابو عبد الرحمن السلمى بود كه نامش عبد اللّه بن حبيب بود . او در مسجد اعظم مىنشست و خود را آماده براى تعليم قرآن كرده بود و او تا چهل سال در كوفه قرائت ياد مىداد . « 8 » صاحب كتاب « المبانى » در مقدمه كتابش ذكر كرده كه السلمى سيزده سال پيش زيدبن ثابت بود و از او قرائت ياد مىگرفت . او علاوه بر زيد از عثمان و ابن مسعود و ابىّ نيز قرائت ياد گرفته بود . او همچنين بر على بن ابى طالب قرائت مىكرد در حالى كه او\r\n\r\n\r\n","description":"","footnote":"\r\n( 1 ) ذهبى : سير اعلام النبلاء ، ج 2 ، ص 454 - 455 و معرفة القرّاء از همو ، ج 1 ، ص 38 .\r\n( 2 ) ذهبى : سير اعلام النبلاء ، ج 2 ، ص 249 .\r\n( 3 ) حاكم : ج 2 ، ص 220 .\r\n( 4 ) ابن سعد : مجلد 6 ، ص 172 و ذهبى : معرفة القراء ، ج 1 ، ص 46 .\r\n( 5 ) ابن سعد : مجلد 6 ، ص 299 و بنگريد به : ذهبى : معرفة القراء ، ج 1 ، ص 51 و ابن الجزرى : غاية النهاية ، ج 2 ، ص 380 .\r\n( 6 ) بنگريد به ابن الجزرى : غاية النهاية ، ج 1 ، ص 616 .\r\n( 7 ) بنگريد به : علم الدين سخاوى : جمال القراء ، برگ 153 ب .\r\n( 8 ) كتاب السبعه ، ص 68 و بنگريد به : علم الدين سخاوى همان مصدر و ابن الجزرى : غاية النهاية ، ج 1 ، ص 413 .\r\n","page_name":" 571 ","page_number":571},
  {"content":"\r\n\r\nقرآن را در دست مىگرفت . « 1 »\r\nبا اينكه ابو عبد الرحمن مدت زيادى در كوفه بود ، در عين حال قرائت ابن مسعود به آسانى از كوفه برچيده نشد . او شاگردانى داشت كه قرائت او را ادامه دادند . « 2 » ابن مجاهد با سند خود از اعمش نقل مىكند كه گفت : « كوفه را ديدم كه قرائت زيد در آنجا مانند قرائت عبد اللّه بن مسعود امروز در ميان شما بود جز يكى دو نفر آن را نمىخواند . « 3 » و ذهبى نقل مىكند كه سعيد بن جبير ( متوفى 94 و گفته شده 95 ه ) در ماه رمضان بر مردم امامت مىكرد و يك شب با قرائت عبد اللّه بن مسعود و يك شب با قرائت زيد بن ثابت قرآن مىخواند . « 4 »\r\nدر رواياتى به اين مطلب اشاره شد كه قاريان آن قسمت از قرائت ابن مسعود را كه با خط مصحف مطابق بود ، ضمن قرائتهاى خود نقل كرده‌اند . عاصم بن ابى النجود ( متوفى 129 ه ) گفته است : « 5 » كسى به من چيزى از قرائت قرآن ياد نداد جز ابو عبد الرحمن السلمى و او بر على بن ابى طالب ( ع ) قرائت كرده بود . من از پيش ابو عبد الرحمن بر مىگشتم و قرائت او را بر زربن حبيش عرضه مىكردم و زر بر عبد اللّه بن مسعود قرائت كرده بود . ابن قتيبه ذكر كرده كه ميان دو روايت ابوبكر بن عياش و ابو عمر حفص بن سليمان از عاصم در موارد بسيارى اختلاف وجود دارد . « 6 » علت اين اختلاف را در سخن خود عاصم به حفص مىيابيم : « 7 » « قرائتى كه به تو ياد دادم همان قرائتى است كه بر ابو عبد الرحمن السلمى خواندم واو از على نقل مىكرد ، ولى قرائتى كه به ابو بكر بن عياش ياد دادم قرائت زربن حبيش از ابن مسعود است .\r\n\r\n\r\n","description":"","footnote":"\r\n( 1 ) بنگريد به : ص 25 .\r\n( 2 ) علم الدين سخاوى : جمال القراء ، برگ 153 ب و بنگريد به : ذهبى : سير اعلام النبلاء ، ج 2 ، ص 413 .\r\n( 3 ) . كتاب السبعه ، ص 67 .\r\n( 4 ) . ذهبى : معرفة القراء ، ج 1 ، ص 57 و بنگريد به : ابن الجزرى : غاية النهاية ، ج 1 ، ص 305 .\r\n( 5 ) . ابن مجاهد ، ص 70 .\r\n( 6 ) . المعارف ، ص 231 . ابن مجاهد گفته ( ابن الجرزى : غاية النهاية ، ج 1 ، ص 254 ) ميان حفص و ابو بكر در پانصد و بيست حرف اختلاف است كه از آنها مشهور است .\r\n( 7 ) . ياقوت : معجم الادباء ، ج 1 ، ص 216 و ابن الجزرى : غاية النهاية ، ج 1 ، ص 254 .\r\n","page_name":" 572 ","page_number":572},
  {"content":"\r\n\r\n\r\nثانيا : گزينش و اثر آن در قرائتها\r\nمصحف عثمانى به طورى كه در مبحث سوم از فصل دوم گفتيم ، مطابق با يك قرائت نوشته شده بود ولى خط آن احتمال بيش از يك قرائت را داشت ، زيرا كه نقطه‌گذارى و اعراب گذارى نشده بود . « 1 » و پس از آنكه مصاحف عثمانى به شهرها فرستاده شد اهل هر شهرى از قرائت خود آن قسمت را كه با خط مصحف موافق بود خواندند و آن قسمت كه مخالف بود ترك كردند . « 2 » و به نظر مىرسد كسانى كه عثمان آنها را همراه با مصاحف فرستاده بود سعى نكردند كه مردم را بر قرائت خودشان وادار كنند . ابو طاهر بن ابى هاشم ( متوفى 349 ه ) شاگرد ابن مجاهد گفته است : « 3 » « سبب اختلاف قرائتهاى هفتگانه و غير آنها اين بود كه در مناطقى كه مصاحف را به آنجا فرستادند كسانى از صحابه بودند كه مردم منطقه از او ياد گرفته بودند و مصاحف خالى از نقطه و اعراب بود . مىگويد : اهل ناحيه‌اى بر قرائتى كه از صحابه شنيده بودند ، به شرط موافقت با خط مصحف ثابت ماندند و اگر مخالف خط مصحف بود ترك كردند و به دستور عثمان كه صحابه با او موافق بودند عمل مىكردند چون آن موافق با احتياط در قرآن بود » .\r\nاگر مصحف عثمانى مطابق قرائت معينى نوشته شده ، پس چرا آن را به طور مشخص در قرائت يك قارى و يا در شهرى از شهرها نمىيابيم ؟ بنابر آنچه گذشته مىتوان گفت كه قرائت اهل مدينه در قرن اول هجرى نزديكترين قرائت به اين قرائت بود و آن همان قرائتى بود كه به قرائت عمومى و قرائت جماعت « 4 » شهرت داشت ، « 5 » و به نظر مىرسد كه شيوه‌هاى اين قرائت بتدريج از ياد رفت ، چون پيشوايان قرائت بر اساتيد بسيارى قرائت كرده بودند و از قرائتهاى اين اساتيد قرائتى را بر مىگزيدند و آن را ادامه مىدادند ، و اين پديده از همان آغاز به وجود آمد . ابن الجزرى نقل مىكند كه ابن عباس ( متوفى 68 ه ) قرآن را طبق قرائت زيد بن ثابت مىخواند مگر هيجده حرف كه آنها را از قرائت ابن مسعود اخذ كرده\r\n\r\n\r\n","description":"","footnote":"\r\n( 1 ) بنگريد به : مكى : الإبانة ، ص 4 .\r\n( 2 ) همان مصدر ، ص 29 .\r\n( 3 ) ابن حجر : فتح البارى ، ج 10 ، ص 406 و بنگريد به مكى : الابانه ، ص 14 - 15 .\r\n( 4 ) بنگريد به : زركشى : ج 1 ، ص 237 .\r\n( 5 ) ابوبكر باقلانى : ص 417 .\r\n","page_name":" 573 ","page_number":573},
  {"content":"\r\n\r\nبود » « 1 » .\r\nاين پديده معلوم گشت كه گاهى يك قارى از مجموعه قرائتهايى كه از اساتيد خود شنيده بود قرائتى را انتخاب مىكرد و پيشوايان قرائت در قرنهاى نخستين از مجموع آنچه كه از شيوخ خود روايت كرده بودند ، قرائتى را بر مىگزيدند . نافع بن ابى نعيم ( متوفى 169 ه ) پيشواى اهل مدينه مىگفت : بر هفتاد نفر از تابعين قرائت كردم و نگاه كردم هر چيزى كه دو نفر از آنها در آن اتفاق داشتند آن را گرفتم و چيزى كه فقط يك نفر گفته بود به عنوان قرائت شاذ آن را ترك كردم تا اينكه اين قرائت را از اين حروف جمع آورى كردم . »\r\nو روايت مىكند كه نافع گفت : « از قرائت ابو جعفر هفتاد حرف را ترك كردم . » و ابو جعفر همان يزيد بن قعقاع يكى از بزرگان شيوخ نافع است .\r\nاين پديده مثالهاى بسيارى دارد ، على بن حمزه كسايى بر حمزه قرائت كرد در حالى كه تقريبا در سيصد حرف با او اختلاف داشت ، زيرا كه او قرائتها را انتخاب مىكرد و قسمتى از قرائت حمزه را اخذ و قسمتى از آن را ترك كرد . ابن نديم مىگويد : كسايى از قاريان مدينة السلام ( بغداد ) بود . او نخست قرائت حمزه براى مردم مىخواند ، سپس براى خودش قرائتى را انتخاب نمود و در خلافت هارون بر مردم قرائت كرد . و ازهرى درباره او و انتخابهاى او در حروف قرآن به نيكى ياد كرده است . همچنين ابو عمرو بن علاء بر ابن كثير قرائت نمود ، در حالى كه در بسيارى از حروف با او مخالف بود ، زيرا او بر غير ابن كثير قرائت نمود ، در حالى كه در بسياريث از حروف با او مخالف بود ؛ زيرا او بر غير ابن كثير هم قرائت كرده بود و از قرائت او و ديگران قرائتى را انتخاب كرده بود . و بسيارى از علماى قرائات ، انتخابى در قرائت داشتند . مثلا ابو عبيد قرائتى را انتخاب كرده كه با علوم عربى و اثر موافق است ، و ابو حاتم سجستانى انتخابى دارد كه با قرائت مشهور هفتگانه جز در يك حرف مخالفت ندارد ، همچنين يحيى بن مبارك يزيدى انتخابى دارد كه آن با ابو عمرو در چند حرف اختلاف دارد . و انتخابهاى قراء بيشتر از آن است كه در اينجا شمرده شود و حتى بعضى از قراء دو انتخاب يا بيشتر داشتند .\r\nابو عمرو دانى مىگويد : اينكه قرآن به بعضى از صحابه مانند ابىّ و عبد اللّه و زيد و جز آنها نسبت داده مىشود از اين جهت است كه آنها بيشتر از ديگران به ضبط و قرائت و ياد دادن\r\n\r\n\r\n","description":"","footnote":"\r\n( 1 ) غاية النهايه ، ج 1 ، ص 426 .\r\n","page_name":" 574 ","page_number":574},
  {"content":"\r\n\r\nآن مشغول بودند و به آن رغبت نشان مىدادند و مايل بودند و نه چيز ديگر . همچنين است اين نسبت كه گفته مىشود اين قارى و يا اين امام قرائت را از لغت چنين انتخاب كرده و آن را بر ديگرى ترجيح داده و بر آن مداومت كرده تا اينكه با آن مشهور شده و در اين قرائت به او مراجعه شده و از او اخذ گرديده است . براى همين است كه آن قرائت به او نسبت داده مىشود و نه به غير او از قاريان ديگر . و اين نسبت دادن نسبت انتخاب و مداومت و ملازمت است و نسبت اختراع و رأى و اجتهاد نيست .\r\nموضوع انتخاب زياد طول نكشيد و پيشوايان قرائت ديدند كه انتخابها زياد شده و به حدى رسيده است كه به كوششهاى زياد احتياج پيدا كرده و چنان نظر دادند كه فعاليت خود را به ضبط روايت از پيشينيان اختصاص بدهند . و شايد بهترين كسى كه نماينده اين روش جديد است ، ابوبكر بن مجاهد ( متوفى 324 ه ) باشد ، شيخى كه ابن الجزرى درباره او گفته است : « معروفيت او به دور دستها رسيد و شهرت او بالا گرفت و بر همگنان خود در دين و حفظ و نيكى پيشى يافت و شهرت او بالا گرفت و كسى از شيوخ قرائت را نمىشناسم كه شاگردانش بيشتر از او باشد . » براى ابن مجاهد آسان بود كه قرائتى را انتخاب كند و شاگردانش آن را از او نقل كنند ولى اين كار را نكرد و وقتى از او خواستند كه اين كار را انجام بدهد او امتناع نمود به طورى كه شاگرد او ابو طاهر بن هاشم ( متوفى 349 ه ) چنين مىگويد : « مردى از ابن مجاهد پرسيد : چرا او براى خود قرائتى را انتخاب نمىكند كه به او نسبت داده شود ؟ گفت ما به حفظ ميراث گذشتگان از پيشوايان قرائت بيشتر نياز داريم تا خودمان قرائتى را انتخاب كنيم كه بعد از ما آن را بخوانند » .\r\nاگر ابوبكر بن مجاهد از انتخاب قرائتى كه به او منسوب باشد امتناع كرد ، او در حفظ انتخابهاى پيشوايان قرائت كوشيد و از هر شهرى قرائت يك قارى را كه در حفظ و امانت مشهور بود انتخاب نمود و اهل آن شهر را به آن قرائت فرا خواند و از اين كار كتاب « السبعه » فراهم شد . اين كار ابن مجاهد تا امروز تأثير خود را در تاريخ قرائات گذارده است و ما به زودى به آن خواهيم پرداخت .\r\nموضوع انتخاب قرائت ، بحث را به اينجا مىكشاند كه چه چيزهايى مىتواند مجوز اين باشد كه يك قارى ، قرائت معينى از قرائتهاى روايت شده از شيوخ خود را انتخاب كند ؟\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nكسانى از قراء كه انتخاب مىكنند آن را براى گروهى و با روايتى مىخوانند ، پس هر كسى آنچه را كه مىخواند انتخاب مىكند ، و قرائتى را روايت مىكند كه به انتخاب او نسبت داده مىشود . بنابراين تنها از روايات پيشوايان قرائت مىتوان انتخاب كرد . عيسى بن عمر ثقفى ( متوفى 149 ه ) عالم در علم نحو بود و در عين حال قرائتى را كه بر طبق قواعد عربى بود ، انتخاب كرده بود كه با قرائت عمومى فرق داشت و مردم آن را انكار مىكردند . شايد مهمترين عوامل مجوز انتخاب ، علاوه بر ثبوت روايت آن قرائت ، موافقت آن با خط مصاحف عثمانى باشد ، بخصوص بعد از آنكه اين مصاحف محل اعتماد امت اسلامى گرديد ، پس هر قرائتى كه مخالف خط مصحف و خارج از آن بود كمتر آن را نقل مىكردند و پيشوايان قرائت به انتخاب و نقل قرائتى كه موافق با خط مصحف باشد ، روى مىآوردند . ابن مجاهد نقل مىكند كه كسايى گفت : كلمه ( الصراط ) در كلام عرب بيشتر با سين است ولى من آن را با صاد مىخوانم و تابع كتاب مىشوم چون در كتاب با صاد است .\r\nمنظور او از كتاب در اينجا خط مصحف است . كلمه ( سل ) در آيه  وَ سْئَلِ الْقَرْيَةَ الَّتِي كُنَّا فِيها  ( يوسف 12 / 82 ) هم با همزه و هم بودن همزه خوانده شده ولى يحيى بن زياد فراء ترجيح مىدهد كه همزه ترك شود و مىگويد : من اين را دوست ندارم چون اگر اين كلمه مهموز باشد با الف نوشته مىشود ، همان‌گونه كه در  فَاضْرِبْ لَهُمْ طَرِيقاً  ( طه 20 / 77 ) و  وَ اضْرِبْ لَهُمْ مَثَلًا  ( يس 36 / 13 ) با الف نوشته شده است . و ابو عبيد در وقف بر : « الظنونا - الرسولا - السبيلا » گفته است : « نظر من اين است كه بر اين حروف سه‌گانه وقف شود و روى الف سكوت گردد تا با خط مصحف مطابق باشد و از قواعد عربى و لهجه‌اى از لهجه آنها بيرون نباشد . » و دانشمندان اين مطلب را بسيار تكرار كرده‌اند ، حتى مكى گفته است : توبه آنچه كه مطابق خط مصحف است مىنگرى و آن را بر ديگرى ترجيح مىدهى .\r\nپس از آنكه علم نحو گسترش يافت و قاريان نيز آن را خواندند ، اين علم در دست آنها وسيله‌اى شد كه در ميان قرائتهاى روايت شده‌اى كه با خط موافق بود يكى را ترجيح بدهند . آنچه در كسايى غلبه داشت لهجه‌ها و علتها و اعراب بود . او بر حمزه زيات قرائت كرده بود ، سپس براى خود قرائتى را كه از قرائت گذشتگان بيرون نبود انتخاب كرده بود .\r\nورش عثمان بن سعيد ( متوفى 197 ه ) قرائت را از نافع پيشواى اهل مدينه اخذ كرده و سپس\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nبه عربى اشتغال پيدا كرده و در آن مهارت يافته بود . و چون در نحو تعمق پيدا نمود ، براى خودش قرائت كننده‌اى اخذ كرد كه « مقرء ورش » نام داشت . روايات بسيارى داريم كه بعضى از روايات را بر بعضى ديگر ترجيح مىدهد و به قواعدى كه دانشمندان عربى وضع كرده‌اند استناد مىكند ، ولى يارى جستن از علم نحو هيچ يك از قراء را وادار نكرد كه از روايات پيشوايان قرائت خارج شوند . و اگر گاهى چنين مىشد مردم و علماى قرائت به آن اعتراض مىكردند و آن را نمىخواندند ، همان‌گونه كه درباره عيسى بن عمر ثقفى گذشت و به زودى جريانى را درباره ابن مقسم ملاحظه خواهيم كرد . « 1 »\r\n\r\n\r\n","description":"","footnote":"\r\n( 1 ) پيش از اين حديث شريفى را نقل كرديم كه در آن آمده بود : « قرآن را تلاوت كنيد كه خداوند براى هر حرف آن به شما ده حسنه دهد . » اين معنا در انتخابهاى قاريان نخستين منعكس شده است . حفص از عاصم نقل مىكند كه او كلمه ( هزوا ) و ( كفوا ) را بدون همزه مىخواند و مىگفت : دوست ندارم به خاطر مهموز بودن آن ده حسنه در مقابل يك حرف را از دست بدهم و عاصم ذكر كرده كه ابو عبد الرحمن السلمى اين سخن را مىگفت . ( بنگريد به : ابن مجاهد : ص 159 ه ) گويا آنها غفلت كرده بودند از اينكه همزه در اين كلمات جاى و او نشيند و شايد فكر مىكردند كه منظور از حرف همان است كه رسم شده است و زجاج در اعراب القران و معانيه ( تحقيق هدى محمود قراعه رساله دكتراى او كه به دانشكده الاداب دانشگاه الازهر در سال 1975 تقديم كرده و نسخه‌اى از آن در كتابخانه دانشگاه موجود است ) به اين معنا اشاره كرده آنجا كه از اثبات ياء و حذف آن در آيه :  نِعْمَتِيَ الَّتِي  ( بقره 2 / 40 ) سخن گفته است ( ص 85 ) او مىگويد :\r\n« نظر من اثبات ياء و مفتوح بودن آن است ، زيرا كه آن در عربيت قوى تر و در لفظ درشت‌تر و در ثواب بيشتر است . چون قارى وقتى كتاب خدا را مىخواند ، در مقابل هر حرف يك حسنه به او داده مىشود .\r\n","page_name":" 577 ","page_number":577},
  {"content":"\r\n\r\n\r\nمبحث دوم مطابقت رسم عثمانى ، يكى از پايه‌هاى قرائت صحيح\r\nبحث درباره انتخاب قرائت و عواملى كه آن را در محدوده موافقت با خط مصحف توجيه مىكند ، ما را به آنجا كشانيد كه درباره ضوابط دانشمندان علم قرائت در مقبوليت هر قرائتى كه روايت آن صحيح باشد ، سخن بگوييم ، و اينكه چگونه موافقت خط ، پايه نخستين در قبول و يا رد قرائتهاى روايت شده است . شك نيست قرائتى كه نقل نشده و روايت آن صحيح نيست ، در واقع قرائت نيست ، خواه موافق رسم مصحف باشد يا مخالف آن « بلكه چنين قرائتى دروغ است و كسى كه به آن اعتماد كند تكفير شود « 1 » » . پس از نسخه بردارى مصاحف عثمانى و فرستادن آن به شهرهاى مختلف ، قرائتهايى كه در چند حرف مخالف آن بود ، ترك شد و بدين گونه صحيح بودن روايت و موافقت با خط ، دو شرط مهم براى قبول قرائت شد و پيش از اين گفتيم كه يكى از عوامل مرجح در انتخاب قرائتى كه هم روايت شده و هم موافق رسم است ، عبارت از قوى بودن در قواعد عربى\r\n\r\n\r\n","description":"","footnote":"\r\n( 1 ) ابن الجزرى : منجد المقرئين ، ص 17 و نيز بنگريد به : ص 18 .\r\n","page_name":" 578 ","page_number":578},
  {"content":"\r\n\r\nاست . اين سه ركن اساسى ، سه شرط براى قبول يك قرائت و صحت روايت آن است و دانشمندان ، قرائتهايى را كه اين ضوابط به خوبى در آنها رعايت شده ، از قرائتهاى ديگر جدا كرده‌اند .\r\nاركان سه‌گانه قرائت از ساخته‌هاى متأخران نيست بلكه از روزى پيدا شد كه صحابه قرآن كريم را از پيامبر دريافت كردند ، و از روزى است كه مصاحف عثمانى نوشته شد و به شهرها ارسال گرديد و اين دو معيار ( صحت روايت و موافقت خط مصحف ) در نقل قرائتها از همان آغاز و پيش از آنكه درباره قرائتها كتابهايى تدوين و تأليف شود و پيش از آنكه دانشمندان عربى در لغت اظهار نظر كنند و قواعد آن را تأسيس نمايند ، مورد عمل بود و شايد با شروع تأليف درباره قرائتهايى كه بيرون از خط مصحف نبودند ، نظم بيشترى يافت .\r\nابوبكر انبارى از ابو عبيد قاسم بن سلام ( متوفى 224 ه ) نقل مىكند كه او نظر خود را درباره وقف بر كلمه‌اى كه با هاى سكت نوشته شده ، چنين اظهار كرده است « 1 » : « نظر در همه اين باب وقف بر هاء از روى قصد است ، زيرا اگر هاء در قرائت خوانده شود ، خروج از كلام عرب است و اگر در حال وصل حذف شود خلاف كتاب است ، وقتى قارى اين گونه كلمات روى هاء سكت نمود و هاء را تلفظ كرد ، براى او سه چيز حاصل مىشود :\r\nنخست اينكه مطابق قواعد عربى عمل كرده ، دوم اينكه با خط مصحف موافقت نموده ، سوم اينكه از قرائت قراء بيرون نرفته است » .\r\nابو عبيد به اين ضوابط سه‌گانه در كتاب : فضائل القرآن نيز اشاره كرده و گفته است « 2 » :\r\n« قراء قرائت خود را بر اهل معرفت عرضه مىكنند سپس به آنچه كه خودشان مىدانند تمسك مىنمايند و اين از ترس آن است كه مصحفى را كه ميان دو جلد است كم يا زياد كنند . و به همين جهت است كه ساير قرائتها را كه مخالف كتاب است ترك كرده‌اند و در جايى كه مخالف خط مصحف باشد ، به قواعد عربى توجه نكرده‌اند هر چند كه قواعد عربى بيان روشن‌ترى هم داشته باشد . آنها تتبع حروف مصاحف و حفظ آن را براى خود\r\n\r\n\r\n","description":"","footnote":"\r\n( 1 ) ايضاح الوقف و الابتداء ، ج 1 ، ص 311 .\r\n( 2 ) لوحهء 51 .\r\n","page_name":" 579 ","page_number":579},
  {"content":"\r\n\r\nمانند يك سنتى قرار داده‌اند كه كسى حق ندارد از آن تجاوز كند » .\r\nعلماى بعد از ابو عبيد نيز از اين اركان سه‌گانه با عبارتهاى مشابه و نزديك به هم سخن گفته‌اند كه با سخن ابو عبيد كه ابوبكر انبارى نقل كرده چندان تفاوتى ندارد . مكى مىگويد « 1 » : « بيشتر انتخابهاى قراء در حروفى است كه در آن سه چيز جمع شده باشد : قوت در قواعد عربى ، موافقت آن با مصحف و اجتماع عموم بر آن . » سپس منظور خود را از اجتماع مردم ، اتفاق نظر اهل مدينه و اهل كوفه دانسته است و گفته شده كه منظور از آن ، اجتماع مردم مكه و مدينه است ، ولى در جاى ديگرى از اين ركن چنين تعبير آورده است « 2 » :\r\n« اينكه قرائت را تا پيامبر از افراد موثق نقل كند » . به اين اركان سه‌گانه قرائت ، ابو عمر و دانى نيز اشاره كرده است « 3 » و آنچه را كه مكى گفته هر كدام از علم الدين سخاوى « 4 » و زركشى « 5 » و ابن حجر « 6 » نيز نقل كرده‌اند ، سپس شمس الدين ابو الخير بن الجزرى ( متوفى 833 ه ) كسى كه علم قرائت به او منتهى شده است ، پا پيش گذاشته و در بيان اركان قرائات صحيح چنين فيض داده است « 7 » : « هر قرائتى كه با قواعد عربى ولو در يك وجه موافق باشد و با يكى از مصاحف عثمانى ولو به طور احتمالى موافق باشد و سند آن نيز صحيح باشد ، آن يك قرائت صحيح است كه رد آن جايز نيست . » او سپس هر كدام از اين ركنها را شرح و نقل و نقد و بيان كرده است . سيوطى مىگويد « 8 » : « بهترين كسى كه در اين باره سخن گفته است ، پيشواى قاريان زمان خود ، شيخ شيوخ ما ابو الخير الجزرى مىباشد . » سپس كلام او را درباره اركان قرائت نقل كرده است .\r\nبه زودى هر كدام از اين سه ركن را عرضه خواهيم كرد تا منظور از آنها دانسته شود . البته به جنبه‌هايى كه رابطه ميان قرائتهاى و رسم را روشن‌تر سازد بيشتر خواهيم پرداخت .\r\n\r\n\r\n","description":"","footnote":"\r\n( 1 ) الإبانة ، ص 49 .\r\n( 2 ) الإبانة ، ص 18 .\r\n( 3 ) ابن الجزرى : النّشر ، ج 1 ، ص 9 .\r\n( 4 ) بنگريد به : جمال القراء ، برگ 154 ب .\r\n( 5 ) البرهان ، ج 1 ، ص 331 .\r\n( 6 ) فتح البارى ، ج 10 ، ص 407 .\r\n( 7 ) النشر ، ج 1 ، ص 9 .\r\n( 8 ) الاتقان ، ج 1 ، ص 210 و بنگريد به : اتمام الدّراية ( از او ) ص 36 .\r\n","page_name":" 580 ","page_number":580},
  {"content":"\r\n\r\n\r\nاولا : درستى سند يا ثبوت روايت و نقل :\r\nمنظور از اين ضابطه آن است كه قرائت از يك يا چند نفر از صحابه كه از پيامبر ( ص ) شنيده و خدمت او قرائت كرده‌اند « 1 » ، روايت شده باشد و ثبوت روايت با صحت اسناد مهمترين چيزى است كه دانشمندان ، صحت قرائت را به آن مربوط دانسته‌اند . بنابراين بايد قبل از هر چيزى نقل ثابت شود ، سپس به وجود شرايط ديگر توجه شود « 2 » . و نقل مطلب با سندهاى آن يكى از ويژگيهاى خوب اين امت و سنت نيكويى از سنتهاست « 3 » ، و لذا در قرائت بايد رويارويى و سماع صورت گيرد « 4 » . پس اگر شخصى ( شاطبيه ) « 5 » را مثلا حفظ كند حق ندارد قرائتى را كه در آن است قرائت كند مگر اينكه از طريق مشافهه و شنيدن از كسى كه او هم از اين طريق ياد گرفته و همين طور . . . ياد گرفته باشد ، زيرا كه در قرائتها چيزهايى وجود دارد كه جز با مشافهه و سماع نمىتوان آن را دريافت « 6 » . و از همين جاست كه بينيم دانى در مقدمه كتاب بزرگ خود « جامع البيان فى القراءات السبع المشهورة ) ميان اخذ قرائت از طريق تلاوت و مشافهه و اخذ آن از طريق روايت كردن از كتابها ( و نه مشافهه ) فرق مىگذارد و مىگويد « 7 » : « و بيان كردم قرائت هر يك از پيشوايان قرائت را با روايت از كسى كه قرائت را از او از راه تلاوت اخذ كرده و حروف را از او حكايت نموده است ، نه روايت كسى را كه آن قرائت را از روى كتابها و صحيفه نقل كرده ، زيرا كه كتابها و صحيفه‌ها احاطه‌اى به حروف روشن ندارند و الفاظ مخفى را ادا نمىكنند ولى تلاوت محيط به اينهاست و آن را ادا مىكند . »\r\nهمواره در كتب قرائات و طبقات قراء ميان اخذ قرائت با مشافهه و اخذ آن از روى كتاب فرق گذاشته شده و در كتاب « غاية النهاية فى طبقات القراء » تأليف ابن الجزرى ، اين عبارتها\r\n\r\n\r\n","description":"","footnote":"\r\n( 1 ) بنگريد به : ابن الجزرى : النشر ، ج 1 ، ص 13 .\r\n( 2 ) سيوطى : الاتقان ، ج 1 ، ص 213 .\r\n( 3 ) قسطلانى : ج 1 ، ص 173 .\r\n( 4 ) ابن الجزرى : النّشر ، ج 2 ، ص 358 .\r\n( 5 ) و آن نظم ابو محمد قاسم بن فيّره شاطبى ( متوفى 590 ه ) است كه كتاب التيسير ابو عمرو دانى را به نظم در آورده است .\r\n( 6 ) قسطلانى : ج 1 ، ص 171 .\r\n( 7 ) . جامع البيان ، برگ 2 أ .\r\n","page_name":" 581 ","page_number":581},
  {"content":"\r\n\r\nرا فراوان مىبينيم : « قرائت را به صورت عرضه نمودن اخذ كرده يا قرائت را به صورت عرضه نمودن نقل كرده « 1 » » و « قرائت را به صورت عرضه كردن و سماع اخذ نموده » « 2 » و « حروف را روايت كرده . . . يا حروف را از او روايت كرده « 3 » » و « حروف از راه سماع روايت كرده » يا حروف را بر وى قرائت نموده است « 4 » . و « قرائت را از راه عرضه كردن اخذ نموده و حروف را از راه سماع روايت كرده . . . يا قرائت را از راه عرضه كردن روايت كرده يا حروف را از وى روايت نموده . » « 5 » از اين گفته‌ها هر كدام كه با لفظ قرائت باشد دلالت بر دريافت از طريق عرضه كردن و شنيدن مىكند و هر كدام كه با لفظ حروف باشد دلالت بر دريافت روايت از كتابها مىكند آن هم تنها موارد اختلاف را شامل مىشود و تمام قرآن را در بر نمىگيرد . « 6 »\r\nروايتهاى بسيارى از صحابه و تابعين نقل شده كه بر اين مطلب تأكيد دارند كه « قرائت سنت است » يعنى بايد آن را دريافت نمود و رأى و اجتهاد در آن جايز نيست . اين مطلب از عمر بن خطاب و زيد بن ثابت و عروة بن زبير و محمد بن منكدر و عمر بن عبد العزيز و عامر شعبى نقل شده « 7 » . ابو عبيد از خارج بن زيد نقل مىكند كه زيد بن ثابت ( متوفى 45 ه ) گفته : « قرائت سنت است » ابو عبيد در دنبال اين سخن اضافه كرده كه « اين گفته زيد مطلبى را كه بيان كرديم روشن مىكند ، « 8 » زيرا اوست كه نسخه بردارى مصاحف را مباشرت نمود و مهاجر و انصار بر آن اجماع كردند و لذا پيروى از آن را سنت واجب دانسته است . » « 9 » و ابو عبيد در همين جا روايت ديگرى را از عروة بن زبير نقل مىكند كه گفت : « قرائت قرآن سنت است همان‌گونه كه براى شما قرائت كرده‌اند قرائت كنيد » .\r\n\r\n\r\n","description":"","footnote":"\r\n( 1 ) مثلا بنگريد به : ج 1 ص 352 و 355 و ج 2 ص 272 .\r\n( 2 ) بنگريد به : ج 1 ص 497 .\r\n( 3 ) بنگريد به : ج 1 ص 462 و ج 2 ص 48 ، 101 .\r\n( 4 ) ج 1 ص 288 .\r\n( 5 ) ج 2 ص 130 .\r\n( 6 ) بنگريد به : دكتر عبد الصبور شاهين : تاريخ القرآن ، ص 200 - 199 و نيز فؤاد سزگين : مجلد 1 ، ص 147 .\r\n( 7 ) ابن مجاهد : ص 50 - 49 .\r\n( 8 ) اشاره به سخنى دارد كه پيشتر نقل كرديم .\r\n( 9 ) لوح 51 .\r\n","page_name":" 582 ","page_number":582},
  {"content":"\r\n\r\nابن مجاهد نيز چند روايت در اين زمينه نقل كرده كه از جمله آنها دو سخن عروه و زيد است كه آورديم ، جز اينكه او روايت ديگرى از خارجة بن زيد نقل مىكند كه از پدرش روايت كرده كه گفت : « قرائت سنت است ، پس آن را همان‌گونه كه مىيابيد قرائت كنيد . » و از محمد بن منكدر ( متوفى 130 ه ) نقل مىكند كه گفت : « قرائت سنت است ، بعدى از قبلى اخذ كند » . سپس ابن مجاهد مىگويد كه نظير اين مطلب از عمر بن خطاب و عمر بن عبد العزيز هم نقل شده است . و روايت مىكند كه عامر شعبى ( متوفى 103 و گفته شده كه پس از آن بوده ) گفته : « قرائت سنت است همان‌گونه كه پيشينيان شما قرائت كرده‌اند بخوانيد . » « 1 » و ابو عمرو دانى گفته است « 2 » : « اخبارى كه از پيشينيان و پيشوايان فن و دانشمندان در اين باره وارد شده بسيار است . »\r\nابن مجاهد ذكر مىكند كه ابو عمرو بن علاء ( متوفى 154 ه ) پيشواى اهل زمان خود در لغت و قارى بصره « قرائتى كه كسى پيش از او نخوانده بود قرائت نمىكرد . » و از اصمعى روايت كرده كه از ابو عمرو شنيده است كه مىگفت : « اگر اين طور نبود كه من چيزى را كه قرائت نشده نمىخوانم ، فلان حرف چنين و فلان حرف چنان را مىخوانديم . » « 3 »\r\nروايات و شواهدى كه تأكيد دارند كه وجوه قرائتهاى گوناگون از صحابه نقل شده بيشتر از آن است كه شمارش شود . وقتى به جستجوى مثالهايى پرداختيم كه در آنها بعضى از قرائتها به سبب ضعف سند مورد انتقاد قرار گرفته از جمله آنها سخن ابن خالويه را خواهيم ديد كه قرائت حسن را در اين آيه :  أَلْقِيا فِي جَهَنَّمَ كُلَّ كَفَّارٍ  ( ق 50 / 24 ) چنين ردّ كرده :\r\n« چنين خوانده نمىشود ، زيرا كه در سند آن ضعف است . » « 4 » و ابن خالويه در اول همين كتاب خود كه اين سخن را گفته ، تصريح كرده كه « هر مطلبى كه درباره اختلاف علما در قرائت ذكر كرده‌ام همه را از پيامبر ( ص ) روايت مىكنم . » « 5 » و از جمله آنها سخنى است كه فرّاء از كسانى درباره قرائت بعضى از قرّاء نقل كرده كه « اگر مىتوانستم بر روايت پيشينيان\r\n\r\n\r\n","description":"","footnote":"\r\n( 1 ) اين روايات را در كتاب : السبعه ، ص 51 - 50 ببينيد .\r\n( 2 ) جامع البيان ، برگ 12 ب و بنگريد به : مكى : الابانه ، ص 32 و نيز ابن الجزرى : النشر ، ج 2 ، ص 214 .\r\n( 3 ) السبعه ، ص 48 و بنگريد به : ذهبى : معرفة القراء ، ج 1 ، ص 85 و ابن الجزرى : غاية النهاية ، ج 1 ، ص 290 .\r\n( 4 ) اعراب ثلاثين سوره 140 .\r\n( 5 ) همان مصدر ، ص 15 .\r\n","page_name":" 583 ","page_number":583},
  {"content":"\r\n\r\nمحافظت كنم چنين مىخواندم . » « 1 » و ابن مجاهد بارها گفته است كه ابوبكر بن عياش يكى از راويان عاصم در فلان مورد قرائت عاصم را حفظ نكرده است ، مثلا در آيه  ما يُشْعِرُكُمْ أَنَّها  ( انعام 6 / 109 ) ابن مجاهد مىگويد « 2 » : « يحيى از ابوبكر بن عياش نقل كرده كه او نمىداند كه عصام چگونه قرائت مىكرده با كسره يا با فتحه » و مىبينيم كه خود ابن مجاهد تصريح مىكند كه نمىداند بعضى از قراء فلان حرف معين را چگونه قرائت مىكرده‌اند .\r\nمىگويد : « نزد من از ابوبكر از عاصم درباره كلمه ( فيقول ) مطالبى وجود ندارد . « 3 » » و اين آيه :\r\n وَ الَّذِي تَوَلَّى كِبْرَهُ مِنْهُمْ لَهُ عَذابٌ عَظِيمٌ  ( نور 24 / 11 ) در « السيرة النبويّه » تأليف ابن هشام ( متوفى 213 و گفته شده 218 ه ) آمده و به دنبال آن گفته است : « گفته مىشود كبره و كبره در روايت آمده ولى آنچه در قرآن است ( كبره ) با كسره است » « 4 » .\r\nچنين نگرشى بر قرائتها منحصر به متخصصان قرائت نبود بلكه آن را از همان آغاز نزد دانشمندان علوم عربى هم مىبينيم . اين سيبويه شيخ نحويها و پيشواى مطلق آنهاست كه پس از ذكر وجه محتملى در آيه‌اى از قرآن مىگويد : « جز اينكه نبايد با قرائت مخالفت كرد چون قرائت سنت است . » « 5 » و زجاج در اول كتاب خود « اعراب القرآن و معانيه » وقتى از حركت كلمه ( الحمد ) در اول سوره فاتحه صحبت مىكند مىگويد « 6 » : « در قرآن آن را جز با رفع نمىتوان خواند ، زيرا كه در قرآن بايد از سنت پيروى شود و جز بر روايت صحيحى كه قرّاء موثق و معروف به ضبط آن را خوانده‌اند ، اعتنا نمىشود . » و در جايى ديگرى از كتاب خود مىگويد « 7 » : « نمىتوان هر چيزى را كه جايز به نظر مىرسد قرائت نمود ، مگر\r\n\r\n\r\n","description":"","footnote":"\r\n( 1 ) معانى القرآن ، ج 3 ، ص 35 .\r\n( 2 ) السبعة ، ص 265 و مانند آن را در ص 629 ببينيد .\r\n( 3 ) همان مصدر ، 463 .\r\n( 4 ) السيرة النبويه ، قسمت دوم ، ص 303 .\r\n( 5 ) الكتاب ، چاپ بولاق ، ج ، 1 ، ص 74 در چاپى كه با تحقيق عبد السلام هارون ( دار القلم ، 1966 ، ج 1 ، ص 148 ) منتشر شده چنين آمده است : « جز اينكه نمىتوان با قرائت مخالفت كرد چون قرائت سنت است و زركشى در البرهان ، ج 1 ، ص 322 نقل كرده كه سيبويه در الكتاب درباره آيه  ما هذا بَشَراً  ( يوسف 12 / 31 ) گفته : « بنى تميم آن را با رفع مىخوانند مگر كسى كه بداند كه در مصحف چگونه آمده است .\r\n( 6 ) ص 6 .\r\n( 7 ) همان مصدر ، ص 13 .\r\n","page_name":" 584 ","page_number":584},
  {"content":"\r\n\r\nاينكه در روايت صحيحى آمده باشد و يا بسيارى از قرّاء آن را خوانده باشند . »\r\nتمام اين اخبار و روايات بر يك چيز تأكيد دارند و آن اينكه قرائتها در اثر اجتهاد قاريان يا اعمال نظر آنان در حمل كلام به مناسب‌ترين شكل آن ، نبوده است « 1 » بلكه اين قرائتها از صحابه روايت شده آنها نيز به نوبه خود قرآن را از پيامبر ( ص ) اخذ كرده‌اند و بر او قرائت نموده‌اند . ابن الجزرى مىگويد « 2 » : « اگر كسى گمان كند كه پيشوايان قرائت ، حروف قرآن را بدون تحقيق و بدون آگاهى و بدون توقيف نقل مىكنند ، درباره آنها چيزى را گمان كرده كه آنها از آن بيزار و منزه هستند . » و در جاى ديگرى مىگويد : « به خداوند پناه مىبريم از اينكه قرآن از روى رأى و حرص خوانده مىشود . آيا براى يك مسلمان جايز است آنچه را كه در كتابت ديده بدون نقل قرائت كند ؟ » « 3 » اين ركن اساسى در قرائت صحيح ، تنها يك سلسله سخنانى نيست كه در زبانها تكرار و در كتابها نوشته مىشود بلكه پشت سر آن ، كوششهاى فراوانى است كه در دريافت قرائتها و عرضه آنها وجود دارد . و كافى است كه انسان به مقدمه‌هاى كتابهاى نوشته شده در علم قرائت نگاه كند آنجا كه مؤلفان ، نامهاى روات و رجالى را آورده‌اند كه قرائتهاى موجود در كتاب خود را از آنها نقل كرده‌اند . اگر انسان نگاه كند نمونه عالى دقت و ضبط را خواهد ديد كه به غايت خود رسيده است « 4 » .\r\nمن به قطعه‌اى از كتاب « القراءات » ابو عبيد قاسم بن سلام ( متوفى 224 ه ) آگاهى يافتم كه آن را علم الدين سخاوى ( متوفى 643 ه ) در كتاب خود « جمال القرّاء » « 5 » آورده و در آن از طبقات قراء از زمان پيامبر ( ص ) تا زمان خودش ، سخن مىگويد ، و شايد اين قطعه قسمتى از مقدمه كتاب « القراءات » ابو عبيد باشد و آن ، در بيان تاريخ قرائت در دو قرن اول و دوم هجرى و بيان كيفيت نقل قرائتها و ذكر پيشوايانى كه در قرائت و روايت آن در هر عصرى و در هر شهرى زحمت كشيده‌اند ، اهميت فراوانى دارد . اهميت اين متن وقتى\r\n\r\n\r\n","description":"","footnote":"\r\n( 1 ) بنگريد به : ابن تيميه : التفاوى ، ج 1 ، ص 319 .\r\n( 2 ) النشر ، ج 2 ، ص 214 .\r\n( 3 ) همان مصدر ج 2 ، ص 263 .\r\n( 4 ) بنگريد به : دكتر عبد الفتاح شلبى : رسم المصحف ، ص 47 .\r\n( 5 ) از برگ 148 ب تا برگ 150 ب .\r\n","page_name":" 585 ","page_number":585},
  {"content":"\r\n\r\nافزايش مىيابد كه بدانيم كه آن به دوره‌اى بر مىگردد كه قرائت به هفت نفر منحصر نشده بود و حتى تاريخ آن از خود ابن مجاهد كه قرائتهاى هفتگانه را انتخاب نمود ، يك قرن جلوتر است ، و معتقدم كه مناسب خواهد بود كه براى تكميل توضيحى كه درباره روايت قرائت داريم ، اين متن مهم را همان‌گونه كه در كتاب سخاوى آمده است عينا نقل كنيم و تاريخ درگذشت كسانى را كه نامشان در آن آمده است بياوريم :\r\n« ابو عبيد قاسم بن سلام » در كتاب قراءات خود مىگويد :\r\nاين اسامى اهل قرآن از پيشينيان است با مراتبى كه داشتند :\r\nاز جمله كسانى كه كتاب خود را با نام او آغاز مىكنيم ، سيد المرسلين و امام المتقين حضرت محمد ( ص ) رسول خداست كه قرآن بر وى نازل شده است .\r\nسپس مهاجران و انصار و جز آنها از اصحاب رسول خدا از كسانى كه قسمتى از قرائت قرآن را حفظ كرده بودند اگر چه يك حرف يا بالاتر از آن باشد .\r\nمىگويد : از مهاجران : ابوبكر ( متوفى 13 ه ) عمر بن الخطاب ( 23 ) و عثمان بن عفان ( 35 ) و على بن ابى طالب ( 40 ) و طلحة بن عبيد اللّه ( 18 ) و سعد بن ابى وقاص ( 55 ) و عبد اللّه بن مسعود ( 32 ) و سالم مولى ابى حذيفه ( 11 ) و حذيفة بن يمان ( 35 ) و عبد اللّه بن عباس ( 68 ) و عبد اللّه بن عمر ( 73 و گفته شده 74 ) و عبد اللّه بن عمرو ( 65 ) و عمرو بن عاص ( 58 ) و ابو هريره ( 58 ) و معاوية بن ابى سفيان ( 60 ) و عبد اللّه بن زبير ( 73 ) و عبد اللّه بن سائب ( حدود 70 ) قارى مكه .\r\nو از انصار : ابىّ بن كعب ( 19 ) و معاذ بن جبل ( 18 ) و ابو الدرداء ( 32 ) و زيد بن ثابت ( 45 ) و مجمع بن جاريه ( متوفى در خلافت معاويه ) و انس بن مالك ( 93 ) .\r\nو از همسران پيامبر : عائشه ( 58 ) و حفصه ( 45 ) و ام سلمه ( 59 ) .\r\nمىگويد : مىدانيم كه بعضى از كسانى كه نام برديم بر بعضى ديگر برتر بودند و قرائت بيشتر داشتند ولى ما با وجود مراتبى كه در فضيلت و اسلام داشتند از آنها نام برديم ، و تنها كسانى را نام برديم كه به قرائت وصف شده‌اند و يا چيزى از قرائت از آنها نقل شده است ، اگر چه اندك باشد و از ذكر نام كسانى كه قرائتى از آنها به ما نرسيده است ، اجتناب كرديم اگر چه پيشوايان در دين باشند .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nو اما سالم كه نام او را برديم بردهء زنى از انصار بود ، و اينكه او را به حذيفه نسبت داديم چون او معروف است ، و اما حذيفة بن يمان را كه از جمله انصار است ولى ما او را از مهاجران ياد كرديم ، علتش اين بود كه او با پدرش به سوى پيامبر هجرت كرد ولى ساكن مدينه نشد . بنابراين او از لحاظ خانه مهاجر و از لحاظ شمارش از انصار است و نسبت او در عبس بن قيس عيلان است .\r\nابو عبيد مىگويد : پس از اينها تابعان هستند .\r\nاز اهل مدينه : سعيد بن مسيب ( 94 ) و عروة بن زبير ( 93 ) و سالم بن عبد اللّه ( 106 ) و عمر بن عبد العزيز ( 101 ) او هم در مدينه بود و هم در شام ، و سليمان بن يسار ( 107 ) و عبد الرحمن بن هرمز معروف به اوج ( 117 ) و ابن شهاب ( 125 ) و عطاء بن يسار ( 103 ) و معاذ بن حارث ( 63 ) كه معاذ قارى شناخته مىشد ، و زيد بن اسلم ( 136 ) .\r\nمىگويد : و از اهل مكه : عبيد اللّه بن عمير الليثى و عطاء بن رياح ( 115 ) و طاووس ( 106 ) و عكرمه غلام ابن عباس ( 105 ) و عبد اللّه بن ابى مليكه ( 117 ) .\r\nو از اهل كوفه : علقمة بن قيس ( 62 ) و اسود بن يزيد ( 75 ) و مسروق بن اجدع ( 63 ) و عبيدة السلمانى ( 72 ) و عمرو بن شرحبيل ( 63 ) و حرث بن قيس و ربيع بن خثيم ( پيش از 90 ) و عمرو بن ميمون ( 75 ) و ابو عبد الرحمن السلمى ( 73 ) و زربن حبيش ( 82 ) و ابراهيم بن يزيد النخعى ( 96 ) و عامر الشعبى ( 105 ) و او همان عامر بن شراحيل است .\r\nو از اهل بصره : عامر بن عبد اللّه معروف به ابن قيس كه به مردم قرائت مىآموخت و ابو العالية الرياحى ( 90 ) و ابو رجاء العطاردى ( 105 ) و نصر بن عاصم الليثى ( 90 ) و يحيى بن يعمر ( پيش از 90 ) او سپس به خراسان منتقل شد و جابر بن زيد ( 93 ) و حسن بن ابى الحسن ( 110 ) و محمد بن سيرين ( 110 ) و قتادة بن دعامة ( 117 ) و از اهل شام : مغيرة بن شهاب المخزومى ( 91 ) مصاحب عثمان بن عفان در قرائت . مىگويد : همچنين هشام بن عمار دمشقى به من گفت كه عراك بن خالد المرى به او گفته كه از يحيى بن حارث ذمارى شنيده است كه مىگفت : قرآن را نزد عبد اللّه بن عامر يحصبى ختم كردم ، و عبد اللّه بن عامر بر مغيرة بن شهاب المخزومى قرائت كرده و او بر عثمان قرائت كرده و ميان آنها واسطه‌اى نبوده است .\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nمىگويد : اين گروه از صحابه و تابعان كه نام برديم همان كسانى هستند كه بيشتر قرائتها از آنها نقل شده اگر چه غالب بر آنها فقه و حديث بود .\r\nمىگويد : پس از اينها ، گروهى به قرآن مشغول شدند كه از لحاظ سابقه و تلاش همانند گذشتگان نبودند ، جز اينكه آنها فقط به قرائت پرداختند و بيشتر به آن عنايت داشتند و دنبال آن بودند تا اينكه پيشوايان قرائت شدند به گونه‌اى كه مردم قرائت را از آنان اخذ مىكردند و به آنها اقتدا مىنمودند و آنها پانزده نفر از اين شهرهايى كه نام برده مىشود ، بودند كه در هر شهرى سه نفر اقامت داشتند .\r\nاز قاريان مدينه : ابو جعفر قارى كه نام او يزيد بن قعقاع بود ( متوفى 130 ه ) او غلام عبد اللّه بن عياش بن ابى ربيعة المخزومى بود ، و شيبة بن نصاح ( 130 و گفته شده 138 ) او غلام ام سلمه همسر پيامبر ( ص ) بود ، و نافع بن عبد الرحمن بن ابى نعيم ( 169 ) . در ميان اين سه نفر از همه قديمىتر ، ابو جعفر بود . او در مدينه پيش از واقعه حرّه ( 63 ه ) به مردم قرآن ياد مىداد . اين مطلب را اسماعيل بن جعفر از او براى من نقل كرد . بعد از او شيبه بود كه با روش ابو جعفر عمل مىكرد و سومين آنها نافع بن ابى نعيم بود و قرائت اهل مدينه با او بود و مردم مدينه تا امروز به قرائت او تمسك كرده‌اند . اينها قاريان اهل حجاز در زمان خود بودند .\r\nو از قاريان مكه : عبد اللّه بن كثير ( 120 ) و حميد بن قيس ( 130 ) كه به او اعرج گفته مىشود و محمد بن محيصن ( 123 ) بودند . قديمىترين اين سه نفر ، ابن كثير بود . و قرائت اهل مكه به او منتسب است و بيشتر آنها از او پيروى كردند . و حميد بن قيس بر مجاهد قرائت نمود و او همواره از قرائت وى پيروى مىنمود و از آن تجاوز نمىكرد و ابن محيصن از همه آنها به علوم عربى داناتر و قوىتر بود . اينها هم قاريان اهل مكه در زمان خود بودند .\r\nو از قاريان كوفه : يحيى بن وثاب ( 103 ) و عاصم بن ابى النجود ( 128 ) و اعمش ( 148 ) بودند ، و قديمىترين و مهمترين اين سه نفر يحيى بود . گفته مىشود كه او بر عبيد بن نضيله رفيق عبد اللّه قرائت كرد سپس عاصم از او پيروى نمود . او قرائت را از ابو عبد الرحمن السلمى و زر بن حبيش اخذ كرده بود . بعد از او اعمش قرار داشت كه در زمان خود\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nپيشواى اهل كوفه در قرائت و مقدم بر آنها بود ، حتى گفته شده كه طلحة بن مصرف نزد اعمش قرائت كرد در حالى كه از او قديمىتر بود . اينها كه نام برديم سران كوفه در قرائت بودند و پس از آنها و چهارمى آنها حمزة بن حبيب الزيات ( متوفى 156 ) بود و او همان كسى است كه بسيارى از مردم كوفه نزد او قرائت كردند و البته همه بر او اجتماع نكردند . از كسانى كه در قرائت از حمزه پيروى نمود ، سليم بن عيسى و ياران او بودند ، و از كسانى كه از حمزه جدا شدند ابوبكر بن عياش بود كه تابع عاصم و ياران او شد .\r\nو اما كسايى ( 189 ) او قرائتها را انتخاب مىنمود و مثلا قسمتى از قرائت حمزه را گرفت و قسمتى از آن را رها كرد . اينها قاريان اهل كوفه بودند .\r\nو از قاريان بصره : عبد اللّه بن ابى اسحاق حضرمى ( 117 ) و ابو عمرو بن علاء ( 154 ) و عيسى بن عمر ثقفى ( 149 ) بودند و قديمىترين اين سه نفر ، ابن ابى اسحاق بود و او قرائت خود را از يحيى بن يعمر و نصر بن عاصم گرفته بود . عيسى بن عمر با قواعد نحوى آشنايى داشت و او قرائت خود را مطابق با قواعد عربى انتخاب كرده بود كه با قرائت عمومى تفاوت داشت و مردم بر او خرده مىگرفتند و او هر كجا كه مىتوانست كلمه را با نصب مىخواند و نصب را دوست داشت مانند اين موارد : ( حمالة الحطب ، الزانية و الزاتى ، السارق و السارقة و نيز اين مورد :  هؤُلاءِ بَناتِي هُنَّ أَطْهَرُ لَكُمْ  .\r\nكسى كه مردم بصره به سوى او رفتند و او را پيشواى قرائت قرار دادند ، ابو عمرو بن علاء بود . اينها قاريان بصره بودند و نفر چهارم آنها عاصم الجحدرى ( 128 ) بود كه از او از لحاظ كثرت قرائت مانند اين سه نفر نقل نشده است .\r\nو از قاريان شام : عبد اللّه بن عامر يحصبى ( 118 ) و يحيى بن حارث ذمارى ( 145 ) و سومى كسى بود كه نام او را در شام به من گفتند ولى فراموش كردم ، و قديمىترين اين سه نفر عبد اللّه بن عامر بود و او در زمان خود پيشواى مردم دمشق بود و قرائت آنها از او بود ، سپس يحيى بن حارث از او پيروى كرد و در قرائت جانشين او شد و نفر سوم را با يك خصوصيت ذكر كردند كه من فراموش نمودم .\r\nاينها بودند قاريان شهرها كه پس از دوره تابعين زندگى مىكردند » .\r\nسخاوى پس از نقل اين مطالب از ابو عبيد ، اضافه مىكند : « مىگويم كه او ( نفر سوم از\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nقاريان شام ) ابو خليد بن سعد « 1 » رفيق ابو الدرداء بود ، ولى اهل شام ابن عامر را بر يحيى بن حارث و ديگران مقدم داشتند و خود يحيى به قرائت او برگشت و از او نقل كرد و بر او اعتماد نمود .\r\nگفته‌هاى ابو عبيد روشن مىكند كه از اول اسلام تا زمانى كه او ذكر كرده ، كار به همين منوال پيش رفته است و چون دورهء چهارم رسيد كه همان سال سيصد هجرى و نزديكيهاى آن بود ، رياست علم قرائت به ابوبكر بن مجاهد رسيد و در اين علم بر مردم آن زمان پيشى گرفت . او از ميان قرائتهاى گوناگون آنچه را كه مطابق با رسم مصحف بود انتخاب نمود و از ميان قاريان نيز كسانى را انتخاب كرد كه مشهور به عدالت و شناخت بودند و بر مردم زمان خود در دين و امانت و معرفت و حفظ پيشى داشتند و مردم زمانشان آنها و قرائت آنها را اختيار كرده بودند و از ساير شهرها به آنها مراجع مىنمودند و در قرائت و گوش دادن به قرائت ديگران ممارست و آشنايى بيشتر داشتند . ابن مجاهد طولانى بودن زندگى اين افراد را هم در نظر گرفت و چنين نظر داد كه اينها هفت نفر باشند به تعداد مصحفهاى عثمانى كه به شهرها فرستاده شده بود و با عنايت به گفته پيامبر ( ص ) كه اين قرآن بر هفت حرف از هفت باب نازل شده اين بود كه هفت را از پيشوايان قرائت در شهرها انتخاب كرد و او نخستين كسى بود كه به اين هفت نفر اكتفا نمود و درباره قرائت آنها كتابى تأليف كرد و مردم در اين انتخاب از او پيروى نمودند . در جمع آورى قرائتهاى اين هفت نفر كسى بر او پيشى نگرفته بود » « 2 » .\r\nسخنان ابو عبيد در بر شمارى نامهاى قراء تا عصر خودش كه شامل سه نسل مىشود :\r\nصحابه و تابعين و پس از تابعين ، تاريخ روشنى را در پيدايش مدارس قرائت به دست مىدهد و معلوم مىشود كه قراء سبعه كه در زمانهاى متأخرى شهرت يافتند از جمله كسانى بودند كه ابو عبيد نام آنها را آورده و گفته كه مردم شهرشان بر قرائت آنان اجتماع كرده بودند ، همچنين كسانى از قاريان دهگانه و يا چهارده گانه كه معروفيت يافتند نيز از اين افراد بودند : ابو جعفر و ابن محيص و حسن بصرى و اعمش غير از يحيى بن مبارك يزيدى\r\n\r\n\r\n","description":"","footnote":"\r\n( 1 ) ابن الجزرى او را خليد بن سعد ناميده ( غاية النهاية ، ج 1 ، ص 606 ) .\r\n( 2 ) جمال القراء ، برگ 150 ب - 151 أ .\r\n","page_name":" 590 ","page_number":590},
  {"content":"\r\n\r\n( متوفى 202 ه ) و يعقوب بن اسحاق حضرمى ( متوفى 205 ه ) كه اهل بصره بودند و خلف بن هشام البزاز ( متوفى 229 ه ) كه اين افراد معاصر با ابو عبيد ( متوفى 224 ه ) بودند و به نظر مىرسد كه در آن زمان چندان شهرتى نداشتند كه ابو عبيد نام آنها را هم بياورد .\r\nابو عبيد قاسم بن سلام در كتاب خود به نام « فضائل القرآن » فصلى را باز كرده و در آن راجع به عرضه كردن قرآن و اخذ آن از اهل قرائت و پيروى از پيشينيان و تمسّك به چيزهايى كه از آنان رسيده ، سخن گفته است و در آغاز آن به روايتى از بخارى كه از فاطمه و ابن عباس و ابو هريره نقل كرده اشاره مىكند و آن اينكه جبرئيل در هر شب از ماه رمضان قرآن را به پيامبر عرضه مىكرد و اين كار سالى يك بار انجام مىگرفت ولى در سالى كه پيامبر از دنيا رفت دوبار انجام گرفت ، « 1 » سپس از دريافت قرائتها و عرضه آن بر قراء صحبت كرده و سند قرائت ابن عامر پيشواى قرائت اهل شام را آورده و از يحيى بن حارث ذمارى نقل كرده كه او مىگفت : « قرآن را نزد عبد اللّه بن عامر يحصبى ختم كردم و عبد اللّه بن مغيرة بن شهاب مخزومى خوانده بود و او بر عثمان بن عفان خوانده بود و ميان آنها واسطه‌اى وجود نداشت . او سپس نقل مىكند كه عاصم بن بهدلة ( ابن ابى النجود ) بر ابو عبد الرحمن السلمى و زربن حبيش خوانده و ابو عبد الرحمن نيز بر على بن ابى طالب خوانده و زر بن حبيش هم بر عبد اللّه خوانده است . سپس روايت مىكند كه مجاهد قرآن را سه بار بر ابن عباس عرضه كرد و عبد اللّه بن اسحاق حضرمى قرآن را از يحيى بن يعمر و نصر بن عاصم ليثى اخذ نمود » « 2 » .\r\nهمچنين ابو عبيد از مصادر قرائت يكى از شيوخ خود به نام اسماعيل بن جعفر انصارى مدنى قارى ( متوفى 180 ه در بغداد ) سخن به ميان آورده و گفته است « 3 » : « اسماعيل بن جعفر به ما گفت كه قرآن را نزد عيسى بن وردان الخداء ( متوفى حدود 160 ه ) خوانده است . مىگويد : و نيز قرآن را نزد سليمان بن مسلم بن جماز ( متوفى بعد از 170 ه ) خواندم و سليمان بر ابو جعفر يزيد بن قعقاع ( متوفى 130 ه ) غلام عبد اللّه بن عياش بن ابى ربيعه\r\n\r\n\r\n","description":"","footnote":"\r\n( 1 ) صحيح بخارى ، ج 6 ، ص 229 و فضائل القرآن ، لوح 50 .\r\n( 2 ) بنگريد به : فضائل القرآن ، لوح 50 .\r\n( 3 ) همان مصدر ، لوح 50 ، 51 .\r\n","page_name":" 591 ","page_number":591},
  {"content":"\r\n\r\n( متوفى 78 ه ) خوانده است . مىگويد : سليمان گفت : ابو جعفر به من خبر داد كه او قرآن را براى عبد اللّه بن عياش نگه مىداشت و قرآن را از او اخذ كرده بود . مىگويد : ابو جعفر به من خبر داد كه قرآن را در مسجد رسول اللّه پيش از واقعه حرّه مىخواند و واقعه حرّه در سال شصت و سه اتفاق افتاد .\r\nاسماعيل مىگويد : قرآن را بر شيبة بن نصاح ( متوفى 130 يا 138 ه ) غلام ام سلمه خواندم . مىگويد : از پيشواى اهل مدينه در قرائت بود و قديمى بود . اسماعيل مىگويد :\r\nسليمان بن مسلم بن جماز به من خبر داد كه شيبه به او خبر داده كه او را در كودكى پيش‌ام سلمه بردند ، او دست خود را بر سر او كشيد و او را تبرك كرد . اسماعيل مىگويد : شيبه كه از دنيا رفت قرائت او را ترك كردم و با قرائت نافع بن عبد الرحمن بن ابى نعيم خواندم » .\r\nاينها نمونه‌هاى خوبى هستند كه به ما نشان مىدهند كه چگونه قاريان علاقه داشتند كه مصادر قرائت خود و سند آن را بيان كنند . كسى كه در كتابهاى مربوط به طبقات القراء نگاه مىكند مىبيند كه مؤلفان آنها بر شيوخى كه قرائت را از آنها اخذ كرده‌اند و بر طريقه اخذ قرائت و كسى كه قرائت از او اخذ شده ، تصريح مىكنند و انسان همواره مىتواند مصادر قرائت هر قارى را دنبال كند تا برسد به گروهى از صحابه كه آنها از پيامبر اخذ كرده‌اند . مثلا ابو عمرو بن علاء قرائت را از هيجده نفر از ائمه تابعين اخذ كرده كه قرائت آنها به يازده نفر از صحابه مىرسد كه آنها نيز در ميان اصحاب پيامبر از قطبهاى قرائت بودند و به آن اشتغال داشتند و در ميان قرّاء سبعه كسى از لحاظ كثرت شيوخ به او نمىرسد « 1 » .\r\n\r\nثانيا : موافقت با خط مصحف\r\nموافقت قرائت با هجاى كلمات در مصاحف عثمانى ، معيار و ضابطه‌اى براى قبول آن قرائت و صحت نقل و روايت مىباشد همان‌گونه كه در آغاز اين فصل به آن اشاره شد .\r\nموافقت با خط مصحف يكى از اركان قرائت است . هر قرائتى كه نقل آن صحيحى باشد ، از نظر مقدار دلالت خط بر آن ارزيابى مىشود ، اگر با خط مصحف موافق باشد خوانده مىشود و نقل آن نيز صحيح است و اگر با خط مصحف موافق نباشد ، آن يك قرائت شاذ\r\n\r\n\r\n","description":"","footnote":"\r\n( 1 ) بنگريد به : دكتر عبد الصبور شاهين : الاصوات فى قرائة ابى عمرو ، ص 37 ، 39 و ابن الجزرى : غاية النهاية ، ج 1 ، ص 289 .\r\n","page_name":" 592 ","page_number":592},
  {"content":"\r\n\r\nاست كه نمىتوان قرآن را با آن قرائت خواند . البته موافقت مطلق با خط هم لازم نيست ، زيرا كه در تمام نگارشهاى ابجدى كاستيهايى در مطابقت خط با صداهاى لغت وجود دارد كه نمونه اين كاستى زايد بودن بعضى از حروف و يا ناقص بودن آن است . و به زودى در مبحث بعدى دربارهء آن مقدار از مخالفت با رسم كه جايز است سخن خواهيم گفت .\r\nگفتيم كه مصاحف عثمانى بر اساس قرائت عمومى نوشته شده اما خالى بودن خط آن از علامتهاى حركات و تشخيص حروف مشابه ، باعث شده كه در اين رسم احتمال بيش از يك قرائت داده شود به گونه‌اى كه هجاى كلمه هم تغيير نيابد و لذا اهل هر شهرى آن قرائتى را كه از صحابه ساكن آن شهر دريافت نموده‌اند و با خط مصحف موافق است ثبت كرده‌اند و آنچه را كه بيرون از خط مصاحف عثمانى بوده كنار گذاشته‌اند و بدين‌گونه موافقت قرائت با خط ، ركن دوم از اركان قرائت صحيح مىباشد . « و قرّاء اجتماع كرده‌اند كه هر قرائتى كه مخالف مصحف باشد ترك كنند » « 1 » مانند بعضى از قرائتهاى كه از افرادى از صحابه نقل شده و با خط مصحف مخالف است .\r\nابو عبيد در كتاب « فضائل القرآن » فصلى دارد به نام « حروف زايدى كه در آنها با خط مصحف مخالفت شده است » « 2 » او در اين فصل بيش از صد روايت از قرائتهاى بعضى از صحابه و تابعين را كه بعضى از حروف آن خارج از خط مصحف است ، نقل كرده به صورتى كه گاهى كلمه‌اى در جاى كلمه‌اى ديگر واقع شده است ، مانند قرائت ابن مسعود :\r\n( ان كانت الّا زقية واحدة ) . ابو عبيد گفته اين آيه در قرائت ما چنين است :  إِنْ كانَتْ إِلَّا صَيْحَةً واحِدَةً  ( يس 36 / 29 ) و مانند قرائت سعيد بن جبير : ( كالصوف المنفوش ) كه در مصحف عثمانى به اين صورت است :  كَالْعِهْنِ الْمَنْفُوشِ  ( قارعه 101 / 5 ) و يا كلمه‌اى اضافه شده است ، مانند قرائت ابن عباس : ( ليس عليكم جناح ان تبتغوا فضلا من ربكم فى مواسم الحجّ ) با زيادت ( فى مواسم الحج ) و مانند قرائت حفصه و عايشه و ابن عباس :\r\n( و الصلاة الوسطى صلاة العصر ) و مانند قرائت عثمان : ( يأخذ كل سفينة صالحة غصبا ) « 3 » .\r\n\r\n\r\n","description":"","footnote":"\r\n( 1 ) ابو بكر الانبارى : ج 1 ، ص 282 .\r\n( 2 ) بنگريد به : لوح 43 - 37 .\r\n( 3 ) ابو حيان در ( البحر المحيط ، ج 7 ، ص 65 ) معتقد است كه هر چه مخالف با خط قرآن نقل شده در حقيقت تفسير است نه قرائتى كه با سواد مصحف مخالف باشد » و نيز بنگريد به . قرطبى : ج 1 ، ص 86 .\r\n","page_name":" 593 ","page_number":593},
  {"content":"\r\n\r\nپس از نسخه بردارى مصاحف عثمانى و نشر آن در شهرها امت اسلامى بر ترك چنين قرائتهايى اجماع كردند ، قرائتهايى كه با مصحف مخالف بود ، خواه با تبديل كلمه يا زيادت كلمه يا تقديم و تأخير آن . ابن قتيبه وقتى درباره قرائتهاى جايز صحبت مىكند ، مىگويد : « 1 » « هر قرائتى كه با مصحف ما مطابق باشد و از رسم آن بيرون نباشد خواندن آن جايز است ولى اگر مخالف باشد نمىتوانيم با آن قرائت بخوانيم » .\r\nمعيار و ضابطه خط در رد قرائتهاى مخالف آن ، هم ميان علماى قرائت و هم ميان غير آنها پذيرفته شده است . فرّاء مىگويد : « 2 » « پيروى از مصحف اگر وجهى در كلام عرب داشته باشد و قرّاء آن را خوانده باشند نزد من بهتر از مخالفت آن است . » و درباره اين آيه :  إِنْ هذانِ لَساحِرانِ  ( طه 20 / 63 ) گفته است : « ولى ما آن را مىپذيريم تا با كتاب مخالف نباشيم » « 3 » و عبد اللّه بن داود گفته است : « 4 » « ما قرآن را جزء جزء مطابق با مصحف عثمان كه اصحاب پيامبر بر آن اجتماع كرده‌اند ، نمىخوانيم و اگر كسى در نماز خود مخالف آن بخواند بايد نماز خود را اعاده كند . » و زجاج نيز قرائت مخالف با مصحف عثمانى را جايز نمىدانست ولى در عربى جايز مىدانست . « 5 » او هنگامى كه درباره اين آيه :  إِنْ يَمْسَسْكُمْ قَرْحٌ  ( آل عمران 3 / 140 ) صحبت مىكند ، مىگويد : « اگر بخوانى « يمسّكم » صحيح است ولى هرگز چنين مخوان چون با مصحف عثمانى مخالف است و قرائت سنت است . » « 6 » و درباره آيه :  مُلاقُوا رَبِّهِمْ  گفته : معناى آن ( ملاقون ربهم ) است ، سپس گفته : « ولى نمىتوان آن را در قرآن نوشت چون خلاف خط مصحف است و جايز نيست با چيزى كه در مصحف به صورت اجماعى آمده ، مخالفت نمود ، زيرا كه پيروى از مصحف پيروى از سنت است . » « 7 » و درباره آيه :  لا تَعْبُدُونَ إِلَّا اللَّهَ  ( 2 / 83 ) گفته : قرائت هم با ياء است و هم با\r\n\r\n\r\n","description":"","footnote":"\r\n( 1 ) ابوبكر انبارى : ج 1 ، ص 282 .\r\n( 2 ) معانى القرآن ، ج 2 ، ص 293 ابن فارس نيز آن را نقل كرده ( ص 11 ) فراء اين مطلب را در چند مورد تكرار نموده است . بنگريد به : ج 2 ص 35 ، 65 .\r\n( 3 ) معانى القرآن ، ج 2 ، ص 183 .\r\n( 4 ) المصاحف ، ص 54 .\r\n( 5 ) بنگريد به : كرمانى : ص 16 .\r\n( 6 ) اعراب القرآن و معانيه ، ص 668 .\r\n( 7 ) اعراب القرآن و معانيه ، ج 1 ، ص 93 .\r\n","page_name":" 594 ","page_number":594},
  {"content":"\r\n\r\nتاء و وجه سومى هم نقل شده كه پذيرفته نيست چون مخالف مصحف است ، ابن مسعود چنين خوانده : « لا تعبدوا » « 1 » همچنين ابن خالويه قرائت كسى را كه در سوره فاتحة الكتاب ( مليك ) خوانده رد مىكند و مىگويد : « كسى چنين نخوانده چون مخالف خط مصحف است و پشتيبان ندارد . » « 2 » و ابن مجاهد در كتاب : « السبعة » اين معيار را زياد به كار برده است . « 3 » فقط اينها نيست بلكه اين معيار در حكم درباره يك قرائت كامل نيز به كار رفته است . ابن الجزرى دربارهء قرائت ابن محيصن مكى ( متوفى 123 ه ) مىگويد : « اگر نبود كه در آن مخالفت با مصحف وجود دارد ، آن را به قرائتهاى مشهور ملحق مىكردم » « 4 » .\r\nاهميت اين ركن در قبول يا ردّ قرائت از اقدامى كه محمد بن احمد بن ايوب معروف به ابن شنبوذ ( متوفى 328 ه ) كرده معلوم مىشود ، زيرا كه او خواندن با قرائتى را كه سند آن صحيح باشد اگر چه مخالف با رسم مصحف هم باشد جايز مىداند . « 5 » او خواندن نماز را مطابق با مصحف ابىّ و مصحف ابن مسعود و به هر قرائتى كه روايت آن صحيح باشد ، جايز مىداند و ابن نديم مثالهايى از قرائت او را نقل كرده ، مانند : ( اذا نودى للصلوة من يوم الجمعه فامضوا الى ذكر اللّه ) و مانند : ( و كان امامهم ملك يأخذ كل سفينة صالحة غصبا ) و نظير آنها « 6 » .\r\nابن مجاهد به خاطر اين قرائت با او مبارزه كرد و ابن مقله وزير با حضور ابن مجاهد و گروهى از علما و قضات مجلسى ترتيب داد و صورت جلسه‌اى نوشته شد كه طىّ آن ابن شنبوذ پس از اعتراف توبه كرد « 7 » . و ابن نديم متن نامه رجوع او را از قرائت خود چنين آورده است : « محمد بن احمد بن ايوب مىگويد : من زمانى حروفى را مىخواندم كه با مصحف عثمانى كه اجماع بر آن هست و اصحاب پيامبر بر آن اتفاق كرده‌اند ، مخالف بود ،\r\n\r\n\r\n","description":"","footnote":"\r\n( 1 ) ص ، 132 و مثال ديگر آن را در ص 202 ببينيد .\r\n( 2 ) اعراب ثلاثين سوره ، ص 23 .\r\n( 3 ) بنگريد به : ص 107 ، 420 ، 684 .\r\n( 4 ) غاية النهاية ، ج 2 ، ص 167 .\r\n( 5 ) قسطلانى : ج 1 ، ص 105 .\r\n( 6 ) الفهرست ، ص 31 و بنگريد به : غاية النهاية ، ج 2 ، ص 55 .\r\n( 7 ) ابن الجزرى : غاية النهاية ، ج 2 ، ص 54 .\r\n","page_name":" 595 ","page_number":595},
  {"content":"\r\n\r\nسپس بر من آشكار شد كه اين عقيده ، خطاست و من از آن توبه مىكنم و خود را از آن دور مىسازم و از آن به خداوند تبرى مىكنم ، زيرا كه مصحف عثمان حق است و خلاف آن روا نمىباشد و قرائت غير آن جايز نيست . » « 1 » و ابوبكر انبارى كتابى در لزوم پيروى از مصحف امام تأليف كرده است « 2 » و شايد موضوع آن رد ابن شنبوذ و تأكيد بر وجود ترك قرائت مخالف با خط مصحف عثمانى باشد .\r\n\r\nثالثا : موافقت با قواعد عربى\r\nقرآن كريم نازل شد در حالى كه عربها با لهجه‌اى كه آن را از گذشتگان به ارث برده بودند و راه و رسم آن را مىشناختند ، تكلم مىكردند . و مسلمانان نخستين قرآن كريم را كه بر پيامبر ( ص ) نازل شده بود با زبان خودشان شنيدند و نزول قرآن مطابق هفت حرف اين فرصت را به آنها داد كه هر كس نمىتوانست آن را مطابق يك حرف و لهجه تلاوت كند ، با لهجه‌اى كه مىتواند بخواند . اما گذشت سالها در قرن اول هجرى و قرنهاى بعدى و گسترش اسلام و پذيرش آن از طرف گروههاى مردم سبب شد كه بعضى از كسانى كه به موضوع لغت و سلامت آن مىانديشيدند ، به فكر تدوين قواعد لغت بيفتند و در اين راستا نخستين گام را ابو الاسود دئلى با نقطه‌گذارى مصاحف برداشت و شاگردانش كار او را دنبال كردند و اين ، تاريخى دارد كه مفصل‌تر از آن است كه در اينجا ذكر شود . و همين اقدام به بررسى و تحليل لغت وضع قواعد آن منتهى گرديد . چيزى كه در اين ميان قابل توجه است اين است كه تلاشهاى مزبور كه نماينده كامل آن كتاب سيبويه است ، به ذكر مثالهاى يكنواخت و همانند مىپردازد و هر چه را كه مخالف با آن باشد شاذّ قلمداد مىكند كه بايد حفظ گردد اما نبايد به آن قياس شود . و اين روشى بود كه هدف از آن آسان كردى تعليم لغت بود و براى اين هدف روش مناسبى بود ، ولى معيار قرار دادن قواعد مطّردى كه در كتب نحو مىبينيم ، براى بررسى خصوصيتهاى لغوى كه سابق بر تاريخ وضع اين قواعد هستند و به زمانى مربوط مىشوند كه مردم بدون تأثر از قواعد نحوى يا منطق لغوى وضع\r\n\r\n\r\n","description":"","footnote":"\r\n( 1 ) الفهرست ، ص 32 .\r\n( 2 ) بنگريد به : الازهرى : ج 5 ، ص 14 .\r\n","page_name":" 596 ","page_number":596},
  {"content":"\r\n\r\nشده سخن مىگفتند ، خروج از روش درست و افتادن در خطايى مىباشد كه دست كمى از خطاى دانشمندان علوم عربى ندارد كه خصوصيات رسم عثمانى را از خلال قواعد املايى كه در دوره‌هاى متأخر از دوره رسم عثمانى وضع شده ، مورد بررسى قرار مىدهند ، زيرا كه روش مناسب براى بررسى و تحليل لغت روشى است كه بر اساس بحث از آنچه شده است باشد نه آنچه بايد مىشد .\r\nپيشتر گفتيم كه پس از نسخه‌بردارى مصاحف عثمانى ، معيار پذيرش يك قرائت صحّت نقل آن و خارج نبودن آن از رسم بود و يكى از شرايط صحت قرائت ، موافقت آن با قواعد عربى نبود ، زيرا در آن زمان كه قواعد عربى همان بود كه مردم با آن تكلم مىكردند نه چيزهايى كه بعدها در كتب نحو پيدا شد ، اين شرط جايى نداشت ، اما پس از آنكه قواعد نحوى مستقر و آنچه را كه از اين قواعد بيرون بود شاذ قلمداد كردند ، قرائتها را از اين ديدگاه نيز مورد توجه قرار دادند و اين كار بخصوص از طرف نحويها صورت گرفت و براى اينكه قرائت قرآنى در عربيت به مرتبه بالايى برسد ، موافقت با قواعد عربى را شرط پذيرش قرائت قرار دادند و بعضى از قرائتها با همين معيار مورد نقد قرار گرفت . « 1 »\r\nعقيده اكثريت قراء اين است كه اگر روايت يك قرائت صحيح باشد و با خط مصحف مطابقت كند آن قرائت صحيح و مقبول است . ابو بكر الانبارى در كتاب « ايضاح الوقف و الابتداء » آنجا كه درباره قرائتها و وجوه جايز در عربى صحبت مىكند ، روى اين مطلب بسيار تأكيد مىنمايد و چنين تعبيرهايى زياد به چشم مىخورد كه : « از نظر قواعد عربى صحيح است . . . ولى كسى نمىتواند با اين قرائت بخواند ، زيرا كه ريشه‌اى ندارد . » « 2 » و مثل اين تعبير : « اين وجه سوم را كسايى از عربها شنيده ولى براى كسى جايز نيست كه چنين بخواند ، زيرا كه اين قرائت ريشه‌اى ندارد . » « 3 » و مىگويد : « فراء گمان كرده كه بعضى از عربها چنين مىگويند : ( أنى اقتلوا ) و ( أنى اضرب بعصاك الحجر ) و قاريان چنين نخوانده‌اند و آن\r\n\r\n\r\n","description":"","footnote":"\r\n( 1 ) بنگريد به : ابن مجاهد : ص 168 ، 278 ، 300 ، 336 ، 401 ، 409 ، 553 ، 686 ، 692 . و ابن جنى : المحتسب فى تبيين وجوه شواذ القراءات ، قاهره ، المجلس الاعلى للشؤون الاسلاميه ، ج 1 ، ص 33 و زركشى : ج 1 ، ص 318 و نيز بنگريد به : دكتر عبد الصبور شاهين :\r\nتاريخ القرآن ، ص 203 به بعد .\r\n( 2 ) ايضاح الوقف و الابتداء ، ج 1 ، ص 321 و نيز بنگريد به : ص 314 ، 319 .\r\n( 3 ) همان مصدر ، ج 1 ، ص 454 .\r\n","page_name":" 597 ","page_number":597},
  {"content":"\r\n\r\nيك لهجه عربى است كه داخل در قرائت نيست » . « 1 » بنابراين از نظر انبارى ، روايت و صحت نقل اساس كار است . زجاج نيز همين معنا را ذكر كرده و قرائت حسن را كه در آيه :  أُولئِكَ عَلَيْهِمْ لَعْنَةُ اللَّهِ وَ الْمَلائِكَةِ وَ النَّاسِ أَجْمَعِينَ  ( بقره 2 / 161 ) ( اجمعون ) خوانده ، مورد مناقشه قرار مىدهد و مىگويد : « 2 » « اين از نظر قواعد عربى اشكال ندارد ولى به سبب مخالفت با خط مصحف من آن را ناپسند مىدانم و در قرائت بايد پيرو سنت بود و التزام به سنت در اينجا نيز از نظر اهل عربيت بهتر است چون اجماع در قرائت به معناى خوب و عالى واقع مىشود » .\r\nبا استناد به اين مطلب است كه قراء و نحويها تصريح كرده‌اند كه قياس در قرائت جايز نيست . ابن جنى گفته : قرائتها با روايت انتخاب مىشوند و نبايد از آن تجاوز كرد . » « 3 » و هر يك از ابن مجاهد و ابو الطيب عبد المنعم بن غلبون ( متوفى 389 ه ) و ابو على فارسى از عدم جواز قياس در قرائتها سخن گفته‌اند . ابن مجاهد مىگويد : « 4 » « اگر قرائت از روى قياس بود ، لازم بود كسى كه در ( فى الغار ) و ( بخارجين ) اماله مىكند ، در ( بطارد المؤمنين ) ( شعراء 26 / 114 ) و در  الْغارِمِينَ  ( توبه 9 / 60 ) نيز اماله كند . » و ابن غلبون مىگويد : « 5 » « در قرآن قياسى وجود ندارد ، نه در فتحه و نه در اماله . » و ابو على مىگويد : « چنين نيستك ه هر چيزى كه در قياس عربى جايز باشد ، تلاوت با آن نيز جايز شود ، مگر اينكه به اين قياس ، روايت مستفيضى از قرائت و اخذ پيشينيان ضميمه شود . چون قرائت سنت است » « 6 » .\r\nچنين انديشه‌اى در مورد قرائتها همان معيارى است كه در انتخاب قراء مورد توجه بوده است . ابو عبيد قراء مكه را كه پس از نسل تابعين قرائت به آنها رسيد ، ذكر كرده كه عبارتند از : ابن كثير و حميد بن قيس الاعرج و محمد بن محيصن و درباره ابن محيصن گفته است :\r\n\r\n\r\n","description":"","footnote":"\r\n( 1 ) همان مصدر ، ج 1 ، ص 465 .\r\n( 2 ) اعراب القرآن و معانيه ، ص 202 .\r\n( 3 ) الخصائص ، ج 1 ، ص 398 .\r\n( 4 ) السبعه ، ص 149 .\r\n( 5 ) او در كتاب خود « الاستكمال فى التفخيم و الاماله » اين مطلب را گفته است ( خطى ) ، در كتابخانه موزه بريتانيا به شماره ( 3941 / 2 شرقيات ) برگ 54 أ به نقل از دكتر احمد نصيف الجنابى در : الدراسات اللغوية و النحويه فى مصر ، رساله دكتراى او براى دانشكده دانشگاه عين شمس ، 1975 ، ص 42 .\r\n( 6 ) الحجة ، ج 1 ، ص 5 ، و بنگريد به : ابو حيان : البحر المحيط ، مجلد 1 ، ص 20 .\r\n","page_name":" 598 ","page_number":598},
  {"content":"\r\n\r\n« در ميان آنان ابن محيصن از همه بيشتر به قواعد عربى آشنا بود . » « 1 » و ابن مجاهد درباره او مىگويد : « ابن محيصن قرائت را بر اساس قواعد عربى انتخاب مىكرد و به همين سبب از اجماع اهل شهر خود خارج شد و مردم از قرائت او دورى جستند و بر قرائت ابن كثير بر پيروان خود روى آوردند . » « 2 » عيسى بن عمر ثقفى نحوى بصرى ( متوفى 149 ) قرآن را بر عبد اللّه بن اسحاق الحضرمى و عاصم الجحدرى عرضه كرده و از ابن كثير و ابن محيصن روايت نموده است . او و در قرائت ، انتخابهايى بر اساس قواعد عربى داشت . « 3 » ابو عبيد درباره او گفته است : « عيسى بن عمر عالم به نحو بود ، جز اينكه او قرائت را بر اساس قواعد عربى انتخاب مىكرد كه با قرائت عمومى تفاوت داشت و مردم بر او ايراد مىگرفتند و او به نصب علاقه داشت و هر كجا كه ممكن بود منصوب مىخواند » « 4 » .\r\nشايد روشن‌ترين نمونه كه دلالت مىكند بر اينكه قرائت سنت است و بايد از روى روايت باشد و اگر نقل صحيحى نباشد جايى براى قياس و قواعد عربى نيست ، موضعگيرى قراء درباره نظر ابو بكر محمد بن الحسن بن مقسم العطار البغدادى ( متوفى 354 ) « 5 » باشد . او از همه مردم با نحو كوفىها بيشتر آشنايى داشت و با قرائتها نيز آشنا بود ، « 6 » ولى او گمان مىكرد كه هر چه در قرآن از نظر او با قواعد عربى مطابق باشد و با خط مصحف هم موافق باشد ، قرائت آن در نماز و غير نماز جايز است ، هر چند كه ريشه‌اى نداشته باشد « 7 » ( يعنى روايت نشده باشد ) . خطيب بغدادى درباره او مىگويد : « از چيزهايى كه بر او طعنه زدند ، اين بود كه او در حروفى از قرآن با اجماع مخالفت كرد و آن را طبق وجوهى خواند و ياد داد كه در نظر او در لغت عربى جايز است ، و اين نظريه او در ميان اهل علم منتشر شد و همه بر او انكار كردند و كار اين اختلاف نزد سلطان كشيده شد ، سلطان او را احضار كرد و\r\n\r\n\r\n","description":"","footnote":"\r\n( 1 ) علم الدين سخاوى : جمال القراء ، برگ 150 أ و بنگريد به : ابن الجزرى : غاية النهاية ، ج 2 ، ص 167 .\r\n( 2 ) ابن الجزرى : غاية النهاية ، ج 2 ، ص 167 .\r\n( 3 ) همان مصدر ، ج 1 ، ص 613 .\r\n( 4 ) علم الدين سخاوى : جمال القراء ، برگ 150 ب و ابن الجزرى : غاية النهايه ، ج 1 ، ص 613 .\r\n( 5 ) مشهور در تاريخ درگذشت او همين است ولى ابن نديم تاريخ فوت او را سال 362 ه مىداند .\r\n( 6 ) خطيب بغدادى : ج 2 ، ص 206 و ابن الجزرى : غاية النهاية ، ج 2 ، ص 124 .\r\n( 7 ) ابو البركات الانبارى ، ص 289 ، و بنگريد به : ذهبى : معرفة القراء ، ج 1 ، ص 248 و ابن الجزرى : غاية النهاية ، ج 1 ، ص 17 و سيوطى :\r\nبغية الوعاة ، ج 1 ، ص 89 .\r\n","page_name":" 599 ","page_number":599},
  {"content":"\r\n\r\nدر حضور قراء و فقها از او خواست كه توبه كند . او توبه كرد و توبه نامه خود را در همان مجلس نوشت و جمعى از حاضران با خط خود بر آن گواهى دادند . »\r\nخطيب بغدادى از ابو طاهر بن ابى هاشم المقرى رفيق ابو بكر بن مجاهد ، كلامى نقل مىكند كه و يا در كتاب او به نام ( البيان ) آمده است . ابو طاهر در اين سخن عقيده ابن مقسم و اقدام ابو بكر بن مجاهد در باز داشتن او از بدعت خود را ذكر كرده و خطيب نقل مىكند ابو طاهر سخن بسيارى در اين باره در اول كتاب ( البيان ) گفته است و خطيب تفصيل مطلب را به آن كتاب احاله كرده است و از كلام ابو طاهر قسمتى را نقل كرده كه روش قراء را در انتخاب قرائت و پايه اين انتخابها براى ما روشن مىكند . از جمله گفته‌هاى ابو طاهر درباره ابن مقسم اين سخن است كه مىگويد : « 1 » « بر او شبهه‌اى عارض شده كه فساد و تباهى آن بر هيچ صاحب عقل و هوشى صحيح پوشيده نيست » « 2 » زيرا كه او گفته است : وقتى خلف بن هشام و ابو عبيد و ابن سعدان حق دارند كه انتخاب كنند و اين كار براى آنها مباح است و ناپسند نيست ، بر من نيز مباح خواهد بود . البته اگر او هم در انتخاب خود روش آنها را پيش مىگرفت بر او نيز انتخاب قرائت مباح بود ، چون خلف حروفى را از قرائت حمزه ترك كرد ولى آنها را طبق قرائت نافع خواند ، و ابو عبيد و ابن سعدان نيز از قرائت پيشوايان قرائت در شهرها تجاوز نكردند ، و اگر اين غافل نيز روش آنها را داشت او نيز مىتوانست انتخاب كند و اين امر بر وى جايز بود و براى اين كار بر او عيب نمىگرفتند ، بلكه ايرادى كه بر او وارد است به خاطر شاذ بودن و جدايى قرائت او از پيشوايانى است كه قرائت آنها حجت است ، چه بر يك قرائت اجتماع كنند و چه اختلاف داشته باشند » .\r\nبه نظر مىرسد كه انكار نظريّه ابن مقسم كه قرائت را با هر وجهى كه از لحاظ قواعد عربى و موافقت با مصحف صحيح باشد جايز مىدانست هر چند كه روايت نشده باشد ، اجماعى بود و از طرف تمام مردم زمانش صورت گرفته است ، تا جايى كه ابن درستويه ( 346 ه ) كتابى نوشته به نام : « الرد على ابن مقسم فى اختياره » « 3 » و شايد او اين كتاب را در رد\r\n\r\n\r\n","description":"","footnote":"\r\n( 1 ) تاريخ بغداد ، ج 2 ، ص 208 و بنگريد به : ابو البركات الانبارى : ص 290 - 289 .\r\n( 2 ) ابو البركات در همان مصدرى كه در پاورقى قبلى ذكر كرديم اين عبارت را چنين نقل كرده : ( فساد آن بر هيچ صاحب عقلى پوشيده نيست ) .\r\n( 3 ) بنگريد به : ابن النديم : ص 63 و قفطى : ج 2 ، ص 114 . ابن نديم براى ابن درستويه كتاب ديگرى هم ذكر كرده و آن كتاب : « الاحتجاج\r\n","page_name":" 600 ","page_number":600},
  {"content":"\r\n\r\nمذهب ابن مقسم در قرائت تأليف كرده است همان گونه كه از نام آن پيداست .\r\nاين اقوال و موضعگيرىهايى كه بر شمرديم دلالت دارد بر اينكه قراء و دانشمندان علوم عربى همگى اجماع دارند كه قرائت قرآن با قياس و اجتهاد جايز نيست و بايد اولا به طور صحيح روايت شده باشد و ثانيا با خط مصحف مطابقت داشته باشد . در اينجا قضيه طرف ديگرى دارد و آن موضع برخى از علماى نحو در مقابل قرائتهايى است كه با قواعد آنها مطابق نيست كه آنها را به شذوذ ضعف قياسى متهم مىكنند . و اين موضعى است كه قراء آن را انكار مىكنند و به قائلين آن توجهى ندارند و حق با آنهاست ، زيرا اين قواعد كه نحويها آن را وضع كرده‌اند بعدها درست شده و براى يك هدف آموزشى صرف وضع گرديده كه شذوذ را نفى مىكند و كارى جز ذكر مثالهاى يكسان و مطّرد ندارد ، و قرائتها از لحاظ صحت و شذوذ هر چه باشند ، درست‌ترين تعبير از واقعيت عربى در دوره ظهور اسلام از جهت حروف و مفردات و تركيبها هستند . « 1 »\r\nبهترين جمله‌اى كه موضع قراء را در اين قضيه روشن مىسازد ، سخن ابو عمرو دانى در كتاب : « جامع البيان » مىباشد كه در آنجا وقتى از قرائت ابو عمرو بن علاء صحبت مىكند كه گويا او كلمه  بارِئِكُمْ  ( بقره 2 / 54 ) را به جاى حركت اعراب با سكون مىخواند ، مىگويد « 2 » : « پيشوايان قرائت در هيچ حرفى از قرآن شايع بودن در لغت و قياسى بودن در عربيت را در نظر نمىگيرند ، بلكه به ثابت بودن از لحاظ نقل توجه دارند و قرائتى كه از نظر نقل و روايت درست باشد ، قياس عربى و شيوع لغوى نمىتواند آن را ردّ كند ، چون قرائت سنت است كه بايد از آن پيروى كرد و به آن روى آورد » .\r\nآنچه دانى گفته است موضع قراء در اين مسأله مىباشد و ابن الجزرى هم تصريح كرده كه « از محالات است كه چيزى در قرائت صحيح باشد ولى در قواعد عربى جايز نباشد ، ولى گاهى در قواعد عربى چيزى جايز است كه در قرائت صحيح نيست چون قرائت سنت\r\n\r\n\r\n","description":"","footnote":"\r\nللقراء ، مىباشد .\r\n( 1 ) بنگريد به : دكتر عبد الصبور شاهين : تاريخ القرآن ، ص 8 و القراءات القرآنيه از همو ، ص 7 .\r\n( 2 ) جامع البيان ، برگ 171 أ .\r\n","page_name":" 601 ","page_number":601},
  {"content":"\r\n\r\nاست و دوّمى آن را از اولى اخذ مىكند . » « 1 » ابن الجزرى در نتيجه همين موضعگيرى ، ساختار ركن سوم از اركان قرائت صحيح را اصلاح كرده و گاهى گفته است : « هر قرائتى كه به طور مطلق با قواعد عربى موافق باشد » « 2 » و گاهى گفته است : « هر قرائتى كه با قواعد عربى موافق باشد اگر چه از يك وجه . . . » « 3 » او در اينجا جمله ( اگر چه از يك وجه ) را اضافه كرده و غرض خود را از اين جمله چنين بيان نموده است « 4 » : « اينكه در بيان ضابطه گفتيم كه ( اگرچه از يك وجه ) نظر به وجهى از وجوه علم نحو است ، خواه فصيح باشد يا فصيح‌تر ، اجماعى باشد يا اختلافى ، البته اختلافى كه ضرر نرساند ، و اين در صورتى است كه قرائت يك قرائت شايع باشد و پيشوايان قرائت آن را با سند صحيح دريافت كرده باشند ، زيرا همين است كه پايه مهم و ركن استوار است و اين همان نظريّه انتخاب شده از طرف محققين در مورد موافقت با قواعد عربى است . چه بسا قرائتهايى كه بعضى از نحويها يا حتى بسيارى از آنها آن را قرائتها را انكار كرده‌اند ولى به انكار آنها بهايى داده نشده بلكه پيشوايان سلف كه در اين باره مقتدا هستند ، بر آن قرائتها اجماع كرده‌اند . . . سپس مثالهايى از اين قرائتها كه بعضى از نحويها آنها را انكار كرده‌اند ، آورده ، مانند : سكون  بارِئِكُمْ  ( بقره 2 / 54 ) و  يَأْمُرُكُمْ  ( 2 / 67 ) و كسره   الْأَرْحامَ   ( نساء 4 / 1 ) و فاصله ميان دو مضاعف در  قَتْلَ أَوْلادِهِمْ شُرَكاؤُهُمْ  ( انعام 6 / 137 ) و مانند آنها . سپس سخن دانى را كه اندكى پيش نقل كردم آورده است .\r\n\r\n\r\n","description":"","footnote":"\r\n( 1 ) النشر ، ج 1 ، ص 429 .\r\n( 2 ) منجد المقرئين ، ص 15 .\r\n( 3 ) النشر ، ج 1 ، ص 9 .\r\n( 4 ) همان مصدر ، ج 1 ، ص 10 و بنگريد به : سيوطى : الاتقان ، ج 1 ، ص 211 .\r\n","page_name":" 602 ","page_number":602},
  {"content":"\r\n\r\n\r\nمبحث سوم معيار شاذّ بودن قرائت و سير تاريخى آن\r\nابن جنى گفته است واژه ( ش ذ ذ ) در كلام عرب به معناى جدايى و تنهايى است « 1 » و علم الدين سخاوى گفته : كلمه ( شاذّ ) از ماده ( شذّ الرجل يشذ و يشذ شذوذا ) گرفته شده كه به معناى كناره گيرى از جمعيت و گوشه نشينى است ، آنگاه مىگويد : اين وجه تسميه از لحاظ دلالت بر منفرد بودن قرائت شاذ و خروج آن از قرائت عموم ، كافى است . چيزى كه پيشوايان بزرگ در تمام شهرها از فقها و محدثين گرفته تا دانشمندان علوم عربى بر آنند ، احترام گذاشتن به قرآن و اجتناب از قرائت شاذ و پيروى از قرائت مشهور و التزام به روش معروف در نماز و غير نماز است « 2 » .\r\nاز مطالبى كه درباره اركان قرائت صحيح ذكر كرديم ، روشن مىشود كه شاذّ بودن قرائت از همان آغاز نسخه‌بردارى مصاحف در زمان عثمان پيدا شد و آن قرائتى كه از هجاى كلمات رسم عثمانى خارج بود ، شاذ شمرده شد ، چون بعضى از صحابه پيش از\r\n\r\n\r\n","description":"","footnote":"\r\n( 1 ) الخصائص ، ج 1 ، ص 96 .\r\n( 2 ) جمال القراء ، برگ 82 ب .\r\n","page_name":" 603 ","page_number":603},
  {"content":"\r\n\r\nكتابت مصاحف عثمانى و اجماع بر آن ، با قرائتهايى مخالف مىخواندند « 1 » و در اين دوره قرائتها به شخص معينى نسبت داده نمىشد و تعداد خاصى نداشت و هر قرائتى كه از نظر نقل ثابت مىشد و با مصاحف موافق بود ، قرآن با آن خوانده مىشد و روايت آن نيز جايز بود و پيشوايان پيشين قرائت اين مطلب را بيان كرده‌اند . ابو منصور ازهرى نقل مىكند كه « كسى كه با قرائت شاذى بخواند كه مخالف مصحف است و بدين‌گونه با جمله قاريان معروف مخالفت كند ، چنين شخصى كار درستى انجام نداده و اين عقيده تمام كسانى است معروف مخالفت كند ، چنين شخصى كار درستى انجام داده و اين عقيده تمام كسانى است كه در گذشته و حال در علوم قرآنى صاحب نظر هستند . همچنين ابو العباس نحوى و ابوبكر انبارى در كتابى كه راجع به پيروى از مصحف امام نوشته به اين مطلب اشاره مىكنند و ابو بكر بن مجاهد معلم قرائت اهل عراق و ديگران از افراد معتبر با او موافق هستند و از نظر من نيز جز آنچه آنها گفته‌اند ، جايز نيست » « 2 » .\r\nازهرى ( متولد 282 و متوفى 370 ه ) با ابو بكر مجاهد و شاگردان او معاصر بود ، همانهايى كه قرائتهاى هفتگانه را كه ابن مجاهد از قراء مشهور شهرها در زمان خود انتخاب كرده بود ، از او نقل نمودند ، و مىبينيم كه ازهرى با اين سخن خود از موضع نسلهاى گذشته تا زمان خود خبر مىدهد كه آنها قرائت شاذ را چنين تعريف كرده‌اند كه آن قرائتى است كه با رسم مصحف مخالف باشد ، ولى اين معيار به دست شاگردان ابن مجاهد اندكى تغيير يافت . آنها قرائتهاى صحيح را در هفت قرائتى كه ابن مجاهد از ميان قرائتها انتخاب كرده بود ، منحصر كردند و غير آنها را قرائت شاذّ دانستند و آثار اين كار در موضعگيرى از علما نيز ظاهر گشت ولى تعريف قديمى شاذّ كه عبارت بود از قرائتى كه با خط مصحف مخالف باشد ، بار ديگر و بتدريج در سالهاى بعدى زنده شد . در عين حال تأليف ابن مجاهد كتاب بزرگ خود را درباره قرائتهاى هفتگانه نقطه تحولى در بررسى قرائتها و روايات آن و تغيير مفهوم شذوذ گرديد . پيش از او روايت و تأليف شامل تمام قرائتها و انتخابهاى قاريان مشهور مىشد ، ولى اقدام ابن مجاهد تلاشها را در همين قرائتهاى هفتگانه متمركز ساخت و بعدها سه نفر از قاريان نخستين بر آنها اضافه شد و بعضيها چهار نفر ديگر را اضافه كردند ،\r\n\r\n\r\n","description":"","footnote":"\r\n( 1 ) ابن الجزرى : منجد المقرئين ، ص 21 .\r\n( 2 ) تهذيب اللغة ، ج 5 ، ص 14 .\r\n","page_name":" 604 ","page_number":604},
  {"content":"\r\n\r\nولى به هر حال ، روزگارى هر قرائتى غير از قرائتهاى هفتگانه ، شاذ قلمداد مىشد .\r\nآگاهىهاى موجود درباره روش تأليف كتب قرائات پيش از ابن مجاهد براى ما روشن مىكند كه انتخاب او تأثير عميقى در اين زمينه داشته است . ابن عطيه در مقدمه تفسير جامع خود وقتى از نقطه گذارى مصاحف در خلافت عبد الملك سخن مىگويد ، اظهار مىدارد كه حجاج والى عراق ، حسن و يحيى بن يعمر را به اين كار وادار نمود و در اين باره كتابى در واسط تأليف شد كه در آن روايتهايى كه درباره اختلاف مردم در قرائتهاى موافق خط نقل شده بود ، جمع آورى گرديد و مردم روزگارى دراز همين روش را ادامه دادند تا اينكه ابن مجاهد كتاب خود را درباره قرائتها تأليف نمود « 1 » . از اين متن استفاده مىشود كه يحيى بن يعمر ( متوفى پيش از 90 ه ) همان كسى بوده كه آن كتاب را تأليف كرده است و ميان تاريخ تأليف يحيى كه در كتاب خود قرائت مخالف خط را شاذ قلمداد كرد ( همان گونه كه از متن قبلى فهميده مىشود ) و عصر ابن مجاهد ، كتابهاى بسيارى تأليف شده است . يك پژوهشگر معاصر كتابهايى را كه تا عصر ابن مجاهد درباره قرائات نوشته شده ، احصا كرده و از چهل و چهار كتاب ياد كرده است « 2 » كه نخستين آن كتاب يحيى بن يعمر است ، سپس كتابها را پشت سر هم ذكر كرده و مىگويد : يازده كتاب مربوط به قرن دوم و بيست و نه كتاب مربوط به قرن سوم و سه كتاب مربوط به اوايل قرن چهارم است . البته بعيد نيست كه اين آمار ، جامع تمام كتابها نباشد ولى به هر حال از يك حقيقت خبر مىدهد كه بعضى از پژوهشگران از آن غفلت كرده‌اند و آن اينكه تدوين قرائات و تأليف در اين باره به همان زمانهاى نخستين برمىگردد و اين امر همگام با نقل شفاهى و روايت صورت گرفته است « 3 » .\r\n\r\n\r\n","description":"","footnote":"\r\n( 1 ) مقدمه تفسير ابن عطيه ، ص 275 و اين متن را قرطبى نيز نقل كرده ( ج 1 ، ص 63 ) و نيز بنگريد به : فؤاد سزگين : ج 1 ، ص 147 .\r\n( 2 ) دكتر عبد الهادى الفضلى : قرائة ابن كثير و اثرها فى الدراسات النحويه ، رساله دكتراى او كه به دانشكدهء دار العلوم دانشگاه قاهره در سال 1975 تقديم كرده است ( ص 65 - 60 ) و بنگريد به : ابن نديم : ص 35 و دكتر عبد الصبور شاهين : تاريخ القرآن ، ص 217 .\r\n( 3 ) جرجى زيدان در تاريخ آداب اللغة العربية ، ج 1 ، ص 244 - 243 مىگويد : قرائتها با اسناد نقل شده و در كتابها تدوين نشده مگر بعد از نضج گيرى تمدن اسلامى - بر حسب تعبير او - و گفته است كه مشهورترين كتابى كه در اين باره به دست ما رسيده كتاب ايضاح الوقف و الابتداء از ابو بكر انبارى ( متوفى 328 ه ) است ( مىدانيم كه اين كتاب درباره وقف در قرآن است ) و پس از آن كتاب : التيسير و جامع البيان و المفردات از ابو عمرو دانى ( متوفى 444 ه ) است . اين سخن جرجى زيدان بسيار نارساست و با زمان نگارش كتاب جرجى زيدان و اطلاع مؤلف آن تناسب دارد در حالى كه بحث از تاريخ قرآن و قرائات هر روز كشف جديدى ارائه مىدهد . ولى كسانى را مىبينيم كه جز\r\n","page_name":" 605 ","page_number":605},
  {"content":"\r\n\r\nبه نظر مىرسد كه هيچ كدام از اين تأليفات به صورت كامل به دست ما نرسيده ولى خبرها و متنهايى از آنها به ما رسيده است . چيزى كه در اينجا براى ما اهميت دارد ، اين است كه روش تأليف آنها و عدد قرائتهايى را كه در آنها آمده بشناسيم ، چون مؤلفان اين كتابها آنچه را كه روايت كرده‌اند و يا از قرائتهاى ائمه معروف و انتخابهاى آنها شنيده ، در كتاب خود آورده‌اند ، آنها به تعداد قرائات و يا قرائت شخص معين ، مقيد نبوده‌اند . ابن الجزرى ذكر كرده كه ابو عبيد قاسم سلام در كتابى كه درباره قرائات تأليف كرده « 1 » به گمان من آنها را بيست و پنج قارى معرفى نموده است « 2 » . پيش از اين قطعه‌اى از كتاب ابو عبيد را آورديم كه در آن گفته است كه پيشوايان قرائت كه اهالى شهرهايشان بر آنها اجماع كرده‌اند و به ضبط و اتقان در قرائت شهرت يافته‌اند ، پانزده نفر يا اندكى بيشتر هستند .\r\nابن قتيبه را كتابى در قرائات است « 3 » كه تعداد قرائتهايى را كه در آن ذكر كرده نمىدانيم ولى همو در كتاب « المعارف » اصحاب قرائات را بيست نفر دانسته است و شايد همين بيست نفر را در آن كتاب ذكر كرده كه در ميان آنها صاحبان چهارده قرائت غير از يعقوب و يزيدى و حسن بوده است . « 4 » و ابن الجزرى ذكر مىكند كه اسماعيل قاضى ( متوفى 282 ه ) در كتاب خود بيست قرائت را جمع كرده كه از جمله آنها هفت قرائت مشهور است . « 5 » و\r\n\r\n\r\n","description":"","footnote":"\r\nبه نوشته‌هاى جرجى زيدان در تاريخ علوم اسلامى به هيچ منبعى مراجعه نمىكنند و گفته‌هاى او را كه به صورت ظن گفته است حقيقت مسلمى مىدانند كه مخالف آن گمراه و دور از حق است . پيش از اين موضع دكتر حسن عون را ديديم كه اعتماد او بر معلومات جرجى زيدان ، او را درباره نقطه گذارى مصاحف و وضع حركات در كتابت عربى به چه خطاهايى انداخته بود و در همين بحث نيز دچار خطا مىشود و در صفحه 203 كتاب خود مىگويد : « اين قرائتها فقط با روايت نقل شده و تنها در قرن چهارم هجرى شكل علمى منظمى به خود گرفته است ؛ يعنى زمانى كه اولين كتاب در اين علم نوشته شد و آن كتاب الايضاح فى الوقف و الابتداء از محمد بن قاسم الانبارى در سال 328 هجرى است . او سپس در صفحه 204 كتاب خود مىگويد : مفهوم آن اين است كه علم قرائت از زمان خلافت عثمان شروع شد و به طور مشافهه ادامه يافت و تا قرن چهارم كتابى تدوين نشد ، شك ندارم كه منبع اين سخن جرجى زيدان است و در اين سخن ، خلط عبارت و جهل به حقايق به گونه‌اى است كه براى كسى كه كوچكترين اطلاعى از تاريخ و علوم قرآن دارد پوشيده نيست .\r\n( 1 ) بنگريد به : ابن نديم : ص 71 و قفطى : ج 3 ، ص 22 و ذهبى : معرفة القراء ، ج 1 ، ص 142 .\r\n( 2 ) النشر ، ج 1 ، ص 34 .\r\n( 3 ) ابن نديم : ص 35 .\r\n( 4 ) المعارف ، ص 232 - 230 .\r\n( 5 ) النشر ، ج 1 ، ص 34 .\r\n","page_name":" 606 ","page_number":606},
  {"content":"\r\n\r\nابو جعفر محمد بن جرير طبرى ( متوفى 310 ه ) كتابى به نام « الجامع » دارد كه در آن بسيت و چند قرائت را ذكر كرده است . « 1 »\r\nاين بدان مفهوم نيست كه كتابها و رساله‌هايى در قرائت معين يا چند قرائت نوشته نشد ، بلكه روش عمومى اين بود كه به عدد معينى از قرائات مقيد نبودند ، و هر قرائتى كه نقل آن متعدد باشد و با خط مصحف و وجهى از قواعد عربى موافقت داشته باشد ، قرائت مقبولى بود كه نقل آن و قرائت آن صحيح بود . سالهاى پيش از عصر ابن مجاهد نه فقط شاهد تأليف كتابها درباره قرائتهاى صحيح و موافق با خط مصحف بود ، بلكه شاهد تأليف كتابهايى در قرائتهاى شاذ هم بود كه از بعضى صحابه نقل شده بود و در آنها كلمه‌اى به كلمه‌اى ديگر تبديل و يا كلمه‌اى اضافه شده و يا مانند آنها . هارون بن موسى العتكى الاعور ( متوفى قبل از 200 ه ) اولين كسى بود كه قرائتهاى شاذ را تتبع كرد و از سندهاى آن بحث نمود و مردم كارهاى او را ناپسند داشتند تا جايى كه اصمعى درباره او گفته : دوست داشتم او را به خاطر تأليف اين كتاب كتك بزنند . « 2 »\r\nدر پايان قرن سوم و اوايل قرن چهارم هجرى ، ابن مجاهد هفت قرائت از قاريان شهرها را كه با آنها معاصر نبود انتخاب كرد . آنها از كسانى بودند كه قرائت آنها مشهور شده بود و مردم قرآن را با آن قرائتها مىخواندند و تا عصر ابن مجاهد آن قرائتها را نقل مىكردند . او كتاب معروف خود را در قرائتهاى هفتگانه تأليف كرد و ابن مجاهد مشهور به علم و قرائت و سابقه طولانى در آن بود . ابن نديم مىگويد : « 3 » « آخرين كسى كه در عصر خود در بغداد رياست به او رسيد ابو بكر احمد بن موسى بن العباس بن مجاهد بود . او يگانه عصر خود و شخصيت بلا منازع بود و علاوه بر فضل و علم و ديانت و آشنايى با قرائات و علوم قرآن ، حسن ادب و ظرافت خلق و زيركى هم داشت . او در سال دويست و چهل و پنج متولد شد و در روز چهارشنبه يك شب از ماه شعبان مانده در سال سيصد و بيست و چهار از دنيا\r\n\r\n\r\n","description":"","footnote":"\r\n( 1 ) همان مصدر . طبرى در تفسير خود ( ج 1 ، ص 148 ) گفته است كه وجوه اختلاف در قرائتها را در كتاب خود ( القراءات ) استقصا كرده است .\r\n( 2 ) علم الدين سخاوى : جمال القرآء ، برگ 83 ب ، و بنگريد به : ابن الجزرى : غاية النّهاية ، ج 2 ، ص 348 .\r\n( 3 ) الفهرست ، ص 31 .\r\n","page_name":" 607 ","page_number":607},
  {"content":"\r\n\r\nرفت . » و ذهبى او را به « شيخ عصر » توصيف كرده « 1 » و ابن الجزرى از او به عنوان « شيخ الصنعة » و نخستين كسى كه قرائتهاى هفتگانه را انتخاب كرد ، ياد كرده است . « 2 »\r\nمكى بن ابى طالب درباره نياز به عمل ابن مجاهد و دليل مشهور شدن آن چنين گفته است : « راويان از قراء بزرگ در عصر دوم و سوم ، هم از لحاظ تعداد و هم از لحاظ اختلاف ميان آنها بسيار بودند . مردم در عصر چهارم تصميم گرفتند به قرائتهايى كه با خط مصحف موافقت دارد اكتفا بكنند به گونه‌اى كه حفظ آن آسان و قرائت با آن مضبوط باشد ، پس امام قرائتى را در نظر مىگرفتند كه مشهور به توثيق و امانت و حسن دين و كمال علم باشد و عمرى طولانى داشته باشد ، و شهرت پيدا كند و مردم اهل شهرش بر عدالت او در چيزهايى كه نقل مىكنند و بر موثق بودن او در قرائت و روايت و علم او در قرائت ، اجماع نمايند و قرائت او از مصحف منسوب به شهرشان بيرون نباشد ، و لذا در هر شهرى كه عثمان به آن شهر مصحف امامى را فرستاده بود ، كسى را برگزيدند كه اين اوصاف را داشت و طبق مصحف آن شهر قرائت مىكرد . در نتيجه ابو عمرو از بصره و حمزه و عاصم از كوفه و اطراف آن و كسايى از عراق و ابن كثير از كوفه و ابن عامر از شام و نافع از مدينه انتخاب شدند . همه اينها از كسانى بودند كه پيشوايى آنها در قرائت مشهور بود و عمرى طولانى مردم را قرائت ياد داده بودند و مردم جهت قرائت ، از شهرها به نزد آنها مىآمدند .\r\nو اولين كسى كه اين افراد را انتخاب نمود ، ابو بكر بن مجاهد بود كه قبل از سال سيصد يا حدود همان سال اين كار را انجام داد ، و كسانى كه بعد از او آمدند تاكنون از او پيروى كرده‌اند و قرائت آنها با قرائت ديگران ترك نشد و تاكنون كسى بعد از آنها انتخاب نگرديده است . » « 3 »\r\nگفته شده اينكه ابن مجاهد هفت نفر را انتخاب كرد ، به جهت آن بود كه عثمان هفت مصحف تهيه كرده بود و آنها را به شهرها فرستاده بود و ابن مجاهد عدد قراء را به تعداد مصاحف قرار داد . ديگر اينكه تعداد آنها مطابق با تعداد حروفى است كه قرآن با آن نازل\r\n\r\n\r\n","description":"","footnote":"\r\n( 1 ) معرفة القراء ، ج 1 ، ص 216 .\r\n( 2 ) غاية النهاية ، ج 1 ، ص 139 .\r\n( 3 ) الابانه ، ص 48 - 47 و بنگريد به : ابن حجر : ج 10 ، ص 407 .\r\n","page_name":" 608 ","page_number":608},
  {"content":"\r\n\r\nشده و آن هفت حرف است . « 1 »\r\nشك نيست كه اين فقط يك برداشت است و به اراده ابن مجاهد مستند نيست ، چون تعداد مصاحف طبق نظر معتبر ، پنج مصحف بوده است ، و بعضى از علما كار ابن مجاهد را كه قراء را به هفت نفر منحصر كرده ، ناپسند مىدانند و مىگويند كاش او به كمتر از اين عدد و يا بيشتر منحصر مىكرد تا كسى گمان نبرد كه مقصود از حروف هفتگانه ( كه در روايات آمده ) همين قرائتهاى هفتگانه است . « 2 »\r\nسخن ابن مجاهد در مقدمه كتاب « السبعة » كه اخيرا به طور محققانه‌اى منتشر شده است روشن مىكند كه او مىخواسته مهمترين قرائتهايى را كه در شهرهاى اسلامى شهرت يافته بود ، براى امت اسلامى خلاصه گيرى كند . « 3 » او مىگويد : « حاملان قرآن در حمل قرآن بر يكديگر برترى دارند و ناقلان حروف در نقل آنها داراى مراتب هستند و من مراتب آنها را ذكر خواهم كرد و پيشوايان آنها را مشخص خواهم نمود و از قرائت اهل حجاز و عراق و شام خبر خواهم داد و مذاهب اهل قرائت را شرح و اختلاف و اتفاق آنها را بيان خواهم كرد ان شاء اللّه » « 4 » .\r\nشك نيست كه ابن مجاهد از ميان قرائتها آنچه را كه با خط مصحف موافق بوده ، انتخاب كرده و از قاريان كسانى را انتخاب نموده كه مشهور به عدالت بودند و شناخت كافى داشتند و در دين و امانت و معرفت و خود نگهدارى بر مردم زمان خود پيشى گرفته بودند و مردم عصرشان آنها را در اين زمينه برگزيده بودند و بر قرائت آنها اجماع داشتند و از شهرها به سوى آنها مىآمدند و در قرائت و آموزش قرائت تمرين زيادى كرده بودند و عمر طولانى داشتند . « 5 »\r\nدر نتيجهء شهرت ابن مجاهد و موقعيت او در زمينه قرائتها و از آنجا كه او مشهورترين قاريان را كه از بزرگان تابعين اخذ كرده بودند ، برگزيده بود ، لذا به نظر مردم چنين رسيد كه\r\n\r\n\r\n","description":"","footnote":"\r\n( 1 ) مكى : الابانه ، ص 51 و بنگريد به : زركشى : ج 1 ، ص 327 و علم الدين سخاوى : جمال القراء ، برگ 150 ب .\r\n( 2 ) بنگريد به : ابن الجزرى : النشر ، ج 1 ، ص 36 كه اقوال جمعى از علما را در اين مورد نقل مىكند .\r\n( 3 ) مقدمه دكتر شوقى ضيف بر كتاب : السبعة ، ص 22 .\r\n( 4 ) السبعه ، ص 45 .\r\n( 5 ) علم الدين سخاوى : جمال القراء ، برگ 150 ب .\r\n","page_name":" 609 ","page_number":609},
  {"content":"\r\n\r\nغير از هفت قرائت انتخاب شده ، قرائتهاى ديگر از لحاظ سند و روايت در مرتبهء بالايى نيستند و از اينجا بود كه به قرائتهاى ديگر شاذّ گفته شد و اين معناى جديدى براى شذوذ بود و ابن مجاهد و شاگردانش اين فكر را تغذيه كردند و به گسترش آن پرداختند . خود ابن مجاهد كتابى تأليف كرده و در آن قرائتهاى شاذ را ذكر نموده و اين كتاب مورد استناد ابن جنى در كتاب « المحتسب » بود . « 1 » و ابو طاهر عبد الواحد بن عمر بن ابى هاشم ( متوفى 349 ه ) كتابى در « شواذ السبعه » نوشته « 2 » و ابو على فارسى كتابى در احتجاج بر قرائتهايى كه ابن مجاهد در كتاب « السبعه » آورده ، تأليف كرده است ، « 3 » سپس ابن جنى كتاب « المحتسب » را در احتجاج بر قرائتهايى كه ابن مجاهد در كتاب « القراءات الشاذ » آورده ، نوشته است .\r\nوقتى ابن نديم ( متوفى 385 ه ) از قرائتها و قاريان سخن گفته ، نخست اخبار قراء سبعه و نامهاى راويان آنها و قرائتهايشان را ذكر كرده « 4 » و بعد از قاريان از قرائتهاى شاذ صحبت نموده « 5 » و قراء مشهورى را كه غير از قراء سبعه هستند ذكر كرده كه در ميان آنها پنج نفر از قراء مدينه هستند كه از جمله آنها شيبة بن نصاح و ابو جعفر مىباشند و چهار نفر از اهل بصره كه از جمله آنها عاصم جحدرى و عيسى بن عمر ثقفى و يعقوب حضرمى هستند . و از قراء كوفه چهار نفر و از قراء شام سه نفر و از قراء يمن يك نفر و از اهل بغداد خلف بن هشام را ذكر كرده است . اينكه ابن نديم اين قاريان را در زمره قاريان شاذّ ذكر كرده دليلى ندارد جز اينكه اينها از آن هفت نفرى نبودند كه ابن مجاهد انتخاب كرده بود ، با اينكه مىدانيم كه در ميان آنها كسانى هستند كه شيوخ بزرگ همين قراء سبعه و يا شاگردان خوب آنها هستند و ميان آنان جز در موارد اندك ، اختلافى نبوده است .\r\nشاذ دانستن قرائتهايى كه بيرون از قرائتهاى هفتگانه است كه اساس آن را ابن مجاهد در كتاب بزرگ خود و در كتاب ديگرش درباره قرائتهاى شاذ پايه گذارى نمود ، طول نكشيد ،\r\n\r\n\r\n","description":"","footnote":"\r\n( 1 ) بنگريد به : ابن جنى : المحتسب ، ج 1 ، ص 35 .\r\n( 2 ) ابن نديم : ص 32 .\r\n( 3 ) بنگريد به : الحجة ج 1 ص 3 .\r\n( 4 ) الفهرست ، ص 29 - 28 .\r\n( 5 ) همان مصدر ، ص 31 - 30 .\r\n","page_name":" 610 ","page_number":610},
  {"content":"\r\n\r\nبا اينكه تأثير آن همواره احساس مىشد . حصر قرائت در هفت يا ده نوع اثرى از آثار اوست ، ولى معيار اول براى قرائت صحيح كه همان وجود اركان سه گانه است دوباره برگشت . آن اركان عبارت بودند از صحت نقل و موافقت با خط و داشتن وجهى از علوم عربى . اين معيار برگشت و اساسى شد بر اينكه قرائتى را كه اين شرايط را دارد صحيح و غير آن را شاذ بدانيم . ابو شامه ( متوفى 665 ه ) گفته است : اگر در قرائتى يكى از اين اركان سه گانه مختل شود ، به آن قرائت شاذ و ضعيف گفته مىشود . « 1 » ابن تيميه هم قرائت شاذ را قرائتى مىداند كه خارج از رسم مصحف عثمانى باشد . « 2 »\r\nدر كنار اين مطلب اين تمايل به وجود آمد كه در كتابها ، قرائتهاى صحيح ديگر را نيز به قرائتهاى هفتگانه ضميمه كنند ، و اين در تاليفات مربوط به نيمه اول قرن چهارم هجرى ظاهر شد و ابراهيم بن عبد الرزاق انطاكى ( متوفى 338 ه ) كتابى در قرائتهاى هشتگانه نوشت « 3 » و ابو الحسن على بن مرة النقاش ( متوفى 352 ه ) نيز كتاب « القراء الثمانية » را تأليف كرد و روايت خلف بن هشام البزار را بر هفت قرائت اضافه نمود . « 4 » و ابن جبير المقرى كه پيش از ابن مجاهد مىزيست كتابى نوشته و آن را « الثمانيه » ناميده و يعقوب الحضرمى را بر هفت نفر اضافه كرده است « 5 » و ابن حزم در رساله‌اى كه به كتاب خود « جوامع السيرة » ملحق نموده ، قرائتهاى شهرها را در زمان خودش ( او متوفى 456 هجرى بوده ) ذكر كرده و علاوه بر آن هفت نفر ، اعمش را از قراء كوفه و يعقوب الحضرمى را از قراء بصره نيز آورده است . « 6 » در ميان مؤلفان در قرائات مؤلفى است كه ابو جعفر مدنى را در كنار يعقوب الحضرمى و خلف بن هشام البزار به هفت نفر اضافه كرده و كتاب خود را « العشرة » ناميده\r\n\r\n\r\n","description":"","footnote":"\r\n( 1 ) بنگريد به : زركشى ، ج ، 1 ، ص 331 .\r\n( 2 ) مجموعه فتاوى ابن تيميه ، مجلد 1 ، ص 315 و بنگريد به : ابن الجزرى : منجد المقرئين ، ص 17 - 16 .\r\n( 3 ) ذهبى : معرفة القراء ، ج 1 ، ص 230 .\r\n( 4 ) ابن نديم : ص 39 و ابن الجزرى در غاية النهاية ، ج 2 ، ص 186 محمد بن عبد اللّه بن محمد بن مرة را ذكر كرده و گفته مىشود : ابن ابى مره ابو الحسن الطوسى بغدادى معروف به ابن ابى عمر النقاش او قرائت را از جماعتى اخذ كرد كه از جمله آنهاست ابوبكر بن مجاهد و روايت خلف را به صورت عرضه كردن روايت مىكند و در سال 352 هجرى از دنيا رفت و شايد او همان كسى باشد كه ابن نديم ذكر كرده و در يكى از دو مصدر تحريفى رخ داده است .\r\n( 5 ) مكى : الابانة ، ص 51 و زركشى نيز اين متن آورده است ( ج 1 ، ص 329 ) .\r\n( 6 ) جوامع السيرة ، ص 271 - 269 .\r\n","page_name":" 611 ","page_number":611},
  {"content":"\r\n\r\nاست . « 1 »\r\nاز سوى ديگر ، قرائتهاى سه نفر ديگر كه تعداد قرائتها را به ده قرائت افزايش داد ، قطع نشد بلكه اين قرائتها ادامه يافت و نسلهاى بعدى از نسلهاى قبلى آن را روايت كردند ، « 2 » و اين در حالى بود كه زمانى همين قرائتها را قرائت شاذ مىناميدند . ابن الجزرى در موارد متعددى بيان كرده است كه معيار اول در قبول قرائت يا شاذّ بودن آن همان اركان سه گانه مشهور است ، و تصريح كرده كه : « هر قرائتى كه با قواعد عربى موافق باشد ، اگرچه در يك وجه و با يكى از مصاحف عثمانى هم موافق باشد هر چند به صورت احتمالى و سند آن نيز صحيح باشد ، آن يك قرائت صحيح است كه نمىتوان آن را رد كرد و انكار آن جايز نيست بلكه آن داخل در حروف هفتگانه‌اى است كه قرآن با آن نازل شده است و بر مردم واجب است كه آن را بپذيرند ، خواه آن قرائت از قراء هفتگانه باشد يا قراء دهگانه و يا از پيشوايان مقبول قرائت باشد ، و هر كجا كه يكى از اين اركان سه گانه مختل شد ، آن قرائت ضعيف و شاذ و باطل است خواه از قراء هفتگانه باشد يا از كسانى باشد كه از آنها بزرگترند و اين مطلب نزد ائمه تحقيق از خلف و سلف ، صحيح مىباشد » « 3 » .\r\nابن الجزرى مطابق با مبناى سابق ، بعضى از قرائتها را متواتر دانسته و منظور او از تواتر اين است كه آن را گروهى از گروهى ديگر نقل كنند و به همين صورت تا آخر نقل شود آن هم به گونه‌اى كه مفيد علم باشد ، و تعداد افراد مطرح نيست ولى بعضيها آن را معين كرده‌اند . او مىگويد : كسانى كه گفته‌اند كه قرائت متواتر حدى ندارد اگر منظور آنها زمان ما باشد سخن درستى نگفته‌اند ، زيرا امروز غير از ده قرائت ، قرائت متواترى نداريم ، و اگر منظور آنها صدر اول اسلام باشد احتمال دارد كه صحيح باشد ( ان شاء اللّه ) . « 4 »\r\nابن الجزرى نوع دوم از قرائتها را صحيح دانسته ( اگر چه متواتر نباشد ) و آنها بر دو قسمت هستند : قسمى كه تمام اركان سه گانه در آنها جمع شده جز اينكه به حد تواتر نرسيده است ، و قسم دوم قرائتى است كه مطابق با قواعد عربى است و سند صحيحى هم\r\n\r\n\r\n","description":"","footnote":"\r\n( 1 ) زركشى : ج 1 ، ص 329 .\r\n( 2 ) ابن الجزرى : منجد المقرئين ، ص 29 .\r\n( 3 ) النشر ، ج 1 ، ص 9 .\r\n( 4 ) بنگريد به : منجد المقرئين ، ص 16 - 15 .\r\n","page_name":" 612 ","page_number":612},
  {"content":"\r\n\r\nدارد ولى با رسم عثمانى مخالف است . اين نوع قرائتها شاذّ هستند چون از رسم مصحف كه اجماعى است بيرون است . « 1 »\r\nمكى درباره قرائتها از قبل كتابى نوشته كه با كتاب ابن الجزرى اختلاف زيادى ندارد . او قرائتها را سه قسم كرده : قسمى كه مقبول است و مىتوان قرآن را با آن خواند و آن قرائتى است كه اركان سه گانه در آن جمع هستند . دوم قرائتى كه مخالف با رسم عثمانى است ولى به مقبوليت آن نص داريم ولى قرآن را با اين نوع از قرائت نمىتوان خواند . سوم : قرائتى كه شخص غير موثقى آن را نقل كرده و يا اگر هم شخص موثقى نقل كرده وجهى در قواعد عربى ندارد . اين نوع قرائت پذيرفته نيست اگر چه موافق خط مصحف باشد . « 2 » و قسطلانى قرائتها را نسبت به تواتر آنها بر سه قسم تقسيم كرده است : قسمتى كه تواتر آن مورد اتفاق است و آن همان قرائتهاى هفتگانه معروف است ، و قسمتى كه در تواتر آن اختلاف است و آن سه قرائت بعدى است ، و قسمى كه شاذّ بودن آن مورد اتفاق است و آن قرائتهاى چهار نفر باقى است كه عبارتند از : يزيدى و حسن و ابن محيصن و اعمش . « 3 » و دمياطى هم همين تقسيم بندى را دارد ، جز اينكه او تصريح كرده كه قرائتهاى آن سه قارى بعد از هفت قارى نيز متواتر است . « 4 »\r\n\r\n\r\n","description":"","footnote":"\r\n( 1 ) همان مصدر ، ص 17 - 16 و بنگريد به : سيوطى : الاتقان ، ج 1 ، ص 216 - 215 .\r\n( 2 ) الابانه ، ص 19 - 18 و بنگريد به : ابن الجزرى : النشر ، ج 1 ، ص 16 - 13 .\r\n( 3 ) لطائف الاشارات ، ج 1 ، ص 170 .\r\n( 4 ) بنگريد به : اتحاف فضلاء ، البشر ، ص 7 .\r\n","page_name":" 613 ","page_number":613},
  {"content":"\r\n\r\n\r\nمبحث چهارم وجوهى كه مخالف رسم ولى جايز است\r\nدر فصل اول اين كتاب راجع به مظاهر كاستيهاى كتابت در نشان دادن دقيق تلفظ سخن گفتيم و در آغاز اين فصل نيز به اين مطلب اشاره كرديم . در اين مبحث دربارهء رابطه ميان وجوه قرائتهاى مختلف و رسم و نيز حدود مخالفت با رسم كه جايز است و آن مقدار مسامحه‌اى كه در مخالفت قرائت با رسم به عمل آمده ، سخن خواهيم گفت و در اين مطلب دو حقيقت را در نظر داريم :\r\nاول : مطلبى است كه بارها به آن اشاره كرده‌ايم و آن اينكه كتابت هميشه و به طور كامل جهت تلفظ را نشان نمىدهد و تطور لغت به شكاف موجود ميان علامتهاى مكتوب كلمه و تلفظ آن وسعت داده است زيرا كه تحول و تغيير را تلفظ زودتر پذيرفته در حالى كه نگارش ميل به اين دارد كه بر هجاى معروف كلمات محافظت كند هر چند كه تلفظ آن دچار تغيير باشد .\r\nدوم : اينكه رسم عثمانى براى نشان دادن قرائت عمومى مشهور در مدينه نوشته شده است و اين مطلبى است كه پيشتر آن را ترجيح داديم . حال مىگوييم : مسلمانان در\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nشهرهاى اسلامى قرآن را مطابق آنچه كه براى آنها روايت شده است و از صحابه‌اى كه ميان آنها زندگى مىكردند حفظ كرده‌اند ، مىخوانند و در آن بسيارى از موارد رخصت حروف هفتگانه بوده است ، ولى آنها قرآن را موافق با خط مصحف خواندند نه مخالف با آن ، و اين به جهت ميل آنها به خارج نشدن از اجماع صحابه بود و براى همين است كه تمام قرائتهايى كه نقل آنها صحيح بوده و از رسم مصحف خارج نشده ، به نوعى با رسم ارتباط داشته است و به طورى كه پيش از اين گفته شد ، موافقت رسم يكى از شرايط قرائت صحيح گرديد و بر ماست كه ملاحظه كنيم تعيين قرائتى كه مصحف بر اساس آن نوشته شده ممكن نيست ، زيرا هر قرائتى كه با رسم موافق باشد ، ممكن است كه همان قرائت مورد نظر باشد و موضوع انتخاب قرائتها در اين كار تأثير داشته است . مكى بن ابى طالب اين قضيه را تفصيل داده و گفته است كه مصحف بر يك حرف و قرائت نوشته شد ، ولى خط آن احتمال چندين قرائت را دارد چون نقطه و ضبط نداشت ، ولى ما اين قرائت خاص را نمىشناسيم و لذا براى ما جايز است كه قرآن را با قرائتى كه روايت آن صحيح و در عين حال با خط مصحف مطابق باشد ، بخوانيم تا هدف عثمان و پيروان او را دنبال كنيم . و شك نيست كه بيش از يك تلفظ در هر حرفى مورد نظر عثمان نبوده ، پس اين افزايش را بايد از باب حروف هفتگانه‌اى كه قرآن بر اساس آن نازل شده دانست . آنگاه مىگويد : « مسلمانان در پذيرش اين قرائتها كه با خط مصحف مخالف نيست اجماع كرده‌اند ، و اگر قرائت بيش از يك وجه را ترك كنيم ، شايد كسى بگويد آنچه ترك شده همان منظور عثمان بوده است » « 1 » .\r\n\r\nاولا : وجوه مخالف رسمى كه جايز است و به طبيعت كتابت مربوط مىشود\r\nدانشمندان علم رسم و قرائت و علماى علوم عربى احساس كردند كه هجاى بعضى از كلمات در موارد بسيارى شامل علامتهاى زايدى است كه تلفظ نمىشود . و نيز شامل علامتهايى است كه بر خلاف رسم آنها تلفظ مىشود و حروفى است كه تلفظ مىشود ولى در كتابت علامتى ندارد و براى همين بود كه آنها گفتند كه بايد از تلفظ روايت شده و\r\n\r\n\r\n","description":"","footnote":"\r\n( 1 ) بنگريد به : الابانه ، ص 5 - 4 .\r\n","page_name":" 615 ","page_number":615},
  {"content":"\r\n\r\nمشهور پيروى كرد و نبايد در تلفظ در قيد كتابت بود . ابن المنادى كه سخن او را پيش از اين نيز نقل كرديم مىگويد : « در مكتوب چيزهايى وجود دارد كه نبايد آنها را قرائت كرد و حكم آنها اين است كه آنها به همان حالت خود در خط رها شوند و به قارئين اجازه داده شود كه مطابق رسم نخوانند . » « 1 » و ابن الجزرى گفته : « چه بسا مواردى كه در آنها با رسم و اصل مخالفت شده و اگر روايت آن قرائت صحيح باشد باكى بر آن نيست » « 2 » .\r\nاين گونه مخالفت ميان رسم و قرائت جايز و مورد قبول است بلكه ضرورت اداى كلام منطوق با روش درست ، آن را حتمى مىسازد ، و به زيادت و نقصانى كه در رسم وجود دارد التفات نمىشود . زركشى گفته است : « در خط مصاحف چيزهايى است كه از قواعد علم خط و هجاء بيرون است ولى اين ضررى نمىرساند چون تلفظ مستقيم است و در حافظه‌ها باقى مانده و پيروى از خط مصحف سنت است و مورد مخالفت قرار نمىگيرد » « 3 » .\r\nاز مثالهاى آن ، رسم علامت فتحه بلند به صورت واو در چندين كلمه است كه عبارتند از : ( الصلاة ، الزكوة ، الحيوة ، منوة ، مشكوة ، العدوة ، الربوا ) يا رسم فتحه بلند به صورت ياء در بسيارى از كلمات است مانند : ( رمى ، هدى ، يسعى ، يخشى ، الاعلى ، المرعى ، الذكرى ، موسى ، عيسى . . . ) اين كلمات با فتحه بلند تلفظ مىشود و به اينكه با واو يا ياء نوشته شده توجهى نمىشود . ممكن است چگونگى رسم همزه را هم از همين قبيل بدانيم چون همزه در مصحف مطابق لهجه كسانى نوشته شده كه آن را نمىخوانند و به جاى آن واو و ياء و الف نوشته شده است ، و براى همين است كه مىگوييم آنها كه همزه را تلفظ مىكنند در واقع حرفى را تلفظ مىكنند كه رسم بر آن دلالت ندارد و اين مطلب را پيش از اين به طور مفصل بيان كرديم و اينكه چگونه علامت همزه از يكى از آن حروف سه گانه و سر حرف عين تركيب يافت .\r\nو نيز مانند همين مقوله است علامتهاى زايدى كه براى نشان دادن تلفظ قديمى است كه تلفظ و علامتهاى جديد جايگزين آن شده است ولى علامت قديم در كتابت ثابت مانده\r\n\r\n\r\n","description":"","footnote":"\r\n( 1 ) دانى : المحكم ، ص 185 .\r\n( 2 ) النشر ، ج 2 ، ص 141 .\r\n( 3 ) البرهان ، ج 1 ، ص 172 .\r\n","page_name":" 616 ","page_number":616},
  {"content":"\r\n\r\nاست و اين موضوع در مسأله همزه متجلى مىشود . همزه در كلماتى مانند : ( أولئك ، سأوريكم ) با الف و واو و در كلماتى مانند ( بايى ، باييد ، مائه ، نبأى ، تلقاى ) و نظير آنها با الف و ياء نوشته شده است . شك نيست كه اين دو علامت در تلفظ فقط يك صدا دارند و قارى به علامت زايد توجهى نمىكند . و نيز از اين باب است الف زايدى كه بعد از واو آخر كلمه نوشته مىشود . اين علامت نيز معادلى در تلفظ ندارد و قارى بايد آن را نخواند .\r\nكتابت عربى در زمان نسخه‌بردارى مصاحف عثمانى حركات كوتاه و بعضى از حركات بلند بخصوص علامت فتحه بلند را نشان نمىداد و خواننده بايد با كمك گرفتن از حفظ و مطابق معمول تلفظ مىكرد تا صداى حركات كه در رسم نبود اظهار شود .\r\nبعضى از علماى رسم و قرائت ، با توجه به همين مطلب معتقد شده‌اند كه موافقت قرائت با خط مصحف گاهى حقيقى و گاهى فرضى است ، البته با صرف نظر از علامتهاى حركات كوتاه . جعبرى مىگويد : موافقت با مصاحف گاهى حقيقى است ، مانند قرائت ملك يوم الدين ( حمد 1 / 4 ) با قصر ، و گاهى تقديرى و فرضى است مانند قرائت همان كلمه با مد . و اين اختلاف ، اختلاف دو گانه بودن است كه در حكم موافق مىباشند ، يعنى از صحت يك وجه بطلان وجه ديگر لازم نمىآيد . گاهى هم اختلاف ، اختلاف تضاد و تناقض است ، يعنى از صحت يكى ، بطلان ديگرى لازم مىآيد . آنچه واقع شده از قبيل اختلاف نوع اول است و تحقيق مطلب به اين گونه است كه گاهى خط ، جهت تلفظ را نشان مىدهد ، در اين صورت مخالفت با آن مخالفت تناقض است و گاهى آن را نشان نمىدهد ، بلكه احتمال چند فرض را دارد . در اين صورت كسى كه عين آن را تلفظ كند موافق حقيقى است و اگر غير آن را تلفظ كند موافق تقديرى و فرضى است چون جهت متعدد است ، زيرا كه بدل در حكم عدم است و آنچه حذف شده در حكم ثابت است و آنچه وصل شده در حكم فصل است و آنچه فصل شده در حكم وصل است . و حاصل آن اين است كه گاهى يك حرف در رسم تبديل به حرفى ديگر مىشود و به اتفاق قاريان به همان صورت هم تلفظ مىگردد ، مانند :  اصْطَبِرْ  ( مريم 20 / 65 ) و گاهى رسم مىشود ولى به اتفاق قاريان تلفظ نمىشود ، مانند : ( الصلاة ) و گاهى رسم مىشود ولى در تلفظ مورد اختلاف قرار مىگيرد ، مانند ( الغدوة ) و گاهى حرفى اضافه مىشود و به اتفاق قاريان تلفظ مىشود ، مانند :\r\n\r\n","description":"","footnote":"","page_name":" 617 ","page_number":617},
  {"content":"\r\n\r\n حِسابِيَهْ  ( حاقه 69 / 20 ) و گاهى اضافه مىشود ولى به اتفاق قاريان خوانده نمىشود ، مانند :\r\n( اولئك ) و ( مائة ) و گاهى اضافه مىشود ولى در تلفظ آن اختلاف نظر وجود دارد مانند :\r\n( سلطنيه ) ( حاقه 69 / 29 ) و گاهى حرفى حذف مىشود ، مانند :  بِسْمِ اللَّهِ  و « يرب » و نيز  الرَّحْمنِ  و نيز  الدَّاعِ  ( بقره 2 / 186 ) و گاهى وصل مىشود و تلفظ هم تابع آن مىگردد ، مانند : ( منسككم ) ( بقره 2 / 200 ) و ( عليهم ) و گاهى وصل مىشود ولى تلفظ مخالف آن است ، مانند :   كهيعص   و ( يبنؤم ) ( طه 20 / 94 ) و گاهى مورد اختلاف است ، مانند :  وَيْكَأَنَّ  ( قصص 28 / 82 ) و گاهى جدا نوشته مىشود و جدا خوانده مىشود ، مانند :    حم عسق    و گاهى جدا نوشته مىشود ولى با هم خوانده مىشود ، مانند : ( اسراءيل ) و در ( مال ) اختلاف نظر وجود دارد . « 1 »\r\nابن الجزرى نيز درباره وجوه مخالف رسمى كه جايز است سخن گفته و اظهار داشته است كه از شرايط صحت قرائت موافقت با يكى از مصاحف عثمانى است اگر چه موافقت احتمالى باشد ، و گفته است كه منظور او از موافقت احتمالى مواردى است كه به صورت تقديرى و فرضى با رسم موافق است و اضافه كرده كه موافقت با رسم گاهى حقيقى است و آن در صورتى است كه به طور صريح موافق باشد و گاهى تقديرى است و آن موافقت احتمالى است . سپس از وجوه مخالفت با رسم مواردى را كه جايز است و مواردى را كه جايز نيست بيان كرده و گفته است : مخالفت با صريح رسم در حرف مدغم يا ثابت يا محذوف و مانند آنها مخالفت حساب نمىشود اگر قرائت آن ثابت باشد و به طور مستفيض و مشهور نقل شده باشد . آيا نمىبينى كه اثبات ياءهاى زايد و قرائت ( و اكون من الصلحين ) ( منافقون 63 / 10 ) و ظاء در  بِضَنِينٍ  ( تكوير 81 / 24 ) و مانند آنها را ، از موارد مخالفت غير جايز با رسم نمىشمارند ؟ زيرا كه مخالفت در اين گونه موارد قابل اغماض است چون هر دو به يك معنا بر مىگردد ، و صحت روايت و مشهور بودن آن باعث پذيرش اين نوع از مخالفتها مىگردد . و اين بر خلاف افزايش يا كاستى يك كلمه يا تقديم و تأخير آن است حتى اگر در يك حرف از حروفى كه معنا دارد باشد ؛ چون حكم آن حكم يك كلمه است و مخالفت رسم در آن جايز نيست و اين همان حد فاصل در پيروى\r\n\r\n\r\n","description":"","footnote":"\r\n( 1 ) خميلة ارباب المراصد ، برگ 6 أ - 7 ب . اين متن را قسطلانى هم نقل كرده ( ج 1 ، ص 285 - 284 ) .\r\n","page_name":" 618 ","page_number":618},
  {"content":"\r\n\r\nيا مخالفت با رسم مىباشد . « 1 »\r\nابو بكر انبارى درباره وقف بر اسماء مؤنثى كه با تاء و يا هاء نوشته شده صحبت كرده و اختلاف قراء را در اين زمينه بيان نموده و اين نوع كلمات را از موارد مخالفت جايز با رسم دانسته است . او مىگويد : هر كجا حرف هاء در اسم مؤنث آمده باشد ، وقف بر هاء و تاء هر دو جايز است ، آيا نمىبينى آنها در مصحف گاهى به تاء و گاهى با هاء مىنويسند ؟ و قراء در اين باره اختلاف كرده‌اند ، بيشتر آنها مىگويند : در وقف نبايد از آنچه كه در مصحف آمده تجاوز كرد . بنابراين هر كجا با تاء آمده وقف بر تاء و هر كجا كه با هاء آمده وقف بر هاء مىكنيم ولى ديگران گفته‌اند : تو مخير هستى ، اگر خواستى در هر كجا كه در كتاب خدا ، هاء براى تأنيث نوشته شده مىتوانى هم وقف بر هاء و هم وقف بر تاء كنى . اگر وقف بر هاء كردى دليل تو اين است كه اراده سكوت كرده‌اى و اگر وقف بر تاء كردى دليل تو اين است كه اراده وصل كرده‌اى . ابو بكر اضافه مىكند : اين روش ما را به تعجب وادار نمىكند ، زيرا اگر مخالفت مصحف در وقف جايز باشد ، در وصل نيز جايز خواهد بود ، و از آنجا كه قراء بر ترك هر قرائتى كه مخالف مصحف باشد ، اجتماع كرده‌اند ، لذا بايد كسى كه در وصل يا وقف آگاهانه خلاف مصحف عمل مىكند ، خطا كرده باشد . « 2 »\r\nاين نوع از مخالفت كه ناشى از طبيعت كتابت است به گونه‌اى است كه قارى نمىتواند از آن فرار كند و ناچار است كه از رسم تجاوز كند و مطابق با روايت بخواند و به مخالفت با رسم توجه نكند ، زيرا صورتهاى هجاى كلمات كه در آنها علامتهاى زايدى وجود دارد و يا به طورى است كه با تلفظ مطابقت نمىكند ، آنها متأثر از تلفظ قديمى است كه استعمال آن از بين رفته و تلفظ جديد جايگزين آن شده است ولى كتابت صورت قديمى را از دست نداده است . يا بگوييم كه كتابت در جهت نشان دادن تمام حروف كامل نشده است و لذا ناطق مىتواند كلمه را به صورت كمال يافته آن تلفظ كند ، خواه علامتهاى موجود به تمام حروف آن دلالت داشته باشد يا بعضى از حروف آن علامتى در كتابت نداشته باشد .\r\nاز آنجا كه هجاى كلمه عربى به طور كلى با تلفظ آن در حالت وقف مشخص مىگردد ،\r\n\r\n\r\n","description":"","footnote":"\r\n( 1 ) بنگريد به : النشر ، ج 1 ، ص 12 - 11 .\r\n( 2 ) ايضاح الوقف و الابتداء ، ج 1 ، ص 282 - 281 .\r\n","page_name":" 619 ","page_number":619},
  {"content":"\r\n\r\nلذا در كلماتى كه در رسم عثمانى به صورت وصل به كلمه بعدى نوشته شده اجازه مقدارى از مخالفت با رسم داده مىشود زيرا كه اصل همان وقف بر سكون است . « 1 » و از اينجاست كه وقف قارى بر آخر كلمه‌اى كه با وصل نوشته شده او را مخير مىسازد ميان اينكه ملتزم به قاعده شود و وقف بر سكون كند كه گاهى مصادف با آن مىشود كه رسم كلمه با وصل از رسم آن با وقف مختلف است ، و ميان اينكه وقف بر كلمه كند و در عين حال اصل كتابت بر وصل را هم مراعات نمايد . مثلا در همزه‌هاى مضموم آخر كلمه كه به صورت واو نوشته مىشود مانند : ( العلموا ، الضعفوا ، شركوا ، نشوا ، يعبوا ) گاهى قارى مجبور مىشود كه بر اين كلمات وقف كند . او خود را در ميان دو حالت مىيابد : يا اينكه به رسم ملتزم شود كه بناى آن بر وصل است ، و يا اينكه وقف بر سكون نمايد . حمزه وقتى بر حرفى وقف مىكرد همزهء آن را نمىخواند و مطابق كتابت وقف مىكرد . « 2 » و روش او با نام « تخفيف در رسم » مشهور است و منظور از آن اين است كه او در حالت وقف بر همزه ، از خط مصحف پيروى مىكرد . « 3 »\r\nهاى سكت نيز مانند موارد قبلى است و آن‌هايى است كه به چند كلمه داخل مىشود تا حركت حرف قبل را آشكار كند و آن در قرآن در هفت مورد آمده است : ( يتسنه ، سلطنيه ، ماليه ، حسابيه ، ماهيه ، كتابيه ، اقتده . ) درباره اين پديده پيش از اين صحبت كرديم و تمام قراء در اين كلمات اگر وقف كنند به پيروى از خط مصحف وقف بر هاء مىكنند ، و اگر درج كنند ، ميان آنها اختلاف نظر وجود دارد ، حمزه در حال درج ، هاء را ساقط مىكند و كسايى در بعضى از موارد ساقط و در بعضى اثبات مىكند و قاريان ديگر هاء را ثابت مىكنند ، خواه در حال وصل باشد و خواه در حال وقف . « 4 » ابوبكر انبارى درباره اين هاء گفته است : كسى كه آن را در حال وقف اثبات و در حال وصل ساقط مىكند ، مىگويد :\r\nهاى سكت داخل شده تا حركت حرف قبل آشكار شود و اينكه بدون هاء در آن وقف كنيم ، ناپسند بود ، چون فتحه ظاهر نمىشد وقتى هاء براى اظهار حركت در حال سكت\r\n\r\n\r\n","description":"","footnote":"\r\n( 1 ) ابن الجزرى : النشر ، ج 2 ، ص 120 .\r\n( 2 ) ابو بكر انبارى : ج 1 ، ص 384 و بنگريد به : ابن الجزرى : النشر ، ج 1 ، ص 468 .\r\n( 3 ) ابن الجزرى : النشر ، ج 1 ، ص 445 ، 459 و بنگريد به : دانى : جامع البيان ، برگ 156 ب .\r\n( 4 ) ابن خالويه : اعراب ثلاثين سوره ، ص 164 .\r\n","page_name":" 620 ","page_number":620},
  {"content":"\r\n\r\nبود ، اگر سكت نباشد هاء هم از بين مىرود . كسى كه هاء را هم در حال وصل و هم در حال وقف ثابت مىكند ، مىگويد : من مىخواهم فتحه حرف آخر را آشكار كنم و وصل هم مبنى بر وقف است . « 1 » و همين حالت را دارد ( ما ) استفهامى كه مجرور به حرف جر باشد ، مانند : ( عم ، فيم ، بم ، لم ، مم ) همه اينها بدون هاء نوشته شده و قراء در وقف بر آنها اختلاف نظر دارند و از يعقوب و بزى روايت شده كه آنها اين كلمات را وقف به هاء مىكردند به خاطر همان جهتى كه در كلمات هفتگانه قبلى وجود داشت . « 2 »\r\nاز چيزهايى كه باز به اين جهت مربوط مىشود اين است كه تلفظ بعضى از حروفى كه علامت مستقلى دارد گاهى با همراه شدن با حروف ديگر از لحاظ صفات صوتى دچار تغييراتى مىشود و اين تغيير باعث مىگردد كه آن حرف صداى حرف ديگرى را پيدا كند ولى اين صدا باعث نمىشود كه الزاما رسم آن حرف هم تغيير يابد چون اين تغيير در تلفظ تأثيرى در معنا ندارد و صداى جديد فرع صداى اصلى است و اين همان چيزى است كه دانشمندان جديد لغت شناسى آن را ( فونيم ) مىنامند . و از اينجاست كه قرائتهايى كه از اين پديده پيروى مىكنند ، از جملهء وجوه مخالف رسمى كه جايز است به حساب مىآيند .\r\nاز جمله مثالهاى تأثير پذيرى حروف در اثر مجاورت در قرائتها كه رسم آن تغيير پيدا نمىكند ، كلمه  الصِّراطَ  ( حمد 1 / 6 ) مىباشد ، حمزه آن را ميان صاد و زاء تلفظ مىكرد و از ابو عمرو هم در بعضى از رواياتش چنين نقل گرديده است . « 3 » و ميان همان است اختلافى كه در كلمات ( اصدق ، تصديق ، يصدقون ، فاصدع ، قصد ، يصدر و مانند آنها ) وجود دارد .\r\nاين اختلاف در جايى است كه صاد ساكن باشد و به حرف دال برسد در چنين حالتى حمزه و كسايى و خلف صاد را با اشمام به زاء مىخوانند . رويس از يعقوب نقل مىكند كه در كلمه  يُصْدِرَ  در سوره قصص ( 28 / 33 ) و  يَصْدُرُ  در سوره زلزلة ( 99 / 6 ) با آنها موافق بود ولى در غير اينها مخالفت مىكرد . و بقيه قاريان همه را با صاد خالص خوانده‌اند . « 4 »\r\nاشمام صاد به زاء و يا تلفظ به آن ميان صاد و زاء چيزى جز آشكار كردن صاد نيست و\r\n\r\n\r\n","description":"","footnote":"\r\n( 1 ) ايضاح الوقف و الابتداء ، ج 1 ، ص 306 - 305 .\r\n( 2 ) ابن الجزرى : النشر ، ج 2 ، ص 133 .\r\n( 3 ) ابو على فارسى : ج 1 ، ص 36 و ابن الجزرى : النشر ، ج 1 ، ص 271 .\r\n( 4 ) ابن الجزرى : النشر ، ج 2 ، ص 251 - 250 .\r\n","page_name":" 621 ","page_number":621},
  {"content":"\r\n\r\nهمان گونه كه حرف زاء از لحاظ ( جر و همس ) مقابل سين است همين طور مقابل صاد مهموسه صدايى از مخرج آن است كه با جهر خوانده مىشود و اين همان چيزى است كه گفته شد . ابن مجاهد از اين پديده به « فربه كردن صاد » ياد مىكند و آنجا كه دربارهء قرائتهاى مختلف در كلمه ( الصراط ) بحث مىكند ، مىگويد : « حمزه صاد را فربه مىكرد و ميان صاد و زاء تلفظ مىنمود و اين در كتابت ضبط نمىشود . » « 1 » و در كلمات ديگر صاد مهموسه به دال مجهوره متصل شده و صاد هم مجهور گرديده است و در كتابت عربى علامتى براى صاد مجهوره وجود ندارد چون آن يك حرف اصلى در لغت عربى نيست و بنابراين تلفظ اين كلمات با صاد مجهوره از موارد مخالفت با رسم است كه جايز مىباشد چون تأثير پذيرى حروف در اثر مجاورت پديده شناخته شده‌اى است كه احتياجى به تغيير علامت ندارد . مؤلف كتاب « المبانى » در مقدمه آن راجع به اين موضوع سخن زيبايى دارد به اين شرح « 2 » : عربها مىگويند : ( اهدنا الصراط ) و صاد را تشبيه به سين و آن را اشمام به زاء مىكنند و سين حمل به زاء مىشود . و گفته شده هيچ كدام از زاء و سين صورت صاد را تغيير نمىدهند همان گونه كه نون واقع قبل از باء در حالى كه نون ساكن باشد ، مانند ( من بعد و العنبر ) و مانند آنها ، در اين موارد ، صداى نون شبيه صداى ميم است ولى در خط استعمال ندارد و غلبه با نون است و همچنين است زاء و سين كه صاد ( الصراط ) را در خط تغيير نمىدهند همان گونه كه ميم در كلمه ( العنبر ) حرف نون را تغيير نمىدهد و شكل آن در خط دلالت بر اصل آن مىكند و صاد به نون شباهت پيدا كرده و به صورت مجهور خوانده مىشود همان گونه كه نون مجهور است .\r\n\r\nثانيا : وجوه مخالف رسم كه جايز است و به طبيعت رابطه قرائتها با رسم و طبيعت رسم عثمانى بر مىگردد\r\nدر كتابت عربى در زمان نسخه‌بردارى مصاحف عثمانى ميان حروفى كه علامتهاى مشابهى داشتند تشخيص داده نمىشد و همچنين علامتى براى حركتهاى كوتاه وجود\r\n\r\n\r\n","description":"","footnote":"\r\n( 1 ) السبعه ، 106 و بنگريد به : 142 .\r\n( 2 ) مقدمه كتاب المبانى ، ص 147 .\r\n","page_name":" 622 ","page_number":622},
  {"content":"\r\n\r\nنداشت و بعضى حركتهاى بلند هم در موارد بسيارى نوشته نمىشد ، بخصوص الف و نيز واو و ياء در بعضى از حالتها . و براى همين بود كه رسم عثمانى نيز اين ويژگيها را داشت و چون مصاحف عثمانى به شهرها فرستاده شد ، طبيعت اين رسم براى قاريان شهر اين فرصت را داد كه قرائتهاى روايت شده خود را حفظ كنند ، زيرا كه رسم خالى از نقطه گذارى اعجام و اعراب و داراى اين ويژگى كه بعضى از حركات بلند حذف شده بود ، اين امكان را داد كه قرائتهاى گوناگون بسيارى را به شرط موافقت با رسم تجويز كرد . و مىتوانيم امكاناتى را كه رسم عثمانى در اختيار قرائتهاى صحيح گذاشت مورد مطالعه قرار بدهيم و در اين كار غالبا به كتاب « النشر فى القراءات العشر » تأليف ابن الجزرى ( متوفى 833 ه ) استناد مىكنيم كه مفصل‌ترين منبع در اين زمينه است . « 1 »\r\n\r\nالف : درباره حروف صامت\r\nبعضى از حروف صامت علامتهاى نوشتارى مشابهى دارند ، مانند اشتراك باء و نون و ياء و تاء و ثاء در يك علامت ، بخصوص اگر در آخر كلمه واقع نشوند . و از آنجا كه هنوز اين حروف با نقطه گذارى مشخص نشده بود ، علامت ( ، ) خالى از نقطه ممكن بود كه بر حسب روايت يكى از آن پنج حرف باشد . احتمالاتى كه رسم عثمانى در زمينه\r\n\r\n\r\n","description":"","footnote":"\r\n( 1 ) ابن الجزرى در كتاب النشر ، ده قرائت از پيشوايان قرائت در شهرها را ذكر كرده و براى هر قارى دو روايت آورده است . او در ( ج 1 ص 54 ) مىگويد : « من به روشن‌ترين قرائتى كه به دست مىرسيده و به صحيح‌ترين روايتى كه از پيشوايان دهگانه قرائت در شهرها نقل شده ، استناد كردم . آنها از روزگاران گذشته مقتداى مردم بوده‌اند . و از هر پيشواى قرائتى به دو راوى و از هر راوى به دو طريق و از هر طريق به دو طريق مغربى و مشرقى ، مصرى و عراقى و اسنادى كه به آنها مىرسد و گروههايى كه از آنها منشعب مىشود اكتفا كردم :\r\nنافع ( متوفى 169 ه ) از دو روايت قالون ( 220 ه ) و روش ( 197 ه ) از او ، و ابن كثير ( 120 ه ) از دو روايت بزى ( 250 ) و قنبل ( 191 ) از اصحاب خود از او ، و ابو عمرو ( 154 ) از دو روايت دورى ( 246 ) و سوسى ( 261 ) از يزيدى ( 202 ) از او ، و ابن عامر ( 118 ) از دو روايت هشام ( 245 ) و ابن ذكوان ( 202 ) از اصحاب خود از او ، و عاصم ( 127 يا 128 ) از دو روايت ابو بكر شعبه ( 193 ) و حفص ( 180 ) از او ، و حمزه ( 156 ) از دو روايت خلف ( 229 ) و خلاد ( 220 ) از سليم ( 188 ) از او ، و كسايى ( 189 ) از دو روايت ابو الحارث ( 240 ) و دورى ( 246 ) از او ، و ابو جعفر ( 130 ) از دو روايت عيسى بن وردان ( 160 ) و سليمان بن جماز ( 170 ) از او ، و يعقوب ( 205 ) از دو روايت رويس ( 238 ) و روح ( 235 ) از او ، و خلف ( 229 ) از دو روايت اسحاق الوراق ( 286 ) و ادريس الحداد ( 292 ) از او .\r\n","page_name":" 623 ","page_number":623},
  {"content":"\r\n\r\nحروف صامت دارد ، كمتر از احتمالاتى است كه در زمينه حركات دارد ، چون در حروف صامت تعداد محدودى چنين خصوصيتى دارند ، كه از جمله آنهاست همان پنج حرفى كه در يك علامت مشترك مىباشند ، زيرا كه مجموع مواردى را كه از اين قبيل بود و در كتاب « النشر » بر شمرديم براى قاريان دهگانه در غير اول مضارع فقط سى حرف بود . از جمله مثالهاى آن ، موارد زير است كه بر حسب روايت حفص از عاصم نوشته شده است :\r\n1 .  إِثْمٌ كَبِيرٌ  ( بقره 2 / 219 ) حمزه و كسايى با ثاء مثلث خوانده‌اند ، به اين صورت :\r\n( كثير ) ولى بقيه قاريان با باء خوانده‌اند . « 1 »\r\n2 .  نُنْشِزُها  ( بقره 2 / 259 ) ابن عامر و كوفيون ( عاصم و حمزه و كسايى ) بازاء منقوطه خوانده‌اند و بقيه قاريان با راء بدون نقطه قرائت كرده‌اند . « 2 »\r\n3 .  فَتَبَيَّنُوا  ( نساء 4 / 94 ) دو بار و ( حجرات 49 / 6 ) حمزه و كسايى و خلف در هر سه مورد ( فتثبتوا ) از تثبت خوانده‌اند و بقيه ( فتبينوا ) از ( تبين ) خوانده‌اند . « 3 »\r\n4 .  يَقُصُّ الْحَقَّ  ( انعام 6 / 57 ) دو قارى مدينه ( ابو جعفر و نافع ) و ابن كثير و عاصم ( يقصّ ) با صاد بدون نقطه و مشدّد از ( القصص ) خوانده‌اند و بقيه قاريان با سكون قاف و كسر ضاد معجم از ماده ( القضاء ) خوانده‌اند . « 4 »\r\n5 . ( و هو الذى يرسل الريح بشرا ) ( اعراف 7 / 57 ) و ( فرقان 25 / 48 ) و ( نمل 27 / 63 ) عاصم در هر سه مورد با باء موحده و ضمّ آن و سكون شين خوانده و ابن عامر با نون و ضمّ آن و سكون شين خوانده و حمزه و كسايى و خلف با نون و فتح آن و سكون شين و بقيه قاريان با نون و ضمّ آن و ضم شين خوانده‌اند . « 5 »\r\n6 .  أَهْلَكْناها  ( حج 22 / 45 ) دو قارى بصره ( ابو عمرو و يعقوب ) باتاى مضموم بدون الف و بقيه با نون مفتوح و الفى بعد از آن خوانده‌اند . « 6 »\r\n\r\n\r\n","description":"","footnote":"\r\n( 1 ) ابن الجزرى : النشر ، ج 2 ، ص 227 .\r\n( 2 ) همان مصدر ، ج 2 ، ص 231 .\r\n( 3 ) همان مصدر ، ج 2 ، ص 251 .\r\n( 4 ) همان مصدر ، ج 2 ، ص 258 .\r\n( 5 ) همان مصدر ، ج 2 ، ص 269 .\r\n( 6 ) همان مصدر ، ج 2 ، ص 327 .\r\n","page_name":" 624 ","page_number":624},
  {"content":"\r\n\r\n7 . ( واسبغ عليكم نعمه ظهرة ) ( لقمان 31 / 20 ) دو قارى مدينه و ابو عمرو و حفص با فتحه عين و هاء مضموم بنابر اينكه مذكر و جمع است ( نعمه ) خوانده‌اند ولى باقى قراء با سكون عين و تاء با تنوين نصب و به صورت مفرد ( نعمة ) خوانده‌اند . « 1 »\r\n8 .  وَ الْعَنْهُمْ لَعْناً كَبِيراً  ( احزاب 33 / 68 ) عاصم با باء موحده خوانده و از هشام قولهاى مختلفى نقل شده و بقيه با ثاء مثلث ( كثيرا ) خوانده‌اند . « 2 »\r\n9 .  فَأَصْلِحُوا بَيْنَ أَخَوَيْكُمْ  ( حجرات 49 / 10 ) يعقوب با كسره همزه و سكون خاء و با تاى مكسور بنابر اينكه جمع است خوانده و بقيه با فتحه همزه و خاء و سكون ياء بنابر اينكه تثنيه است خوانده‌اند . « 3 »\r\nدر اول فعل مضارع ، گاهى قاريان حرف مضارع را نون متكلم و گاهى تاى خطاب و گاهى ياى غايب را روايت كرده‌اند ، و شكل حرف احتمال هر سه قرائت را دارد . مجموع مواردى را كه مربوط به حرف مضارع مىشود شمارش كرديم حدود دويست و ده مورد بود . و از جمله مثالهاى اين باب كه ابن الجزرى نقل كرده و در دو سوره توبه و يونس مورد اختلاف قاريان مىباشد ، موارد زير است :\r\n1 . ( أن تقبل منهم نفقهم ) ( توبه 9 / 54 ) حمزه و كسايى و خلف بنابر مذكر بودن با يا خوانده‌اند و بقيه با تاء خوانده‌اند .\r\n2 .  إِنْ نَعْفُ عَنْ طائِفَةٍ مِنْكُمْ نُعَذِّبْ طائِفَةً  ( 9 / 66 ) عاصم ( نعف ) با نون مفتوح و ضمّ فاء و ( نعذّب ) با نون و كسره ذال و ( طائفة ) با نصب خوانده ، ولى بقيه ( يعف ) با ياى مضموم و فتحه فاء و ( تعذب ) با تاى مضموم و فتحه ذال و ( طائفة ) با رفع خوانده‌اند . « 4 »\r\n3 . ( من بعد ما كان يزيع قلوب فريق منهم ) ( 9 / 117 ) حمزه و حفص بنابر مذكر بودن با ياء و بقيه بنابر مؤنث بودن با تاء خوانده‌اند . « 5 »\r\n4 . ( يفصّل الايت ) ( يونس 10 / 5 ) ابن كثير و دو قارى بصره و حفص با ياء و بقيه با نون\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 347 .\r\n( 2 ) همان مصدر ، ج 2 ، ص 349 .\r\n( 3 ) همان مصدر ، ج 2 ، ص 376 .\r\n( 4 ) همان مصدر ، ج 2 ، ص 280 .\r\n( 5 ) همان مصدر ، ج 2 ، ص 281 .\r\n","page_name":" 625 ","page_number":625},
  {"content":"\r\n\r\nخوانده‌اند . « 1 »\r\n5 . ( سبحنه و تعالى عما يشركون ) ( 10 / 18 ) و در دو جا از سوره نحل ( 16 / 1 ، 3 ) و در سوره روم ( 30 / 40 ) حمزه و كسايى و خلف در اين چهار مورد كلمه را خطاب گرفته‌اند ولى بقيه ، آنها را غايب دانسته‌اند . « 2 »\r\n6 .  ما تَمْكُرُونَ  ( 10 / 21 ) روح به صورت غايب و بقيه به صورت خطاب خوانده‌اند . « 3 »\r\n7 .  فَبِذلِكَ فَلْيَفْرَحُوا  ( 10 / 58 ) ابو جعفر و ابن عامر و رويس به صورت خطاب و بقيه به صورت غايب خوانده‌اند . « 4 »\r\n8 .  هُوَ خَيْرٌ مِمَّا يَجْمَعُونَ  ( 10 / 58 ) ابو جعفر و ابن عامر و رويس به صورت خطاب و بقيه به صورت غايب خوانده‌اند . « 5 »\r\n9 .  وَ يَجْعَلُ الرِّجْسَ  ( 10 / 100 ) ابو بكر با نون و بقيه با ياء خوانده‌اند . « 6 »\r\nاز آنجا كه تنوين رسم مشخصى در مصحف عثمانى نداشت ، اين موضوع زمينه‌اى براى اختلاف قراء در اثبات و يا ترك تنوين بخصوص تنوين ضمه و كسره گرديد ، به گونه‌اى كه هر دو قرائت مطابق با رسم عثمانى بود ، و لذا در تنوين اين كلمات اختلاف نظر وجود دارد : ( فلا خوف عليهم ) و ( لا خوف عليكم ) و ( فلا رفث و لا فسوق و لا جدال فى الحج ) ( بقره 2 / 197 ) و  لا بَيْعٌ فِيهِ وَ لا خُلَّةٌ وَ لا شَفاعَةٌ  ( 2 / 254 ) و  لا بَيْعٌ فِيهِ وَ لا خِلالٌ  ( ابراهيم 14 / 31 ) و  لا لَغْوٌ فِيها وَ لا تَأْثِيمٌ  ( طور 52 / 23 ) يعقوب در همه جا  فَلا خَوْفٌ عَلَيْهِمْ  خوانده با فتحه فاء و حذف تنوين ، ولى بقيه با رفع و تنوين خوانده‌اند . ابو جعفر و ابن كثير و دو قارى بصره  فَلا رَفَثَ وَ لا فُسُوقَ  با رفع و تنوين خوانده‌اند و همچنين ابو جعفر  وَ لا جِدالَ  خوانده ولى بقيه هر سه كلمه را با فتحه و بدون تنوين قرائت كرده‌اند . و نيز ابن كثير و دو قارى بصره  لا بَيْعٌ فِيهِ وَ لا خُلَّةٌ وَ لا شَفاعَةٌ  در سوره بقره و ( لا بيع فيه و لا\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 282 .\r\n( 2 ) همان مصدر ، ج 2 ، ص 282 .\r\n( 3 ) همان مصدر ، ج 2 ، ص 282 .\r\n( 4 ) همان مصدر ، ج 2 ، ص 285 .\r\n( 5 ) همان مصدر ، ج 2 ، ص 285 .\r\n( 6 ) همان مصدر ، ج 2 ، ص 287 .\r\n","page_name":" 626 ","page_number":626},
  {"content":"\r\n\r\n خِلالٌ  در سوره ابراهيم و  لا لَغْوٌ فِيها وَ لا تَأْثِيمٌ  در سوره طور همان گونه خوانده‌اند ، و بقيه در اين كلمات هفتگانه با رفع و تنوين خوانده‌اند . « 1 »\r\nمثالهاى ديگرى براى اين پديده وجود دارد كه به اول آنها حرف لا نافيه داخل نشده است ، از جمله :  مُوهِنُ كَيْدِ  ( انفال 8 / 18 ) « 2 » و  بِخالِصَةٍ ذِكْرَى الدَّارِ  ( ص 38 / 46 ) « 3 » و « هل هنّ كشفت ضرّه . . . هل هنّ ممسكت رحمته » ( زمر 39 / 38 ) « 4 » و  وَ اللَّهُ مُتِمُّ نُورِهِ  ( صف 61 / 8 ) « 5 » و  إِنَّ اللَّهَ بالِغُ أَمْرِهِ  ( طلاق 65 / 3 ) « 6 » و  إِنَّما أَنْتَ مُنْذِرُ مَنْ يَخْشاها  ( نازعات 79 / 45 ) « 7 » و در تمام اين موارد بعضى از قاريان با تنوين خوانده و بعضى ديگر تنوين را به جهت اضافه حذف كرده‌اند . بنابر تفصيلى كه در كتاب « النشر » در موارد مذكور داده شده است ، اين موارد با تنوين خوانده شود مطابق با رسم مصحف است و بدون تنوين هم خوانده شود مطابق با رسم مصحف است .\r\nدر مثالهايى كه گذشت اختلاف در حروف صامت بود و طبيعت رسم عثمانى براى قراء اين زمينه را فراهم كرده بود كه اين اختلافات را نقل كنند و در عين حال در قرائتهاى آنان شرايط قرائت صحيح كه يكى از آنها موافقت با رسم عثمانى است فراهم گردد .\r\nقرائتهاى ديگرى را مىبينيم كه در آنها نيز اختلاف در حروف صامت است ولى قرائت شاذ به حساب مىآيند چون هجاى كلمه در آنها تغيير مىيابد و لذا شرط موافقت خط مصحف را ولو به صورت احتمالى ندارند . « 8 »\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 211 .\r\n( 2 ) همان مصدر ، ج 2 ، ص 279 .\r\n( 3 ) همان مصدر ، ج 2 ، ص 361 .\r\n( 4 ) همان مصدر ، ج 2 ، ص 363 .\r\n( 5 ) همان مصدر ، ج 2 ، ص 387 .\r\n( 6 ) همان مصدر ، ج 2 ، ص 388 .\r\n( 7 ) همان مصدر ، ج 2 ، ص 398 .\r\n( 8 ) مثالهاى آن را در : دكتر عبد الصبور شاهين : القراءات ، ص 266 - 265 ببينيد .\r\n","page_name":" 627 ","page_number":627},
  {"content":"\r\n\r\n\r\nب : در زمينه حركات\r\nبارها گفته‌ايم كه كتابت عربى هيچ گونه علامتى براى نشان دادن حركات كوتاه نداشت و رسم عثمانى هم بر همين روال بود و ابو الاسود دئلى كه علامتهايى را براى حركات وضع كرد ، در نيمه دوم قرن اول هجرى اين كار را انجام داد و دانشمندان كه يكى از شرايط صحت قرائت را موافقت رسم عثمانى مىدانند ، منظورشان رسم عثمانى خالى از حركات است و براى همين است كه وجوه اختلاف در قرائتهاى فراوان نقل شده آن هم به گونه‌اى كه روايت آن صحيح و در سطح بالايى است .\r\nاز آنجا كه لغت عربى و ساير لغات سامى معناى عمومى كلمه را مربوط به تعدادى از حروف صامت مىكند و آنگاه در تغيير معانى كلمهء ساخته شده از حروف صامت ، به تغيير حركات در صامت‌ها ، تكيه مىكند « 1 » لذا پديده تغيير حركات كوتاه قسمت مهمى از وجوه اختلاف در قرائتهاى صحيح را كه از پيشوايان فن در شهرها نقل شده تشكيل مىدهد . ما در اينجا بعضى از مثالهايى را مىآوريم تا ميزان رخصتى را كه طبيعت رسم عثمانى در نقل قرائتهاى مختلف در زمينه حركات كوتاه داده ، معلوم شود . اين اختلافها گاهى در حذف و گاهى در اثبات و گاهى در تغيير حركات است .\r\nاز جمله مثالهاى اثبات يا حذف حركت كوتاه ، موارد زير است :\r\n1 .  وَ لْيَحْكُمْ  ( مائده 5 / 47 ) حمزه با كسره لام و نصب ميم خوانده و بقيه با سكون هر دو خوانده‌اند . « 2 »\r\n2 .  وَ لِتُصْنَعَ  ( طه 20 / 39 ) ابو جعفر با سكون لام و جزم عين و بقيه با كسر لام و نصب خوانده‌اند . « 3 »\r\n3 .  وَ لْيُوفُوا نُذُورَهُمْ وَ لْيَطَّوَّفُوا  ( حج 22 / 29 ) ابن ذكوان هر دو كلمه را با كسره لام خوانده و بقيه آنها را ساكن خوانده‌اند و ابو بكر در  وَ لْيُوفُوا  واو را مفتوح و فاء را مشدّد روايت كرده است . « 4 »\r\n\r\n\r\n","description":"","footnote":"\r\n( 1 ) بنگريد به : دكتر عبد الصبور شاهين : القراءات ، ص 283 .\r\n( 2 ) ابن الجزرى : النشر ، ج 2 ، ص 254 .\r\n( 3 ) همان مصدر ، ج 2 ، ص 320 .\r\n( 4 ) همان مصدر ، ج 2 ، ص 326 .\r\n","page_name":" 628 ","page_number":628},
  {"content":"\r\n\r\n4 .  الْمَعْزِ  ( انعام 6 / 143 ) ابن كثير و دو قارى بصره با فتحه عين و بقيه با سكون آن خوانده‌اند . « 1 »\r\n5 .  قِطَعاً  ( يونس 10 / 27 ) ابن كثير و يعقوب و كسايى با سكون طاء و بقيه با فتحه آن خوانده‌اند . « 2 »\r\n6 .  زَهْرَةَ الْحَياةِ  ( طه 20 / 131 ) يعقوب با فتحه هاء و بقيه با سكون آن را خوانده‌اند « 3 » .\r\n7 .  فِي أَيَّامٍ نَحِساتٍ  ( فصلت 41 / 16 ) ابو جعفر و ابن عامر و كوفيون با كسره حاء و بقيه با سكون آن خوانده‌اند « 4 » .\r\nو از جمله مثالهاى اختلاف در نوع حركت كوتاه در غير آخر كلمه موارد زير است :\r\n1 .  فَمَنِ اضْطُرَّ  ( بقره 2 / 173 ) در كلمه ( اضطر ) اختلاف شده ابو جعفر با كسرهء طاء در هر جا كه باشد و بقيه با ضمه آن خوانده‌اند . « 5 »\r\n2 .  يَعْرِشُونَ  ( اعراب 7 / 137 ) و در سوره نحل ( 16 / 68 ) ابن عامر و ابو بكر در هر دو مورد با ضمه راء و بقيه با كسره آن خوانده‌اند . « 6 »\r\n3 .  فَإِذا بَرِقَ الْبَصَرُ  ( قيامة 75 / 7 ) دو قارى مدينه با فتحه راء و بقيه با كسره آن خوانده‌اند . « 7 »\r\n4 .  مَيْسَرَةٍ  ( بقره 2 / 280 ) نافع با ضمه سين و بقيه با فتحه آن خوانده‌اند . « 8 »\r\n5 .  حِجُّ الْبَيْتِ  ( آل عمران 3 / 97 ) ابو جعفر و حمزه و كسايى و خلف و حفص با كسره حاء و بقيه با فتحه آن خوانده‌اند . « 9 »\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 266 .\r\n( 2 ) همان مصدر ، ج 2 ، ص 283 .\r\n( 3 ) همان مصدر ، ج 2 ، ص 322 .\r\n( 4 ) همان مصدر ، ج 2 ، ص 366 .\r\n( 5 ) همان مصدر ، ج 2 ، ص 226 .\r\n( 6 ) همان مصدر ، ج 2 ، ص 271 .\r\n( 7 ) همان مصدر ، ج 2 ، ص 393 .\r\n( 8 ) همان مصدر ، ج 2 ، ص 236 .\r\n( 9 ) همان مصدر ، ج 2 ، ص 241 .\r\n","page_name":" 629 ","page_number":629},
  {"content":"\r\n\r\n6 .  مَطْلَعِ الْفَجْرِ  ( قدر 97 / 5 ) كسايى و خلف با كسره لام و بقيه با فتحه آن خوانده‌اند . « 1 »\r\nو از جمله مثالهاى اختلاف حركات در آخر كلمه‌ها موارد زير است :\r\n1 .  فَتُذَكِّرَ  ( بقره 2 / 282 ) حمزه با رفع راء و بقيه با فتحه آن خوانده‌اند . « 2 »\r\n2 .  وَ يَجْعَلْ لَكَ  ( فرقان 25 / 10 ) ابن كثير و ابن عامر و ابو بكر با رفع لام و بقيه با جزم آن خوانده‌اند . « 3 »\r\n3 .  فَتَنْفَعَهُ  ( عبس 80 / 4 ) عاصم با نصب عين و بقيه با رفع آن خوانده‌اند . « 4 »\r\n4 .   الْأَرْحامَ   ( نساء 4 / 1 ) حمزه با كسره ميم و بقيه با نصب آن خوانده‌اند . « 5 »\r\n5 .  وَ إِنْ كانَتْ واحِدَةً  ( نساء 4 / 11 ) دو قارى مدينه با رفع و بقيه با نصب آن خوانده‌اند . « 6 »\r\n6 . ( هذا يوم ينفع ) ( مائده 5 / 119 ) نافع با نصب ( يوم ) و بقيه با رفع آن خوانده‌اند . « 7 »\r\nكتابت عربى در بيشتر حالات ، فتحه بلندى را كه در وسط كلمه باشد نشان نمىداد ، و همين طور بود ضمه و كسره بلندى كه به ترتيب به واو و ياء متصل بودند ، به اضافه اينكه علامتهاى اين حركات سه گانه بخصوص علامت كسره بلند گاهى در آخر كلمه حذف مىشد و به نظر مىرسد كه تأثير ننوشتن علامت فتحه بلند وسطى ، در فراهم آمدن شرط موافقت با رسم در بيشتر قرائتها از تأثير ننوشتن علامت ضمه بلند و كسره بلند بيشتر بوده است .\r\nاينك چند مثال از قرائتهاى مختلفى را كه در اثر اين پديده به وجود آمده و مربوط به فعل مضارع و امر و ماضى و اسمهاى مفرد و جمع مىباشد ، در زير مىآوريم :\r\n1 .  وَ ما يَخْدَعُونَ  ( بقره 2 / 9 ) نافع و ابن كثير و ابو عمرو آن را با ضمّ ياء و الفى بعد از خاء و كسره دال خوانده‌اند ، و بقيه با فتحه ياء و سكون خاء و فتحه دال بدون الف\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 403 .\r\n( 2 ) همان مصدر ، ج 2 ، ص 236 .\r\n( 3 ) همان مصدر ، ج 2 ، ص 333 .\r\n( 4 ) همان مصدر ، ج 2 ، ص 398 .\r\n( 5 ) همان مصدر ، ج 2 ، ص 247 .\r\n( 6 ) همان مصدر ، ج 2 ، ص 247 .\r\n( 7 ) همان مصدر ، ج 2 ، ص 256 .\r\n","page_name":" 630 ","page_number":630},
  {"content":"\r\n\r\nخوانده‌اند « 1 » .\r\n2 . « تزور » ( كهف 18 / 17 ) ابن عامر و يعقوب آن را ( تزورّ ) با سكون زاء و تشديد راء بدون الف خوانده‌اند و كوفيون با فتحه زاء و بدون تشديد آن را الفى بعد از آن و تخفيف راء خوانده‌اند و بقيه نيز همين طور جز اينكه زاء را تشديد داده‌اند . « 2 »\r\n3 . « حتى يلقوا » در سوره زخرف ( 43 / 83 ) و در سوره طور ( 52 / 45 ) و در سوره معارج ( 70 / 42 ) ابو جعفر با فتحه ياء و سكون لام و فتحه قاف بدون الفى قبل از آن و به صورت ( يلقوا ) خوانده و بقيه با ضمه ياء و فتحه لام و الفى بعد از آن و ضمه قاف و به صورت ( يلاقوا ) خوانده‌اند . « 3 »\r\n4 . « فلا يخف ظلما » ( طه 20 / 112 ) ابن كثير ( يخف ) با جزم خوانده و بقيه با رفع خوانده‌اند . « 4 »\r\n5 . « قل ربّى يعلم » ( انبياء 21 / 4 ) حمزه و كسايى و خلف و حفص ( قال ) با الف بنا بر خبريت خوانده و بقيه ( قل ) بدون الف بنابر امر بودن خوانده‌اند . « 5 »\r\n6 .  وَ إِذْ واعَدْنا مُوسى  در سوره بقره ( 2 / 51 ) و سوره اعراف ( 7 / 142 ) و نيز در سوره طه ( 20 / 80 ) : « و وعدنكم جانب الطور الايمن » ابو جعفر و دو قارى بصره با قصر الف از ( وعد ) خوانده‌اند و بقيه با مد الف از ( مواعده ) خوانده‌اند . « 6 »\r\n7 . « او لسستم » در سوره نساء ( 4 / 43 ) و سوره مائده ( 5 / 6 ) حمزه و كسايى و خلف بدون الف و بقيه با الف خوانده‌اند . « 7 »\r\n8 . « ملك يوم الدين » ( حمد 1 / 4 ) عاصم و كسايى و خلف و يعقوب با الف مدّ خوانده‌اند و بقيه بدون الف خوانده‌اند . « 8 »\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 207 .\r\n( 2 ) همان مصدر ، ج 2 ، ص 310 .\r\n( 3 ) همان مصدر ، ج 2 ، ص 370 .\r\n( 4 ) همان مصدر ، ج 2 ، ص 322 .\r\n( 5 ) همان مصدر ، ج 2 ، ص 323 .\r\n( 6 ) همان مصدر ، ج 2 ، ص 212 .\r\n( 7 ) همان مصدر ، ج 2 ، ص 250 .\r\n( 8 ) همان مصدر ، ج 2 ، ص 271 .\r\n","page_name":" 631 ","page_number":631},
  {"content":"\r\n\r\n9 . « فاخذتكم الصعقة » ( ذاريات 51 / 44 ) كسايى « الصّعقة » با سكون عين و بدون الف خوانده و بقيه با كسره عين و الفى پيش از آن خوانده‌اند . « 1 »\r\n10 .  عِظاماً نَخِرَةً  ( نازعات 79 / 11 ) حمزه و كسايى و خلف و ابو بكر و رويس « ناخرة » با الف خوانده‌اند و بقيه بدون الف خوانده‌اند . « 2 »\r\n11 .  أَنْ يَعْمُرُوا مَساجِدَ اللَّهِ  ( توبه 9 / 17 ) دو قارى بصره و ابن كثير ( مسجد اللّه ) به صورت مفرد خوانده‌اند و بقيه به صورت جمع خوانده‌اند . « 3 »\r\n12 .  آياتٌ لِلسَّائِلِينَ  ( يوسف 12 / 7 ) ابن كثير بدون الف و به صورت مفرد خوانده و بقيه با الف و به صورت جمع خوانده‌اند . « 4 »\r\n13 .  بِكافٍ عَبْدَهُ  ( زمر 39 / 36 ) ابو جعفر و حمزه و كسايى و خلف ( عباده ) و بقيه  عَبْدَهُ  خوانده‌اند . « 5 »\r\nدر اين گونه موارد و موارد ديگر كسى كه كلمه را بدون فتحه بلند خوانده به طور تحقيق با رسم مصحف موافقت كرده ( البته با صرف نظر از حركات كوتاه ) و كسى كه فتحه بلند را در تلفظ اثبات نموده به طور فرضى و احتمالى با رسم مصحف موافقت كرده است ، زيرا كه حذف علامت فتحه بلند در وسط كلمه يك خصيصه عمومى در كتابت عربى در عصر نسخه بردارى مصاحف عثمانى مىباشد كه براى قاريان اين زمينه را فراهم كرده كه قرائتهايى را روايت كنند كه در آنها فتحه بلند آمده با اينكه در رسم نوشته نشده است .\r\nدر كتابت عربى همواره حرف مشدّد با يك علامت نوشته مىشود .\r\nدر رسم عثمانى نيز چنين است . در چندين قرائت ميان مشدّد بودن يك حرف و تبديل تشديد به فتحه بلند اختلاف شده است كه هر دو صورت موافق با خط مصحف است و از جمله مثالهاى آن موارد زير مىباشد :\r\n1 .  فَرَّقُوا دِينَهُمْ  در سوره انعام ( 6 / 159 ) و سوره روم ( 30 / 32 ) حمزه و كسايى « فارقوا »\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 377 .\r\n( 2 ) همان مصدر ، ج 2 ، ص 397 .\r\n( 3 ) همان مصدر ، ج 2 ، ص 278 .\r\n( 4 ) همان مصدر ، ج 2 ، ص 293 .\r\n( 5 ) همان مصدر ، ج 2 ، ص 362 .\r\n","page_name":" 632 ","page_number":632},
  {"content":"\r\n\r\nبا الف و تخفيف راء و بقيه بدون الف و با تشديد راء خوانده‌اند . « 1 »\r\n2 .  وَ لا تُصَعِّرْ خَدَّكَ  ( لقمان 31 / 18 ) ابن كثير و عاصم و ابن عامر و يعقوب با تشديد عين و بدون الف و بقيه با تخفيف آن و الفى پيش از آن خوانده‌اند . « 2 »\r\nسابقا گفتيم كه فتحه بلند در آخر بسيارى از كلمات به صورت ياء نوشته شده و آن در خط ياء ، ولى در تلفظ فتحه بلند است . در اين زمينه هم قرائتهاى مختلفى روايت شده كه كلمه را با ياء نوشته‌اند و در تلفظ فتحه بلند و يا ياء خوانده‌اند و هر دو قرائت موافق با رسم است . از جمله مثالهاى آن موارد زير مىباشد :\r\n1 .  لَقُضِيَ إِلَيْهِمْ أَجَلُهُمْ  ( يونس 10 / 11 ) ابن عامر و يعقوب با فتحه قاف و ضاد و تبديل ياء به الف و نصب « جلهم » و بقيه با ضمه قاف و كسره ضاد و فتحه و رفع « اجلهم » خوانده‌اند . « 3 »\r\n2 .  لا يَهْدِي مَنْ يُضِلُّ  ( نحل 16 / 37 ) كوفىها با فتحه ياء و كسره دال و بقيه با ضمه ياء و فتحه دال خوانده‌اند . « 4 »\r\n3 .  كَذلِكَ يُوحِي إِلَيْكَ  ( شورى 42 / 3 ) ابن كثير با فتحه حاء به صورت فعل مجهول خوانده و بقيه با كسره حاء به صورت معلوم خوانده‌اند . « 5 »\r\nاز آنجا كه دو علامت واو و ياء علاوه بر اينكه نماينده دو حرف صامت هستند ، صداى ضمه و كسره بلند را هم نشان مىدهند ، اين امر نيز زمينه را براى قرائتها فراهم نمود كه كلمه را با واو و ياى صامت و يا دو حركت بلند بخوانند و هر دو قرائت هم موافق خط مصحف است ، از جمله آنهاست : ( موص و موصّ ) « 6 » و ( روح و روح ) « 7 » و  إِنْ تَوَلَّيْتُمْ  ( محمد 47 / 22 ) كه رويس با ضمه تاء و واو و كسره لام خوانده و بقيه با فتحه هر سه خوانده‌اند . « 8 »\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 266 .\r\n( 2 ) همان مصدر ، ج 2 ، ص 346 .\r\n( 3 ) همان مصدر ، ج 2 ، ص 282 .\r\n( 4 ) همان مصدر ، ج 2 ، ص 304 .\r\n( 5 ) همان مصدر ، ج 2 ، ص 367 .\r\n( 6 ) همان مصدر ، ج 2 ، ص 226 .\r\n( 7 ) همان مصدر ، ج 2 ، ص 383 .\r\n( 8 ) همان مصدر ، ج 2 ، ص 374 .\r\n","page_name":" 633 ","page_number":633},
  {"content":"\r\n\r\nهمچنين است حال در ياءهايى كه در رسم حذف شده‌اند ولى در اثبات يا حذف آنها در مقام وصل يا وصل و وقف هر دو ، اختلاف شده است ، مانند ( الداع ، الجوار ، المناد ، التناد ، يأت ، يسر ، نبغ ) و نظير آنها . كسى كه اين كلمات را با حذف ياء خوانده به طور تحقيق با خط مصحف موافقت كرده و كسى كه ياء را اثبات نموده به صورت تقديرى و فرضى با خط موافقت كرده است . « 1 » و باز مانند آن است وصل‌هاى ضمير مفرد مذكر در صورتى كه مضموم باشد و ما قبل آن واو ساكن باشد و يا مكسور باشد و ما قبل آن ياى ساكن باشد در قرائت ابن كثير در صورت وقف ، صله حذف مىشود « 2 » .\r\nعلامت الف در كتابت عربى نشان دهنده همزه است ، خواه همزه قطع باشد يا همزه وصل ، و نيز همان علامت نشان دهنده فتحه بلند است . و اين حقيقت نيز زمينه را براى اختلاف قرائتها فراهم كرده در حالى كه شرط موافقت رسم را هم دارد . از جمله مواردى كه در آنها اختلاف شده كه آيا همزه قطع است يا همزه وصل موارد زير است :\r\n1 .  قالَ أَعْلَمُ  ( بقره 2 / 259 ) حمزه و كسايى با وصل و سكون ميم بنابر اينكه فعل امر است خوانده‌اند و در ابتداى كلام همزه وصل را مكسور مىكنند و بقيه همزه را همزه قطع مىدانند و كلمه را بنا بر اينكه خبر باشد مرفوع مىخوانند . « 3 »\r\n2 .  وَ يَوْمَ تَقُومُ السَّاعَةُ أَدْخِلُوا  ( مؤمن 40 / 46 ) ابن كثير و ابو عمرو و ابن عامر و ابو بكر « ادخلوا » را با همزه وصل و ضمه خاء خوانده‌اند و در ابتداى كلام همزه را مضموم مىكنند و بقيه همزه را همزه قطع و در هر دو حال مفتوح و خاء را مكسور مىدانند . « 4 »\r\n3 .  انْظُرُونا  ( حديد 57 / 13 ) حمزه ، همزه را قطع و مفتوح و ظاء را مكسور مىخواند و بقيه همزه را وصل و ظاء را مضموم مىدانند . « 5 »\r\nاز مثالهاى اختلاف در الف كه آيا همزه است يا فتحه بلند ، موارد زير است :\r\n1 .  وَ كُلٌّ أَتَوْهُ داخِرِينَ  ( نمل 27 / 87 ) حمزه و خلف و حفص با فتحه تاء و قصر همزه و\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 161 ، 180 و بنگريد به : ابو بكر الانبارى : ج 1 ، ص 233 به بعد .\r\n( 2 ) بنگريد به : دانى : التيسير ، ص 29 .\r\n( 3 ) ابن الجزرى : النشر ، ج 2 ، ص 131 .\r\n( 4 ) همان مصدر ، ج 2 ، ص 365 .\r\n( 5 ) همان مصدر ، ج 2 ، ص 384 .\r\n","page_name":" 634 ","page_number":634},
  {"content":"\r\n\r\nبقيه با مدّ همزه و ضمه تاء خوانده‌اند . « 1 »\r\n2 .  مِنْسَأَتَهُ  ( سبأ 34 / 14 ) دو قارى مدينه و ابو عمرو آن را با الف بعد از سين بدون همزه خوانده‌اند و از ابن ذكوان سكون همزه نقل شده و از هشام قولهاى مختلفى روايت شده و بقيه با فتحه همزه خوانده‌اند . « 2 »\r\n3 .  آسِنٍ  ( محمد 47 / 15 ) ابن كثير بعد از همزه مدّ نداده ولى بقيه با مدّ خوانده‌اند . « 3 »\r\nاين مثالها ، چه آنها كه مربوط به حروف صامت هستند و چه آنها كه مربوط به حركتهاى بلند و كوتاه هستند و مثالهاى ديگرى كه به جهت رعايت اختصار نياورديم ، همگى اين مطلب را توضيح مىدهد كه چگونه رسم عثمانى با ويژگيهائى كه دارد ، اين فرصت را به مسلمانان در شهرهاى مختلف داد تا قرائتى را كه از صحابه ساكن آن شهر آموخته بودند و موافق خط مصحف بوده حفظ كنند و آنچه را كه مخالف با آن بوده ترك نمايند مانند قرائتهايى كه با تقديم يا تاخير كلمه يا افزايش و كاستى يك حرف كه در رسم عثمانى احتمال آن داده نمىشود . و بدين گونه رسم عثمانى به صورت ركنى درآمد كه بايد قرائت با آن موافقت داشته باشد تا قرائت صحيح تلقى گردد ، البته پس از آنكه روايت آن ثابت شد . ولى ديديم كه موافقت قرائت با رسم به مقدار معينى از مخالفت با رسم اجازه مىداد كه قسمتى از آن به طبيعت كتابت و قسمتى ديگر به طبيعت رابطه قرائتها با رسم عثمانى مربوط مىشد .\r\nالبته موافقت با رسم عثمانى تنها شرط صحت قرائت نبود ، بلكه پيش از هر چيزى مىبايست نقل آن قرائت درست باشد به طورى كه پيش از اين به تفصيل بيان كرديم . و براى همين است كه قرائتهايى وارد شده كه با رسم عثمانى مطابق است و در عين حال آن را قرائت شاذّ مىدانند . چون آن قرائت مانند قرائتهاى صحيح نقل متواتر ندارد . و نيز مثالهاى فراوانى وجود دارد كه مربوط به قرائتهايى است كه به جهت مخالفت آنها با رسم عثمانى شاذ شناخته شده‌اند ، و مثالهاى ديگر هم وجود دارد از قرائتهايى كه به جهت\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 339 .\r\n( 2 ) همان مصدر ، ج 2 ، ص 349 .\r\n( 3 ) همان مصدر ، ج 2 ، ص 374 .\r\n","page_name":" 635 ","page_number":635},
  {"content":"\r\n\r\nضعف روايت ، شاذ تلقى شده‌اند هر چند كه با رسم عثمانى موافق هستند و يا لا اقل احتمال موافقت داده مىشود . « 1 »\r\n\r\n\r\n","description":"","footnote":"\r\n( 1 ) از مثالهاى قرائتهاى شاذى كه مخالف با رسم است مواردى است كه ابو عبيد آنها را در كتاب فضائل القرآن در فصلى تحت عنوان ( حرفهاى زايدى كه با خط مصحف مخالف است ) آورده ( بنگريد به : فضائل القرآن ، لوح 43 - 37 ) و از مثالهاى قرائتهاى شاذى كه گاهى موافق رسم و گاهى مخالف آن است ، مواردى است كه ابن ابى داود در كتاب : المصاحف آورده و نيز مواردى است كه « آرتر جفرى » محقق كتاب المصاحف آنها را جمع آورى كرده و همراه با المصاحف چاپ نموده است و نيز مواردى كه در مختصر كتاب البديع تأليف ابن خالويه و نيز در كتاب المحتسب تأليف ابن جنى آمده است . البته مصادر ديگرى هم براى قرائتهاى شاذّ وجود دارد . در اين زمينه بنگريد به :\r\nدكتر عبد الصبور شاهين : تاريخ القرآن ، ص 10 به بعد ، و نيز همو در كتاب القراءات القرآنيه مثالهاى بسيارى از قرائتهاى شاذّ را آورده كه بعضى از آنها موافق رسم و بعضى از آنها مخالف رسم است ، بخصوص در موضوع همزه و ترك آن و موضوع اختلاف حركات .\r\n","page_name":" 636 ","page_number":636},
  {"content":"\r\n\r\n\r\nمبحث پنجم كلماتى كه رسم آنها در مصاحف عثمانى مختلف است\r\nاز چيزهايى كه به موضوع رابطه قرائتها با رسم عثمانى متعلق است اين است كه هجاى تعدادى از كلمات ، از لحاظ كمى و زيادى در مصاحف عثمانى مختلف است . گذشتگان از پيشوايان قرائت درباره تعيين اين كلمات از همان آغاز روايتهايى را نقل كرده‌اند و درباره اين موضوع تعدادى كتاب نوشته شده كه ابن نديم چند تا از آنها را ذكر كرده است ، از جمله : « اختلاف مصاحف الشام و الحجاز و العراق » تأليف ابن عامر يحصبى پيشواى اهل شام ( متوفى 118 ه ) و كتاب : « اختلاف مصاحف اهل المدينه و اهل الكوفه و اهل البصرة » تأليف كسايى ( متوفى 189 ه ) و كتاب « اختلاف اهل الكوفه و البصرة و الشام فى المصاحف » تأليف فرّاء ( متوفى 207 ه ) و كتاب « اختلاف المصاحف » تأليف خلف بن هشام البزار ( متوفى 229 ه ) و كتاب « اختلاف المصاحف » تأليف ابن ابى داود ، و شايد اين كتاب همان كتاب « المصاحف » باشد كه چاپ شده و يا كتابى غير از آن باشد . ابن نديم جز\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nآنچه گفته شد ، كتابهاى ديگرى هم در اين موضوع ذكر كرده است . « 1 »\r\nهيچ يك از اين كتابها ، امروز در دست نيست جز كتاب ابن ابى داود ، البته اگر آن را همان كتاب « المصاحف » چاپ شده بدانيم . البته اين كتاب معلومات بسيارى درباره تاريخ و قرائت قرآن و مصاحف صحابه و مطالب اندكى راجع به اختلاف مصاحف عثمانى دارد ، هر چند كه آن كتابها به دست ما نرسيده است ، ولى مطالب آنها در ضمن كتابهاى ديگر به دست ما رسيده است ، مثلا ابو عبيد در « فضائل القرآن » « 2 » و ابن ابى داود در « المصاحف » « 3 » اختلاف ميان مصاحف را آورده‌اند ، و دانى آنها را در « المقنع » جمع آورى كرده « 4 » و قسمتى از آن را ابو العباس مهدوى در كتاب « هجاء مصاحف الامصار » نقل كرده است « 5 » و ابو حيان به نقل از خلف بن هشام البزار ، اختلافهاى موجود ميان مصحف اهل مدينه و اهل عراق را ذكر نموده است « 6 » و علاوه بر اينها ، موارد اختلاف در مصادر ديگر نيز آمده است . « 7 »\r\nلازم است ميان دو نوع از اختلاف در هجاى كلمات مصاحف ، عثمانى تفاوت گذاشت ؛ زيرا بعضى از كلمات وجود دارد كه در بعضى از مصاحف ، در آن كلمات ، الف به عنوان علامت فتحه بلند نوشته شده و در بعضى الف حذف شده و اختلافهايى شبيه اين كه تلفظ كلمه در هر دو حالت يكى است ، يا مانند اختلاف در فصل يا وصل بعضى از كلمات كه غالبا باعث اختلاف در تلفظ نمىشود ، مانند : « قل بئس ما يأمركم » ( بقره 2 / 93 ) كه در بعضى از مصحفها جدا نوشته شده ولى در بعضى ديگر به صورت ( بئسما ) سرهم نوشته شده يا مثلا در بعضى از مصاحف « نحن ابنؤا اللّه » ( مائده 5 / 18 ) آمده و در بعضى ديگر  أَبْناءُ اللَّهِ  بدون واو آمده است . و نيز در بعضى از مصاحف « و لا وضعوا » ( توبه 9 / 47 ) آمده و در بعضى ديگر « و لا اوضعوا » با يك الف زائد آمده است و نيز در بعضى از مصاحف\r\n\r\n\r\n","description":"","footnote":"\r\n( 1 ) بنگريد به : الفهرست ، ص 36 .\r\n( 2 ) لوح 46 - 44 .\r\n( 3 ) ص 37 به بعد .\r\n( 4 ) ص 92 به بعد .\r\n( 5 ) بنگريد به : ؟ ؟ - 118 .\r\n( 6 ) البحر المحيط ، مجلد 1 ، ص 398 .\r\n( 7 ) ابو بكر باقلانى : ص 394 - 389 و مقدمه كتاب المبانى از يك مؤلف ناشناخته ، ص 117 .\r\n","page_name":" 638 ","page_number":638},
  {"content":"\r\n\r\n سُبْحانَ رَبِّي  ( اسراء 17 / 93 ) با الف ثبت شده و در بعضى ديگر ( سبحن ) بدون الف نوشته شده است . « 1 » اختلاف در اين گونه مثالها منجر به اختلاف در تلفظ نمىشود و بنابراين در هر دو رسم ، قرائت يكى است و اختلاف هجاء در قرائت تأثير نمىكند .\r\nولى در اينجا نوع ديگرى از اختلاف در هجاى كلمات وجود دارد كه شامل كمى يا زيادت حرف يا تبديل جاى يك حرف مىشود و اين اختلاف باعث اختلاف در تلفظ مىگردد و هدف ما در اين بحث بررسى اين نوع از اختلاف مىباشد . مصادر نخستين ثابت كرده‌اند كه اين اختلافها يا به مصحفهاى امام كه در زمان خليفه سوم از مدينه به شهرها فرستاده شد ، مربوط مىشود و يا در مصاحف قديمى كه از روى مصاحف عثمانى استنساخ شده ، وجود داشته است .\r\nطبق اطلاع ما قديمىترين مصدرى كه از اين اختلاف صحبت كرده همان روايتى است كه ابو عبيد در كتاب « فضائل القرآن » آورده و دانى هم آن را در المقنع از ابو عبيد نقل كرده است . « 2 » ما اينكه متن روايت ابو عبيد را در اينجا مىآوريم ، زيرا كه اين روايت قديمىترين روايت در اين زمينه است و پس از اين روايت ، روايتهاى ديگر اين موضوع را نقل خواهيم كرد .\r\nدر كتاب « فضائل القرآن » تأليف ابو عبيد قاسم بن سلام آمده است : « 3 » « حروف قرآن كه مصاحف اهل حجاز و اهل عراق در آنها اختلاف دارند . ابو عبيد مىگويد : اسماعيل بن جعفر المدنى به من گفت : مصاحف اهل حجاز و اهل عراق در اين حروف اختلاف دارند :\r\n1 . اهل مدينه در سوره بقره ( 2 / 132 ) « و اوصى بها ابراهيم بنيه » را با الف نوشته‌اند و اهل عراق  وَ وَصَّى  بدون الف نوشته‌اند .\r\n2 . اهل مدينه در سوره آل عمران ( 3 / 133 )  سارِعُوا إِلى مَغْفِرَةٍ  را بدون واو و اهل عراق  وَ سارِعُوا  با واو نوشته‌اند .\r\n\r\n\r\n","description":"","footnote":"\r\n( 1 ) درباره اين مثالها و مثالهاى ديگر رجوع شود به : دانى : المقنع ، ص 92 به بعد .\r\n( 2 ) المقنع ، ص 112 - 108 .\r\n( 3 ) فضائل القرآن ، لوح 46 - 44 .\r\n","page_name":" 639 ","page_number":639},
  {"content":"\r\n\r\n3 . اهل مدينه در سوره مائده ( 5 / 53 ) « يقول الذين آمنوا هؤلاء الذين اقسموا باللّه جهد ايمنهم » را بدون واو و اهل عراق ( و يقول ) با واو نوشته‌اند .\r\n4 . اهل مدينه در همان سوره ( 5 / 54 ) « يا أيها الذين آمنوا من يرتدد منكم عن دينه » را با دو دال و اهل عراق  مَنْ يَرْتَدَّ  با يك دال نوشته‌اند .\r\n5 . اهل مدينه در سوره برائت ( 9 / 107 ) « الذين اتخذوا مسجد ضرارا » را بدون واو و اهل عراق  وَ الَّذِينَ اتَّخَذُوا  با واو نوشته‌اند .\r\n6 . اهل مدينه در سوره كهف ( 18 / 36 ) « لاجدن خيرا منهما منقلبا » را به صورت تثنيه و اهل عراق  خَيْراً مِنْها مُنْقَلَباً  به صورت مفرد نوشته‌اند .\r\n7 . اهل مدينه در سوره شعراء ( 26 / 217 ) « فتوكل على العزيز الرحيم » را با فاء و اهل عراق  وَ تَوَكَّلْ عَلَى الْعَزِيزِ الرَّحِيمِ  با واو نوشته‌اند .\r\n8 . اهل مدينه در سوره مؤمن ( 40 / 26 )  أَوْ أَنْ يُظْهِرَ فِي الْأَرْضِ الْفَسادَ  بدون الف و اهل عراق « او ان » با الف نوشته‌اند .\r\n9 . اهل مدينه در سوره عسق ( شورى 42 / 30 )  فَبِما كَسَبَتْ أَيْدِيكُمْ  بدون فاء و اهل عراق  فَبِما كَسَبَتْ  با فاء نوشته‌اند .\r\n10 . اهل مدينه در سوره زخرف ( 43 / 71 )  تَشْتَهِيهِ الْأَنْفُسُ  با هاء و اهل عراق « تشتهى الانفس » بدون هاء نوشته‌اند .\r\n11 . اهل مدينه در سوره حديد ( 57 / 24 ) « انّ اللّه الغنىّ الحميد » بدون ( هو ) و اهل عراق  فَإِنَّ اللَّهَ هُوَ الْغَنِيُّ الْحَمِيدُ  نوشته‌اند .\r\n12 . اهل مدينه در سوره والشمس ( 91 / 15 ) « فلا يخاف عقبيها » با فاء و اهل عراق  وَ لا يَخافُ عُقْباها  با واو نوشته‌اند .\r\nابو عبيد مىگويد : اين حروفى است كه مصاحف اهل شام و اهل عراق در آن اختلاف دارند و گاهى با مصاحف اهل حجاز موافق و گاهى با آن مخالف است :\r\nابو عبيد مىگويد : حديث كرد ما را هشام بن عمار از ايوب بن تميم از يحيى بن حارث الذمارى از عبداللّه بن عامر اليحصبى ، هشام گفته و حديث كرد ما را سويد بن عبد العزيز از حسن بن عمران از عطية بن قيس از ام الدرداء از ابو الدرداء كه اين حروف در مصاحف\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nاهل شام است و دو حديث در هم تداخل كرده‌اند و آنها بيست و هشت حرف در مصاحف اهل شام مىباشد :\r\n13 . در سوره بقره ( 2 / 116 )  قالُوا اتَّخَذَ اللَّهُ وَلَداً سُبْحانَهُ  بدون واو .\r\n14 . در سوره آل عمران ( 3 / 133 )  سارِعُوا إِلى مَغْفِرَةٍ مِنْ رَبِّكُمْ  بدون واو .\r\n15 . باز در سوره آل عمران ( 3 / 184 ) « جاؤا بالبيّنت و بالزّبر و بالكتب المنير » همگى با باء .\r\n16 . در سوره نساء ( 4 / 66 ) « و ما فعلوه الّا قليلا منهم » با نصب .\r\n17 . در سوره مائده ( 5 / 53 ) « يقول الذين آمنوا » بدون واو .\r\n18 . باز در سوره مائده ( 5 / 54 ) « يا ايها الذين آمنوا من يرتدد منكم » با دو دال .\r\n19 . در سوره انعام ( 6 / 32 ) « ولدار الآخرة » با يك لام .\r\n20 . باز در سوره انعام ( 6 / 137 ) « و كذلك زيّن لكثير من المشركين قتل اولادهم شركائهم » با نصب « اولاد » و جرّ « شركاء » و چنين تاويل مىكنند : « قتل شركائهم اولادهم » .\r\n21 . در سوره اعراف ( 7 / 3 ) « قليلا ما تتذكرون » با دو تاء .\r\n22 . باز در سوره اعراف ( 7 / 43 ) « الحمد للّه الذى هدنا لهذا ما كنا لنهتدى » بدون واو .\r\n23 . باز در همان سوره ( 7 / 90 ) در قصه شعيب « قال الملا الّذين كفروا » بدون واو .\r\n24 . باز در همان سوره ( 7 / 75 ) در قصه صالح « و قال الملا الذين استكبروا من قومه » با واو .\r\n25 . باز در همان سوره ( 7 / 141 ) « و اذا انجكم من آل فرعون » بدون نون .\r\n26 . در سوره برائت ( 9 / 107 )  الَّذِينَ اتَّخَذُوا مَسْجِداً ضِراراً  بدون واو .\r\n27 . در سوره يونس ( 10 / 22 ) « هو الذى ينشركم فى البرّ و البحر » با نون و شين .\r\n28 . باز در همان سوره ( 10 / 96 ) « ان الذين حقّت عليهم كلمات ربك » بنابر جمع .\r\n29 . در سوره بنى اسرائيل ( 17 / 93 ) « قال سبحان ربّى هل كنت » با الف بنا بر خبريّه .\r\n30 . در سوره كهف ( 18 / 36 ) « خيرا منهما منقلبا » به صورت تثنيه .\r\n31 . در سوره مؤمنون ( 23 / 85 ، 87 ، 89 ) « سيقولون للّه » هر سه بدون الف .\r\n32 . در سوره شعراء ( 26 / 217 ) « فتوكل على العزيز الرحيم » با فاء .\r\n\r\n","description":"","footnote":"","page_name":" 641 ","page_number":641},
  {"content":"\r\n\r\n33 . در سوره نمل ( 27 / 67 ) « اننا لمخرجون » با دو نون و بدون استفهام . « 1 »\r\n34 . در سوره مؤمن ( 40 / 21 ) « كانوا هم اشدّ منكم قوة » با كاف .\r\n35 . باز در همان سوره ( 40 / 26 ) « و أن يظهر فى الارض الفساد » بدون الف .\r\n36 . در سوره عسق ( شورى 42 / 30 ) « و ما اصبكم من مصيبة بما كسبت ايديكم » بدون فاء .\r\n37 . در سوره الرحمن ( 55 / 12 ) « و الحب ذا العصف و الريحان » با نصب .\r\n38 . باز در همان سوره ( 55 / 78 ) « تبرك اسم ربك ذو الجلل و الاكرام » با رفع .\r\n39 . در سوره حديد ( 57 / 24 ) « فانّ اللّه الغنى الحميد » بدون هو .\r\n40 . در سوره و الشمس ( 91 / 15 ) « فلا يخاف عقبيها » با فاء .\r\nابو عبيد مىگويد : مواردى را كه مصاحف اهل حجاز و اهل شام با مصاحف اهل عراق اختلاف داشتند ذكر كرديم ، و مصاحف اهل عراق با يكديگر اختلافى ندارند مگر در پنج حرف كه ميان مصحف كوفه و بصره اختلاف وجود دارد . كوفىها نوشته‌اند :\r\n41 . در سوره انعام ( 6 / 63 ) « لئن انجينا من هذه » بدون تاء .\r\n42 . در سوره انبياء ( 21 / 4 ) « قال ربّى يعلم القول » با الف بنابر خبريت .\r\n43 . در سوره مؤمنون ( 23 / 112 ) « قال كم لبثتم فى الارض » بدون الف .\r\n44 . در آيه بعدى ( 23 / 114 ) « قال ان لبثتم الّا قليلا » مانند اولى .\r\n45 . در سوره احقاف ( 46 / 15 ) « و وصّينا الانسان بوالديه احسانا » با يك الف قبل از حاء و يك الف بعد از سين . بصرىها نوشته‌اند : « لئن انجيتنا » با تاء ، و نوشته‌اند : « قل ربى يعلم القول » بدون الف بنابر اينكه صيغه امر باشد ، و نوشته‌اند : « قال كم لبثتم فى الارض » با الف بنابر خبريت . و نيز جمله بعدى را نوشته‌اند :  قالَ إِنْ لَبِثْتُمْ  مانند اول . و نوشته‌اند :  بِوالِدَيْهِ حُسْناً  بدون الف . »\r\nاين بود روايت ابو عبيد راجع به كلماتى كه رسم آنها در مصاحف عثمانى به صورتهاى مختلف آمده است . كسانى كه بعد از ابو عبيد آمده‌اند ، اين روايت را تكرار كرده‌اند و در آن تفصيل داده‌اند و به طورى كه پيشتر گفتيم ، دانى نيز آن را در « المقنع » آورده و روايات\r\n\r\n\r\n","description":"","footnote":"\r\n( 1 ) اين حرف در واقع از موارد اختلاف نيست چون ( اننا و ائنا ) هر دو با يك علامت نوشته مىشود .\r\n","page_name":" 642 ","page_number":642},
  {"content":"\r\n\r\nديگرى را هم به آن اضافه كرده و بر روايت ابو عبيد ده و اندى مورد را افزوده است كه بيشتر آنها از مصحف اهل مكه است و جاهايى را كه تنها در مصحف اهل مكه وارد شده آورده و گفته است : به ما خبر داد محمد بن على ، او گفت به ما خبر داد ابن مجاهد كه موارد زير در مصحف اهل مكه است :\r\n46 . در سوره توبه ( 9 / 100 ) « تجرى من تحتها الانهر » سر آيه صدم با اضافه كردن ( من ) .\r\n47 . در سوره سبحان ( 17 / 93 ) « قال سبحان ربى » با الف .\r\n48 . در سوره كهف ( 18 / 95 ) « ما مكّننى فيه » با دو نون .\r\n49 . در سوره انبياء ( 21 / 30 ) « ا لم ير الذين كفروا » بدون واو .\r\n50 . در سوره فرقان ( 25 / 25 ) « و ننزل الملائكة » با دو نون .\r\n51 . در سوره نمل ( 27 / 21 ) « اوليأتيننى » با دو نون .\r\n52 . در سوره قصص ( 28 / 37 ) « قال موسى ربّى اعلم » بدون واو .\r\nو نيز دانى در باب جامعى ، حروف مشهورى را كه در مصاحف عثمانى در آنها اختلاف شده است بيان كرده و در آن باب ، هم روايت ابو عبيد و هم روايت ابن مجاهد درباره مصاحف اهل مكه را كه اندكى پيش نقل كرديم ، آورده و شش مورد را بر آن افزوده است و آن باب را چنين آغاز كرده : « اين بابى است كه از چندين نفر از شيوخ خود آن را شنيده‌ايم » و شش موردى كه اضافه كرده عبارتند از :\r\n53 . در سوره نساء ( 4 / 36 ) كسايى و فراء گفته‌اند كه در بعضى از مصاحف اهل كوفه چنين است : « و الجار ذلقربى » با الف . دانى مىگويد : چنين چيزى را در مصاحف آنها نيافتيم و كسى از آنها چنين قرائت نمىكرد . « 1 »\r\n54 . در سوره يس ( 36 / 35 ) در مصاحف اهل كوفه چنين است : « و ما عملت ايديهم » كه بعد از تاء ، هاء نيست ولى در ساير مصاحف  وَ ما عَمِلَتْهُ  با هاء آمده است . « 2 »\r\n55 . در سوره زمر ( 39 / 64 ) در مصاحف اهل شام « تامروننى اعبد » با دو نون ولى در\r\n\r\n\r\n","description":"","footnote":"\r\n( 1 ) همان ، مصدر ، ص 103 .\r\n( 2 ) همان مصدر ، ص 106 .\r\n","page_name":" 643 ","page_number":643},
  {"content":"\r\n\r\nساير مصاحف  تَأْمُرُونِّي أَعْبُدُ  با يك نون آمده است . « 1 »\r\n56 . در سوره زخرف ( 43 / 68 ) در مصاحف اهل مدينه و شام « يا عبادى لا خوف عليكم » با ياء ولى در مصاحف اهل عراق  يا عِبادِ  بدون ياء آمده است . « 2 »\r\n57 . در سوره قتال ( 47 / 18 ) خلف بن هاشم البزار گفته كه اهل مكه و كوفىها « فهل ينظرون الا الساعة ان تأتهم » را با كسره و جزم خوانده‌اند و كسايى گفته فقط در مصاحف اهل مكه چنين بوده . خلف بن هشام گفته : كسى را نمىشناسيم كه چنين خوانده باشد . « 3 »\r\n58 . در سوره حديد ( 57 / 10 ) در مصاحف اهل شام « وكلّ وعد اللّه الحسنى » با رفع و در ساير مصاحف  وَ كُلًّا  با نصب آمده است . « 4 »\r\nدر اين شش مورد اخير ملاحظه مىكنيم كه دانى در روايت مورد اول « و الجار ذا القربى » شك كرده است ، ولى مىبينيم كه فراء آن را در معانى القرآن آنجا كه درباره آيه  وَ الْحَبُّ ذُو الْعَصْفِ وَ الرَّيْحانُ  ( الرحمن 55 / 12 ) سخن مىگويد ، ذكر مىكند و اظهار مىدارد كه در مصاحف اهل شام « ذا العصف » است ولى مىگويد : نشنيده‌ايم كه كسى چنين قرائت كند . « 5 » و اين در حالى است كه ابن مجاهد تصريح مىكند كه ابن عامر آن را « ذا العصف » خوانده است . « 6 » سپس فراء مىگويد : « 7 » « همان‌گونه كه در بعضى از مصاحف اهل كوفه « و الجار ذا القربى » آمده ولى كسى آن را قرائت نكرده است . و اى بسا حرفى به يك شكل نوشته مىشود ولى با وجود مختلف خوانده مىشود . و به ما خبر رسيده است كه در نامه على بن ابى طالب ( ع ) چنين نوشته شده بود : ( هذا الكتاب من على بن ابو طالب ) كه در كتاب ( ابو ) نوشته شده ولى وقتى آن را مىخوانى با اعراب خودش مىخوانى . فراء در اينجا اشاره مىكند كه بعضى از صورتهاى هجايى كلمات بر يك هيأت معينى هستند ولى\r\n\r\n\r\n","description":"","footnote":"\r\n( 1 ) همان مصدر ، ص 106 .\r\n( 2 ) همان مصدر ، ص 106 .\r\n( 3 ) همان مصدر ، ص 107 .\r\n( 4 ) همان مصدر ، ص 108 .\r\n( 5 ) معانى القرآن ، ج 3 ، ص 114 .\r\n( 6 ) السبعه ، ص 619 و بنگريد به : دانى : التيسير ، ص 206 .\r\n( 7 ) معانى القرآن ، ج 3 ، ص 114 .\r\n","page_name":" 644 ","page_number":644},
  {"content":"\r\n\r\nوقتى در موقعيت اعراب خاصى قرار مىگيرند ، به مقتضاى اعراب و مخالف با رسم كلمه تلفظ مىشوند و سخن فراء با اين مطلب تأييد مىشود كه اين كلمه در مصحف تاشكند با الف نوشته شده يعنى به صورت « و الجار ذا القربى » .\r\nيازده مورد از موارد اختلاف ميان مصاحف ، در اين روايات تكرار شده است . هفت حرفى كه مصاحف اهل مدينه با مصاحف اهل عراق اختلاف دارند با مصاحف شام مطابق هستند ( شماره‌هاى : 2 ، 3 ، 4 ، 5 ، 6 ، 7 ، 8 ، 9 ، 10 ، 11 ، 12 در مقابل شماره‌هاى : 14 ، 17 ، 18 ، 26 ، 30 ، 32 ، 35 ، 36 ، 39 ، 40 ) و مىبينيم كه شماره 29 كه از جمله مواردى است كه مصحف اهل شام با مصاحف اهل عراق مخالف است ، با شماره 47 كه از موارد اختصاصى مصحف اهل مكه است مطابق مىباشد . هچنين شماره 23 را تنها ابو عبيد ذكر كرده و نيز شماره 33 از موارد اختلاف ميان مصاحف عثمانى نيست ، زيرا كه قرائت ابن عامر و كسايى اننا لمخرجون و قرائت بقيه ا انا به صورت استفهام « 1 » هر دو موافق خط مصحف هستند .\r\nهمچنين شماره‌هاى ( 28 ، 29 ، 42 ، 43 ، 44 ، 56 ) را مىتوان از وجوه مخالفى كه جايز است به شمار آورد ، چون در پنج مورد اول اختلاف در اثبات و يا حذف الف است كه نماينده فتحه بلند مىباشد و مورد ششم مربوط به اثبات يا حذف ياى آخر كلمه است و چنين چيزهايى در رسم عثمانى زياد است ، و بايد بدانيم كه شماره ( 21 ) را ابو عبيد  تَتَذَكَّرُونَ  با دو تاء نقل كرده « 2 » و اين در حالى است كه دانى در روايتى كه از ابو عبيد نقل مىكند آن را ( يتذكرون ) با ياء و تاء مىآورد . « 3 » و نيز او مىگويد كه ابن عامر اين حرف را ( يتذكرون ) و غير او آن را ( تذكرون ) بدون ياء خوانده است . « 4 » ولى ابن مجاهد هر دو روايت را ذكر كرده و گفته است : « ابن عامر چنين مىخواند : ( قليلا ما يتذكرون ) با ياء و تاء ، و از او دو تاء هم نقل شده است » « 5 » .\r\nمجموع آنچه كه در روايتهاى گذشته آمده ، پنجاه و هشت مورد است كه يازده مورد\r\n\r\n\r\n","description":"","footnote":"\r\n( 1 ) دانى : التيسير ، ص 169 .\r\n( 2 ) فضائل القرآن ، لوح 45 .\r\n( 3 ) بنگريد به : المقنع ، ص 111 و ابن ابى داود : ص 45 .\r\n( 4 ) التيسير ، ص 109 و بنگريد به : ابن الجزرى : النشر ، ج 2 ، ص 267 .\r\n( 5 ) . السبعه ، ص 278 .\r\n","page_name":" 645 ","page_number":645},
  {"content":"\r\n\r\nآن تكرارى است و يك مورد را فقط ابو عبيد ذكر كرده و هفت مورد را هم مىتوان از موارد مخالف جايز به حساب آورد و بنابراين سى و نه مورد باقى مىماند كه در آنها اختلاف فقط در زيادت و نقصان يك حرف است ، مانند زيادت و نقصان الف و واو و لام و هاء و فاء و ياء و نون و ميم و دال ، و يا در جايگزينى يك حرف در مكان حرف ديگر است ، مانند تبادل فاء و واو و يا الف و واو يا الف و ياء و يا واو و يا كاف و هاء و يا با تغيير محدودى در شكل كلمه است همان‌گونه كه در شماره 27 آمده و اختلاف به سطح اختلاف در كلمه نرسيده مگر در دو مورد ( شماره‌هاى 11 و 46 ) و در هر دو حالت كلمه اختلافى از دو حرف ( هو و من ) تشكيل شده است .\r\nدانشمندان علم رسم و قرائات درباره علت وجود اين حروف مختلف سخن گفته‌اند .\r\nابو عبيد پس از ذكر روايتى كه اندكى پيش نقل كرديم ، مىگويد : اين حروفى كه در مصاحف شهرها به صورتهاى مختلف آمده ، مانند حروف زايدى نيست كه مخالف خط باشد چون اينها همگى در ميان دو لوح مصحف قرار دارد و همگى از روى نسخه امام است كه به دستور عثمان نوشته شده و به هر شهرى نسخه‌اى از آن فرستاده شده است و با اين وجود اختلاف در يك كلمه كامل و يا در يك سطر نيست بلكه اختلاف در حرف واحدى از حروف معجم مانند واو و هاء و الف و مانند آنهاست مگر در يك حرف كه در سوره حديد است و آن ( فان اللّه الغنّى الحميد ) كه اهل عراق كلمه ( هو ) را اضافه دارند و جز اين موارد ديگر به همان صورت است كه به شما نشان داديم و كسى حق ندارد چيزى از آن را انكار نمايد ، و شك نيست كه از نظر ما همه آنها كلام خداست و بنابراين ، خواندن نماز با آنها درست است . « 1 »\r\nمهدوى در اين باره گفته است : « اينكه عثمان و همفكران او از اين امت اين اختلاف را در نسخه‌هاى نوشته شده به جاى گذاشتند چون مىدانستند كه اين موارد همگى به صورتى است كه قرآن نازل شده و لذا آن را به جاى گذاشتند تا اينكه هر گروهى مطابق با روايت خود بخوانند » « 2 » .\r\n\r\n\r\n","description":"","footnote":"\r\n( 1 ) بنگريد به : فضائل القرآن ، لوح 46 و دانى در المقنع بعضى از سخنان ابو عبيد را نقل كرده و بنگريد به : باقلانى : ص 394 .\r\n( 2 ) هجاء مصاحف الامصار ، ص 121 .\r\n","page_name":" 646 ","page_number":646},
  {"content":"\r\n\r\nابو عمرو دانى نيز از اين حروف مختلفه صحبت كرده و مىگويد : « 1 » « اگر كسى از سبب اين اختلاف در حروف زايد در مصاحف سؤال كند ، مىگويم : سبب آن از نظر ما اين است كه عثمان بن عفان وقتى قرآن را جمع آورى كرد و نسخه واحدى از آن تهيه نمود ، در رسم آن لغت قريش را برگزيد و لغات ديگر را كه صحت و ثبوت نداشت انتخاب نكرد . نظر او در اين كار توجه به امت و رعايت احتياط براى ملت بود و نزد او ثابت شده بود كه اين حروف از طرف خداوند نازل شده و از پيامبر شنيده شده است ، و دانست كه جمع آورى آن در مصحف واحد با اين منوال ممكن نيست مگر اينكه كلمه تكرار شود ، و معلوم است كه چنين كارى سبب خلط و تغيير در رسم مىشد و لذا آنها را در مصاحف پراكنده ساخت و براى همين بود كه حرفى در بعضى از مصاحف ثابت بود ولى در بعضى ديگر حذف شده بود و اين بدان جهت بود كه امت اسلامى آن را همان‌گونه كه از جانب خداوند نازل شده و از پيامبر شنيده شده ، حفظ كنند . اين بود سبب اختلاف در رسم مصاحف شهرها » .\r\nدرباره همين موضوع ، ابو القاسم عمر بن محمد بن عبد الكافى « 2 » نيز صحبت كرده و گفته است : به من چنين رسيده كه علت اثبات اين حروف در بعضى از مصاحف و خالى بودن بعضى از مصاحف از آنها اين بوده كه نزد صحابه هر دو وجه ثابت شده و آنها نتوانسته‌اند هر دو وجه را در يك مصحف جا بدهند ، مانند : ( يكذبون و يكذّبون ) با تخفيف و تشديد و ( يقبل و تقبل ) با ياء و تاء و مانند آنها ، و لذا آنها را در مصاحف پراكنده ساختند تا هيچ قرائتى فروگذار نشود و همه قرائتها آورده شود . و نزد همه روشن است كه هر دو وجه ، هم اثبات حرف و هم حذف آن جايز است و روايت شده و مىتوان با آن تلاوت كرد . سپس تلاوت و روايت آن به همان نحوى كه صحابه قرار داده‌اند و در مصاحف چيزى را حذف و يا اثبات كرده‌اند ، ادامه يافت و ما پيروى از آنها را لازم دانستيم . « 3 »\r\nگفته‌هاى ابو عبيد در اين موضوع ، تأكيد دارد بر اينكه همه اين حروف در مصحفهاى\r\n\r\n\r\n","description":"","footnote":"\r\n( 1 ) المقنع ، ص 115 - 114 .\r\n( 2 ) او شاگرد ابو الحسن على بن عبد اللّه فارسى دوست ابن مهران است ( ابن مهران متوفى 381 ه مىباشد ) و ابن الجزرى در غاية النهايه او را تنها عبد الكافى ناميده است . بنگريد به مصحف چاپ شده ص ه شناسنامه مصحف .\r\n( 3 ) كتابى درباره قرائات ( خطى ) دار الكتب المصريه به شماره ( قراءات 265 طلعت ) برگ 5 أ - 5 ب .\r\n","page_name":" 647 ","page_number":647},
  {"content":"\r\n\r\nامام كه در مدينه استنساخ شد و به شهرها ارسال گشت ، وجود داشته و قبول آنها واجب است و نبايد چيزى از آنها را انكار نمود . و مهدوى اشاره مىكند كه هر دو وجه مطابق با چيزى است كه قرآن بر آن نازل شده و لذا هر دو وجه اثبات شده تا هر گروهى آن را مطابق روايت خود بخوانند . و از سخن دانى و ابن عبد الكافى فهميده مىشود كه مسلما اين حروف به همين صورت از طرف خداوند نازل و از پيامبر شنيده شده و چون جمع آن در يك مصحف محال بود لذا ميان مصاحف پراكنده شد تا امت آنها را حفظ كنند و چيزى را آن ضايع نشود .\r\nپيش از اين بارها گفته‌ايم كه قول راجح اين است كه مصاحف عثمانى بر اساس يك قرائت نوشته شده است . بنابراين ، ادعاى اثبات اين حروف جهت محافظت بر قرائتهاى مختلفى كه رسم مصحف آن را تحمل نمىكند و مشمول رخصت حديث حروف هفتگانه است ، محل ايراد و اشكال است ، زيرا منظور از يكسان كردن مصاحف ، اثبات فقط يك وجه است و وجوه مخالف رسم بيشتر از اين حروف معدودى است كه در مصحفهاى امام به صورت مخالف يكديگر آمده است . به نظر مىرسد كه در تفسير اين پديده ، اين قول به واقعيت نزديكتر است كه بگوييم : دو وجهى كه در يك حرف روايت شده ، نزد صحابه كه متولى نسخه بردارى مصاحف بودند ، از لحاظ شهرت و شياع هر دو به يك حد بوده است و لذا يكى را در يك مصحف و ديگرى را در مصحفى ديگر اثبات كرده‌اند و گويا آنها جز يك حرف ننوشته‌اند . بنابراين ، آنچه در مصحفهاى امام نوشته شده يك حرف يعنى يك قرائت است ، مگر اين چند حرف معدود كه در آنها دو وجه مساوى وجود دارد و صحابه يكى را در بعضى از مصاحف و ديگرى را در بعضى ديگر از مصاحف ثبت كرده‌اند و اين كار يا از روى قصد و اراده انجام گرفته و يا بالا بودن و نزديك هم بودن دو وجه باعث شده كه آنها را در مصاحف ثبت كنند گويا كه از دو وجه به منزله يك وجه هستند .\r\nاين مطلب را سخن ابن حجر عسقلانى درباره اشتمال مصحف عثمانى بر همه يا بعضى از حروف هفتگانه نيز به دست مىآيد ، آنجا كه مىگويد : « حق اين است كه آنچه در مصحف جمع آورى شده همان چيزى است كه بر نزول آن اتفاق نظر و قطع وجود دارد و\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nبه امر پيامبر ( ص ) نوشته شده است و در آن بعضى از حروف هفتگانه ( نه همه آنها ) موجود مىباشد به طورى كه در مصحف مكى ( تجرى من تحتها الانهار ) ( برائت 9 / 100 ) آمده و در غير آن ، ( من ) حذف شده است . و همچنين اختلافهايى كه در بعضى از مصحفهاى شهرها وجود دارد و شامل تعداد واوها مىشود كه در بعضى از مصحفها ثبت شده و در بعضى از آنها ثبت نشده ، و نيز شامل تعداد هاءها و لام‌ها هم مىشود . و اين موضوع حمل بر آن شده كه به هر دو صورت نازل شده است و پيامبر كتابت آنها را به دو شخص دستور داده و يا هر دو وجه را به يك نفر ياد داده و او را به اثبات هر دو امر كرده است ، و به قرائتهايى كه غير از اينها بود و با رسم موافقت نداشت ، به جهت توسعه و آسان‌گيرى بر مردم ، نيز اجازه داده شده بود ، و چون در زمان عثمان كار به اختلاف كشيد و بعضيها بعضى ديگر را تكفير كردند ، او تلفظى را كه كتابت آن مجاز بود انتخاب كرد و بقيه را ترك نمود » « 1 » .\r\nاين وجوه مختلف از لحاظ شهرت در يك حدّ بودند و لذا يك وجه در يك مصحف و وجه ديگر در مصحف ديگر نوشته شد چيزى كه اين مطلب را تأييد مىكند اين است كه غالبا هر دو وجه بيان كنندهء لهجه گروهى از عرب است . صاحب كتاب « المبانى » اين وجوه را حرف به حرف بررسى كرده و وجه آنها را در قواعد عربى و استعمال قرآنى بيان نموده است . « 2 » روشن‌ترين مثال براى اين موضوع نوشتن كلمه‌اى است كه آخر آن مشدّد است  يَرْتَدَّ  در آيه : « يايّها الذين آمنوا من يرتدد منكم عن دينه » ( مائده 5 / 54 ) كه در مصاحف اهل مدينه با دو دال ( رتدد ) و در مصاحف اهل عراق با يك دال  يَرْتَدَّ  آمده است و سيبويه فصلى را تحت عنوان ( فعل مضاعف و اختلاف عربها در آن ) منعقد كرده و در آن اظهار نموده كه عربها اجماع دارند بر اينكه هرگاه آخر فعل مضاعف متحرك باشد آن را ادغام كنند و اگر حرف در موضعى باشد كه لام الفعل در آن موضع ساكن مىشود ، در اينجا اهل حجاز ادغام را از هم باز مىكنند و حرف آن را حركت مىدهند مانند : « اردد و اجترر » ولى بنى تميم مجزوم را هم ادغام مىكنند همان‌گونه كه اگر هر دو حرف متحرك بودند .\r\n\r\n\r\n","description":"","footnote":"\r\n( 1 ) فتح البارى ، ج 10 ص 405 اين كلام ابن حجر را قسطلانى در لطائف الاشارات ، ج 1 ، ص 65 نقل كرده است .\r\n( 2 ) بنگريد به : ص 133 - 121 از مقدمه كتاب كه آرتر جفرى آن را منتشر كرده است .\r\n","page_name":" 649 ","page_number":649},
  {"content":"\r\n\r\nآنها حرف اول را ساكن و حرف دوم را حركت مىدهند . غير از بنى تميم عربهاى ديگر هم اين كار را مىكنند و تعدادشان زياد است و مىگويند ( ردّ و اجترّ ) « 1 » جمال الدين بن مالك گفته است : « خداوند قرآن را با لهجه حجازىها نازل فرمود جز در موارد اندكى كه با لهجهء بنى تميم نازل شده است مانند ادغام در  وَ مَنْ يُشَاقِّ اللَّهَ  ( انفال 8 / 13 ) و در « و من يرتدّ منكم عن دينه » ( مائده 5 / 54 ) زيرا كه ادغام مجزوم لغت بنى تميم است و لذا در قرآن اندك است ولى فكّ ادغام لغت اهل حجاز است و لذا در قرآن بسيار است ، مانند :\r\n وَ لْيُمْلِلِ  ( بقره 2 / 282 )  يُحْبِبْكُمُ اللَّهُ  ( آل عمران 3 / 31 )  اشْدُدْ بِهِ أَزْرِي  ( طه 20 / 31 )  وَ مَنْ يَحْلِلْ عَلَيْهِ غَضَبِي  ( طه 20 / 81 ) . « 2 » بررسى وجوه ديگر و ملاحظه روشهاى اعراب در تعبير از امثال اين نمونه‌ها پرده از روى ( يرتدّ و يرتدد ) بر مىدارد . مثلا دربارهء ( وصّى ، اوصى و تأمرونّى ، تأمروننى ) بايد تأمل كرد و پيش از همه اين مطالب بايد توجه داشت كه اين وجوه به طور صحيح روايت شده و نقل صحيح دارند و رسم و تلاوت آنها متواتر است .\r\nدر مورد اداء و قرائت اين كلمات كه در مصاحف با چند وجه نوشته شده‌اند ، بايد گفت تأمل در كيفيت پيدايش قرائتها نشان مىدهد كه قاريان هر شهرى از شهرهاى اسلامى ، قرائتى را كه از صحابه گرفته بودند به گونه‌اى نقل كرده‌اند كه با خط مصحف شهرشان مطابق بوده است و غالبا قرائت هر پيشواى قرائتى با مصحف شهر او مطابقت داشته است .\r\nابن الجزرى گفته است : هرگاه مصاحف در رسم حرفى اختلاف داشته باشند ، بايد از روشهاى پيشوايان قرائت در شهرهاى اين مصاحف پيروى نمود ، مثلا اگر حرفى در مصحف مدينه نوشته شده بايد به قرائت نافع و ابو جعفر عمل شود و اگر در مصحف مكه باشد ، قرائت ابن كثير و در مصحف شامى قرائت ابن عامر و در مصحف بصرى قرائت ابو عمرو و يعقوب و در مصحف كوفى قرائت كوفىها رعايت شود . اين كار به روشهاى آنها لايق‌تر و با اصول آنها مناسب‌تر است . ولى گاهى بعضى از قاريان اين حروف را بر خلاف\r\n\r\n\r\n","description":"","footnote":"\r\n( 1 ) بنگريد به : الكتاب ، ج 2 ، ص 159 - 158 .\r\n( 2 ) سيوطى : الاتقان ، ج 2 ، ص 103 .\r\n","page_name":" 650 ","page_number":650},
  {"content":"\r\n\r\nمصحف شهرشان و بر اساس آنچه از قاريان قبلى روايت كرده‌اند ، خوانده‌اند ، « 1 » و براى همين است كه ابو عمرو دانى گفته است : ما نمىتوانيم با توجه به قرائت پيشوايان قرائت شهرها به كيفيت ثبوت وجهى در مصاحف آن شهرها ، يقين حاصل كنيم مگر اينكه روايت صحيحى از مصاحف آنها در دست داشته باشيم ، زيرا قرائت آنها در موارد بسيارى مطابق با رسم مصحف شهرشان نيست . آنگاه دانى ، قرائت ابو عمرو بن علاء را مثل مىزند كه آيه « يا عبادى لا خوف عليكم » ( زخرف 43 / 68 ) را با ياء خوانده در حالى كه مصحف اهل بصره بدون ياء است و آيه « و اكون من الصالحين » ( منافقون 63 / 10 ) را با واو و نصب خوانده در حالى كه در تمام مصاحف بدون واو و با جزم آمده است و در آيه « و اذا الرسل وقّتت » ( مرسلات 77 / 11 ) با واو از ماده وقت خوانده در حالى كه در تمام مصاحف با الف آمده است . دانى مثالهاى ديگرى هم مىزند و سپس مىگويد : اينكه اين فصل را بيان كردم و به آن توجه دادم به خاطر اين است كه چون كسانى را از قاريان عصر خود ديده‌ام كه به گردآورى مواردى از هجاى مصاحف پرداخته‌اند و منظورشان همين معناست و آن را اصلى قرار داده‌اند و بدين گونه موارد زيادت و نقصانى را كه در قرائت قاريان آمده به مصاحف شهر آنها نسبت داده‌اند و اين يك نوع اشتباهى است كه ناشى از عدم توجه به روايت و افراط در كودنى و اندك بودن تحصيل است ، زيرا جايز نيست كه ما به چگونگى مسأله يقين حاصل كنيم مگر به وسيله خبرى كه از پيشوايان گذشته نقل شده و يا روايت صحيحى كه از دانشمندان متخصص اين علم و كسانى كه در نقل خود درستكار هستند ، رسيده است ، و همان‌گونه كه گفتيم ، اگر چنين باشد دلالت بر مطلب مىكند « 2 » .\r\nآنچه دانى در اينجا ذكر كرده بر اين معنا تأكيد مىكند كه هم هجاى كلمات در مصاحف و هم قرائت قاريان شهرها هر دو مبتنى بر روايت و نقل است و يكى تابع ديگرى نيست ، هر چند كه رسم مصحف يكى از اركان قرائت صحيح مىباشد ، ولى از آنجا كه پيشوايان قرائت در شهرها بر قرائتى استوار شده‌اند كه مطابق با خط مصحف شهرشان است ، لذا انتظار مىرود كه قرائت آنها موافق با خط آن مصحف باشد . اما گاهى روايات\r\n\r\n\r\n","description":"","footnote":"\r\n( 1 ) مهدوى : ص 121 .\r\n( 2 ) المقنع ، ص 114 - 113 .\r\n","page_name":" 651 ","page_number":651},
  {"content":"\r\n\r\nاين قاريان با مصاحف شهرشان مطابقت نمىكند ، در چنين حالتى به روايت اعتماد مىكنند و رسم را به همان‌گونه كه نوشته شده رها مىسازند .\r\nاز بررسى موارد اختلاف گذشته در هر كدام از كتابهاى : السبعه تأليف ابن مجاهد و التيسير از دانى و النشر از ابن الجزرى ، معلوم مىشود كه قاريان شهرها غالبا در موارد اختلافى ، با رسم مصاحف شهر خودشان موافقت كرده‌اند و از آنجا كه قرائت بايد از طريق روايت و دريافت باشد ، مثالهاى متعددى به وجود آمده كه در آنها بعضى از قاريان در موارد اختلافى ، با مصاحف شهرهاى خود مخالفت كرده‌اند و اين شاهد محكمى است كه در مرحله اول اساس در قرائت ، روايت و مشافهه است ، سپس در مرحله دوم موافقت رسم مصحف با قرائتهايى است كه نقل صحيحى دارند . و اگر قرائتى را كه راوى روايت مىكند موافق نشد روايت او را اخذ مىكنند اگر چه مخالف با رسم باشد . ابو طاهر عقيلى گفته است : « رسم مصحف مطابق با قرائت شهرى كه مصحف به آنجا فرستاده شده نوشته نشده است تا تابع آنها باشد و مرجع چيزهايى كه به مصحف يك شهر نسبت داده شده ، نيز روايت مسلسل است كه گاهى قرائت با مصحف موافق است كه غالبا چنين است و گاهى مختلف است و عيبى ندارد » « 1 » .\r\nاز جمله مثالهايى كه اين مطلب را توضيح مىدهد اين است كه در سوره يونس ( 10 / 22 ) در مصاحف شام ( ينشركم ) و در بقيه مصاحف ( يسيركم ) « 2 » نوشته شده است و ابن عامر و ابو جعفر مدنى ( ينشركم ) خوانده‌اند . « 3 » بنابراين ابن عامر با مصحف شهر خود موافق است ولى ابو جعفر با مصحف شهر خود موافق نيست . و نيز در مصحف كوفه در سوره يس ( 36 / 35 ) « و ما عملت ايديهم » نوشته شده و بعد از تاء ، هاء نيامده ولى در ساير مصاحف ( و ما عملته ) با هاء آمده « 4 » و اين در حالى است كه حمزه و كسايى و خلف و ابوبكر به نقل از عاصم ( عملت ) خوانده‌اند و حفص به نقل از عاصم مانند ساير قراء ( و ما\r\n\r\n\r\n","description":"","footnote":"\r\n( 1 ) مختصر ما رسم فى المصحف الشريف ، لوح 23 .\r\n( 2 ) بنگريد به : ابو عبيد : فضائل القرآن ، لوح 45 و ابن ابى داود : ص 46 و مهدوى : ص 119 و دانى : المقنع ، ص 104 .\r\n( 3 ) ابن الجزرى : النشر ، ج 2 ، ص 282 .\r\n( 4 ) دانى : المقنع ، ص 106 .\r\n","page_name":" 652 ","page_number":652},
  {"content":"\r\n\r\nعملته ) با هاء خوانده است . « 1 » بنابراين عاصم از طريق ابوبكر با مصحف شهر خود موافق و از طريق حفص غير موافق است .\r\nو نيز در مصحف كوفه در سوره مؤمن ( 40 / 26 )  أَوْ أَنْ يُظْهِرَ فِي الْأَرْضِ الْفَسادَ  با الفى قبل از واو آمده ولى در ساير مصاحف ( و ان يظهر ) بدون الف آمده است « 2 » و اين در حالى است كه كوفىها و يعقوب بصرى ( أو أن ) « 3 » خوانده‌اند . بنابراين يعقوب با مصحف بصره موافق نبوده است .\r\nو نيز در سوره زخرف ( 43 / 71 ) در مصاحف عراق و مكه « و فيها ما تشتهى الانفس » بدون هاء آمده ولى در مصاحف مدينه و شام ( تشتهيه ) با اثبات هاء آمده است « 4 » و اين در حالى است كه دو قارى مدينه و ابن عامر و حفص از عاصم ( تشتهيه ) با هاء بعد از ياء خوانده‌اند « 5 » و بدين‌گونه عاصم از طريق حفص با مصحف كوفه مخالف است .\r\nبه نظر مىرسد مواردى كه هجاى آنها در مصاحف شهرها مختلف است در دوره‌هاى بعدى مطابق با قرائت آن قارى كه مصحف با قرائت او ضبط مىشد نوشته شده است و اين موضوع را در مصحفى كه در سال 1923 ميلادى مطابق با 1342 هجرى در مصر تحت نظارت گروهى از علما چاپ شده و پيش از اين آن را معرفى كرديم ، مىيابيم ، زيرا در شناسنامه مصحف چنين آمده : « اما حروف اندكى كه هجاى مصاحف در آنها مختلف است ، از هجاى غالب پيروى شد . با رعايت قرائت آن قارى كه مصحف براى بيان قرائت او نوشته مىشود . » « 6 » و براى همين است كه در اين مصحف  وَ ما عَمِلَتْهُ أَيْدِيهِمْ  ( يس 36 / 35 ) با هاء نوشته شده در حالى كه در مصاحف كوفه بدون هاء است ، و نيز  فِيها ما تَشْتَهِيهِ الْأَنْفُسُ  ( زخرف 43 / 71 ) با هاء نوشته شده كه با مصاحف كوفه مخالف است . اين\r\n\r\n\r\n","description":"","footnote":"\r\n( 1 ) ابن مجاهد : ص 540 و دانى : التيسير ، ص 184 و ابن الجزرى : النشر ، ج 2 ، ص 353 .\r\n( 2 ) دانى : المقنع ، ص 106 .\r\n( 3 ) ابن الجزرى : النشر ، ج 2 ، ص 365\r\n( 4 ) بنگريد به : ابو عبيد : فضائل القرآن ، لوح 45 و ابن ابى داود : ص 47 و مهدوى : ص 120 و دانى : المقنع ، ص 107 و ابن الجزرى : النشر ، ج 2 ، ص 370 .\r\n( 5 ) ابن مجاهد : ص 588 و دانى : التيسير ، ص 197 و ابن الجزرى : النشر ، ج 2 ، ص 370 .\r\n( 6 ) بنگريد به : ص ( ج - د ) از شناسنامه مصحف در پايان آن .\r\n","page_name":" 653 ","page_number":653},
  {"content":"\r\n\r\nموارد براى اين بوده كه با روايت حفص مطابق باشد و در عين حال با مصاحف غير كوفى هم موافق است .\r\n\r\n","description":"","footnote":"","page_name":" 654 ","page_number":654},
  {"content":"\r\n\r\n\r\nمبحث ششم خطاها و لغزشهايى درباره رسم مصحف\r\nپيش از آنكه بحث درباره رابطه ميان قرائت و رسم را رها كنيم ، دو مطلب را تذكر مىدهيم كه بد فهميده شده‌اند به گونه‌اى كه كسانى كه اطلاع كافى از تاريخ قرآن ندارند ، تصور نموده‌اند كه درباره قرآن كريم - كه هيچ باطلى نه از رو به رو از پشت سر آن را تهديد نمىكند و از جانب خداوند حكيم و حميد نازل شده است - قصورى رخ داده است .\r\nيكى از آن دو مطلب همان چيزى است كه به حجاج بن يوسف نسبت داده شده كه گويا او رسم يازده حرف از مصحف را تغيير داده است ، و دومى ادعاى « گلدزيره » در كتاب ( مذاهب التفسير الاسلامى ) است كه گويا قسمت مهمى از قرائتها از اين علت سرچشمه مىگيرد كه در زمان نسخه‌بردارى مصاحف امام ، حروف در كتابت عربى با نقطه‌گذارى از هم تشخيص داده نمىشد و حركات بخصوص حركات كوتاه در كتابت نشان داده نمىشد .\r\nبا اينكه مطالب گذشته در مورد تاريخ قرائتها و رابطهء آنها با رسم ، بسيارى از مسايل مربوط به اين دو مطلب را به طور كافى توضيح مىدهد ، در عين حال در همين جا به مقدارى كه فرصت اجازه مىدهد به اين دو مطلب مىپردازيم و چگونگى اين دو مطلب را روشن\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nمىسازيم :\r\n\r\nاولا : تغيير يازده حرف از مصحف كه به حجاج نسبت داده شده\r\nابن ابى داود در كتاب « المصاحف » اين روايت را چنين آورده است : « خبر داد به ما ابو حاتم سجستانى ، او گفت خبر داد به ما عباد بن صهيب از عوف بن ابى جميله كه حجاج بن يوسف يازده حرف را در مصحف عثمان تغيير داد . مىگويد :\r\n1 . در سوره بقره ( 2 / 259 ) « لم يتسنّ و انظر » بدون هاء بود و آن به ( لم يتسنّه ) با هاء تغيير داد .\r\n2 . در سوره مائده ( 5 / 48 ) « شريعة و منهاجا » را به ( شرعة و منهاجا ) تغيير داد .\r\n3 . در سوره يونس ( 10 / 22 ) « هو الذى ينشركم » را به ( يسيركم ) تغيير داد .\r\n4 . در سوره يوسف ( 12 / 45 ) « انا آتيكم بتاويله » را به ( انا انبئكم بتاويله ) تغيير داد .\r\n5 . در سوره مؤمنون ( 23 / 85 ، 87 ، 89 ) ( سيقولون للّه للّه للّه ) كه در هر سه مورد ( للّه ) بود دو مورد آخرى را به ( اللّه ) تغيير داد .\r\n6 . در سوره شعرا در قصه نوح ( 26 / 116 )  مِنَ الْمُخْرَجِينَ  بود .\r\n7 . و در قصه لوط ( 26 / 167 )  مِنَ الْمَرْجُومِينَ  بود ، او قصه نوح را ( من المرجومين ) و قصه لوط را به ( من المخرجين ) تغيير داد .\r\n8 . در سوره زخرف ( 43 / 32 ) « نحن قسمنا بينهم معايشهم » را به ( معيشتهم ) تغيير داد .\r\n9 . در سوره الذين كفروا ( 47 / 15 ) « من ماء غير ياسن » را به ( من ماء غير آسن ) تغيير داد .\r\n10 . در سوره حديد ( 57 / 7 ) « فالذين آمنوا منكم و اتقوا لهم اجر كبير » را به  ( وَ أَنْفِقُوا )  تغيير داد .\r\n11 . در سوره اذا الشمس كورت ( 81 / 24 ) « و ما هو على الغيب بظنين » را به  ( بِضَنِينٍ )  تغيير داد . « 1 »\r\nاين روايت را ابن ابى داود در جاى ديگرى از كتاب « المصاحف » از پدرش نقل كرده به اين صورت : ابوبكر گفت در كتاب پدرم چنين آمده بود كه ( مردى به من گفت ) از پدرم\r\n\r\n\r\n","description":"","footnote":"\r\n( 1 ) المصاحف ، ص 50 - 49\r\n","page_name":" 656 ","page_number":656},
  {"content":"\r\n\r\nپرسيدم آن مرد چه كسى بود ؟ گفت : عباد بن صهيب از عوف بن ابى جميله براى من نقل كرد كه حجاج بن يوسف در ، مصحف عثمان يازده حرف را تغيير داد . . . آنگاه مطالبى را كه در روايت قبلى آمده ذكر مىكند . « 1 » باقلانى نيز در كتاب « الانتصار » بعضى از اين موارد را ذكر كرده است . « 2 »\r\nظاهر الفاظ اين روايت آن است كه حجاج اين تغييرات را داده است و بعضى از دانشمندان نيز چنين فهميده‌اند و دلايلى در ابطال و ردّ آن آورده‌اند ، « 3 » ولى تأمل در اين روايت و كلمات آن از حقيقتى پرده بر مىدارد كه شايد براى كسى كه اولين بار اين روايت را مىخواند پوشيده بماند . پيش از آنكه حقايق موجود در اين روايت را ذكر كنيم ، بعضى از اخبارى را كه درباره نقش حجاج در خدمت به مصحف و محافظت بر آن وارد شده است ، مىآوريم . پيشتر گفتيم كه اعجام و نقطه‌گذارى خط مصاحف زير نظر حجاج و به دستور او انجام گرفت و ابن قتيبه در كتاب « تاويل مشكل القرآن » در جايى كه از عاصم جحدرى سخن مىگويد ، اين خبر را آورده : « حجاج ، عاصم و ناجيه بن رمح و على بن اصمع را به بررسى مصاحف مأمور كرد و به آنها دستور داد كه هر مصحفى را كه مخالف با مصحف عثمانى يافتند از بين ببرند و به صاحب آن شصت درهم بدهند . اين خبر را ابو حاتم از اصمعى براى من نقل كرد و شاعر در اين باره مىگويد :\r\n و الا رسوم الدار قفرا كأنّه * كتاب ماه الباهلى ابن اصمعا \r\n« 4 » ابو طيب لغوى در اخبار اصمعى آورده است : « على بن اصمع جدّ پدر اصمعى از طرف حجاج متولى از بين بردن مصحفهاى مخالف با مصحف عثمانى بود و شاعر در اين شعر او را اراده كرده است : « الا رسوم الدار . . . »\r\nاين روايت كه ابن قتيبه و ابو الطيب آورده اشاره به اين مىكند كه حجاج به محافظت بر هجاى كلمات به همان‌گونه كه در مصحفهاى امام بوده علاقه داشته است و از آنجا كه كوفه جايگاه عبد اللّه بن مسعود در عراق بود و او و يارانش پس از يكسان سازى مصحفها در\r\n\r\n\r\n","description":"","footnote":"\r\n( 1 ) همان مصدر ، ص 118 - 117 .\r\n( 2 ) بنگريد به : نكت الانتصار ، ص 399 .\r\n( 3 ) بنگريد به : دكتر عبد العال سالم مكرم : ص 33 - 32 .\r\n( 4 ) مراتب النحويين ، ص 105 ، چاپ دوم .\r\n","page_name":" 657 ","page_number":657},
  {"content":"\r\n\r\nابتداى امر از تسليم مصاحف خود و يا سوزاندن آنها خوددارى مىكردند ، لذا احتمال دارد كه بعضى از حروف از مصاحف قديمى ابن مسعود و يارانش به مصاحف عثمانى در كوفه راه يافته باشد و از اين جهت علاقه حجاج به اينكه مصاحف در هجاى خود يكسان باشند او را وادار كرد كه اين كار را به گروهى از دانشمندان عصر خود واگذار كند تا آنها در مصاحف بنگرند و هر كدام كه با مصحف عثمانى مخالف بود از بين ببرند و به صاحب آن مقدارى پول بدهند كه بتواند نسخه‌اى از مصحف عثمانى را تهيه كند و از اينجاست كه احتمال قوى داده مىشود كه اين گروه از دانشمندان مصاحفى را ديده باشند كه با مصحف عثمانى تنها در چند حرف اندك مخالفت دارند و آنها خواسته‌اند آنها را تغيير بدهند و مصحف را از بين نبرند ، و شايد كار آنها به نوعى مربوط به حجاج باشد ، چون او بود كه آنها را به اين كار واداشته بود و لذا در روايت چنين آمده كه حجاج يازده مورد را در مصحف تغيير داده ، يعنى تصحيحى اين موارد به امر او بوده است .\r\nاگر به متن روايت نگاه كنيم ، مىبينيم كه كلمه « غيّر » در آن آمده يعنى تبديل كرد ، و اين الزاما به معناى تغيير دادن درست به نادرست نيست ، بلكه تغيير گاهى از نادرست به درست انجام مىگيرد و خطا باعث تغيير دادن آن به درست مىشود و خطايى كه در اين حالت احتمال داده مىشود اين است كه در بعضى از مصاحف ، حروفى مطابق با قرائت ابن مسعود كه مخالف با مصحف عثمانى است راه يافته باشد و در اين صورت كار درست اين بوده كه آنها را به همان چيزى كه در مصحفهاى امام است برگردانند .\r\nبنابراين ، مىتوان اين روايت را در پرتو همين نظر فهميد . بلكه وجه ديگرى براى اين روايت نمىبينم بخصوص اگر به آن يازده مورد توجه كنيم . حرف اول « لم يتسنّ » ( 2 / 259 ) است و پيشتر در آخر فصل دوم از همين بحث اشاره كرديم كه زيد و همراهان او از عثمان راجع به اضافه كردن هاء بر اين كلمه پرسيدند و او دستور داد كه اضافه كنند و آنها اضافه كردند و  لَمْ يَتَسَنَّهْ  نوشتند .\r\nو روايت شده كه اين حرف در مصحف ابن مسعود ( يتسنّ ) بدون هاء بوده است . « 1 »\r\n\r\n\r\n","description":"","footnote":"\r\n( 1 ) بنگريد به :\r\n Jeffer , ( AR . ) : Materials for the histot ofthe dut , ah - The old codices , leiden \r\n31 .  Brill . 1937 p \r\n","page_name":" 658 ","page_number":658},
  {"content":"\r\n\r\nهمچنين حرف دوم ( 5 / 48 ) در مصحف ابن مسعود ( شريعة ) بوده « 1 » و حرف هشتم ( 43 / 32 ) در مصحف ابن مسعود « معايشهم » بوده « 2 » و حرف يازدهم ( 81 / 24 ) « بظنين » در مصحف ابن مسعود چنين بوده است « 3 » و حرف سوم ( 10 / 22 ) و پنجم ( 23 / 85 ، 87 ، 89 ) از مواردى است كه مصحفهاى امام در آنها اختلاف دارند به گونه‌اى كه در مبحث سابق گذشت و نمىدانيم كه آيا موارد 4 ، 6 ، 7 ، 9 ، 10 قرائتها و حروف بعضى از مصاحف صحابه بوده يا چنين نبوده است ؟ بنابراين ممكن است بگوييم كه اين يازده مورد از مواردى بوده كه با مصحف عثمانى مخالفت داشته و چون حجاج در نفى هر گونه تحريف و مخالفتى در مصحف سعى مىكرده ، طبيعى بوده كه به تغيير و اصلاح اين موارد دستور بدهد ، زيرا مواردى كه حجاج آنها را تثبيت كرده همان است كه امت اسلامى جلوتر از او بر آنها اجماع داشتند .\r\nاز چيزهايى كه موضوع را روشن‌تر مىكند ، سخن قاضى ابوبكر باقلانى است كه درباره روايت راجع به تغيير دادن حجاج يازده حرف در مصاحف اهل عراق دارد . او مىگويد : « 4 » « روايت شده كه حجاج به عراق آمد و هيچ يك از اميران از لحاظ دقت در امر مصاحف مانند او نبودند و مردم در مصاحف خود چيزهايى را مىنوشتند ، از جمله نوشته بودند :\r\n( الشيخ و الشيخة اذا زنيا فار جموهما البتة ) و نوشته بودند : ( ليس عليكم جناح ان تبتغوا فضلا من ربكم فى مواسم الحج ) و چيزهايى مانند اينها . حجاج دنبال حافظان و خطاطان بصره فرستاد و آنها را نزد خود گرد آورد و از آنها پنج نفر را به حضور پذيرفت كه عبارت بودند از : ابو العالية ( متوفى 90 و يا 96 ه ) و نصر بن عاصم الجحدرى « 5 » و ابن اصمع و مالك بن دينار ، آنگاه دستور داد مصحف عثمان را آوردند و آن در آن زمان نزد آل عثمان بود ، و\r\n\r\n\r\n","description":"","footnote":"\r\n( 1 ) همان مصدر ، ص 39 .\r\n( 2 ) همان مصدر ، ص 87 .\r\n( 3 ) همان مصدر ، ص 108 و بنگريد به : 176 ، 207 .\r\n( 4 ) نكت الانتصار ، ص 396 .\r\n( 5 ) شايد منظور ، عاصم جحدرى باشد كه در دو روايت ابن قتيبه و ابو الطيب آمده و از آخر همين روايت باقلانى همچنين فهميده مىشود .\r\n","page_name":" 659 ","page_number":659},
  {"content":"\r\n\r\nبه اين پنج نفر گفت : « 1 » مصحفها را بنويسيد و آنها را عرضه كنيد و در موارد اختلاف به قول اين شيخ ، يعنى حسن عمل كنيد . پس آنها به امر حسن و گروه مزبور يازده حرف را تغيير دادند . راوى گفت : به مالك گفتم : كار عرضه كردن را چه كسى به عهده داشت ؟ گفت :\r\nعاصم جحدرى . گفتم : حسن هم در ميان آنها بود ؟ گفت : شيخ آنها بود » .\r\nاز اين روايت فهميده مىشود حروفى كه تغيير دادند در پرتو حروف موجود در مصحف عثمانى بوده و اين گروه كه به اين كار دست زدند از پيشوايان بصره در علم قرآن بودند و لذا حجاج آنها را از بصره به كوفه فرا خواند . عاصم جحدرى ( متوفى 128 ه ) از علماى رسم و قرائت بود و مالك بن دينار ( متوفى 127 ه ) از خوشنويسان بود كه اجرت مىگرفت و قرآن مىنوشت و از مهمترين حافظان قرآن در ميان مردم بود « 2 » و اما حسن ( متوفى 110 ه ) از لحاظ علم و عمل پيشواى مردم بصره در زمان خود بود « 3 » و ابو العاليه از بزرگان تابعين بود و ابن ابى داود دربارهء او گفته است : كسى بعد از صحابه عالم‌تر از او به قرآن نبود . « 4 »\r\nهمچنين باقلانى روايتى را نقل مىكند كه طبق آن حجاج به عاصم جحدرى و ابن اصمع دستور داد كه مصاحف را جستجو كنند و هر مصحفى كه مخالف با عثمان بود از بين ببرند و به صاحب آن شصت درهم بدهند . سپس مىگويد : « حجاج خواست مصاحف را به مصحف عثمان برگرداند و چيزى از آن تغيير داده نشود تا اختلاف نيفتد ، و ممكن است چيزى را كه با روايت آحاد نقل شده و يا تلاوت آن نسخ شده است ، از آن ساقط كرده باشد » . « 5 »\r\nاز چيزهايى كه به اهتمام حجاج درباره مصاحف و نسخه‌بردارى و ضبط آن دلالت دارد روايت سمهودى از ابن زباله رفيق مالك بن انساست ، او از مالك روايت مىكند كه : حجاج بن يوسف به مراكز شهرها مصحفهايى را فرستاد و به مدينه مصحف بزرگى\r\n\r\n\r\n","description":"","footnote":"\r\n( 1 ) جز چهار نفر ذكر نكرده و شايد پنجمى همان حسن باشد كه نام او پس از اندكى مىآيد و او شيخ آنها بوده است .\r\n( 2 ) ابن الجزرى : غاية النهاية ، ج 2 ، ص 36 .\r\n( 3 ) همان مصدر ، ج 1 ، ص 235 .\r\n( 4 ) همان مصدر ، ج 1 ، ص 285 - 284 .\r\n( 5 ) دكتر صلاح الدين المنجد : ص 46 به نقل از وفاء الوفاء باخبار دار المصطفى از سمهودى : ج 1 ، ص 668 .\r\n","page_name":" 660 ","page_number":660},
  {"content":"\r\n\r\nفرستاد و او نخستين كسى بود كه به شهرها مصحف فرستاد » .\r\nشايد با توجه به رواياتى كه ذكر كرديم و معنايى كه براى تغيير مذكور در روايت ابن ابى داود بيان نموديم و با توجه به شناخت طبيعت مواردى كه تغيير مذكور شامل آن شده است ، فهم صحيح روايت به دست آيد و آن اينكه گروهى كه حجاج آنها را به بررسى مصاحف فرا خواند ، اين موارد را مطابق با مصحف عثمانى تصحيح نمودند ، و بدين‌گونه اين شبه به كلى منتفى مىشود .\r\n\r\nدوم : شبهه تأثير رسم الخط در تعدد قرائات\r\nبه نظر مىرسد كه گروهى از مستشرقان در حالى كه تاريخ قرآن و قرائت آن را بررسى نموده‌اند ، از يك حقيقت واضح و روشن غفلت كرده‌اند ، و آن اينكه قرآن به پيامبر ( ص ) نازل شده و آن حضرت قرآن را از حفظ و نه از روى نوشته بر مردم تلاوت مىكرد و آنها مىشنيدند و آن را حفظ مىكردند ، و كتابت وسيله‌اى براى نشر و تعليم قرآن نبود با اينكه پيامبر ( ص ) به كتابت و حفظ آن دستور داده بود و به هر كدام از صحابه كه مىخواستند اجازه داده بود كه قرآن را بنويسند ، و او هنگامى كه خواست قبل از هجرت به مردم مدينه قرآن ياد بدهد ، به آنها مصحفى نداد كه از روى آن بخوانند بلكه كسى را فرستاد تا قرآن را براى آنها بخواند و آنها بشنوند و اين يك سنت بود كه پس از پيامبر هم ادامه يافت . وقتى يزيد بن ابى سفيان از عمر خواست كه در جهت تعليم قرآن به مردم شام او را يارى كند ، او سه نفر از بزرگان قاريان صحابه را فرستاد و مصاحفى را نفرستاد كه از روى آن قرائت كنند .\r\nو چون عثمان مصحفهاى امام را كه در مدينه نوشته شده بود به شهرها فرستاد همراه با آنها كسى را هم فرستاد كه مصحف را بخواند و شواهد اين مطلب بسيار است و اين سخن مشهور از صحابه و تابعين نقل شده كه : ( قرائت سنت است و آن را نسل بعدى از نسل قبلى مىآموزند ) يا ( قرائت سنت است و از آن تجاوز نمىشود ) . اين گروه مستشرقان از اين حقيقت بزرگ در تاريخ و قرائت قرآن غفلت كرده‌اند و بعضى از آنها ادعا كرده‌اند كه بسيارى از قرائتها نتيجه ويژگيهاى رسم عثمانى است ، چون از علامتهاى حركات و تشخيص حروف مشابه خالى بوده است و بدين گونه گمراه شده‌اند و بسيارى را گمراه كرده‌اند .\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nشايد مشهورترين كسى كه در اين باره سخن گفته است ، گلدزيهر مجارستانى الاصل ( متوفى 1921 م ) باشد . او در اول كتاب خود « مذاهب التفسير الاسلامى » هنگامى كه از اختلاف قرائتها صحبت مىكند ، مىگويد : « 1 » « پيدايش بسيارى از اين اختلافات به اين خصوصيت خط عربى بر مىگردد كه شكل رسم شده آن به مقدارى از حروف مختلف دلالت مىكند و اين اختلاف به پيروى از اختلاف نقطه‌هايى كه بالاى شكل يا پايين آن گذاشته مىشود و نيز تعداد اين نقطه‌ها به وجود آمده است . حتى در حالت تساوى مقدار حروف نيز اختلاف در حركات باعث اختلاف مىشود . چون حركات در نگارش اصلى عربى علامتى ندارند و اين به اختلاف در مواضع اعراب كلمه منجر مىشود و در نتيجه به اختلاف دلالت آنها منتهى مىگردد . بنابراين ، اختلاف در نقطه گذارى شكل رسم شده و اختلاف در كلمه ساخته شده از حروف صامت ، علت اصلى پيدايش اختلاف قرائتها در متن شده است كه اصلا نقطه نداشته يا در نقطه گذارى و حركت گذارى آن دقت نشده است » .\r\nاو پس از اين سخن مثالهايى را ذكر مىكند كه سعى دارد به وسيله آنها به تأثير خط در پيدايش قرائتها استدلال نمايد . از جمله مثالهايى كه ذكر مىكند و آنها را به عدم وجود نقطه ميان حروف مشابه بر مىگرداند ، مثالهاى زير است : « 2 » 1 . در سوره اعراف ( 7 / 48 )  . . . قالُوا ما أَغْنى عَنْكُمْ جَمْعُكُمْ وَ ما كُنْتُمْ تَسْتَكْبِرُونَ  بعضيها آن را ( تستكبرون ) با ثاء بعد از كاف خوانده‌اند .\r\n2 . در همان سوره ( 7 / 57 )  وَ هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِهِ  بعضيها ( نشرا ) با نون به جاى باء خوانده‌اند .\r\n3 . در سوره توبه ( 9 / 114 )  وَ ما كانَ اسْتِغْفارُ إِبْراهِيمَ لِأَبِيهِ إِلَّا عَنْ مَوْعِدَةٍ وَعَدَها إِيَّاهُ  با ياء است ولى حماد آن را ( اباه ) با باء خوانده است .\r\n4 . در سوره نساء ( 4 / 94 )  يا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّهِ فَتَبَيَّنُوا وَ لا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً  خوانده شده : ( فتثبتوا ) .\r\n\r\n\r\n","description":"","footnote":"\r\n( 1 ) مذاهب التفسير الاسلامى ، ص 9 - 8 .\r\n( 2 ) . همان مصدر ، ص 13 - 9 .\r\n","page_name":" 662 ","page_number":662},
  {"content":"\r\n\r\n5 . در سوره بقره ( 2 / 54 )  . . . فَتُوبُوا إِلى بارِئِكُمْ فَاقْتُلُوا أَنْفُسَكُمْ  گفته شده كه آن را ( فاقيلوا انفسكم ) خوانده‌اند .\r\n6 . در سوره فتح ( 48 / 9 - 8 )   إِنَّا أَرْسَلْناكَ شاهِداً وَ مُبَشِّراً وَ نَذِيراً - لِتُؤْمِنُوا بِاللَّهِ وَ رَسُولِهِ وَ تُعَزِّرُوهُ وَ تُوَقِّرُوهُ وَ تُسَبِّحُوهُ بُكْرَةً وَ أَصِيلًا   گفته شده كه آن را ( و تعزّزوه ) خوانده‌اند .\r\nو از جمله مثالهايى كه به آنها استدلال شده كه نبودن علامتهاى حركتها در خط باعث پيدايش بعضى از قرائتها شده ، مثالهاى زير است : « 1 » 7 . در سوره حجر ( 15 / 8 )  ما نُنَزِّلُ الْمَلائِكَةَ إِلَّا بِالْحَقِّ . . .  به صورت ( تنزّل و تنزل و تنزل ) هم خوانده شده است .\r\n8 . در سوره رعد ( 13 / 43 )  وَ مَنْ عِنْدَهُ عِلْمُ الْكِتابِ  در بعضى از قرائتها ( و من عنده علم الكتاب ) يا ( و من عنده علم الكتاب ) خوانده شده است .\r\n9 . در سوره مائده ( 5 / 6 )  يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ وَ امْسَحُوا بِرُؤُسِكُمْ وَ أَرْجُلَكُمْ إِلَى الْكَعْبَيْنِ  به صورت ( ارجلكم ) با كسره لام نيز خوانده شده است .\r\nسخن گلدزيهر را بعضى از مستشرقان ديگر « 2 » و نيز بعضى از پژوهشگران غرب زده شرقى هم تكرار كرده‌اند . اينها كسانى هستند كه بسيارى از تفاصيل تاريخ قرآن را نفهميده‌اند « 3 » و يا اين تفاصيل را نادرست فهميده‌اند . نه اينها و نه آنها حقيقت روشنى را در نيافته‌اند كه انسان هر چه در تاريخ آن تعمق مىكند و با روحى كه مسلط بر روح آن است و اركان آن بر آن اساس قرار گرفته ، نگاه كند بيشتر روشن مىشود .\r\nاز وقتى كه اين نظريه در ميان كارشناسان علوم قرآن شهرت يافت ، آنها در بررسيهاى خود آن را مورد توجه قرار دادند و نادرست بودن آن را بيان كردند و مطابق با سليقه‌هاى خود دليلهايى را ذكر كردند كه اين نظريه صحيح نيست و قرائتها پيش از آنكه مردم\r\n\r\n\r\n","description":"","footnote":"\r\n( 1 ) مذاهب التفسير الاسلامى ، ص 14 - 13 .\r\n( 2 ) از جمله آنهاست بروكلمان ( بنگريد به : تاريخ الادب العربى ، ج 1 ، ص 140 ) و او توبرتزل ( بنگريد به : مقدمه تحقيق كتاب التيسير :\r\nدانى ، ص ى ) و آرتر جفرى ( بنگريد به : مقدمه كتاب المصاحف از ابن ابى داود ص 7 ) .\r\n( 3 ) از جمله آنان جواد على است ( بنگريد به : لهجة القرآن الكريم ، ص 289 و 293 ) و دكتر عبد الّه خورشيد ( بنگريد به : القرآن و علومه فى مصر ، ص 91 ) و دكتر صلاح الدين المنجد ( بنگريد به : دراسات فى تاريخ الخط العربى ، ص 42 ) .\r\n","page_name":" 663 ","page_number":663},
  {"content":"\r\n\r\nمصاحف را تدوين كنند و قرآن را در مصحف بخوانند ، به صورت روايت نقل شده است .\r\nمناقشهء نظريه گلدزيهر و موافقان او ، گاهى فصلى از يك كتاب « 1 » و گاهى رساله و كتاب مستقلى را به خود اختصاص داده است « 2 » و اين بررسيها تفاصيل و مطالب بسيارى را در بر گرفته كه در تصحيح اين خطايى كه گلدزيهر و پيروان او در آن افتاده‌اند كافى است ، و ما در صدد آن نيستيم كه همه آن مطالب را در اينجا نقل كنيم ، بلكه فقط به بعضى از حقايقى كه به تاريخ قرائتها و رسم مربوط مىشود اشاره مىكنيم ، حقايقى كه در لابلاى اين فصل ذكر شده و آن در كشف اين خطايى كه در اثر جهل به مسايل و يا قصور در فهم و يا تعمد در تحريف به وجود آمده ، كافى است .\r\nاولا : روشى كه پيامبر اسلام ( ص ) براى ياد دادن قرآن و قرائت آن در پيش گرفته بود ، عبارت بود از دريافت دهان به دهان . پيامبر آنچه را كه نازل مىشد از حفظ بر مردم تلاوت مىكرد و صحابه را براى تعليم قرائت قرآن بر مردم مىفرستاد ( تفصيل اين مطلب در آغاز اين فصل گذشت ) و كتابت قرآن در زمان حيات پيامبر ( ص ) در يك محدوده كوچكى از صحابه كه به كتابت وحى مشغول بودند قرار داشت . چون زيد در عهد ابو بكر قرآن را جمع آورى مىكرد ، متذكر شد كه در جمع آورى متون نوشته شده در قطعه‌ها ، از حفظ هم استفاده كرده و تنها به مكتوب در مصحف اكتفا ننموده است ، چون قرائت قرآن تنها مربوط به نوشته شده در مصحف نبود ، بلكه در نقل قرآن به حفظ سينه به سينه اعتماد مىشد ، نه حفظ در مصاحف و نوشته‌ها . « 3 » و براى همين است كه دانشمندان از اخذ قرآن از كسى كه فقط از مصحف مىخواند بر حذر داشته‌اند ، و منظور از او كسى است كه قرآن را از روى مصحف مىخواند بدون اينكه به صورت دهن به دهن از دانشمندانى كه آنها نيز از پيشينيان دهن به دهن نقل كرده‌اند ، نقل كرده باشد .\r\n\r\n\r\n","description":"","footnote":"\r\n( 1 ) از جمله آنها مطالبى است كه عبد الوهاب حموده در كتاب : القراءات و اللهجات ، ص 182 - 213 نوشته و نيز دكتر عبد الصبور شاهين در تاريخ القرآن ، ص 216 - 209 نوشته و بنگريد به : بررسيهاى ديگرى كه دكتر هادى الفضلى به آنها اشاره كرده است ( ص 125 ) .\r\n( 2 ) دكتر عبد الفتاح اسماعيل شلبى كتاب « رسم المصحف و الاحتجاج به فى القراءات » را در مناقشه نظريه گلدزيهر نوشته كه در سال 1960 م چاپ شده است و شيخ عبد الفتاح القاضى كتاب « القراءات فى نظر المستشرقين و الملحدين » را در اين موضوع نگاشته كه در سال 1972 م چاپ شده است .\r\n( 3 ) ابن الجزرى : النشر ، ج 1 ، ص 6 .\r\n","page_name":" 664 ","page_number":664},
  {"content":"\r\n\r\nاين روش همان اساسى است كه قاريان در همه زمانها آن را منظور داشته‌اند و صحت نقل قرائت شرط اساسى قبول آن است .\r\nدوم : تعدد وجوه قرائت در زمان پيامبر معروف بوده و اين تعدد وجوه چيزى جز نتيجه عملى رخصت پيامبر نبود كه خداوند آن را به اين امت اختصاص داده است . در حديث شريف متواتر نقل شده است : « اين قرآن بر هفت حرف نازل شده ، پس هر چه مىتوانيد از آن بخوانيد . » گفتگوهايى كه ميان بعضى از اصحاب درباره برخى از قرائتهاى موجود صورت مىگرفت انگيزه‌اى شد كه خليفه سوم به نسخه‌بردارى از صحيفه‌هايى دستور داد كه در خلافت ابو بكر نوشته شده بود و دستور داد كه آن نسخه‌ها را در شهرها پخش كنند و غير آنها را رها سازند . بنابراين ، تعدد وجوه قرائت پس از نسخه بردارى مصاحف عثمانى كار تازه‌اى نبود ، بلكه اين قرائتها از خود پيامبر دريافت شده بود و نسخه بردارى مصاحف عثمانى كوششى در اين جهت بود كه رخصت داده شده درباره قرائتها در يك محدوده مشخصى قرار گيرد تا وحدت امت اسلامى در كتاب خداوند حفظ گردد .\r\nسوم : مصحفهاى امام كه به امر عثمان و بر اساس قرائت عمومى نوشته شده بود ، وقتى به شهرهاى اسلامى ارسال گرديد . اهل هر شهرى مطابق با قرائت صحابه‌اى كه ميان آنها بود تا جايى كه با خط مصحف مطابقت داشت ، قرائت كردند و قرائتى را كه مخالف با رسم بود ترك نمودند . اگر خالى بودن خط از نقطه گذارى اعجام و علامتهاى حركات همان گونه كه اين افراد ادعا مىكنند ، سبب پيدايش قرائتها بود ، بايد قرائتى را كه خارج از رسم است نداشتيم و اختلاف منحصر در قرائتهايى مىشد كه در رسم عثمانى احتمال آنها داده مىشود ، ولى تاريخ نشان مىدهد كه قرائتهايى بوده كه بعضى از اصحاب با آن مىخواندند و مخالف با رسم مصحف عثمانى بود ، ولى اجماع بر رسم عثمانى اين وجوه را تقريبا منسوخ كرد ، « 1 » حتى در ميان قرائتهاى هفتگانه قرائتهايى وجود دارد كه با خط مصحف مخالف است و پيش از اين به آنها اشاره كرديم . بنابراين خط مصحفها علت وجود قرائتها و اختلاف ميان آنها نبوده بلكه سبب شده اختلافهايى كه در اصل وجود\r\n\r\n\r\n","description":"","footnote":"\r\n( 1 ) بنگريد به : مكى : الابانه ، ص 10 .\r\n","page_name":" 665 ","page_number":665},
  {"content":"\r\n\r\nداشته حفظ گردد ، و چون قرائت سنت است كه بايد از آن پيروى شود « 1 » و رسم عثمانى كه موافقت با آن شرط قبول قرائت بود ، معيارى قرار گرفت كه روايات صحيحى را كه داخل در محدوده آن نمىشد رد مىكرد . بنابراين ، رسم عثمانى قرائت را ايجاد نمىكند بلكه بر آن حاكميت دارد . « 2 »\r\nديگر اينكه قرآن تنها در صحيفه و نوشته‌ها نبوده بلكه اين نوشته‌ها را حفظ حافظان و دريافت شفاهى و عرضه و سماع ، يارى كرده است و طبقات قاريان يكى پس از ديگرى به وجود آمده است . آنچه از كتاب ابو عبيد درباره قرائتهاى قرن اول و دوم نقل كرديم ، همين روش را كه قاريان در تلقى و نقل قرآن پيش گرفته‌اند ، تصوير مىكند ، و نمونه‌هايى از علاقه قاريان به عرضه و سماع و روشهاى آنها در اين مورد گذشت و قاريان احيانا ديده‌اند كه كتابت تلفظ را ضبط نمىكند و لذا تصريح كرده‌اند كه اين حرف جز از طريق شفاهى قابل ضبط نيست . قرائت حمزه كلمه ( الصراط ) را در فاتحة الكتاب كه ميان صاد و زاء تلفظ مىكرد و صاد را آشكار مىنمود ، در كتابت عربى علامتى ندارد كه به آن دلالت كند . و براى همين است كه مىبينيم ابن مجاهد مىگويد : « نوشته آن را ضبط نمىكند » « 3 » و در جاى ديگر راجع به قرائت حمزه كلمه ( مستهزؤن ) را در سوره بقره ( 2 / 14 ) مىگويد : « و اين جز در تلفظ ضبط نمىشود « 4 » » و قراء هر وقت در حفظ خود شك كنند آن را ترك مىگويند و مطابق با حفظ قارى ديگر مىخوانند . ابن مجاهد نقل مىكند كه ابو بكر بن عياش گفته : « در حفظ من از عاصم  بَئِيسٍ  ( اعراف 7 / 165 ) بر وزن « فيعل » بود سپس در آن شك كردم پس روايت آن را از عاصم ترك نمودم و از اعمش به صورت ( بئيس ) حفظ كردم كه مانند قرائت حمزه است . « 5 » ابن كثير به تنهايى  رَأْفَةٌ  ( نور 24 / 2 ) با فتحه همزه خوانده ولى در سوره حديد ( 57 / 27 ) با سكون همزه خوانده است . ابن مجاهد گفته : « من براى قنبل چنين خواندم و قنبل گفت : ابن ابى بزه اشتباه كرده و هر دو را با حركت خواند . وقتى من به او خبر\r\n\r\n\r\n","description":"","footnote":"\r\n( 1 ) دكتر عبده الراجحى : ص 71 .\r\n( 2 ) دكتر عبد الصبور شاهين : القراءات القرآنيه ، ص 210 .\r\n( 3 ) السبعه ، ص 106 .\r\n( 4 ) السبعه ، ص 142 .\r\n( 5 ) همان مصدر ، ص 297 .\r\n","page_name":" 666 ","page_number":666},
  {"content":"\r\n\r\nدادم كه فقط اين يكى است ، از نظر خود رجوع كرد . « 1 » » علاقه قاريان به متقن بودن روايت به اين حد بود كه وقتى سنّ يك قارى زياد مىشد ، از تعليم قرائت دست مىكشيد ، مبادا كه تحريفى رخ بدهد . سليمان بن مهران الاعمش به مردم قرائت تعليم مىداد ولى در اواخر عمر اين كار را ترك كرد . « 2 »\r\nما نمىدانيم كه چرا گلدزيهر اصرار دارد بر اينكه قرائتها از ويژگيهاى خط قديم عربى ناشى شده است آن هم پس از عرضه كردن بسيار مختصر تاريخ قرائتها و واقعيت آن كه ادعاى او را باطل مىكند ؟ و شايد از اين جهت بوده كه او سعى دارد كه اختلاف قرائتها را به ميل قاريان نسبت بدهد و نه توقيف و روايت . و همين موضوع علت اصلى خطاى او در روشى است كه پيش گرفته است و توجه نكرده كه قرائت از طريق روايت آن هم با سند صحيح است و اين يك سنتى است كه آخرى از اولى اخذ كرده است . او فراموش كرده كه قاريان قرائتهاى خود را اخذ نكردند مگر پس از بحث و بررسى از سند و قاريانى كه از آنها اخذ كرده‌اند . و نيز معيارى را كه آنها وضع كرده‌اند فراموش نموده است ، معيارى كه به وسيله آن قرائت صحيح را از غير صحيح و قرائت متواتر را از شاذ تشخيص مىدهند . « 3 »\r\nوقتى به مثالهايى كه گلدزيهر آورده ، رجوع مىكنيم ، مىبينيم كه او در ذكر اين مثالها خلط بحث كرده است . او ميان قرائتهاى صحيح و شاذ خلط نموده بلكه حتى چيزى را آورده كه اصلا قرائت نيست و اين از يك روش غريب كشف مىكند آن هم درباره موضوعى كه بايد در اساس به روايت مسند و يا دريافت مشافهه‌اى اعتماد نمود . ولى همه مستشرقان همان گونه كه آرتر جفرى تصوير كرده ، روش بحثشان چنين است كه آنها همه آراء و گمانها و اوهام و تصورات را گردآورى مىكنند تا با بحث و بررسى ، آنچه را كه با زمان و مكان و شرايط موجود مطابق است ، به دست آورند . آنها تنها به متن توجه دارند و سند را در نظر نمىگيرند . « 4 » ولى مگر مىشود تاريخ قرآن و قرائتها را از گمانها و آراء و اوهام اخذ كرد و ميان راست و دروغ فرق نگذاشت ؟ اين كار جز در انديشه‌هاى مستشرقان\r\n\r\n\r\n","description":"","footnote":"\r\n( 1 ) همان مصدر ، ص 452 .\r\n( 2 ) ابن سعد ، مجلد 6 ، ص 342 .\r\n( 3 ) بنگريد به : عبد الوهاب حموده : ص 183 - 182 .\r\n( 4 ) مقدمه كتاب المصاحف ، ص 4 .\r\n","page_name":" 667 ","page_number":667},
  {"content":"\r\n\r\nامكان پذير نيست . آنها نمىفهمند و يا نمىخواهند بفهمند كه اين قرآن وحى آسمانى است و چون قرائت آن نقل مىشود ، بر همين اساس نقل مىشود و آن هرگز تابع ميل كسى نيست و قصورى بر آن عارض نمىگردد ، ولى آفت مستشرقان اين است كه آنها مجرد احتمالات عقلى را در جاى حقايق مسلم مىنشانند و گذشته‌اى را كه مربوط به تاريخ آنها نيست و طبعا ذهنيتى دربارهء آن ندارند ، به تاريخ امروز خودشان مقايسه مىكنند ، با اينكه زمان و مكان انديشه و روحيه با يكديگر تباين دارد و نشانهء آن اين است كه آنها چشمان خود را در برابر ويژگيهاى پروردگارى كه بر حوادث تاريخ قرآن در عهد پيامبر سايه انداخته ، بسته‌اند و آنها روش مسلمانان را در نقد و بررسى اخبار و راويان آنها ترك مىكنند . « 1 » اساس نزد دانشمندان ما در تمام منابع فرهنگ اسلامى اين است كه نخست آن را از طريق روايت و بحث از سند و متن آن اثبات مىكنند و براى آن معيارهايى وضع كرده‌اند كه دقيق‌تر از آن نمىشود ، ولى مستشرقان به چيزى غير از متن اعتراف ندارند اگر چه دروغ باشد ، و چيزى را از طريق روايت اثبات نمىكنند ، و تنها همت آنها بررسى متن است آن هم به صورتى كه مبتنى بر اصول فرهنگى و قواعد اساسى نيست . « 2 »\r\nدر مثالهايى كه گلدزيهر ذكر كرده ، ميان قرائت صحيح متواتر و قرائت شاذ و يا قرائتى كه كسى آن را روايت نكرده و با آن نخوانده است ، خلط نموده است . در مثالهاى شماره 2 ، 4 قرائتها صحيح است و عاصم  بُشْراً  ( اعراف 7 / 57 ) با ضمه باء و سكون شين خوانده و ابن عامر با نون و ضمه آن و سكون شين ( نشرا ) و حمزه و كسايى و خلف با نون و فتحه آن و سكون شين ( نشرا ) و بقيه با نون و ضمه آن و ضمه شين ( نشرا ) خوانده‌اند . همچنين در دو مورد ديگر در سوره فرقان ( 25 / 47 ) و سوره نمل ( 27 / 63 ) نيز چنين خوانده‌اند ، « 3 » و در سوره نساء ( 4 / 94 ) در دو مورد و در سوره حجرات ( 49 / 6 ) حمزه و كسايى و خلف در هر سه جا ( فتثبتوا ) و بقيه ( فتبيّنوا ) خوانده‌اند ، « 4 » و نيز در مثال شماره 9 هر دو قرائت صحيح است . و نافع و ابن عامر و كسايى و يعقوب و حفص  وَ أَرْجُلَكُمْ  ( مائده 5 / 6 ) با نصب لام و\r\n\r\n\r\n","description":"","footnote":"\r\n( 1 ) دكتر عبد الصبور شاهين : تاريخ القرآن ، ص 7 .\r\n( 2 ) بنگريد به : عبد الوهاب حموده ، ص 201 - 200 .\r\n( 3 ) ابن الجزرى : النشر ، ج 2 ، ص 270 - 269 .\r\n( 4 ) همان مصدر ، ج 2 ، ص 251 .\r\n","page_name":" 668 ","page_number":668},
  {"content":"\r\n\r\nبقيه با كسره آن خوانده‌اند . « 1 »\r\nدر كنار اين قرائتهاى صحيح ، قرائتهاى شاذ و غير صحيح و ناشناخته‌اى را در مثالهاى شماره 1 ، 3 ، 5 ، 6 « 2 » آورده است و در مثالهاى شماره 7 و 8 ميان قرائتهاى صحيح و شاذ را خلط كرده است . « 3 » در اين موارد هر قرائتى كه ثابت شده است مورد اعتماد است و غير آن ناشناخته و غير معتبر است . خود گلدزيهر در مثال شماره 3 تصريح كرده كه حماد راوى ( أباه ) را با باء خوانده است . اين ملاحظه ما را به سخن گفتن از اصل قرائتهاى حماد و پديده تصحيف در نگارش عربى ، منتقل مىكند چون تاريخ لغت عربى مملو است از بسيارى از تصحيفهايى كه از طرف دانشمندان مشهور به عمل آمده است ، حتى در اين باره كتابهاى مستقلى نوشته شده و مثلا ابو احمد عسكرى لغوى ، دو كتاب در اين باره نوشته كه نخستين آنها مخصوص به اصحاب لغت و شعر و اهل نسب و دومين آنها مخصوص مطالبى است كه اصحاب حديث و راويان اخبار به آن نيازمند هستند . « 4 » از جمله اين كتابها كتاب حمزه اصفهانى تحت عنوان « التنبيه على حدوث التصحيف » مىباشد و محقق كتاب حمزه اصفهانى از هفت كتاب در اين موضوع نام برده است . « 5 »\r\nقرائتى كه گلدزيهر به حماد راويه نسبت داده ، يك قرائت نيست بلكه از تصحيفات حماد در قرآن است . ابو احمد عسكرى « 6 » و حمزه اصفهانى « 7 » ذكر كرده‌اند كه حماد راويه روزى چنين خواند : ( و الغاديات صبحا ) و بشار نابينا از او نزد عقبة بن مسلم امير بصره سعايت كرد و گفت كه او هم با اينكه عرب را روايت مىكند ولى قرآن را بلد نيست غير از صوره فاتحه . عقبه او را امتحان كرد ، به اين صورت كه او را به قرائت در مصحف تكليف كرد ، پس او دچار چند تصحيف شد . عسكرى در كتاب « شرح ما يقع فيه التصحيف » گفته\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 254 .\r\n( 2 ) بنگريد به : عبد الفتاح القاضى : القراءات فى نظر المستشرقين و الملحدين . مجمع البحوث الاسلاميّه 1392 ه 1972 م ص 98 ، 99 ، 101 ، 104 .\r\n( 3 ) همان مصدر ، ص 107 ، 109 .\r\n( 4 ) بنگريد به : ابو احمد عسكرى : تصحيفات المحدثين ، ص 2 .\r\n( 5 ) بنگريد به : مقدمه تحقيق كتاب ، ص 5 .\r\n( 6 ) تصحيفات المحدثين ، ص 42 و شرح ما يقع فيه التصحيف ، ص 12 .\r\n( 7 ) التنبيه على حدوث التصحيف ، ص 6 - 5 .\r\n","page_name":" 669 ","page_number":669},
  {"content":"\r\n\r\nاست : كوفىها روايت مىكنند كه حماد راويه قرآن را از روى مصحف حفظ كرده بود و سى و چند حرف را تصحيف مىكرد ، « 1 » و در كتاب ديگرش هفده مورد از تصحيفات حماد را آورده و اين در حالى است كه اصفهانى بيست و يك مورد را ذكر مىكند ، و از جمله مثالهايى كه ذكر كرده‌اند مثالهاى زير است :\r\n1 . در سوره نحل ( 16 / 68 )  وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً  كه حماد آن را به ( النخل ) با خاء تصحيف كرده است .\r\n2 . در سوره توبه ( 9 / 114 )  وَ ما كانَ اسْتِغْفارُ إِبْراهِيمَ لِأَبِيهِ إِلَّا عَنْ مَوْعِدَةٍ وَعَدَها إِيَّاهُ  كه حماد آن را به ( اباه ) با باء تصحيف كرده است .\r\n3 . در سوره قصص ( 28 / 8 )  لِيَكُونَ لَهُمْ عَدُوًّا وَ حَزَناً  كه به ( حربا ) تصحيف نموده است .\r\n4 . در سوره مريم ( 19 / 74 )  هُمْ أَحْسَنُ أَثاثاً وَ رِءْياً  كه حماد آن را به ( وزيا ) تصحيف كرده است .\r\n5 . در سوره قصص ( 28 / 15 )  فَاسْتَغاثَهُ الَّذِي مِنْ شِيعَتِهِ  كه حماد آن را به ( فاستعانه ) تصحيف كرده است .\r\nعسكرى و اصفهانى غير از تصحيفاتى كه از حماد روايت شده ، مثالهاى ديگرى را كه از بعضى نادانان بر سبيل خطا و بىمبالاتى واقع شده ، نقل كرده‌اند . « 2 » اين مثالهايى كه ذكر كرديم ، پنج مورد آن به عنوان قرائت نقل نشده بلكه در كتابهاى تصحيف و تحريف از آنها به عنوان تصحيفاتى كه از بعضى مردم واقع شده نام برده شده است ، تا قارى از وقوع در مثل آن پرهيز كند . اگر رسم مصحف سبب پيدايش قرائتها بود ( همان گونه كه گلدزيهر ادعا كرده ) بايد حماد يكى از قرّاء سبعه مشهور و حتى در رأس آنها به شمار مىرفت ، ولى هرگز چنين نبوده و قرائتها تا پايان سند از پيامبر با نقل متواتر روايت شده است و غير از آنها پذيرفته نشده و به عنوان قرائت روايت نشده است ، و اگر ادعاى گلدزيهر صحيح باشد بايد انتخاب ابن مقسم عطار كه پيشتر به آن اشاره كرديم ، پذيرفته مىشد ، چون او در علم نحو\r\n\r\n\r\n","description":"","footnote":"\r\n( 1 ) بنگريد به : ص 12 .\r\n( 2 ) بنگريد به : دكتر عبد الصبور شاهين : تاريخ القرآن ، ص 211 به بعد .\r\n","page_name":" 670 ","page_number":670},
  {"content":"\r\n\r\nحافظترين مردم از كوفىها و آشناترين آنها به قرائتها بود ، ولى او گمان مىكرد كه قرائت هر چيزى كه در قرآن از لحاظ قواعد عربى درست باشد و با خط مصحف مطابق باشد ، صحيح است اگر چه نقل نشده باشد . ولى اين نظريه او رد شد و دانشمندان زمان او روى در روى ايستادند تا جايى كه او را به توبه وادار كردند و او از بدعت خود برگشت . ابو طاهر عقيلى گفته است : از چيزهايى كه بايد به آن توجه داشت و برخى از مردم در آن دچار اشتباه شده‌اند ، اين است كه بدانيم كه اختلاف قراء به خاطر اختلاف در رسم نبوده و اختلاف در رسم هم در هيچ شهرى مربوط به اختلاف اهل آن شهرها نبوده است ، زيرا كه قرائت آنها به طور شفاهى از پيشوايان آنها دريافت شده و سند آن تا پيامبر رسيده است و خداوند عصرى از عصرها را از زمان صحابه به اين طرف از كسانى خالى نگذاشته كه درباره كتاب عزيز خود به وظيفه خود به نحو احسن قيام كنند و در مشكلات ، مردم را يارى دهند ، و اين به جهت وعدهء خداوند است كه مىفرمايد :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  ( حجر 15 / 9 ) « 1 » .\r\nاگر گلدزيهر نظريه خود را بر تصحيفات حماد و امثال او پايه گذارى كرده باشد ، براى خدا و رسول او الزامى در اين باره نيست ، و اگر او نظريه خود را بر اساس وجوه متعدد قرائتهاى صحيح ابراز كرده باشد ، كسى منكر رخصتى نيست كه خداوند به بندگان خود داده است . و گلدزيهر در هر دو حالت از راه مستقيم دور شده و به سست‌ترين سببها و ضعيف‌ترين دليلها چنگ زده است . اگر گلدزيهر به خاطر روحيه و فرهنگ خاص خود و دورى از قرآن و تاريخ آن ، معذور باشد ، چگونه است كه مردمى كه خود را اهل اين دين مىدانند ، آنچه را كه اين مستشرق و ياران او در تفسير تاريخ اسلام به طور عام و تاريخ قرآن به طور خاص گفته‌اند ، تكرار مىكنند ؟\r\nقرآن كريم روزى كه نازل شد و يا هر روز ديگر ، يك سنگ نوشته‌اى نبود كه باستان شناسان آن را در خرابه‌هاى قومى دور دست پيدا كرده باشند تا حل رموز و طلسم‌هاى آن اقتضا كند كه آن را به مستشرقان عرضه كنيم تا آنها در قرائت و تفسير آن دچار اختلاف شوند ، بلكه قرآن وحى است و پيامبر بزرگوارى آن را دريافت كرده و براى مردم تلاوت\r\n\r\n\r\n","description":"","footnote":"\r\n( 1 ) بنگريد به : مختصر ما رسم فى المصحف الشريف ، لوح 22 .\r\n","page_name":" 671 ","page_number":671},
  {"content":"\r\n\r\nنموده است . پيامبر ( ص ) علاقه داشت كه هر آيه‌اى را كه نازل مىشد تبليغ كند تا امانتى را كه خداوند در اختيار او گذارده ادا كند و خداوند براى او در هر عصرى از زمان صحابه تاكنون و تا وقتى كه خدا بخواهد كسانى را فراهم كرده كه قرآن را حمل كنند      اتْلُ ما أُوحِيَ إِلَيْكَ مِنَ الْكِتابِ وَ أَقِمِ الصَّلاةَ إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ وَ لَذِكْرُ اللَّهِ أَكْبَرُ وَ اللَّهُ يَعْلَمُ ما تَصْنَعُونَ ( 45 ) وَ لا تُجادِلُوا أَهْلَ الْكِتابِ إِلَّا بِالَّتِي هِيَ أَحْسَنُ إِلَّا الَّذِينَ ظَلَمُوا مِنْهُمْ وَ قُولُوا آمَنَّا بِالَّذِي أُنْزِلَ إِلَيْنا وَ أُنْزِلَ إِلَيْكُمْ وَ إِلهُنا وَ إِلهُكُمْ واحِدٌ وَ نَحْنُ لَهُ مُسْلِمُونَ ( 46 ) وَ كَذلِكَ أَنْزَلْنا إِلَيْكَ الْكِتابَ فَالَّذِينَ آتَيْناهُمُ الْكِتابَ يُؤْمِنُونَ بِهِ وَ مِنْ هؤُلاءِ مَنْ يُؤْمِنُ بِهِ وَ ما يَجْحَدُ بِآياتِنا إِلَّا الْكافِرُونَ ( 47 ) وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ ( 48 ) بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ وَ ما يَجْحَدُ بِآياتِنا إِلَّا الظَّالِمُونَ      ( 49 ) ( سوره عنكبوت ) .\r\n\r\n","description":"","footnote":"","page_name":" 672 ","page_number":672},
  {"content":"\r\n\r\n\r\nآخرين مبحث رابطهء املاى جديد با رسم مصحف\r\nبحثهاى مربوط به علوم عربى با شاخه‌هاى گوناگونى كه دارد ، از آغاز پيدايش ، به قرآن كريم اين كتاب گرامى خداوند تعلق داشته است و قرآن محورى بود و اين بحثها در اطراف آن دور مىزده است . بعضى از آنها به طور مستقيم به تفسير قرآن و توضيح آيات و به تبيين معانى و استنباط احكام شريعت از آن مربوط بوده و بعضى در خدمت همه اين اغراض بوده است ، مانند بحث از دلالت لفظ و اشتقاق صيغه‌ها و تركيب جمله‌ها و اسلوب و صورتهاى كلامى و اختلاف آنها بر حسب اختلاف مقام ، حتى بحثهاى مربوط به رسم املايى و فلكيات و رياضيات و اسرار طبيعى . همه اين بحثها در راه خدمت به دين اسلام و به منظور فهم قرآن كريم كه منبع قانونگذارى اسلامى و قانون اساسى مسلمانان مىباشد ، بوده است . رسم املايى بدون شك قديمىتر از نزول قرآن است ولى عنايت به قرآن كريم و حفظ آن از خطا در خواندن ، سبب شد كه دانشمندان در همان آغاز به اين فكر افتادند كه روشى را پيدا كنند كه تلاوت متن قرآن را از خطا حفظ كند چون قرآن از علامتهاى حركات خالى بود و بعضى از حروف در يك علامت نوشتارى مشترك بودند .\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nاز مظاهر تأثير گذارى اسلام بر كتابت عربى ، همين فرصتهاى فراوانى است كه كتابت عربى پيدا كرد و نيز استعمال گسترده لغت عربى است كه اين لغت را از اينكه يك نگارش محدودى باشند كه در تجارتها و اغراض دينى خاصى براى گروههايى از عرب استفاده شود ، بيرون آورد و آن را به صورت يك كتابت جهانى قرار داد كه نيازهاى يك حكومت بزرگ را بر طرف مىساخت ، حكومتى كه قرنها طول كشيد و كشورهاى بسيارى و اقوام متعددى را در برگرفت كه همگى اين كتابت را استعمال كردند ، گويا كه اين كتابت از زمانهاى دور متعلق به آنها بوده ، زيرا كه اين كتابت همان كتابتى بود كه قرآن كريم با آن نوشته شده بود و آنها به قرآن ايمان آورده بودند و آن را دوست مىداشتند .\r\nرسم عثمانى در برابر ما نمونه روشنى از واقعيت كتابت عربى در نيمه اول قرن اول هجرى را قرار مىدهد . و آن زمانى بود كه مردم ميان كتابت خود و رسم مصحف تفاوتى احساس نمىكردند و بسيارى از صحابه و موافقان آنها از تابعين و اتباع تابعين ، در تمام نوشته‌هاى خود مطابق با رسم مصحف عمل مىكردند اگر چه آن نوشته‌ها قرآن يا حديث نباشد ، و كار به همين صورت پيش مىرفت تا اينكه دانشمندان بصره و كوفه ظاهر شدند و براى اين فن ضوابط و روابطى تأسيس كردند كه قياسهاى نحوى و اصول صرفى خود را مطابق آن بنياد نهادند و آن را علم خط « قياسى » و يا « اصطلاحى » نام نهادند كه از اختراع آنها بود و رسم مصحف را « خط متبع » ناميدند . « 1 » هر چه زمان پيش رفت ، احتياج به يكسان سازى قواعد كتابت و ضبط آن بيشتر شد و از همين جا بود كه اكثر پديده‌هاى نوشتارى كه در رسم مصحف دو نوع نوشته مىشد ، به يكسان بودن تمايل نمود ، و علماى عربى اين برنامه را زير نظر داشتند و براى آن قواعد و ضوابطى وضع مىكردند تا كار را آسان كنند و آن را به خوبى توضيح بدهند .\r\nبه نظر مىرسد كه اين كار در دو جهت اثر گذاشت : اول ظهور كتابها و رساله‌هايى كه قواعد تحول يافته رسم كلمات را توضيح مىداد . دانشمندان عربى اين مهم را به عهده داشتند . دوم ، ظهور كتابهايى كه كيفيت رسم كلمات در مصاحف را توصيف مىكردند تا مردم در كتابت مصاحف بر همان صورتى كه در مدينه نوشته شده بود ، محافظت كنند و\r\n\r\n\r\n","description":"","footnote":"\r\n( 1 ) نصر الهورينى : ص 26 .\r\n","page_name":" 674 ","page_number":674},
  {"content":"\r\n\r\nاين مهم هم بر عهده دانشمندان فن قرائت بود و شايد آغاز حركت تأليف در اين دو موضوع به آغاز قرن دوم هجرى مربوط باشد . ما پيش از اين به تفصيل درباره تأليفات مربوط به رسم سخن گفتيم . و شايد تأليف در موضوع رسم مصحف سابق بر تأليف در موضوع املاء باشد ، زيرا نخستين بارى كه از شكل هجايى كلمات در رسم مصحف خارج شدند ، اين موضوع توجه كارگزاران علوم قرآنى را به خود جلب كرد و آنها بسرعت كلمات مصحف را توصيف كردند و اين در زمانى بود كه مردم در زمينه‌هاى ديگر كتابت مىكردند و رسم كلمات را تغيير مىدادند بدون اينكه علما تأثير مستقيمى در اين تطور داشته باشند ، تا جايى كه به ضبط و تأسيس قواعد نياز پيدا شد و علماى عربى به طور مستقيم در اين كار سهيم شدند و اين حركت را رهبرى كردند و از ملاحظات پراكنده‌اى كه در كتابهاى آنها پخش شده بود ( مانند گفتار فراء در معانى القرآن راجع به كيفيت رسم بعضى از كلمات در مصحف و اينكه مردم آنها را در غير قرآن چگونه مىنويسند ) به تأليف رساله‌ها و كتابهايى در اين موضوع روى آوردند تا كاتبان را به روش مناسب در رسم راهنمايى كنند . كتابهاى مربوط به طبقات لغويها و نحويها مقدارى از تأليفات در موضوع خط و هجاء را تذكر داده‌اند و منظور از آن همان چيزى است كه امروز به آن « املاء » مىگوييم و از جمله آنهاست :\r\n1 . « الخط و الهجاء » تأليف ابو العباس محمد بن يزيد مبرد ( متوفى 285 ه ) « 1 » .\r\n2 . « الهجاء » تأليف ابو العباس احمد بن يحيى ثعلب ( متوفى 291 ه ) « 2 » .\r\n3 . « الهجاء » تأليف ابو الحسن محمد بن احمد بن كيسان ( متوفى 299 ه ) . « 3 » ياقوت از اين كتاب با نام « الهجاء و الخط » ياد كرده است « 4 » .\r\n4 . « الهجاء » تأليف ابوبكر محمد بن سرى سراج ( متوفى 316 ه ) « 5 » .\r\n\r\n\r\n","description":"","footnote":"\r\n( 1 ) ابن نديم : ص 59 و ياقوت : معجم الادباء ، ج 19 ، ص 121 و قفطى : ج 3 ، ص 251 .\r\n( 2 ) ابن نديم : ص 74 و ياقوت : همان مصدر ، ج 5 ، ص 143 و قفطى : ج 1 ، ص 151 و ابن خلكان : ج 1 ، ص 87 و سيوطى : بغية الوعاة ، ج 1 ، ص 397 .\r\n( 3 ) ابن نديم : ص 81 و قفطى : ج 3 ، ص 59 .\r\n( 4 ) معجم الادباء ، ج 17 ، ص 139 .\r\n( 5 ) ياقوت : همان مصدر ، ج 18 ، ص 200 و بنگريد به : سيوطى : بغية الوعاة ، ج 1 ، ص 110 .\r\n","page_name":" 675 ","page_number":675},
  {"content":"\r\n\r\n5 . « الهجاء » تأليف ابوبكر محمد بن عثمان معروف به جعد ( متوفى 320 ه ) « 1 » .\r\n6 . « الهجاء » تأليف ابو الحسين احمد بن سعد كاتب ( زنده در 324 ه ) « 2 » .\r\n7 . « الهجاء » تأليف ابو القاسم عبد الرحمن بن اسحاق زجاجى ( متوفى 340 ه ) « 3 » .\r\n8 . « الهجاء » تأليف ابو محمد بن عبد اللّه بن جعفر بن درستويه ( متوفى 347 ه ) « 4 » .\r\n9 . « الهجاء » تأليف ابو الحسن على بن عيسى الرّمانى ( متوفى 384 ه ) . « 5 » قفطى از اين كتاب با نام « شرح الهجاء لابن السراج » ياد كرده است .\r\n10 . « الهجاء » تأليف ابو الحسين محمد بن الحسين ( متوفى 421 ه ) خواهر زاده ابو على فارسى . « 6 » جز اينها هم كسانى درباره اين موضوع كتاب نوشته‌اند . « 7 »\r\nاز اين كتابها تا آنجا كه ما مىدانيم جز يك كتاب به دست ما نرسيده است و آن كتاب ابن درستويه است . « 8 » البته چاپ شده آن به نام « الكتاب » معروف است و شايد نامگذارى آن به « الهجاء » به خاطر بيان موضوع كتاب است و اين نام كتاب كه مؤلف آن را روى كتاب خود گذاشته باشد نيست . و لذا بعضى نويسندگان كتب طبقات كه از كتابهاى ابن درستويه صحبت كرده‌اند گفته‌اند : او كتابى در هجاء دارد . « 9 » و ابن درستويه در آغاز كتاب خود گفته است : آن را كتاب الكتاب نام نهاديم چون قصد ما در آن روش نوشتن و قرائت بود و نه چيز ديگر » . « 10 » اين كتاب ابن درستويه نهايت اهميت را دارد چون يك كتاب قديمى است و معلومات با ارزشى از نگارش عربى و مراحل تطور آن را به دست مىدهد و پيشينيان نيز بر اهميت اين كتاب پى برده‌اند و درباره آن گفته‌اند : « از جمله تأليفات ابن درستويه كتابى\r\n\r\n\r\n","description":"","footnote":"\r\n( 1 ) ابن نديم : ص 72 و ياقوت : همان مصدر ، ج 18 ، ص 250 و قفطى : ج 1 ، ص 269 و بغية الوعاة ، ج 1 ، ص 171 .\r\n( 2 ) ياقوت : همان مصدر ، ج 3 ، ص 39 و بغية الوعاة ، ج 1 ، ص 308 .\r\n( 3 ) زجاجى : الجمل ، ص 291 .\r\n( 4 ) ابوبكر زبيدى : ص 127 و ابن نديم : ص 63 و قفطى : ج 2 ، ص 113 .\r\n( 5 ) ابن نديم : ص 64 و ياقوت : همان مصدر ، ج 4 ، ص 75 .\r\n( 6 ) ياقوت : معجم الادباء ، ج 18 ، ص 187 و سيوطى : بغية الوعاة ، ج 1 ، ص 94 .\r\n( 7 ) بنگريد به : ابن نديم : ص 73 ، 74 و دكتر احمد نصيف جنابى : ص 110 .\r\n( 8 ) دكتر عبد الحسين محمد « كتاب الخط » را كه تأليف ابوبكر سراج است در مجله « المورد » مجلد 5 ، شماره 3 ، سال 1396 ه 1976 منتشر كرده است و شايد اين كتاب همان « الهجاء » باشد كه ذكر كرديم .\r\n( 9 ) ابوبكر زبيدى : ص 127 و قفطى : ج 2 ، ص 113 .\r\n( 10 ) . الكتّاب ، ص 4 .\r\n","page_name":" 676 ","page_number":676},
  {"content":"\r\n\r\nدر هجاء است كه در معنايش عجيب و در محتوايش غريب است . » « 1 » اهميت اين كتاب در عصر ما بيشتر است چون غير از آن ، كتاب ديگرى از كتابهاى قديمى در موضوع هجاء در دست نداريم . « 2 »\r\nفصلهايى درباره هجاء در بعضى از كتب لغوى و نحوى و ادبى قديم وارد شده كه اهميت دارد ، بخصوص اينكه آنها به دوره‌هاى پيشين مربوط مىشوند ، مانند مطالبى كه در « ادب الكاتب » ابن قتيبه ( متوفى 276 ه ) مىبينيم و يا در كتاب صولى ( متوفى 336 ه ) به نام « ادب الكتّاب » « 3 » و نيز در كتاب « المقصور و الممدود » از ابن ولاد ( متوفى 332 ه ) دو باب در موضوع هجاء وجود دارد ، « 4 » و در كتاب « الجمل » زجاجى ( متوفى 340 ه ) چندين باب در موضوع هجاء وجود دارد ، « 5 » و نيز بابى درباره هجاء در كتاب « شافيه » ابن حاجب ( متوفى 646 ه ) « 6 » و كتاب « تسهيل الفوائد » از ابن مالك « 7 » و « صبح الاعشى » از قلقشندى « 8 » ( متوفى 821 ه ) موجود است و سيوطى فصل گسترده‌اى درباره هجاء و خط در آخر كتاب « همع الهوامع » « 9 » آورده است به اضافه اشاراتى كه در اين موضوع در منابع ديگر وجود دارد . « 10 »\r\nهدف ما در اينجا تفصيل درباره قواعد هجاء و املاء كه امروز استعمال مىشود نيست ،\r\n\r\n\r\n","description":"","footnote":"\r\n( 1 ) ابوبكر زبيدى : ص 127 و قفطى گفته است : آن از بهترين تأليفات اوست .\r\n( 2 ) در نسخه چاپ شده « الكتاب » ابن درستويه ، ص 4 آمده است : « اين كتاب را در خلافت المعتصم باللّه تأليف كردم » . اين سخن موجب بحث و گفتگو درباره صحت انتساب كتاب به ابن درستويه شده چون معتصم در سال 227 ه در گذشته است . ولى استاد عبد اللّه جبورى اين خطا را تصحيح كرده و با رجوع به نسخه‌هاى خطى كتاب گفته است كه درست آن « المعتضد باللّه » است كه در سال 289 درگذشته است ( بنگريد به : ابن درستويه : ص 77 ، بغداد ، چاپخانه العانى ، 1974 ) .\r\n( 3 ) شايد دو كتاب « ادب الكتاب » و « صناعة الكتاب » از ابو جعفر نحاس ( متوفى 337 ه ) محتوى فصلهايى درباره كتابت و هجاء بوده ( بنگريد به : ياقوت : معجم الادباء ، ج 4 ، ص 228 ) .\r\n( 4 ) ص 167 - 162 .\r\n( 5 ) الجمل ، ص 280 - 269 .\r\n( 6 ) بنگريد به : استر آبادى : شرح الشافيه ، ص 395 - 382 .\r\n( 7 ) تسهيل الفوائد ، ص 338 - 332 .\r\n( 8 ) بنگريد به : صبح الاعشى ، ج 3 ، ص 172 به بعد .\r\n( 9 ) همع الهوامع ، ج 2 ، ص 244 - 231 .\r\n( 10 ) نصر الهورينى : ص 4 - 3 .\r\n","page_name":" 677 ","page_number":677},
  {"content":"\r\n\r\nچون مصادرى كه به آنها اشاره شد و مصادر ديگرى كه اخيرا نوشته شده متكفل بيان اين مطلب است . ما مىخواهيم ميزان ارتباطى را كه ميان كتابت امروزى ما و بيان رسم مصحف موجود است ، بيان كنيم . بسيارى از پيشينيان و دانشمندان جديد گفته‌اند كه ميان اين دو روش ، جدايى و دورى وجود دارد ، و مردم سخن ابن درستويه را تكرار كرده‌اند كه :\r\n« كتاب خداوند را چنين يافتيم كه هجاى آن قابل قياس نيست و با خط آن نمىتوان مخالفت كرد ، بلكه بايد آنچه كه در مصحف وجود دارد ، مورد پذيرش واقع شود » « 1 » تا جايى كه ابو حيان گفته : « كتابت سه نوع اصطلاح دارد : اصطلاح عروض ، اصطلاح كتابت مصحف و اصطلاح كتابتى كه جز اين دو است . » « 2 » و ابن خلدون در مقدمه تاريخ خود از كتابت عربى به نحوى سخن گفته كه معلوم مىشود در زمان نسخه‌بردارى مصحفهاى امام ، دو روش در كتابت عربى وجود داشته : اولى همان كه در مصاحف آمده ، و دومى روشى كه در غير مصاحف به كار مىرفته است . « 3 »\r\nحقيقت اين است كه در اينجا خطا و لغزشى وجود دارد كه بسيارى از پژوهشگران در آن افتاده‌اند . آنها به رسم عثمانى از ديد قواعدى كه علماى عربى وضع كرده‌اند ، نگريسته‌اند و گمان نموده‌اند كه كتابت عربى در نيمه اول از قرن اول هجرى به همان صورت بوده كه علماى عربى در هجاء گفته‌اند و از همين جا بوده كه پديده‌هايى را كه در رسم عثمانى آمده ، خروج از اين قواعد پنداشته‌اند و حتى بعضى از آنها ، آن موارد را خطا دانسته‌اند و بعضى به اين سخن اكتفا كرده‌اند كه رسم مصحف قابل قياس نيست و نمىتوان با آن مخالفت نمود و بايد آنچه در مصحف وجود دارد ، مورد پذيرش واقع شود . « 4 »\r\nنظر حق و روش درست در فهم حقيقت رابطه ميان رسم مصحف و املاى عربى ، اين است كه بگوييم بر كتابت عربى روزگارى گذشته كه به صورت رسم عثمانى نوشته مىشد .\r\nسنگ نوشته‌هاى مربوط به قرن اول هجرى به اين مطلب شهادت مىدهد ، ولى گسترش استخدام كتابت در قرنهاى اوليه هجرى ، به وضوح نياز به قواعد كتابت را به وجود آورد و\r\n\r\n\r\n","description":"","footnote":"\r\n( 1 ) ابن درستويه : الكتاب ، ص 5 .\r\n( 2 ) سيوطى : همع الهوامع ، ج 2 ، ص 243 .\r\n( 3 ) ابن خلدون : مجلد 1 ، ص 757 .\r\n( 4 ) بنگريد به : مبحث دوم از فصل سوم اين كتاب .\r\n","page_name":" 678 ","page_number":678},
  {"content":"\r\n\r\nمردم از همان قرن اول به تكميل كاستيهايى كه در كتابت عربى بود پرداختند و اگر قواعد متعددى وجود داشت آنها را يكسان كردند . دانشمندان عربى در اين حركت سهيم بودند و با گذشت سالها ، رساله‌ها و كتابهايى در اين موضوع نگاشتند ولى اين حركت تكميلى و وضع قاعده براى كتابت عربى ، آن را از رسم مصحفهاى امام چندان دور نكرد .\r\nرسم مصحف به صورت نمونه‌اى در آمد كه بسيارى از كاتبان در رسم كلمات در قرنهاى اوليه هجرى ، به آن التزام داشتند . دليل اين مطلب اشاراتى است كه در بعضى از كتابهاى قديمى وجود دارد مبنى بر اينكه كاتبان در نوشته‌هاى خود به التزام به صورتهاى هجايى كلمات در رسم عثمانى علاقه داشتند . ابن قتيبه ( متوفى 276 ه ) از كتابت كلمات ( الصلاة ، الزكوة و الحيوة ) با واو سخن به ميان آورده و گفته است : « 1 » « اگر مردم به اين كلمات سه گانه عادت نداشتند و اگر مخالفت با آنها نبود ، بهترين چيز نزد من اين بود كه اين كلمات با الف نوشته شود » . زجاجى نيز به اين معنا اشاره كرده است « 2 » و ابن قتيبه درباره الفى كه پس از واو آخر كلمه اضافه مىشود ، گفته : « 3 » « جز اينكه پيشينيان از كاتبان همواره به همه اين واوها الف فصل را الحاق مىكردند تا حكم همه يكى باشد . » « 4 » اين اشاره‌ها دلالت دارد بر اينكه هر خصوصيتى كه در رسم عثمانى مىبينيم ، كاتبان در نوشته‌هاى خود آنها را به كار مىبردند ولى هر چه زمان پيش مىرفت شكاف ميان رسم عثمانى و روش كاتبان عميق‌تر مىشد ، بخصوص از نيمه دوم قرن اول هجرى به بعد ، تا اينكه علماى عربى قواعد را وضع كردند و كتابت به طور نسبى استقرار گرفت .\r\nبا وجود اين ، شكاف و اختلاف ميان روشى كه املاى عربى بر آن استوار است با مصحف چندان عميق نبود به گونه‌اى كه باعث گردد ما براى كتابت عربى از دو نظام يا سه نظام سخن بگوييم . درباره علامتهاى حروف صامت اختلافى ميان رسم و املا وجود ندارد مگر در امور بسيار جزئى مانند كتابت تاى تانيث در اسماء مفرد به شكل هاء گرد و گذاشتن دو نقطه روى آن ، تا دلالت كند كه اين حرف تاء بوده است و اين در حالى است كه در\r\n\r\n\r\n","description":"","footnote":"\r\n( 1 ) ادب الكاتب ، ص 253 .\r\n( 2 ) الجمل ، ص 276 .\r\n( 3 ) ادب الكاتب ، ص 237 .\r\n( 4 ) همان مصدر ، ص 251 ، 263 ، 268 كه مثالهاى ديگرى هم ذكر مىكند .\r\n","page_name":" 679 ","page_number":679},
  {"content":"\r\n\r\nمصحف گاهى به صورت تاى كشيده و گاهى به صورت تاى گرد رسم شده است . در تنوين و حرف مشدّد هم اختلافى نيست ، جز اينكه وقتى لام تعريف بر كلمه‌اى داخل شود كه اول آن لام است غالبا با دو لام نوشته مىشود ، در حالى كه قبلا در بيشتر موارد با يك لام نوشته مىشد .\r\nدرباره رسم همزه بدين‌گونه است كه آن را بر حسب قاعده تخفيف مىنويسند همان گونه كه در مصحف رسم شده است و بر روى الف و واو و ياء با سر حرف عين علامت‌گذارى مىشود . قاعده در كتابت ، ابتدا به كلمه و وقف بر آخر آن است و از اينجاست كه صورتهاى هجايى كلمات مهموز كه در مصحف طبق قاعده وصل نوشته شده ، پنهان مانده است ، مانند : ( العلموا ، ضعفوا ، نشوا . . . ) و كتابت امروز عربى حالت بعضى از حفريات قديمى را در كتابت همزه در مواردى كه با دو علامت نوشته مىشود ، حفظ كرده است ، مانند : ( أولئك و مائة ) .\r\nدر مورد حركات ، كتابت عربى كاستيهايى را كه در نشان دادن حركات كوتاه وجود داشت بر طرف كرده است و اين به جهت علاقه دانشمندان قرائت و علوم عربى بر حفظ قرآن از غلط خوانى است ، و در اين باره اختلاف چندانى ميان رسم مصحف و املايى كه ما آن را به كار مىبرديم ، وجود ندارد ، جز اينكه در رسم ، فتحه بلند وسطى نشان داده مىشود ، در حالى كه ما امروز و از قرنها پيش علاقه داريم كه آن در هر كجا كه واقع شده نشان داده شود ، و با وجود اين كلماتى وجود دارد كه حالت قديمى خود را كه در رسم مصحف بود ، حفظ كرده است ، مانند : ( لكن ، هذا ، ذلك ، هؤلاء ) و ما نيز آنها را همان‌گونه كه در رسم مصحف آمده ، استعمال مىكنيم .\r\nو اما پديده حذف يكى از دو واو و يا دو ياء وقتى كه يك جا جمع شوند ، در مثل ( اميين ، النبيين ، الحواريين ، تلوون ، يستوون ، الغاوون ، داوود ) در كتابت امروز ما از ميان رفته جز در كلمه ( داود ) . و نيز در كتابت امروز ما رسم فتحه بلند به صورت واو از ميان رفته و به صورت ياء همان‌گونه كه در رسم مصحف بوده در آمده است ، جز اينكه ما در حال اتصال ضمير به كلمه‌اى كه آخر آن فتحه بلند است و به صورت ياء نوشته شده ، آن را\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nتبديل به الف مىكنيم ، مانند : ( رمى - رماه ، يخشى - يخشاه ، ذكرى - ذكراه ) و مانند آنها . « 1 »\r\nو گاهى همه اينها را با الف مىنويسند ، « 2 » ولى روشى كه شايع است همان است كه گفتيم .\r\nو اما علامتهاى حركات كوتاه و علامتهاى مشخص كنندهء ديگر ، آنچه كه امروز و از قرنها پيش استعمال مىشود ، از آنچه در رسم مصحف است بيرون نيست ، جز اينكه امروز ما از اين علامتها استفاده نمىكنيم مگر در جايى كه باعث اشتباه شود و يا در بعضى از كتابهاى لغت و يا كتابهاى آموزشى .\r\nدرباره وصل و فصل كلمات ، اختلاف چندانى وجود ندارد جز اينكه موضوع از مرحله‌اى كه عاصم جحدرى مىگفت : « باكى ندارم كه اين قطع شود يا آن وصل شود هر چه باشد مربوط به هجاء است » « 3 » گذشته و به مرحله‌اى رسيده كه وصل و يا قطع كلمات به يك معناى نحوى بستگى دارد ، مثلا وصل « ما » يا فصل آن بستگى به معناى آن دارد ، اگر به معناى « الذى » باشد ، قطع و فصل مىشود و اگر به معناى ديگرى باشد ، وصل مىشود . « 4 » و بدين گونه قواعد نحوى در توجيه و تبيين بعضى از قواعد املايى كه علماى عربى در كتابهاى خود ذكر كرده‌اند ، تأثير دارد ، همان‌گونه كه ابو حيان در اين سخن خود آن را تصوير مىكند : علم خط را هجاء هم مىگويند و اين از علم نحو نيست ، و نحويها آن را از آن جهت در كتابهاى خود ذكر كرده‌اند كه مبتدى در تلفظ و نوشتن به آن احتياج دارد . ديگر اينكه قسمت مهمى از كتابت بر اصول نحوى مبتنى است ، وقتى آن را ذكر كنند ، اين اصول هم بيان خواهد شد ، مانند كتابت همزه به صورتى كه در آن تسهيل داده شده و آن فصل بزرگى از نحو است . « 5 »\r\nبه هر حال آخرين مطلبى كه درباره ارتباط رسم مصحف با املايى كه كاتبان از قديم تاكنون در غير مصحف آن را به كار برده‌اند ، مىتوان گفت ، اين است كه رسم مصحف مرحله‌اى از مراحل كتابت عربى را نشان مىدهد و ويژگيهاى آن مرحله را در خود دارد ، و\r\n\r\n\r\n","description":"","footnote":"\r\n( 1 ) ابن درستويه : ص 20 .\r\n( 2 ) فراء : المنقوص و الممدود ، قاهره ، دار المعارف ، 1967 ، ص 11 .\r\n( 3 ) دانى : المقنع ، ص 72 .\r\n( 4 ) بنگريد به : ابن درستويه : ص 26 وصولى : ص 258 .\r\n( 5 ) سيوطى : همع الهوامع ، ج 2 ، ص 243 .\r\n","page_name":" 681 ","page_number":681},
  {"content":"\r\n\r\nاملاى امروز ما چيزى جز امتداد همان رسم در بيشتر ويژگيهاى آن نيست و علاقه‌اى كه براى آسان سازى تلاوت قرآن بر مردم و حفظ آن از غلط خوانى و خطا وجود دارد ، تأثير زيادى در تكامل كتابت عربى داشته و باعث شده كه كتابت عربى تمام حروف لغت را داشته باشد و هر حرفى داراى يك علامت نوشتارى باشد كه هم حروف صامت و هم حركات را در بر مىگيرد و اين هدفى است كه الفباهاى ديگر دنيا از رسيدن به آن ناتوان بوده‌اند .\r\n\r\n","description":"","footnote":"","page_name":" 682 ","page_number":682},
  {"content":"\r\n\r\n\r\nخاتمه مهمترين نتايج بحث\r\nاولا : بررسى تاريخ و ويژگيهاى كتابت عربى چه در قالب رسم عثمانى و چه در هر سند ديگر ، بايد در محدودهء ارتباط كتابت عربى با كتابتهاى ديگر انجام گيرد و آن مجموعهء كتابتهاى سامى است . كتابت عربى طبق نظريه برگزيده از كتابت نبطى تحويل يافته است كه خود آن نيز از شاخه‌هاى كتابت آرامى است و به همين جهت كتابت عربى بسيارى از ويژگيهاى سامى را در نشان دادن صامتها و حركتها در بر گرفته و فهم اين ويژگيها جز در محدودهء اين ارتباط امكان پذير نيست .\r\nثانيا : قصور كتابتهاى هجايى در نشان دادن دقيق تلفظ به هر نحو كه باشد ، يك امر طبيعى از ويژگيهاى عمومى كتابت است چون نگارش نمىتواند همراه با تلفظ حركت كند و لذا كتابت ، مظاهر بسيارى از بازمانده‌هاى تلفظ قديم را حفظ مىكند و در عين حال ممكن است از نشان دادن تلفظ جديد قاصر باشد .\r\nو از اينجاست كه اين ادعا كه « اصل در كتابت ، مطابقت خط با تلفظ است » خطاى بزرگى است كه بسيارى از پژوهشگران در آن افتاده‌اند ، و اين در حالى است كه آنها درباره\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nبعضى از صورتهاى هجايى رسم مصحف بحث مىكنند و اين بى توجهى آنها را از فرصت بحث نيكو درباره اصل اين صورتها كه در آنها نوعى قصور احساس مىشود ، محروم كرده و آنها را وادار نموده كه يا قائل به توقيف شوند و يا معتقد به غلط بودن اين صورتها باشند .\r\nمطابق با اين انديشه در طبيعت صورتهاى هجايى كه علامتى بر آن افزوده و يا كاسته مىشود يا مطابق با تلفظ نوشته نمىشود ، مىتوان در اين بحث اصول زيادى را در اين صورتها كشف كرد و تفسيرى كه به واقعيت نزديكتر است ارائه داد ، بخصوص درباره علامتهاى حركات بلند ( الف ، واو ، ياء ) و آنچه به همزه مربوط است و مانند آنها .\r\nثالثا : انگيزه‌هاى كاستى در بعضى از صورتهاى هجايى در نشان دادن دقيق تلفظ ، دو چيز است :\r\nاول : كتابت همواره به حفظ صورتهاى هجايى كه نشانگر تلفظ قديم است ، ميل دارد .\r\nبنابراين ، كتابت با تطور لغت همراهى نمىكند و لذا گاهى علامتهايى قديمى مىبينيم كه نشان دهنده صداهاى جديدى است ، و اين عامل مثالهاى بسيارى از هجاى كلمات در رسم عثمانى و كتابت عربى را هم در صوامت و هم در حركتها تفسير مىكند .\r\nدوم : غالبا هجاى كلمات عربى حروف كلمه را در حال ابتدا و در حال وقف نشان مىدهد ، ولى كلمات بسيارى وجود دارد كه مطابق با تلفظ آنها در حال درج در كلام ، نوشته مىشود و شك نيست كه حروف لفظ در سلسله گفتارى پيوسته احيانا دچار تغيير بسيارى مىشود ، مانند انتقال مخرج يا تغيير حالت يا كوتاه شدن طول صدا ، و گاهى هم در هجاى كلمه ، كار بر عكس مىشود و اين در صورتى است كه كلمه مطابق با تلفظ آن در درج كلام نوشته شود ، همان كارى كه كاتبان مصاحف عثمانى در بعضى از موارد چنين كرده‌اند ، و اين عامل بسيارى از مثالهاى حذف علامتهاى حركات بلند و تغيير علامتهاى بعضى از حروف صامت و بعضى از مثالهاى هجاى همزه و قسمتى از مثالهاى مربوط به هجاى كلمات وصل شده را براى ما تفسير مىكند .\r\nرابعا : براى تكميل رسم عثمانى ، دانشمندان پيشين از ميان سه روش ممكن تنها يك روش پيش رو داشتند و آن ، روش استفاده از علامتهاى خارجى است كه كتابت عربى توانست به وسيله آن براى هر يك از حرفها يك علامت نوشتارى قرار بدهد ، زيرا\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nروشهاى ديگر باعث شكسته شدن شكل هجايى كلمات مىشد و راه براى تحريف متن قرآن باز مىشد ، بخصوص پس از آنكه موافقت با خط مصحف ، يكى از شرايط پذيرش قرائت صحيح شناخته شد و علماى پيشين با اين روش توانستند علامتهايى را كه مشابه بودند ، از همديگر تمييز بدهند و حركتهاى كوتاه را مشخص كنند و بعضى از حالات تلفظ را نشان بدهند بدون اينكه به هجاى كلمات دست بزنند . بنابراين ، روش استفاده از علامتهاى خارجى تنها روش حفظ اصل و تكميل كاستيها بود .\r\nخامسا : طبيعت رسم عثمانى تأثيرى در تعدد وجوه قرائت نداشت و رسم و مصحف وسيله‌اى براى حفظ قرائتهاى ثابت شده ، بود ، زيرا اين وجوه مختلف بيش از يك سبب و يك مصدر نداشت و آن دريافت از شخص پيامبر ( ص ) بود ، و هر كس گمان كرده كه رسم مصحف باعث پيدايش بعضى از قرائتهايى شده كه علماى قرائت آنها را نقل مىكنند ، به خطا رفته و يا از تاريخ قرآن و قرائتها و حكمت اين وجوه اطلاعى نداشته و يا گمراه و غرض ورز بوده و از هواى نفس پيروى مىكرده و آنچه از حماد راويه و يا كسان ديگر كه ربطى به نقل قرآن ندارند ، روايت شده و آنها در حال قرائت مصحف بعضى از حروف آن را تصحيف مىكردند ، نمىتواند دليلى بر ادعاى مزبور باشد .\r\nسادسا : هجاى كلمات در كتابت امروز ما با آنچه در رسم مصحف آمده تفاوتى ندارد ، جز اينكه ما در تمام موارد ، فتحه بلند را مىآوريم . البته در چند كلمه محدود ، همان صورتهاى هجايى قديمى باقى مانده است . همچنين ما در كتابت خود سعى مىكنيم كه كلمات را به طور يكسان مطابق اين قاعده بنويسيم كه اصل ، نوشتن كلمه با حروف هجايى آن در حالت ابتدا و وقف است و اين تنها باعث تغيير هجاى بعضى از كلمات شد و اين در كلماتى بود كه در رسم عثمانى بيش از يك قاعده داشت و اين يك تغيير محدود بود .\r\nآخرين مطلب اينكه رسم مصحف ، اثر بسيارى در رسيدن كتابت عربى به اين مرتبه از دقت در نشان دادن حروف لغت داشته است و اگر تلاشهاى دانشمندان پيشين رسم علوم عربى نبود ، كتابت عربى به اين پايه نمىرسيد ، به گونه‌اى كه بسيارى از كتابتهاى دنيا در نشان دادن حروف منطوق خود به آن نظر دارند . همان‌طور كه قرآن كريم در زندگى عربها تأثير عميقى گذاشت ، همان‌طور در لغت و كتابت آنها نيز تأثير مشابهى داشت و زمينه را\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nفراهم كرد كه لغت و كتابت عربى ، جهانى باشد و هر مسلمانى به آن افتخار كند .\r\nپس از بيان نتايج بحث ، در اين فرصت كوتاه ، ناچار هستم بر مطلبى كه دانشمندان گذشته و حال بر آن اجماع كرده‌اند ، تأكيد كنم و آن وجوب محافظت بر رسم مصاحف عثمانى در نسخه بردارى و چاپ مصاحف است ، نه از آن جهت كه اين رسم توقيفى است ، چون توقيفى بودن آن تا آنجا كه من مىدانم ثابت نشده است و شواهد گواهى مىدهد كه صحابه قرآن را مطابق با كتابت زمان خود كه در تمام امور زندگى خود به كار مىبردند ، نوشته‌اند ، بلكه از آن جهت كه :\r\nاولا : قرآن يك اثر پاك در دستهايى پاك است و خوانندهء قرآن از لابلاى آن گرمى نفسهاى صحابه را حس مىكند و مىبيند كه آنها قرآن كريم را در چهارده قرن پيش براى اولين بار در مصاحف مىنويسند .\r\nثانيا : رسم عثمانى يكى از شرايط سه گانه‌اى است كه در هر قرائتى بايد محقق شود تا آن قرائت صحيح شناخته شود و خواندن با آن جايز باشد . اگر ما هجاى بعضى از كلمات رسم را تغيير بدهيم ، ركن مهمى از اركان قرائت صحيح از بين مىرود و اين به اخلال يا تضييع قرائت منجر مىشود و محافظت بر هجاى كلمات به آن صورت كه در مصاحف عثمانى آمده ، مانع از ضبط مصاحف ، مطابق با هر يك از قرائتهاى صحيح نيست ، همان گونه كه در مصاحف چاپ شده در مصر كه به روايت حفص يا ورش چاپ شده است ، مىبينيم .\r\nثالثا : علاوه بر اينها گاهى رسم مصحف بر يك سلسله معانى دقيقى در زمينه بررسى لغت و كتابت و قرائت دلالت مىكند ، و اگر چنين باشد كه هر وقت روش كتابت كلمات در دست كاتبان تغيير يافت ، رسم مصحف هم تغيير پيدا كند ، از پژوهشگران معانى بسيارى فوت مىشود كه مىتوانستند آنها را از صورتهاى هجايى كلمات در رسم مصحف ، استفاده كنند ، مثلا رسم كلمه ( العلماء ) در سوره فاطر ( 35 / 28 ) « انما يخشى اللّه من عباده العلمؤا » با واو به جاى الف ، دلالت دارد كه صحابه وقتى اين را مىنوشتند آن را با ضمه قرائت مىكردند . همچنين نوشتن همزه در رسم عثمانى ، به طور كلى بر قرائت به روش تسهيل دلالت دارد و موارد ديگرى از پديده‌هاى نوشتارى .\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nالبته منظور اين نيست كه در تحقيق الفاظ تلاوت تنها رسم عثمانى مورد اعتماد است ، ولى با وجود اين ، رسم مصحف اين توانايى را دارد كه از ميان قرائتهاى روايت شدهء موافق با رسم ، قرائت معينى را مشخص كند و نشان دهد كه كاتبان مصحف وقتى كلمه معينى را مىنوشتند آن قرائت را اراده كرده بودند .\r\nسخن آخر اينكه رسم مصحف به صورتى كه امروز در مصاحف مىبينيم به گونه‌اى است كه هر كس قرائت و كتابت را تا حدّ مناسبى خوانده باشد ، مىتواند آن را بخواند و دچار اشتباه نشود ، با اينكه در قرائت چيزى بيشتر از متحرك يا ساكن بودن حرف وجود دارد كه كتابت آن را نمىرساند و بايد قاريان آن را ضبط كنند و با همه اينها رسم عثمانى با كتابت ما چه در هجاى كلمات و چه در علامتهاى حركات ، اختلافى ندارد جز در چند كلمه شناخته شده كه در هجاى آن حرفى زايد يا ناقص شده است و دانشمندان رسم و ضبط ، اين موارد را با علامتهايى مشخص نموده‌اند و كسى كه آنها را بشناسد گمراه نمىشود . من معتقد نيستم كسى كه بدرستى اراده كند كلام پروردگار جهانيان را قرائت كند ، دشواريهايى در رسم مصحف كه در دست مردم است پيدا نمايد . آن هم پس از تلاشهاى فراوانى كه علماى پيشين در خدمت به متن قرآن كريم به عمل آورده‌اند .\r\nو شايد رسيدن بحث به اين مرحله به من اجازه بدهد كه دو پيشنهاد مطرح سازم كه اميدوارم در انجام گرفتن آنها فايده‌اى داشته باشد .\r\nاول : در بررسى املاى عربى كه امروز ما با آن مىنويسيم در جهت رابطه آن با رسم مصحف ، تجديد نظر شود چون اين املاء در مرحله‌اى پس از رسم عثمانى است . اين بررسى ما را قادر مىكند كه پديده‌هاى هجايى مصحف را بهتر بفهميم ، به اضافه اينكه اين فرصت را مىدهد كه تاريخى را كه به واقعيت كتابت عرب نزديكتر است بنويسيم .\r\nدوم : اهميت دادن به مصحفهاى خطى و كتابهاى قديمى و سندهاى خطى با تمام شكلهاى آن و در تمام زمانها . اين كار علاوه بر اهميّت علمى كه دارد ، روش رسم كلمات را نشان مىدهد و يك ماده حقيقى است كه مىتوان از لابلاى آن مراحل تطوّر صورتهاى هجايى كلمات را به دست آورد و تاريخ كتابت عربى را تدوين كرد و شايد بارزترين مظاهر اين اهتمام ، اين باشد كه پژوهشگران از آنها آگاهى يابند و آنها را بخوانند ، چه اين\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nكار از طريق عكسبردارى از آنها باشد و يا از هر طريق ديگرى انجام بگيرد .\r\nو آخر دعوانا أن الحمد للّه رب العالمين\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nضميمه ها\r\n\r\n","description":"","footnote":"","page_name":" 689 ","page_number":689},
  {"content":"\r\n . \r\n","description":"","footnote":"","page_name":" 690 ","page_number":690},
  {"content":"\r\n . \r\n","description":"","footnote":"","page_name":" 691 ","page_number":691},
  {"content":"\r\n . \r\n","description":"","footnote":"","page_name":" 692 ","page_number":692},
  {"content":"\r\n . \r\n","description":"","footnote":"","page_name":" 693 ","page_number":693},
  {"content":"\r\n . \r\n","description":"","footnote":"","page_name":" 694 ","page_number":694},
  {"content":"\r\n . \r\n","description":"","footnote":"","page_name":" 695 ","page_number":695},
  {"content":"\r\n . \r\n","description":"","footnote":"","page_name":" 696 ","page_number":696},
  {"content":"\r\n . \r\n","description":"","footnote":"","page_name":" 697 ","page_number":697},
  {"content":"\r\n . \r\n","description":"","footnote":"","page_name":" 698 ","page_number":698},
  {"content":"\r\n . \r\n","description":"","footnote":"","page_name":" 699 ","page_number":699},
  {"content":"\r\n . \r\n","description":"","footnote":"","page_name":" 700 ","page_number":700},
  {"content":"\r\n . \r\n","description":"","footnote":"","page_name":" 701 ","page_number":701},
  {"content":"\r\n . \r\n","description":"","footnote":"","page_name":" 702 ","page_number":702},
  {"content":"\r\n . \r\n","description":"","footnote":"","page_name":" 703 ","page_number":703},
  {"content":"\r\n . \r\n","description":"","footnote":"","page_name":" 704 ","page_number":704},
  {"content":"\r\n . \r\n","description":"","footnote":"","page_name":" 705 ","page_number":705},
  {"content":"\r\n . \r\n","description":"","footnote":"","page_name":" 706 ","page_number":706},
  {"content":"\r\n . \r\n","description":"","footnote":"","page_name":" 707 ","page_number":707},
  {"content":"\r\n . \r\n","description":"","footnote":"","page_name":" 708 ","page_number":708},
  {"content":"\r\n . \r\n","description":"","footnote":"","page_name":" 709 ","page_number":709},
  {"content":"\r\n . \r\n","description":"","footnote":"","page_name":" 710 ","page_number":710},
  {"content":"\r\n . \r\n","description":"","footnote":"","page_name":" 711 ","page_number":711},
  {"content":"\r\n . \r\n","description":"","footnote":"","page_name":" 712 ","page_number":712},
  {"content":"\r\n . \r\n","description":"","footnote":"","page_name":" 713 ","page_number":713},
  {"content":"\r\n . \r\n","description":"","footnote":"","page_name":" 714 ","page_number":714},
  {"content":"\r\n . \r\n","description":"","footnote":"","page_name":" 715 ","page_number":715},
  {"content":"\r\n . \r\n","description":"","footnote":"","page_name":" 716 ","page_number":716},
  {"content":"\r\n . \r\n","description":"","footnote":"","page_name":" 717 ","page_number":717},
  {"content":"\r\n . \r\n","description":"","footnote":"","page_name":" 718 ","page_number":718},
  {"content":"\r\n . \r\n","description":"","footnote":"","page_name":" 719 ","page_number":719},
  {"content":"\r\n . \r\n","description":"","footnote":"","page_name":" 720 ","page_number":720},
  {"content":"\r\n . \r\n","description":"","footnote":"","page_name":" 721 ","page_number":721},
  {"content":"\r\n . \r\n","description":"","footnote":"","page_name":" 722 ","page_number":722},
  {"content":"\r\n . \r\n","description":"","footnote":"","page_name":" 723 ","page_number":723},
  {"content":"\r\n . \r\n","description":"","footnote":"","page_name":" 724 ","page_number":724},
  {"content":"\r\n . \r\n","description":"","footnote":"","page_name":" 725 ","page_number":725},
  {"content":"\r\n . \r\n","description":"","footnote":"","page_name":" 726 ","page_number":726},
  {"content":"\r\n . \r\n","description":"","footnote":"","page_name":" 727 ","page_number":727},
  {"content":"\r\n . \r\n","description":"","footnote":"","page_name":" 728 ","page_number":728},
  {"content":"\r\n . \r\n","description":"","footnote":"","page_name":" 729 ","page_number":729},
  {"content":"\r\n . \r\n","description":"","footnote":"","page_name":" 730 ","page_number":730},
  {"content":"\r\n . \r\n","description":"","footnote":"","page_name":" 731 ","page_number":731},
  {"content":"\r\n . \r\n","description":"","footnote":"","page_name":" 732 ","page_number":732},
  {"content":"\r\n . \r\n","description":"","footnote":"","page_name":" 733 ","page_number":733},
  {"content":"\r\n . \r\n","description":"","footnote":"","page_name":" 734 ","page_number":734},
  {"content":"\r\n . \r\n","description":"","footnote":"","page_name":" 735 ","page_number":735},
  {"content":"\r\n . \r\n","description":"","footnote":"","page_name":" 736 ","page_number":736},
  {"content":"\r\n . \r\n","description":"","footnote":"","page_name":" 737 ","page_number":737},
  {"content":"\r\n . \r\n","description":"","footnote":"","page_name":" 738 ","page_number":738},
  {"content":"\r\n . \r\n","description":"","footnote":"","page_name":" 739 ","page_number":739},
  {"content":"\r\n . \r\n","description":"","footnote":"","page_name":" 740 ","page_number":740},
  {"content":"\r\n . \r\n","description":"","footnote":"","page_name":" 741 ","page_number":741},
  {"content":"\r\n . \r\n","description":"","footnote":"","page_name":" 742 ","page_number":742},
  {"content":"\r\n . \r\n","description":"","footnote":"","page_name":" 743 ","page_number":743},
  {"content":"\r\n . \r\n","description":"","footnote":"","page_name":" 744 ","page_number":744},
  {"content":"\r\n . \r\n","description":"","footnote":"","page_name":" 745 ","page_number":745},
  {"content":"\r\n . \r\n","description":"","footnote":"","page_name":" 746 ","page_number":746},
  {"content":"\r\n . \r\n","description":"","footnote":"","page_name":" 747 ","page_number":747},
  {"content":"\r\n . \r\n","description":"","footnote":"","page_name":" 748 ","page_number":748},
  {"content":"\r\n . \r\n","description":"","footnote":"","page_name":" 749 ","page_number":749},
  {"content":"\r\n . \r\n","description":"","footnote":"","page_name":" 750 ","page_number":750},
  {"content":"\r\n . \r\n","description":"","footnote":"","page_name":" 751 ","page_number":751},
  {"content":"\r\n . \r\n","description":"","footnote":"","page_name":" 752 ","page_number":752},
  {"content":"\r\n . \r\n","description":"","footnote":"","page_name":" 753 ","page_number":753},
  {"content":"\r\n . \r\n","description":"","footnote":"","page_name":" 754 ","page_number":754},
  {"content":"\r\n . \r\n","description":"","footnote":"","page_name":" 755 ","page_number":755},
  {"content":"\r\n . \r\n","description":"","footnote":"","page_name":" 756 ","page_number":756},
  {"content":"\r\n . \r\n","description":"","footnote":"","page_name":" 757 ","page_number":757},
  {"content":"\r\n . \r\n","description":"","footnote":"","page_name":" 758 ","page_number":758},
  {"content":"\r\n . \r\n","description":"","footnote":"","page_name":" 759 ","page_number":759},
  {"content":"\r\n . \r\n","description":"","footnote":"","page_name":" 760 ","page_number":760},
  {"content":"\r\n . \r\n","description":"","footnote":"","page_name":" 761 ","page_number":761},
  {"content":"\r\n . \r\n","description":"","footnote":"","page_name":" 762 ","page_number":762},
  {"content":"\r\n . \r\n","description":"","footnote":"","page_name":" 763 ","page_number":763},
  {"content":"\r\n . \r\n","description":"","footnote":"","page_name":" 764 ","page_number":764},
  {"content":"\r\n . \r\n","description":"","footnote":"","page_name":" 765 ","page_number":765},
  {"content":"\r\n . \r\n","description":"","footnote":"","page_name":" 766 ","page_number":766},
  {"content":"\r\n . \r\n","description":"","footnote":"","page_name":" 767 ","page_number":767},
  {"content":"\r\n . \r\n","description":"","footnote":"","page_name":" 768 ","page_number":768},
  {"content":"\r\n . \r\n","description":"","footnote":"","page_name":" 769 ","page_number":769},
  {"content":"\r\n . \r\n","description":"","footnote":"","page_name":" 770 ","page_number":770},
  {"content":"\r\n . \r\n","description":"","footnote":"","page_name":" 771 ","page_number":771},
  {"content":"\r\n . \r\n","description":"","footnote":"","page_name":" 772 ","page_number":772},
  {"content":"\r\n . \r\n","description":"","footnote":"","page_name":" 773 ","page_number":773},
  {"content":"\r\n . \r\n","description":"","footnote":"","page_name":" 774 ","page_number":774},
  {"content":"\r\n . \r\n","description":"","footnote":"","page_name":" 775 ","page_number":775},
  {"content":"\r\n . \r\n","description":"","footnote":"","page_name":" 776 ","page_number":776},
  {"content":"\r\n . \r\n","description":"","footnote":"","page_name":" 777 ","page_number":777},
  {"content":"\r\n . \r\n","description":"","footnote":"","page_name":" 778 ","page_number":778},
  {"content":"\r\n . \r\n","description":"","footnote":"","page_name":" 779 ","page_number":779},
  {"content":"\r\n . \r\n","description":"","footnote":"","page_name":" 780 ","page_number":780},
  {"content":"\r\n . \r\n","description":"","footnote":"","page_name":" 781 ","page_number":781},
  {"content":"\r\n . \r\n","description":"","footnote":"","page_name":" 782 ","page_number":782},
  {"content":"\r\n . \r\n","description":"","footnote":"","page_name":" 783 ","page_number":783},
  {"content":"\r\n . \r\n","description":"","footnote":"","page_name":" 784 ","page_number":784},
  {"content":"\r\n . \r\n","description":"","footnote":"","page_name":" 785 ","page_number":785},
  {"content":"\r\n . \r\n","description":"","footnote":"","page_name":" 786 ","page_number":786},
  {"content":"\r\n . \r\n","description":"","footnote":"","page_name":" 787 ","page_number":787},
  {"content":"\r\n . \r\n","description":"","footnote":"","page_name":" 788 ","page_number":788},
  {"content":"\r\n . \r\n","description":"","footnote":"","page_name":" 789 ","page_number":789},
  {"content":"\r\n . \r\n","description":"","footnote":"","page_name":" 790 ","page_number":790},
  {"content":"\r\n . \r\n","description":"","footnote":"","page_name":" 791 ","page_number":791},
  {"content":"\r\n . \r\n","description":"","footnote":"","page_name":" 792 ","page_number":792},
  {"content":"\r\n . \r\n","description":"","footnote":"","page_name":" 793 ","page_number":793},
  {"content":"\r\n . \r\n","description":"","footnote":"","page_name":" 794 ","page_number":794},
  {"content":"\r\n . \r\n","description":"","footnote":"","page_name":" 795 ","page_number":795},
  {"content":"\r\n . \r\n","description":"","footnote":"","page_name":" 796 ","page_number":796},
  {"content":"\r\n . \r\n","description":"","footnote":"","page_name":" 797 ","page_number":797},
  {"content":"\r\n . \r\n","description":"","footnote":"","page_name":" 798 ","page_number":798},
  {"content":"\r\n . \r\n","description":"","footnote":"","page_name":" 799 ","page_number":799},
  {"content":"\r\n . \r\n\r\n","description":"","footnote":"","page_name":" 800 ","page_number":800}
  ]